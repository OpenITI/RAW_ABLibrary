[
  {"content":"\r\n . \r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nيادنامهء\r\nعلامه فقيد ميرزا محمدعلى معلم حبيب آبادى\r\nمؤلف مكارم الآثار\r\n1308 ق - 1396 ق\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nجلد پنجم\r\n\r\n[ يادنامهء علّامهء فقيد ميرزا محمّد على معلّم حبيب‌آبادى 
  ]\r\n\r\nمقدمه يادنامه\r\nبسم اللّه الرحمن الرحيم\r\n إِنَّا لِلَّهِ وَ إِنَّا إِلَيْهِ راجِعُونَ \r\n وقت مردن اين كلامم هست ز افلاطون به ياد * حيف دانا مردن و افسوس نادان زيستن \r\nميرداماد\r\nدانشمند صالح متقى ، عالم عامل پرهيزكار ، اديب اريب لبيب ، صديق شفيق وفى ، مورخ محقق ناقد ، عمدة الافاضل و الاعلام ، ثقة المسلمين و الاسلام ، جناب معلم حبيب‌آبادى ، آقا ميرزا محمد على « روح اللّه روحه و طيب تربته » كه مجلدات تاريخ كبيرش « مكارم الآثار » شاهد صدق رفعت مقام او در علم و عمل و تحقيق و خلوص نيت است ؛ ساعتى مانده به نيمروز سه‌شنبه بيست و دوم ماه مبارك رجب الاصب يك‌هزار و سيصد و نود و شش هجرى قمرى « مطابق بيست و نهم تيرماه باستانى » از اين دار فانى بسراى باقى جاودانى رحلت كرد . سالها بود كه آن مرحوم به بيمارى كليوى گرفتار و از عوارض آن رنج مىبرد ، عاقبت نيز به همان عارضه پس از يك ماهى كه در بيمارستان بسترى بود - علىرغم كوشش بسيارى كه براى درمان و پرستارى او شد - وفات يافت و جنازه‌اش در كمال احترام بمسقط الرأس\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nاو دهكده حبيب‌آباد انتقال و برحسب وصيت خود آن مرحوم در جوار زوجه صالحه و مادر فرزندانش « 1 » كه در شب پنجشنبه بيستم ربيع الاول 1395 بعارضه ممتد قلبى وفات و در قبرستان جديد حبيب‌آباد دفن شده بود ؛ به خاك سپرده شد .\r\nآرزو داشتيم بمناسبت چهلمين روز درگذشت علامه معلم « قدس اللّه سره » يادنامه‌اى مبسوط و مفصل بطبع برسد و مقالات ممتع آقايان فضلا و دانشمندان ايران و اماكن ديگر كه با آن مرحوم آشنائى داشته و يا از مكارم آثارش بهره‌ور شده‌اند زينت‌بخش صفحات آن گردد ، جز اينكه گرفتارى زياد مطابع و محدود بودن فرصت موجب گرديد كه آن مقالات عاليه نافعه - اعم از آنها كه تا به حال تحرير و و اصل شده و آنها كه در دست تحرير است و هنوز نرسيده - ان‌شاءالله تعالى در يك مجموعهء بزرگ بعنوان « كارنامه علامه معلم » چاپ شود و براى مراسم سالگرد آن مرحوم در دسترس علاقمندان قرار گيرد .\r\nپس بانتظار وصول آن مقاله‌ها و مراثى و ماده تاريخها چه به زبان فارسى و چه به زبان عربى خواهيم بود تا بفضل و كرم خداوندى كارنامه‌اى كه درخور مقام معلم جليل القدر است بزيور طبع آراسته و بموقع منتشر گردد .\r\nاينك در اين يادنامه ، مختصر شرح‌حالى را كه آن مرحوم براى خود در « مكارم الآثار » نگاشته و نيز گزارش ديگرى را كه جداگانه مرقوم داشته و تا حدى اين دو شرح مبين احوال و آثار فقيد سعيد است ، و سپس مقالات و مراثى و ماده تاريخهائى كه دانشمندان بزرگوار و ادباء عالىمقدار تهيه و ارسال فرموده‌اند به ترتيبى كه و اصل شده طبع مىگردد ، و مجموعه كامل مقالات و قصائد و مراثى و فوائد علمى ديگر موكول بكارنامه موصوفه خواهد بود ، و اللّه الموفق و المعين .\r\nبتاريخ شهر شعبان المعظم 1396 . اصفهان\r\n\r\n\r\n","description":"","footnote":"\r\n( 1 ) اولاد علامه معلم منحصر بيك فرزند پسر شايسته بنام احمد آقا و سه دختر است كه همگى ازدواج كرده و داراى فرزندان صالح و عموما مقيم حبيب‌آباد مىباشند .\r\n","page_name":" مقدمه 6 ","page_number":6},
  {"content":"\r\n\r\nنقل از صفحه 1047 نسخهء اصل « مكارم الآثار » در وقايع سال 1308 قمرى 1269 شمسى :\r\n\r\n* ( تولد اين فقير معلم حبيب‌آبادى « مؤلف كتاب » عفى عنه ) *\r\nاحوال اين فقير بطور مختصر يا مفصل در چند كتاب نوشته : 1 - « كشف الخبية » تأليف خود فقير ( ص 122 ) . 2 - « مقامات معنوى » تأليف خود فقير ( ص 363 ) . 3 - « تذكرهء شعراء معاصر اصفهان » تأليف آقاى مهدوى ( ص 458 ) .\r\n4 - كتاب « مؤلفين كتب چاپى » تأليف خان‌بابا مشار ( ج 4 ستون 181 ) در حرف عين بعنوان محمد على حبيب‌آبادى كه محمد را از كلمات تعظيمى اوائل اسماء گرفته و بعدا به ترتيب اينكه كلمه اسم را با كلمه بعدش مرتب نموده در حرف حاء بعد از اسم آورده ، درحالىكه در ساير اسماء مانند محمد حسن و محمد حسين و غيره مىتوان محمد را از اسماء تعظيمى گرفت - چنان‌كه در « روضات » و غيره چنين كرده‌اند - ليكن معمولا هيچ‌كس را كه نامش على باشد محمد على نگويند ، چنان‌كه در « روضات » آقا محمد على بهبهانى و غيره را در عناوين محمدها آورده ، اگرچه همان‌جا تعبير از شيخ محمد على حزين - در عنوان محمد بن ابى طالب استرآبادى - به على نموده ، و همچنين در بعضى جاهاى ديگر ديده شده كه محمد على را در حرف عين و عنوان على ذكر كرده‌اند .\r\n5 - كتاب « عراضة الاخوان » در سفرنامه خراسان تأليف خود اين فقير ( ص 344 ) .\r\n6 - كتاب « زندگانى آية اللّه چهارسوئى » تأليف آقاى سيد محمد على روضاتى ( ص 144 ) .\r\n7 - كتاب « مصفى المقال » در مصنفين رجال ( س 336 ) . و خلاصهء همه اين‌ها اينكه :\r\nحبيب‌آباد قريه‌اى است در بلوك برخوار اصفهان كه در سه فرسنگى آن شهر به طرف شمال\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nبر سر راه سابق كاروان‌رو اردستان افتاده .\r\nو نام و نژاد اين فقير براين وجه است : محمد على بن زين العابدين بن حسين ابن على اكبر بن محمد بن حسين حبيب‌آبادى .\r\nآباء و اجداد اين فقير تا آنجا كه من اطلاع دارم هيچ‌كدام از اهل علم نبوده‌اند ، بلكه همه مردمان ديه‌نشين و بزراعت اشتغال داشته‌اند .\r\nو اين فقير در ماه محرم الحرام « 1 » اين سال - مطابق سنبله ماه برجى - در قريهء مزبوره متولد شده و در هفت‌سالگى بمكتب رفتم ، و تا ج 1 سنه 1322 برخى از علوم مقدماتى را خوانده و خطى براى نوشتن ياد گرفتم .\r\nسپس چند سالى ترك تحصيل كرده بامور متفرقه پرداختم ، و پس از آن از محرم سنه 1328 باز به تحصيل علوم مشغول شدم لكن نه مرتبا و در مدرسه بلكه از اشخاص متفرقه و در اوقات مختلفه ، و علوم متنوعه را كيفما اتفق ياد مىگرفتم ، و بعبارت اخرى : به علت موانعى كه در كارم بود هيچ‌وقت در مدارس قديمه و جديده بدرس اساتيد و بزرگان نرفتم ، بلكه خود بمطالعه كتب پرداخته و مشكلاتى كه داشتم از اهل آن مىپرسيدم .\r\nو بدين‌طريق بسيارى از علوم مقدمات عربى و فنون ادبيه را با شطرى از حساب رياضى قديم و جديد و جبر و مقابله تا درجه سيم و برخى از علوم وفق أعداد و مخصوصا هيئت و نجوم قديم و تقويم رقمى را بمكاتبه از مرحوم آقا ميرزا رجاء زفره‌ئى ( 1281 ) ياد گرفتم ، و در 5 شنبه 12 ج 1 سنه 1324 زبان بشعر گفتن گشوده نخست تخلص خود را مستعصم و سپس\r\n\r\n\r\n","description":"","footnote":"\r\n( 1 ) تاريخ تولد خودم را اين فقير در هيچ جا تاكنون نديده‌ام ، لكن بقراين كثيرهء قويه و مسموع از مرحومهء والده‌ام سه روز پيش از پائيز اين سال بود ، و اين فقير از بابت جهل به آخر سنبله ، در بسيارى از مواضع ، سال‌ها است كه مانند متن در اواخر محرم مىدانسته و مطلق محرم مىنوشته‌ام ، تا تحقيقا معلوم شد كه آخر سنبله اين سال 2 شنبه 7 صفر بوده و بنابراين تولد در شنبه 5 صفر خواهد بود . اما از اينكه شايد قول والده يكى دو روز پس و پيش باشد بايد گفت اوائل صفر يا محقق‌تر : اواخر محرم يا اوائل صفر كه على التحقيق از آنها خارج نخواهد بود . منه .\r\n","page_name":" مقدمه 8 ","page_number":8},
  {"content":"\r\n\r\nآذر و پس از آن معلم نهاده ، و در 19 ع 1 سنه 1345 شناسنامه خود را نيز به همين كلمه گرفته و تاكنون بدان مشهورم « 1 » .\r\nو از همان اوائل بلوغ و بتدريج عقب‌تر ، ميل بأحوال علما و فضلا و تتبع در تاريخ رجال علمى بهم رسانيده و آن اينك فن عمدهء اين فقير شده كه چندين كتاب تاكنون در آن تأليف كرده‌ام ، از جمله اول كتابى در « چهل حديث » كه آن را در مجموعهء مدون كاغذ سفيد كه آقاى مهدوى ( 1334 ) آن را ترتيب داده نوشته‌ام و نسخه آن را خود ندارم .\r\nدويم كتابى در « احوال علماء مسجد شاهىهاى اصفهان » كه در اين كتاب ( سال 1349 ) بدان اشاره نموده‌ام ، و هيچ‌يك از مسوده خارج نشده غير از « كشف الخبية » كه بچاپ رسيده و جلد 1 و 2 همين « مكارم » .\r\nو بسيارى از علوم فقه و اصول و غيره را از كلمات متفرقهء آقاى حاج ميرزا محمد رضاء كرباسى ( 1295 ) فرا گرفته‌ام . و از چند نفر از علما اجازت روايتى گرفته و به خط هريك اينك موجود مىباشد ، بدين شرح :\r\nاول آقاى فشاركى ( 1266 ) . دويم آقاى حاج شيخ محمد باقر بيرجندى ( 1276 ) كه عين ورقه خط او را در « عراضة الاخوان » و صفحهء از آن كتاب بشمار آمده . سيم آقاى ميرزا محمد محسن آقا بزرگ تهرانى ( 1293 ) . چهارم آقاى كرباسى مرقوم .\r\nپنجم آقاى حاج ميرزا محمد تقى يزدآبادى ( 1301 ) .\r\nو با بسيارى ديگر از اهل علم و عرفان و فضل و ادب هم ملاقات نموده و از مقالات ايشان مستفيض گرديده‌ام .\r\nو از جمله تأليفات همين كتاب حاضر است كه تاكنون كه بامداد شنبه 29 شوال 1367 است بدينجا رسيده كه مىبينى .\r\nو خلاصه ، وقتى سرتاسر عمرم را ملاحظه مىكنم مىبينم همه بخسران و و بال گذشته و چيزى كه بتوان در پيشگاه الهى عرض نمود ندارم الا اميد برحمت واسعه و عفو از خطيئات فاجعه .\r\n\r\n\r\n","description":"","footnote":"\r\n( 1 ) ديگران كه تخلص معلم دارند : در كتاب « مؤلفين كتب چاپى 4 : 710 » ترجمه‌اى دارد بعنوان شيخ غلامرضا ابن احمد خوانسارى متخلص به معلم طهرانى . منه .\r\n","page_name":" مقدمه 9 ","page_number":9},
  {"content":"\r\n\r\nو تاكنون يك فرزند ذكور بنام احمد آقا و سه نفر دختر دارم .\r\nو اين فقير چندين تن را اجازه روايت داده‌ام : اول آقاى عمادزاده ( 1325 ) كه تاريخ آن را در خاطر ندارم . دويم آقاى شيخ حسين آل محفوظ كه در ( 1239 ) ذكرى از او شد و تاريخ آن ع 2 سنه 1375 است و نسخه هيچ‌كدام از اين دو اجازه در نزد خود فقير موجود نيست . سيم آقاى سيد عباس كاشانى كربلائى كه تاريخ شروع آن 29 شوال 1377 و صورتش را در « أمالى ص 213 تا 217 » نوشته‌ام و انجام آن 2 ذىالقعده بوده . چهارم آقاى ميرزا محمد باقر ساعدى مشهدى كه صورت آن را در « امالى ص 218 تا 221 » نوشته‌ام و تاريخ آن 12 ج 1 سنه 1383 است . پنجم آقاى سيد محمد على روضاتى كه تاريخ آن 6 ذىالقعدهء 1385 و صورت آن در « امالى از ص 222 تا 226 » است .\r\nپايان شرح حال مرحوم معلم از « مكارم الآثار »\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\n[ شرح حال ديگرى از مرحوم معلم 
  ]\r\nمرحوم معلم شرح حال ديگرى به خواهش يكى از تذكره‌نويسان طهران نگاشت كه آن نيز چون مكمل شرح فوق است از روى نسخه اصل آورده مىشود :\r\nبسم اللّه الرحمن الرحيم\r\nنظر به خواهش بلكه فرمايش و امر كتبى يكى از بزرگان اهل علم و ادب در عصر حاضر كه فرموده بودند شرحى از احوال خود بنويسم ، اينك خامه شكسته برداشته و چند كلمه‌ئى در اين صفحه مىنويسم و تقديم آن فاضل بزرگوار مىنمايم :\r\nاين فقير محمد على معروف به معلم حبيب‌آبادى ، فرزند مرحوم زين العابدين بن حسين بن على اكبر بن محمد بن حسين ، از اهل قريه حبيب‌آباد مىباشم .\r\nحبيب‌آباد قريه‌اى است در بلوك برخوار اصفهان كه به طرف شمال شرقى اين شهر در سه فرسنگى افتاده ، و راه آن از اصفهان از دروازه طوقچى به طرف زينبيه است ، و همان‌طور كه از طوقچى مستقيما بزينبيه مىرود از آنجا هم مستقيما مىرود تا بحبيب‌آباد مىرسد « 1 » .\r\nو بعضى از اهل علم و كسانى كه قابل آن‌اند كه شرح احوال ايشان در كتب نگاشته شود از اين قريه برخواسته‌اند .\r\nاين فقير در اواخر ماه محرم ( يا اوائل صفر ) سنه 1308 هجرى قمرى - كه على التحقيق\r\n\r\n\r\n","description":"","footnote":"\r\n( 1 ) راه حبيب‌آباد از طريق زينبيه به علت خرابى جاده فعلا چندان مورد استفاده نيست اگرچه كوتاه‌تر از ساير راهها است ، و اينك بيشتر از دو راه دولت‌آباد و شمس‌آباد استفاده مىشود كه دقيقا از مركز شهر اصفهان تا نزديكى خانه مرحوم معلم 27 كيلومتر مسافت است . م .\r\n","page_name":" مقدمه 11 ","page_number":11},
  {"content":"\r\n\r\nدر نيمهء دويم سنبله ماه برجى سال 1269 شمسى بوده - در همان حبيب‌آباد متولد شده‌ام .\r\nو آباء و اجداد اين فقير هيچ‌يك از اهل علم نبوده‌اند ، ليكن اين فقير خود بتوفيق حضرت ايزد دانا - جل‌جلاله تعالى - به تحصيل علم پرداخته و اندكى در حبيب‌آباد درس خوانده ، و سپس متاركه نموده و بعد از چند سال در اثر معاشرت و مجالست با بعضى از علما و فضلاء عظام در اصفهان و غيره و مراسلت و مكاتبت با برخى ديگر از رجال و مطالعت در بعضى از كتب بعلوم چندى از نحو و صرف و نجوم قديم و برخى از فنون ديگر علوم ادبيه نائل گرديدم ، و در 5 شنبه 12 ج 1 سنه 1324 زبان بشعر گفتن گشوده و پس از تغيير كلماتى چند كه تخلص خود قرار داده بودم چندين سال است كه تخلص خود را در شعر « معلم » تعيين نموده و آن را نام خانوادگى خود گردانيده و بدان مشهور شده‌ام .\r\nو زياده بر بيست سال از اين پيش « 1 » از قريهء حبيب‌آباد كه مولد و مسكن هميشگى بوده باصفهان آمده در مدرسه كاسه‌گران در محلهء ميدان كهنه « 2 » سكونت نموده و آنجا هرروزه سواى ايام تعطيلى براى چند نفر معدودى درس در حدود « جامع المقدمات » و « سيوطى » مىگويم ، و بيشتر اوقات عمر گرانمايه را صرف در تتبع و تفحص و تصفح احوال رجال علمى از علما و فقها و عرفا و شعرا و غيره نموده‌ام ، و تا اندازه‌اى در اين موضوع اطلاعاتى بهم رسانيده و كتب چندى در آن تأليف كرده‌ام كه صورت آنها را علاوه بر اينكه خود در جلو كتاب « رشحات سمائى » و ضمن كتاب « عراضة الاخوان » نوشته‌ام و اندكى نيز در آخر « كشف الخبية . ص 122 » ذكر شده ، براى اولين بار آقاى سيد محمد على روضاتى - دامت افاضاته العالية - در كتاب « احوال آية اللّه چهارسوئى . ص 144 » و بعد از آن آقاى مهدوى - سلمة اللّه تعالى - در كتاب « تذكرهء شعراء معاصر اصفهان . ص 146 » آنها را ذكر كرده‌اند ، و اينك در اينجا نيز اسامى آنها نوشته خواهد شد :\r\n1 - « أجزائى در احاديث و مطالب متفرقه » . 2 - « احوال چهار نفر از علماء مسجد شاهىهاى اصفهان » . 3 - « احوال سيد محمد حسن موسوى اصفهانى » . 4 - « احوال شيخ محمد رضاء نجفى اصفهانى » . 5 - « احوال شيخ‌الاسلام‌هاى اصفهان » . 6 - « اربعين »\r\n\r\n\r\n","description":"","footnote":"\r\n( 1 ) تاريخ اين نوشته 1379 قمرى است . م .\r\n( 2 ) ميدان كهنه اينك سبزه ميدان مشهور است و در حوالى مسجد جامع قرار دارد . م .\r\n","page_name":" مقدمه 12 ","page_number":12},
  {"content":"\r\n\r\nدر ذكر چهل حديث . 7 - « اشعار متفرقه » از شعراء عديده در دو مجموعه . 8 - كتاب « امالى » در مطالب رجالى ، در احوال بعضى از علما و شعراء متفرقه و مطالب ديگر مربوط بدانها .\r\n9 - كتاب « جعبه » در مطالب متفرقه كه بطور معروف و معمول كشكولى مىباشد . 10 - « جمع عدد گندمهاى شطرنج » . 11 - حواشى بر بسيارى از كتب كه عمده و اغلب آنها كتب احوال علما و بزرگان مىباشد ، از اين قرار :\r\nأ « امل الآمل » . ب « احسن الوديعه » . ج « انساب خاندان مجلسى » . د « ارشاد المسلمين » .\r\nه « تاريخ اصفهان » شيخ جابرى . و « تذكرة القبور » . ز « البهجة المرضيهء » سيوطى .\r\nح « ترجمه احوال آقا حسين خوانسارى » . ط « ترجمه احوال شيخ بهائى » هر دو تأليف آقا ميرزا ابو المعالى كرباسى . ى « توضيح البيان » حاج ميرزا حبيب اللّه كاشانى . يا « جبر و مقابلهء » محاسب الدوله . يب « حزن المؤمنين » . يج « رشحات سمائى » . يد « شرح شواهد مغنى » تأليف سيوطى . يه « شمس التواريخ » . يو « طريق البكاء » گريان . يز « عراضة - الاخوان » . يح « فارسنامهء ناصرى » . يط « فصل القضاء » . ك « قران چاپ حسن » . كا « قصص العلماء » . كب « كشف الحجاب » ميرزا عبد الرحيم كرباسى . كج « لؤلؤة البحرين » . كد « المآثر و الآثار » . كه « مختصر التواريخ » . كو « مستدرك الوسائل ج 1 و 3 » . كز « مقالات رسا » در قضيهء مهاجرت علماء اصفهان بقم براى نظام‌وظيفه . كح « مكمل الافهام » . كط « منتخب التواريخ » حاج ملا هاشم خراسانى . ل « دو رساله در علم وفق أعداد » كه مؤلف آنها را ندانم كيست .\r\nو از اين حواشى فقط حاشيهء « احسن الوديعه » مدون و بقيه غير مدون و در هوامش آن كتب متفرقا نوشته شده ، بلكه چندى از آنها نسخ متن از ديگران عاريتى بوده و بر آنها حاشيه نوشته شده و به صاحبانش رد شده و در نزد خودم حاضر نيست « 1 » .\r\n12 - « رساله در احوال اولاد حاج سيد محمد باقر حجة الاسلام بيدآبادى » اعلى اللّه مقامه . 13 - كتاب « رشحات سمائى در احوال شيخ بهائى » . 14 - كتاب « عراضة الاخوان در سفرنامهء خراسان » . 15 - « فهرست أسماء رواة اشعريين قم در مائه سيم و چهارم » .\r\n\r\n\r\n","description":"","footnote":"\r\n( 1 ) پس از تاريخ نوشتن اين مطالب « حواشى روضات الجنات » را نيز خود در يك مجلد كلان مدون نمود . و از جمله كتبى كه بر آنها حواشى كثيره نوشته كتاب « الذريعة الى تصانيف الشيعة » مىباشد كه ظاهرا تا جلد 21 و 22 را از نظر گذرانيده و تحشيه نموده است . م .\r\n","page_name":" مقدمه 13 ","page_number":13},
  {"content":"\r\n\r\n16 - « فهرست باب دهم المآثر و الآثار » . 17 - « فهرست كتب مؤلفهء خودم و اساتيد و مشايخ اجازاتم » . 18 - « فهرست كتب ملكى خودم و اجمالى از احوال مؤلفين آنها » . 19 - « فهرست كتاب مجالس المؤمنين » .\r\n20 - كتاب « قبور عتبات عاليات و قبور واقعه در بين راه آن از اصفهان بطريق نطنز و كاشان و قم و كرمانشاه تا برسد بكاظمين و سامره و كربلاى معلا و نجف اشرف » شرفنا اللّه تعالى بورودها و تقبيلها جميعا .\r\n21 - كتاب « كشف الخبية از مقبرهء زينبيه » در تحقيق مقبرهء زينبيه معروف در قريهء ارزنان اصفهان و مختصرى از احوال چند نفر از علما .\r\n22 - كتاب « الكلمات الطيبات » در فهرست « روضات الجنات » كه تمام اسمائى كه در آن وارد شده اعم از عناوين و ضمنيات و همچنين كسانى كه نام آنها در آن نيست ليكن ببعضى از كنايات ( مانند بعض فلان و غيره ) در آن آمده‌اند به ترتيب حروف تهجى با قيد عدد صفحه بچاپ اول در آن فهرست جمع شده ، و بحذف مكررات در حدود ( 12000 ) نام خواهد شد .\r\n23 - « الكلمات العاليات » در حاشيه بر « روضات الجنات » كه چون در بين حواشى نامى براى آن تعيين شده - و نيز اهميتى شايسته دارد - بانفراد ذكر مخصوص گرديد .\r\n24 - كتاب « لآلي البحور ، در توقيعات ايام شهور » كه براى هرروزى از ماه‌هاى عربى - از اول محرم تا آخر ذىالحجه به ترتيب - واقعهء قابل ذكرى از تولد و وفات رجال يا غيره در آن ذكر شده .\r\n25 - « ديوان اشعار » شامل اشعارى كه خودم به عربى يا فارسى گفته‌ام ، در سه مجموعه كه هريك متباين با ديگرى است و بسيارى از آنها در مراثى و مادهء تاريخ وفيات رجال علمى و غيره است .\r\n26 - كتاب « الطعام المرىء ، در تطبيق تاريخ شمسى و قمرى » كه از اول هجرت تا 1400 سال قمرى در هر سالى اول محرم از روى كتاب « تطبيقيه » مرحوم حاجى نجم الدوله با ايام بروج آسمانى بسال هجرى شمسى تعيين شده و در اين اواخر آغاز تأليف آن را نهاده‌ام و در نظر است كه تا حدود همان مدت اول برج حمل ( يا فروردين ) هر سالى شمسى را نيز با\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nايام شهور عربى ( محرم تا ذىالحجه ) نيز تطبيق نموده و در آن بنويسم .\r\n27 - « مختصر التواريخ » در تواريخ بعضى از رجال علمى و غيره كه از اول سال هجرت تا 1322 قمرى براى هر سالى يك واقعه و براى بعد از آن تا 1344 براى هر سالى چندين واقعه مهم كه عمدهء آن مواليد و وفيات علما و فضلا و غيره است در آن نوشته شده .\r\n28 - كتاب « مختصر المكارم » در مختصر « مكارم الآثار » كه اينك ذكر مىشود .\r\n29 - كتاب « مقالات مبسوطه ، در اعيان علمى دوره مشروطه » .\r\n30 - « مراسله‌هاى علمى و اجوبهء آنها » با چندين نفر از علما و فضلا و غيره .\r\n31 - « مقالات متفرقه » در احوال علما و غيره كه بسيارى از آنها در پشت كتب مؤلفهء آنان نوشته شده و نسخ آن در نزد ديگران متفرق مىباشد .\r\n32 - « مقامات معنوى ، در اعيان علمى دورهء پهلوى » .\r\n33 - « مكارم الآثار ، در اعيان علمى دورهء قاجار » كه از سال 1193 شروع نموده و به ترتيب تا عصر حاضر در هر سالى هركسى از اعيان علمى و برخى از ديگران در آن متولد شده يا وفات كرده شرح احوالش را نوشته‌ام ، در دو جلد . و اين كتاب مهم‌ترين تأليفات فقير مىباشد ، و قسمتى از آن از آغاز تا سال 1205 بهمت يكى از سادات بزرگوار از سلسلهء علماء ابرار اصفهان - ادام اللّه تعالى ايام افاضاته الشريفة - بطبع رسيده ، چنان‌كه از كتب سابق نيز « حاشيه تذكرة القبور ( 11 / و ) » و « كشف الخبية ( 21 ) » بحليهء طبع و انتشار درآمده .\r\n34 - كتاب « مكمل الافهام ، در ذكر فضلاء اعلام » كه آن ارجوزه‌ئى است عربى در هزار بيت و تواريخ بسيارى از بزرگان با نام تأليفى از آنان در آن ياد شده .\r\n35 - « نمونه مختصر المكارم » كه ذكر شد ، كه فقط تواريخ مواليد و وفيات بزرگانى كه در آن ذكر شده‌اند عنوان شده بدون شرح احوال آنها و مقدارى از آن در چندين شمارهء « مجله ارمغان » در چند سال قبل از اين در طهران بچاپ رسيده .\r\nدر خاتمه بعرض مبارك مىرسانم كه اين تظاهرات و مذاكرات كه زيد در مرتبه علمى چنين و چنان بوده و عمرو چندين كتاب فلان و فلان تأليف نموده در پيشگاه مقدس حضرت حق - جل‌جلاله تعالى - بدون اخلاص نيت و عمل را ، فقط و فقط محض حق بجا آوردن ؛ باندازهء پشيزى ارزش ندارد ، و با هزاران هزار عجز و نياز و سوز و گداز بصميم قلب از جناب\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nمقدسش سوزش قلب و دل بريان و چشم گريان مىطلبم ، و اخلاص در عمل و صدق نيت را از آن درگاه بلندمرتبه با صدگونه آرزو و اشتياق تقاضا مىنمايم .\r\nو اينك اين اشعار را بتقاضاى همان فاضل بزرگوار كه در صدر مرقومه اشاره بوى شد از ديوان دويم اشعار خود ( ص 290 ) در اينجا نگارش مىدهم :\r\nغزل در جواب غزلى كه آقاى فرصت قدسىزاده شيرازى ارسال داشته‌اند\r\n مرغ سحر چو دوش بناى ترانه كرد * شورى به پا ز زمزمهء عاشقانه كرد\r\nعاشق كجا دلش نطپد در هواى دوست * چون تير غمزه از پى صيدش روانه كرد\r\nخوانديم بس فسانه ز احوال عاشقان * ما را خراب حالت ايشان فسانه كرد\r\nجان و سرم فداى ره دوستى كه او * روز الست در دل عشاق خانه كرد\r\nيك جلوه كرد و بر دل جملگى ز دست * عرفان خود بهانه همى زان ميانه كرد\r\nعالم ز پا فتاده و عجب نيست زان كه يار * تارى جدا ز موى سر خود به شانه كرد\r\nقربان حضرتش بنما جان و مال خويش * لايق اگر سر تو بدان آستانه كرد\r\nسرتاسر زمين و زمان جمله پرصدا است * ز آوازه‌اى كه دوست ببانگ چغانه كرد\r\nعشق ترا اگرچه داشت بسى ليكن از ازل * بر تير غمزه قلب مرا خوش نشانه كرد\r\nصد شكر كو چو كرد نواى طرب بلند * مرغ محبتش بدلم آشيانه كرد\r\nفرصت مده ز دست معلم چو حق ترا * نعمت بداد و بار امانت به شانه كرد\r\nخوش باش چونكه گوهر عشقش ترا بجاست * غارت هرآنچه دزد گهر زين خزانه كرد \r\nتمت . عن‌قريب است كه از ما اثرى باقى نيست . حرره اقل الفقراء محمد على بن زين العابدين معلم حبيب‌آبادى برخوارى اصفهانى عفى اللّه عن جرائمه . بتاريخ عصر روز جمعه چهاردهم ماه ربيع المولود سنه 1379 هجرى قمرى مطابق 26 شهريورماه باستانى سال 1338 شمسى\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nرثاء معلم ، از حضرت استاد آقاى ميرزا جلال الدّين همائى ، دام ظله\r\nتاريخ وفات حضرت فاضل عزيز گرانمايه جناب آقاى ميرزا محمد على معلم حبيب‌آبادى ، رحمة اللّه عليه 1396 هجرى قمرى\r\n از دار فنا رحلت زى عالم باقى كرد * آن عالم ربانى كش نام معلم بود\r\nهم صاحب خلق نيك هم صاحب روح پاك * هم مؤمن با تقوى هم عارف عالم بود\r\nتاريخ رجالش داد آوازه در اسپاهان * چونان كه بنيشابور سمعانى و حاكم بود\r\nلفظ و قلم صدقش اندر روش تحقيق * از كذب و غرض خالى و ز شايبه سالم بود\r\nتأليف مكارم كرد ز آثار رجال عهد * آن‌گونه كه شايسته در فن تراجم بود\r\nتاريخ وفات او پرسيد سنا از من * گفتم كه معلم را آثار مكارم بود \r\n1396 ه - ق\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\n\r\nمقاله دانشمند بزرگوار جناب آقاى حاج سيد بدر الدّين كتابى\r\n\r\nيك جهان فضيلت و وارستگى از جهان رخت بربست\r\n از شمار دو چشم يك‌تن كم * وز شمار خرد هزاران بيش \r\n خشت زير سرو بر تارك هفت اختر پاى * دست قدرت نگر و منصب صاحب‌جاهى \r\n« * » براى نخستين آشنائى خود با معلم حبيب‌آبادى بايد به 40 سال پيش برگردم ، آرى نزديك 40 سال پيش آن روزها كه تازه سعادت حضور در محضر پربركت شادروان محمد باقر الفت را يافته بودم ، معلم حبيب‌آبادى هم گاه آنجا مىآمد و بيشتر گفتگوى مجلس دربارهء وفات و شرح زندگى معاصران و گذشتگان بود ، شادروان الفت بسيار او را تقدير و تشويق به ادامهء كار مىفرمود ، معلوم بود كه سالها پيش از تاريخى كه من او را ديده‌ام به اين‌گونه كارهاى علمى اشتغال داشته است .\r\nدر همان روزگار حجب و حيا و عفت نفس و شرافتمندى و آزادگى و وارستگى و بىاعتنائى\r\n\r\n\r\n","description":"","footnote":"\r\n( * ) مقدمهء مبسوط اين مقاله نفيس بهنگام تجديد طبع آن در « كارنامه معلم » خواهد آمد .\r\n","page_name":" مقدمه 18 ","page_number":18},
  {"content":"\r\n\r\nبه امور مادى از همهء وجود او آشكارا بود ، و در جهان علم و حقيقت‌جوئى و در عالم اخلاق و وارستگى مردى با ارج و گرانقدر به نظر مىآمد .\r\nگفتم : « حقيقت‌جوئى » و واقعا متأثر شدم ، زيرا هرچند در علم روانشناسى « حقيقت‌جوئى » و علاقه بكسب مجهول از تمايلات عالى انسان شمرده شده است ، اما در زمان حاضر برخى دانشمندان « يا متظاهران بدانشمندى » حقيقت‌جوئى را وسيله كسب مال و جاه و شهرت قرار داده‌اند و بجاى نقادى علمى كه شريف‌ترين كار انسانى است بمتهم ساختن يكديگر و ناسزا گوئى به امثال خويش مىپردازند ، و خلاصه علم و كشف مجهول را فداى غرضهاى شخصى و خودپسنديهاى آشكارا مىكنند .\r\nاز اين بحث آزاردهنده كه جان آدمى را مىآزارد و بسيارى از جوانان پاكدل را به برخى دانشمندان بىعقيده و بىاعتماد مىسازد بگذريم ، تنها غرض من از اين يادآورى اين است كه يك فرد واقعا حقيقت‌جو و مشتغل بدانش و دور از همهء اين پستيها و خودپسنديها را معرفى كنم ، و اين فرد معلم حبيب‌آبادى بود كه هر بىنظرى كه او را مىشناخت عين عقيده مرا نسبت بوى داشت .\r\nمعلم در كارهاى علمى عمر پربركتى داشت ، بسيار چيز نوشته ، اما تنها روى كاغذ را سياه نكرده بكه خود را روسپيد ساخته است . تقريبا آنچه از قلم اين مرد تراوش كرده مستند است و رجوع بمدارك و مراجع آن هم آسان . « بديهى است مقصود از مستند بودن اين نيست كه همه آنچه را نوشته واقعا صحيح و مطابق واقع است ، كدام نويسنده يا مورخ مىتواند چنين ادعائى بكند ! » .\r\nمعلم در همهء نوشته‌هاى خود اولا از راه بىطرفى منحرف نشده و خامه را بناپاكى نيالوده و تا آنجا كه توانسته بتحقيق و موشكافى پرداخته و بمدارك و منابع متوسل شده است . ثانيا در هر حال عفت قلم را رعايت كرده ، باادب سخن رانده ، ناسزا نگفته ، به هتاكى نپرداخته و حتى در مورد كسانى كه از نظر مذهبى با آنان مخالف بوده شرط ادب و انسانيت را رعايت كرده ، نامشان را بزشتى نبرده ، و مانند برخى كودكان از ادب دور و خامه در دستانى ناآزموده و نابخرد خامه را با فحاشى و هرزه درآئى و ناسزاگوئى كثيف و نجس و آلوده نساخته است .\r\nنگارنده به‌هيچ‌وجه درصدد نوشتن شرح زندگى خصوصى و تفصيلى معلم حبيب‌آبادى\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n . \r\n","description":"","footnote":"","page_name":" مقدمه 20 ","page_number":20},
  {"content":"\r\n . \r\n","description":"","footnote":"","page_name":" مقدمه 21 ","page_number":21},
  {"content":"\r\n\r\n« هرچند دانستن شرح زندگى خصوصى اين مرد بهترين سرمشق زندگى شرافتمندانه است » نيست ، بلكه مىكوشد باندازهء توانائى خود او را در زمينه علم و اخلاق معرفى كند .\r\n\r\nمعرفى معلم در زمينه دانش :\r\nهمان گونه كه يادآورى شد معلم حبيب‌آبادى از لحاظ علمى عمرى پربركت داشته و تعداد زيادى كتاب و رساله « همه علمى و سودمند و همه مستند و متكى به مراجع » نگاشته ، اما مهمترين نوشته مكرمت اثرش كتاب « مكارم الآثار » است كه شايد در حدود 12 جلد « جمعا در حدود پنج هزار صفحه » بشود ، دو جلد اول و دويم اين كتاب بهمت دانشمند فرزانه جناب آقاى روضاتى ، و مجلدات سوم و چهارم و پنجم با سرمايه و بذل كوشش اداره محترم فرهنگ و هنر استان اصفهان و نظارت و تصحيح حضرت آقاى روضاتى بحليهء طبع آراسته گرديده است .\r\n\r\nدر اينجا يادآورى چند نكته را لازم مىداند :\r\n1 - اصل كتاب و زحمات پنجاه سالهء مؤلف دانشمند و بزرگوار آن مستغنى از توصيف است و دانشمندان و گوهرشناسان قدر آن را مىدانند و پيوسته چاپ بقيه مجلدات را خواستار شده‌اند .\r\n2 - بنده ناچيز هم در مجلس تجليلى كه در آبانماه سال 1353 شمسى از طرف اداره فرهنگ و هنر بپاس خدمات علمى و هنرى شادروان معلم حبيب‌آبادى و حاج حسين خطائى « كه هر دو اكنون بجهان ابدى انتقال يافته‌اند و براى هيچيك بنده جايگزين و جانشينى نمىشناسم » بر پا شده بود بعرض رساندم كه معلم حبيب‌آبادى احتياج بتشويق و تقدير و كمك مادى و معنوى ندارد و بهترين تمجيد و تشويق براى او چاپ آثار وى و مخصوصا كتاب « مكارم الآثار » است .\r\n3 - انصاف بايد داد كه بدون كمكهاى بىدريغ سرپرست محترم اداره فرهنگ و هنر و معاون ارجمند آن اداره و مجاهدتهاى تاب‌فرساى حضرت آقاى حاج سيد محمد على روضاتى چاپ و انتشار پنج جلد از مجلدات كتاب « مكارم الآثار » ميسر نمىگرديد ، و با دريغ داشتن اين عنايات « مخصوصا پس از وفات مؤلف » چاپ و انتشار ديگر مجلدات كتاب متعسر بلكه متعذر است .\r\n4 - ارباب فضل و دانش درخواست دارند كه چاپ بقيهء مجلدات « مكارم الآثار » دنبال شود\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nو بتعويق نيفتد .\r\nاين بود شرحى مختصر ( و البتّه نارسا ) دربارهء معرفى شادروان معلم حبيب‌آبادى ، كسانى كه فرصت كافى داشته باشند و بنوشته‌هاى آن بزرگوار مراجعه كنند بيقين خواهند دانست و پذيرفت كه اگر در آغاز اين مقاله اين شعر را در وصف معلم نوشتم :\r\n از شمار دو چشم يك‌تن كم * وز شمار خرد هزاران بيش \r\nسخنى بگزاف نگفته و راه چاپلوسى و مدح بى جا نپيموده و طريق ناصواب برنگزيده‌ام .\r\n\r\nاما معرفى معلم در زمينه اخلاق :\r\nبا وجود همهء فضائل علمى كه اندك از بسيار آن يادآورى شد ، به نظر من فضيلت معلم در اخلاق نيك و وارستگى او است نه در دانش و آگاهيهاى وى .\r\nدر محفل باشكوهى كه در آبانماه 1353 شمسى از طرف اداره كل فرهنگ و هنر بر پا شد ، و همچنين در مجلس بىريا و صميمانه اما مجلل و با ارزشى كه روز يكشنبه دهم مردادماه از طرف اولياء معظم و اساتيد محترم دانشگاه اصفهان براى يادبود آن شادروان تشكيل گرديد بعرض سروران گرامى و حضار محترم رساندم كه :\r\nبنده و هركس مانند بنده است نمىتوانيم مقام وارستگى و بىاعتنائى بمال و منال شخصى مانند معلم حبيب‌آبادى را درك كنيم و خدا را شاهد مىگيرم كه اين گفتار انعكاس صادق عقيده و پندار من است .\r\nچگونه من مىتوانم تصور كنم كه مردى بيش از شصت سال در هر روز لااقل دوازده ساعت بدون هيچ‌گونه غرض دنيائى و بدون توقع پاداشى به كار تحقيق ، مطالعه و نگارش بپردازد و با لقمه نانى كه از زراعت مختصرى بدست مىآيد با كمال قناعت بسازد ؛ محكوم كم از خودى نگردد و به خدمت چون خودى كمر نبندد !\r\nعجبا ! در جهانى كه از صدر تا ذيل ، همه نفوس را انديشه‌هاى مادى فراگرفته و جز با دربندان سيم و زر و خواسته و جايگاه با كسى روبرو نمىشويم ، چسان مىتوان انگاشت كه مردى بند بگسل و آزاد است و به‌هيچ‌وجه در بند سيم و زر نيست !\r\nدر زمانى كه ظلمت ماده‌پرستى و رنج تيره و تار خواهندگى زر و سيم و اسكناس و چك و سفته يا باغ و ويلا و آپارتمان و غيره همه را سردرگريبان و آلوده ساخته است و انسان\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nگمراه تيره‌بخت مىكوشد تا به زحمت گردآورد و بحسرت بگذارد و بگذرد و چنان در متاع اين جهان فانى خود را فانى ساخته است كه حتى نمىتواند علت بزرگترين بدبختيهاى خود را « كه همين مال‌پرستى بىاندازه است » دريابد ، چگونه مىتوان با ديدهء بصيرت نگاه كرد و ديد : معلم حبيب‌آبادى وجودى نورانى است نه ظلمانى ازآن‌رو كه در متاع فانى فانى نيست .\r\nمبادا گمان رود كه با نوشتن اين جمله : « فضيلت معلم در اخلاق نيك و وارستگى او است نه در دانش و آگاهيهاى وى » خواسته‌ام از قدر دانش بكاهم يا كه دانش معلم را به چيزى نگيرم ، حاش للّه ! امتياز انسان از حيوان به دانش و تعقل و تعميم دانستنيها و آموخته‌ها و آزمايشها است ، و امتياز معلم هم از همگنانش به دانش وسيع و بىنظرى او در تحقيقات علمى و پاك بودن ذهنش از آلودگى به غرض‌ها است .\r\nمن خواسته‌ام بگويم : چه‌بسا عالمان دور از اخلاق و وارستگى كه علمشان بهتر از جهل نيست ، و به‌هرحال آن علم كه فروتنى و خودشناسى و عاقبت‌انديشى را موجب نگردد برتر از جهل نيست ، و مردى كه آخر بين باشد مبارك بنده است .\r\n« دانش گشادن عقده‌ها است ، و عقدهء سخت در كار آدمى اينست كه بداند نيكبخت است يا هيچ و پوچ ، و بسيارى از عقده‌ها گره‌هائى سخت بر كيسه‌اى تهى هستند « 1 » » .\r\nمن خواسته‌ام بگويم كه دانش گستردهء معلم نه تنها او را مانند برخى از مدعيان دانش خودپسند و مغرور نساخت بلكه بر فروتنى او افزود . او توقع نداشت در برابر كار - تاب‌فرساى علمى ، كسى چيزى به او بدهد يا تقديرى از وى بشود ، و حتى نمىخواست « هرجا كه رود قدر بيند و بر صدر نشيند » ، و اين كمال بزرگوارى و وارستگى او را مىرساند .\r\nسخن بدرازا كشيد ، و هرچه بنويسم بپايان نمىرسد ، زيرا وصف وارستگان را پايانى نيست ، اما به‌هرحال بايد سخن را كوتاه كرد و در وصف حال پختگان بيش از اين خامى\r\n\r\n\r\n","description":"","footnote":"\r\n( 1 )\r\n در گشاد عقدها گشتى تو پير * عقدهء چند ديگر بگشاده گير\r\nعقدهء كان بر گلوى ما است سخت * كه ندانى كه خسى يا نيك‌بخت\r\nعقده را بگشاده گيراى منتهى * عقدهء سخت است بر كيسهء تهى \r\nمثنوى شريف\r\n","page_name":" مقدمه 24 ","page_number":24},
  {"content":"\r\n\r\nنكرد ، و لازم است براى هرگونه رفع سوءتفاهم يادآور شوم كه وارستگى را نبايد با بيكارى و تنبلى و انگل ديگران بودن اشتباه كرد ، زيرا هركس براى خلق سودى ندارد اساسا وجودى ندارد . كسانى كه از كار كردن بپرهيزند و با تنبلى بسر برند و در عين حال بناچار قناعت برگزينند و يا براى دو نان به چاپلوسى دو نان بپردازند و يا بر در ارباب بىمروت دنيا بنشينند تا خواجه كى بدر آيد ؛ نه تنها وارسته نيستند بلكه فرسنگها از جهان آدمى بدورند .\r\nكارنامهء عمر معلم مشحون از شصت سال فعاليت كم‌نظير علمى است و همان‌طور كه در آغاز اين گفتار يادآور شدم واقعا عمر پربركتى داشته است اما در همهء عمر متاع حيات دنيا را به هيچ گرفته و با بضاعتى اندك ساخته است و اين است وارستگى مطلوب .\r\nپس نادرست نيست اگر در صدر اين مقال اين شعر لسان الغيب را در وصف معلم - حبيب‌آبادى يادآور شدم :\r\n خشت زير سر و بر تارك هفت اختر پاى * دست قدرت نگر و منصب صاحب‌جاهى \r\nسخن كوتاه . ديگر در اطاقى محقر و ساده پيرمردى نورانى را نمىبينيم كه در پيرامونش يادداشت‌ها ، كتابها و كاغذ پاره‌ها پراكنده است و او مشغول مطالعه و تحقيق . تن او در گوشه‌اى از گورستان حبيب‌آباد ، يكى از قراء كنار كوير در زير خروارها خاك آرميده و از رنج بيماريهاى تاب‌فرسا آسوده گرديده است ، و دير يا زود از تعداد كسانى كه شبهاى جمعه بر سر مزارش مىروند كاسته مىگردد و سرانجام روزى هم فراموش مىشود . چه مىتوان كرد ، فراموشى با طبع جهان و جهانيان سازگار است ! اما به‌هرحال عاقبتش بخير بود ، زيرا دريافته بود كه : « العاقبة للمتقين » .\r\nخدايش بيامرزاد كه براستى جز نيكى كسى از او به ياد ندارد ، و به حق مىتوان دربارهء او گفت : عاش سعيدا و مات سعيدا .\r\nاصفهان مردادماه 2535 بدر الدّين كتابى\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\n\r\nبقلم محقق عاليقدر جناب آقاى حاج شيخ محمد باقر ساعدى خراسانى\r\nبسمه‌تعالى\r\n\r\n« فقيد علم و ادب »\r\nهشتاد و هشت سال پيش از اين ، كودكى كه بعدها آسمان فن رجال و ادب بدرخشش آن مىباليد ؛ در قريه‌اى از قراى اصفهان بنام حبيب‌آباد برخوار بوجود آمد . اين كودك در خاندانى پاك و متقى بزرگ شد و در دامن مادرى پرهيزكار و خالى از هرگونه آلودگى پرورش يافت ، اين كودك كه از طرف پدرش زين العابدين برخوارى بنام « محمد على » ناميده شد دوران كودكى و خردسالى را در زادگاهش پشت‌سر گذارد و در مكتب خانه‌ى محل كه آن روزگار سرپرستان خانوادها معمولا كودكان خود را به منظور فراگيرى علم بدانجا مىسپردند حاضر شد .\r\nاز آغاز كودكى آثار عظمت و بزرگوارى از چهره‌ى وى نمايان بود ، طولى نكشيد مراتب مقدمى علوم دينى و ادبى را فراگرفت و دلش را به آموختن قرآن كريم صفاى تازه‌اى بخشيد و بر همدرسان خود پيشى گرفت . كم‌كم رشد فكرى و بدنى او بوى اجازت داد كه در محلى تنها و دور از پدر و مادر بسر ببرد و شوق معلومات بيشترى او را به مكتب‌هاى ديگرى رهنمونى مىكرد ، بدنبال اين انديشه عازم اصفهان شد و بمحضر اساتيد وقت حضور پيدا كرد و مراتب عاليه‌ى علم و ادب را به طرز شايسته‌اى فراگرفت و به تدريس و تأليف پرداخت .\r\nاكنون از فحول مدرسان بشمار آمده و در يكى از حجرات مدرسه كاسه‌گران به تدريس ادبيات اشتغال مىورزيد و شاگردانى افتخار تلميذى او را داشتند . اين مدرس عاليقدر كه ذوق\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nنظم و نثرش فضلاى زمان را به خود متوجه كرده بود در ضمن اشتغالات علمى و تدريسى دست به يك سلسله آثار پرارج و گران‌بها زده كه اهم آنها « مكارم الآثار » است .\r\nاين كتاب كه به منظور شرح احوال و آثار دستجات مختلف از اعلام دوره قاجار تهيه شده نخست در مجلدى بزرگ تأليف يافته و سپس همان كتاب را بنام « مختصر المكارم » تدوين كرده و پس از آن خلاصه‌اى از آن را بنام « نمونه‌ى مكارم » در چند شماره‌ى « مجله ارمغان » به طبع رسانيد . در اين روزگار كتاب مزبور كه در حدود شانزده مجلد پيش‌بينى شده پنج مجلد آن بزيور طبع درآمده و همگى مجلدات طبع‌شده‌ى آن بهمت و الا و تهيهء مقدمه و پاورقى دانشمند متتبع حجة الاسلام و المسلمين جناب آقاى حاج سيد محمد على روضاتى « دام ظله » آراسته و تحت نظر ايشان طبع شده و براستى جناب ايشان از هيچ‌گونه رنجى درباره‌ى طبع و نشر آنها كوتاهى نفرموده‌اند .\r\nو ديگر از آثار طبع شده ايشان « كشف الخبية » است كه معرف مقبره و بارگاه زينبيه واقع در بيرون اصفهان است كه در حال حاضر از آبرومندترين ابنيه‌ى روحانى اصفهان بشمار مىآيد .\r\nمعلم در اين كتاب كه كمال ايجاز و اختصار را در نظر گرفته علاوه بر مطالب دائر در اطراف صاحب بارگاه بشرح آثار و نام‌بردارى از سلسله‌ى نسب گروهى از اعلام پرداخته و فوائد ارزنده‌ى ديگرى را در آن درج فرموده است .\r\nو نيز از آثار منطبعه‌ى او تذييلاتى است كه براى « تذكرة القبور » مرحوم گزى تهيه نموده و تذييلات مزبور بهمت والاى دانشمند محترم جناب آقاى مهدوى ( دام عمره ) در پاورقى كتاب مزبور بطبع رسيده است .\r\nمعلم « قدس سره » در تدوين آثار خود جديت فوق‌العاده‌اى داشت و همواره مىكوشيد آثارى از خود باقى بگذارد كه درست و مستند باشد و صحت تأليفات خود را كه بر پايه‌ى كوشش از پا نيفتاده خويش برقرار بوده بمنصه‌ى ظهور و بروز درآورد .\r\nمعلم در درستى تواريخ مواليد و وفيات رنج فوق‌العاده‌ئى مىبرد و تا آنجا كه در حيطه توانائيش بود در تطبيق آنها با تقويمهائى كه در اختيار داشت مىكوشيد و بخصوص در تطبيق سال هجرى با شمسى ذوق منحصرى داشت و اين موضوع را در همه آثار رجالى خود حتى در\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\nذيل اجازاتش نيز مراعات مىكرد .\r\nاينجانب نزديك به سى سال قبل ارادتش را به گردن داشت و در ملاقاتهائى كه افتخار حضورش در اصفهان و مشهد دست مىداد علاوه بر بهره‌ورى از مراتب علمى او جز صفا و پاكى و مهر و مودت و رعايت آداب محاوره و معاشرت عمل بر خلاف انتظارى از وى ديده نمىشد .\r\nمعلم دانشورى بود كه قلم و بيانش مؤدب افراد و اشخاص بشمار مىآمد .\r\nدر اين مدت كه افتخار آشنائى با معظم‌له روزافزون بود و نامه‌هائى ردوبدل مىشد كمتر اتفاق مىافتاد خامه‌اى خالى از تذكرات ادبى و اخلاقى از وى دريافت شود . بخاطر دارم بيست و پنج سال پيش ازاين‌كه به تدوين رساله‌ى « الغيث السارى » در احوال شيخ انصارى « قدس سره » پرداختم در پاره‌اى از مطالب از وى يارى خواستم ، معظم‌له با همه‌ى گرفتارى كه داشت فهرستى از چگونگى زندگى شيخ مبرور به ضميمه نام‌بردارى گروهى از شاگردان شيخ بحروف تهجى و به طرز جالب موجزى كه حاكى از ذوق و سليقه و حوصله‌ى منحصر بفردش بود ارسال فرمود . فهرست مزبور كه صفحات معدودى را بيش فرا نگرفته مىتوان در رديف يكى از رساله‌هائى درآورد كه در شرح حال شيخ مبرور تدوين و تأليف شده است .\r\nدر اين روزگار ، معلم از نوابغى بود كه در فنون مختلفه تتبعى بسزا داشت و در هر رشته از فن رجال ، ادب ، نجوم ، شعر كه وارد مىشد به خوبى از عهده برمىآمد ويژه در فن رجال و بيوگرافى مردان علم و عرفان و فقه و اصول و ادب يد طولى داشت و در اين رشته‌ى مهم مورد وثوق دانشمندان فن رجال قرار گرفته و تتبع او قولى است كه جملگى بر آن بودند .\r\nمعلم با توانائى ويژه‌اى كه در رشته‌هاى مخصوص به خود داشت مورد توجه خاص اعلام فقهاء و محدثان واقع شده بود و از پنج تن از فقها و محدثان عصر حاضر بنامهاى شيخ محمد - حسين فشاركى و حاج شيخ محمد باقر بيرجندى و حاج شيخ آقا بزرگ تهرانى و حاج شيخ محمد رضا كرباسى و حاج ميرزا محمد تقى يزدآبادى ( قدس اللّه اسرارهم ) باجازه‌ى روايتى مفتخر گرديده ، و نامبردگان كمال بزرگداشت را از وى نموده‌اند ، و آثار قلمى او را تأييد و برخوردارى از آنها را توصيه نموده‌اند .\r\nمعلم با در دست داشتن اجازات مزبور يكى از مشايخ اجازات عصر حاضر بشمار\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\nمىآمد ، و اينجانب هم در 12 جمادى الاولى سال 1383 هجرى از طرف معظم‌له به اجازه مفصلى از همگى طرقش مفتخر گرديد ، و شرح اجازه‌اش را كه يكى از چهارده اجازه‌ى روايت اين بنده است در كتاب « كشف المفازات » ايراد كرده‌ام .\r\nمعلم پس از عمرى كه با كمال عزت و آبرومندى بسر برد و گذرانيدن دوران بيمارى در روز سه‌شنبه 22 ماه رجب المرجب سال 1396 هجرى در اصفهان درگذشت و جنازه‌اش را به حبيب‌آباد برخوار كه زادگاهش بود حمل كرده و به خاك سپردند ، قدس اللّه روحه .\r\n معلم نمرده است و هرگز نميرد * از او هست آثار وى جاودانى \r\nروز يكشنبه 8 شعبان المعظم سال 1396 ه\r\nو انا الحقير محمد باقر ساعدى\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\n\r\nسراينده : جناب آقاى سيد حسين مرندى فرزند دانشمند مرحوم سيد العلماء الاعلام حاج سيد عبد العلى مرندى\r\n گرگ چالاك روزگاربين * چون نشسته كمين براى شكار\r\nپير و برنا و عالم و جاهل * هست يكسان به پيش آن غدار\r\nمىبرد ، مىدرد ، هلاك كند * هرچه آيد بچنگ آن خون‌خوار\r\nليك حيف است عالمان بردن * جاهلان هشتن و شدن سربار\r\nبالاخص عالم ستوده خصال * فاضل بىهمال و شرع‌مدار\r\nآن معلم كه بود از اعلام * وان محقق كه بود از ابرار\r\nقانع و ساخته به حد اقل * كاين بود از خصايص اخيار\r\nكى تواند شمرد آثارش * بندهء ناتوان و بىمقدار\r\nكه معرف نشايدى بودن * از معرف فروتر و كمبار\r\nبلكه بايد بزرگ مردانى * چون همائى شهره در اقطار\r\nيا كه روضاتى جليل الشان * برشمارند از او همه آثار\r\nرحمت كردگار بر روحش * مدفنش باد مطلع الانوار\r\nپى تجليل وى مرندى گفت * با كمال خلوص اين اشعار\r\nرحلت او بسال شمسى هست * ابدى شد مكارم الآثار \r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\n\r\nاثر طبع استاد ارجمند جناب آقاى منوچهر قدسى\r\n\r\nصاحب صاحبدل مكارم آثار\r\n كار جهان چونكه جور باشد و بيداد * دل نشود لحظه‌اى ز بند غم آزاد\r\nداغ عزيزان رفته است كه دل را * هر نفسى آورد بناله و فرياد\r\nزال جهان اينكه داده است فريبت * من چه بگويم چه مكر دارد و بيداد\r\nجور و جفائيش نارسيده بپايان * ظلم دگر مىكند بقاعده بنياد\r\nغمگين دارد هرآنچه خاطر شادان * ويران سازد هرآنچه خانهء آباد \r\n*\r\n بين بصفاهان كه از تطاول ايام * چون شد ناگه ببند حادثه افتاد\r\nشهر جمال و كمال مهد محن شد * در غم آن رادمرد فاضل استاد\r\nشيخ محمد على معلم كامل * كز سر اخلاص داد فضل و ادب داد\r\nرفت و دريغاى وى دريغ ادب شد * زان كه چو او كم زمانه مرد خرد زاد\r\nمردى دانا دلى ستوده خصالى * علم و كمالش قرين ذوق خداداد\r\nجز در رأفت بر وى خلق بنگشود * جز در رحمت بر او خداى بنگشاد\r\nصاحب صاحبدل مكارم آثار * كاو بهتر صرف كرد سالى هشتاد\r\nجان مجرد بسوى عالم جان برد * جسم در اين خاكدان به پاكى بنهاد\r\nسال وفاتش نوشت خامهء قدسى * جان معلم روان بخلد برين باد \r\n1396 هجرى قمرى منوچهر قدسى\r\n\r\n","description":"","footnote":"","page_name":" مقدمه 31 ","page_number":31},
  {"content":"\r\n\r\n\r\nسروده فاضل بزرگوار جناب آقاى حاج سيد مجتبى كيوان\r\n\r\nدر رثاى استاد محقق مرحوم شيخ محمد على معلم حبيب‌آبادى قدس سره\r\n دريغ و درد كه داس زمانه ديگر بار * درود از چمن فضل خوشه‌اى پربار\r\nبلندپايه اديبى اريب رفت از دست * كه بود پايهء كاخ ادب ازو ستوار\r\nبمنزلت « ز شمار دو چشم يكتن كم » * بمرتبت ز شمار خرد فزون ز هزار\r\nجناب شيخ محمد على معلم فحل * بزرگوار و نكو سيرت و نكو رفتار\r\nسراى خاطرش از جلوهء حبيب‌آباد * روان طاهرش از مهر دوست برخوردار\r\nبكلك بود چو مفتاح فاتح الابواب * بطبع بود چو خورشيد مطلع الانوار\r\nمعلمى كه بدرسش نشسته صد استاد * محققى كه ز كلكش گشوده بس اسرار\r\nبزندگانى هشتاد و هشت‌ساله خويش * بنشر دانش و فرهنگ داشت استمرار\r\nدقيقه‌اى بنياسود از اشاعه علم * « چنين كنند بزرگان چو كرد بايد كار »\r\nبه ماه تير و به شهر رجب به حق پيوست * كه دوست را نبود جز بكوى دوست قرار\r\nوفات اوست بتاريخ شمسى از هجرت * « سواد كلك معلم مكارم الآثار » \r\n1355 شمسى هجرى\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\n\r\nاثر طبع اديب توانا جناب آقاى حاج سيد رضا بهشتى « دريا »\r\n\r\nبمناسبت فوت مرحوم شيخ محمد على معلم حبيب‌آبادى رحمة اللّه عليه\r\n بود هركه آب و گلش از بهشت * فرشته خصالست و نيكوسرشت\r\nچو استاد كامل محمد على * كه از خويشتن نام نيكى بهشت\r\nمعلم از آن شد كه آموخت علم * ز آثار پيشينه تا زردهشت\r\nقريب نود سال در عمر ديد * بسى سرد و گرم و بسى خوب و زشت\r\nبتأليف و تصنيف چندين كتاب * بسى خامه فرسود و نامه نوشت\r\nمكارم ز آثار پيشينيان * ز أهل حرم تا به دير و كنشت\r\nدريغا كه آن پنجه باهنر * كه اين گوهر آورد و اين رشته رشت\r\nهم آن مظهر علم و زهد و ورع * شدش بستر از خاك و بالين ز خشت\r\nولى روحش از خلد شد بهره‌ور * كه دهقان برد بهره از آنچه كشت\r\nغرض ، خواستم سالش از مجمعى * چو طومار عمرش اجل در نبشت\r\nبرون كرد ( دريا ) سر از جمع و گفت * بسالش ( معلم شده در بهشت ) \r\nسيد رضا بهشتى ( دريا ) 1396 قمرى\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n\r\n\r\nاز سخنور استاد آقاى عبد الكريم بصيرى « بصير »\r\n\r\nبمناسبت فوت مرحوم معلم حبيب‌آبادى موشح بنام و شهرت او\r\n م محمد على مؤمن حق‌ستاى * ى يگانه محقق مهين پارساى\r\nح حميده خصال و حقيقت طلب * د دل‌آگاه و استاد فن ادب\r\nم معلم بأحكام دين بود او * ا امين و صديق و متين بود او\r\nد دمى غافل از كسب دانش نبود * ب به‌هرحال تعليم دانش نمود\r\nع عليم و بصير و خبير و اديب * ا اديب اريب سعادت نصيب\r\nل لسان و يدش خير در خير بود * ب براى خدا بود لا غير بود\r\nى يك ارزنده مرد فضيلت‌مآب * ى يك افكنده يك‌عمر سر در كتاب\r\nم مكارم كتابى ز آثار اوست * ب بعلم الرجالست و بىحد نكوست\r\nع عزيز و گرامى بر مردمان * ح حقيقت ز پيشانى او عيان\r\nل لقايش همه فيض بود و صواب * م ملاقات او بود حسن المآب\r\nم معلم بزرگى هشيوار بود * ل لبيبى سخن‌دان و پركار بود\r\nح حد عمر او بود هشتاد و هشت * ع عبادت همىكرد و بذرى بكشت\r\nب به راه رضاى خدا زد قدم * م مسلم بجنت فرازد علم\r\nى يكى دم ز طاعت نشد منصرف * ى يكى گام از اين ره نشد منحرف \r\n\r\n","description":"","footnote":"","page_name":" مقدمه 34 ","page_number":34},
  {"content":"\r\n\r\n ب بدين بود عالم ز اصل و ز فرع * ل لقب بود او را معلم بشرع\r\nا از او مانده تأليفهائى گران * ع عمل بود با علم او توأمان\r\nب به ماه رجب رفت سوى جنان * د درون قصورش گرفتى مكان\r\nا اگر مرد آن مرد كامل عيار * م مقامش گراميست در روزگار\r\nد دلش بود از علم بحر گهر * ح حدود الهيش مد نظر\r\nى يكى سال فوتش چنين كرد ياد * م مبرهن ز شين غين واو است و صاد \r\n1396\r\n\r\n","description":"","footnote":"","page_name":" مقدمه 35 ","page_number":35},
  {"content":"\r\n\r\n\r\nاز شاعر نامدار جناب آقاى حسن به‌نيا « متين »\r\n دريغ از پير دانا دل معلم * كه يكتا بود در تعليم و تفهيم\r\nمصمم مردى اندر كسب دانش * مسلم فردى اندر جهد و تصميم\r\nفزون‌تر پايه‌اش از حد تمجيد * فراتر رتبتش از مرز تكريم\r\nمكارم را از او آثار بر جاى * معالم را از او تعليم و تفخيم\r\nسراسر عمر او تحقيق و تدوين * دمادم كار وى تأليف و تنظيم\r\nدر احوال خردمندان ز هر ملك * در آثار بزرگان از هر اقليم\r\nدريغ از آن مكرم زان معظم * از آن شايسته تكريم و تعظيم\r\nدريغ از دانشى مردى كه مىبود * ز علم و دانش او را تخت و ديهيم\r\nدريغا شد به خاك آن گنج گوهر * كه صدها گنج گوهر كرد تقديم\r\nغرض آن جان‌فروز علم و دانش * چو بر جان‌آفرين جان كرد تسليم\r\nمتين مىجست تاريخ وفاتش * كه بخشد لوح جان را عز ترقيم\r\nجهان را پا كشيد از جمع و گفتا * معلم را سرآمد دور تعليم \r\n\r\n","description":"","footnote":"","page_name":" مقدمه 36 ","page_number":36},
  {"content":"\r\n\r\n\r\nبقلم دانشمند ارجمند آقاى حاج سيد حسين عريضى\r\n\r\nدانشمندى با تربيت اسلامى\r\nمردى دانشور و پاك‌نهاد روز سه‌شنبه 22 رجب المرجب 1396 بعالم باقى رحلت نمود كه همانندش ديروز كم بود و فردا نيز كم خواهد بود ، چه پدر پير فلك را صبر بسيار ببايد تا مادر گيتى فرزندى چون او بزايد . اولياء محترم اداره فرهنگ و هنر استان اصفهان هم بسائقه وظيفه ولى بيشتر بانگيزه سپاس دانش بر آن شدند تا آنجا كه ميسور است اداء حقى كرده باشند و به ياد او نامه‌ئى گرد آورند .\r\nبراى نيل به اين مراد از استاد علامه و تحرير فاضل حضرت آقاى حاج سيد محمد على روضاتى ادام اللّه افاضاته كه در حيات آن مرد بزرگوار دوست وفادار و دستيار طبع كتاب عظيم او « مكارم الآثار » هستند خواسته آمد تا طبع و نشر اين « يادنامه » را تقبل فرمايند . ايشان قبول فرمودند و از عده‌اى نويسندگان و شعرا معاضدت در اين امر را خواستار آمدند ، ولى نمىدانم چرا به اين بنده ضعيف نيز كه هيچ‌گونه مشابهت با اعاظم اين ميدان ندارم اشارت مشاركت فرمودند ، امتثال كردم ولى بقول شيخ اجل بضاعت مزجاة به حضرت عزيز مىآورم و آگاهم شبه در بازار جوهريان جوى نيرزد و چراغ پيش آفتاب پرتوى ندارد .\r\nبه‌هرحال اميد است اين جسارت حمل بر اداء وظيفه نسبت بعالمى بزرگوار خواهد شد نه جولان در مىدانى كه ويژه عالمان و اديبان است .\r\nزندگينامه كامل اين عالم ربانى و مرد نيكونهاد نيكومنش صاحب عفاف و كفاف را ديگر سروران بيان داشته و حق كلام را بنحو احسن اداء فرموده‌اند ، اينجانب از ديدى خاص\r\n\r\n","description":"","footnote":"","page_name":" مقدمه 37 ","page_number":37},
  {"content":"\r\n\r\nدر اين‌باره بحث مىكنم و خصال ستوده او را از اين ديدگاه بيان مىدارم . اميد است خداى بزرگ شرح صدر و يسر امر عطا فرمايد تا اين مهم بپايان رسد .\r\nاين ديدگاه عبارتست از فرمان اسلام به كسب علم و رفتار عالم .\r\nقبل از ورود به اصل مطلب به منظور دفع دخل مقدر و ايرادهائى كه ممكنست گرفته شود و بگويند نبايد از معلم و متعلم امروزى انتظار زيستن‌هائى همچون سعدى در نظاميه بغداد ، و ملا صدرا در شيراز و بصره ، و جلوه در تهران ، و مرحوم معلم حبيب‌آبادى در اصفهان داشت ، و زندگى امروز سازگار با بهزيستن و شاد زيستن و بيزار از سختى كشيدن و پشت به دنيا كردن است . زندگى انسان تابع عوامل بسيارى است كه رهائى از بسيارى از آنها غير ممكن است ، مثلا اگر وضع دانش‌آموزى و دانش‌اندوزى گذشته و حال را مقايسه كنيم و دشواريهاى زندگى امروزى را در نظر بگيريم باشتباه افتاده‌ايم و انتظار داشته‌ايم كه دانشمند امروزى از همه واجبات و مستحبات زندگى چشم بپوشد و همچون گذشتگان به يك تا نان خشك بسازد !\r\nپاسخ اينكه اين مطلب صحيح است ولى عالم نبايد از راه نادرست بهره گيرد .\r\nاصولا اين ربع مسكون هيچ‌گاه از انسان‌هاى دانشمند نيكونهاد پاكدل خالى نبوده است ، انسان‌هائى كه روانى پاك و ضميرى روشن و تابناك داشته و خادمان بشريت بوده‌اند و ادعاى اينكه نيكى يا بدى منحصر بزمانى معين و سرزمينى معلوم بوده است ادعائى بىدليل و گفته‌اى بىسند است . البتّه اين نيز همچون همه امور عالم نسبى است و از لحاظ كيفيت شدت و ضعف و از نظر كميت بيش‌وكم دارد ، مطالبى نظير آنچه در باب برزويه طبيب ( اين باب خواه گفته برزويه و خواه نوشته ابن مقفع باشد ) آمده و از جور زمان و بدى مردم و ناشايستگى آنان داد سخن داده تا آنجا كه نويسنده در عصر خود جز بدى نديده است ، يا بفرموده شاعر :\r\n معدوم شد مروت و منسوخ شد وفا * زين هر دو نام مانده چو سيمرغ و كيميا \r\nو مطالبى از اين دست كه ادبيات همه ملل - من جمله ادبيات فارسى حاوى آنها است ؛ اغراق و غلوى است كه معمول گشته است و زاده خصيصه روانى انسان است كه بديها و سختىهاى گذشته را فراموش و بر خوبيها و خوشىهاى ما سبق افسوس مىخورد .\r\n\r\n","description":"","footnote":"","page_name":" مقدمه 38 ","page_number":38},
  {"content":"\r\n\r\nحال باصل مطلب پرداخته و عرايض خود را به دو قسمت تقسيم ، و در پايان هدف را استنتاج مىنمايم : 1 - فرمان و امر اسلام به تعليم و تعلم . 2 - رفتار معلم و متعلم به شيوه اسلام .\r\n3 - نتيجه .\r\n\r\n1 - فرمان اسلام به تعليم و تعلم .\r\nمحققا كسى نيست نداند كه اسلام چقدر و چگونه به علم اهميت و به كسب آن فرمان داده است تا جايى كه احتمال وجوب آن مىرود ، هرچند علم به بعضى موضوعات بر هر مسلمان واجب است . در قرآن مجيد دستورهاى مؤكدى با بيان‌هاى مختلف براى يادگيرى داده شده است و امر به تعلم و تفكر و تدبر و تذكر بكرات رفته است و حد و اختصاصى نيز ندارد .\r\nخداوند به قلم و نوشتن سوگند خورده است ، سخنان پيامبر راستين نيز امر بعلم و نهى از جهل است و اين فرمان به زمان و مكان بستگى ندارد ( از گهواره تا گور ، و حتى چين كه آن زمان دورترين نقطه بعربستان بوده ) .\r\nكلمات درربار پيامبر راستين مالامال از امر به تعليم و تعلم و نهى از جهل است ، علماء امت خود را چنان ستوده است كه آنان را از پيامبران بنى اسرائيل والاتر و فاضل‌تر مىداند .\r\nديگر بزرگان اسلام نيز اين‌چنين امر فرموده‌اند . اساسا اسلام بر بنياد دانش استوار است .\r\n\r\n2 - رفتار معلم و متعلم به شيوه اسلام .\r\nاسلام و مكتبش فقط به علم محض توجه ندارد ، بلكه تأكيد بر تعليم و تعلمى مىكند كه فارغ از مال‌اندوزى و جاه‌طلبى باشد و در راه حق و اشاعه تقوى و پرهيز به كار رود . عالم بايد جامع صفات نيك و همچون چراغى روشن فرا راه بندگان خداى تعالى باشد . مسلما در هيچ دين و مكتب فلسفى و ادبى به اندازه اسلام چنين توجهى مبذول نگشته است ، لذا اين انديشه كه براستى يكى از اركان و مبانى اسلام است در پيروان دين حنيف و ادبيات مسلمانان ( هر فرقه و متكلم بهر زبان بويژه عربى و فارسى ) جايى بزرگ و ممتاز بدست آورده است ، نظر اسلام در دانش‌اندوزى يافتن راه و رسم خدائى و انسانى آنست و هدف تعليم و تعلم تزكيه نفس و صفاى باطن شخص عالم ، سپس تعليم ديگران و رهبرى آنان به صراط مستقيم ؛ علم‌آموز و علم‌اندوز مسلمان بايد پاكدل و پاك‌ديده و پاك‌فكرت و پاكيزه سيرت باشد . مولاى متقيان در « نهج البلاغة » صفت علما را برمىشمارد :\r\n\r\n","description":"","footnote":"","page_name":" مقدمه 39 ","page_number":39},
  {"content":"\r\n\r\n« . . . بدانيد : بندگان خدا - كه نگاه‌دارنده علم خدا هستند - آنچه را بايد نگاه داشته شود حفظ مىكنند و چشمه‌هاى آن را جارى مىگردانند ، براى كمك و يارى باهم آميزش مىنمايند و با دوستى يكديگر را ملاقات مىكنند و از جام سيراب‌كننده علم و حكمت بهم مىنوشانند و بازمىگردند سيراب شده . شك و تهمت و بدگمانى به آنان راه نمىيابد و غيبت و بدگوئى نزد ايشان نمىشتابد . بر اين اوصاف پسنديده خداوند فطرت و خوهاى ايشان را آفريده است و براين حال باهم دوستى و آميزش مىنمايند . . . صفحه 677 نهج البلاغة ترجمه و شرح فيض الاسلام » .\r\nدر جاى ديگر مىفرمايد : « رب عالم قد قتله جهله و علمه معه لا ينفعه » . و باز جاى ديگر مىفرمايد : « العلم مقرون بالعمل فمن علم عمل و العلم يهتف بالعمل فان اجابه و الا ارتحل عنه » .\r\nاگر بخواهيم از كلمات پيغمبر و ائمه اطهار و بزرگان اسلام در اين زمينه آنچه گفته‌اند جمع‌آورى كنيم مسلما غيرممكن خواهد بود .\r\nاين تعاليم در ادبيات فارسى انعكاسى عظيم داشته است . اين‌ها را هم اگر بخواهيم گرد آوريم مثنوى هفتادها من شود . اديبان و شاعران فارسى زبان بنا بر تربيت اسلامى خود و اطاعت از سنت سنيه دين مبين به عالم متقى كرنش و از عالم متهاون بيزار بوده‌اند و او را نكوهش و سرزنش كرده‌اند ، و جاهل نيكوكار را بر عالم غدار ترجيح مىدادند و مىگفتند :\r\n تيغ دادن در كف زنگى مست * به كه افتد علم نادان را بدست \r\nناصر خسرو عالم را بدين‌سان توصيف مىكند :\r\n گر با خردى چرا نپرهيزى * اى خواجه ازين خورنده اژدرها\r\nبا طاعت و ترس باش همواره * تا از تو بدل حسد برد ترسا\r\nپرهيز بطاعت و بدانش كن * وانگه برشو به گنبد جوزا\r\nزانجا همىآيد اندر اين گنبد * از بهر من و تو اين همه نعما\r\nهرگز نشده است خلق از اين زندان * جز كز ره نردبان علم آنجا\r\nبپرست خداى را و خود بشناس * او با صفت وز بىصفت تنها \r\nباز جاى ديگر مىگويد :\r\n\r\n","description":"","footnote":"","page_name":" مقدمه 40 ","page_number":40},
  {"content":"\r\n\r\n گر دانشت بمال بدست آيد * پس مال مى بدانش چون جوئى\r\nچون مىفروشى آنچه خريدستى * خونى ز خون ز بهرچه مىشوئى \r\nعالم مسلمان مزد تعليم را حرام مىدانست ، توجه بشعر فوق اين موضوع را ثابت مىدارد ، شأن عالم مسلمان زهد و تقوى بوده و اگر هم به دنيا و مال و جاهش توجه داشت و علم را وسيله نيل بدانها قرار مىداد سعى مىكرد ظاهرى فريبنده داشته و همانند عالمانى رفتار كند كه از دنيا و ما فيها اعراض كرده‌اند و ظاهر خود را بصلاح مىآراست و بقول حافظ « چون بخلوت مىرفتند آن كار و كارهاى ديگر مىكردند » . البتّه زندگى مرتاضانه مورد نظر اسلام نيست ، چه علاوه بر آنكه رهبانيت منع شده است ، خطاب الهى به شخص پيامبر آنست كه او در كار عبادت به خود سختى بسيار ندهد :    « طه . ما أَنْزَلْنا عَلَيْكَ الْقُرْآنَ لِتَشْقى » .    در موارد ديگرى نيز امر خداوند به پيامبر تعادل در امور است ، و بطور كلى فرمان اسلام بر مسلمانان بهره‌مندى معتدلانه و متشرعانه از مال دنياست ، ولى به‌هرحال شأن يك نفر عالم مسلمان داشتن زندگانى زاهدانه است و دانشمندان مسلمان همين راه را مىپوئيدند و اين اصول در تعليم و تربيت قديم مجرى بود و تعليم و تعلم و منش معلم و متعلم بر اين روال قرار داشت و هنوز هم سعى در ادامه آن مىشود .\r\nاز مدارس اسلامى مردان بزرگى بيرون آمده‌اند كه ذكر نام ايشان به طول انجامد فقط متذكر مىشويم در قرن اخير امثال چنين مردان بزرگوار در دامن علم اسلامى اين مملكت پرورده شده‌اند : جلوه ، جهانگير خان قشقائى ، اديب پيشاورى ، شيخ محمد كاشانى ، شيخ محمد خراسانى . . . كه نظائر و امثالشان در همه شهرهاى ايران بوده است و عمرى را با تقوى و تعليم ديگران در يك حجره محقر و به حد اقل ما يقنع زندگى كردند و دنيا را با شرف انسانى و بزرگوارى روح وداع گفتند كه بعد از وفات تربت ايشان در سينه‌هاى مردم عارف است . اميد است اين جهان هيچ‌گاه از چنين مردانى تهى نگردد .\r\n\r\n3 - از مردانى كه شمه‌اى از خصالشان گفته آمد\r\nو از بقية الماضين يكى مرحوم شيخ محمد على معلم حبيب‌آبادى طاب ثراه است . شرح حال و آثار اين مرد فرزانه و دانشمند متدين پاكدل را منشيان بزرگوار و نويسندگان و شعراى ارجمند اين يادنامه به حد اوفى ادا فرموده‌اند و جايى براى بنده باقى نگذارده‌اند ، و چنان كه در مقدمه معروض افتاد اين بنده\r\n\r\n","description":"","footnote":"","page_name":" مقدمه 41 ","page_number":41},
  {"content":"\r\n\r\nاز اين ديد درباره او تصديع دادم كه اين مرد زبده و خلاصه و چكيده تربيت صحيح و اصيل اسلامى بود . تعلم و تعليم را ابتغاء لمرضاة اللّه آغاز كرد و بانجام برد ، گفتار و كردارى مسلمانانه داشت و در همه عمر سر سوزنى از راه سداد و رشاد اسلامى تخلف ننمود ، عفاف و كفاف ناگفتنى داشت . علاوه بر آنكه در تعليم ضنت نداشت در اين راه بىآرام بود اگر در امرى از او سؤالى مىشد غالبا جزوهء مكتوب در پاسخ مىنوشت ، در بيان مطالب شجاعت بلكه تهور داشت و براى بيان حقيقت هراسى بدل راه نمىداد ، از مال دنيا مىترسيد و دورى مىكرد ، به اسوه حسنه پيامبر اسلام تأسى مىجست و قدمى فراسوى آن ننهاد . عاش سعيدا و مات سعيدا .\r\nحسين عريضى\r\n\r\n","description":"","footnote":"","page_name":" مقدمه 42 ","page_number":42},
  {"content":"\r\n\r\n\r\nبقلم استاد علامه جامع المعقول و المنقول حضرت آقاى ميرزا جلال الدّين همائى مد ظله\r\n\r\nمقدمه جلد پنجم مكارم الآثار معلم حبيب‌آبادى ، رحمة اللّه عليه\r\nبسم اللّه الرحمن الرحيم\r\nنحمدك يا رب و نصلى على رسولك الامين و على آله و اصحابه الطاهرين المعصومين .\r\nظهور علما و هنرمندان بزرگ كه شامل ادبا و گويندگان و نويسندگان زبردست نيز مىشود ، مولود علل و اسباب و عواملى است كه هيچ‌كدام ، و قدر مسلم بيشترش ، در تحت اختيار و اقتدار بشر نيست .\r\nبايد يك سلسله پيش‌آمدها و حوادث پيش‌بينى نشده ، و شروط و معدات و اسباب و مسببات پيدا و پنهان ، حلقه بحلقه بهم بپيوندد و همه مقدمات مقتضى فراهم آيد ، و موانع رفع شود تا بظهور يك دانشمند و هنرمند گرانمايه منتهى گردد ، چه بقول حكما « الشىء ما لم يجب لم يوجد » .\r\nرسيدن بمقامات عالى و درجات شامخ علمى و ادبى و هنرى ، محتاج بداشتن استعداد ذاتى ، و ذوق و شوق فطرى ، و هوش و فهم و حافظه خداداد است .\r\nانتخاب آن رشته از علوم و فنون كه متناسب و ملايم با استعداد و ذوق\r\n\r\n","description":"","footnote":"","page_name":" مقدمه 43 ","page_number":43},
  {"content":"\r\n\r\nغريزى و ساختمان روحى و دماغى شخص علم‌آموز و ادب‌اندوز باشد نيز از مهمات است .\r\nو از همه مهمتر داشتن بنيه و مزاج سالم پرطاقت ، و قلب و دماغ نيرومند ، و سامعه و باصره قوى ، و اعصاب و مغز آسوده پرتحمل بىدغدغه و اضطراب ، و از همه برتر و كارىتر وجود عشق مانع‌سوز نيز لازم و در بايست است ، تا از كار متمادى و عمل مكرر يكنواخت خسته و دل‌زده نشوند ، و براى كشف مجهول و تحقيق مطلبى درست مانند « شبهه محصوره اصولى » جميع مظان و اطراف و جوانب آن امر را بدقت و حوصله هرچه تمام‌تر پىجويى و وارسى كنند و هر قدر چيزى را فراموش كردند ، هرچند صد بار باشد ، باز آن را بخوانند و بخاطر بسپارند !\r\nپيدا است كه اجتماع همه اين خصوصيات در يك مورد بسيار نادر و ديرياب است ، وانگهى بايد همه اين شروط و لوازم را دست خلقت و موهبت الهى از انعقاد نطفه و آغاز ولادت در سرشت و فطرت انسانى سرشته و بوديعت نهاده باشد ، عزم و اراده و خواهش و تمنا و آرزوى خود انسان در ايجاد و تحصيل اين‌گونه امور هيچ راه ندارد ، و به همين سبب است كه وجود علما و ادبا و هنرمندان راستين در هر زمان سخت نادر و گرانبها ؛ و گاهى در حكم عنقا و كيمياست !\r\n صد هزاران طفل سر ببريده شد * تا كليم اللّه صاحب ديده شد \r\n\r\nمعلم حبيب‌آبادى مؤلف مكارم الآثار :\r\nساليان دراز بايد بگذرد و علل و موجباتى كه در قبضه اختيار و قدرت بشر نيست فراهم آيد و دست بهم دهد تا فاضلى المعى و اديبى گرانمايه مانند ميرزا محمد على معلم حبيب‌آبادى اصفهانى « رحمة اللّه عليه » پا بعرصه ظهور و بروز بگذارد ، و باز همان دست تقدير چندان شور و گرمى و شوق در نهاد او نهاده و چنان فراغت وسيع\r\n\r\n","description":"","footnote":"","page_name":" مقدمه 44 ","page_number":44},
  {"content":"\r\n\r\nو روح قانع و معيشت ساده كم‌مئونه و زندگانى آرام آسوده بىسروصدا و خالى از قلق و جنجال و غوغا بوى داده باشد كه بتواند تمام عمر و همه تن و توش حيات را كه ديگران صرف كسب جاه و مال و عيش و نوش مىكنند ، يك جا و پاك‌باز خالى از نگرانى و دل‌مشغولى در سوداى آنچه دلخواه اوست از كسب و نشر معارف و تحقيقات ادبى و تاريخى و خدمت بفرهنگ كشور خرج كند ؛ و از بركت زحمت و رنج و كوشش متمادى پنجاه‌ساله خود اثرى گران‌قدر و ارزشمند مانند « مكارم الآثار » بوجود بياورد كه عموم اهل سواد و ادب هركدام به قدر احتياج و شايستگى خود از آن استفاده كنند .\r\n سالها بايد كه تا يك سنگ اصلى ز آفتاب * لعل گردد در بدخشان يا عقيق اندر يمن \r\n\r\nمعلم و مواهب الهى :\r\nمعلم از جمله اشخاص سعادتمندى است كه از مواهب بزرگ طبيعى برخوردار بود ، بنيه و مزاجى بسيار سالم و پرتاب و توان داشت ؛ چنان كه در مثل مسافت ما بين قريه حبيب‌آباد و شهر را كه از راه دولت‌آباد حدود بيست و هفت كيلومتر ؛ و از راه زينبيه قدرى كمتر است ، هميشه پياده رفت و آمد مىكرد و هرگز اظهار خستگى و دشوارى نمىنمود ، با معيشت فقيرانه مىساخت ؛ و در خوراك و لباس به حد اقل ضرورت قانع و خرسند بود ؛ از قوت باصره به‌حداعلا برخوردارى داشت ؛ چنان كه ريزترين خطوط را تا آخر عمرش بدون احتياج به عينك و ذره‌بين مىخواند ، و در حجره تنگ و تاريك يك درى مدرسه كاسه‌گران تا تنگاتنگ مغرب بدون چراغ مىخواند و مىنوشت .\r\n\r\n","description":"","footnote":"","page_name":" مقدمه 45 ","page_number":45},
  {"content":"\r\n\r\nحافظه‌يى سرشار داشت كه گنجور معتمد و خزانه‌دار امين حاذق محفوظات او بود ، به‌طورىكه هر چيزى را هروقت مىخواست بىدرنگ و تراخى و بدون عيب و نقص تحويل او مىداد ؛ از باب مثال در مورد رجالى كه ساعت و روز و ماه و سال تولد و وفاتشان را بخاطر سپرده بود ، هروقت از او مىپرسيدى آن را بىكم‌وكاست بازگو مىكرد !\r\nاز حسن اتفاق مرحوم معلم شكر اين نعمتها را گزارد ؛ يعنى آن را به مصرفى شايسته رسانيد ، كه به حال خود او و جامعه فضل و ادب مفيد و سودمند بود .\r\nما بين فنون علمى و ادبى فن تراجم رجال را موافق طبع و ذوق و حال خود انتخاب كرده بود كه آن را سخت دوست مىداشت ؛ چندانكه گويى با اين قبيل اطلاعات عشق مىورزيد ، و بدين سبب تا پايان عمر هشتاد و نه‌ساله‌اش « 1 » شبانروز در همين رشته كار كرد و يك‌قدم از اين مقصود دور نشد و به راه و مقصد ديگر نيفتاد ، و ازاين‌جهت نيز مشمول رحمت الهى بود « رحم اللّه امرأ جعل همه هما واحدا » ،\r\n عقل تو قسمت شده بر صد مهم * بر هزاران آرزو و طم ورم\r\nجمع بايد كرد اجزا را بعشق * تا شوى خوش چون سمرقند و دمشق\r\nجوجوى چون جمع گردى ز اشتباه * پس توان زد بر تو سكه پادشاه \r\nمبانى و منابع اطلاعات اوليه معلم در تاريخ رجال تا آن اوقات كه هنوز ديه‌نشين بود از چند كتاب كه عمده‌اش « روضات » و « المآثر و الآثار » و « طرائق الحقائق » و « الفيض القدسى » است تجاوز نمىكرد اما اين مآخذ مخصوصا « روضات » را بقدرى خوانده و تكرار كرده بود كه تمام مندرجاتش از عناوين و اصول تراجم تا فوائد ضمنى تطفلى همه را بحافظه قوى امين خود سپرده بود چنان كه گاهى امر مورد\r\n\r\n\r\n","description":"","footnote":"\r\n( 1 ) ولادت معلم در اواخر محرم يا اوايل صفر 1308 ق ، وفاتش 23 رجب 1396 ه ق .\r\n","page_name":" مقدمه 46 ","page_number":46},
  {"content":"\r\n\r\nحاجت را به عين عبارت كتاب از بر مىخواند و حدود صفحه و سطر آن را نيز نشان مىداد !\r\nاز بعد آنكه رفت و آمد او با فضلا و ادباى مقيم شهر فزونى گرفت ، از بركت مصاحبت و مخالطت ايشان و نيز بسبب دست يافتن بمنابع و اسناد تازه : از كتابخانه خصوصى كه از بقاياى روزگاران قديم هنوز آن اوقات در اصفهان فراوان بود ، و كتابخانه عمومى منحصر بفرد شهردارى و نيز جمعى از بازماندگان رجال مطلع خاندانهاى بزرگ سرشناس اصفهان از قبيل خانواده سادات خاتون‌آبادى كه رشته امام جمعه‌ها بدان مىپيوندد ، و سادات چهارسويى و خانواده كرباسى ( - كلباسى ) و شفتى بيدآبادى و اژه‌اى و تويسركانى و قزوينى دردشتى و مسجدشاهى و بهشتى و گلستانه و سادات مير محمد صادقى و سادات حكيم سلمانى كه خانوادهء معتمد الدوله نشاط و رشته كلانتران اصفهان بدان منسوبست و طايفه انصارى و صدرى و ثقفى و مستوفى ، و غيره و غيره كه اين قسمت مخصوصا يكى از مراجع و مآخذ موثق تحقيقات رجالى مرحوم معلم بود ، روز به روز بر وسعت دايره اطلاعات و گسترش دامنه معلومات او افزوده شد تا جايى كه در سالهاى اواخر عمرش استاد يگانه مسلم اصفهان در فن تراجم رجال ، خاصه رجال فقه و حديث شيعى امامى از طبقه متأخران ، و بالاخص قرن 13 - 14 كه موضوع مكارم الآثار اوست شناخته مىشد ؛ و كم‌كم آوازه او از اصفهان بديگر بلاد ايران مىرسيد و طالبان اين فن از خرمن افادات شفاهى و كتبى او خوشه‌چينى مىكردند .\r\nاو نيز انصافا اين خلق كريم و سماحت طبع را داشت كه در افاده و فيض‌بخشى در حق همه‌كس ، بخصوص دوستان و آشنايانش بىدريغ و بدون مضايقه بود و ابدا و مطلقا خوى ضنت و بخل و رزى در جبلت وى راه نداشت ، هركس هرچه مىخواست بىمضايقه مىگفت و نوشته‌هاى خود را در تحت اختيار و استفاده\r\n\r\n","description":"","footnote":"","page_name":" مقدمه 47 ","page_number":47},
  {"content":"\r\n\r\nاو مىگذاشت -\r\nرسم داشت كه وفيات معاصرانش را با دقت هرچه تمام‌تر و حتى الامكان با قيد ساعت و ماه و روز و سال ضبط و شرح حال متوفى را از روى جرايد و مجلات و تحقيق از بازماندگان و خويشان و دوستان نزديكش تكميل مىكرد ، و بعدها بتدريج هر اطلاع تازه‌يى بدست مىآورد بر يادداشتهاى قبل مىافزود و نوشته‌هاى خود را دايم حك و اصلاح مىكرد ؛ و اين حال تا پايان حياتش دوام داشت ، و به‌هرحال تقيد و التزام داشت كه چيزى بدون مأخذ نگويد و ننويسد .\r\n\r\nآشنايى من با معلم :\r\nآشنايى من با معلم كه منتهى بدوستى تا پايان عمر گرديد از حوالى سال 1300 شمسى هجرى آغاز مىشود .\r\nدر آن تاريخ هنوز معلم ديه‌نشين بود ؛ و گاه‌گاه با همان كلاه ماهوتى و شال و قباى راستاى دهاتى و گيوه كمرى كه مخصوص روستاييان حبيب‌آباد و ديگر قراى دهستان برخوار است ، به شهر مىآمد و به منزل آقا شيخ غلامعلى مكتب‌دار و مؤذن راتب مدرسهء نيماورد كه از اخيار روزگار خود بود و در نزديك همان مدرسه خانه داشت وارد مىشد .\r\nمن در آن تاريخ در مدرسه نيماورد حجره طلبگى داشتم ؛ و در تحصيل فلسفه و هيئت و نجوم استدلالى و سطوح عالى فقه و اصول كه نزديك بدرجه خارج بود شب و روز غرق درس و بحث بودم ؛ و ضمنا براى نوشتن ذيل و تكميل كتاب تذكرة القبور آخوندگزى ( ملا عبد الكريم متوفى 1339 ه - ق ) ، زوايد وقت خود را در مقابر و بقاع متروكه مخروبه و امامزاده‌ها مىگذرانيدم ، خاك مىخوردم و -\r\n\r\n","description":"","footnote":"","page_name":" مقدمه 48 ","page_number":48},
  {"content":"\r\n\r\nيادداشت‌هاى تازه جمع مىكردم كه همه را مرحوم معلم ديده و از آن استفاده كرده است . آشنايى من با « معلم » در همان اوقات بتوسط همان شيخ غلامعلى اتفاق افتاد ، همان اتفاق كه منجر بدوستى و معاشرت و مصاحبت هميشگى گرديد .\r\nاز همان روز اول كه معلم را ديدم دريافتم كه وى به تمام معنى عاشق فن تاريخ و تراجم احوال رجال مخصوصا طبقه فقها و محدثان شيعه امامى است و از اين رشته به هيچ فن ديگر از فنون متداول علمى و ادبى رغبت ندارد .\r\nيادداشتهاى ذيل « تذكرة القبور » را كه بمرور ايام فراهم آمده بود در اختيار او گذاشتم ؛ سخت خوشحال شد و با تواضع هرچه تمام‌تر آن را به امانت گرفت و به‌سلامت بازپس داد ، بعدا خود او تحقيقات تازه بر تعليقات « تذكرة القبور » افزود كه عمده‌اش در طبع جديد آن كتاب درج و سرگذشت تعليقات هم در مقدمه‌اش بقلم خود معلم قيد شده است .\r\nپس از مدتى كه از آن احوال مىگذشت باصرار اين حقير و جمعى از دوستان و آشنايان شهرى از آن جمله مرحوم حاج ميرزا رضاى كرباسى ( كلباسى ) كه معلم ارادت علمى و معنوى بسيار بوى داشت از قريه حبيب‌آباد به شهر منتقل شد و در مدرسه كاسه‌گران حجره گرفت و پس از چندى داخل خدمت كتابدارى كتابخانه شهردارى گرديد و پس از آنكه از آن خدمت بازنشسته شده بود ؛ در أثناء ثلث آخر عمر لباس خود را بعبا و عمامه بدل كرد .\r\nبعد از آنكه اين حقير از اصفهان مهاجرت كردم باز همچنان رشتهء دوستى و مكاتبه دوام و استمرار داشت .\r\nمقارن آن اوقات كه معلم در كتابخانه شهردارى بود ، اين حقير همه‌ساله دوسه ماه تعطيل تابستان را در اصفهان مىگذرانيدم و تقريبا در تمام اين مدت باستثناى چند روز كه در اين اثنا براى سركشى به امور خانواده‌اش به حبيب‌آباد\r\n\r\n","description":"","footnote":"","page_name":" مقدمه 49 ","page_number":49},
  {"content":"\r\n\r\nمىرفت ، ( چون تا آخر عمر همچنان خانه و خانواده او در حبيب‌آباد بودند خود او نيز زندگانى دهقانى را تا پايان حياتش از دست نداد ) باقى ايام همه‌روزه از حدود نيم ساعت قبل از ظهر تا حوالى شش هفت ساعت بعد از ظهر على الدوام با هم بوديم و گفت‌وگوى ادبى و تاريخى داشتيم و در مبادله علمى او از يادداشتهاى تازه من و من از نوشته‌هاى جديد او استفاده مىكرديم و اين حال چند سال دوام داشت .\r\nآنچه از صحبت و معاشرت طولانى بر من معلوم و مسلم شد ، اين است كه مرحوم معلم مردى كاملا مذهبى و ديندار ، متورع ، ملتزم به افعال و تروك دينى بود ؛ فرائض او هرگز ترك نمىشد ؛ در اتيان سنن و نوافل نيز تا مىتوانست اهتمام داشت .\r\nدر اركان عقايد به خانه مورثى ساخته و خود را در رنج تحرى و خطر در بدرى و بىخانمانى نينداخته بود اما در باطن بمشرب اهل عرفان گرايشى بىنمايش داشت همين‌قدر كه آن طايفه را بدگويى و طعن و لعن نمىكرد .\r\nدر صفاى روح و صراحت گفتار و كردار همان سادگى روستايى را كه از كودكى بدان پرورش يافته بود تا آخر عمر از دست نداد . در لفظ و قول بسيار امين و راستگو و محقق و متثبت و در نقل اقوال و نوشته‌هاى خود مصداق كامل اصطلاح فن درايه يعنى « ثبت ثقه » بود ، و بدين سبب هرچه گفته و نوشته مورد اعتماد و اطمينان است قدر مسلم اينكه سرسرى و بىبندوبار و بدون سند و مدرك نيست .\r\nدر فن اختصاصى منحصر خود كه قسم تراجم احوال از اقسام فنون ادبى است بىحد شيفتگى و دل‌باختگى داشت وقتى كه از نام و نسب و تاريخ ولادت و وفات يكى از بزرگان دين و دنيا با سند متقن معتبر اطلاع حاصل مىكرد ، او را چندان شعف و وجد و حال دست مىداد كه وصف‌كردنى نيست .\r\n\r\n","description":"","footnote":"","page_name":" مقدمه 50 ","page_number":50},
  {"content":"\r\n\r\n\r\nتأليف و طبع مكارم الآثار :\r\nدر آن روزگار كه اوايل آشنايى و معاشرت ما بود هنوز بتأليف كتاب عظيم مكارم الآثار دست نزده و اصلا به اين فكر نيفتاده بود بعدها كم‌كم به اين كار افتاد و حوالى پنجاه سال متوالى بدون فترت و انقطاع زيت عمر سوخت و رنج تتبع و تحقيق و زحمت خواندن و نوشتن كشيد تا كتابى چنين مهم و ارزشمند - كه براى تاريخ رجال سده 13 - 14 هجرى ، هرچند كامل و خالى از عيب و نقص نيست ، باز بعقيده من در نوع خود بىمانند ، و طالبان اين علم را بىاندازه ممتع و سودمند است - از كار درآمد و تاكنون پنج مجلد آنكه حدود يك‌نيمه يا كمتر تمام كتاب تخمين مىشود ، در اثر اهتمام و سعى و كوشش چندساله حضرت سيد فاضل جليل نبيل آقاى حاج سيد محمد على روضاتى دامت توفيقاته العالية كه خود از شيفتگان فضل و ادب و جامع فضائل مورث و مكتسب‌اند ، بزيور طبع و نشر آراسته شده و اميد است كه ساير مجلداتش نيز بر همين منوال طبع و بدسترس طالبان واقع شود .\r\nزحمت غير قابل وصفى كه جناب ايشان در توشيح حواشى و تعليقات و فهرست اعلام كتاب كشيده و رنج طاقت‌گدازى كه براى تهيه اخبار مطبعه و غلطگيرى چاپخانه در مدت چند سال بر خود هموار ساخته‌اند ، در پيشگاه ارباب خبرت معلوم و مشكور است . شكر اللّه مساعيه الجميلة و جزاه اللّه عنا خير الجزاء به حق محمد و آله الطاهرين سلام اللّه عليهم اجمعين ، و السلام على من اتبع الهدى .\r\nبتاريخ نهم ماه شعبان 1396 قمرى موافق 15 مردادماه 1355 شمسى هجرى جلال الدّين همايى\r\nوفقه اللّه لطلب مرضاته و جعل يومه ذخرا لغده قبل أن يخرج الامر من يده\r\n\r\n","description":"","footnote":"","page_name":" مقدمه 51 ","page_number":51},
  {"content":"\r\n\r\n ما ان مدحت محمدا بمقالتى * لكن مدحت مقالتى بمحمدا \r\n\r\nبقلم محمد مهريار استاد دانشمند\r\n\r\nبه ياد معلم به ياد پاكى و راستى و نيكى\r\nمن همچنين‌ام كه كف دست ! اگر كسى خوى مرا بداند بياسايد ، ظاهرا و باطنا شمس تبريزى\r\n هنوز ما را اهليت گفت نيست * كاشكى اهليت شنودن بودى ،\r\nتمام گفتن مىبايد و تمام شنودن \r\nشمس تبريزى\r\nمدتى بود بيمارگون بود و زبون احوال و همه دوستانش سخت از اين احوال اندوهگين بودند . خبر مرگ او جانم را بسوخت تا چه افتاد و چه شد كه آن درياى بيكران حافظه و دقت و مراقبت و علاقه و دلبستگى بحقيقت و علم پا در دامان خاك كشيد ، در دامان سكوت و در بستگى ، آه و صد آه از اين دنيا ، گفتار رودكى از خاطرم گذشت كه اين جهان فسانه و باد است « * »\r\n\r\n\r\n","description":"","footnote":"\r\n( * )\r\n شاد زى با سياه چشمان شاد * كاين جهان نيست جز فسانه و باد \r\nرودكى\r\n","page_name":" مقدمه 52 ","page_number":52},
  {"content":"\r\n\r\nشايد چنين باشد و ما هم افسون افسانه و باد و شايد از افسانه و باد هم پست‌تر و پائين‌تر ، و ازاين‌جهت است كه دانايان و بينايان جهان آن را شايسته دلبستگى نيافته‌اند ، بر آن دست افشانده و از آن درگذشته‌اند . شايد ، بله شايد ولى دريغا كه اگر فسانه هم باشد و چون باد بىبنياد ؛ فسانه و بادى شگفت است چونكه در فسانه و باد ديگر رنج نيست ، بيمارى نيست ، زحمت و تلاش نيست و صدمت مزاحمت ديگران نيست .\r\nنمىدانم دقت كرده‌ايد كه حيات آدمى چگونه گرفتار اين چهار است ، و همين چهار است كه جان و تن او را در تمام لحظات زندگى پريشان و مضطرب مىدارد و سرانجام او را با جسمى زبون و انديشه‌اى بپايان آمده و قواى روانى از هر حيث و هرگونه ناتوان و نارسا بكام اين زمين سرد و اين خاك سياه ، فرودگاه واپسين همه آدميان و آرامگاه ابدى همه انسانها ؛ فرومىبرد ، آنجا مىآرامد ، نيست و نابود مىشود ؟\r\nجاى اين پرسش هميشه بوده است و ازاين‌پس نيز خواهد بود و همين‌ها است كه حكيمان و شاعران را بانديشه و ناله انداخته است . رودكى مىگويد :\r\n هان تشنه جگر مجوى زين باغ ثمر * بيدستانيست اين رياض دودر\r\nبيهوده ممان كه باغبانت بقفا است * چون خاك نشسته گير و چون باد گذر \r\nاين‌ها همه هست و بجاى خويش درست است و مجموعه زندگى آدمى نيز از آنها بيرون نيست ، ولى با اين همه حيات آدميان جلوه‌ها و جنبه‌هاى درخشانى دارد كه نمىشود آنها را پائين و پست خواند و يا ناچيز و بىبها دانست . اين جلوه‌ها و جنبه‌هاى مطلوب و محبوب اتفاقا كم نيست و در عين حال همانند عمر خود آدمى نيز كوتاه و زودگذر نمىباشد ، طولانى است آن‌چنان‌كه عمر و بقاى آن از عمر و بقاى خود انسان درمىگذرد و از مرور دهور تجاوز مىكند ؛ گوئى پيوندى با ابديت دارد و به‌همين‌جهت است كه بر خلاف آدمى نابود نمىشود و از همين روى نيز نمىشود آنها را پست و ناچيز خواند ، دست‌كم گرفت و به هيچ شمرد .\r\nفى المثل آنجا كه انسانى ، همين انسان با همين جثه خرد و اندام كوچك در تلاش است و در تكاپو ، راهى و وسيلتى مىجويد و به نيروى انديشه ژرفكاو خويش‌افزارى مىيابد كه از رنجها ، رنجهاى همه آدميان بر روىهم كم كند و بر آسايش و آرامش آنان بيفزايد ؛ نه اينجا ديگر همين حيات بىقدر و بها و افسانه مانند آدمى اعتبار پيدا مىكند و ارزش دارد ،\r\n\r\n","description":"","footnote":"","page_name":" مقدمه 53 ","page_number":53},
  {"content":"\r\n\r\nبهاى آن به اندازه بهاى سعادت است ، بلكه بهاى سعادت ، بهاى آرامش . به اين وسيلت غول بيمارى را پشت شكسته مىشود و جامه عافيت و سلامت بر اندام آدمى پوشيده مىآيد . پس حيات جوينده اين وسيلت فسانه نيست پرارزش است و پربها .\r\nاين كوشش و تلاش در بدست آوردن بهترين متاع اين جهان يعنى سلامتى آدميان ديگر آن نيست كه با تعبير صوفيانه و يا فيلسوف مآبانه بشود آن را گرايش بسوى فزون‌جوئى خواند . بله فزون‌جوى جهان‌جوى ابله است ، اما جوينده داروى آبله ابله نيست ، حياتش فسانه نيست و چون باد بىپا و بىبنياد نيست .\r\nهمچنين آنجا كه مردى باهمت ، با كوشش و تلاش روزان و شبان ، در اندرون او دو صد جوش و خروش و از بيرون آرام ، زبان‌بسته ، آهسته و دانسته كار مىكند :\r\n بر لبش قفل است و در دل رازها * لب خموش و دل پر از آوازها\r\nعارفان كه جام حق نوشيده‌اند * رازها دانسته و پوشيده‌اند \r\nمولانا\r\nكار مىكند و از دانش و ادب ، از هنر و معرفت و از تجلى عشق خود بحقيقت دنيائى را روشن مىسازد و دلها را آگاه اينجا نيز ديگر دنيا فسانه و باد نيست و ناچيز و بىارزش نمىباشد . نه نه اين سخن باوركردنى نيست ، اگر اين سخن را آدمى باور داشته بود و بر آن دل‌بسته بود امروز ديگر سلطان بىرقيب اين كره خاكى از ثرى تا ثريا نبود و از مرور دهور و روزگارهاى بىكران براى او چه مانده بود ؟ هيچ ! نه علمى نه هنرى نه فنى ، نه بقائى و نه كتابى . بقا و كتاب را هر دو و باهم آوردم چون از آدمى سرانجام همين دانش ، همين فن و عملش باقى مىماند و به ابديت مىرسد كه در كتاب ثبت است . و در اينجا نيز همين كتاب ، همين جزوات بهم پيوسته و كاغذهاى سياه شده است كه تا ابد واسطه انتقال دانش از گذشتگان و آيندگان است ، و همان است كه سبب بقاء دانش و علم باقى آدمى است و خود ابدى مىباشد . دقت فرمائيد : كتاب واسطه اين بقاء است و بس . در اين خط لا يتناهى زمان كتاب است كه رمز كوشش و دانش پيشينيان را در گوش آيندگان مىخواند و گذشته و حال و آينده را بهم پيوند مىدهد و دانش را ابدى مىنمايد و انسان را هم . آفرين بر كتاب ابديت ، آفرين .\r\n\r\n","description":"","footnote":"","page_name":" مقدمه 54 ","page_number":54},
  {"content":"\r\n\r\nيك دقيقه اينجا توقف كنيم و با خود بينديشيم زندگانى انسان را بر روى اين زمين سياه و زير اين آسمان نيلگون در نظر مجسم سازيم - دنيائى در ميان انبوه دشواريها ، سختىها ، پيش‌آمدها افتادن‌ها و خيزش‌ها - گوئى راستى با اين همه بدين صورت جنگلى را ماند تاريك و محفوف بمكاره و نيستىها و كاستىها ، بىهيچ ديدى و هيچ ديدگاهى . در اين جنگل مهيب كه دلها مىطپد و جانها مىلرزد و تن‌ها فرومىريزد ، تنها يك صدا آن‌چنان لطيف ، گوئى بلطف فريشتگان آسمان ، گاه‌وبيگاه ولى لا ينقطع اين آدمى را در طول حيات خويش راهبر شده ، به او آموخته ، به او وسيلت بخشيده و دستش را گرفته از بيابان عدم تا بوجود با او اين همه راه آمده است .\r\nاين صدا اگرنه از پيامبران از فيلسوفان ، عارفان و معلمان برخواسته است كه ديدى داشته‌اند و ديدگاهى ، اينان هم ابديت را كاويده و دستكارى كرده‌اند و انسان را به خط آن كشيده‌اند ، اين‌ها علم آفرين‌ها و كتاب آفرين‌ها هستند كه در نتيجه كار خويش و تلاش خود قدر و گوهر انسانيت را بوجود آورده و آن را پايدار ساخته‌اند .\r\nمعلم را دست‌كم نگيريد او هم در صف بزرگان اين جهان در طى مرور دهور درخشيده و همچنان جلو مىآيد ، تعليم مىدهد و ما را دستگير مىافتد ، او نيز خودش و حياتش افسانه و باد نيست . عجبا چگونه افسانه و باد است كه با علم ابدى ، با كتاب ابدى و با تعليم خود انسانيت را ابدى ساخته است . دلش بعشق حقيقت زنده است و در جريده عالم دوام او ثبت است « * »\r\nچگونه حيات معلم را افسانه و باد بخوانيم نه چنين نيست ، او ناقل علم اولين و آخرين است و اوست كه چراغ راهنمائى و تعليم را در دست دارد و جهان بشريت را روشن مىكند .\r\nراست گويم خود روشنائى است . مىخواستم - يعنى بر دلم گذشت - كه عنوان اين مقالت را به ياد يك روشنائى بگذارم و بر دلم اين شعر آمد :\r\n چه صفا مىبرى ز تاز و جلب * مدد از روشنان چرخ طلب \r\nولى كلمه معلم ، معلم گرامى ما كه اينك چهل روز است كم‌وبيش پا در دامان خاك\r\n\r\n\r\n","description":"","footnote":"\r\n( * )\r\n هرگز نميرد آنكه دلش زنده شد بعشق * ثبت است در جريده عالم دوام ما \r\nحافظ\r\n","page_name":" مقدمه 55 ","page_number":55},
  {"content":"\r\n\r\nكشيده و از ما چهره پوشيده است ، آن‌قدر بر دلم سنگين افتاد و در خاطرم دلنواز آمد كه نتوانستم از نام او درگذرم . آرى معلم ما نيز چنين بود ، روز و شب كار او خواندن و نوشتن بود . چه عبادتى داشت ، عبادتش نيز شايد به تعبيرى درست بگويم خود همين بود مىنوشت و مىخواند مىانديشيد و از همين راه به خدا مير سيد و با ابديت مىپيوست . در آن خاموشى بهت‌افزاى شب كه نه آواى ديو و نه هراى دد به گوش مير سيد ، اين معلم ما بود كه مىنوشت و مىنوشت و صداى ريز قلم او بود نوازشگر سامعه و صفحات يكى پس از ديگرى سياه مىشد و بر روىهم انباشته مىگرديد ، خط ابديت را بنگريد .\r\nاينجا بگويم موضوع آنها چه بود ، معلم چه مىنوشت : آنچه مىنوشت درباره انسانها بود ، آرى او بود كه انسانها را باز مىشناخت و در كتاب ابديت ، در جريده پايدار عالم نامشان را ثبت مىكرد . خود او انسان بود ، درباره انسانها مىنوشت و با عشق بانسانيت مىجوشيد و مىتوفيد . خدايش بيامرزاد و اين چشمه پر از عشق و پر از پاكى و آرامى را به همان سرچشمه نوش كوثر بهشت برساناد .\r\nدر وجود معلم عزيز ما ، معلم شكوهمندى از حبيب‌آباد ، آنچه بيش و پيش از علم جلب نظر مىكند عشق او است به نيكى و پاكى و راستى در ماوراء علم و تحقيق ، و بحقيقت بگويم كه جز نيكى و پاكى نمىديد و نمىخواست و جز اين هر سه نمىديد و نمىجست و نمىپسنديد و برشته تحرير نمىكشيد ، اين خورشيد پژوهش و تحقيق درست گفتى همان شمس تبريز بود چون كف دست صاف و راست و پاك و براستى هركه او را ، خود خويشتن او را ، درست مىديد مىآسود .\r\nشمس تبريزى بود يا عيساى قرن كه آدميان را و ياد آنها را و مكارم آنها را از خفيه‌گاه و قبر گمنامى برمىآورد و زنده مىكرد و حيات نو مىبخشيد ، زنده بنام ، زنده بمكرمت ، زنده به اثر و هنر .\r\nآرى معلم ما چنين بود . من در همان اوائل شباب با وى آشنائى يافتم و دريافتم كه در پشت اين قيافه آرام كه با قامتى بلند و صورتى كشيده و پوستى گندم‌گون به تيره نزديك‌تر چه علاقه و عشقى وجود دارد ، عشقى جوشان و پرتلاطم بكتاب و ادب و روشنائى ، چه روشنائى درخشان و چون دريا خروشان و با اين عشق و علاقه آماده كمك به ديگران ، خود مىخواست كسانى كه تازه بتازه بساحل درياى با عظمت و بىمنتهاى ادب و دنياى كتاب نزديك مىشوند\r\n\r\n","description":"","footnote":"","page_name":" مقدمه 56 ","page_number":56},
  {"content":"\r\n\r\nراهبر باشد . بىدريغ خواهنده و جوينده دانش را مىپذيرفت ، در دل او مىآويخت و از هر كتاب كه نمىدانست و نمىشناخت با او سخن مىگفت . راست بگويم دستش مىگرفت و پا به پا مىبرد ، پدر علم بود و مادر كتاب .\r\nمن البتّه اين را در همان اوائل كه تازه بكتابخانه شهردارى - يگانه كتابخانه وقت اصفهان - مىرفتم درك كردم و بعدا دانستم كه اصلا و واقعا چنين بوده است ، معلم آنجا آمده بود و به كم و يا بهتر بگويم به هيچ مىساخت تا بخواند ، ديگران را با خواندن آشنا سازد ، تا با معشوقگان خويش همان كتابهاى غبارآلود دم‌ساز و همنشين باشد . حقيقت را كه او معلم بود و تعليم درست هم او بود كه مىداد و چه خوب تعليمش كارگر مىافتاد . با همان عشق و علاقه خواند و خواند و نوشت و نوشت ، روزان و شبان در پشت زانوى تحقيق و دقت و پژوهش تا « مكارم الآثار » افتخار آثار او و هر اثر بوجود آمد . همين‌جا بگويم كه دل از همه چيز برداشت و در معشوق نهانى خويش حسب حال علاقه باطنى خود نهاد . از مال‌ومنال و جاه و جلال اين دل بركند و يكسره سر عشر كتاب در پيش‌نهاد و بمطالعه و تحرير نشست .\r\nمن وقتى مىشنودم كه بزرگ بزرگان جهان مطلوب كل طالب اسد اللّه الغالب فرموده است : دنياى شما براى من بىارزش‌تر است از عطسه يك بز و يا از آن‌هم خوارتر و حقيرتر ، حقيقت آن را درك نمىكردم تا در وجود معلم آن حالت را يافتم و به چشم خويش ديدم كه درياى ساكن روح او را متاع اين جهانى از هرچه بگيرى تكان نمىداد و چيزى از اين نوع كه مردم ديگر را مىفريبد در دل او نمىآويخت .\r\nوجود معلم ما از عشق به پاكى و راستى و حقيقت‌خواهى و حقيقت‌جوئى آن‌قدر تا به حد قدوسيت سرشار بود كه براى آن‌كس كه بحقيقت او را مىديد گوهرشناس بود . ساير امتيازات او كمتر جلوه‌گر مىگشت . آرى اين‌چنين بود آن استاد استادان و فورا بگويم كه در عالم تحقيق و تتبع حضرتش يكسره دقت بود و يك‌لحظه دقت از وى جدا نمىشد . گفته‌اند و گفته‌اى نيكوست كه علم انسان زائيده دقت است ، معلم ما با دقت مىخواند و با دقت مىنوشت و با دقت پژوهش مىكرد . در نثر او هيچ‌گونه اغلاق و تعقيد به چشم نمىخورد ، اسلوب عبارت او چه در لفظ و چه در معنا ساده بود و آسان ، درست سهل و ممتنع . آسان زندگانى مىكرد ، آسان كار اين جهان را مىگرفت مگر از همين روى بود بحقيقت كه اين‌گونه آسان و روان هم\r\n\r\n","description":"","footnote":"","page_name":" مقدمه 57 ","page_number":57},
  {"content":"\r\n\r\nمىنوشت ، و اغلب دشوارگوئىها ناشى از دشواريابىهاست . خود دشوار يافته نه خوب و نه روشن كه اينك دشوار مىنويسد و دشوار بفهم مىآيد . نه معلم ما چنين نبود ، خوب دانسته بود ، خوب جسته بود و خوب مىنوشت و خوب مىآموخت .\r\nهرچه درباره هركس نوشته است خوب نوشته - مگر از خوب جز خوبى مىآيد - از خوبى صاحب ترجمه ياد كرده است ، گوئى اين نام مكارم الآثار براى اين جهت در ذهن وى آمده بوده است كه مىخواسته است همين مكرمت از آدميان بياورد و همان خوبى و بس . بحقيقت هر آنجا هم كه مجبور افتاده است چيزى از بد صاحب ترجمه نقل كند و يا به دو منسوب دارد باختصار كوشيده است و آن را پوشيده است .\r\nفهرست آثار او در اين مختصر نمىگنجد و در اين يادنامه بتفصيل نمىتوان ياد كرد همچنان كه احوال روحى او را ، كه دريا در آبگير و باران آسمان در غدير نمىگنجد . او خود بزرگ است و در آئينه كوچك نمىنمايد ، ولى اگر از دقت بىمنتهاى معلم بخواهم بگويم و نشانى بياورم از همان كتاب كوچك او بنام « كشف الخبية عن مقبرة الزينبية » بايد ياد كنم .\r\nدر اين كتاب ميدان تحقيق تنگ است و منابع محدود و محقق بايد بر اختصار اقتصار كند . با اين همه حد آخرين كوشش را معلم محقق ما بدست آورده است تا حقيقت را روشن سازد ، اين روش تتبع و تحقيق و نگارش معلم استاد ما است ، نه حشو مخل دارد و نه اطناب ممل و نه كم و كاستى آن‌چنان‌كه حقيقت پنهان ماند . نشان كامل واقع‌بينى و درست‌جويى و نكوگوئى .\r\nاما نمىدانم ما را تا چه حد اهليت گفتار است درباره او و يا شنيدن گفتار او . بىشك سخن حضرت شمس تبريز ما را راجع است كه نه اهليت گفت داريم و نه شنفت . يقينا يقينا كه از پشت اين هزاران سطور كه معلم برشته تحرير كشيده است و بهمت دوستان معرفت‌جو و معرفت‌پسند او بكسوت طبع آراسته شده است روح سخن و گفت معلم با آن‌همه عشق و آن‌همه خوبى ما را به گوش نمىآيد و بدل نمىرسد و راست و پاكمان نمىسازد . چرا پاك نمىشويم و راست نمىگوئيم و نمىشنويم و نمىجوئيم ؟ چونان كه ما را اهليت گفت و شنفت راست و از راستان و آئين راستين نيست .\r\nعجبا ! هر سخن هم كه درباره او گفته شود ، هر چقدر هم طولانى باشد باز نمايانگر\r\n\r\n","description":"","footnote":"","page_name":" مقدمه 58 ","page_number":58},
  {"content":"\r\n\r\nحقيقت وجود او و خورشيد درون او نيست ، من هم هرچه در اين يادنامه بنويسم بحقيقت او نمىرسد گوئى اينجا لفظ مترجم حقيقت معنا نمىباشد و باز حضرت معلم را نشان نمىدهد مگر خود كلمات و حروف معنى ديگر يا بند و حقيقت را بهتر جلوه‌گر سازند و يا خدا را ما را اهليت بهتر براى گفت و شنفت باز پديد آيد .\r\n من اين حروف نوشتم چنان كه غير نداند * تو هم ز روى كرامت چنان بخوان كه تو دانى \r\nحافظ\r\nاصفهان بيستم خردادماه 1355 محمد مهريار\r\n\r\n","description":"","footnote":"","page_name":" مقدمه 59 ","page_number":59},
  {"content":"\r\n\r\n\r\nنوشته : سيد العلماء الاعلام جناب آقاى حاج سيد حسن فقيه امامى\r\nبسم اللّه الرحمن الرحيم و به نستعين\r\nبعد الحمد و الصلاة : قال اللّه تعالى :  أَ فَلا يَرَوْنَ أَنَّا نَأْتِي الْأَرْضَ نَنْقُصُها مِنْ أَطْرافِها أَ فَهُمُ الْغالِبُونَ  « سورة الانبياء : 46 »\r\nمرگ شخصيتهاى دين فاجعه‌ايست بس عظيم كه بركات زمين را تهديد مىكند و موجوديت اجتماعات سالم و ارزنده را بمخاطره مىاندازد ، ولى درعين‌حال مرگ سنتى است اجتناب‌ناپذير كه كوچك‌ترين اثر وضعيش تأثر و تألم روحى جانكاهى است كه پيوسته بازماندگان را رنج مىدهد .\r\nهمچنان‌كه خبر فوت اديب اريب محقق لبيب مورخ شهير استاد بىنظير مرحوم شيخ محمد على معلم حبيب‌آبادى « طاب ثراه » حوزه علميهء اصفهان را داغدار كرد .\r\nبه خوبى بخاطر دارم كه سال 1372 هجرى قمرى پس از پايان يافتن مقدمات براى خواندن ديگر ادبيات عرب بدنبال استادى جامع و مدرسى شايسته بودم ، مرا بمدرسه كاسه‌گران راهنمائى كردند ، درست سه بعد از ظهر بود كه وارد آن مدرسه شدم پيرمرد موقرى را ديدم كه از حجره محقرى خارج گرديد ، فرش كوچك مخصوصى بدست داشت و روانه مدرس بزرگ مدرسه شد ، نخست قبل از هر چيز سيماى جذاب و جبين نورانى وى توجه مرا جلب نمود سپس همچون ساير شاگردان بمدرس رفتم و آن هنگام ايشان سيوطى و شرح نظام را تدريس مىكردند ، وقتى استاد شروع بدرس كرد احساس كردم كه گمشده خود را پيدا كرده‌ام و به حمد اللّه توفيق دست داد و « سيوطى » و « مغنى » و قسمتى از « شرح نظام » را از حضور استاد استفاده كردم .\r\n\r\n","description":"","footnote":"","page_name":" مقدمه 60 ","page_number":60},
  {"content":"\r\n\r\nدرس استاد « معلم حبيب‌آبادى » ويژگىهاى چشمگير و امتيازات قابل ملاحظه‌اى داشت كه ببعضى از آنها اشاره مىكنم :\r\n1 - استاد بسيار مؤدب مىنشست و هرگز ديده نشد كه در وضع نشستن وى تغييرى حاصل شود .\r\n2 - بطور عجيبى وقت درس و نظم در كار را رعايت مىكرد به‌طورىكه در شروع و ختم دقيقه‌اى تقديم و تأخير نمىكرد .\r\n3 - دأب استاد در تدريس كتاب سيوطى نمونه بود : ابتدا با كمال حوصله اشعار « الفيهء ابن مالك » را تجزيه و تركيب مىفرمود سپس با تأنى مطالب كتاب را توضيح مىداد و بعدا با عبارت كتاب كاملا تطبيق مىنمود و امكان نداشت كوچك‌ترين و جزئىترين مطلبى را مهمل يا ناگفته بگذارد .\r\n4 - استاد بشعراء عرب و اشعار آنان آگاهى عجيبى داشت بدين جهت اشعارى كه در كتاب بعنوان شاهد ذكر شده بود پس از تجزيه و تركيب بتفصيل شرح مىكرد و ريشه لغات مستعمله در اشعار را دقيق بررسى مىنمود و شاعر را نيز با تمام خصوصيات معرفى مىكرد .\r\n5 - نسبت به شخصيتهاى علمى و ادبى كه بمناسبت در كتاب نام آنها ذكر شده بود احترام خاصى قائل بود و از آنها با طرز مخصوصى تجليل مىكرد و با عظمت آنچه تمام‌تر آنها را ياد مىنمود و شرح حال و مشخصات آنها را كاملا بيان مىكرد و بموقعيت علمى آنان اشاره مىنمود .\r\n6 - استاد علاقه مفرطى به قرآن و تسلطى غير قابل توصيف بتفسير قرآن داشت ، به‌طورىكه خود ايشان اظهار مىكردند مىفرمودند سى سال است در سفر و حضر هر روز يك جزء از قرآن را با تأنى خوانده‌ام و حتى يك روز هم ترك نشده\r\n\r\n","description":"","footnote":"","page_name":" مقدمه 61 ","page_number":61},
  {"content":"\r\n\r\nبعدا معلوم شد ايشان پس از تهجد و نماز صبح تا اول آفتاب بقرائت قرآن اشتغال داشته‌اند . بدين جهت هنگام تدريس آياتى كه مورد بحث بود بطورى ترجمه و تفسير مىكرد كه محصلين را از مراجعه به تفاسير بىنياز مىنمود .\r\n7 - آنچه بيش از همه دلهاى شاگردان را اشراب مىكرد وارستگى و زهد و تقوى و فضيلت اخلاق و معنويات استاد بود كه قلم از بيان آن عاجز است ، جزاه اللّه عن الاسلام و القرآن خيرا .\r\nسيد حسن فقيه امامى\r\n\r\n","description":"","footnote":"","page_name":" مقدمه 62 ","page_number":62},
  {"content":"\r\n\r\n\r\nقصيده در رثاء مرحوم آقاى معلم حبيب‌آبادى از اديب توانا آقاى فضل اللّه اعتمادى خوئى\r\n نبندد دل به دنيا هيچ هشيار * كه با كج‌رو نمىگردد كسى يار\r\nبجز دادار عالم ، اين كهن دير * نگرديده سراى هيچ ديار\r\nاگر نوشى دهد با آن بود نيش * اگر رويد گلى با آن دهد خار\r\nجهان باشد كله بردار رندى * كه بىسر كرده بس ديهيم و دستار\r\nگهى اندر قفس مانند مرغى * نمود اين دهر ، سنجر را گرفتار\r\nگهى اندر دل زندان ، چو عاصى * فكند اين دار دون ، مسعود را خوار\r\nنظر با ديده دل كن كه بينى * به زير پا هزاران ماه رخسار\r\nنگويم انزوا كن شيوه خود * بكنجى دست روى دست بگذار\r\nدر اين دوران ، كه دوران ترقيست * بشر پا مىنهد بر روى اقمار\r\nبه افلاك از پى كشف حقايق * بشر همچون كواكب گشته سيار\r\nنه فكر زندگى باش و نه مكنت * رها كن فن و شغل و حرفه و كار\r\nولى گويم چو عمر ماست فانى * بجور و كين كسى از خود ميازار\r\nمبادا تا كه با دست و زبانت * دلى گردد حزين يا ديده‌اى زار\r\nچرا بايد بجاى مهر و اشفاق * محيط زيست گردد جاى پيكار\r\nمشو مست مى جام تكبر * كه دارد دردسرها بهر خمار\r\nمشو غره بمال و منصب خويش * كه صدها چون تو ديده چرخ دوار\r\nمشو غافل ز امر حق كه آخر * ز عمرت درنوردد مرگ طومار\r\nاگر از دل كنى رو سوى يزدان * هميشه باشدت يزدان نگهدار \r\n\r\n","description":"","footnote":"","page_name":" مقدمه 63 ","page_number":63},
  {"content":"\r\n\r\n باحسان كوش امروز اى برادر * كه بر مالت نئى فردا تو مختار\r\nاگر خواهى سعادتمند باشى * درى از گنج علم و دين به كف آر\r\nمحب مصطفى و آل ( ص ) او شو * ز خصم دين و تقوى باش بيزار\r\nاجل بنگر چگونه مىبرد خلق * چو اندر گله افتد گرگ خونخوار \r\n*\r\n چو آن دانشور فحل خردمند * مهين صالحان و فخر ابرار\r\nسمى احمد مختار ( ص ) و حيدر ( ع ) * كه بود از زمره زهاد و اخيار\r\nمعلم آنكه از سيماى او بود * نشان دانش و تقوى پديدار\r\nمعلم آنكه اهل دين و دانش * بدين و دانشش دارند اقرار\r\nمعلم آنكه در تقوى و حلمش * نبودى جاى هيچ ايراد و انكار\r\nمعلم آن سخنور مرد فاضل * كه او را هست تأليفات و اشعار\r\nمعلم آنكه در معقول و منقول * حواشى و كتب بنوشت بسيار\r\nكه از آن جمله مىباشد مكارم * همه احوال اهل علم و احرار\r\nبلى گنجى ز دانش گردآورد * سراسر پر ز گوهرهاى شهوار\r\nمعلم آن اديب پاك طينت * كه خوش‌اخلاق بود و نيك‌كردار\r\nز نامش شد حبيب‌آباد آباد * ز فيضش گشت برخوردار برخوار\r\nنه بر كار كسى مىگشت مانع * نه بر بار كسى مىبود سربار\r\nنه پا برد از گليم خويش بيرون * نه دستش شد دراز از بهر آزار\r\nچو بشنيد ارجعى از سوى جانان * بملك جاودانى شد از اين دار\r\nپى تاريخ فوتش گفت برنا * معلم را مكارم بود آثار \r\nآقاى اعتمادى متخلص به برنا را قصيده عالى ديگرى در رثاء مرحوم معلم است كه در كارنامه چاپ خواهد شد و ماده تاريخ آن قصيده چنين است :\r\n نوشت از پى تاريخ فوت او برنا : * اجل ز دست معلم ربود كلك و كتاب \r\n\r\n","description":"","footnote":"","page_name":" مقدمه 64 ","page_number":64},
  {"content":"\r\n\r\n\r\nبقلم فاضل محترم آقاى دكتر سيد محمد باقر كتابى\r\n إِنَّ أَكْرَمَكُمْ عِنْدَ اللَّهِ أَتْقاكُمْ \r\n* \r\n« عاشق تقوى و فضيلت به جانان پيوست »\r\nياد معلم حبيب‌آبادى « رضوان اللّه تعالى عليه » ياد علم و تقوى است\r\n اى جهان بر مرگ اين فرزند مىشايد تو را * خاك اگر بر سر فشانى ور گريبان بردرى\r\nاى دريغ آن خلق دريا فيض و ذهن نكته‌ياب * و آن‌همه شيرين‌زبانى و آن‌همه خوش‌محضرى \r\nمىگويند استاد شاعران ابو عبد اللّه رودكى شاعر تواناى آغاز قرن چهارم در رثاء شهيد بلخى شاعر و متكلم و متوفاى سال 325 هجرى كه سخت مورد احترام و اعتقاد رودكى بوده است اين شعر را سروده :\r\n از شمار دو چشم يك‌تن كم * وز شمار خرد هزاران بيش \r\nآيا در غوغاى روح متلاطم و مواج و مصيبت‌زدهء رودكى چه گذشته كه مرگ شهيد را اين‌چنين وصف كرده است ، مسلما قابل وصف نيست و اصولا هيچ عاطفهء را نمىتوان آن‌چنان‌كه هست توصيف كرد . من بارها اين شعر رودكى را در رثاء بزرگان علم و ادب شنيده يا خوانده‌ام ولى هيچ‌گاه در دل و روح من مثل مرگ معلم حبيب‌آبادى استاد راستين علم و فضيلت مصداق پيدا نكرده است و براستى كه : « از شمار خرد هزاران و صد هزاران بيش » زيرا معلم حبيب‌آبادى در جهانى والاتر ، پهناورتر از آتمسفرى كه اين خاكدان را در بر گرفته است\r\n\r\n","description":"","footnote":"","page_name":" مقدمه 65 ","page_number":65},
  {"content":"\r\n\r\nسير مىكرد بدون هيچ مزد و پاداشى ، پيوسته با كوشش خستگىناپذير پوياى راه تحقيق و علم بوده ، در روح وارستهء او شائبهء حب جاه و اشتهار كه متأسفانه گاهى در ارباب علم و ادب و هنر ديده مىشود هيچ جاى نداشت ، او عاشق حقيقت و علم بوده ، در نظر او « علم بخاطر علم » و « تقوى بخاطر تقوى » تجلى داشت و اين از شخصيت بارز و والاى او عجب نيست ، او به طرف كمال مطلق و بسوى بىسوئى و آنجا كه همهء كائنات را گرم و روشن كرده است مىرفت منتها امثال من كه با روحى ضعيف و دنيائى مالامال از حب جاه و ثروت كه همه را و حتى خود را گول مىزنيم و باندك‌مايهء علمى كه براى خود پنداشته‌ايم چون كودكان مغرور مىشويم و ديگر سر آن نداريم كه سر به كسى برداريم ، و فزون‌جوئى و جاه‌طلبى ما به جائى رسيده كه تمام مزاياى انسانى را زير پا گذارده و شب و روز ، خود را به آب و آتش مىزنيم تا به مشقت ثروتى فراهم آريم و به خست نگه داريم و بحسرت بگذاريم ، چگونه مىتوانيم دنياى وارستگى امثال معلم را درك كنيم .\r\nدر اين دوران كه اشرف مخلوقات تبارك اللّه احسن الخالقين را فراموش كرده و درست مصداق فرمايش حضرت مسيح « چه سود مىبرد فرزند آدم كه همهء جهان را ببرد و خود را ببازد » گرديده معلم حبيب‌آبادى و امثال او غريبند ، كسى آنها را نمىشناسد ، بعيادت آنها نمىشتابد ، بفاتحهء آنها نمىرود ، آنها را تشويق نمىكند و او همزبانى ندارد و « بينوا شد گرچه دارد صد نوا » . من هرگاه به خدمت او مشرف مىشدم ، كه مع الاسف سعادت تشرفم كمتر دست مىداد براستى روح خود را در مقابل آن‌همه بزرگوارى و آن‌همه تحقيق و علم بسى حقير مىيافتم و آنگاه كه به خود مىپرداختم و او را با خود مقايسه مىكردم از اين قياس بسيار شرمنده مىشدم و ديگر عروس فكرم از بىجمالى سر برنمىآورد و ديدهء ياس از پشت پاى خجالت برنمىداشت ، گاهى به خود اجازه مىدادم كه در پيشگاه او در سياقت سخن دليرى كنم و از او سؤالاتى نمايم و به تحليل مآخذى بپردازم ، به زودى درمىيافتم كه بضاعت مزجاة به حضرت عزيز آورده‌ام و يقين را كه ، شبه در جوهريان جوى نيارد . چه سزاوار است بر مصداق « رحم اللّه امرأ عرف قدره و لم يتعد طوره » كسانى كه غرور علمى روح آنها را احاطه كرده است و در مجامع بقول سعدى شاهدى مىفروشند لااقل در كنعان نفروشند .\r\n\r\n","description":"","footnote":"","page_name":" مقدمه 66 ","page_number":66},
  {"content":"\r\n\r\nاما سعت اخلاق و تواضع علمى آن استاد مانند علامهء بزرگوار مرحوم على اكبر دهخدا كه به حق مالك ملك ادب بود ولى بارها مىگفت :\r\n اندر همه ده جوى نه ما را * ما لاف‌زنان كه دهخدائيم \r\n، موجب مىشد كه امثال ما بىمايگان هم بتوانيم از سرمايهء علمى او مايه‌يى برگيريم .\r\nدر سوز و گداز سوگ مرحوم معلم موجى هست كه خواه ناخواه شخص را همراه خود مىبرد و روح را هاله‌يى از اضطراب و ماتم فرا مىگيرد و نمىگذارد كه خامه لب فروبندد .\r\nمرحوم معلم حبيب‌آبادى مرد حقيقت بود ، او جز خدا نمىخواست و از فناى كلى ببقاى كلى مىرفت ، بحطام دنياوى و زرق‌وبرق و سراب فريبنده جهان دل نبست ، پيوسته در كنج مدرسهء كاسه‌گران و يا در دل طبيعت بيرون از شهر در دهكدهء حبيب‌آباد دور از غوغاى فريبها ، رياكاريها ، تملقها ؛ به تهذيب نفس و خدمت بعلم پرداخت و ذره‌يى مزد و پاداش از كسى نخواست حتى در گرفتن حق التأليف كتاب خود « مكارم الآثار » هم تعلل مىفرمود .\r\nدر وجودش استغناء واقعى بود و اين حالت « بىنياز از غير حق و نياز به حق » كاملا از او ديده مىشد ، از هرچه رنگ تعلق داشت آزاد بود و در تمام مظاهر زندگى رضا به داده داده بود و به هرگونه اسم و رسم يا اشتهار و حب جاه و مال و حتى داشتن كتابخانه پشت‌پا زده بود .\r\nعشق به خدا و مردان خدا و عمل و اتصاف به سجاياى انسانى و معارف اسلامى را كه بار امانت الهى است و جز در جانهاى پاك نگنجد براحتى بر دوش مىكشيد و تا آن دم كه بجانان پيوست لب به شكوه نگشود . مرحوم معلم از آن افراد كمياب جامعه انسانيست كه در روح بزرگ آنها اثرى از كينه ، رشگ ، بخل ، عيب‌جوئى ، بىانصافى يافت نمىشود و جز خير و نيكى چيزى در آينهء روحشان منعكس نمىگردد . كوتاه سخن من مرحوم معلم حبيب‌آبادى را سخت مصداق اين حديث « كافى » شريف يافتم كه :\r\n« قالت الحواريون لعيسى : يا روح اللّه من نجالس ؟ قال : من يذكركم اللّه رؤيته و يزيد فى علمكم منطقه و يرغبكم فى الآخرة عمله » .\r\nآرى كف نفس و رهائى از اسارت غرائز ، پاك شدن روح از بخل و كينه و حسد و آز و سير صعودى بسوى صفات ملكوتى و سرانجام انسان شدن از هرچه در دنيا است باارزش‌تر است .\r\n\r\n","description":"","footnote":"","page_name":" مقدمه 67 ","page_number":67},
  {"content":"\r\n\r\nولى درك اين روحانيت بر نفوس آلوده و زبون مكنتها بسى دشوار است . به ياد روزى كه فضيلت و تقوى ملاك و معيار سنجشها باشد و به ياد روزى كه علم و تقوى باهم پيش برود . از عمر بابركت 88 ساله ( تولد 1308 قمرى وفات رجب 1396 قمرى ) مرحوم محمد على معلم حبيب‌آبادى لااقل شصت سال آن‌همه در تعلم و تعليم و تأليف و تهذيب نفس گذشت ، آثار علمى او بالغ بر سى اثر است كه يكى از آنها كتاب بسيار وسيع و محققانه مكارم الآثار است .\r\nاين كتاب كه حاصل زحمت‌ها و كوششهاى فراوان مرحوم معلم است حدود پنجاه سال تأليف آن به طول انجاميده و طبق مقدمهء خود مؤلف بر جلد اول نگارش آن صبح روز چهارشنبه چهارم ماه صفر سنه 1338 هجرى قمرى شروع شده است و پيوسته تا زمان فوت ادامه داشته است .\r\nاساس تأليف آن بر احوال و آثار رجال علم و ادب و شعر و فلسفه و عرفان دو قرن اخير يعنى قرن 13 و 14 هجرى است . روش مرحوم معلم حبيب‌آبادى در تحقيق احوال رجال علمى گاهى به سرحد وسواس رسيده است و يكى از بالاترين مزاياى اين كتاب اينست كه هيچ‌گونه رنگ تعصب در آن ديده نمىشود و همه جا معلم حق را دنبال كرده است . و ديگر از مزاياى آن ذكر مآخذ و منابع است كه حتى بعد از ذكر جملهء كوتاهى مأخذ و گاهى مآخذ آن را ذكر كرده است كه درست تحقيقات علمى و ادبى و تاريخى علامهء بزرگوار محمد قزوينى را به ياد مىآورد . كسانى كه گوشه‌يى از تاريخ يا ادب را براساس نقد مطالعه كنند يا بخواهند شرح‌حالى را دور از غوغاى تعصب از لابه‌لاى كتابهاى پراكنده كه گرد و غبار اعصار و قرون آن را از ديدگان مستور ساخته و افكار و تخيلات آن را دگرگون جلوه داده است آن‌چنان‌كه بوده دريابند دشوارى كار تحقيق و تتبع را به خوبى احساس مىنمايند و بگوشهء از زحمات مرحوم معلم دربارهء اين كتاب پى مىبرند . از اين كتاب تاكنون پنج مجلد در كمال صحت و نفاست و اتقان چاپ و منتشر شده است ، در اين 5 جلد بالغ بر 1125 شرح حال ديده مىشود . ان‌شاءالله به يارى خدا و عنايت مردان راه حق بقيه مجلدات آنكه احتمالا ده مجلد ديگر است طبع و نشر گردد .\r\nتجزيه و تحليل « مكارم الآثار » و ساير آثار علمى و ادبى مرحوم معلم را كتابى\r\n\r\n","description":"","footnote":"","page_name":" مقدمه 68 ","page_number":68},
  {"content":"\r\n\r\nمبسوط و مفصل لازم است و به‌هيچ‌رو اين مقالهء ناچيز كه كاهى را ماند تاب تحمل آن كوه را ندارد .\r\nامروز با مرگ معلم حبيب‌آبادى خوب احساس مىكنيم كه بزرگان علم و ادب و پويندگان راه تحقيق مانند علامه محمد قزوينى ، علامه دهخدا ، مرحوم سعيد نفيسى و امثال اين‌ها را از دست داده‌ايم . رضوان اللّه تعالى عليه . بزرگا مردا كه او بود . جزاه اللّه عن الاسلام و أهله خير الجزاء .\r\n خلق اطفالند جز مرد خدا * نيست بالغ جز رهيده از هوا \r\nاصفهان . شعبان 1396 قمرى\r\nمحمد باقر كتابى\r\n\r\n","description":"","footnote":"","page_name":" مقدمه 69 ","page_number":69},
  {"content":"\r\n\r\n\r\nبقلم فاضل گرامى آقاى فضل اللّه ضيا نور\r\n\r\nبه ياد آنكه خاطره‌اش از دلها محو نشود\r\n قرنها بايد كه تا از پشت آدم نطفه‌يى * بو الوفاى كرد گردد يا شود ويس قرن \r\nسى و اند سال قبل كه در خدمت مرحوم آية اللّه آقاى حاجى ميرزا محمد رضاى كلباسى منطق و كلام مىخواندم در مجلس ايشان خارج از درس أحيانا به مردى برخورد مىكردم كه قيافهء روشن و چهرهء روحانى داشت و سيماى باز و لحن گفتارش روشنگر صفاى باطنى وى بودند ، مرحوم كلباسى را با او عنايتى بود و با آن جامعيتى كه در معارف اسلامى از فقه و اصول و حديث و فلسفه داشت و از عرفان هم به آن چاشنى زده بود مع الوصف گاه با آن مرد از در مذاكره و گفتگو وارد مىشد و سخن از تحقيقات رجالى و عرفانى بميان مىآمد .\r\nبنده از آنجا با شخص مزبور يعنى مرحوم ميرزا محمد على معلم حبيب‌آبادى ( ره ) آشنا شدم و اجمالا فهميدم كه وى مردى محقق و دانشمند است . پس از آن چون بمشكلى از مطالب رجالى و ادبى و آيات قرآنى و امثال آن برخورد مىكردم و بهنگام ملاقات از ايشان مىپرسيدم ، با دقت هرچه تمام‌تر سؤالم را پاسخ مىداد و چنان مستحضر بود كه گوئى اكنون آن را ديده و مطالعه كرده است ، و تا دوران اخير كه دورهء انحطاط و ضعف قواى جسمى و دماغى او بود تقريبا امر به همان منوال بود ، و نبود مگر آنكه هم او نسبت به معارف و معنويات هم واحد بود كه گوئى علم و فضيلت زندگيش را دربسته به خدمت گرفته بودند .\r\nمرحوم حبيب‌آبادى بىشك يكى از چهره‌هاى درخشان علم و ادب و محقق در تاريخ و تراجم رجال حديث و فقه و سياست بشمار است . تأليفات آن مرحوم بويژه كتاب\r\n\r\n","description":"","footnote":"","page_name":" مقدمه 70 ","page_number":70},
  {"content":"\r\n\r\n« مكارم الآثار » در شرح احوال رجال دورهء قاجار شمه‌يى است از وسعت احاطه و اطلاع وى نسبت به فنون مختلف رجال و تاريخ . كليت و گسترش در مطالب كتاب به نحوى است كه رجال دورهء قاجار ، از فقيه و شاعر ، فيلسوف و عارف ، اديب و سياستمدار ؛ و بالاخره رجال شرق و غرب با تحقيقات مستوفى و ژرف در آن درج و منعكس گرديده است ، و در جامعيت چنان است كه در يك جا شرح احوال علامه بزرگ شيخ مرتضى الانصارى را بتحرير درآورده و جاى ديگر ترجمه ارونيك امريكائى را در خامه كشيده است ، و ضمن اينكه زندگى فتحعلى شاه قاجار را با شاهزادگان يادآور شده عباس پاشاى مصرى و تيمور شاه افغانى را نيز از نظر دور نداشته است .\r\nاز همه مهمتر مكارم اخلاق و نكات انسانى آن بزرگمرد است : گفتارش صادقانه و كردارش مخلصانه بود ، تواضع و زهد و خلق و خوى نيك ، از صفات بارزش بشمار مىآمدند ، و در امر معاش بسيار قانع و خرسند و از آلودگيها بدور بود ، شعاع بصيرتش از آن نافذتر بود كه سراب ماديات فريبش دهد و تجملات و بهره‌هاى مادى ديده‌اش را بربايد ، و شك نيست كه جملهء اين اوصاف علائم و نشانه‌هاى دوستان خدا و رستگان از هوس و هوا است كه پس از مرگ مشمول اين جمله و گفتارند كه : « اولياء اللّه لا يموتون بل ينتقلون من دار الى دار » . كسانى كه بعشق حق زنده گشتند نخواهند مرد و ازين زندگى ياوه و بازيچه بحيات جاويد انتقال خواهند يافت .\r\nمرحوم حبيب‌آبادى نيز ازين عده بود كه رخت ازين جهان بربست و خضروار رهسپار چشمهء حيات و سرمنزل ابديت گرديد . وى مرد اين دنيا و جغد اين ويرانه جاى نبود ، پرنده‌يى بود از عالم ملكوت و طايرى بود طوبىنشين كه سرانجام قفس تن را كه خار جانش بود درهم شكست و به كوى دوست پرواز كرد .   إِنَّ الْمُتَّقِينَ فِي جَنَّاتٍ وَ نَهَرٍ فِي مَقْعَدِ صِدْقٍ عِنْدَ مَلِيكٍ مُقْتَدِرٍ .   اگرچه صورت ظاهر و وجود ملكى وى دستخوش فنا گشت و كالبد خاكيش رو بتلاشى نهاد اما حقيقت ملكوتى و هستى معنويش همچنان باقى است ، و بقول مولوى :\r\n خاك شد صورت ولى معنى نشد * هركه گويد شد تو گويش نه نشد ! \r\nتأثر ما تنها از فقدان شخص او نيست زيرا عمر پربركتى را پشت‌سر گذارد و به آنچه\r\n\r\n","description":"","footnote":"","page_name":" مقدمه 71 ","page_number":71},
  {"content":"\r\n\r\nمىخواست رسيد ، بلكه بيشتر ازاين‌جهت بايد متأثر بود كه در بازار كنونى دنيا چنين گوهران تابناكى به بشريت عرضه نمىشوند و آيندگان حكايت آنها را افسانه مىپندارند .\r\nيادآور مىشويم كه : يادنامهء اين قبيل مردان از چند جهت حائز اهميت است : نخست آنكه ياد آنها تحليهء زبان و آرايش جان است ، و همان‌طور كه وجود خارجى مردان بزرگ آرامبخش و جان‌افزاست وجود تصورى آنها نيز مانند تصور ديگر خوبيها و زيبائيها - نشاطانگيز و جان‌بخش است و فروغ معرفت و فضيلت آنهاست كه بر دلها سايه افكنده است .\r\nسرور مردان على ( عليه السلام ) راجع به چنين مردمى فرموده است : « اعيانهم مفقودة و آثارهم فى القلوب موجودة » از ديده‌ها محو و ناپديد گشته اما نقش ايشان بر كارگاه دلها بجاى مانده است .\r\nصفحات تاريخ هم باشعار آيه شريفه  « وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ »  آثار اين مردان بزرگ را برحسب حال و طبق درجاتشان طى اعصار و قرون در حافظهء خود نگهدارى مىكند و بديها را نيز بموازات نيكيها ضبط مىنمايند ،\r\n رگ‌رگ است اين آب شيرين و آب شور * در خلايق مىرود تا نفخ صور \r\nاين قسمت از تذكر و بقاى خاطرهء گذشتگان نتيجه و اثر طبيعى كار آنهاست .\r\nدوم از نتايج يادنامهء بزرگان آنكه مردان بزرگ به همان اندازه كه به بشريت خدمت كرده‌اند و در بالا بردن اخلاق و فرهنگ و معنويات مردم كوشيده‌اند افراد بشر هم به همان نسبت رهين منت آنهايند و بعهدهء ايشان است كه از زحماتشان قدردانى كنند كه « من لم يشكر المخلوق لم يشكر الخالق » ، و اين پاسدارى ، وظيفهء اخلاقى و انسانى بازماندگان است اگرچه بسود گذشتگان تمام نشود .\r\nسديگر آنكه تذكر سيرت گذشتگان و كارنامه آنان بمنزلهء اسناد و مدارك براى بازماندگان و آيندگان است كه مردم بدانند واقعيتى هم در كار است و چنين قوم و مردمى هم بوده‌اند كه در طلب حقيقت با جان كوشيده‌اند و بتقليد كوركورانه عمر بر سر پول‌پرستى و زخارف دنياوى نكرده‌اند و در سراچهء بازى دنيا كودكانه بجنگ برنخاسته‌اند .\r\nنكتهء قابل ذكر آنكه فوائد يادآورى از گذشتگان و ذكر محاسن ايشان چنان كه شمه‌يى\r\n\r\n","description":"","footnote":"","page_name":" مقدمه 72 ","page_number":72},
  {"content":"\r\n\r\nاز آن را يادآور شديم قابل انكار نيست اما تنها بسنده كردن به آن و باليدن به افتخارات كهن هم كار پسنديده‌يى نيست ؛ بسيارند كسانى كه فضائل بزرگان را ورد زبان ساخته به رخ ديگران مىكشند ، كه گوئى از شخصيت خود حكايت مىكنند ، اما در اخلاق و رفتار درست مسير مخالف آن را مىپيمايند ؛ گفتار ديوژن فيلسوف يونانى مناسب حال آنهاست كه وى در پاسخ شخصى كه از فضيلت عارى بود و به افتخارات كهن مىباليد و ديوژن را از آن افتخارات بىبهره مىدانست گفت : اگر چنين است كه مىگوئى فضيلت و افتخار ، به آنها كه بديشان مىبالى ختم شده و ترا از آن نصيبى نيست اما افتخار من از خودم شروع مىشود .\r\nناگفته نگذاريم كه مرحوم حبيب‌آبادى از مناقب و فضائل آنچه داشت از خود داشت و افتخار از آن او بود ؛ البتّه در اين‌گونه موارد زمينه هم بايد فراهم باشد ، يعنى اصالت گوهر و استعداد و محيط تربيتى و ادراكى و هزاران عامل و محرك ديگر لازم است تا فوائد مكتسب بدست آيد :\r\n خار خار و حيها و وسوسه * از هزاران كس بودنى يك كسه \r\nسخن خود را در اينجا پايان مىدهيم و درود به روان پاك و جان تابناك مرحوم ميرزا محمد على معلم حبيب‌آبادى مىفرستيم كه « خوشبخت زندگى كرد و خشوقت بدرود حيات گفت » رحمة اللّه عليه و على معشر الماضين . خداوند لباس آمرزش و رحمتش را به او در پوشد و خاك را بر وى خوش گرداند .\r\nفضل اللّه ضياء نور 24 مردادماه سى و پنج\r\n\r\n","description":"","footnote":"","page_name":" مقدمه 73 ","page_number":73},
  {"content":"\r\n\r\n\r\nبقلم دانشمند ارجمند آقاى حاج سيد مصلح الدّين مهدوى\r\n\r\nخاطراتى از مرحوم معلم حبيب‌آبادى\r\nتابستان يك‌هزار و سيصد و سيزده و يا چهارده اولين روزهاى آشنائى من با مرحوم آقاى معلم بود . در آن تاريخ آن‌چنان‌كه بايد و شايد نمىتوانستم وى را بشناسم و بمقام احاطه و تتبع وى آگاه گردم ، اما همين‌قدر بود كه وى را فردى برتر از ديگران مىديدم . در آن‌وقت مرحوم معلم هنوز در حبيب‌آباد ساكن بود و مرجع شرعيات آن حدود بشمار مىرفت ، گاهى كه به شهر مىآمد به منزل ما نيز آمده از محضرش بهره‌مند مىشديم .\r\nدر سال يك‌هزار و سيصد و هيجده خورشيدى ( 1358 ق ) به حكم اجبار به شهر منتقل و براهنمائى مرحوم محمد على مكرم هم‌ولايتى خود در كتابخانه و قرائتخانه شهردارى اصفهان به كار كتابدارى مشغول گرديد و در مدرسه كاسه‌گران واقع در بازار ريسمان حجره‌اى گرفت و از اين تاريخ ببعد تقريبا مدت شش سال ، كمتر هفته‌اى بود كه يكى دوسه مرتبه در قرائتخانه شهردارى و يا در حجره مدرسه كاسه‌گران خدمتش نرسم و از فضائل او بهره‌مند نشوم . الحق دريائى بود بيكران و آنچه از ادبيات و تاريخ و رجال مىدانست بىمضايقه در اختيار همه قرار مىداد .\r\nدر سال يك‌هزار و سيصد و بيست و پنج بطهران مسافرت كردم و تا سال سى و دو در آن شهر بودم ، ارتباط من و ايشان در اين مدت بوسيله نامه بود . هر سؤالى از وى مىشد بطور مستوفى جواب مىنوشت به‌طورىكه از مراجعه بمدارك بىنياز مىشدم . هرگاه باصفهان مىآمدم بخدمتش رسيده و به قدر قابليت و استعداد خود درك بفيض مىنمودم . در اين زمانها چه بسيار مطالب علمى و رجالى كه از او فراگرفتم و چه نكته‌هاى اخلاقى و دينى كه عملا به من آموخت .\r\n\r\n","description":"","footnote":"","page_name":" مقدمه 74 ","page_number":74},
  {"content":"\r\n\r\nوى حقا اسمى بود با مسمى ، معلمى مهربان و دوستى صادق و مسلمانى نيك اعتقاد . دروغ نمىگفت و از دروغ‌گويان سخت بيزار بود . اغلب مؤلفات و كتب ايشان در نزد من بعنوان امانت بود كه ضمن مطالعه آنها آنچه مربوط به رجال و دانشمندان اصفهان بود يادداشت مىكردم .\r\nدر سال 1322 ش به خواهش حقير كتاب اربعين « چهل حديث » را تأليف فرمود كه نسخه اصل و منحصر آن نزد نويسنده موجود است . در اين سالها از رساله‌هاى « اشعريين قميين » « مكمل الافهام » ، « نمونه مختصر المكارم » ، « حواشى كتاب المآثر و الآثار » و « حواشى تذكرة القبور » و در سال 1375 رساله « شرح حال حاجى كرباسى و اولاد و احفادش » را از تأليفات آن مرحوم نسخه برداشتم . در سال 1365 قمرى به خواهش حقير رساله مختصرى در شرح حال جد امجد علامه‌ام مرحوم آقا سيد محمد حسن مجتهد موسوى نوشت كه در مقدمه رساله « اعجاز القرآن » آن مرحوم در همان تاريخ بچاپ رسيده است .\r\nاز سال يك‌هزار و سيصد و سى و دو خورشيدى كه حقير از طهران به اصفهان مراجعت نمودم مراوده قبلى تكرار شد لكن در اين موقع بمناسبت گرفتاريها و كارهاى ادارى كمتر موفق مىشدم مانند سالهاى قبل بزيارتش نائل گردم و شايد هر ماه يكى دو بار بيشتر توفيق ديدارش دست نمىداد و در اين اواخر با كمال تأسف ماهها مىگذشت و نائل به زيارتش نمىشدم .\r\nنويسنده در سال 1328 ( 1369 ق ) در مقدمهء كتاب رجال اصفهان « تذكرة القبور و حواشى » براى اولين بار شرح حال مختصرى از ايشان نوشته و بچاپ رسانيدم . در سال 1372 در كتاب « زندگانى حضرت آيت‌اللّه چهارسوقى » بوسيله نويسنده بزرگوار آن جناب روضاتى شرح حال ديگرى از وى بچاپ رسيد . در سال 1334 نويسنده سطور در كتاب « شعراى معاصر اصفهان » شرح حال وى را نوشته بچاپ رسانيدم .\r\nدر اين مقاله مىتوانم آنچه در اين مدت چهل و چند سال كه با او محشور و مربوط بوده‌ام از سجاياى اخلاقى و ملكات نفسانى و حالات روحى اين مرد بزرگ كه يقينا روزگار ما و بعد از ما ديگر مثل او پرورش نمىدهد را درك كرده‌ام در اين چند جمله خلاصه كنم :\r\n1 - مرحوم معلم مردى بود به تمام معنى مسلمان واقعى . آنچه را كه بايد عمل كند از\r\n\r\n","description":"","footnote":"","page_name":" مقدمه 75 ","page_number":75},
  {"content":"\r\n\r\nواجب و مستحب بجاى مىآورد و از منهيات و مكروهات اجتناب داشت .\r\n2 - مردى بود متواضع و فروتن و قانع و از خودنمائى و ريا و حب شهرت و عنوان طلبى دور بود و هيچ‌گاه مايل نبود خود را به ديگران بشناساند و همين سجيه كريمهء او بود كه وى را هشتاد سال در زاويه خمول نگهداشت .\r\n3 - در عزت نفس و مناعت طبع و قدس و تقوى و پاكدامنى كم‌نظير بود و بطور قطع و يقين مىتوانم ادعا كنم كه وى در تمام عمر خود گرد هيچ معصيتى نگشت و پاك به دنيا آمده پاك‌تر از دنيا بيرون رفت .\r\n4 - تمام عمر شريفش صرف تعليم و تعلم و تأليف و تصنيف و مطالعه و تدريس شد و هيچ‌گاه از كار علم و دانش غفلت نداشت ، در مدرسه و قرائتخانه در مجالس عمومى و خصوصى تمام وقتش صرف كتاب و مطالعه مىشد .\r\n5 - پشتكار و دقت و قدرت حفظ مرحوم معلم نيز از اختصاصات ايشانست . هر مطلبى را كه نقل مىنمود مآخذ آن را در حفظ داشت . در تأليفاتش ( چنان كه ملاحظه مىشود ) هيچ حرفى را بدون ذكر مأخذ ننوشته است ، كمتر وقتى بود كه من به حجره ايشان رفته باشم و وى را مشغول مطالعه و نوشتن نديده باشم . كتابها را بدقت مطالعه مىكرد و آنچه را مورد نيازش بود با كمال مواظبت نقل مىنمود .\r\n6 - در دوستى استوار و ثابت قدم بود ، لكن كمى زودرنج . اگر از نزديك‌ترين و صميمىترين دوستانش مطلبى بر خلاف شرع مىديد او را براى هميشه ترك مىكرد .\r\nآنچه مرحوم معلم را در زندگى بيشتر از همه رنج مىداد نبودن وسائل تأليف و مطالعه بود و جهت رفع اين نقيصه بر خلاف عقيده قلبى خود با برخى از دانشمندان و كسانى كه كتاب در اختيار داشتند ارتباط داشت . سالها با مرحوم الفت و حاج ميرزا محمد رضا كلباسى و حاج ميرزا حسين اژه‌اى و جناب استاد همائى و چند نفر ديگر كه فعلا اسامى آنان را بخاطر ندارم دوستى نزديك داشت و از كتابخانه آنان بهره‌مند مىشد . شغل كتابدارى شهردارى را به همين لحاظ انتخاب كرده بود و آن را دوست مىداشت . در موقع تأسيس كتابخانه مدرسه صدر اصفهان تا مدت زمان اندكى در آنجا كار مىكرد . اين كار را با همه زحمتش با كمال ميل و علاقه پذيرفت و حال آنكه از جنبه مادى و صرف اوقات جهت او سودى نداشت .\r\n\r\n","description":"","footnote":"","page_name":" مقدمه 76 ","page_number":76},
  {"content":"\r\n\r\nپس از آنكه از شغل ادارى بازنشست شد به مدت ده سال صديق مكرم و دانشمند محترم جناب آقاى روضاتى كه از خاندانهاى اصيل و علمى اصفهان مىباشند و به حمد اللّه قريب چهارصد است كه علم و روحانيت و رياست و نفوذ روحانى در بين آنانست وى را و خانواده‌اش را به منزل خود دعوت كرده و با كمال بزرگوارى از آنان پذيرائى نموده كتابخانه بسيار نفيس و گرانمايه ارثى و اكتسابى ايشان در اختيار مرحوم معلم قرار گرفت و ايشان هم وقت مطالعه و هم وسيله آن را پيدا كرد كه به نظر من بهترين ايام حيات علمى و تحقيقى مرحوم معلم مىباشد . بوسيله ايشان با بسيارى از بزرگان و دانشمندان آشنا گرديد و از كتابخانه ايشان بهره‌هاى علمى زياد برد .\r\nدر سال 1377 جلد يكم و در سال 1382 جلد دوم كتاب « مكارم الآثار » يعنى نتيجه تحقيقات و تتبعات يك‌عمر آقاى معلم بهمت و كوشش جناب آقاى روضاتى چاپ و منتشر گرديد و به نظر فضلاى دور و نزديك رسيد ، دانشمندان داخلى و خارجى از وجود محققى همچون او آگاه شدند و از نتيجه تحقيقاتش بهره‌مند گرديدند و بدين مناسبت وى اندكى شناخته شد و از گمنامى قبل خارج گرديد .\r\nبه حق و انصاف بايد آقاى روضاتى را زنده‌كننده معلم ناميد زيرا اگر ايشان وى را در پناه خود نگرفته بود و كتابش را بچاپ نمىرسانيد وى مانند هزاران عالم ديگر در گمنامى مىمرد و آثارش ورق ورق شده طعمه موريانه مىگرديد .\r\nآنچه بايد در اينجا تذكر داده شود آنكه :\r\nمرحوم معلم پايه كتابى مفصل و مبسوط بنام « مكارم الآثار » را نهاده بود كه در شرح حال هركس تا آنجا كه مقدور بوده از پدرانش بطور كامل يادآورى شده و هريك از آنان را شرح‌حالى مفصل نوشته است و چون خود ايشان متوجه مىشوند كه اين كار بدست يك نفر و با نداشتن وسائل كافى و از همه مهمتر عمرهاى كوتاه انجام‌پذير نيست كتاب را ناتمام رها كرده و كتاب حاضر كه تاكنون پنج مجلد آن بنام « مكارم الآثار » بچاپ رسيده است بنام « مختصر المكارم » شروع نموده و همان اساس را لكن اندكى مختصرتر به انجام رسانيدند .\r\nديگر از تأليفات ايشان كه فعلا بخاطر دارم و خود ايشان آن را متذكر نشده‌اند :\r\n1 - « شرح حال شيخ الرئيس ابو على سينا » مىباشد كه محقق محترم جناب روضاتى از\r\n\r\n","description":"","footnote":"","page_name":" مقدمه 77 ","page_number":77},
  {"content":"\r\n\r\nنسخه اصل « مكارم الآثار » استخراج نموده‌اند و در حدود هشتاد صفحه مىشود .\r\n2 - رساله در شرح حال خاندان حاجى كرباسى ( حاج محمد ابراهيم كلباسى ) است كه در سال 1375 تأليف گرديده و نسخه‌اى از آن نزد نويسنده موجود است .\r\nمرحوم معلم حبيب‌آبادى از ميان رخت بربست و بعالم ابديت پيوست ، مردى كه در دنياى مادى فعلى براى او نظيرى نمىتوان شناخت ، كسى كه بخاطر عشق و علاقه شخصى و فقط بخاطر عشق و علاقه مدت هشتاد و چند سال عمر عزيز خود را صرف مطالعه و تحصيل و تدريس و تأليف و تصنيف نمود و به هيچ‌چيز جز هدف مقدس خود چشم داشت نداشت ، از اينكه اجتماع و افراد آن‌قدر آن را نمىدانند و براى زحماتش ارزش قائل نيستند رنج مىبرد لكن اين رنج مانع انجام كارهاى او نمىشد . او مرد و خاطرات شيرين و تلخ حيات خود را براى هميشه با خود برد فقط آثار علمى او باقى ماند .\r\nوظيفه كليه كسانى كه با او آشنائى و دوستى داشتند آنست كه در چاپ و نشر آثار او اقدام كنند و نگذارند اين گنجينه‌هاى گرانبها كه نتيجه صرف هشتاد و چند سال عمر آن مرد شريف است مانند هزاران اثر علمى ديگر از بين برود .\r\nسيد مصلح الدّين مهدوى غره رمضان المبارك 1396\r\n\r\n","description":"","footnote":"","page_name":" مقدمه 78 ","page_number":78},
  {"content":"\r\n\r\n\r\nرثاء معلم از اديب فاضل كبير السيد محمد حسن آل الطالقانى دام عزه . از نجف اشرف\r\nالتاريخ :\r\n حزنت لفقد يراعه العلماء * و تلعثمت بمصابه الادباء\r\nرحل « المعلم » و الضحى فى كفه * لا زال منه تمزق الظلماء\r\nو مذ انطفى عمر تألق بالتقى * فزعت لهول رحيله الصلحاء\r\nلعلى منزلة تسامت رفعة * و تضاءلت لسموها الجوزاء\r\nو له مآثر سوف يخلد ذكره * أرخ « بها و صحائف غراء » \r\n1396\r\n\r\n","description":"","footnote":"","page_name":" مقدمه 79 ","page_number":79},
  {"content":"\r\n\r\n\r\nتعزيت علامه كبير و محقق شهير حضرت آية اللّه السيد محمد صادق آل بحر العلوم نجفى دام ظله مؤلف كتاب دليل القضاء الشرعى\r\nبسم اللّه الرحمن الرحيم\r\nسيدنا و مولانا حجة الاسلام الاستاذ الكبير الاخ الوفى السيد محمد على الروضاتى دام ظله العالى و نفع اللّه به المسلمين بالنبى و آله الطاهرين .\r\nو بعد فقد أبلغنى الصديق الاخ الاستاذ العلامة السيد محمد حسن الطالقانى أيده اللّه بوفاة حجة الاسلام المؤلف الكبير الشيخ محمد على المعلم الحبيب‌آبادى رحمه اللّه و أسكنه الجنان ، و لعمرى فقد خدم العلم و نشر آثار المؤلفين بكل ما لديه من حول و طول ، و انى أعزيكم و العالم الاسلامى بوفاته فقد ثلم فى الاسلام ثلمة ، و انى أشكر لكم الخدمات التى بذلتموها تجاهه حيا و ميتا فعظم اللّه أجركم و أطال اللّه بقاءكم و نفع بكم المسلمين انه أرحم الراحمين . و بالختام تحياتى و احترامى أزفها لكم و أسأله أن لا يريكم مكروها أبدا و يرزقكم الصبر و السلوان و دمتم محفوظين بالنبى و آله و السلام .\r\n26 شعبان سنة 1396 ه .\r\nأخوكم محمد صادق آل بحر العلوم عفى عنه\r\n« أرجو من سيدى أن تجهدوا فى طبع بقية كتاب مكارم الآثار للمرحوم » .\r\n\r\n","description":"","footnote":"","page_name":" مقدمه 80 ","page_number":80},
  {"content":"\r\n\r\n\r\nنامهء دانشمند ارجمند آقاى دكتر علينقى منزوى تهرانى\r\nبسمه جل اسمه\r\nبسيار متأسفم كه خبر فوت دانشمند معظم آقاى معلم حبيب‌آبادى ، اين پدر تاريخ معاصر اصفهان بلكه ايران طورى به من رسيد كه از فيض حضور در تشييع و جلسات ترحيم آن رادمرد محروم بودم ، لذا خواستم با عرض اين چند كلمه احساسات شاگردى خود را نسبت به اين پدر روحانى خويش اظهار كرده باشم .\r\nمرحوم حبيب‌آبادى يكى از بزرگترين همكاران و صميمىترين ياران مدد - كار در تصحيح و تهيهء غلطنامه‌هاى كتاب « ذريعه » بودند . خدمات ايشان در اين راه هيچ‌گاه فراموش شدنى نيست . سابقهء كار چنين بود كه ما جزوات چاپ‌شدهء آن كتاب را براى معظم‌له و جناب آقاى روضاتى و عده‌اى ديگر از ياران نزديك مىفرستاديم ، ايشان اغلاطى را كه از نظر ما پنهان مانده بود مىگرفته براى ما ارسال مىداشتند ، ما آنها را جمع كرده به صورت غلطنامه يا استدراك مجلدات گذشته چاپ مىكرديم .\r\nگهگاه نيز مىشد كه در ضمن چاپ با مشكلاتى تاريخى روبرو شديم و با مراجعه كتبى بديشان مشكل را حل مىكرديم .\r\nمرحوم حبيب‌آبادى واقعا يك معلم به معناى واقعى كلمه مىبود . او براى كاركنان و خدمتگزاران به علم ، بىريا و پدرانه دلسوز بود . وى جاى خود را همچون يك تاريخ نگار دقيق در دوران معاصر ايران باز كرده است . نام او هيچ‌گاه از صفحات تاريخ ما زدوده نخواهد شد . من مطمئن هستم كه ملت حق‌شناس ايران روز به روز به ارزش او بيشتر پى خواهند برد و احترامى بيشتر برايش قائل خواهند شد .\r\nع . منزوى\r\n\r\n","description":"","footnote":"","page_name":" مقدمه 81 ","page_number":81},
  {"content":"\r\n\r\n\r\nسروده : ملاذ الفقهاء و المجتهدين حضرت آقاى حاج شيخ عباسعلى اديب حبيب‌آبادى دامت بركاته\r\n منبع علم و عمل ، حامل گنج مستور * مخزن دانش و بينش بكتاب مسطور\r\nمبدأ صدق و صفا فاتحهء مهر و وفا * ناظر حق و بنزد عرفايش منظور\r\nچون معلم بعلوم است و مدرس بدروس * در بر اهل ادب شد بمعلم مشهور\r\nاو يگانه گهر شهر حبيب‌آباد است * به ازين شهر و ازين دانه در منثور\r\nاهل دانش پى دانش بدروسش خورسند * اهل بينش ز بيانش همه در وجد و سرور\r\nگاه تقرير دروس است چو بحرى جوشان * گاه تحرير ، كتابش شده رق منشور\r\nقلمش منظر حالات بزرگان جهان * كتبش مظهر دانائى أعلام دهور\r\nعمر او چونكه بهشتاد پس از هفت رسيد * رخت بربست از اين زندگى دار غرور\r\nگفت لبيك اجابت بنداء غيبى * شد بفردوس ز لطف و كرم حى غفور\r\nآه كافتاد يكى ثلمه‌اى اندر اسلام * شورى انداخت بدلها همه چو نشور نشور\r\nپا بدر كرد اديب و به مه و سالش گفت * بيست و دو ماه رجب شد بسوى وادى نور \r\n\r\n","description":"","footnote":"","page_name":" مقدمه 82 ","page_number":82},
  {"content":"\r\n\r\n\r\n[ سروده مرتضى هادوى فرد ( نامى ) 
  ]\r\n\r\n« گوهر يكتاى معلم »\r\n آه كه مردى بزرگ رفت ز دنياى دون * كرد دل دوستان از غم خود غرق خون\r\nكرد محمد على دار فنا را وداع * طالب دار بقا از دل‌وجان بود چون\r\nكى بتمامى توان كرد كمالش بيان * كم بود از بهر او هرچه كه گويم فزون\r\nبود معلم ولى معلمى رهنما * بود مدرس ولى مدرسى رهنمون\r\nبود توانا بسى بود چو دانا بسى * بكارها كى شود مرد توانا زبون\r\nگوهر يكتاى او هست كتابى نكو * كز صدف آرزو آمده اينك برون\r\nمكارم است آن كتاب ارزش آن بىحساب * قدرش از اندازه بيش قيمتش از حد فزون\r\nبدون شك اين اثر هست مصون از خطر * نمىگذارد اثر در آن گذشت قرون\r\nاو بفنون ادب داشت ره از هر سبب * نيست ازين‌رو عجب كه خوانمش ذوفنون\r\nخواست چو نامى كند سال وفاتش بيان * گفت كه « از دار دون رفته معلم برون » \r\n1396 هجرى قمرى\r\nمرتضى هادوى فرد ( نامى )\r\n\r\n","description":"","footnote":"","page_name":" مقدمه 83 ","page_number":83},
  {"content":"\r\n\r\n\r\nفهرست آثار چاپ شده علامه معلم\r\n1 - « كشف الخبية عن مقبرة الزينبية » .\r\nتأليف و طبع سنگى اصفهان بسال 1352 ق . اندازه جيبى ، 144 صفحه . خط نسخ و نستعليق . داراى مقدمه‌ئى پيرامون علت تأليف كه بأمر مرحوم آية اللّه آخوند ملا محمد حسين فشاركى براى روشن شدن حقيقت مزار معروف بزينبيه در حومه اصفهان انجام گرفته ، و پس از مقدمه مطالبى است بدين تفصيل : 1 - در احوال اولاد ائمه اطهار عليهم السلام باختصار « از ص 4 تا 21 » . 2 - در ذكر قبور اولاد حضرت امام موسى الكاظم عليه السلام « از ص 22 تا 27 » سپس نسبت امامزاده زينبيه مورد بحث بطور مشروح « تا ص 49 » . 3 - در رجحان و مطلوبيت زيارت امامزادگان و كيفيت آن « از ص 49 تا ص 69 » . 4 - در احوال ائمه اطهار و برخى از علما و سادات ، طى 60 عنوان « از ص 69 تا ص 124 » . پس از ختم مطالب اربعه تقريظ و اجازه مرحوم آخوند ملا محمد حسين فشاركى و سپس اشعارى است در وصف كتاب از ميرزا رجاء زفره‌ئى و شيخ غلامعلى بكاء و حاج درويش محمد على مداح حبيب‌آبادى و ملا محمد رضاء زفره‌ئى « از ص 125 تا ص 144 » و در ص 142 شرحى است كه به خط مؤلف چاپ شده و در 18 ماه رمضان 1352 مطابقت مطالب كتاب را با اصول و مآخذ آن تأييد كرده است .\r\n2 - « مكارم الآثار » جلد اول ، شامل مقدمه در 52 صفحه و سپس شرح حال 116 نفر از مشاهير 12 سال ابتداى قاجاريه « از 1193 تا 1205 ق » طى 246 صفحه وزيرى با استدراك و فهرست . اين جلد جمعا در 300 صفحه و 4 صفحه سرآغاز بسال 1377 ق در اصفهان چاپ شد .\r\nجلد دوم ، شامل 4 صفحه سرآغاز و بعد شرح حال 126 نفر رجال 11 سال ديگر از\r\n\r\n","description":"","footnote":"","page_name":" مقدمه 84 ","page_number":84},
  {"content":"\r\n\r\nآن زمان « از 1206 تا 1216 ق » طى 320 صفحه وزيرى با فهارس « از ص 301 تا 620 » .\r\nطبع اصفهان بسال 1382 ق .\r\nاين دو جلد بعنوان « مكارم الآثار در احوال رجال دوره قاجار » چاپ شده ، لكن بهنگام طبع جلد سوم مرادف نام كتاب را شخصا مؤلف پس از مشورت به « احوال رجال دو قرن 13 و 14 هجرى » تبديل نمود .\r\nجلد سوم ، شامل 16 صفحه مقدمه ، تصوير و شرح حال مؤلف و فهارس اين جلد و از ص 621 تا 1034 شرح حال 270 نفر رجال بيست سال « از 1217 تا 1236 ق » .\r\nطبع اصفهان 1392 ق . دو صفحه 6 و 1035 غلطنامه است .\r\nجلد چهارم ، شامل 16 صفحه مقدمه‌ها و فهرست عناوين ، و از ص 1037 تا 1448 شرح حال حدود 315 نفر رجال هفده سال « از 1237 تا 1253 ق » و چهار صفحه غلطنامه .\r\nطبع اصفهان 1393 ق .\r\nجلد پنجم ، شامل 8 صفحه مقدمه ، و از ص 1453 تا 1868 شرح حال قريب 310 نفر رجال چهارده سال « از 1254 تا 1267 ق » و 16 صفحه فهرست و غلطنامه و ضمايم « تا ص 1882 » طبع اصفهان 1396 ق .\r\nپس در اين مجلدات پنجگانه جمعا شرح حال بالغ بر 1135 نفر از دانشمندان و مشاهير اسلامى و احيانا غير اسلامى كه در ظرف مدت 75 سال ( از 1193 تا 1267 قمرى ) به دنيا آمده يا درگذشته‌اند بچاپ رسيده و از خداوند منان توفيق اتمام طبع اين كتاب مهم و نفيس را خواهانيم .\r\n3 - گذشته از آنچه ذكر شد تعليقات و مقالات معدودى نيز از مرحوم معلم حبيب‌آبادى در برخى مجلات و كتب چاپ شده است كه ان‌شاءالله در « كارنامه » تجديد طبع خواهد شد .\r\nمجلدات كارنامه علامه معلم ميدان وسيعى است براى طبع و نشر عموم آثار پراكنده آن مرحوم و همچنين مقالات و يا نامه‌هاى مفيدى كه از او در دست دانشمندان دور و نزديك مىباشد ، و نيز ابواب آن به روى مقالات عاليه و مراثى و اشعار گويندگان و نويسندگان و اظهار نظرهاى بزرگان و محققين ارجمند مفتوح است .\r\n\r\n","description":"","footnote":"","page_name":" مقدمه 85 ","page_number":85},
  {"content":"\r\n\r\n\r\nمراسم تشييع و مجالس يادبود فقيد سعيد معلم حبيب‌آبادى\r\n1 - روز 3 شنبه 22 ماه رجب ، بعد از ظهر روز فوت ، تشييع و دفن در حبيب‌آباد .\r\n2 - روز 4 شنبه 23 صبح و عصر ، ختم در مسجد مرحوم ملا عباس ( حبيب‌آباد ) .\r\n3 - روز 5 شنبه 24 ايضا صبح و عصر در مسجد مزبور .\r\n4 - روز جمعه 25 ختم خانوادگى در خانه فقيد واقع در حبيب‌آباد .\r\n5 - روز شنبه 26 صبح در مدرسهء كاسه‌گران اصفهان .\r\n6 - روز يكشنبه 27 مراسم عيد اول و شب هفتم آن مرحوم در حبيب‌آباد .\r\n7 - روز دوشنبه 28 صبح در مسجد مرحوم آية اللّه ميرزا محمد هاشم چهارسوقى . اصفهان .\r\n8 - روز دوشنبه عصر ، مراسم هفتمين روز درگذشت در مسجد مرحوم ملا عباس و بر سر مزار فقيد سعيد واقع در حبيب‌آباد .\r\n9 - روز يكشنبه چهارم ماه شعبان ، عصر جلسه تذكرى در دانشگاه اصفهان .\r\n10 - روز پنجشنبه 29 شعبان تا سه روز مراسم چهلمين روز درگذشت فقيد در مسجد مرحوم ملا عباس و محل دفن و منزل آن مرحوم « قدس اللّه روحه » .\r\n* كوششهاى ارزندهء آقاى احمد معلم فرزند عزيز علامه فقيد و آقايان محمد على فقيه و حسين و حسن محسنى سه نفر دامادهاى گرامى آن مرحوم و بالاخص آقاى مرتضى فقيه از فرهنگيان شايسته و آقاى على محسنى نواده‌هاى مرحوم مبرور و ساير بازماندگان جليل در بر پا - كردن مجالس و مراسم شرعيه و حفظ احترامات لازمه و تهيه و نصب سنگ مزار آن رادمرد بزرگ موجب كمال تشكر و قدردانى است . وفقهم اللّه تعالى و ألهمهم الصبر و السلوان و جزاهم عنا و عنه خير الجزاء ، آمين .\r\n\r\n","description":"","footnote":"","page_name":" مقدمه 86 ","page_number":86},
  {"content":"\r\n\r\nيك صفحه از نسخه اصل مكارم الآثار به خط جناب معلم\r\n\r\n","description":"","footnote":"","page_name":" مقدمه 87 ","page_number":87},
  {"content":"\r\n\r\n\r\nفهرست مطالب يادنامه\r\nمقدمه يادنامه 5\r\nشرح حال مرحوم معلم از مكارم الآثار 7\r\nشرح حال مرحوم رساله مستقل 11\r\nرثاء معلم از آقاى استاد همائى 17\r\nمقاله آقاى استاد كتابى 18\r\nمقاله جناب آقاى ساعدى 26\r\nرثاء معلم از جناب آقاى مرندى 30\r\nرثاء معلم از جناب آقاى قدسى 31\r\nرثاء معلم از جناب آقاى كيوان 32\r\nرثاء معلم از جناب آقاى بهشتى دريا 33\r\nرثاء معلم از جناب آقاى بصيرى بصير 34\r\nرثاء معلم از جناب آقاى حسن به‌نيا ، متين 36\r\nمقاله جناب آقاى عريضى 37\r\nمقاله جناب آقاى استاد همائى 43\r\nمقاله جناب آقاى مهريار 52\r\nمقاله جناب آقاى فقيه امامى 60\r\nرثاء معلم از آقاى اعتمادى برنا 63\r\nمقاله جناب آقاى دكتر كتابى 65\r\nمقاله جناب آقاى ضياء نور 70\r\nمقاله جناب آقاى مهدوى 74\r\nرثاء معلم از علامه طالقانى نجفى 79\r\nنامه آية اللّه طباطبائى آل بحر العلوم 80\r\nنامه جناب آقاى دكتر منزوى 81\r\nرثاء معلم از حضرت آقاى اديب 82\r\nرثاء از آقاى هادوىفرد ، ناصى 83\r\nفهرست آثار چاپ‌شده علامه معلم 84\r\nمراسم بزرگداشت مرحوم معلم 86\r\nنمونه خط فقيد سعيد 87\r\n\r\n","description":"","footnote":"","page_name":" مقدمه 88 ","page_number":88},
  {"content":"\r\n\r\nوزارت فرهنگ و هنر\r\nمكارم الآثار\r\nدر احوال رجال دو قرن 13 و 14 هجرى\r\nتأليف\r\nمورخ محقق دانشمند\r\nآقاى ميرزا محمدعلى ( معلم حبيب آبادى )\r\n1308 - 1396 ق\r\nجلد پنجم\r\nوقايع سالهاى 1254 تا 1267 ق\r\nاز انتشارات\r\nادارهء كل فرهنگ و هنر استان اصفهان\r\n\r\n","description":"","footnote":"","page_name":" شناسنامه و سرآغاز 1 ","page_number":89},
  {"content":"\r\n\r\nشماره اداره كل فرهنگ و هنر\r\n459\r\n31 / 6 / 35\r\nاز اين مجلد دوهزار نسخه با همكارى مؤسسه نشر نفائس مخطوطات اصفهان از ماه شعبان 1395 تا ماه رمضان 1396 در چاپخانه \" نشاط \" اصفهان بطبع رسيد\r\n\r\n","description":"","footnote":"","page_name":" شناسنامه و سرآغاز 2 ","page_number":90},
  {"content":"\r\n\r\n\r\n[ خطبة 
  ]\r\nبسم اللّه الرحمن الرحيم\r\nو لا حول و لا قوة إلّا باللّه العلى العظيم\r\nالحمد للّه رب العالمين و العاقبة لاهل التقوى و الدّين و اليقين و الصلاة و السلام على سيدنا و نبينا و حبيب قلوبنا و طبيب نفوسنا و شفيع ذنوبنا محمد و عترته الطيبين الطاهرين المعصومين و رضوان اللّه تعالى على خلفائهم و أمنائهم العلماء العاملين و الفقهاء الراشدين . و لعنة اللّه على أعدائهم و مخالفيهم و مبغضيهم و شانئيهم و منكرى فضائلهم و مناقبهم ابد الآبدين و دهر الداهرين ، آمين يا رب العالمين\r\n\r\n","description":"","footnote":"","page_name":" شناسنامه و سرآغاز 3 ","page_number":91},
  {"content":"\r\n\r\n\r\nسرآغاز جلد پنجم مكارم الآثار\r\nامروز كه اين سطور را مىنويسيم نخستين شنبهء ماه مبارك رمضان المكرم 1396 ه و مقارن با چهلمين روز وفات معلم جليل القدر است ، و پس از سالها كه در بسيارى از ايام و ليالى شاهد عبادتها و تلاوتها و كوششهاى مستمر علمى آن مرحوم بوديم ديگر او در ميان ما نيست ، و صوت حزين و دلنشين تلاوت قرآن و دعايش به گوش نمىرسد ، و اين ناتوان قدرت بيان مقدار هم و غم خود را در از دست دادن آن مرد شريف ندارد ، مخصوصا كه سانحه فوت او بر اندوه عظيم و جانكاه ماتم درگذشت والده‌مان « 1 » افزوده گشت .\r\nافسوس ، هيچ انتظار نداشتيم كه معلم گرامى درحالىكه آخرين صفحات جزء پنجم كتابش از چاپ خارج شده بود بدرود حيات گويد ، زيرا سالهاى متمادى او با حالت رنجورى كما بيش به كار و زندگى خود ادامه مىداد ، تجرى الرياح بما لا تشتهى السفن !\r\nحق اينست كه معلم پس از وفات زوجه بسيار خوب و مهربان و خليق و بىنهايت متدين و باوفايش « كه در شب 20 ع 1 سال گذشته اتفاق افتاد » ديگر به كلى تاب‌وتوان خود را از دست داد ، كمتر مىنوشت ، كمتر مطالعه مىكرد ، و روز بروز بيمارى و كسالت بر او چيره‌تر مىشد ، اما از قوت ايمانى كه داشت تا ماه رمضان گذشته فريضهء روزه‌ئى از او فوت نشد\r\n\r\n\r\n","description":"","footnote":"\r\n( 1 ) فوت ناگهانى والده اينجانب كه علويه‌اى فاضله و صالحه بود بعارضه سكته مغزى در روز دوشنبه 26 ربيع الثانى همين سال اتفاق افتاد و در بقعه نياى عالىقدرش صاحب روضات الجنات در تخت پولاد اصفهان مدفون گرديد ، غفر اللّه لى و لها .\r\n","page_name":" شناسنامه و سرآغاز 4 ","page_number":92},
  {"content":"\r\n\r\nو از مراسم عبادت و تلاوتش چيزى كاسته نگرديد .\r\nاصلا معلم مرد ميدان عبادت و تقوى بود ، براى او كاهل نمازى و روزه خوارى هيچ مفهوم صحيحى نداشت نه براى خود و نه براى ديگران ، لذا اگر حس مىكرد شخصى از مراودينش - هر چقدر دانش اندوخته - بعبادت و پرستش خدا توجهى ندارد بالمره از او و علم و دانشش روىگردان مىشد .\r\nمعلم عاشق و دلداده طاعت و عبادت بود و هيچ‌گاه خسته نمىشد ، از كارهاى ديگر بوظائف شرعيه روى مىآورد اما از اين امور به كار ديگرى نمىرفت ، و خدا مىداند كه اينجانب هم از همين نقطه‌نظر بود كه به او و آثارش احترام مىگذاردم .  قُلْ ما يَعْبَؤُا بِكُمْ رَبِّي لَوْ لا دُعاؤُكُمْ  .\r\n زهد باشد زينت پرهيزكار * زينت دنيا به دنيا واگذار \r\nبه‌هرحال ، او با عمرى به اندازه از اين جهان رفت درحالىكه وظائف خود را در حد وسع و توانائى انجام داد و يا روى سفيد بدرگاه خداوند رؤف مهربان بار يافت ، و ميراثى كه از خود بجاى گذارد انبوهى تأليفات و نوشتجات محققانه است كه فهرست اسامى آنها اجمالا در يادنامه آن مرحوم ديده مىشود و اميد كه حق آن‌همه آثار ارزنده در مجلدات كارنامه‌اش ادا شود .\r\nنخستين ديدار ما با مرحوم معلم بازگشت مىكند بسى و چند سال قبل ، زمانى كه آن مرحوم بهترين ايام سلامتى روح و جسم خود را دارا بود ، از آن زمان ببعد رشته الفت ما روز بروز گسترده و محكم‌تر مىشد . اشتغال بطبع اين كتاب « مكارم الآثار » از روز اول به پيشنهاد اينجانب بود ، چه آن مرحوم خود در فكر چاپ كتابش مطلقا نبود ، و شايد به اين علت كه چنين پيشنهادى را هم از كسى دريافت نداشته بود . خدا را شكر كه مقدار معتنى - بهى از كتاب در زمان حيات و تحت نظر مستقيم خود وى در دسترس اهل علم قرار گرفت ، و چه روزها و شبها كه بهنگام طبع آن اوراق - و كتب ديگرى كه توفيق نشر آنها را يافتيم - با يكديگر معا و متفقا اوقات خود را بر سر تصحيح آنها صرف كرديم .\r\nدر مورد مجلدات چهارگانه سابق اين كتاب بايد خاطرنشان سازيم كه مرحوم معلم\r\n\r\n","description":"","footnote":"","page_name":" شناسنامه و سرآغاز 5 ","page_number":93},
  {"content":"\r\n\r\nشخصا نسخه مطبعه را از روى اصل مسوده‌اش استنساخ كرد و البتّه بهنگام نوشتن هم تصرفات كلى مىنمود ، مطالب اصل را تكميل و أحيانا عبارات سابق را تغيير داده تبديل بأحسن مىكرد و خلاصه كتاب را در قالب تازه‌ئى مىريخت .\r\nاما پس از طبع جلد چهارم كه آن مرحوم هم از جهت فقدان زوجه صالحه خود متألم بود و هم بيمارى و كسالت و عوارض شيخوخت او را از كار بازداشت ، نتوانست كه جز ده بيست صفحه‌اى از اين جلد را پاكنويس نمايد ؛ و بناچار زحمت فوق‌العاده اين امر - يعنى استنساخ از مسوده - بر كارهاى ديگر اين ضعيف افزوده شد .\r\nدر موارد متعدد به تراجمى برخورديم كه جز عنوان و نام مأخذ چيزى نوشته نشده ، و يا شرح حالهائى به صورت مكرر آمده ، و يا برخى از مطالب ناتمام مانده بود . اين‌ها همه مستلزم صرف وقت بسيار بود ، اما به يارى حق سبحانه و تعالى ظرف مدت يك سالى كه اين مجلد زير چاپ بود تدريجا بر همه مشكلات فائق آمده و كتاب را به صورتى كه مشاهده مىشود درآورديم بدون اينكه در اصل نوشته مؤلف كمترين تصرفى بنمائيم ، هرچه كرديم جابجا در حاشيه متعرض شديم و براى حواشى خود رمز « م » را به كار برديم ، چه در مجلدات سابق نيز گاهى تعليقاتى با همين علامت افزوده بوديم .\r\nديگر از كارهائى كه در اين جلد مورد توجه قرار داديم طبع تصاوير بسيارى از بزرگان و دستخط آنان و امثال ذلك بود كه تا حد ميسور در اين‌باره كوشش كرديم و متأسفيم كه در مجلدات سابق بطبع اصل كتاب بيش از اين فروع اهميت داديم ، مبادا كار بدرازا كشيده از نفس موضوع بازمانيم ؛ درحالىكه طبع اين‌گونه تصاوير نيز در كمال لزوم بوده و اميدواريم در صورت توفيق طبع بقيه كتاب جبران ما فات نمائيم كه الامور مرهونة بأوقاتها .\r\nتنظيم فهرست عناوين و تصحيح مطبعى جلد حاضر در اثر عدم اقتضاى حال مرحوم مؤلف ، با كمال دقت تحت نظر اين ضعيف انجام گرفت ، و ناگفته نگذاريم كه در سه مجلد اول مؤلف شخصا فهرست مصادر و مآخذ آنها را تنظيم نمود كه در همان مجلدات چاپ شد لكن جلد 4 و 5 فاقد اين فهرست است و در صورت توفيق اتمام طبع كتاب البتّه فهرست مآخذ جامعى در آخر كار بضميمه فهارس تفصيلى ديگر بطبع خواهد رسيد ، ان‌شاءالله تعالى .\r\nجلد حاضر شامل وقايع چهارده سال از 1254 قمرى ( 1217 شمسى ) تا 1267 ق\r\n\r\n","description":"","footnote":"","page_name":" شناسنامه و سرآغاز 6 ","page_number":94},
  {"content":"\r\n\r\n( 1230 ش ) و داراى 309 شرح حال از رجال نامدار اين 14 سال مىباشد ، كه شايسته است حسن ختام را - برحسب معمول - از چند تن بزرگترين فقها و محدثان عاليقدرى كه تراجمشان در اين جلد آمده است ياد كنيم ، بدين قرار :\r\nحاج ميرزا حسين محدث نورى ، شيخ محمد حسين اصفهانى صاحب فصول ، آقا ميرزا مسيح چهارسوئى ، آخوند ملا محمد كاظم خراسانى ، حاج شيخ عبد اللّه مازندرانى ، حاج ميرزا محمد تقى شيرازى ، حاج ميرزا محمد حسين شهرستانى ، حاج سيد اسماعيل صدر اصفهانى ، حاج شيخ فضل اللّه شهيد نورى ، سيد محمد قلى هندى ، حاج سيد محمد باقر حجة الاسلام شفتى ، حاج محمد ابراهيم قزوينى اصفهانى ، حاج محمد ابراهيم كرباسى ، حاج شيخ محمد تقى آقا نجفى اصفهانى ، حاج ملا محمد تقى برغانى شهيد ، حاج شيخ محمد حسين نجفى اصفهانى ، حاج ميرزا فتح اللّه شريعت اصفهانى ، سيد محمد سعيد حبوبى نجفى ، حاج شيخ محمد حسن نجفى صاحب جواهر ، آخوند ملا محمد حسين فشاركى ، و غيرهم و غيرهم ؛ رضوان اللّه تعالى عليهم .\r\nدر اينجا مقدمه جلد پنجم را ختم نموده و از خداوند منان براى مرحوم مبرور عالم متقى ميرزا محمد على معلم حبيب‌آبادى مؤلف اين كتاب طلب رحمت واسعهء شامله و مغفرت تامه كامله مىنمائيم . رفع اللّه تعالى درجته و حشره فى الجنان مع أحبته بجاه محمد و عترته صلوات اللّه و سلامه عليهم اجمعين ، و آخر دعوانا أن الحمد للّه رب العالمين .\r\nحرره الراجى كرم ربه و غفرانه\r\nسيّد محمّد على روضاتى\r\n\r\n","description":"","footnote":"","page_name":" شناسنامه و سرآغاز 7 ","page_number":95},
  {"content":"\r\n\r\n\r\nمقدمهء مؤلف\r\nبسم اللّه الرحمن الرحيم\r\nبنام مقدس پنج آل عبا\r\nاينك جلد پنجم كتاب « مكارم الآثار » را بتوفيق الهى و يارى پنج آل مقدس عبا شروع بچاپ كرديم تا بعد از اين خدا چه خواهد و چه بشود .\r\nمحمد على معلم حبيب‌آبادى\r\n\r\n","description":"","footnote":"","page_name":" شناسنامه و سرآغاز 8 ","page_number":96},
  {"content":"\r\n\r\n\r\nسنه 1254 قمرى غره محرم الحرام مطابق سنه 1217 شمسى ( . . . ) حمل ماه برجى\r\n\r\n* ( 827 - تولد سلطان اويس ميرزا ، معتمد الدوله قاجار ) *\r\nوى فرزند مرحوم حاجى معتمد الدوله فرهاد ميرزا است كه در ( 1233 ) گذشت ، و خود از معاريف شاهزادگان قاجاريه است كه كفايت و درايتى بسزا داشته ، و همانا در دوازدهم ماه محرم الحرام اين سال - مطابق ( . . . ) حمل ماه برجى - از بطن دختر عم پدرش محمد - على ميرزاى دولتشاه متولد شده ، و سالها در ايالت ولايات مختلفه بسر برده و كفايت‌هاى كامل بظهور رسانيده و از نخست احتشام الدوله لقب داشته ، و پس از وفات پدر ، در سنه 1306 ملقب بمعتمد الدوله گرديد ، و در ماه ربيع الآخر سنه هزار و سيصد و يازده - مطابق ( ميزان - عقرب ) ماه برجى - در تهران وفات كرد ، و فرزندش محمد على ميرزا از معاريف شاهزادگان است كه در سنه 1306 پس از تلقب پدر بمعتمد الدوله ؛ لقب احتشام الملك يافت .\r\n\r\n* ( 828 - وفات مير محمد مهدى 32 امام جمعه اصفهان ) *\r\nوى فرزند حاج ميرزا حسن 31 امام جمعه است كه در سال ( 1248 ) جلد 4 گذشت ، و خود پس از پدر بتقويت بعضى از مردم اصفهان امام جمعهء آن شهر شد ، و پس از چند سالى معدود ؛ در ماه ربيع المولود اين سال - مطابق ( . . . ) جوزا ماه برجى - بجوانى وفات كرد ،\r\n\r\n","description":"","footnote":"","page_name":" 1453 ","page_number":97},
  {"content":"\r\n\r\nو در بقعهء سر قبر آقاى اصفهان با مادر خود در صندوق سنگ مرمر قبر پدر دفن شد ، و پس از وى برادر كوچكش آقا مير سيد محمد ( كه در سال 1291 بيايد ) به امام‌جمعگى رسيد .\r\n\r\n* ( 829 - تولد مرحوم ميرزا عبد الرحيم كرباسى ، ره ) *\r\nوى فرزند مرحوم حاجى ميرزا محمد رضاء ابن حاجى محمد ابراهيم كرباسى ( اعلى اللّه مقامه ) است . مرحوم حاجى محمد ابراهيم كرباسى در ( 1261 ) بيايد .\r\nفرزندش مرحوم حاجى ميرزا محمد رضا از علماى رسمى نافذ الكلمهء اصفهان بوده ، تولدش نزد غروب آفتاب شب 14 ماه رمضان المبارك سنه 1219 ، مدت عمرش 64 سال و 11 ماه ، وفاتش 14 شعبان سنه 1284 ، قبرش در مقبرهء پدرش .\r\nفرزندش مرحوم ميرزا عبد الرحيم صاحب عنوان از علما و فقهاى اصفهان و در بيانات منبرى تسلطى شايان داشته ، و همانا در نهم ماه شعبان المعظم اين سال ( چنان كه از قول خود او در كتاب « امالى » اين فقير ( ص 110 ) نوشته شده ) - مطابق ( . . . ) عقرب ماه برجى - متولد شده ، و در حجر تربيت عمش شيخ جعفر پرورش يافته ، و در نزد علماء عصر در اصفهان تحصيل علم نموده ، و سفرى بمشهد مقدس و سه سفر بعتبات عاليات مشرف شده ، و در سفر سيم هفت سال آنجا توقف و تحصيل كرد و اصول و فقهى نوشت و اجازات متعدده از بعضى داشت و كتابى بنام « كشف الحجاب » از علم حساب در شرح « خلاصة الحساب » شيخ بهائى ( اعلى اللّه مقامه ) تأليف كرد كه نسخهء اصل آن به خط خودش و هم نسخه‌اى پاك‌نويس شده از آن در كتابخانه فرزندش مرحوم حاجى ميرزا محمد رضا به نظر رسيد ، آغاز تأليف آن اوائل ماه رمضان ، انجام 20 شوال سنه 1273 . و پس از مدت هشتاد و يك سال عمر ، در همان روز تولدش يعنى عصر پنجشنبه نهم ماه شعبان المعظم سنه هزار و سيصد و سى و پنج - مطابق 10 جوزا ماه برجى - در اصفهان وفات كرد و در تخت فولاد در تكيهء عمش آقا ميرزا ابو المعالى در حجرهء اول طرف چپ وارد شونده دفن شد ، و از وى فرزندانى ذكورا و اناثا بازماند كه\r\n\r\n","description":"","footnote":"","page_name":" 1454 ","page_number":98},
  {"content":"\r\n\r\nاشهر و اعظم همه مرحوم حاجى ميرزا محمد رضاء مذكور ( عليه‌الرحمه ) است كه در ( 1295 ) بيايد ، و ديگر حاجى شيخ محمد ابراهيم كه در ( 1302 ) بيايد .\r\n\r\n* ( 830 - تولد سيد جمال الدّين اسدآبادى افغانى ) *\r\nاسدآباد - چنان كه در كتاب « فرهنگ آبادىهاى ايران » نوشته - نام 41 موضع است در استانهاى مختلفهء ايران ، و صاحب عنوان همانا از اسدآباد همدان است ، و وى سيد محمد بن سيد صفدر بن سيد على بن شيخ الاسلام مير رضى الدّين محمد بن مير زين الدّين القاضى ابن شيخ الاسلام مير ظهير الدّين محمد بن شيخ الاسلام مير اصيل الدّين محمد ؛ از نژاد سيد على ترمدى حسينى محدث مشهور است « 1 » .\r\nساداتى كه در اينجا نوشته شده‌اند هريك در زمان خود قاضى يا شيخ الاسلام يا عالم عصر بوده‌اند ، و سيد صفدر پدر صاحب ترجمه هم از علماى زمان خود بوده .\r\nو فرزندش مرحوم سيد جمال الدّين صاحب عنوان از اجلهء رجال روزگار و نابغهء قرون و أعصار است ، و علاوه بر مراتب علوم عقلى و نقلى ؛ بعقيدهء ما پس از سلسلهء جليلهء انبياء بزرگوار و ائمهء اطهار عليهم السلام و اولياء ابرار يكى از بزرگانى است كه كمى نظير آنها در اصلاح جامعهء بشريت بهم رسيده « 2 » . در « المآثر و الآثار : 224 ستون 2 » وى را در عنوانى مخصوص ذكر كرده\r\n\r\n\r\n","description":"","footnote":"\r\n( 1 ) صورت نسب سيد جمال الدّين در كتاب « نقباء البشر : 310 » چنين آمده است :\r\n« هو السيد جمال الدّين بن السيد صفدر بن السيد على ابن شيخ الاسلام المير رضى الدّين محمد الحسينى بن القاضى المير اصيل الدّين محمد بن المير زين الدّين ابن المير ظهير الدّين بن المير اصيل الدّين بن المير ظهير الدّين بن السيد عبد اللّه ( معاصر الامامزاده احمد ) ابن السيد مرتضى ابن السيد منصور بن الميرسعيد بن السيد محمد بن السيد عبد المجيد بن السيد اسماعيل - الملقب بالطاهر الذى كان من الامراء فى عصر السلطان سنجر - ابن نصر اللّه بن السيد داود بن السيد عبد اللّه بن يحيى بن عمرو بن الامام زين العابدين على بن الحسين بن على بن ابى طالب عليهم السلام » . انتهى ، و سيد صفدر در حدود سال 1301 وفات يافته . م .\r\n( 2 ) - نزديك به اين تعبيرات در اظهارنظر برخى از فضلاى معاصرين نيز ديده مىشود كه از باب نمونه مىتوان به مقاله « قهرمان نهضتهاى اسلامى » در نشريه « پيام شادى براى نسل نو ، شماره 2 » مراجعه كرد ، لكن اين همه تعظيم و تكريم در حق صاحب عنوان خالى از اغراق -\r\n","page_name":" 1455 ","page_number":99},
  {"content":"\r\n\r\nو فرمايد : در علوم عتيقه و فنون جديده مقامى بلند يافته ، مردم ايران را بوجود وى جاى افتخار است ، انتهى .\r\nو از آن كتاب و برخى از مواضع ديگر چنين برآيد كه : وى در ماه شعبان المعظم اين سال - مطابق ( ميزان - عقرب ) ماه برجى - از بطن مخدرهء سكينه بيگم دختر مير شرف الدّين قاضى كه برادر مير رضى الدّين بن مير اصيل الدّين مذكور باشد متولد شده ، و علوم شرعيه را در قزوين تحصيل كرد ، و در أواخر سال 1266 بطهران رفت ، و پس از چند هفته از راه بروجرد بعتبات شتافت ، و بمدرس شيخ انصارى درآمد ، و در سنه 1270 از نجف بهند رفت « 1 » ، و از آنجا به مكه معظمه مشرف شد و بعد از آن باز بعتبات آمد و از آنجا بآهنگ مشهد مقدس بايران وارد شده و باسدآباد رفت ، و پس از سه روز حركت بمشهد نمود ، و از آنجا در سنه 1279 بكابل رفت ، و در ( حدود 1280 ) از راه هند بعزم مكه در حركت آمده و بمصر رفت ، و گروهى از دانشمندان جامع أزهر بر وى شاگردى نمودند و بسيارى از روزنامجات مصريه را در حقيقت وى در تحت افادت و بلاغت درآورد ، و در سنه 1296 بهند رفته و در حيدرآباد اقامت نمود ، و در سنه 1299 بكلكته رفت ، و در سنه ( 1302 ) بانگلستان رفت و از آنجا بپاريس شتافت و جريده « عروة الوثقى » را در آنجا ايجاد كرد و از اين‌گاه نامش در جميع ممالك مشهور شد وصيت فضائل و آوازهء خصايصش در أفواه افتاد و بعضى\r\n\r\n\r\n","description":"","footnote":"\r\n- و مبالغه نيست ، و شايد جامع‌ترين داورى درباره سيد جمال الدّين را از جواهر لعل نهرو بايد شنيد كه در كتاب خود « نگاهى بتاريخ جهان 2 : 1252 » گويد :\r\n« بزرگترين اصلاح‌طلب قرن نوزدهم در مصر جمال الدّين افغانى بود كه يك پيشواى مذهبى بود و مىخواست اسلام را از راه سازش دادن و جور كردن با مقتضيات دنياى جديد به صورت تازه درآورد . سيد جمال الدّين مىگفت كه تمام ترقيات را مىتوان با اسلام سازش داد و جور كرد . كوشش او براى احياى اسلام و صورت تازه بخشيدن به آن به كوششهائى كه در هند براى تازه كردن آئين هندو به عمل مىآمد شباهت داشت . . . ، معهذا نفوذ جمال الدّين بسيار زياد بود و نه فقط در مصر بلكه در تمام كشورهاى عربى و اسلامى اثر مىگذاشت » انتهى ، و براى آگاهى بيشتر از احوال سيد رجوع شود بكتاب « الازهر فى الف عام 2 : 3 ببعد » و مقاله آقاى جلال جمالى در مجله جليله « مكتب اسلام ش 107 » . م .\r\n( 1 ) مخفى نماند كه آنچه از اينجا و از « نقباء البشر » در شرح حال سيد جمال الدّين مستفاد مىشود اينكه وى در سنه 1266 كه دوازده‌ساله بوده از قزوين بطهران و چند ماهى بعد بنجف اشرف رفته است و چهار سال در نجف بوده و در 1270 كه شانزده‌ساله بوده از نجف خارج شده است . پس معظم تحصيل سيد در نجف بين 12 تا 16 سالگى او بوده اما اساتيد او مطلقا معلوم نيست كه چه كسانى بوده‌اند . م .\r\n","page_name":" 1456 ","page_number":100},
  {"content":"\r\n\r\nاز دول قويه در منع انتشار آن جريده جهد بليغ مبذول داشت ، لا جرم خاطر وى را ملالت گرفته و بتعبيرى كه در « المآثر » نموده به سمت آسيا در گردش آمد ، و در شعبان سنه 1303 به خواهش ناصر الدين شاه بايران حركت كرد و از راه بوشهر و شيراز و اصفهان در 22 ع 2 سنه 1304 بطهران رسيد ، و در 2 شعبان از راه روسيه عازم فرنگستان شد ، و در سنه 1306 باز ناصر الدين شاه وى را بتوسط اعتماد السلطنه بايران دعوت كرد و وى در سنه 1307 بطهران آمد و مكرر با شاه ملاقات و مقالات به عمل آورد ؛ ليكن چيزى نشد كه در شعبان سنه 1308 وى را از طهران و شاه عبد العظيم ( ع ) تبعيد و اخراج كردند ، و در سنه 1310 بدعوت سلطان عبد الحميد خان عثمانى باسلامبول رهسپار شد و تا آخر عمر در آنجا بود .\r\nسيد جمال الدّين در طول اين مسافرتها و طى اين سالها همى در مقام توحيد كلمهء اسلام و ايتلاف مذهب شيعه و سنى با يكديگر بود ، و در اين موضوع رسائل و مقالات گوناگون تأليف و منتشر نمود ، و نه عجب كه مخالفين اسلام از ترس اتحاد كلمهء آن دين مقدس بوحشت افتاده و هماره در مقام شكست او بودند ، بلكه خود مسلمين از شيعه و سنى و دولت و ملت هريك براى نفع شخصى خويش مانع از اجراء نقشهء او شدند ، و او مبغوض و مغضوب همگان از كثرت علوشان و سمو مكان گرديد ؛ كه :\r\n دشمن طاوس آمد پر او * اى بسا شه را بكشته فر او \r\nو او هم ناچار از شهرى بشهرى و از مملكتى بمملكتى گريزان بود تا عالم خاك را بدرود نمود ، و چنان كه گفتيم او را كتب و رسائل و مقالات و فوائد عديده است ، از آن جمله : اول كتاب « ابطال مذهب الدهريين » ( يا رد دهريين ) كه در « معجم المطبوعات : 706 » نوشته و ظاهرا آن ترجمه « نيچريه » باشد از فارسى به عربى كه شيخ محمد عبده بكمك عارف افندى ابو تراب افغانى آن را ترجمه كرده است . دويم كتاب « تتمة البيان » در تاريخ افغانستان كه آن را بنام امير عبد الرحمن خان امير افغانستان تأليف نموده . سيم جريده « العروة الوثقى » كه حاوى مطالب عاليه و مقالات نافعهء بسيار است .\r\nو او شعر هم مىگفته و تخلص افغانى مىنموده ، و از اين بابت و هم ماندن چندى در افغانستان و تلبس به لباس مردم آن سامان برخى او را افغانى دانسته‌اند ، ولى صحيح اينكه او از\r\n\r\n","description":"","footnote":"","page_name":" 1457 ","page_number":101},
  {"content":"\r\n\r\nاهل اسدآباد همدان مىباشد ، چنان كه در « المآثر و الآثار » كه در سال 1306 تأليف شده او را بعنوان سيد جمال الدّين اسدآبادى نوشته ، ليكن در آخر ترجمه فرمايد اهل سنت و جماعت او را افغانى مىشمارند چنان كه تلميذ اجلش استاد الادب ( محمد عبده ) در مقدمهء رساله « رد نيچريه » نگاشته ، انتهى .\r\nنيچريه فرقه‌اى هستند از طبيعيون كه سيد رساله‌ئى در رد آنها نوشته و شاگردش شيخ محمد عبده مقدمه‌ئى بر آن رساله نوشته .\r\nو بالاخره وى در سه‌شنبه پنجم ماه شوال المكرم سنه هزار و سيصد و چهارده - مطابق ( . . . ) حوت ماه برجى - وفات كرد ، و در اسلامبول در محله بيك اغلى در قبرستان ( شيخلرمزارلقى ) يعنى مقبره مشايخ و علما دفن شد ، و در « اعيان الشيعة » وفات او را مرددا ميان سال 1314 و 1315 نوشته ، و ظاهرا اين ترديد بىمورد باشد ، و در ماه محرم 1364 دولت افغانستان بادعاى اينكه او افغانى مىباشد اسكلت او را از استانبول از خاك درآورده و بافغانستان برد و جماعتى كثيره از خاندان وى در اسدآباد تلگرافاتى به دارالشوراى ايران و وزارت خارجهء آن نموده و اين عمل را جدا مورد اعتراض قرار دادند ، ليكن بطورىكه در « روزنامهء اطلاعات ، شماره 6145 صادره در شوال 1365 » نوشته اثرى از اين اعتراض ظاهر نشد ، و آنجا عمارتى هم بر قبر او ساختند ، و شيخ محمد عبده شاگرد او در ( 1258 ) بيايد .\r\n\r\n* ( تولد ميرزا على ، ميكده آشتيانى ) *\r\nآشتيان قريهء كوچكى است از توابع سلطان‌آباد عراق كه رجال بسيارى از علما و غيره از آن بهم رسيده‌اند ، و بخصوص چندين نفر از مستوفيان عظام كه سياق سياق و فردهاى فرد ايشان نظيرى در عالم خط و حساب ندارد از اين قريه بوجود آمده‌اند .\r\nو ميرزا على صاحب عنوان فرزند يوسف بن حاج ميرزا عبد اللّه خلف ابن ميرزا محمد - كاظم آشتيانى مستوفى الممالك است . مرحوم ميرزا محمد كاظم در جلد اول ( سال 1195 شماره 14 » گذشت و بنابراين مرحوم حاج ميرزا عبد اللّه برادر ميرزا محمد على مايل و ميرزا\r\n\r\n","description":"","footnote":"","page_name":" 1458 ","page_number":102},
  {"content":"\r\n\r\nحسن مستوفى الممالك مىشود ، و اين حاج ميرزا عبد اللّه از اهل علم و ادب و خط و سياق بوده و شعر هم مىگفته و تخلص خلف مىنموده ، و شرح احوالش در « مجلهء يادگار سال 3 شماره 1 ص 60 » نوشته ، و از آن چنين برآيد كه وى با اين همه فضائل ( مانند بسيارى ديگر از اهل علم و فضل ) در دنيا قرين عسرت و تعب بوده ، بلكه جان خود را در اين سراى فريب روى خط و هنر عجيب خود گذاشته بدين شرح كه وقتى يك جلد قرآن مجيد بخطى بسيار زيبا در كتابخانه سلطنتى فتحعلى شاه پيدا شد كه يك جزوهء آن مفقود بود و براى اتمام آن از ميان همهء خوشنويسان وى را معين كردند ، و او چند روز چنان آن را نوشت كه شاه در تشخيص آن با ساير أجزاء از غايت شباهت بهم بازماند ، و پس از يافتن نام و نشان كاتب بزرگوار براى اعطاء خلعت و انعام ، باغواء حساد دربار بجاى احسان ( بعنوان اينكه چنين كسى مىتواند روزى خطى شبيه بطغراى شاه بنويسد و امضا كند ) فرمان قطع يد او صادر شد ، و چون به خانه او ريختند و فرمان را گفتند او از غايت دهشت سكته نموده و همان وقت رعشه‌ئى در بدنش ظاهر شد و بلقوه مبتلا گرديد ، ازاين‌رو از بريدن دست او منصرف شدند ، ليكن تا آخر عمر كه از اين سال ( 1254 ) عقب‌تر بوده ( زيراكه تاريخ تولد و وفات وى تاكنون بدست نيامده ) بدان درد گرفتار بود ، و اينك اين سه فرد شعر از او اينجا نوشته شد :\r\n دنيا كه هست مقصد ارباب كيميا * بر ذيل همتم كف گردى است چون هبا\r\nشكر خدا كه در نظر خواهشم چو خاك * گيتى و هرچه هست در آن نيستش بها\r\nگردون مراد كس ندهد ز او طمع مدار * گردد به خون اهل دل اين كهنه آسيا \r\nو به‌هرحال ، نوادهء وى ميرزا على صاحب عنوان نيز از اهل علم و أدب و خط و سياق و شعر بوده و تخلص ميكده مىنموده ، و شرح احوالش در مجلهء مرقومه ( سال و شماره مرقومان ص 64 ) و كتاب « مؤلفين كتب چاپى 4 : 425 » نوشته ، و از آنها همه چنين برآيد كه وى در بيست و يكم ماه رمضان المبارك اين سال - مطابق ( . . . ) قوس ماه برجى - در آشتيان متولد شده و واقعهء مذكورهء جدش تأثيرى بسزا در وى نموده خود را از كارهاى دولتى بكنار كشيد ، و ايام عمر را بمصاحبت شعرا و عرفا بسر رسانيد ، و خود نيز از مشرب عرفان بابهره و شعر هم مىگفت و تخلص ميكده مىنمود كه بعدها اين كلمه نام خانوادگى اعقاب او گرديد ، و او را عادت بر قدح نبوده ، چنان كه خود فرمايد :\r\n\r\n","description":"","footnote":"","page_name":" 1459 ","page_number":103},
  {"content":"\r\n\r\n در مدح و قدح هيچ‌كسم يك‌كلام نيست * اندر كلام ميكده يك حرف خام نيست \r\nو غير از اشعارى كه او گفته كتابى هم دارد بنام « چهار فصل ميكده » در قصص و حكايات كه در « الذريعة 5 : 314 » فرمايد آن در طهران چاپ شده .\r\nمرحوم ميكده پس از مدت شصت و هفت سال و هفت ماه قمرى و بيست و نه روز عمر ، در چهارشنبه بيستم ماه جمادى الاولى سنه هزار و سيصد و بيست و دو - مطابق 12 أسد ماه برجى - در طهران وفات كرد و در جوار امامزاده معصوم دفن شد ، و فرزندى بنام ميرزا سليمان ميكده از او باقى مانده كه وى در آزادى خواهى سوابق درخشانى داشته ، و او دو فرزند بنام عبد الحسين ميكده و حبيب ميكده وا گذاشته ، كه عبد الحسين از رجال فاضل و معاريف اهل علم و ادب معاصرين است ، و اين مقالات در احوال آباء وى در مجله از او نوشته شده ، الا اينكه نام پدر خود را كه پسر صاحب عنوان باشد و همچنين نام پدر صاحب عنوان و تاريخ وفات برادر خود را در آنجا نياورده ، ليكن در كتاب « تاريخ بيست‌ساله ايران 2 : 72 تا 74 » آنها را ذكر كرده ، و هم آنجا شرحى درباره حبيب مرقوم نوشته بمفاد اينكه :\r\nوى را كه حبيب اللّه خان هم مىگفته‌اند ( و از اهل علم و ادب و جوانى حساس بوده ) در أوان 21 و 22 سالگى سيمائى خوش و صورتى دلكش بهم رسيده بود و درعين‌حال بغايت با شرافت و نجيب و به خدمت نظام اشتغال داشت ، و چون سردار سپه براى مقاصد خود ادارهء ژاندارمرى را منحل و آن را ضميمهء قزاق‌خانه نمود قسمتى از آن ضميمهء تيپ عراق گرديد كه فرماندهى آن با جان‌محمد خان سرتيپ بود ، و حبيب اللّه خان خواهى نخواهى و اجبارا بتيپ عراق انتقال يافت ، و جان‌محمد خان بىوجدان به اين جوان باشرافت نجيب نظر سوئى عجيب بهم رسانيد ، و در أثر آن پيوسته سخت‌گيريهاى بىمورد بوى مىنمود ، چندانكه دايرهء زندگى بر او تنگ شد ، و نخست قصد ترور كردن جان‌محمد خان را نمود ، و بعد از آن از اين خيال برگشته و عازم انتحار خويش گرديد ، و قبل از خودكشى اين ابيات را سرود :\r\n بپايان كى رسد اندوه و غم اى عمر پايانى * بجان از سخت جانى آمدم اى مرگ احسانى\r\nبكشت عمرم اى برق أجل زود آتشى برزن * تو هم برزن بر اين آتش الا اى باد دامانى \r\n\r\n","description":"","footnote":"","page_name":" 1460 ","page_number":104},
  {"content":"\r\n\r\n بنوميدى برفتند از سر بالين طبيبانم * تو دانى دردمند دوريم اى وصل هجرانى \r\nو با اين كيفيت آن جوان ناكام در روز اول يا دويم ذىالقعده سنه 1340 خود را با چند گلولهء تير هلاك نمود ، و قبلا اين رباعى را براى سنگ مزار خويش سرائيد :\r\n در حضرت دوست با گناه آمده‌ام * با حال پريشان و تباه آمده‌ام\r\nشادم كه رخم ز خون سر گلگون است * هرچند كه من نامه سياه آمده‌ام \r\nو شعرا و ادبا قطعات و اشعارى در رثاء وى سرودند ، و از آن جمله نظام وفا ( كه در 1305 بيايد ) در طى مثنوى معروف به « حبيب و رباب » شرح اين انتحار را بنظم آورده .\r\n\r\n* ( 832 - تولد مرحوم حاجى محدث نورى ، نور اللّه تعالى روحه الشريف ) *\r\nوى مرحوم حاجى ميرزا حسين فرزند مرحوم ميرزا محمد تقى نورى است ( كه در جلد اول سال 1201 شماره 65 ص 116 گذشت ) ، و خود از اجلهء علماء اعلام و فقهاء عظام و محدثين بزرگوار و مروجين جلالت آثار بوده ، در « المآثر و الآثار : 155 ستون 2 » وى را در عنوانى مخصوص تذكره نموده ، و در آن فرمايد : از عظماء علما مىباشد ، بجلالت قدر و شان از أقران ممتاز است ، ترويج اصول مذهب جعفرى و تشييد بنيان طريقه اثنى عشرى و نشر اخبار و آثار اهل بيت عصمت ( عليهم السلام ) را از معاصرين كمتر به قدر او موفق شده‌اند ، در علمى حديث و تفسير و معرفت احوال طبقات رجال اسناد و تراجم علماء اسلام همانا امروز نخستين داناى ايرانيان است .\r\nتا اينكه فرمايد : مقام تقوى و ورع و عبادت و تقدس وى مسلم مسلمين مىباشد ، و هم از تبحر تام و تتبع عام در مصنفات علماء اسلام بأعلى مقام رسيده ، وصيت فضل و وثاقت و درجهء استعداد و لياقتش براى هرگونه تعظيم و اكرام و توقير و احترام تا همه جا كشيده است ، انتهى .\r\n\r\n","description":"","footnote":"","page_name":" 1461 ","page_number":105},
  {"content":"\r\n\r\nو بااين‌همه او شعر هم مىگفته و تخلص نورى مىنموده .\r\nو شرح احوالش را خود در « مستدرك الوسائل ج 3 صفحهء ما قبل آخر » ذكر كرده ، و هم در « نقباء البشر : 544 » و « احسن الوديعه 1 : 89 » و بعضى از مواضع ديگر وى را ذكر كرده‌اند و از آنها همه چنين برآيد كه : او در يك شنبه هيجدهم ماه شوال المكرم اين سال - مطابق ( . . . ) جدى ماه برجى - در قريهء يالو از ديهات شهر نور مازندران متولد شده ، و پس از طى زمان صباوت و بلوغ بسن تحصيل در اطراف بلاد بگردش درآمد و قبل از رسيدن به حد بلوغ شرعى خدمت ملا محمد على محلاتى رسيد ، و پس از آن بطهران رفت و آنجا با شيخ عبد الرحيم بروجردى متصل گرديد و براى استفاده از وى نزد او ماند و دختر او را بنكاح خود درآورد ، و پس از چندى با وى در سنه 1273 بعراق مهاجرت نمود . پس استاد مذكور او بعد از زيارت بايران باز آمد و صاحب عنوان قريب چهار سال در نجف ماند ، پس بايران آمده و باز در سنه 1278 برگشت و ملازمت درس شيخ العراقين شيخ عبد الحسين طهرانى را اختيار نمود و چندى با وى در كربلا ماند و باهم بكاظمين رفتند و دو سال آنجا ماند ، پس در سنه 1280 به مكه معظمه رفت ، و پس از برگشتن چند ماهى اندك بمجلس بحث شيخ انصارى درآمد كه شيخ وفات كرد ، پس در سنه 1284 بمشهد مقدس رفت ، و در سنه 1286 براى سفر دويم به حج رفت ، و سپس چند سالى در نجف ماند كه در خلال آن بدرس ميرزاى شيرازى مىرفت ، و چون ميرزا در سنه 1291 از نجف بسامره رفت و شاگردان خود را از قصد ماندن در آن شهر خبر نداد و پس از چندى كه شاگردان از قصد او در توطن در آن مكان آگاه شدند جماعتى با اهل‌وعيال خود بدان شهر آمدند ، از آن جمله صاحب عنوان نيز در سنه 1292 با اهل‌وعيال خود و شيخ بزرگوار خويش ملا فتحعلى سلطان‌آبادى و شوهر دخترش حاجى شيخ فضل اللّه نورى بسامره آمدند ، و آنها دستهء اول از مهاجرين بودند .\r\nپس صاحب عنوان براى دفعه سيم به حج رفت و پس از برگشتن در سنه 1297 براى بار سيم بايران آمد و بمشهد مقدس مشرف شد و برگشت ، و در سنه 1299 براى بار چهارم به مكه معظمه رفت و برگشت و در سامره در خدمت استاد اجل خويش مرحوم ميرزا ملازمت داشت تا آن جناب در سنه 1312 وفات كرد و صاحب عنوان تا 1314 در آنجا ماند ، پس بنجف آمد و بقيه عمر خود را در آنجا بسر رسانيد .\r\n\r\n","description":"","footnote":"","page_name":" 1462 ","page_number":106},
  {"content":"\r\n\r\nدر « نقباء البشر » پس از شطرى از مناقب و مكارم اخلاق زاكيه و صفات حميدهء وى فرمايد : او در شب چهارشنبه بيست و هفتم ماه جمادى الاخرى سنه هزار و سيصد و بيست در نجف وفات نمود . در « نقباء البشر » اين‌طور است ، و در « احسن الوديعه 2 : 89 » در شب چهارشنبه هفدهم جمادى الثانيه اين سال نوشته . و به‌هرحال بنا به وصيت خود در ميانه عترت و كتاب يعنى ايوان حجره سيم از طرف راست آنكه از در قبله بصحن شريف درآيد كه حجره بانو عظمى دختر ناصر الدّين شاه باشد دفن شد ، و جمعى از شعرا براى او مرثيه و تاريخ گفتند ، از آن جمله شيخ محمد ملاى شوشترى ( كه عن‌قريب در همين سال 1254 بيايد ) چنين گفته :\r\n مضى الحسين الذى تجسد من * نور علوم من عالم الذر\r\nقدس مثوى منه حوى علما * مقدس النفس طيب الذكر\r\nاوصافه عطرت فانشقنا * منهن تاريخه ( شذى العطر ) \r\nشذى بايد با الف باشد . قال فى « الاقرب » : ( الشذا قوة ذكاء الرائحة ) ليكن چون با الف نه عدد از تاريخ كسر مىشود ازاين‌جهت با ياء نوشته شد كه مطابق تاريخ باشد : شذى العطر 1320 ، و مدت عمر او شصت و پنج سال و هشت ماه و نه روز بوده .\r\nو اينك صورت تأليفات عجيبهء مفيده آن جناب به ترتيب حروف اوائل آنها هرچند كه تاريخ تأليف آنها بدين‌ترتيب نباشد :\r\nاول كتاب « أخبار حفظ القرآن » .\r\nدويم كتاب « الاربعونيات » كه آن مقاله‌ئى است در اخبارى كه عدد اربعين بدانها اضافه شده و در حاشيه « الكلمة الطيبة » كه اينك بيايد چاپ شده .\r\nسيم كتاب « البدر المشعشع » در ذريه موسى المبرقع فرزند حضرت امام محمد تقى ( عليهما السلام ) انجام تأليف آن ع 1 سنه 1308 .\r\nچهارم كتاب « تحية الزائر » در استدراك « تحفة الزائر » علامهء مجلسى ( اعلى اللّه مقامه ) كه آخرين تأليفات او است بلكه قبل از اتمام آن وفات كرده و مرحوم حاجى شيخ عباس قمى بنا بر وصيت خود او آن را تمام نموده .\r\nپنجم « ترجمهء جلد دويم دارالسلام » تأليف خودش كه اينك بيايد .\r\nششم كتاب « جنة المأوى » در ذكر كسانى كه در غيبت كبرى بلقاء حضرت حجة ( عجل اللّه\r\n\r\n","description":"","footnote":"","page_name":" 1463 ","page_number":107},
  {"content":"\r\n\r\n( تعالى فرجه ) فائز شده‌اند ، كه آن مستدرك جلد سيم « بحار الانوار » است ، انجام تأليف آن عصر يك شنبه 13 شوال سنه 1302 .\r\nهفتم « جواب سؤال سيد محمد حسن كمال‌پورى » كه آن در كتاب « البركات الاحمديه » تأليف سيد احمد استرآبادى چاپ شده در موضوع كتاب « يا على مدد » .\r\nهشتم « حواشى توضيح المقال » يعنى « رجال صغير » مرحوم ميرزاى استرآبادى ( عليه‌الرحمه ) كه در آخر « منتهى المقال » چاپ شده . نهم « حواشى منتهى المقال » .\r\nدهم كتاب « دارالسلام » در رؤيا و منام ، در دو جلد ، انجام تأليف آن شب جمعه 8 ج 1 سنه 1292 در نجف .\r\nيازدهم « رساله‌ئى در ترجمه مرحوم ملا ابو الحسن شريف عاملى » كه آن را در سنه 1276 در پشت تفسير وى نوشته .\r\nدوازدهم « رسالهء در رد شبهاتى » كه بر فصل الخطاب وى وارد آورده‌اند .\r\nسيزدهم « رسالهء در تواريخ مواليد ائمة عليهم السلام » كه نزد او أصح بوده .\r\nچهاردهم كتاب « سلامة المرصاد » در زيارت عاشورا غير از آن كه معروف است ، و اعمال مسجد كوفه غير از آنچه در مزارات معروفه نوشته و ميان مردم شايع و داير است ، و آن را در سنه 1317 براى مشهدى عباسعلى خيام تبريزى تأليف كرده .\r\nپانزدهم كتاب « شاخه طوبى » ده هزار بيت در ختوم و اعمال ماه ربيع المولود و بعضى از مطايبات .\r\nشانزدهم كتاب « الصحيفة الثانية العلوية » در ادعيه حضرت امير المؤمنين ( عليه السلام ) غير از آنچه مرحوم شيخ عبد اللّه سماهيجى در كتاب « الصحيفة العلوية » آورده ، انجام تأليف آن روز شنبه 5 رجب 1303 .\r\nهفدهم كتاب « الصحيفة الرابعة السجادية » در ادعيه حضرت امام زين العابدين ( عليه السلام ) غير از آنچه در « صحيفهء كامله » معروفه و « الصحيفة الثانيهء » شيخ حر عاملى و « الصحيفة الثالثهء » ميرزا عبد اللّه افندى آورده‌اند .\r\nهيجدهم كتاب « ظلمات الهاويه » در مثالب معاويه ، در « الذريعة 15 : 202 ش 1339 » فرمايد : گرچه نام اين كتاب خاص ليكن مباحث آن عام است ، و آن مرتب بر ابوابى است و در هر بابى احاديث مرويه و حكايات و نظم و نثر فارسى و عربى براى آنكه آن باب\r\n\r\n","description":"","footnote":"","page_name":" 1464 ","page_number":108},
  {"content":"\r\n\r\nبرايش منعقد شده از باب تا محراب آورده ، و ازاين‌جهت در تحت حجاب مانده و نقاب از آن برداشته نشده ، و همانا اولو الالباب از آن عبرت مىگيرند ، و عناوين ابواب آن بأسماء و القاب مرموزه ذكر شده ، همچون ابى ركب و زفر و فعلان و غير آنها ، انتهى .\r\nنوزدهم كتاب « فصل الخطاب » در تحريف كتاب ، انجام تأليف آن 28 ج 2 سنه 1292 .\r\nدر « الذريعة 16 : 231 » اولا آن را « الفصل الخطاب » نوشته و آن اشتباه است ، زيراكه برحسب قاعده عربيت درست نمىآيد ، و چند كتاب ديگر كه در جلو آن و عقب آن از ديگران آورده همه را « فصل الخطاب » بدون الف و لام در فصل نوشته « 1 » ، و سپس شرحى نوشته بمفاد اينكه مقصود از اين تحريف فقط عدم زيادتى در آن است ، چه باتفاق همه مسلمانان حتى يك‌كلمه در اين كتاب مبارك آسمانى زيادتى راه نيافته كه ما جاى آن را ندانيم . و اما تنقيص ، پس ( نظر بأخبار عديده ) در غير آيات احكام در آن واقع شده كه ما عين آنها را نمىدانيم و همانا در نزد اهلش مذخور مىباشد ، انتهى .\r\nو بنابراين چنان كه خود صاحب عنوان پس از انتشار اين كتاب و كتاب « كشف الارتياب » در عدم تحريف كتاب تأليف شيخ محمود معرب طهرانى ، در رسالهء منفردهء نوشته ؛ قرآن عظيمى كه در زمان عثمان جمع شده و بين الدفتين قرار گرفته هيچ تغييرى در آن بهم نرسيده و فرمايد : اينجا در مرادف تسميه خطائى شده كه بايد آن را « فى عدم تحريف الكتاب » نوشت ، انتهى .\r\nو شيخ محمود مذكور - چنان كه در « الذريعة 18 : 9 ش 421 » فرموده - فرزند ابو القاسم و خود در اوائل عشر دويم بعد از 1300 وفات كرده ، و مرحوم حاجى صاحب عنوان همى سفارش مىكرده كه هركس نسخه‌اى از « فصل الخطاب » را دارد بايد اين رساله مذكوره منفرده را ضميمه آن نمايد ، چه اين رساله بمنزله متمم آن مىباشد ، انتهى . و ما آن رساله را به شماره 12 از تأليفات او ذكر كرديم .\r\nبيستم « فهرست كتب » كتابخانه خودش كه شامل كتب كثيره مخطوطه و مطبوعه بوده و از مخطوطهء آن بعضى نسخ نفيسه منحصره بفرد بوده .\r\nبيست و يكم كتاب « الفيض القدسى » در ترجمهء علامه مجلسى ، كه براى مقدمهء « بحار الانوار » چاپ كنپانى تأليف كرده ، انجام تأليف آن چاشت سه‌شنبه 16 ماه رمضان\r\n\r\n\r\n","description":"","footnote":"\r\n( 1 ) اشتباه مذكور خطاى مطبعى است نه تأليفى . م .\r\n","page_name":" 1465 ","page_number":109},
  {"content":"\r\n\r\nسنه 1302 .\r\nبيست و دويم كتاب « كشف الاستار » از وجه امام غايب از أبصار و اثبات حضرت حجت ، جواب قصيده سيد نعمان آلوسى بغدادى ( كه در 1252 گذشت ) كه در آن اشكال در تولد حضرت حجت ( عج ) نموده و آن را از بغداد براى علماى نجف فرستاده و صاحب عنوان اين رساله را در جواب او در چند روزى قليل تأليف كرده و چند نفر ديگر از علما هم آن را جواب داده‌اند .\r\nبيست و سيم كتاب « كلمهء طيبه » در أحاديث و حكايات اخلاقيه ، انجام تأليف آن شب 5 شنبه 14 محرم سنه 1301 .\r\nبيست و چهارم كتاب « لؤلؤ و مرجان » در شرايط پلهء اول و دويم روضه‌خوانان ، انجام تأليف آن روز جمعه 10 ذىالحجه سنه 1319 كه عيد قربان با عيد نوروز ( اول حمل ماه برجى ) 1281 شمسى مطابق شده بود .\r\nبيست و پنجم مجموعه‌اى در متفرقات .\r\nبيست و ششم « مستدرك مزار بحار الانوار » علامه مجلسى .\r\nبيست و هفتم كتاب « مستدرك الوسائل و مستنبط المسائل » در مستدرك « وسائل » شيخ حر عاملى در أخبار ، سه جلد كه قريب به تمام وسائل مىباشد ، جلد اول در مقدمهء عبادات تا اعتكاف ، انجام تأليف آن عصر 3 شنبه 29 ع 2 سنه 1305 . جلد دويم از كتاب حج تا نفقات ، انجام تأليف آن عصر 5 شنبه 10 ع 1 سنه 1311 در سامره . جلد سيم از كتاب طلاق تا آخر كتاب ، انجام تأليف آن 10 ع 1 سنه 1319 ، و خاتمهء اين جلد داراى فوائد نادره و مطالب جليله در احوال روات و علما مىباشد و ازاين‌جهت برخى آن را منفردا چاپ كرده « 1 » و همى بعنوان « خاتمهء مستدرك » مذكور مىشود . در « الذريعة 7 : 137 » عنوانى مخصوص به شماره 717 براى آن قرار داده و در آن شرحى نوشته بمفاد اينكه مرحوم حاجى مؤلف قبل از طبع مستدرك ، اين خاتمه را به خط سيد مهدى بن ابو القاسم كاشانى ( متولد در نجف در سنه 1298 ) نويسانيده و براى صديق خود حاجى ميرزا يحيى بن حاج ميرزا شفيع مستوفى اصفهانى باصفهان ارسال و اهدا نموده و آن پس از وفات مؤلف بحاجى ميرزا يحيى رسيده ، پس حاج ميرزا يحيى به خط خود حواشى نافعه بر هوامش آن نسخه\r\n\r\n\r\n","description":"","footnote":"\r\n( 1 ) خاتمه ، چاپ جداگانه ندارد . م .\r\n","page_name":" 1466 ","page_number":110},
  {"content":"\r\n\r\nنوشته و در آخر آن احوال خودش و مؤلف را ذكر كرده و من اين نسخه را در طهران در كتابخانه مجد الدّين ديدم ، انتهى .\r\nبيست و هشتم كتاب « معالم العبر » در استدراك « بحار » سابع عشر ، يعنى جلد هفدهم « بحار » در مواعظ و حكم ، انجام تأليف آن 6 ماه رمضان سنه 1296 .\r\nبيست و نهم كتاب « مواقع النجوم و مرسلة الدر المنظوم » كه شجرهء مونقهء عجيبه‌اى است در سلسلهء اجازات علما .\r\nسىام كتاب « المولودية » كه آن ديوان اشعار فارسى او بقطعى كوچك است و قصايدى كه آنها را در ايام متبركه مواليد ائمه ( عليهم السلام ) بنظم آورده در آن جمع شده و بدين جهت بدين نام موسوم گرديده ، و هم قصيده‌ئى در مدح سامراء در آن است كه قافيهء آن كلمهء سامراء مىباشد ، و نيز قصيده‌ئى كه آن را در سال 1295 در مدح حضرت حجت ( عجل اللّه تعالى فرجه ) بنظم آورده در آن است .\r\nسى و يكم كتاب « ميزان السماء » در تعيين مولد خاتم الانبياء ( صلى اللّه عليه ) كه آن را در سفرى كه به زيارت رفته در طهران به خواهش حاج ملا على كنى تأليف كرده و انجام تأليف آن شنبه 13 ع 1 سنه 1299 بوده .\r\nسى و دويم كتاب « النجم الثاقب » در احوال امام غايب ( عج ) .\r\nسى و سيم كتاب « نفس الرحمن » در فضائل حضرت سلمان فارسى ( رضى اللّه عنه ) انجام تأليف آن شب 23 ماه رمضان سنه 1283 .\r\nسى و چهارم و سى و پنجم « تقريرات بحث شيخ عبد الحسين طهرانى » و « تقريرات بحث ميرزاى شيرازى » كه اين دو كتاب را ميرزا محمد عسكرى در كتابخانه وى به خط او ديده ، ليكن احتمال داده كه تقريرات بحث ميرزا از ديگرى بوده و او را استنساخ نموده .\r\n* همانا در صفحهء 1463 نوشتيم كه در « نقباء البشر » شطرى از مكارم اخلاق زاكيه و مناقب و محامد صفات عاليه او را ذكر كرده ، و اكنون دريغ آمدم كه آنها را در اين كتاب نياورم ، پس اينك آنها را اينجا مىنويسم كه شايد اولا سبب تذكر و تذكار خود اين فقير گردد و ثانيا آنها كه اين كتاب را مىبينند از مطالعهء آنها انتفاعى اخلاقى بدست آورند ، پس چنين\r\n\r\n","description":"","footnote":"","page_name":" 1467 ","page_number":111},
  {"content":"\r\n\r\nگوئيم كه در « نقباء : 546 » فرمايد :\r\nوى هماره ملتزم بوظائف شرعيه بود و ساعتى از شبانروز بر وى نمىگذشت مگر اينكه در آن شغل مخصوصى داشت كه از آن تخلف نمىنمود ، چنان كه بعد از نماز عصر تا وقت غروب بكتابت مىپرداخت ، و بعد از عشاء تا وقت خواب مطالعه مىكرد ، آنگاه با طهارت مىخوابيد ، و دو ساعت پيش از طلوع فجر بيدار مىشد ، پس تجديد وضو به آب گرم مىنمود و ساعتى قبل از طلوع بحرم مطهر مىرفت و در تابستان و زمستان در پشت در قبله بنوافل ليليه مشغول مىشد تا سيد داود نايب كليددار مىآمد و در حرم را باز مىكرد و او نخستين كسى بود كه در اين وقت داخل مىشد و با نايب كليددار در روشن كردن شمع‌ها شركت مىنمود ، پس در بالاى سر مبارك به زيارت و تهجد مىپرداخت تا فجر طالع مىشد ، پس با جمعى از عباد و أوتاد نماز به جماعت مىخواند و بتعقيب مشغول مىشد تا اندكى پيش از طلوع آفتاب به خانه مىآمد و يكسر بكتابخانه خود كه مشتمل بر هزاران كتب نفيسه و آثار نادره عزيز - الوجود يا منحصر الوجود بود مىرفت ، و جز براى ضرورت از آن بيرون نمىآمد ، و چون صبح مىشد كسانى كه براى تصحيح و مقابله مصنفات و مستنسخات او معين بودند همچون شيخ على بن ابراهيم قمى و حاج شيخ عباس قمى ( كه وى معين او در نجف و قبل از مهاجرت بسامره بود ) و ملا محمد تقى قمى باوزئيرى ( كه در حدود 1307 وفات كرده ) مىآمدند و بأمور مذكوره مىپرداختند ، و هرگاه كسى در آن وقت كارى بوى داشت يا بتعجيل كار او را درست مىكرد يا عذر از او مىخواست كه مزاحم امور مذكوره نباشد ، اما در ايام اخيره كه مشغول تكميل « مستدرك » بود به كلى ترك معاشرت با مردم متفرقه را نمود ، چندانكه اگر شرح خبرى يا ذكر حديثى يا قضيه‌ئى از تاريخ چيزى يا حال راوى حديثى يا مسأله‌اى از فقه و اصول از او مىپرسيدند فقط مصادر جواب را براى او ذكر كرده و به كار خود مىرسيد كه آنها مزاحم شغل اهم او كه تتميم آن كتاب بود نشوند ، و بعد از فراغ از آنها غذائى معين كما و كيفا صرف مىنمود ، و اول زوال نماز مىخواند و بعد از عصر بكتابت مىپرداخت چنان كه ذكر شد ، و اين عادات در غير روز جمعه بود ، و اما در روز جمعه بعد از برگشتن از حرم ساعتى بمطالعه كتب مصيبت مشغول مىبود و آنگاه بمجلس عام آمده و تعارفات و پذيرائى معموله را بحاضرين بجا مىآورد ، پس بمنبر مىرفت و آنچه در آن روز مطالعه كرده بود با كمال احتياط در نقل براى حضار مىگفت و اشگ از ديده‌هايش روان بود ،\r\n\r\n","description":"","footnote":"","page_name":" 1468 ","page_number":112},
  {"content":"\r\n\r\nو بعد از انقضاء مجلس وظائف جمعه را از ناخن گرفتن و سر تراشيدن و شارب زدن و غسل و ادعيه و آداب بجا مىآورد ، و بعد از عصر جمعه مانند روزهاى ديگر چيز نمىنوشت ، بلكه بحرم مشرف مىشد و تا غروب بأمور مأثوره مىپرداخت ، و تا آخر عمر بدين عادت و حالت بود ، و از جمله آنچه وى شايع و رايج كرد اينكه زيارت حضرت سيد الشهداء ( عليه السلام ) را با پاى پياده معمول نمود ، گرچه آن در عصر شيخ انصارى از سنن اخيار و اعظم شعائر بود لكن چندى پس از وى از علائم فقر و خصائص مردمان پست گرديده بود و هركه مىخواست پياده برود پنهان از مردم مىرفت ، پس آن جناب مخصوصا براى زيارت عيد اضحى بعضى از دواب را براى حمل اثقال و اسباب كرايه نموده و خود با بعضى از اصحاب پياده حركت مىكرد ، ليكن برحسب معمول كه از نجف تا كربلا يك شب بيرون مىرفتند ؛ او براى ضعف مزاج سه شب بيرون مىرفت كه شب اول در مصلى و شب دويم در خان نصف و شب سيم در خان نخيله مىماند و شب چهارم بكربلا مىرسيد ، و ازاين‌رو آن كار از پستى بيرون آمده و از عادت صلحا گرديد ، و در برگشتن سواره مىرفت ، و در سنه 1319 كه چنان كه در ( ص 1466 ) نوشتيم عيد اضحى و عيد نوروز و جمعه هر سه در يك روز اتفاق افتاده بود و از كثرت جمعيت حاج وبائى در مكه بهم رسيده بود در برگشتن هم پياده از كربلا بنجف آمد ، چه در آن سال مرحوم آقاى حاج ميرزا محمد مهدى جوباره‌ئى اصفهانى كه در ( 1261 ) بيايد نذر كرده بود كه پياده به زيارت نجف برود و از آن جناب خواهش كرد كه با او همراهى كند و او به خواهش وى در برگشتن از كربلا بنجف نيز پياده حركت كرد و در راه مريض شده و همى آن مرض شدت مىكرد تا بتاريخى كه نوشتيم وفات كرد .\r\nاينك گوئيم كه آن جناب روايت مىكند از چند نفر : اول شيخ انصارى ( اعلى اللّه مقامه ) .\r\nدويم شيخ عبد الحسين طهرانى . سيم سيد محمد مهدى قزوينى . چهارم حاج ملا على ميرزا خليلى . پنجم آقا ميرزا محمد هاشم چهارسوئى .\r\nو روايت مىكنند از او چند نفر : اول مرحوم حاج شيخ آقا بزرگ طهرانى ( عليه‌الرحمه ) چنان كه خود در « الذريعة 1 : 163 شماره 809 » فرموده « 1 » .\r\nدر « الذريعة 2 : 110 » و « نقباء البشر : 553 » دربارهء « مستدرك الوسائل » در شرحى قريب بمضمون هم\r\n\r\n\r\n","description":"","footnote":"\r\n( 1 ) بقيهء راويان از محدث نورى در « ذريعه » و غيره مذكورند . م .\r\n","page_name":" 1469 ","page_number":113},
  {"content":"\r\n\r\nفرمايد : كه من از آخوند خراسانى شنيدم كه بر روى منبر بتلامذهء خود كه در حدود پانصد نفر يا بيشتر از مجتهدين يا قريب الاجتهاد پاى منبر بودند ، مىفرمود : حجت بر مجتهد در اين عصر تمام نمىشود پيش از رجوع بمستدرك و اطلاع بر أحاديث آن ، اين را خود بنفسه در بحث عمل بعام قبل از فحص از مخصص مىفرمود و در مقام عمل بدان‌هم در مجلس خصوصى كه در خانه خود بعد از درس عمومى براى بعضى از خواص تلامذه‌اش همچون سيد ابو الحسن موسوى و شيخ عبد اللّه گلپايگانى و شيخ على شاهرودى و شيخ مهدى مازندرانى و سيد راضى اصفهانى و غير آنها منعقد مىشد براى بحث در اجوبهء استفتاءات ؛ آنها را امر برجوع بكتب حاضره در آن مجلس مىفرمود مانند « جواهر » و « وسائل » و « مستدرك الوسائل » كه آنها را امر مىكرد كه حديث مدرك فرع مبحوث عنه را از مستدرك بخوانند ، و اما آقاى شريعت از غالين در « مستدرك » و مؤلف آن بود ، چنان كه در ايامى كه در بحث رجال صحبت مىكرد روزى من از او مصدر محاضرات را پرسيدم فرمود : همه ما عيال نورى هستيم ! و مقصودش « مستدرك » بود . و همچنين ميرزا محمد تقى شيرازى ( قدس اللّه أسرارهم ) انتهى .\r\nو در « أحسن الوديعه 1 : 91 » بعضى از كتبى را كه در مستدرك از آنها نقل كرده نام برده و سپس نوشته كه استاد اعظم ما ( سيد ابو تراب خوانسارى ) در مجلس درس خود مىفرمود مبادا كه در مقام فتوى اعتماد بر مستدرك نمائيد ، پس به‌درستى كه مستدرك مستدرك است ، و اين نيكو سخنى است در اين مجال . تمام شد آنچه در « احسن الوديعه » نوشته .\r\nو اين سخن را براى اين در اينجا آوردم كه تنبيه باشد بر اينكه بعضى از كسانى كه خودشان و مؤلفاتشان در نهايت عظمت و اهميت هستند مورد قدح بعضى از اشخاص واقع مىشوند .\r\nدر « نقباء البشر » پس از انجام شرح احوال او فرمايد : وى را چهار برادر بود كه همه بسال از او بزرگتر بودند : اول فقيه كبير شيخ ميرزا هادى كه مدتى طويل در نجف درس خوانده و پس از وفات پدرش ببلاد خود آمد و سيزده سال مرجعيتى داشت تا در حدود ( 1290 ) وفات كرد و فرزندى بنام ميرزا مهدى باز نهاد . دويم : عالم حكيم ميرزا على كه فقيهى فيلسوف بود و پس از برادر مذكور خود مرجعيتى بهم رسانيد تا در حدود هزار و دويست و نود و اندى وفات كرد ، و مادر او دختر ميرزا ولى مستوفى بود . سيم و چهارم :\r\n\r\n","description":"","footnote":"","page_name":" 1470 ","page_number":114},
  {"content":"\r\n\r\nميرزا حسن و ميرزا قاسم كه از فضلاء اعلام بودند و سطوح فقه و اصول را درس مىگفتند و قبل از ( 1300 ) وفات كردند ، و صاحب عنوان كوچكتر آنها بود ، و شايد در آنچه من در احوال او نوشتم اطناب و اغراقى ديده شود و اما من مختصرى در آنچه در ايام معاشرت با او ديدم ذكر كردم و همانا او را عالمى ربانى الهى يافتم و آنچه بر من مخفى مانده بيشتر و بيشتر است ، و هم من او را در « هدية الرازى » و « الاسناد المصفى » ذكر كردم و آنجا نام جدش محمد - على نوشته شده و آن اشتباه است بلكه وى على محمد بوده ، انتهى .\r\nمرحوم حاجى صاحب عنوان فرزندى داشته بنام ميرزا محمد ، و فرزند او ميرزا على بوده كه اين ميرزا على روايت مىكند از شيخ مهدى بن ملا على اكبر قمى باجازه‌ئى كه تاريخ آن ( 6 ع 2 - 1342 ) مىباشد ، چنان كه در « الذريعة 11 : 28 » فرموده ، و هم قبل از اين گذشت كه زوجه صاحب عنوان دختر شيخ عبد الرحيم بروجردى بوده ، و دخترش زوجهء خواهرزاده‌اش حاجى شيخ فضل اللّه شهيد نورى بوده ، و اينكه شهيد مذكور خواهرزادهء او بوده مستفاد از شرحى است كه به خط آن جناب در پشت صفحه اول جلد اول « مستدرك » چاپ شده ، و در « روزنامهء اطلاعات شماره 6644 صادره در 12 رجب 1367 » وفات دخترى از صاحب عنوان را در حدود ( 10 رجب سنه مرقومه ) نوشته ، و ما ندانيم كه او همين زوجه شهيد است يا دختر ديگرى از آن جناب .\r\n\r\n* ( 833 - وفات سيد احمد 26 امين عاملى ) *\r\nوى فرزند سيد محمد 25 امين است كه در جلد اول سال 1194 ( شماره 12 ) گذشت ، و خود از شعرا و ادباء جبل عامل بوده ، و در تعبير خواب و بعضى از علوم سريه هم تبحرى تمام داشته و همانا وى از بلاد خويش براى تحصيل بعراق عرب آمده ، و بعد از مدتى باز بديار عامل برگشت ، و در اين سال در قريهء شقراء جبل عامل وفات كرد ، و چندين نفر از علماء شعر و ادب براى او مرثيه و ماده تاريخ گفتند ؛ از آن جمله شيخ قاسم حايرى فرموده :\r\n مذ حل فى الفردوس احمد أرخوا : * و بأحمد الجنات اشرف منزل \r\n\r\n","description":"","footnote":"","page_name":" 1471 ","page_number":115},
  {"content":"\r\n\r\n\r\n* ( 834 - تولد ميرزا اسماعيل ، حيرت طهرانى ) *\r\nوى فرزند محمد على و خود از اهل علم و ادب اين عصر است كه در اين سال ( چنان كه در كتاب « مؤلفين كتب چاپى 1 : 585 » فرموده ) در طهران متولد شده ، و در طفوليت به تحصيل علم و كمال همت گماشت ، و در شعر گفتن طبعى سليم داشت ، و بعد از اكتساب علوم ظاهرى بدريافت كمالات باطنى گرويده ، و در هفده‌سالگى جلاى وطن نموده و از راه تبريز به خاك عثمانى رفت ، و در ارض‌روم زبان فرانسه را ياد گرفت ، آنگاه بحجاز و عدن رفت ، و آنجا بتهمت جاسوسى متهم و در نتيجه مأخوذ و ببمبئى ارسال گرديد ، و پس از تحقيقات آزاد شد ، و چند سال در هند اقامت و سياحت نموده و زبان انگليسى را ياد گرفت ، و پس از چندى استاد زبان فارسى در كالج بمباى شد ، و در مدت عمر تأهل اختيار نكرد ، و « تاريخ سرجان مالكم » را از انگليسى به فارسى ترجمه نمود ، و اشعارى هم دارد ، و آخر در چهارشنبه بيست و چهارم ماه جمادى الاولى سنه هزار و سيصد و شانزده - مطابق ( . . . ) ميزان ماه برجى - وفات كرده و در بمبئى در قبرستان ايرانيان دفن شد .\r\nدر « الذريعة 9 : 274 » چند نفر شاعر حيرت تخلص را ذكر كرده ، و بعضى ديگر هم غير از آنها ما خود يافته‌ايم كه اينك فهرست همهء آنها در اينجا حسب المعمول نوشته خواهد شد :\r\n1 - حيرت اصفهانى ميرزا احمد .\r\n2 - حيرت اصفهانى قيام الدّين وفاتش سنه 1174 كه در « الذريعة » موضع مذكور اشتباها سنه 1274 نوشته شده و فرمايد شايد اين دو نفر يكى باشند ، انتهى . و آن استبعادى ندارد كه گوئيم احمد نام او و قيام الدّين لقبش بوده .\r\n3 - حيرت اصفهانى كه نامش استاد غلامعلى نداف و از معاصرين است .\r\n4 - حيرت بروجردى ، نامش شيخ عبد الرحمن .\r\n5 - حيرت تبريزى معاصر عبد الرزاق بيك دنبلى .\r\n6 - حيرت قاجار ، حاجى شيخ الرئيس كه در ( 1264 ) بيايد .\r\n\r\n","description":"","footnote":"","page_name":" 1472 ","page_number":116},
  {"content":"\r\n\r\n7 - حيرت قزوينى كه در « جنگ بهترين اشعار » نوشته .\r\n8 - حيرت كرمانشاهى كه نامش سيد اسد اللّه و از معاصرين است . و همه با اين حيرت صاحب عنوان نه نفر مىباشند ، و اين‌ها بجمله غير از حيرتى - با ياء در آخر - هستند كه آن هم تخلص چند نفر و در « الذريعة » موضع مذكور ذكر شده .\r\n\r\n* ( 835 - وفات امير اصلان خان دنبلى ) *\r\nوى فرزند احمد خان بن مرتضى قلى خان دويم است كه در ( 1229 ) گذشت ، و خود از اهل علم و فضل بوده ، و در فقه و حديث اطلاعى وافى داشته ، و خط را خوش مىنگاشته و در نزد نايب‌السلطنه عباس ميرزا در غايت تقرب و مدتى حاكم تبريز بوده ، و در سنه ( 1240 ) حاكم خوى ، و در زمان محمد شاه حاكم زنجان و سپس حاكم قراباغ گرديده ، و در اواخر عمر بمسلك درويشى گرائيده و از عرفاى عصر خود بشمار آمده ، و در اين سال وفات كرده و در سامره نزديك پدر خود دفن شد ، و فرزندان چندى از او باز ماند ، چنان كه در « أعيان الشيعة ، جزء 14 جلد 15 » فرموده .\r\n\r\n* ( 836 - وفات امام‌بخش ناسخ لكهنوى هندى ) *\r\nوى از شعراى اردو زبان هند بوده ، و بطورىكه در رساله « احوال سيد عبد الحى حسنى ( 1286 ) در ص 6 » نوشته ؛ در اين سال وفات نموده .\r\n\r\n* ( 837 - تولد حاجى ميرزا حسين آقاى 34 قاضى تبريزى ) *\r\nوى فرزند ميرزا احمد 33 قاضى ابن ميرزا رحيم 32 طباطبائى ( ره ) است .\r\n\r\n","description":"","footnote":"","page_name":" 1473 ","page_number":117},
  {"content":"\r\n\r\nميرزا رحيم 32 در ( 1220 ) گذشت .\r\nفرزندش ميرزا احمد 33 قاضى به‌طورىكه در « شجره‌نامه سادات وهابىها ، ص 35 » نوشته مجتهدى فقيه و عالمى ورع بوده ، و ميلى زياد بعزلت و وحدت داشته ، و بمجاهدت و مراقبت مشرف شده ، و اخيرا از تبريز بشيراز رفته و آنجا در سنه 1267 وفات كرده ، و در ( ص 21 ) دو فرزند از او آورده : يكى ميرزا رحيم 34 كه در ( ص 35 ) وفاتش را در سنه 1308 در نجف نوشته ، و در ( ص 21 ) اولاد و اعقابى برايش ذكر كرده .\r\nو ديگر مرحوم حاج ميرزا حسين آقا 34 صاحب اين عنوان كه از علما و فقهاء بزرگوار بوده ، و در « شجره‌نامه ص 35 و 36 » شرحى در احوال او نوشته بخلاصهء اينكه : وى در اين سال از بطن مخدره دختر 33 مرحوم حاج ميرزا محمد مهدى قاضى 32 ( 1239 ) كه هم او مادر برادرش ميرزا رحيم مذكور بوده متولد شده ، و بعد از ادراك ؛ به سفر عراق عرب رفت ، و چندين سال در سامره خدمت ميرزاى شيرازى درس خواند ، آنگاه بتبريز بازآمد ، و چندى با كمال تصدر و تقدم با عامهء مردم مخالط و محشور بود ، سپس دامن از امور اجتماعى درپيچيد ، و بگوشهء عزلت انزوا گزيد ، و بتصفيهء نفس و تجليهء باطن اشتغال ورزيد ، و با كسى از أهل اللّه ملاقات نمود و بمقامات عاليه رسيد ، و همانا وى جامع علم و عمل و طلاقت وجه و حسن معاشرت و اخلاق مرضيه و مقامات عاليه بوده ، انتهى .\r\nو آن جناب كتب چندى تأليف فرموده : اول « تفسير سورهء أنعام » كه تمام نشده .\r\nدويم « تفسير سورهء فاتحه » . و آخر پس از مدت چهل و شش سال عمر در سنه هزار و سيصد بنص « الذريعة 4 : 337 ش 1499 » وفات كرده ، و در شجره‌نامه ، ص 36 » نوشته كه وى در سال هزار و سيصد در تبريز وفات كرد ، و بعد از كلمهء سيصد قدرى بياض گذاشته كه مىنمايد عددى از آحاديا عشرات بايد بر آن اضافه شود ، و آن را نمىدانسته ، و آن درست‌تر مىنمايد بقرينهء سالها در سامره نزد ميرزا درس خواندن ، و پس از آن چند سال با مردم حشر داشتن ، و بعدا چند سال منعزل بودن ، و بعدا وفات كردن ، و اين‌ها سالها وقت لازم دارد ، و اصلا هجرت ميرزا از نجف بسامره در سنه 1291 بوده ( چنان كه در احوال او گذشت ) و بفاصلهء نه سال اين جريانات نتواند رخ داد .\r\nو به‌هرحال ، در « شجره‌نامه » در صفحه 37 قبر او را در نجف نوشته ، و در ( ص 21 ) دو\r\n\r\n","description":"","footnote":"","page_name":" 1474 ","page_number":118},
  {"content":"\r\n\r\nنفر پسر از او ذكر كرده ، يكى حاجى ميرزا على آقا 35 كه در سنه ( 1289 ) بيايد ، و ديگر ميرزا احمد آقا 35 در ( 1317 ) بيايد .\r\n\r\n* ( 838 - تولد ركن الملك شيرازى اصفهانى ) *\r\nوى مرحوم ميرزا سليمان خان بن ميرزا محمد كاظم بن ميرزا محمد حسين بن محمد اسماعيل خان بن محمد ابراهيم سلطان بن امام‌ويردى بيك بن شاه‌ويردى بن امير خلف ثانى ، از نژاد خليفة الخلفاء امير خلف بيك طالش ( ره ) است .\r\nدر « فارسنامهء ناصرى ، گفتار 2 ص 25 » شرحى نوشته كه خلاصهء آن با ملاحظهء بعضى از مواضع ديگر چنين مىشود كه : امير خلف بيك طالش بيشتر و پيشتر از همهء خدمتگزاران در سال 906 و ما بعدها در ركاب شاه اسماعيل صفوى خدمت‌ها نموده ، چندان‌كه او را أمير كبير ابو النصر خليفة الخلفاء گفتند ، و در غره رجب سنه 920 در منزل چالدران شهر خوى از توابع تبريز از تير تيز خونريز اردوى رومى بقتل رسيده .\r\nنبيره‌اش امير خلف بيك ثانى در دولت شاه‌عباس اعتبارى بهم رسانيده و بمنصب سفره‌چى كه آن را در اين زمان خوانسالار گويند نائل شده ، و در سنه 1014 در اصفهان در محله درب كوشگ مسجدى ساخته كه نامش بر سر در بيرونى آن بعنوان سفره‌چى كتيبه شده ، و مردم اشتباها آن را سرخى مىخوانند و اينك بدين كلمه مشهور مىباشد ، و ظاهرا وى همان باشد كه در « تذكرة القبور : 51 » فرمايد : موقوفاتى از او در اصفهان و توابع آن هست ، انتهى ، و بعد از وفات او اولاد و قبيله‌اش را سلسله خلف بيكيه خوانند .\r\nو به‌هرحال ، مرحوم ركن الملك در اين سال متولد شده ، چنان كه در « فارسنامه » است ، و مادر او دختر محمد باقر خان زند بوده ، چنان كه در « مجلهء وحيد ، سال 6 شماره 1 شماره مسلسل 61 ص 15 » بنقل از قلم خود او نوشته ، و آنجا تولدش را در سنه 1255 نوشته كه ظاهرا أصح است .\r\nو به‌هرحال ، او در نزد ميرزا اسحاق نيريزى شمس المعالى كه در ( 1280 ) بيايد كسب كمالات\r\n\r\n","description":"","footnote":"","page_name":" 1475 ","page_number":119},
  {"content":"\r\n\r\nعديده نموده تا سرآمد أقران خود گرديد ، و مخصوصا در خط نسخ تعليق و شكسته بمقامى سامى رسيد ، و در سنه 1277 كارگزار جزيرهء بحرين شد ، و در سنه 1281 كه ظل السلطان فرمانفرماى فارس بود وى به خدمت آن شاهزاده آمده و بمنصب منشىباشى او برقرار گرديد ، و بعد از آنكه حكمرانى ممالك متعدده بظل السلطان واگذار شد وى بعنوان نايب‌الحكومهء او سرافراز آمد ، و در سنه 1304 از جانب امناء دولت عليه لقب ركن الملك يافت ، و تا آخر حكومت ظل السلطان كه سال 1325 بود بدان سمت باقى بود ، و پس از آن ترك خدمت دولت نموده و در خانه نشست ، و در طول اين مدت شعرا و ادبا و سخن‌سرايان مديحه‌ها براى او سروده و از فيض او بهره‌ها مىبردند ، و در خانهء خود انجمن شعرا را بر پا مىداشت ، و خود هم شعرهاى خوب مىسرود و در آنها بمناسبت سلسلهء خويش تخلص خلف مىنمود « 1 » ، و آثار جليله و مآثر جميله از خود بيادگار گذاشت كه اهم و اعظم و اشهر آنها مسجدى است كه در اول قبرستان تخت فولاد اصفهان بنا نهاده ، و اتمام آن در سنه 1321 بوده ، و بواسطهء احياء گرفتن در آن در شب‌هاى جمعه و همچنين نماز در آن در ساير اوقات ؛ محل فيوضات و موجب نزول رحمات كثيره بر بانى آن است ، چنان كه بنا بمرقومات « تذكرة القبور : 51 » عمارتى چهار طاقى بر سر قبر آقا محمد بيدآبادى در تخت پولاد و طاق گنبد و تعميرات تكيهء مرحوم حاجى محمد جعفر را نيز او بنا نهاده و تعمير تكيهء مير نيز او نموده ، انتهى . و تعميرات صحن حضرت عسكريين عليهما السلام در سامره هم از او است .\r\nو پنج سنگ قرآن مجيد هر سنگى هزار و پانصد جلد و يك سنگ « جامع عباسى » و يك سنگ « زاد المعاد » و « صحيفه سجاديه » از هركدام هفتصد و پنجاه جلد چاپ زده كه قرآنها بضميمهء كشف الآيات و برخى بضميمهء كتب ديگر است و مخصوصا يك چاپ بضميمهء « رسالهء استخارهء » مرحوم آقا ميرزا ابو المعالى كرباسى ( اعلى اللّه مقامه ) مىباشد ؛ و همه را مجانا بأهل علم بذل نموده .\r\nو در ماه شعبان سنه 1328 به سفر حج بيت اللّه الحرام مشرف شد .\r\nو بالاخره ، در سه‌شنبه هفتم حسابى ( هشتم هلالى ) ماه جمادى الاولى سنه هزار و سيصد و سى و يك - مطابق 26 حمل ماه برجى - در اصفهان ، بلاعقب وفات كرد ، و در تخت فولاد\r\n\r\n\r\n","description":"","footnote":"\r\n( 1 ) نمونه شعر خلف در رثاء صاحب « روضات الجنات » در ( ج 3 ص 816 ) گذشت . م .\r\n","page_name":" 1476 ","page_number":120},
  {"content":"\r\n\r\nدر دالان مسجد موصوف مذكور خود در طرف چپ وارد شونده دفن شد ، كه تاكنون قبرش آنجا در بقعه‌ئى مخصوص موجود و معروف و شمايلش هم بر بالاى آن است ، و اموال كثيرهء او نصيب خواهرزادگانش گرديد كه ورثهء او بودند ، و اينك آقاى غلامحسين ركنى ( فرزند ركن السلطان خواهرزاده صاحب عنوان ) از اهل علم و ادب عصر حاضر شرح احوال او را كه در يادداشتهائى بقلم خودش بوده نوشته و در اختيار مدير مجله مذكوره در اوايل عنوان نهاده و او از آنها در مجله نقل كرده ، و مادهء تاريخ وفاتش را كلمهء مباركهء غفران يافتند ، و اعورى شاعر اين اشعار را كه در طرف چپ وارد شونده در شبستان بيرونى مسجد مذكور كتيبه شده فرموده :\r\n بادهء مرگ ساقى دوران * ريختش چون بكام ركن الملك\r\nأثر كار خير او دارد * تا ابد زنده نام ركن الملك \r\nاعورى گفت بهر تاريخش :\r\n شد به جنت‌مقام ركن الملك \r\n1331\r\nو اين فقير مؤلف در آخر قصيده‌ئى كه در مرثيهء او سروده‌ام تاريخ وفات را چنين آورده‌ام :\r\n فتاد از پا ( سليمان خان ركن الملك نام آو ) ر \r\nكه پاى اين مصراع كه ( ر ) مىباشد بايد بيفتد و به حساب نيايد و همچنين ( فتاد از پا ) به حساب نمىآيد .\r\n\r\n","description":"","footnote":"","page_name":" 1477 ","page_number":121},
  {"content":"\r\n\r\nنمونه خط مرحوم ركن الملك در ذيل صفحه آخر نسخه خطى مصباح كفعمى « جنة الامان الواقية و جنة الايمان الباقية » از كتابخانه آقاى حاج سيد محمد على روضاتى . سجع مهرش فقط « ركن الملك » است .\r\n\r\n","description":"","footnote":"","page_name":" 1478 ","page_number":122},
  {"content":"\r\n\r\n\r\n* ( 839 - تولد شاه جهان ، شاعرهء هندى ) *\r\nوى دختر جهانگير خان است كه پدرش از طرف حكومت انگليسى حاكم بهوپال دكن هند بوده ، و خود زنى شاعره و اديبه بوده كه در اين سال ( چنان كه در « الذريعة 9 : 496 ش 2795 » فرموده ) از بطن زنى بنام سكندر پيگم متولد شده ، و به سيد محمد صديق حسن خان ( كه در سال 1307 بيايد ) شوهر نموده ، و بعد از وفات پدر خود در 1285 بمسند حكومت نشست ، و ملكه ويكتوريا وى را ( گراون از اينديا ) لقب داد ، و شرح احوالش در « تذكرة الخواتين » كه آن را خيرات حسان فارسى مىگويند و محتمل است كه تأليف خودش بوده باشد يا ديگرى براى او تأليف كرده باشد ، و « بزم سخن » و « أختر تابان » و « خيرات حسان 2 : 303 » تأليف اعتماد السلطنه ( ره ) و « شمع انجمن » و « طور كليم » و « ماه درخشان » و « نگارستان سخن » نوشته .\r\n\r\n* ( 840 - تولد حاجى ميرزا عبد الجواد كرباسى ) *\r\nوى فرزند آقا محمد مهدى كرباسى است كه در ( 1278 ) بيايد ، و خود از علماء اصفهان بوده كه در اين سال متولد شده چنان كه مأخذ آن در احوال پدرش بيايد ، و كتابى بنام « تذهيب الاصول » در شرح « تهذيب الاصول » علامه ( در موقعى كه علم اصول را در نزد پدر خود مىخوانده ) تأليف كرده كه در 19 شعبان سنه 1278 بعد از وفات پدر از تأليف آن فارغ شده ، و پس از مدت شصت سال عمر وفات كرده ؛ چنان كه در « الذريعة 4 ش 215 » فرموده ، و در مقبرهء جد و پدر خود دفن شد ، و فرزندش آقاى كلباسى در ( 1342 ) بيايد . و فرزند ديگرش حاجى ميرزا هاشم هم از علماء اصفهان بود ، و بعد از پدر و برادر در مسجد حكيم امامت جماعت مىنمود ، و در سنه 1358 وفات كرد و در تخت پولاد در بقعهء تكيهء كازرونى\r\n\r\n","description":"","footnote":"","page_name":" 1479 ","page_number":123},
  {"content":"\r\n\r\nدفن شد ، چنان كه در « ملحقات تذكره القبور : 235 » نوشته .\r\n\r\n* ( 841 - تولد شيخ عبد اللّه راينى كرمانى ) *\r\nدر كتاب « فرهنگ آبادىهاى ايران » راين را از دهات بم نوشته با 57 جه و 33 قه طول جغرافيائى ، و 29 درجه و 24 قه عرض جغرافيائى .\r\nو شيخ عبد اللّه صاحب عنوان فرزند محمد على بن عبد الغفار ، و خود از علماى اين أعصار بود كه در اين سال ( چنان كه در « الذريعة 2 ش 796 » نوشته ) متولد شده ، و چنان كه در جلد 7 ( ش 1035 ) فرموده نخست در نزد شيخ انصارى و بعد از آن نزد ميرزاى شيرازى درس خوانده ، و كتب چندى تأليف كرده ، از آن جمله : كتاب « خلاصة الاصول » كه آن مختصرى است از كتاب مبسوطى كه آن نيز تأليف خود اوست ، و در شنبه شانزدهم ماه رمضان المبارك سنه هزار و سيصد و بيست و هفت - مطابق 9 ميزان ماه برجى - در نجف وفات كرد .\r\nو فرزندش ( شيخ محمد رضا ) از جمله علماء است .\r\nو برادر كوچك‌تر صاحب عنوان ( شيخ على اكبر ) نيز از علما بوده و سالها در نجف نزد ميرزاى شيرازى درس خوانده و در حيات او بنجف رفت و چند سال بعد از برادر خود در آنجا وفات كرد .\r\n\r\n* ( 842 - تولد شيخ محمد ابن الملاى شوشترى ) *\r\nوى فرزند حمزة بن حسين بن نور على ، و خود از علما و ادباء عصر خويش و معروف بشيخ محمد الملا ، يا ابن الملا بوده ، و همانا در اصل از شوشتر ، و در اين سال در حله متولد شده ، چنان كه در « الذريعة 3 : 77 ش 230 » تصريح بدان نموده ، و در ( ج 9 : 984 » باز او را ذكر\r\n\r\n","description":"","footnote":"","page_name":" 1480 ","page_number":124},
  {"content":"\r\n\r\nكرده ، و در اول عنوان تولد و وفات وى را در درون پرانتز بدين نحو نوشته : ( 1243 - 1322 ) و ما آنچه نخست نوشته اختيار نموديم .\r\nو به‌هرحال ، از اين دو محل چنين برآيد ( با ملاحظه بعضى از مواضع ديگر ) كه وى از شعراى حله بوده ، و تحصيل كمالات و علوم نموده تا در انواع سخن‌سرائى و بخصوص تاريخ مهارتى تام و تخصصى بسزا بهم رسانيده ، و در چندين كتاب نامش ذكر شده ، و قصيده‌هاى طولانى ما بين صد و هفتاد بيت تا سيصد بيت مىسروده ، و در جمله‌اى از آنها صدر آنها تاريخ و عجز نيز تاريخ بوده ، و دو بار يا سه بار قصايدى در مرثيهء حضرت سيد الشهداء ( أرواحنا و أرواح العالمين له الفداء ) سروده كه تمام حروف قافيه را در آنها استقصا نموده ، و بالاخره وى « ديوانى در أشعار » دارد ، و منظومات وى زياده بر پنجاه هزار بيت مىباشد در پنج جلد ، بعضى به خط خودش و بعضى به خط فرزندانش كه در آخر عمر نابينا شده و شعر مىگفت و آنها مىنوشتند ، و از جملهء آنها بديعيه‌ئى است در مدح حضرت رسول ( صلى اللّه عليه و آله ) كه انواعى از بديع را در آن اختراع نموده كه هيچ‌كس در آنها بر او پيشى نگرفته ، و از آن جمله ذكر تاريخ است ؛ چنان كه در ( ج 3 ) صفحه و شماره مرقوم فرموده ، و آنجا فرموده كه او يدى طولى در تمام فنون شعر خصوصا نظم تاريخ داشته ، انتهى .\r\nو بالاخره در ماه جمادى الاخرى سنه هزار و سيصد و بيست و دو ( چنان كه در « الذريعة 9 :\r\n30 » فرموده ) - مطابق ( . . . ) سنبله ماه برجى - وفات كرده ، و فرزندش شيخ قاسم ملا در ( 1290 ) بيايد .\r\n\r\n* ( 843 - وفات مرحوم سيد محمد 34 مظهر شاعر زواره‌اى ) *\r\nوى فرزند مرحوم ميرزا محمد صادق 33 بن ميرزا محمد حسين 32 شيخ الاسلام بن رفيع الدّين محمد 31 بن محمد مهدى 30 طباطبائى نائينى ( ره ) است .\r\nمرحوم رفيع الدّين محمد 31 بن محمد مهدى 30 در ( ج 1 سال 1195 ع 13 ص 29 ) گذشت ، و آنجا ما او را مير محمد رفيع 31 نوشتيم ، اينك اينجا گوئيم كه وى\r\n\r\n","description":"","footnote":"","page_name":" 1481 ","page_number":125},
  {"content":"\r\n\r\nفرزندانى داشته :\r\nيكى مير سيد على 32 كه آنجا در ( ص 29 ) در عنوانى مخصوص ذكر شد ،\r\nو ديگر ميرزا محمد حسين 32 شيخ الاسلام ، و اين ميرزا محمد حسين را با قيد بشيخ الاسلام بودن در « تاريخ اردستان : 57 » ذكر كرده و فرمايد : از علماء بزرگ و ساكن اصفهان بوده و در سنه 1175 وفات نموده و در قبرستان آب‌بخشان اصفهان دفن شده ، انتهى .\r\nليكن در سال ( 1226 ) كه ما اسماء شيخ‌الاسلام‌هاى اصفهان را نوشتيم چنين نامى را نيافتيم ، و شايد وى در غير اصفهان - مانند نائين يا اردستان - شيخ الاسلام بوده .\r\nو به‌هرحال ، وى فرزندى داشته بنام ميرزا محمد صادق 33 كه در اينجا ذكر شده .\r\nو فرزند او مرحوم سيد محمد ، مظهر 34 صاحب اين عنوان است كه از افاضل و شعراء زمان و متخلص به مظهر بوده ، و « رساله‌ئى در احوال سلاطين صفويه » تأليف نموده ، و در اين سال به بيمارى و با ، در قريه زوارهء قصبه اردستان اصفهان وفات كرد ، و همان جا - چنان‌كه در « مجله ارمغان ، سال 25 ش 9 ص 402 » نوشته - دفن شده ، و در « الذريعة 9 :\r\n1063 ش 6917 » وفاتش را در سال 1245 نوشته .\r\nو فرزندش مرحوم ميرزا ابو الحسن جلوه در ( 1238 ش 535 ج 4 ص 1060 ) گذشت .\r\n\r\n* ( 844 - وفات منظور ، شاعر شيرازى ) *\r\nوى آقا محمد ابراهيم از ندماى خلوت فتحعلى شاه بوده و در اين سال وفات نموده ، چنان كه در « الذريعة 9 : 1111 ش 7169 » فرموده ، و هم در آن صفحه چندين نفر شاعر ديگر را بدين تخلص ذكر كرده :\r\n1 - منظور آملى كه نامش محمد حسين و در مائه 11 بود . 2 - منظور اصفهانى كه در ( 1365 ) بيايد . 3 - منظور بخارائى كه نيز در مائه 11 بوده . 4 - منظور خوانسارى كه در ( 1323 ) بيايد .\r\n\r\n","description":"","footnote":"","page_name":" 1482 ","page_number":126},
  {"content":"\r\n\r\n\r\n* ( 845 - وفات مرحوم آقا محمد جعفر بهبهانى ، ره ) *\r\nوى فرزند مرحوم آقا محمد على بهبهانى است كه در ( 1216 ش 226 ) گذشت .\r\nآقا محمد جعفر از علما و فقها بوده ، و چنان كه در « فوائد الرضويه : 447 » و « فهرست كتابخانه رضويه 5 : 377 » فرموده‌اند نزد پدر خود و ميرزاى قمى و آقا سيد على كربلائى درس خوانده ، و در كرمانشاه مرجعيتى بهم رسانيده ، و چندين كتاب تأليف نموده ؛ از آن جمله :\r\nاول كتاب « انيس الطلاب » در فوائد متفرقه كه بيشتر آنها فقه و در دو جلد و حاوى بسى از نوادر فروع كثيره است ، انجام تأليف جلد دويم آن اواخر ذىالحجه سنه 1235 .\r\nدويم « شرح كتاب مفاتيح » . سيم « شرح مختصر نافع » : چهارم « حاشيه بر معالم » .\r\nپنجم كتاب « تحفة الابرار » در چند جلد كه جلد اول آن در فوائد علميه نفيسه و مطالب متفرقه است و آن را بنام شاهزاده محمد على ميرزا دولتشاه تأليف كرده و در روز 5 شنبه 7 محرم سنه 1227 از تأليف آن فارغ شده .\r\nو در اين سال در كرمانشاه با عمرى طويل وفات كرد و در نزد پدر خود دفن شد ، و چهار نفر پسر برجا نهاد :\r\nاول آقا عبد اللّه كه از علما بوده و در سنه 1289 وفات كرده و نزد پدر دفن شد . و فرزندش آقا عبد المحمد هم از علما و در سنه 1303 وفات كرده و فرزند ديگرش آقا اسد اللّه در ( 1324 ) بيايد .\r\nدويم و سيم و چهارم آقا محمد صادق و آقا محمد كاظم و آقا محمد تقى ( 1299 ) ( عليهم الرحمه ) كه همه داخل در علما بوده‌اند .\r\n\r\n","description":"","footnote":"","page_name":" 1483 ","page_number":127},
  {"content":"\r\n\r\n\r\n* ( 846 - وفات مرحوم شيخ محمد حسين اصفهانى صاحب فصول ، ره ) *\r\nوى فرزند حاجى محمد رحيم بيك استاجلو است كه در سال ( 1248 شمارهء 724 ) گذشت ، و شرح احوالش در چندين كتاب نوشته ، از آن جمله رساله‌ئى كه مرحوم آقا ميرزا محمد باقر چهارسوئى در أحوال آباء و اجداد خود تأليف كرده ، و از آن‌همه چنين برآيد كه مرحوم شيخ محمد حسين ( اعلى اللّه مقامه ) از اجله علماى محققين در اصول فقه بوده ، و تأليف منيف وى در اين فن كتاب « الفصول الغروية » در اصول فقهيه تاكنون مطرح نظر علماء محققين و مورد دقت نظر و تدرس و تدريس اهل‌فن است ، چنان كه خود وى هم بنام آن مشهور شده ، انجام تأليف آن روز آدينه 19 ذىالحجه سنه 1232 .\r\nو او در اين سال در كربلا وفات كرده ؛ چنان كه در « نجوم السما « 1 » » و « فهرست كتابخانهء\r\n\r\n\r\n","description":"","footnote":"\r\n( 1 ) آنچه در « نجوم السما : 379 » راجع به صاحب ترجمه گفته چنين است : ( الشيخ - محمد حسين بن محمد رحيم الكربلائى القزوينى الاصفهانى . آيتى از آيات ربانى و علامه بىنظير و لا ثانى ، فضلش مستغنى از اظهار وصيت كمالش مشهور در أقطاع و اقطارست . كتاب « الفصول الغروية فى الاصول الفقهية » شاهد عدل بر كمال عديم المثال اوست و اعتراضات و مناقشات در تمام اين كتاب بر « قوانين الاصول » محقق ابو القاسم قمى كه از معاصرين شيخست دارد ، از مجاورين ارض مقدسه خامس آل عبا عليه السلام بود . ملا شفيعا در « روضه بهيه » او را به عالم فاضل و محقق و مدقق ستوده ، و گفته از جمله مصنفاتش كتاب الفصول فى الاصول است . مشهورست كه جناب سيد ابراهيم قزوينى از تلامذه شيخ موصوفست ، وفاتش در سنه 1254 يك‌هزار و دو صد و پنجاه و چهار در كربلاى معلى اتفاق افتاد ) پايان كلام نجوم السماء .\r\nو اضافه مىكنيم كه صاحب ترجمه را كتابى در فقه بوده بنام « مشارع الاحكام » كه نسخه‌اى از آن به خط يكى از شاگردانش به نظر راقم اين سطور رسيده ، و اين نسخه داراى هفتاد برگ است به خط نستعليق از آغاز كتاب طهارت تا اواخر مبحث مسح ، و ظاهرا بقيه اوراق آن مفقود شده و كاتب اين نسخه را در عين ابتلاى عراق بطاعون عام سال 1246 استنساخ كرده و يادداشتهاى مهمى نيز در باب واقعه طاعون در گوشه و كنار نسخه نوشته -\r\n","page_name":" 1484 ","page_number":128},
  {"content":"\r\n\r\nرضويه » نوشته ، و در « مخزن المعانى » در سنه 1255 فرموده ، و در روضات كه در حدود ( 1261 ) و در « هدية الاحباب » كه در عين آن ( 1261 ) ( و ظاهرا نظرشان بروضات بوده و مقصود از حدود را عين گرفته ) گفته‌اند اشتباه است .\r\nو به‌هرحال ، وى در بقعهء صاحب « ضوابط » طرف شرقى صحن مطهر حسينى دفن شده ، و زوجهء او دختر پسر خاله‌اش آقا احمد بهبهانى است كه در ( 1235 ) گذشت ، چنان كه در « الذريعة 3 : 324 » در ضمن « تاريخ الائمه » فرموده ، و سه فرزند داشته : 1 - شيخ عبد الحسين 2 - شيخ محمد باقر كه نسخه‌اى از كتاب « سلوان المطاع » محمد بن حجيه به خط وى ( كه آن را در 1301 نوشته ) در نزد شيخ محمد آقاى طهرانى بوده ، چنان كه در « الذريعه 12 ش 1468 » فرموده . 3 - سكينه خانم .\r\nو اولاد و اعقاب او تاكنون در اصفهان و غيره موجود ، و برخى در كارمندان دولتى معدود مىباشند ، از آن جمله نواده‌اش شيخ عبد الرحيم در ( 1294 ) بيايد .\r\n\r\n\r\n","description":"","footnote":"\r\n- است كه از جمله تاريخ دقيق وفات شريف العلماء مازندرانى را در ذيل شرح حال وى در ( ج 4 ص 1271 ) از آن نقل و تفصيل بيشتر را به جلد دوم « فهرست كتب خطى كتابخانه‌هاى اصفهان » موكول نموديم ، و آنچه در اينجا شايسته تذكر است اينكه اولاد كاتب در چند موضع از صاحب ترجمه بعنوان شيخنا آقا محمد حسين دام ظله ياد كرده ، و ثانيا واقعه درگذشت فرزند پسرى از صاحب عنوان را به اين عبارت ضبط كرده است كه : « اليوم هشتم شهر ذى الحجة الحرام سنه 1246 به دو روز قبل از عيد اضحى طاعون شدت كرده ، در كربلاى معلى از دويست سيصد بل متجاوز كشته ، و شيخ على ابن آقا محمد حسين دام ظله مصنف هذا الكتاب « مشارع الاحكام » بسن دوازده و سيزده بارى قريب ببلوغ بود ، جوانك مضبوط ، طفلك را كشته . . . تا آخر » . م .\r\nو مخفى نماند كه شرح حال صاحب « فصول » پايان مبيضهء جديد جناب معلم است كه مع الاسف به علت شيخوخت و عوارض آن ، ديگر ياراى پاكنويس كردن بقيه اين اثر مهم را نيافته و بناچار اقدام در آن امر نيز به عهده اين ضعيف محول گرديد ، از خداوند متعال مسئلت عصمت و رجاء موفقيت دارد . م .\r\n","page_name":" 1485 ","page_number":129},
  {"content":"\r\n\r\n\r\n* ( 847 - تولد مرحوم ملا محمد على خوانسارى ، ره ) *\r\nوى فرزند مرحوم حاج محمد حسن بن ملا محمد على بن ملا نصير الدّين بن ملا محمد رفيع بن ملا محمد شفيع بن ملا محمود امامى ( ره ) است .\r\nملا محمود و اعقاب او كه اينجا نوشته شده‌اند همه از اهل علم و ادب بوده‌اند ، و حاج محمد حسن - به‌طورىكه در « كرج‌نامه : 328 » نوشته - در سنه 1275 وفات كرده .\r\nفرزندش مرحوم ملا محمد على صاحب عنوان از اجلهء علماء معقول و منقول و فاضلى بزرگوار در فقه و اصول و ساير علوم شرعيه و فنون عربيه بلكه برخى از علوم غريبه نيز بوده و شعر هم مىگفته .\r\nو او در اين سال در خوانسار متولد شده ، و كتب بسيارى در فقه و اصول و برخى از علوم غريبه تأليف كرده ، از آن جمله : « كتابى در اصول فقه » در مباحث الفاظ و ادله عقليه ، و در شب آدينه سيم ماه رجب الفرد سنه 1332 هزار و سيصد و سى و دو - مطابق 8 جوزا ماه برجى - در نجف وفات كرد . و فرزندش آقا محمد اينك از علما و « رساله‌ئى » در احوال پدر خود تأليف كرده و از مرحوم آقا سيد حسن صدر ( كه در 1272 بيايد ) روايت مىكند .\r\n\r\n","description":"","footnote":"","page_name":" 1486 ","page_number":130},
  {"content":"\r\n\r\nسنه 1255 قمرى يكشنبه غره محرم الحرام\r\nمطابق سنه 1217 شمسى 27 حوت ماه برجى\r\n\r\n* ( 848 - وفات مرحوم حاج سيد محمد ، قصير خراسانى ، ره ) *\r\nوى فرزند مرحوم حاج ميرزا معصوم رضوى ( ره ) است كه از علما و فقهاء مشهد بوده و در سنه 1232 وفات نموده و در مشهد در كفش‌گاه صحن عتيق دفن شده .\r\nو مرحوم حاجى سيد محمد هم از اعاظم علما و فقها و معروف به قصير بوده ، در « فهرست كتابخانه رضويه ( ع ) 5 : 460 در پاورقى » نوشته كه جهت شهرتش بقصير براى امتياز از ميرزا محمد رضوى است كه او نيز از خاندان مؤلف و مجاز از او بوده ، انتهى .\r\nو مقصود از آن ميرزا محمد مجاز از صاحب عنوان مرحوم ميرزا محمد بن ميرزا حبيب اللّه ( 1266 ) است .\r\nو به‌هرحال ، اين سيد محمد صاحب عنوان در بدايت امر ؛ چنان كه در « فردوس التواريخ » فرموده در مشهد تحصيل كرد ، آنگاه بعتبات رفت و در نزد آقا محمد باقر بهبهانى و بحر العلوم و شيخ جعفر درس خواند تا از اجله فقهاء بزرگ گرديد ، و بمشهد برگشت و چهار سال در مدرسه بالاسر درس گفت ، و سپس باصفهان رفت و مرحوم سيد حجة الاسلام و حاجى كرباسى نهايت احترام از او نمودند ، و آنجا زوجه‌اى اختيار كرد ، و پس از چند سال باز بمشهد برگشت ، و مدتى گذشت كه مرض فلج بر او عارض شد ، پس بعزم عتبات عاليات در حركت آمد و در تهران آن چند كه بمعالجه پرداخت سودى نبخشيد ، و بقم حركت كرد ، و چيزى نشد كه بعالم آخرت روآورد . و او كتب چندى تأليف نموده :\r\n\r\n","description":"","footnote":"","page_name":" 1487 ","page_number":131},
  {"content":"\r\n\r\nاول كتاب « اعلام الورى » در طهارت تا تيمم . دويم كتابى در « رجال » ، سيم « شرح مباحث لباس مصلى و خمس و اجاره و قضا و شهادات كتاب لمعه » . چهارم كتاب « مصابيح » در دورهء فقه بتمامه . پنجم كتاب « مناسك حج » كه در « فهرست كتابخانه رضويه 5 : 515 » گفته و تأليف آن در سنه 1240 بوده .\r\nو او در چهارشنبه چهارم ماه محرم الحرام اين سال - مطابق آخر حوت ماه برجى - در قم ، بهفتاد و پنج‌سالگى وفات كرده ، و در مشهد در اطاق چه كنج مسجد پشت سردر حرم مطهر دفن شد ، و سنگ لوحى بر قبرش افتاده ، و از آنجا پنجره‌اى است به راهرو سقاخانه .\r\nو فرزندش مرحوم آقا ميرزا احمد از جمله علما و مرجع عصر خود در مشهد بوده و در سنه 1312 وفات نموده .\r\nو ديگر فرزندان وى : مرحوم ميرزا محمد مهدى و حاجى ميرزا حسين بوده‌اند كه هر دو از علما و نزد پدر بزرگوار درس خوانده‌اند .\r\nو شاگردان ديگر او : مرحوم حاجى ميرزا حسن برادرش كه در ( 1278 ) بيايد ، و حاجى ميرزا نصر اللّه تربتى كه در ( 1230 ) گذشت ، و ملا محمد تقى چولائى ( 1280 ) ، و ملا محمد تربتى ، و فاضل بسطامى ( 1309 ) مىباشند . و حاجى ميرزا حسين از زن اصفهانى بوده .\r\nپنجشنبه پنجم محرم الحرام\r\nسنه 1218 شمسى\r\nاول حمل ماه برجى\r\n\r\n* ( 849 - تولد حاجى ملا محمد باقر واعظ تهرانى ) *\r\nوى فرزند مرحوم ملا محمد اسماعيل كجورى است كه در ( 1278 ) بيايد .\r\nمرحوم حاج ملا محمد باقر عالمى بزرگوار و واعظى شيرين گفتار بوده كه در روز جمعه\r\n\r\n","description":"","footnote":"","page_name":" 1488 ","page_number":132},
  {"content":"\r\n\r\nنهم ماه صفر الخير اين سال ، چنان كه خود در « جنة النعيم : 520 » فرموده - مطابق ( . . . ) ثور ماه برجى - متولد شده ، و كتب چندى تأليف نموده :\r\nاول كتاب « ثمرات الجنية » از حدائق حسينيه ، چنان كه خود در « جنة النعيم » در ( روح و ريحان 14 ص 404 ) نوشته .\r\nدويم كتاب « جنة النعيم » در احوال حضرت شاه عبد العظيم ( ع ) و برخى از علما و امامزاده‌هاى تهران ، كه آن را « روح و ريحان » هم مىگويند ، انجام تأليف آن سنه 1298 .\r\nو او در شب آدينه بيست و يكم ماه ربيع الآخر سنه 1313 هزار و سيصد و سيزده - مطابق ( . . . ) ميزان ماه برجى - در راه مشهد ( چنان كه در « تاريخ گويندگان اسلام » نوشته ) وفات كرده ، و در مشهد در شاه‌نشين غربى بقعهء شيخ بهائى دفن شد كه اثر قبرش از زمين نمايان نيست ، لكن سنگ لوحى بر ديوار بالاسر او نصب است .\r\nو دخترش زوجهء سيد عبد الجليل بن علينقى اخوى طهرانى بوده ، چنان كه در « الذريعة 7 ش 901 » فرموده . و در « ج 9 ش 754 » فرموده كه وى « ديوانى » دارد در بيست هزار بيت شامل قصائد و مثنويات عربى و فارسى ، انتهى .\r\n\r\n* ( 850 - تولد شيخ عبد الرحيم سلطان القراء تبريزى ) *\r\nوى فرزند شيخ ابو القاسم تبريزى و از علماء علم تجويد و قرائت قرآن مجيد بود ، كه در هفدهم ماه صفر الخير اين سال - مطابق ( . . . ) ثور ماه برجى - در تبريز متولد شده ، و چنان كه در كتاب « رجال آذربايجان : 126 » و « الذريعة 7 : 291 ش 43 » نوشته ؛ پدرش از واقفين فن قرائت و مشهور به قارى بوده ، و كتابخانه‌ئى در تبريز بنا نموده كه پس از وى بفرزندش صاحب عنوان رسيده ، و در سنه 1287 وفات كرده .\r\nو شيخ عبد الرحيم در خانواده اين علم تربيت يافته ، و در جوانى براى دريافت درجات عاليهء قرائت از تبريز بيرون آمده و بممالك مختلفه سفر كرد ، تا در خيوه خدمت حاج شيخ\r\n\r\n","description":"","footnote":"","page_name":" 1489 ","page_number":133},
  {"content":"\r\n\r\nمحمد نامى رسيده و او را استاد اين علم ديد و در خدمت او اقامت گزيد ، و آنجا با شيخ شامل داغسانى رئيس لزكىها آشنائى بهم رسانيد ، و بعد از مدتى شيخ شامل قشونى از طوايف مختلفه اهل اسلام ترتيب داده و بر ضد روس‌ها قيام نموده و بداغستان حركت كرد ، و شيخ - عبد الرحيم هم با او در اين نهضت شركت جست ، و پس از تقابل ؛ مسلمين فاتح آمده و شيخ - عبد الرحيم چندى در داغستان ماند ، و از آنجا باز بسياحت براى تكميل قرائت پرداخت و بعربستان و مصر رفته ، و پس از دوازده سال بتبريز باز آمد ، و آنجا حوزه‌اى براى تدريس قرائت تشكيل داد ، و خود طرف توجه عموم واقع شده و از وليعهد لقب سلطان القراء يافت ، انتهى .\r\nو چنان كه در « مجله يادگار . سال 5 ش 1 - 2 ص 105 » فرموده وى تأليفاتى دارد :\r\nاول كتاب « الدر المنثور » در علم تجويد .\r\nدويم « حاشيه‌ئى بر مقدمهء جزريه » در قراءات عشر ، منظوم شيخ شمس الدّين جزرى شافعى .\r\nو فاضل ايروانى و ميرزا فرج اللّه بن حاج محمد عباچى تبريزى و غير آنها نزد وى درس خوانده‌اند .\r\nو پس از مدت هشتاد و يك سال و هفت ماه قمرى و دو روز عمر ، در شنبه نوزدهم ماه رمضان المبارك سنه 1336 هزار و سيصد و سى و شش - مطابق 8 سرطان ماه برجى - در تبريز وفات كرده ، و هم آنجا در صفهء صفا « 1 » دفن شد ، چنان‌كه در « الذريعة 6 ش 1206 » نوشته .\r\nو در صفحه مرقوم « رجال آذربايجان » فرموده كه فرزند او شيخ ابو القاسم آقا از علماء موجه تبريز و مرجع در علم قرائت ، و بيش از هفتاد سال دارد . و فرزندان او : حاج ميرزا جواد آقا از علماء محترم ، و ميرزا جعفر سلطان القرائى تاجرى علاقه‌مند بعلم و فضل است ، و همه كلمه سلطان القرائى را نام خانوادگى خود قرار داده‌اند ، انتهى .\r\nدر « الذريعة 7 : 291 ش 43 » وفات شيخ ابو القاسم آقاى مذكور را در سنه 1368 نوشته و اينكه فرزندش ميرزا جعفر « فهرستى » براى كتابخانه جدش نوشته .\r\n\r\n\r\n","description":"","footnote":"\r\n( 1 ) بتشديد فاء صفه ، در بيرون تبريز در دامنه كوه سرخاب كه مصلى پيشين آن شهر بوده .\r\n","page_name":" 1490 ","page_number":134},
  {"content":"\r\n\r\n\r\n* ( 851 - وفات مرحوم حاجى ميرزا ابراهيم 36 حجة الاسلام شيرازى ) *\r\nوى فرزند مرحوم ميرزا جانى 35 شيرازى است كه در ( 1212 ج 2 ص 442 ش 187 ) گذشت .\r\nمرحوم حاجى ميرزا ابراهيم از علما و فقهاء شيراز بوده و در زهد و تقوى و عبادت اهتمامى تمام داشته ، و او در سنه 1173 هزار و صد و هفتاد و سه - مطابق ( 1138 - 1139 ) شمسى - در شيراز متولد شده ، و كتب چندى تأليف نموده ، از آن جمله : كتاب « بحر الحقائق » در فقه بطور استدلال كه جامع أخبار و أقوال است . و در ماه ربيع الاول اين سال - مطابق ( ثور - جوزا ) ماه برجى - در شيراز وفات كرده ، و در نجف دفن شد . و فرزندى بنام ميرزا على 37 از او بازماند كه هيچ شباهتى به پدر نداشته و در سنه 1289 وفات كرده و فرزندى ذكور از او باقى نمانده .\r\n\r\n* ( 852 - تولد مرحوم ميرزا محمد حسين خان ذكاء الملك ، ره ) *\r\nوى فرزند مرحوم آقا محمد مهدى أرباب اصفهانى است كه در سال ( 1314 ) بيايد .\r\nمرحوم ميرزا محمد حسين خان از اجلهء رجال فضل و كمال و بزرگ‌ترين دانشمندان و ادباء عصر خود بود . شرح احوال او در چند جا نوشته ، از آن جمله : شماره 25 سال 1 روزنامه « صور اسرافيل » صادره در 29 ماه رمضان 1325 ص 4 ، و آنچه از آن و غير آن برمىآيد آنكه :\r\nاو در نيمهء ماه ربيع الآخر اين سال - مطابق ( . . . ) سرطان ماه برجى - در اصفهان متولد شده ، و در سنه 1291 از طرف ناصر الدّين شاه لقب فروغى يافت و آن را تخلص شعرى خود گردانيد ، و در سنه 1311 باز از طرف او لقب ذكاء الملك يافت و او بدين دو كلمه معروف\r\n\r\n","description":"","footnote":"","page_name":" 1491 ","page_number":135},
  {"content":"\r\n\r\nشده ، و كتب بسيارى تأليف كرده و بسيارى از كتب مؤلفهء مرحوم اعتماد السلطنه ( كه در سال 1313 بيايد ) هم بنظم و ترتيب وى تنظيم شده ، چنان‌كه خود اعتماد السلطنه گاهى بدين سخن اشاره مىكند . و از جملهء تأليفات او كتاب « تاريخ ساسانيان » است در سه جلد ، و در ساده‌نويسى و روانى قلم سبكى دلپسند و روشى نيكو داشته .\r\nو پس از مدت هفتاد سال و چهار ماه قمرى و بيست و شش روز عمر ، در روز شنبه يازدهم ماه رمضان المبارك سنه 1325 هزار و سيصد و بيست و پنج - مطابق 26 ميزان ماه برجى - وفات كرد ، و در مقبرهء ابن بابويه ميانهء تهران و شاه عبد العظيم ( ع ) دفن شد .\r\nو دو نفر پسرانش : ميرزا محمد عليخان فروغى و ميرزا ابو الحسن خان ذكاء الملك در ( 1294 ) و ( 1300 ) بيايند . و دو نفر دخترانش زهراء و عذراء زوجهء ميرزا عبد الرزاق خان سرتيپ و وقار السلطنهء اورنگ‌اند كه در ( 1286 ) بيايند . و دختر بزرگش فرزانه شوهر اختيار نكرده .\r\nو فروغى كه تخلص صاحب عنوان بوده تخلص چند نفر ديگر از شعرا نيز مىباشد ، از آن جمله : 1 - فروغى قزوينى كه نامش را ندانستم و از شعراء قرن دهم بوده و در « مجمع - الخواص » نوشته . 2 - فروغى بسطامى كه در ( ج 2 سال 1213 ش 195 ص 474 ) گذشت .\r\n\r\n* ( وفات سلطان محمود خان 84 دويم عثمانى ) *\r\n19 ع 2 . شرح احوال او در ( 1199 ) شماره ( 46 ) گذشت .\r\n\r\n* ( 853 - تولد ميرزا مهدى ، اختر تبريزى ) *\r\nوى فرزند حاجى ابراهيم تاجر ، و خود از اهل علم و مردى آزادىخواه بوده ، و از\r\n\r\n","description":"","footnote":"","page_name":" 1492 ","page_number":136},
  {"content":"\r\n\r\nقرارى كه در كتاب « تاريخ جرائد و مجلات ايران 1 : 63 » نوشته در اول ماه جمادى الاخرى اين سال - مطابق ( . . . ) اسد ماه برجى - در محله خيابان تبريز متولد شده ، و در بيست و چهارسالگى از تبريز باسلامبول رفت و سالها در آن شهر بسر برد ، تا در سنه 1292 كه ميرزا طاهر تبريزى « روزنامهء اختر » را در آنجا تأسيس نمود ميرزا مهدى بنويسندگى آن پرداخت و آثار و أفكار خود را بوسيله اوراق آن در دسترس همگان قرار داد ، و از آنها وسعت اطلاع و آگاهى او خوب ظاهر مىشود .\r\nو پس از اينكه در سنه 1313 روزنامه اختر از طرف دولت عثمانى توقيف شد ميرزا مهدى به « ترجمه كتاب ابراهيم بيك » از انگليسى به فارسى پرداخت كه حاجى زين العابدين تاجر مراغه‌اى آن را چاپ كرد .\r\nو آخر ، پس از مدت هفتاد سال و پنج ماه قمرى و بيست روز عمر ، در جمعه بيست و يكم ماه ذى القعدة الحرام سنه 1325 هزار و سيصد و بيست و پنج - مطابق 5 جدى ماه برجى - در محلهء ( قاضى كوئى ) اسلامبول وفات كرد ، و فرزندى بنام محمد ابراهيم بيك بر جا نهاد .\r\n\r\n* ( 854 - وفات شيخ محمد ، شوكانى يمنى ) *\r\nوى فرزند على بن محمد بن عبد اللّه صنعانى ، و خود از قضات و محدثين بوده كه در بيست و دويم ماه ذى القعدة الحرام سنه 1172 هزار و صد و هفتاد و دو ، چنان كه در « فهرست كتابخانه مباركهء رضويه 6 : 633 ش 2 » نوشته - مطابق ( . . . ) جوزا ماه برجى 1138 شمسى - متولد شده ، و چندين كتاب تأليف كرده از آن جمله : كتاب « اتحاف الاكابر » در سلسلهء أسناد كتابهائى كه خوانده است ، هريك را از زمان خود تا عصر مؤلف آن ، انجام تأليف آن شب 5 شنبه 15 ج 2 سنه 1214 .\r\nو آخر ، پس از مدت هشتاد و دو سال و هفت ماه قمرى و پنج روز عمر ، در شب چهارشنبه\r\n\r\n","description":"","footnote":"","page_name":" 1493 ","page_number":137},
  {"content":"\r\n\r\nبيست و هفتم ماه جمادى الاخرى سنه 1255 هزار و دويست و پنجاه و پنج - مطابق ( . . . ) اسد ماه برجى - وفات كرده .\r\n\r\n* ( 855 - وفات مرحوم سيد صفدر كشميرى ، ره ) *\r\nوى فرزند مرحوم سيد صالح رضوى و از علما و فضلا بوده ، و كتابى دارد بنام ( اناسى العيون » كه كشكولى است مشحون از جميع فنون در سه جلد ، و نام خود را در بزرگ‌تر آنها ذكر كرده ، و در چهارشنبه « 1 » هفدهم ماه رجب الفرد اين سال - مطابق ( . . . ) ميزان ماه برجى - وفات كرد .\r\nو فرزندش سيد عليشاه در ( 1269 ) بيايد .\r\n\r\n* ( 856 - تولد عباس ميرزاى ملك‌آراى قاجار ) *\r\nوى فرزند محمد شاه است ( 1222 ش 316 ) ، و در ماه رجب الفرد اين سال - مطابق ( سنبله - ميزان ) ماه برجى متولد شده ، و مادر وى - به‌طورىكه در كتاب « امير كبير و ايران 3 : 679 » نوشته - خواهر عفيف و پاك‌دامن يحيى خان چريقى از خاندان اصيل و نجيب كرد بوده ، و كتابى در « شرح احوال » خود نوشته كه اوضاع سلطنت ناصر الدّين شاه از آن خوب مكشوف مىشود ، و آن را در اين ايام در تهران چاپ زده و مقدمه‌ئى بر آن نوشته‌اند ، و در آن تاريخ تولد وى را به‌طورىكه ذكر شد و وفاتش را در سنه 1316 هزار و سيصد و شانزده در تهران و قبرش را در قم نزد پدرش مرقوم داشته‌اند ، و بانى اين طبع\r\n\r\n\r\n","description":"","footnote":"\r\n( 1 ) چهارشنبه بودن هفدهم رجب اين سال مستنبط از تاريخ وفات شيخ محمد مهدى قمبوانى است كه در تخت پولاد بر روى قبرش در حدود قبر فاضل هندى نوشته . منه .\r\n","page_name":" 1494 ","page_number":138},
  {"content":"\r\n\r\nو نويسندهء شرح حال ادارهء « مجله يادگار » و مدير فاضل آن آقاى اقبال آشتيانى است ، و پس از طبع و انتشار آن در « شماره 3 سال 3 مجله مرقومه ص 79 » فرموده كه وفات وى در ( 1316 ) غلط ، و درست آن ماه ذى القعدة الحرام سنه 1314 هزار و سيصد و چهارده است ( مطابق حمل - ثور ماه برجى ) ، و پس از وى در همان سال ( 1314 ) فرزندش محمد ميرزا را مظفر الدّين - شاه ملقب به ملك‌آرا نمود ، انتهى مختصرا .\r\n\r\n* ( 857 - تولد مرحوم ميرزا محمد حسين نايب الصدر شيرازى ، ره ) *\r\nوى فرزند ميرزا فخر الدّين ، فرزند مرحوم رحمتعلى شاه است كه در ( 1208 ش 131 ) گذشت .\r\nمرحوم ميرزا محمد حسين از علما و عرفا و شعرا بوده و خط خوبى داشته ، و در شب دوشنبه دويم ماه شعبان المعظم اين سال - مطابق ( . . . ) ميزان ماه برجى - از بطن گوهر سلطان خانم اصفهانى متولد شده ، و در علوم عقلى و نقلى و حكمت نظرى تبرزى تمام بهم - رسانيد ، و در طريقت ملقب به منصور على و پس از وفات پدر از طرف ناصر الدّين شاه نايب الصدر لقب يافت ، و در اشعار منصور تخلص مىنمود ، و حواشى غير مدونه چندى بر برخى از كتب ادبيه و غيره دارد . و پس از مدت سى و نه سال و شش ماه و نيم قمرى عمر ، در روز چهارشنبه هفدهم ماه صفر المظفر سنه 1295 هزار و دويست و نود و پنج - مطابق 2 حوت ماه برجى - در تهران وفات كرده ، و در قم در صحن پيش‌رو دفن شد . و يك دختر و يك پسر بنام ميرزا محمد حسن كه در ( 1290 ) بيايد از او بازماند .\r\n\r\n","description":"","footnote":"","page_name":" 1495 ","page_number":139},
  {"content":"\r\n\r\n\r\n* ( 858 - تولد غالب ، شاعر تبريزى ) *\r\nوى اسد اللّه بن رمضان بن محمود بن جمال ، و از شعراء آذربايجان بوده ، و در هشت ساعتى شب عيد فطر ( غرهء ماه شوال المكرم ) اين سال - مطابق ( . . . ) قوس ماه برجى - متولد شده ، و تاريخ آن را شاعرى چنين گفته :\r\n بنمودم سر يك‌دم در جيب تفكر * گفتم : بپناه اسد اللّه الغالب \r\n1255\r\nو در بيست و سه‌سالگى ملازم دربار مظفر الدّين شاه در زمان وليعهدى او گرديد ، و تأليفاتى دارد : اول « ديوان اشعار » . دويم كتاب « عشق‌نامه » بر وزن « مثنوى مولوى » انجام نظم آن سنه 1278 ، و اين دو كتاب باهم بچاپ رسيده ، و آنچه در احوال او نوشته شد مأخوذ از آخر آن است .\r\nو او غير از غالب دهلوى ( 1212 ش 176 ) است اگرچه نام او هم اسد اللّه بوده .\r\n\r\n* ( 859 - تولد مرحوم آقا ميرزا مسيح 34 چهارسوئى ) *\r\n* ( اعلى اللّه مقامه ) * وى فرزند دويم مرحوم آقا ميرزا محمد باقر 33 چهارسوئى ( 1226 ج 3 ش 370 ص 798 ) ، و خود از أعيان علماء اصفهان بوده ، و در يك ساعت پيش از طلوع صبح شب جمعه بيست و هفتم ماه شوال المكرم اين سال ، چنان‌كه در كتاب « احوال فرزندش آقا مير سيد حسن » و « شجره‌نامهء چهارسوئىها » هر دو تأليف نواده‌اش آقاى سيد محمد على روضاتى 37 ( 1348 ) نوشته - مطابق ( . . . ) جدى ماه برجى - متولد شده ، و در « احسن الوديعه 1 : 140 » در\r\n\r\n","description":"","footnote":"","page_name":" 1496 ","page_number":140},
  {"content":"\r\n\r\n1256 فرموده و آن اشتباه است .\r\nو به‌هرحال ، او سالها در اصفهان بوظيفهء يك نفر عالم عامل و فقيه كامل رفتار كرده ، تا هم آنجا پس از مدت هفتاد سال و يك ماه قمرى و دوازده روز عمر ؛ در نه ساعتى شب سه‌شنبه نهم ماه ذى الحجة الحرام سنه 1325 هزار و سيصد و بيست و پنج - مطابق 23 جدى ماه برجى - به بيمارى نفخ بطن وفات كرد ، و در مقبرهء پدر بزرگوار جلوى روى او بفاصله يك قبر دفن شد ، و دو پسر از زوجهء خود دختر عمش ميرزا محمد صادق 33 ( 1228 ج 3 ش 387 ص 850 ) برجا نهاد :\r\nاول : ميرزا جلال الدّين 35 ( 1283 ) . دويم : مير سيد حسن 35 ( 1294 ) .\r\nحجة الاسلام آقا ميرزا محمد مسيح موسوى چهارسوئى . تصوير ديگرى از آن مرحوم در ميان برادران و نيز صورت اجازه صاحب « روضات الجنات » والد ماجدش براى آن مرحوم كه در آن نام مجاز صريحا ميرزا محمد مسيح قيد گرديده در جلد 3 ش 370 بطبع رسيده است . م .\r\n\r\n","description":"","footnote":"","page_name":" 1497 ","page_number":141},
  {"content":"\r\n\r\nپايان نسخه كتاب « حدائق المقربين » خاتون‌آبادى به خط مرحوم حجة الاسلام آقا ميرزا محمد مسيح موسوى كه در سن 53 سالگى استنساخ نموده . از كتابخانه آقاى حاج سيد محمد على روضاتى و معرفى شده در جلد اول « فهرست كتب خطى كتابخانه‌هاى اصفهان ص 81 »\r\nپايان نسخه كتاب « معالم الدّين و ملاذ المجتهدين » به خط مرحوم آقا ميرزا محمد مسيح كه در هفده‌سالگى خود ( و در 46 سالگى پدر بزرگوارش ) استنساخ كرده از كتابخانه آقاى روضاتى\r\n\r\n","description":"","footnote":"","page_name":" 1498 ","page_number":142},
  {"content":"\r\n\r\n\r\n* ( 860 - تولد آقا محمد ، عين القضاة خوئى ، ره ) *\r\nوى فرزند آقا عبد الكريم ملقب به قاضى البكاء خوئى است ( كه برادر آقا محمد تقى خوئى كه در 1274 بيايد بوده ، و از خدمت ميرزا نصر اللّه صدر الممالك بطريقه عرفان نائل و ملقب به شير على گرديده و در حدود سال هزار و دويست و اندى در تهران وفات كرده ، و در سر قبر آقا دفن شد ) .\r\nو آقا محمد مرقوم از عرفا و اهل علم و ادب بوده و شعر هم مىگفته ، و او در چهارشنبه هيجدهم ماه ذى القعدة الحرام اين سال - مطابق ( . . . ) دلو ماه برجى - در خوى متولد شده ، و از خدمت عم مرقوم خود و حاج رجبعلى نيلى كه در ( 1284 ) بيايد بشرف عرفان نائل شد ، و در دستگاه ركن الدوله محمد تقى ميرزا ابن محمد شاه بتعليم بنات و بنين اشتغال نمود ، و اينك اين چند شعر از او نوشته شد :\r\n عالم چو حروف از ألف مؤتلف است * تأليف همه عالم از اين يك الف است\r\nاز پرتو نور او هويدا است دو كون * يك آينه است و عكس‌ها مختلف است \r\nايضا :\r\n ما همه موج و حبابيم و تو درياى محيط * دور اين موج و حباب از تو چو دريا نشود\r\nدر گلستان وجودت نبود خار دوئى * بىوجود تو بگلزار گلى وا نشود \r\n\r\n* ( 861 - تولد حاج شيخ مهدى واعظ كبير مشهدى ) *\r\nبه‌طورىكه در ضميمه « تاريخ علماء خراسان : 314 » فرموده ، با ملاحظه بعضى از مواضع ديگر ؛ وى از اعيان وعاظ و معاريف اين سلسله در عصر حاضر بوده ، و همانا در بيست\r\n\r\n","description":"","footnote":"","page_name":" 1499 ","page_number":143},
  {"content":"\r\n\r\nو دويم ماه ذي قعدة الحرام اين سال - مطابق ( . . . ) جدى ماه برجى متولد شده ، و كتابى بنام « بحر المحيط » و موسوم به « كشكول العارفين » در مطالب متفرقه تأليف كرده ، و در متن و حاشيهء آن به خط زيباى خود بسى از درر گران بها ذكر نموده ، و در بعضى از مواضع آن اشعارى از سروده‌هاى خويش آورده ، از آن جمله اين اشعار در ستايش حضرت رسول ( صلى اللّه عليه و آله ) اينجا نگارش يافت :\r\n اول رقم صحيفهء كن ! * زينت ده افسر تمكن\r\nشاهنشه ملك آفرينش * هادى طريق اهل بينش\r\nآن يكه‌سوار قاب قوسين * وان سيد و پيشواى كونين\r\nسياح فضاى قصر لاهوت * سباح بحار جرم ناسوت\r\nوان صدرنشين عرش اعظم * جبريل ز خدمتش معظم\r\nمحبوب و حبيب حى سرمد * سالار پيمبران محمد ص \r\nمرحوم حاج شيخ مهدى پس از مدت شصت و چهار سال و هشت ماه قمرى و شش روز عمر ، در روز پنج‌شنبه 28 ماه رجب الفرد سنه 1320 هزار و سيصد و بيست - مطابق ( . . . ) عقرب ماه برجى - وفات كرد ، انتهى .\r\nو بنابراين ، غرهء رجب آن سال جمعه بوده ، لكن در تقويم آن سال غره را شنبه نوشته ، و ممكن است چون مشهد طرف مشرق شمالى طهران افتاده و تقويم به افق طهران استخراج شده در شب جمعه مشهد رؤيت هلال شده و در طهران نشده .\r\n\r\n* ( 862 - تولد مرحوم حاجى ميرزا ابو الحسن اصطهباناتى ، قدس سره ) *\r\nوى بطورىكه در « دانشمندان و سخن‌سرايان فارس 1 : 90 » فرموده ، با ملاحظه بعضى از مواضع ديگر ؛ فرزند حاجى اسماعيل تاجر لارى است كه از لار فارس باصطهبانات\r\n\r\n","description":"","footnote":"","page_name":" 1500 ","page_number":144},
  {"content":"\r\n\r\nآمده و آنجا بتجارت مشغول شد ، و خود عالمى بزرگوار بلكه از اجلهء حكما و فضلا و ملقب به محقق العلماء ، و اهل فضل و ادب و علوم رياضيه و بالاخره معقول و منقول بوده ، و همانا در اين سال بنص « دانشمندان و سخن‌سرايان فارس » در اصطهبانات از بطن دختر نيك‌اختر مرحوم سيد جعفر كشفى ( 1267 ) متولد شده ، و در دوران شباب در يزد و مشهد و اصفهان در نزد آقا محمد جعفر كرمانى شاگرد شيخ انصارى و ميرزا محمد رضاء يزدى شاگرد صاحب « جواهر » و غير آنها تحصيل كرده چندان كه در اغلب فنون و علوم عصر خود خصوصا رياضى سمت استادى بهم رسانيد ، و چندين كتاب برشته تأليف كشيد :\r\nاول « حاشيه بر تحرير اقليدس » . دويم كتاب « الحصن الحصين » در توحيد در شرح « البلد الامين » جد مادريش مرحوم سيد جعفر كشفى ( قدس سره ) .\r\nسيم « رسالهء در قبله » كه آن را به خواهش مرحوم ميرزا ابراهيم مجتهد شيرازى محلاتى تأليف كرده . چهارم « رسالهء در هيئت » .\r\nپنجم كتاب « سلسبيل » در عرفان كه ملمع به عربى و فارسى است و آن را باستدعاى شيخ محمد باقر بن محمد حسين تمامى كه در ( 1278 ) بيايد تأليف كرده ، انجام تأليف آن سنه 1312 .\r\nششم « شرح تشريح الافلاك » شيخ بهائى . هفتم « شرح دعاى كميل » كه از همه شروح آن دعاى شريف كه تاكنون ديده شده بهتر و داراى بسى از مطالب عاليه و تحقيقات وافيه است .\r\nهشتم كتاب « لمعات النور » در تفسير آيهء نور . نهم كتاب « مطلع الانوار » در علم كلام .\r\nو بالاخره ، وى در ماه ذى الحجة الحرام سنه هزار و سيصد و سى و هشت - مطابق ( . . . ) سنبله ماه برجى - در اصطهبانات وفات كرده و در قبرستان بالنگ استان نزديك قبر مغربى شاعر تبريزى بفاصله يك باغ به طرف قبله دفن شد ، چنان كه مرحوم قدسى در نامه‌ئى كه ( در شب 9 ع 1 سنه 1343 ) به اين فقير نوشته بيان فرموده . و فرزندش ميرزا احمد شيخ الاسلام در ( 1354 ) بيايد .\r\n\r\n","description":"","footnote":"","page_name":" 1501 ","page_number":145},
  {"content":"\r\n\r\n\r\n* ( 863 - وفات ابو الفتح خان ، طوطى شاعر آذربايگانى ) *\r\nوى فرزند مرحوم ابراهيم خليل خان و برادر آغا بيگم زوجهء فتحعلى شاه ( 1248 ش 725 ) است ، و خود از شعرا بوده و تخلص طوطى مىنموده ، و در نزد نايب‌السلطنه تقربى تمام داشته و در اين سال وفات كرده ، چنان كه در « دانشمندان آذربايجان » است . و فرزندانى از او بازمانده :\r\nيكى محمد تقى خان كه در سنه 1267 وفات كرده .\r\nو ديگر عباسقلى خان جوانشير معتمد الدوله كه از معاريف رجال دربار ناصر الدّين شاه و همواره مرجع خدمات و وزارت‌هاى مهمه بوده و از علوم و فضائل حظى وافر داشته و در سنه 1275 لقب معتمد الدوله يافته ، و در ( ج 1 ) سنه 1278 وفات كرده ؛ چنان‌كه در جلد دويم « مرآة البلدان » نوشته ، و در « الذريعة 6 : 400 » در سنه 1269 نوشته و آن اشتباه است ، و آنجا دارد كه حاجى شيخ مهدى ( 1289 ) از اموال او مدرسه‌اى در نجف ساخت كه كتابخانه حسينيه در آن بنا شده .\r\n\r\n* ( 864 - تولد مرحوم حاج ميرزا ابو المكارم 32 زنجانى ، ره ) *\r\nوى سيد عزيز الدّين محمد فرزند مرحوم حاج ميرزا ابو القاسم 31 زنجانى است كه در ( 1224 ج 3 ش 348 ) گذشت .\r\nشرح احوال او در « شماره ( 6 - 7 ) سال 3 مجله يادگار » نوشته ، و از آن چنين برآيد كه او از علما و فقهاء اين عصر بود كه در اين سال در زنجان متولد شده ، و پس از تحصيل مقدمات در آنجا بقزوين رفت و شطرى آنجا درس خواند ، سپس در سنه 1278 بعتبات عاليات مشرف شد و آنجا در نزد شيخ انصارى و حاج سيد حسين ترك چندى تحصيل كرد ، و در سنه 1288 بزنجان بازگشت ، و زمانى بعد با پدر خود به حج رفت ، و پس از برگشتن و وفات پدر در زنجان\r\n\r\n","description":"","footnote":"","page_name":" 1502 ","page_number":146},
  {"content":"\r\n\r\nمرجع رياست شرعيه گرديد ، و منصب قضا و افتاء به دو رسيد تا انقلاب مشروطيت پيش آمد و در آن قضايا در تسكين فتن و اصلاح امور عامه دخالت‌هائى نيكو فرمود ، و كتبى چند تأليف نموده :\r\nاول كتاب « التحية المباركه » در احكام سلام ، نزديك بسه‌هزار بيت ، كه نسخه‌اى از آن به خط خودش اينك نزد فرزندش حاج ميرزا ابو القاسم موجود است . دويم « حواشى عديده » بر كتب « رياض » و « رسائل » و غيره . سيم « رساله‌ئى در توفيق ميان آيات قرآن در خلق آسمان و زمين » . چهارم « رساله‌ئى در رد شمس » در جواب يكى از علماء عامه .\r\nپنجم كتاب « سوانح سفر حجاز » بنظم و نثر . ششم « شرح دعاء كميل » . هفتم كتاب « صبح صادق » در مسائل اجتماعى . هشتم كتاب « لطائف الكلام » در حكم اوانى ذهب و فضه .\r\nنهم كتاب « معارج الرضوان » در اصول و فروع . دهم كتاب « مفتاح الظفر » در نماز سفر .\r\nو آن مرحوم در هنگام غروب روز شنبه بيست و ششم ماه ربيع الاول سنه 1330 هزار و سيصد و سى - مطابق 26 حوت ماه برجى - در زنجان وفات كرد ، و در نزد پدرش دفن شد . و يك دختر 33 و پنج پسر بدين شرح باز گذاشت :\r\nاول سيد ابراهيم 33 كه بنا بمرقومات « فهرست مشاهير علماء زنجان » در سنه 1296 متولد شده و خود از علماء بزرگوار بوده و نزد شيخ الشريعة و آخوند خراسانى درس خوانده و در سنه 1342 در كربلا بسن 46 سالگى وفات كرده و هم آنجا دفن شد .\r\nدويم سيد احمد 33 مستشار ديوان تميز در وزارت عدليه .\r\nسيم حاج سيد ابو القاسم 33 مرقوم كه در گيلان در يكى از ادارات دولتى است .\r\nچهارم سيد كاظم ميرزائى 33 كه در سنه 1321 متولد شده و خود از علماء گوشه‌نشين بوده و شرح حال مرقوم در مجله از قلم او است .\r\nپنجم سيد اسماعيل 33 كه هم در رشت به كارهاى دولتى مشغول است .\r\n\r\n","description":"","footnote":"","page_name":" 1503 ","page_number":147},
  {"content":"\r\n\r\n\r\n* ( 865 - تولد حاج ميرزا حسن علوى سبزوارى ) *\r\nوى فرزند مرحوم حاج سيد اسماعيل سبزوارى است كه در ( 1262 ) بيايد :\r\nمرحوم حاج ميرزا حسن از علما و فقهاء اين اعصار بود ، و چنان‌كه در « شهداء الفضيله :\r\n372 » و نامه مورخهء ( 20 شعبان 1372 ) سيد محمد حسن علوى ( 1349 ) به اين فقير ذكر شده ؛ در اين سال در سبزوار متولد شده و در نزد حاج سيد حسين نرك درس خوانده تا از علما و رؤساء سبزوار گرديد ، و قضايائى ما بين او و شوكة الدوله از اعيان آن عصر رخ داده ، و آخر در شب چهارشنبه چهارم ماه محرم الحرام سنه 1332 هزار و سيصد و سى و دو - مطابق 11 قوس ماه شمسى - در موقعى كه از مكه برگشته بود ، در بين الحرمين بظلم أعراب حربى بقتل رسيد ، و فرزندانى از او مانده :\r\nاول ميرزا سيد ابو القاسم كه در سنه 1281 متولد شده و از علما و اتقيا و اسخياء سبزوار بوده ، و پس از مدت 69 سال عمر ؛ در سنه 1350 در سبزوار وفات كرده و در مقبره عمش حاج ميرزا ابراهيم دفن شده ، و فرزندانى داشته : يكى آقاى حاج ضياء الحق غفورى ( سلمه اللّه ) كه از اهل علم و ادب عصر حاضر است و در سفر مكه همراه جدش صاحب عنوان بوده و جسد او را ببقيع آورده و آنجا دفن كرد ، و بسيارى از مواليد و وفيات و تواريخ اين خانواده را وى براى سيد محمد حسن مذكور نقل كرده . ديگر سيد كاظم آقا ( دام عزه ) .\r\nدويم از فرزندان صاحب عنوان : حاج ميرزا ابو الفضل شريعتمدارى ( سلمه اللّه ) كه از علما و اغنياء سبزوار است و در سنه 1286 متولد شده .\r\n\r\n","description":"","footnote":"","page_name":" 1504 ","page_number":148},
  {"content":"\r\n\r\n\r\n* ( 866 - تولد شيخ حسونه نواوى ازهرى ) *\r\nوى فرزند عبد اللّه ، و خود از علماء حنفى و شيخ جامع الازهر بوده ، و همانا در اين سال - به‌طورىكه در « معجم المطبوعات : 754 » نوشته - در نواى از ناحيهء اسيوط مصر متولد شده ، و سالها در جامع مذكور كتب معموله در مذهب ابو حنفيه را درس مىگفته ، و نيز در قلعه بجامع محمد على در كتب فقه و در مدارس ملكيه براى مدرسه دار العلوم و شاگردان مدرسه حقوق تدريس مىنموده ، و در سنه 1312 دولت خديوى وى را بوكالت جامع الازهر دعوت و او آن را اجابت نمود ، و كميسيونى براى اداره امور آن در اين وقت تشكيل شده و با وى شركت نمود ، و او دستورات و نظام‌نامه‌اى براى علما و دروس و كتب درسى و اجازات و امتحانات آن وضع كرد ، و در سنه 1313 بجاى شيخ انبابى ( 1240 ج 4 ش 574 ص 1113 ) بشيخيت اصلى آن برقرار گرديد و بسبب تعيين او بدين سمت شيخيت اين جامع كبير كه با شافعيه بود دوباره بحنفيه برگشت ، لكن فقط او و شيخ مهدى از حنفيه در اين اوقات بشيخيت آن نائل شدند ، و در سنه 1315 با شيخيت آن مفتى عموم بلاد مصريه شد ، و در شيخيت او كتابخانهء عمومى براى اين جامع بنياد شد ، و هم او با شيخ محمد عبده نهضت علمى آن را ايجاد كردند .\r\nو او كتابى دارد بنام « سلم المسترشدين » براى احكام شريعت و دين ، در فقه حنفى كه در سنه 1292 از تأليف آن فارغ شده .\r\nو پس از مدت هشتاد و هشت سال قمرى عمر ، در سنه 1343 هزار و سيصد و چهل و سه وفات كرد .\r\n\r\n* ( 867 - تولد مرحوم ميرزا حسين خان تفريشى ، ره ) *\r\nميرزا حسين خان از عرفاء سلسلهء ذهبيه كبرويه بوده ، و در اردبيل رياست فرقه ذهبيه\r\n\r\n","description":"","footnote":"","page_name":" 1505 ","page_number":149},
  {"content":"\r\n\r\nو حكومت آن سلسله را داشته ، و شعر هم مىگفته و تخلص گمنام مىنموده ، و او در اين سال متولد شده ، و پس از سير و گردش در برخى از بلاد داخل سلسلهء صوفيه ذهبيه گرديد ، و چندى مانند پدران خود سررشته‌دار فوج خراسان بود ، و آخر در اردبيل ساكن شد ، و « ديوانى » در اشعار دارد ، چنان‌كه در « الذريعة 9 : 935 ش 6157 » فرموده . و در هنگام طلوع آفتاب روز يك - شنبه غره ماه رمضان المبارك سنه 1334 هزار و سيصد و سى چهار - مطابق 11 سرطان ماه برجى - در اردبيل وفات كرد ، چنان كه ميرزا محسن حالى تخلص عماد الفقراء اردبيلى در كتاب « گمنام » نام نوشته .\r\nو چنان‌كه اين ميرزا حسين خان تخلص گمنام نموده ميرزا ابراهيم خان خوشنويس جلايرى كه در ( 1300 ) ذكرى از او مىشود نيز تخلص گمنام داشته .\r\n\r\n* ( 868 - وفات شيخ خضر عفكاوى نجفى ) *\r\nعفكاوى منسوب است بعفك كه در اصل نام مردى بوده و سپس علم شده براى قطعه زمينى از فضاى عراق عرب كه واقع است در ميان دجله و فرات و از شعبه‌اى از فرات كه از حله بيرون مىآيد آب برمىدارد ، و مردم عوام آن را عفچ - بچيم فارسى - مىگويند ؛ چنان كه در « الكرام البررة 2 : 494 » فرموده .\r\nو شيخ خضر مرقوم صاحب عنوان - چنان كه در ( ص 493 ) كتاب مذكور نوشته - فرزند شلال بن حطاب از آل خدام شيبانى باهلى است .\r\nشيبان در ( ج 1 سال 1203 ص 152 ش 88 ) نامش برده شده .\r\nو باهلى قبيله‌اى است از قيس عيلان 5 بن مضر 4 بن نزار 3 ( مذكور در مقدمه فصل 3 ص 25 ) كه منسوب‌اند بباهله كه بمرقومات صفحه مذكوره زنى از طايفه همدان و زوجهء معن ابن سعد بن قيس عيلان مذكور بوده ، و اينكه در بعضى جاها مىگويند باهلة بن اعصر مانند تميم بن مره است كه مقصود طايفه باهله باشد ، و تذكير آن بملاحظه حى درست و تأنيثش نيز بملاحظه قبيله درست است ، و فرقى نيست در اينكه آن كلمه در اصل براى مرد\r\n\r\n","description":"","footnote":"","page_name":" 1506 ","page_number":150},
  {"content":"\r\n\r\nباشد يا زن ، انتهى .\r\nو شيخ خضر صاحب عنوان از اعاظم علماء شيعه در قرن 13 و در فقه آل محمد براعتى تمام داشته ، و در زهد بر جانبى عظيم بوده ، و همانا او در عصر سيد بحر العلوم از عفك بنجف آمده و آنجا در نزد علما و مدرسين آن سرزمين همچون شيخ جعفر نجفى و غيره به تحصيل پرداخت تا خود از علماء بزرگوار گرديد ، و كتبى چند برشتهء تأليف كشيد :\r\nاول كتاب « ابواب الجنان و بشائر الرضوان » در ادعيه و زيارات و اعمال سال كه معروف به « مزار شيخ خضر » است . انجام تأليف آن شعبان سنه 1242 . دويم كتاب « ادعيه و احراز » . سيم كتاب « التحفة الغروية » در شرح « اللمعة الدمشقية » كه در سنه 1229 شروع در تأليف آن نموده و تا سنه 1245 تا كتاب ميراث به چندين جلد رسيده .\r\nچهارم كتاب « جنة الخلد » در اصول دين و مسائل عمليه . پنجم كتاب « عصام الدّين » .\r\nششم كتاب « مصباح الحجيج » . هفتم كتاب « مصباح المتمتع » . هشتم كتاب « معجز الامامية » .\r\nنهم كتاب « نجم الهداية » . دهم كتاب « هداية المسترشدين » كه نجم الهدايه در شرح آن است .\r\nو وى از شيخ جعفر نجفى روايت مىكند ، و روايت مىكند از او شاگردش مرحوم ملا عبد الكريم كرمانى ( ره ) چنان كه در « الذريعة » جلد مذكور و هم در ( ج 1 ص 191 ش 989 ) فرموده .\r\nو بالاخره ، او در اين سال وفات نموده ، و در بقعه‌ئى مشهور در نجف دفن شد ، در طرف شرقى مدرسه بزرگ حاجى ميرزا حسين خليلى در محله عماره .\r\n\r\n","description":"","footnote":"","page_name":" 1507 ","page_number":151},
  {"content":"\r\n\r\n\r\n* ( 869 - وفات ميرزا صادق ، تسليم شاعر اصفهانى ) *\r\nمأخذ آن را فراموش كرده‌ام ، و در « الذريعة 9 : 170 و 171 » چند نفر بدين تخلص ذكر كرده و اتفاقا دو نفر آنها هم اصفهانى بوده‌اند ، ليكن نام هيچ‌كدام صادق نبوده و يكى هم از اهل اين مائه نبوده « 1 » .\r\n\r\n\r\n","description":"","footnote":"\r\n( 1 ) براهنمائى كتاب نفيس « فرهنگ سخنوران : 4 » تأليف آقاى دكتر ( ع ) خيام‌پور بمآخذ ذيل دست يافتيم :\r\n1 - « المآثر و الآثار : 225 » كه گويد : صدر الافاضل مولى حسن تسليم ، اديبى بارع و شاعرى مشهور بود ، رسالهء « الصبح الصادق » از اوست .\r\n2 - « رياض العارفين : 427 ط 2 » كه گويد : تسليم اصفهانى . ميرزا صادق نام داشته و چندى لواى سياحت افراشته ، ارادت غلام على شاه جلالى هندى را گزيده و در فيافى سلوك دويده ، گويند مردى صاحب ذوق بوده اما بطريقه سلسله جلاليه رفتار مىنموده ، ملاقاتش اتفاق نيفتاد ، چند سال قبل ازين فوت شد ، ديوانش به نظر رسيد قريب پنج هزار بيت است ، اين دو بيت ازوست .\r\n صوفى كه گويد برملا ، روى تو ديدم بارها * گر راست مىگويد چرا ، بانگ انا الحق مىزند\r\nترا با خلقت اشيا چه كار است * همان بهتر كه اشيا را ندانى \r\n3 - « الذريعة 9 : 170 و 15 : 6 » نيز باستناد دو مأخذ فوق « صبح صادق » و « ديوان تسليم » را از يك شخص دانسته ، و لذا مؤلف « فرهنگ سخنوران » هم او را چنين عنوان كرده است :\r\nتسليم اصفهانى : مولا حسن ( صادق ) . اما مأخذ تاريخ فوت او معلوم نشد ، و سال تأليف « رياض العارفين » چنان كه در ( ص 418 ) تصريح نموده 1278 بوده است . م .\r\n","page_name":" 1508 ","page_number":152},
  {"content":"\r\n\r\n\r\n* ( 870 - ميرزا صادق ، فانى شاعر تبريزى ) *\r\nفانى از شعراء عصر خود بوده و در اين سال متولد شده ، چنان كه در « دانشمندان آذربايجان :\r\n291 » فرموده « 1 » ، و بيشتر عمر خود را در گنجه گذرانيده ، و تأليفاتى دارد :\r\nاول « ديوان اشعار » بپارسى و تركى . دويم كتاب « خمسهء ادبيه » .\r\n\r\n* ( 871 - تولد سيد على زويع حسينى ) *\r\nدر « الذريعة 15 : 128 ش 862 » شرحى نوشته بمفاد اينكه :\r\nوى فرزند سيد احمد بن محمد حسن بن عيسى بن كامل بن منصور بن كمال الدّين بن منصور ابن سيد على زويع است كه اين سيد على از كوفه بحله آمده ، و صاحب عنوان در اين سال متولد شده ، و كتابى بنام « الضياء اللامع » در شرح « شرايع » در هفده جلد تأليف كرده كه جلد صيد و ذباحه به خط مؤلف و جلد حج از آنها را من در نزد نواده برادرش سيد باقر بن حسين بن عيسى بن سيد احمد مذكور ديدم ، و از جلد طهارت در سنه 1303 فارغ شده و نام آن در اصل « لمع » بوده و سپس آن را تغيير به « الضياء اللامع » داده ، و بر چندين جلد آن علما تقريظاتى نوشته‌اند .\r\nو آخر پس از مدت شصت و هفت سال قمرى عمر ، در سنه 1322 هزار و سيصد و بيست و دو با برادر خود سيد فاضل در يك سال وفات كردند ، و در تاريخ آنها چنين گفتند :\r\n قضى العالمان فناح الهدى * بخطبهما المنتحر بالهموم\r\nفحيا هما بمفيد الرضا * سلام البديع الحميد العظيم \r\n\r\n\r\n","description":"","footnote":"\r\n( 1 ) در « فرهنگ سخنوران » نيز مأخذ ديگرى غير از كتاب تربيت ذكر نكرده است . م .\r\n","page_name":" 1509 ","page_number":153},
  {"content":"\r\n\r\nكه هر مصراعى از آنها تاريخ است ، انتهى ما فى « الذريعة » .\r\nليكن چنان‌كه ما خود اعداد حروف هريك از اين مصاريع چهارگانه را در زير نوشته و آنها را جمع نموديم فقط مصراع اول 1322 خواهد شد و سه مصراع ديگر هريك كمتر يا زيادتر مىباشد ، و ممكن است تصحيح آن‌ها بدين نحو كه در مصراع دويم المنتحر ( المنتحى ) نوشته شود و در مصراع سيم الرضا ( الرضى ) و در چهارم البديع ( البدى ) ، زيراكه بدى نيز يكى از أسماء الحسنى مباركه است ، چنان‌كه در دعاء جليل الشأن عظيم القدر جوشن كبير در فصل 21 وارد شده « 1 » .\r\n\r\n* ( 872 - وفات مرحوم قهرمان ميرزاى قاجار ، ره ) *\r\nوى « 2 » فرزند مرحوم نايب‌السلطنه عباس ميرزا است كه در ( 1203 ش 82 ) گذشت .\r\nقهرمان ميرزا از شاهزادگان معروف قاجاريه است كه با محمد شاه از يك مادر و در اين سال - چنان كه در « منتظم ناصرى » است - در تبريز وفات كرده و در صحن قديم قم دفن شده ، و در « مرآة البلدان 1 : 580 » در 1256 نوشته ، و در كتاب « تاريخ نو : 284 » در سنه 1263 گفته .\r\nو فرزندانى از او بازماند ، از آن جمله يكى نواب عميد الدوله كيومرث ميرزا كه در سنه 1277 حاكم كرمان بوده و همان سال لقب عميد الدوله يافت و او در سلسلهء عرفا داخل و خدمت مرحوم صفىعلى شاه ( ره ) ارادت داشته .\r\n\r\n\r\n","description":"","footnote":"\r\n( 1 ) مطالعه‌كننده محترم توجه به اين همه دقت مؤلف كتاب خواهد داشت كه در اينجا و هر جاى ديگرى كه ماده تاريخى نقل نموده خود شخصا بدقت ماده را حساب كرده و اگر كم و زيادى يافته كوشش نموده تا آن را بوجهى تصحيح كند ، و اين يكى از فوائد نادره اين كتاب است ، جزاه اللّه خيرا . م .\r\n( 2 ) رجوع شود بمقدمه « ديوان سروش ص 14 » . يادداشت مؤلف .\r\n","page_name":" 1510 ","page_number":154},
  {"content":"\r\n\r\nو ديگر مرحوم محمود ميرزا كه در مشهد متولد شده و چندى در نزد عمش حاجى حسام السلطنه بوده و از او تربيت يافت و بعد از آن بأمر ناصر الدّين شاه موسوم به اكبر ميرزا و ملقب به شمس العرفاء گرديد و در غزل‌سرائى طبعى عالى داشته و تخلص شمس مىفرموده و نقاشى و طراحى هم مىكرده .\r\n\r\n* ( 873 - وفات آقا محمد ، للهء شيرازى ) *\r\nوى فرزند مرحوم مهدى خان بن حاجى طالب بن حاجى هاشم خان بالا كفتى شيرازى است . حاجى هاشم خان در ( 1197 ش 29 ) گذشت .\r\nنواده‌اش آقا محمد صاحب عنوان بجاى پدر خود كدخداباشى پنج محلهء حيدرى خانهء شيراز ، و بااين‌حال باقتضاى طبع موزون شاعرى سخن‌پرداز بوده ، و در اين سال وفات نموده و فرزند او لطف‌على خان فكار است كه در ( 1288 ) بيايد « 1 » .\r\n\r\n* ( 874 - تولد دفترى شاعر بروجنى ، ره ) *\r\nدفترى نامش محمد امين و در شاعرى كلامش متين بوده . و او در اين سال متولد شده ، و پس از مدت شصت و يك سال قمرى عمر در سنه 1316 هزار و سيصد و شانزده وفات كرده « 2 » .\r\n\r\n\r\n","description":"","footnote":"\r\n( 1 ) مآخذ ترجمه لله‌باشى شيرازى را در « فرهنگ سخنوران : 504 » دو كتاب « فارسنامه ناصرى 2 : 47 » و « مرآة الفصاحهء » داور شيرازى ذكر كرده . م .\r\n( 2 ) مأخذ دفترى شناخته نشد ، بايد بكتب مربوط به چهارمحال و بختيارى رجوع شود . م .\r\n","page_name":" 1511 ","page_number":155},
  {"content":"\r\n\r\n\r\n* ( 875 - تولد مرحوم آخوند ملا محمد كاظم خراسانى ) *\r\n* ( اعلى اللّه مقامه ) * وى « 1 » فرزند شيخ حسين هروى طوسى است كه از اهل علم بوده .\r\nو مرحوم آخوند ملا محمد كاظم خود از اجلهء علماء معقول و منقول و محققى بىنظير در فن اصول بود ، و بعد از استادش مرحوم حاجى شيخ مرتضى انصارى ( عليه‌الرحمه ) كه در ( ج 2 سال 1214 ص 487 ش 220 ) گذشت علم اصول فقه را ابن فاضل فرزانه و دانشمند يگانه تأسيسى جديد نهاد ، به‌طورىكه همهء علماء عصر وى و همچنين تاكنون أبكار أفكار او را مورد دقت و تحقيق و كتاب كفايه‌اش را مطرح تدريس و تدرس خود قرار داده‌اند .\r\nشرح احوالش در چندين كتاب نوشته ، از آن جمله : « فهرست كتابخانه رضويه 5 :\r\n560 » ، و از آنها همه چنين برآيد كه وى در اين سال - چنان‌كه در « احسن الوديعه » نوشته - در طوس متولد شده ، و در شماره 24 سال 8 جريدهء « چهره‌نما » در سنه 1247 گفته ، و در سنه 1277 بتهران آمده به تحصيل حكمت الهيات و منطق پرداخت ، و در سنه 1278 بنجف آمده در مدرس شيخ انصارى و حاج سيد على شوشترى مشغول تحصيل شد . و پس از وفات آنها در نزد شيخ راضى نجفى و ميرزاى شيرازى درس خواند ، و در موقع مهاجرت ميرزا بسامره بهمراه او بدان شهر آمد و بأمر او پس از خاتمه تحصيلات در نجف اشرف ساكن و آنجا بتدريس و تأليف مشغول شد ، و بزرگان اهل علم در مذهب شيعه از هرجا فيض مدرس او را غنيمت دانسته گروهى انبوه بمجلس درس او حاضر شدند ، چنان‌كه جماعتى كثيره از آنها\r\n\r\n\r\n","description":"","footnote":"\r\n( 1 ) رجوع شود بماهنامه « وحيد ، سال 6 ش 12 ش مسلسل 72 ص 1036 » يادداشت مؤلف . ايضا رجوع شود به مقاله « تلگرام آخوند خراسانى به سپهدار تنكابنى در باب آخوند ملا قربانعلى زنجانى » بقلم منوچهر صدوقى « سها » مندرج در مجله « اميد ايران .\r\nش 924 » كه در 10 مهر 1351 ش منتشر شده است ، و نيز به شرح حال صاحب عنوان در كتاب « زندگانى آية اللّه چهارسوقى : 152 - 153 » . م .\r\n","page_name":" 1512 ","page_number":156},
  {"content":"\r\n\r\nاز اجله علماء عصر حاضر گرديدند .\r\nدر « الذريعة 13 : 33 » فرمايد : « در يكى از شبهاى دوره اخير تدريس او شاگردان وى را شماره نمودند و زياده بر هزار و دويست نفر بشمار آمدند ، انتهى .\r\nو او با ابهت و وقارى تمام در بالاى منبر درس مىگفت ، و پس از وفات ميرزاى شيرازى رياست علمى شيعه در هرجا از ايران و عراق عرب و هند و افغانستان و غيره بوى مرجوع و مرجعيت و مطبوعيتى فوق‌العاده بهم رسانيد .\r\nو چون صداى مشروطه‌خواهى در ايران بلند شد از نفوذ او استفاده نموده و در مشروطه خواهى او را با خود همراه كردند « 1 » ، و او هم با جدى بليغ و جهدى شايان در استقرار مشروطه در ايران ايستادگى و در نتيجه غالب علما هم با وى موافق و آنها كه مخالفت كردند يا معتزل و غير مرجوع شدند با سر در سر اين كار دادند ، و ازاين‌رو نامش در تاريخ مشروطيت ايران مقام بلندى را احراز ، و خود در ممالك خارجه شهرتى بسزا بهم رسانيد . ولى افسوس كه پس از چندين سال عكس مقصود او از اين مشروطه در ايران ظاهر و فرزند بزرگوارش مرحوم آقازاده يكى از كسانى بود كه مقهور گرديد و جان شيرين را در اين راه از دست داد .\r\nو به‌هرحال ، مرحوم ملا محمد كاظم كتب چندى تأليف كرده همه در نهايت دقت و تحقيق ، و اشهر همه كتاب « كفاية الاصول » در اصول فقه است كه چنان‌كه نوشتيم مطرح تدريس و تدرس علماء اصول و در نزد عموم ابن فرقه مرجوع اليه و مقبول است ، و چندين نفر از بزرگان شرح يا حاشيه بر آن نوشته و مراتب علمى خود را در اطراف مطالب آن ابراز داشته‌اند .\r\nو او در يك ساعت پيش از طلوع آفتاب روز سه‌شنبه بيستم ماه ذى الحجة الحرام سنه 1329 هزار و سيصد و بيست و نه - مطابق 19 قوس ماه برجى - در نجف وفات كرد ، و هم در آنجا در مقبرهء ميرزاى رشتى ( 1312 ) كه در صحن مقدس طرف راست كسى است كه از در شرقى بزرگ بيرون مىرود دفن شد .\r\nو فرزند بزرگش ميرزا محمد مهدى آيت‌اللّه‌زاده از علما و أعيان عصر در نجف\r\n\r\n\r\n","description":"","footnote":"\r\n( 1 ) در اين خصوص نامه‌هاى فيما بين ادوارد براون انگليسى و صاحب عنوان در مجله « يادگار ، سال 1 ش 2 ص 46 - 51 » مراجعه شود .\r\n","page_name":" 1513 ","page_number":157},
  {"content":"\r\n\r\nاست . از 2 شماره « 5763 و 5764 روزنامه اطلاعات » مستفاد شد كه وى در 6 ( يا 7 ) ج 2 1364 وفات كرده ، و از جريده « چهره‌نما ، سال 12 ش 15 ص 12 » نيز چنين برآيد كه وى پس از فوت پدر در مشروطه‌خواهى مخالف او درآمد ، انتهى . و او فرزندى دارد نامش محمود كفائى .\r\nو فرزند ديگر مرحوم آخوند : مرحوم ميرزا محمد آقازاده كفائى است كه اشاره بوى نموديم و در ( 1294 ) بيايد .\r\nو فرزند ديگرش حاج ميرزا احمد كفائى است كه ساكن مشهد و بعد از برادر بزرگش آقازاده ، خدمه حرم مطهر امر كليددارى ضريح مطهر را به او واگذاشتند ، و « حاشيه‌ئى بر كفايهء » پدر نوشته .\r\nو ديگر ميرزا حسن كفائى كه در سنه ( 1321 ) متولد شده ، و چندين دوره بنمايندگى مجلس از طرف اهل مشهد معين شد ، و در اين اواخر عضو مجلس سنا براى مردم مشهد بود كه ناگهان در شب سه‌شنبه 10 ذىالحجه ( عيد قربان ) سنه 1373 - مطابق 19 مرداد ماه باستانى - دو ساعت پيش از نصف شب - بدون عارضهء بيمارى در طهران وفات كرد ، و روز 4 شنبه 11 نعش او را با تجليلى تمام حركت داده و در شاه عبد العظيم ( ع ) دفن كردند ، چنان‌كه در « روزنامه اطلاعات ، سال 29 ، ش 8453 ، يازدهم ذىالحجه 1373 » نوشته .\r\n\r\n* ( 876 - وفات سيد نور الاصفياء اورنگ‌آبادى ) *\r\nوى از علماء رياضى ، و خود چنان كه در « فهرست كتب خطى : 201 س 1 » نوشته « 1 » .\r\n\r\n\r\n","description":"","footnote":"\r\n( 1 ) مؤلف بيش از اين چيزى در نسخه اصل نياورده و پس از تفحص بسيار معلوم شد مقصود ايشان از « فهرست كتب خطى » همانا « فهرست نسخه‌هاى خطى فارسى 1 : 20 » تأليف گرانقدر آقاى ميرزا احمد منزوى است ، و در آنجا چنين آمده است كه : « نور الحساب » از سيد نور الاصفياء فرزند نور العلى فرزند قمر الدّين اورنگ‌آبادى درگذشته در حيدرآباد -\r\n","page_name":" 1514 ","page_number":158},
  {"content":"\r\n\r\n\r\n* ( 877 - تولد مرحوم سيد هاشم 33 آل بحر العلوم ) *\r\nوى فرزند مرحوم حاج سيد على 32 آل بحر العلوم ( رحمه اللّه ) است كه در ( 1224 ش 353 ج 3 ص 785 ) گذشت .\r\nمرحوم سيد هاشم از علماء أعلام بوده كه در اين سال متولد شده ، و در نزد ميرزاى شيرازى درس خوانده و تقريرات دروس وى را بكتابت درآورده و از آن جمله است « تقريرات مقدمهء واجب » كه آن استاد راد آن را پسنديده و امر باستنساخ آن فرموده ، و ديگر مجلدى در « تقريرات اكثر مباحث اصول » از اجزاء و ضد و مفاهيم و عموم و خصوص و برخى از ظنون و اصول عمليه . و نيز از تأليفات وى رساله‌ئى است در « حجيت ظن » .\r\nو بالاخره ، وى بسن جوانى پس از مدت بيست و نه سال قمرى عمر ، در سنه 1284 هزار و دويست و هشتاد و چهار ، در حيات پدر بزرگوار وفات كرد ، چنان‌كه در « شهداء الفضيلة :\r\n337 » و « الذريعة 4 ش 1699 » نوشته‌اند .\r\n\r\n* ( 878 - وفات شيخ يوسف شاعر بحرينى ) *\r\nوى فرزند محمد بن ابو ذئب ، و خود از شعرا بوده ، و در اين سال وفات نموده ، چنان - كه در « اعيان الشيعة 1 : 404 » فرموده .\r\n\r\n\r\n","description":"","footnote":"\r\n- 20 ذيقعده 1255 ق . استورى مىافزايد : تاريخ 1222 كه در « فهرست آصفيه » براى درگذشت او ياد كرده شايد سال نگارش اين كتاب باشد كه در جدول نادرست گذارده شده است . انتهى .\r\nو نيز در كتاب مزبور تأليف ديگرى از اين شخص بنام « نور المحاسبين » ياد شده است . م .\r\n","page_name":" 1515 ","page_number":159},
  {"content":"\r\n\r\nسنه 1256 قمرى آدينه غرهء محرم الحرام\r\nمطابق\r\nسنه 1218 شمسى ( . . . ) حوت ماه برجى\r\nسنه 1219 شمسى\r\nشنبه شانزدهم محرم الحرام اول حمل ماه برجى\r\n\r\n* ( وفات ميرزا احمد شروانى يمنى ) *\r\n19 ع 1 . شرح احوال او در ( ج 1 سال 1200 عنوان 57 ص 108 ) گذشت .\r\n\r\n* ( 879 - تولد مرحوم ملا محمد حسن زنجانى ، ره ) *\r\nچنان‌كه در جلد سيم « وقايع الايام : 203 و 4 » خيابانى و بعضى از مجلدات متفرقه « الذريعة » نوشته : وى فرزند ملا قنبر على بن محمد حسن بن احمد بن محمود زنجانى ، و خود از علماء اين عصر بود كه در پنج‌شنبه هفدهم ماه ربيع المولود اين سال ، بنص « وقايع الايام » - مطابق ( . . . ) ثور ماه برجى - متولد شده ، و چندين سال تحصيل علوم نموده ، و مرات عديده به زيارت ائمه عراق و ايران رفته ، و كتب چندى تأليف كرده :\r\n\r\n","description":"","footnote":"","page_name":" 1516 ","page_number":160},
  {"content":"\r\n\r\nاول كتاب « انيس الطلاب » در احوال بسيارى از علماء زنجان و غيره .\r\nدويم كتاب « تبيان البيان » در قواعد قرآن . سيم كتاب « توضيح المشكلات » در نحو و صرف و عروض . چهارم كتاب « روشن ضمير » در شرح دعاء جوشن صغير ، پنجم كتاب « فرمايش محمديه » در تجويد . ششم كتاب « قسطاس المقادير و مقياس المعايير » در موازين شرعيه . هفتم كتاب « قنوان صنوان » در شرح « نصاب الصبيان » ابو نصر فراهى . هشتم كتاب « لوايح الادله » در فوائح عديله . نهم كتاب « منهج الرشاد » در شرح « ارشاد » شيخ مفيد .\r\nدهم « نظم كتاب تصريف زنجانى » مشهور ، سيصد بيت .\r\nو او در حدود ( 1340 ) وفات كرده ، و ضمنا معلوم شد كه او شعر هم مىگفته .\r\nو در « فهرست مشاهير علماء زنجان » عنوانى براى او آورده ، و وفاتش را در عين سال 1340 ذكر كرده .\r\n\r\n* ( 880 - وفات ميرزا محمد تقى علىآبادى مازندرانى ) *\r\nعلىآباد ، به‌طورىكه در كتاب « فتنهء باب : 53 » نوشته قصبه‌ئى بوده بر سر راه طهران بسارى و همچنين طهران ببارفروش ، و در اين سنوات بواسطهء موقعيت ارتباطى خود ايستگاه راه‌آهن و مركز كارخانه‌هاى نساجى و كنسرو است ، و آن را شاهى نام نهاده‌اند ، انتهى .\r\nو ميرزا محمد تقى فرزند ميرزا محمد زكى مستوفى است ( كه در سنه 1245 وفات كرده ) ، و خود از فضلا و رجال دربار فتحعلى شاه و منشى الممالك آن بارگاه بوده ، و شعر هم مىگفته و تخلص صاحب مىنموده چنان‌كه نيز صاحب ديوان لقب داشته ، و در « الذريعة 19 :\r\n99 » دارد كه تخلص هلالى مىنموده . و كتابى بنام « ملوك الكلام » در تاريخ از زبان فتحعلى شاه تأليف كرده ، يعنى عنوان كتاب مانند اين است كه تأليف فتحعلى شاه باشد و اصل تلفيق كلمات از ميرزا محمد تقى است ، چنان كه در « منتظم ناصرى 3 : 3 » نوشته .\r\nو او در روز آدينه هفدهم ماه ربيع الآخر اين سال - مطابق ( . . . ) جوزا ماه برجى -\r\n\r\n","description":"","footnote":"","page_name":" 1517 ","page_number":161},
  {"content":"\r\n\r\nلواى سفر آخرت برافراشته . و صاحب نيز تخلص آخوند مسيحاى كاشانى از رجال مائه دوازدهم است ، چنان‌كه در « تاريخ حزين : 16 » نوشته .\r\n\r\n* ( 881 - تولد شيخ بهاء الحق هندى سنى ) *\r\nوى فرزند شيخ قادربخش اسدى است كه در ( 1217 ج 3 ش 245 ) گذشت .\r\nشيخ بهاء الحق از علماء اهل سنت بوده و در اصول فقه و حديث يدى طولى داشته . و او در ميان صلاتين نافله و فريضهء بامداد روز چهارشنبه هيجدهم ماه جمادى الاخرى اين سال - مطابق ( . . . ) اسد ماه برجى - متولد شده ، و در نزد پدر خود درس خوانده و از بلاد هند ببغداد آمد و از آنجا دو سفر به مكه رفت و دو سال هم در بيت اللّه الحرام مجاور بود ، و در طى اين اسفار خدمت چندين نفر از مشايخ حرمين را درك كرد و از آنها اجازت روايت بهم رسانيد ، و در تصوف يكى از خلفاى طريقه نقشبنديه گرديد ، و بالاخره در بغداد توطن گزيد ، و چندى در مدرسهء قادريه و سپس در مدرسهء اعظميه بتدريس اشتغال ورزيد ؛ چنان‌كه در « المسك الاذفر » فرموده .\r\n\r\n* ( 882 - وفات مرحوم شيخ عبد النبى كاظمينى ، ره ) *\r\nهرچند كه تولد او در سنه 1198 بوده و بايد شرح احوال او در آن سال نوشته شود ، ليكن چون آنجا غفلتى رخ داده و نوشته نشده لهذا اينجا كه سال وفات او است نوشته مىشود « 1 » ،\r\n\r\n\r\n","description":"","footnote":"\r\n( 1 ) مخفى نماند كه مؤلف سابقا در مسوده اوليه شرح حال صاحب عنوان را باستناد « الذريعة » كه سال ولادت او را در 1198 ذكر كرده در وقايع همان سال آورده بوده ، لكن بعدا كه به « تنقيح المقال » دست يافته آن مسوده را از سال مرقوم خارج و به سال وفات منتقل نموده كه اينك عين آن برگ در مسودات اين سال موجود است و مؤلف بهنگام نگارش اين شرح حال جديد از آن مسوده غفلت داشته‌اند . و به‌هرحال ، عبارت صاحب عنوان در باب تولد خود در كتاب « تكملة نقد الرجال . ق 121 آ . نسخه مصورهء اينجانب از كتابخانه مركزى دانشگاه تهران » پس از ذكر نام و نسب و تأليفاتش چنين است : « و المولد سنة الف و مائة و ثمانية و تسعين تقريبا » . م .\r\n","page_name":" 1518 ","page_number":162},
  {"content":"\r\n\r\nو خصوصا اينكه در « تنقيح المقال 2 : 232 ش 7532 » تولد او را از « تكملهء » خودش در اين سال بقيد تقريب نقل كرده ؛ ليكن در « الذريعة 1 ش 1869 » با استناد به همان تكمله در عين سال 1198 نوشته ، و ظاهرا قول « تنقيح » اصح باشد . و ازاين‌رو حتما بايد احوالش در سال وفاتش كه درست معلوم است نوشته شود . پس اينك چنين گوئيم كه :\r\nوى فرزند حاج على بن احمد بن جواد شبيبى مدنى است كه از نسب ، از طايفه شبيب ( يا بنى شيبه ) ؛ و از وطن ، منسوب بمدينه طيبه است ، و جدش جواد خازن حرم مطهر كاظمين ، و خود از اجلهء رجال علم و ادب در عصر خويش بوده ، و شعر هم مىگفته . شرح احوالش در چندين كتاب به نظر رسيده ، از آن جمله : « الكرام البررة 800 ش 1494 » و « الذريعة » ، و آنچه از آنها با ملاحظهء « تنقيح المقال » و بعضى از مواضع ديگر برمىآيد اينكه :\r\nوى در اين سال ( 1198 ) در كاظمين متولد شده ، و چندين سال در خدمت مشايخ بزرگ همچون سيد محمد رضاء شبر و فرزندش سيد عبد اللّه و شيخ اسد اللّه كاظمينى درس خوانده ، و هماره اوقات به تحصيل اشتغال داشته و تا سنه 1244 در عراق بوده ، آنگاه بعد از آن سال ازآنجا هجرت و در قريهء جوبا از ديهات بشارهء جبل عامل - كه ظاهرا همان باشد كه آن را جويه بضم جيم و تشديد ياء مفتوحه مىگويند - سكونت نموده ، و آنجا زعامت و رياستى شايسته بهم رسانيد ، و چون در معظم علوم ( چنان كه تأليفات كثيره‌اش بدان گواهى مىدهد ) يدى طولى داشته ؛ سمت بزرگى بر علماء آن سرزمين پيدا كرد ، و همچنين امراء آن حدود - خصوصا حمد البك - وى را معظم و مكرم مىداشتند ، و وى علمى بارز و رهنمائى بزرگ در علوم اهل بيت ( عليهم السلام ) شد ، و چندين كتاب تأليف كرد :\r\nاول كتاب « اختصار الاقبال » در اختصار كتاب « اقبال » مرحوم سيد ابن طاوس ( رحمه اللّه ) از أعمال اول محرم تا آخر جمادى ، و چون بدانجا كه رسيد نتوانست نسخه‌اى از « اقبال » را بدست بياورد بقيه اعمال سال را از ساير كتب گرفته ، انجام تأليف آن نيمهء ع 1 سنه 1254 .\r\nدويم كتاب « اقبال » در عمل سال ، غير از اختصار اقبال مذكور .\r\nسيم كتاب « تحفة المسافر » در آداب سفر . چهارم « تدوين حواشى شيخ بهائى بر رجال نجاشى » . پنجم « تعليقه بر كتاب مطالب النفس و مسائلها » در فلسفه تأليف ملا حمزهء گيلانى . ششم « توضيح كتاب خلاصة الحساب » شيخ بهائى . هفتم كتاب « الحق الحقيق »\r\n\r\n","description":"","footnote":"","page_name":" 1519 ","page_number":163},
  {"content":"\r\n\r\nخط شيخ عبد النبى در هامش صفحه 2 « تكملة نقد الرجال » مصورهء كتابخانه روضاتى\r\n\r\n","description":"","footnote":"","page_name":" 1520 ","page_number":164},
  {"content":"\r\n\r\nدر رد اخباريه . هشتم « شرح غره منظومه » كه ظاهرا غير « غرهء » بحر العلوم باشد ، بلكه « غرهء » خودش مقصود باشد كه اينك ذكر مىشود .\r\nنهم « شرح قواعد علامه » تا آخر كتاب طهارت . دهم كتاب « العقود المنثوره » در كليات فقه . يازدهم كتاب « الغرة » در شرح « الدرة » در علم كلام بنظم كه آن را پيش از « اختصار اقبال » تأليف و در آن حواله ببرخى از مؤلفات خود نموده . دوازدهم كتاب « فصل الخطاب » در اصول فقه . سيزدهم كتاب « كشكول » . چهاردهم كتابى در « مطاعن خلفاى ثلثه » . پانزدهم كتاب « مناسك الحج » و مقدمات آن در آداب سفر . شانزدهم « منظومهء در اصول عقايد » .\r\nهفدهم « تكمله كتاب نقد الرجال » سيد مصطفى تفريشى كه در مقدمه آن شطرى از مآخذ تأليف تكمله و ترجمه خود و مسائل رجاليه را ذكر كرده ، و مؤلفات خود را بالغ بر شصت در قرب صد جلد نوشته و احوال استاد خود سيد شبر را نيز آورده ، انجام تأليف آن شب 3 شنبه 15 ع 2 سنه 1240 ، و فرزندش شيخ جعفر « حاشيه » ئى بر اين تكمله نوشته ، هيجدهم « رسالهء در رد اخباريه » .\r\nو او روايت مىكند از استادش سيد عبد اللّه شبر از شيخ احمد أحسائى .\r\nو يكى از متملكات وى كتاب « تهذيب علامه » بوده ، و او در پشت آن در زير تملك خود آن را ؛ اين شعر را نوشته بود :\r\n و يكفيك قول الناس فيما ملكته * لقد كان هذا مرة لفلان \r\nو او كتابخانه بزرگى داشته ، و در شب پنجم ماه ذى القعدة الحرام اين سال - مطابق ( . . . ) جدى ماه برجى - در همان قريهء جوبا ( جويه ) وفات كرده و هم آنجا دفن شد ، و بر قبر وى اين اشعار نوشته كه هر مصراعى ماده تاريخ آن است ، و بجمله شش ماده باشد :\r\n يا مرقدا بين ثراه العلاء * سقيت صوب البريا مرقد ! \r\n1256 1256\r\n ينمى اليك الفضل فاهنأ به * تاجا ففيك الشرف الاوحد \r\n1256 1256\r\n فلا عداك الفيض منهله \r\n1257\r\n لطف و فيض اللّه لا ينفد \r\n1256\r\n\r\n","description":"","footnote":"","page_name":" 1521 ","page_number":165},
  {"content":"\r\n\r\nدر « الكرام » چنين فرموده ، ليكن مصراع پنجم ( چنان كه مىبينى ) 1257 مىشود « 1 » .\r\n\r\n* ( 883 - وفات حاج ميرزا ابو القاسم نراقى كاشانى ) *\r\nوى فرزند مرحوم حاجى ملا محمد مهدى فاضل نراقى است كه در ج 2 ( سال 1209 ص 360 ش 147 ) گذشت ، و خود از علما و فقهاء عصر بوده ، و شرح احوالش در « الكرام البررة :\r\n67 ش 132 » نوشته ؛ چنان كه ما هم در ( ج 2 سال 209 ص 364 ) در آخر عنوان پدرش شطرى نوشتيم ، و اينك اينجا گوئيم كه :\r\nاو شاگرد برادر خود حاجى ملا احمد و بسن از وى كوچكتر بوده ، و پس از وفات وى بجاى او برقرار شده ، و در اين سال ( 1256 ) به مكه معظمه رفته و در زير ناودان مقدس از خداى\r\n\r\n\r\n","description":"","footnote":"\r\n( 1 ) شرح حالى كه جناب معلم اخيرا براى صاحب عنوان نوشته‌اند بهمين‌جا خاتمه يافت ، لكن در مسوده سابق مطالبى بشرح ذيل اضافه دارد كه عينا نقل مىشود :\r\n1 - و فرزندش مرحوم شيخ جعفر از جملهء علما بوده و چنان‌كه گفتيم « حاشيه‌ئى بر كتاب تكملة النقد » مذكور پدر خود نوشته . و دختر اين شيخ جعفر مادر آقا سيد محسن حكيم ( 1306 ) است .\r\n2 - و برادرزاده‌اش ( يعنى برادرزاده صاحب عنوان . م . ) قصيده‌ئى در مرثيه وى سروده كه مطلعش اين است :\r\n ما بالها يزجى الجنين نشادها * و غدا لفيف العاصفات نجادها\r\nاللّه اكبر يا لها مشئومة * تبدى العويل مزلزلا أطوادها \r\nو نيز اين پنج شعر را در ماده تاريخ او گفته كه هر مصرع آن يك تاريخ و بر لوح قبرش نوشته است : يا مرقدا بين ثراه العلاء . . . ( و دو بيت آخر چنين است . م . ) :\r\n لك الهنا عفوا بشيخ الهدى * عبد النبى الاوعظ الامجد\r\nزفت اليكم حكم فصلت * بكل شطر معلما يرشد \r\n","page_name":" 1522 ","page_number":166},
  {"content":"\r\n\r\nخواسته كه وى را به وطن خود برنگرداند كه مبتلا بأمور مردم بشود ، و پس از برگشتن در مدائن صالح وفات كرده . و شرح احوالش در « لباب الالقاب » نيز تحرير يافته .\r\nو پس از وى فرزندش ميرزا محمد صادق قائم مقام وى شده كه در « نقباء البشر : 860 ش 1390 » عنوانى براى او بسته و در آن فرمايد كه او از رجال طايفه خويش بوده و در كاشان مرجعيتى داشته ، و همانا در نجف در خدمت شيخ انصارى درس خوانده و بكاشان برگشته و بجاى پدران خود نشسته تا بعد از سال 1300 وفات كرده ، و در « لباب الالقاب » وى را عنوان نموده و فرمايد عالم فاضل عامل بوده ، انتهى ما فى « النقباء » .\r\n\r\n* ( 884 - وفات ملا احمد مدرس خراشادى ) *\r\nوى فرزند ملا على اكبر مدرس نصرآبادى است كه از اهل قريهء نصرآباد خراشاد بلوك نهارجان قهستان است ، و چنان كه در « بهارستان : 316 » نوشته از علما و فقها و معروف بمدرس و مجتهد بوده و در مدرسه قديمه بيرجند تدريس مىفرموده و كتابى بنام « مختصر الفقه » تأليف كرده ، و در قبرستان شرقى بيرجند در پهلوى حكيم نزارى دفن است .\r\nو فرزندش ملا احمد صاحب عنوان هم از علما بوده و بطورىكه در ( ص 317 ) فرموده معروف به مدرس و در امر بمعروف نهايت كوشش داشته ، و « شرحى بر اشارات » حاجى كرباسى نوشته ، و در اين سال وفات كرده ، انتهى .\r\n\r\n* ( 885 - وفات شيخ امين جندى شامى ) *\r\nوى فرزند خالد آقا ابن عبد الرزاق آقاى حمصى ، و خود از علماء اهل سنت است كه در سنه 1170 هزار و صد و هفتاد ، چنان‌كه در « معجم المطبوعات : 715 » نوشته - مطابق ( 1135 يا 1136 ) شمسى - در حمص در طايفه‌ئى بزرگوار متولد شده ، و هم آنجا نشو\r\n\r\n","description":"","footnote":"","page_name":" 1523 ","page_number":167},
  {"content":"\r\n\r\nو نما و طلب علوم نموده ، بعد از آن بدمشق رحلت كرد و از أقران خويش امتيازى بهم رسانيد ، و شيخ عمر يافى بتقدم وى در شعر شهادت داد ، زيراكه وى در نظم قصائد و قطعات و غزليات و ساير اقسام شعر براعتى تمام پيدا كرد ، و مردمان همى بهم‌نشينى با او مايل و به يكديگر در ملاقات با او سبقت مىگرفتند .\r\nتا در سنه 1246 در نزد والى حمص براى او سعايت نمودند كه او را هجو كرده ، و ازاين‌رو والى امر باخراج وى نمود ، و او گريخته به طرف حماه رفت و در بين راه در قريهء تلبيسه عمال والى به دو پيوستند و وى را سه روز در زندان انداختند و روز چهارم والى وفات كرد و او را رها نمودند .\r\nو در ايامى كه ابراهيم پاشاى مصرى در ديار شام بود شيخ امين بوى پناه برد و قصائدى در مدح او بنظم آورد ، و كتب چندى نيز دارد :\r\nاول « ديوان » بزرگ در اشعار . دويم منظومات چندى .\r\nو آخر پس از مدت هشتاد و شش سال قمرى عمر ، در اين سال در حمص وفات كرد ، و در نزديك جامع خالدى دفن شد .\r\n\r\n* ( 886 - تولد ميرزا حسن سامانى شيرازى ) *\r\nوى فرزند مرحوم حكيم قاآنى است ، و شرح احوال او در ( 1285 ) كه سال وفات او است بيايد ، ليكن چون در « دانشمندان و سخن‌سرايان فارس 3 : 41 » تولد او را در اين سال نوشته بايد آنچه در 1285 درباره او نوشته‌ام و آنچه در « دانشمندان » مذكور درباره او نوشته باهم جمع و در اينجا نوشته شود « 1 » .\r\n\r\n\r\n","description":"","footnote":"\r\n( 1 ) چنان كه واضح است اين يادداشت را مؤلف پس از مطالعهء « دانشمندان و سخن‌سرايان فارس » در اين موضع نوشته‌اند ، و ما برحسب نظر ايشان شرح حال سامانى را -\r\n","page_name":" 1524 ","page_number":168},
  {"content":"\r\n\r\nوى فرزند مرحوم حكيم قاآنى شيرازى است ( 1222 ج 3 ش 319 ) .\r\nميرزا حسن از شعراء عصر خويش و از هنرهاى پدر بزرگوار بهره‌ور بوده و در شيراز متولد شده ، و پس از چندى از آنجا برآمده و در تهران در مدرسهء دار الفنون درآمد و آنجا بتعليم و تعلم حساب و هندسه و حكمت جديد پرداخت ، و در لغت فرانسه دانا شد ، و در سخن‌سرائى تخلص سامانى نهاد ، و او جوانى رشيق القد و لطيف الخد و نيك روى و خوش‌خوى با حفظى قوى و سليقه‌ئى مستقيم بوده .\r\nدر مقدمه‌ئى كه محمد جعفر محجوب بر « ديوان قاآنى » نوشته در ( ص بيست و هفت در پاورقى ) فرمايد كه : ميرزا محمد حسين ذكاء الملك فروغى فرموده : سامانى يكى از زيباترين جوانانى است كه در زندگى ديده‌ام و تمام شاگردان دار الفنون وى را بمناسبت زيبائى - خارق‌العاده مامانى ! مىگفتند .\r\nولى افسوس كه اجل مهلتش نداد و سرانجام فداى همين جمال شد و زنان ثروتمند كه فريفته او شدند وى را مسموم نموده تا در اين سال « 2 » روى بعالم آخرت نهاد ، انتهى بتغيير يسير .\r\n\r\n* ( 887 - وفات نيرى شاعر شيرازى ) *\r\nوى مرحوم ميرزا طاهر بن قديم خان از ايلات فارس و ساكن محلهء لب‌آب شيراز و از شعراء فصاحت طراز آن شهر بوده و سالها در حيدرآباد دكن سكونت و هم در آنجا در اين سال وفات نموده ، و « ديوانى در اشعار » دارد « 3 » .\r\n\r\n\r\n","description":"","footnote":"\r\n- از سال ( 1285 ) به اينجا منتقل نموديم ، لكن از نقل مطالب دانشمندان خوددارى كرديم چون كتاب مذكور مطبوع و منتشر و در دسترس همگان است ، هركس طالب باشد بدانجا رجوع فرمايد . م .\r\n( 2 ) مقصود سال ( 1285 ) است كما لا يخفى . م .\r\n( 3 ) براى اطلاع از منابع شرح حال نيرى رجوع شود به كتاب « فرهنگ سخنوران » . م .\r\n","page_name":" 1525 ","page_number":169},
  {"content":"\r\n\r\n\r\n* ( 888 - تولد شيخ عبد اللّه بروجردى ) *\r\nوى فرزند ملا عبد الباقى بن محمد بن درويش ، و خود عالمى جليل و فقيهى كبير بوده .\r\nشرح احوالش در « نقباء البشر : 1201 ش 1727 » نوشته و از آن چنين برآيد كه وى - به‌طورىكه شيخ محمد حسين محجوبى تاريخ نهاده - در اين سال متولد شده ، و نزد حاج ملا اسد اللّه بروجردى و حاجى شيخ محمد باقر اصفهانى و غير آنها درس خوانده تا بدرجه‌ئى عاليه در فقه و حديث و كلام و غير آنها از علوم اسلاميه نائل گرديد ، و در بروجرد رياستى بهم رسانيده و از مراجع بشمار آمد ، و مجلس درسى بنا نهاده كه جماعتى از طلاب در سطوح بر وى قرائت نمودند ، و بعضى بمراتب عاليه رسيدند ، از آن جمله مرحوم آية اللّه حاج آقا حسين بروجردى ( اعلى اللّه مقامه ) كه وى چندى در سطوح نزد او درس خوانده . و هم وى را تأليفاتى است :\r\nاول « رسالهء در اجتماع امر و نهى » ، دويم « رسالهء در اجماع » . سيم « رسالهء در قطع » چهارم « رسالهء در مقدمهء واجب » . پنجم « كتابى در نماز » كه تمام نشده ، و غير از آنچه گفتيم آثار قيمهء ديگرى نيز از وى باقى مانده از آن جمله بناء مسجد زنگنه كه اساس آن را او نهاده و قبل از اتمام آن وفات كرد و حاج جعفر روغنى - پدرزن آيت‌اللّه بروجردى مذكور - آن را باتمام رسانيد ، و خود در اين مسجد نماز مىخواند و مقبره‌ئى در پهلوى آن براى خويش ساخت ، تا در سه‌شنبه 28 ماه صفر الخير سنه 1329 هزار و سيصد و بيست و نه - مطابق 10 حوت ماه برجى - وفات كرد و در مقبره مذكوره دفن شد ، و فرزندانى باز گذاشت :\r\nاول شيخ محمد كه وى مجاور نجف بوده و پس از آن ببروجرد برگشت و چون بدانجا رسيد پس از شش ماه در صفر 1364 وفات كرد . و فرزندى جليل فاضل برجا نهاد كه وى بطهران آمده و در قريهء دولت‌آباد مرجعيتى بهم رسانيد .\r\nدويم شيخ محمد حسن كه از علما و مراجع در مشهد مقدس گرديد .\r\nسيم شيخ محمد « 1 » كه در حين فوت پدر در شكم مادر بوده ، و پس از بزرگى در نزد\r\n\r\n\r\n","description":"","footnote":"\r\n( 1 ) در « نقباء البشر » چنين است ، و اگر صحيح باشد پس همنام برادر اول بوده است . م .\r\n","page_name":" 1526 ","page_number":170},
  {"content":"\r\n\r\nحاج شيخ عبد الكريم يزدى در قم و غيره درس خوانده و ببروجرد برگشت و از مدرسين در فقه و تفسير و « نهج البلاغة » گرديد و تا سنه 1373 حيات داشته .\r\n\r\n* ( 889 - وفات داعى 42 شاعر دزفولى ) *\r\nدزفول چنان كه در « زينة المجالس » نوشته شهرى است در اقليم سيم ، يعنى در مملكت ايران در ولايت خوزستان از ابنيه اردشير بابكان ، و چون آبى در آنجا است مشتمل بر چهل و دو چشمه كه طولش پانصد و بيست قدم و عرضش يازده قدم است و بر آن پلى ساخته‌اند قلعهء شهر را بدان پل اضافه كرده و آن را دزپول و پس از تعريب دزفول گفتند ، انتهى .\r\nو مرحوم داعى نامش سيد عبد اللّه 42 بن سيد محمد باقر 41 بن سيد عبد اللطيف 40 بن سيد صادق 39 بن سيد مرتضى 38 بن سيد على 37 بن سيد شفيع 36 بن سيد هود 35 ابن سيد محمد 34 بن سيد عباس 33 بن سيد صفى الدّين 32 بن سيد عبد اللّه 31 بن سيد محمد رشيد 30 بن سيد صالح 29 بن سيد خواجه علاء الدّين ابو الحسن على 28 بن شيخ صدر الدّين موسى 27 بن شيخ صفى الدّين اسحاق 26 اردبيلى ( رضى اللّه عنه ) است .\r\nمرحوم شيخ صفى الدّين اسحاق 26 اردبيلى ( قدس سره ) در ( 1240 ج 4 ش 571 ) گذشت و آنجا باز نموديم كه وى پنج نفر پسر داشته كه نخستين آنها مرحوم شيخ صدر الدّين موسى 27 بوده ، و وعده داديم كه ذكرى از اين شيخ صدر الدّين اينجا بنمائيم .\r\nاينك گوئيم كه وى به‌طورىكه در كتاب « سلسلة النسب : 45 ، نوشته در روز عيد فطر سنه 704 متولد شده و در سنه 794 وفات كرده ، و در حظيرهء مقدسهء اردبيل نزد پدر بزرگوار خود دفن است .\r\nفرزندش سيد خواجه على 28 در روز 3 شنبه 18 رجب سنه 830 وفات كرد ، چنان كه در « سلسلة النسب : 45 » نوشته ، و در بيت المقدس در دروازهء رحمت پيوسته بسور مسجد اقصى دفن شده ، چنان‌كه در « طرائق الحقائق 3 : 33 » فرموده . و در « فارسنامه 2 : 87 » نوشته كه مرقد او در آنجا بمزار شيخ العجم مشهور است ، انتهى . و وى را فرزندانى بوده : يكى شيخ ابراهيم كه جد سلاطين صفويه است ، چنان‌كه در همين صفحهء « فارسنامه » و بسيارى از\r\n\r\n","description":"","footnote":"","page_name":" 1527 ","page_number":171},
  {"content":"\r\n\r\nكتب ديگر نوشته . و ديگر سيد صالح كه در عمود اين نسب افتاده .\r\nو مرحوم داعى صاحب عنوان از اهل حكمت و عرفان و داراى علوم معقول و منقول و طب بوده و شعر هم مىگفته و تخلص داعى مىنموده ، و شرح احوالش در « مجمع الفصحا 2 :\r\n129 » و مقدمهء كتاب « مجمع الاخيار » خودش نوشته ، و آنچه از اين مقدمه كه نسبة مفصل‌تر است با ملاحظهء بعضى از مواضع ديگر برمىآيد اينكه : وى در سنه 1158 هزار و صد و پنجاه و هشت - مطابق ( 1124 يا 1123 ) شمسى - در دزفول متولد شده ، و مدتى در اصفهان خدمت مرحوم آقا محمد بيدآبادى و سيد حجة الاسلام بوده ، و يك سفر يا بيشتر هم بطهران رفته و آنجا با مرحوم رضا قلى خان هدايت صاحب « مجمع الفصحا » ملاقات نموده و منظور نظر فتحعلى شاه نيز گرديده ، و در دزفول از دست اقوام خود كه مردمانى نادان و بىسواد بودند بتنگ آمده و در بيرون شهر منزلى براى خود تهيه كرده كه هنوز آن محل در نزديكى بقعهء او معين و معلوم است ، و امور معاش خود را از مزرعهء ( دويلان ) - كه در جنوب دزفول است و امير تيمور آن را بسيورغال جدش مقرر داشته - مىگذرانيده ، و با محمد على ميرزاى دولتشاه و فرزندش محمد حسين ميرزا محشور و معاشر بوده چنان‌كه كتاب « مجمع الاخيار » را كه اينك ذكر مىكنيم بنام محمد حسين ميرزا تأليف كرده ، و در طريق تصوف خدمت مرحوم آقا سيد صدر الدّين دزفولى ( 1258 ) سرسپرده و دختر خود بىبى خانم را بوى تزويج نموده . و چندين كتاب تأليف فرموده :\r\nاول « ديوان اشعار » به طرز اشعار » بسحاق اطعمه ، كه آن را ميرزا جعفر انصارى ( 1312 ) جمع كرده . دويم ديوانى ديگر كه نسخه آن ناياب است . سيم كتاب « دولت خاقانيه » در تاريخ خوزستان نظما و نثرا ، چنان كه در « الذريعة 9 ش 1864 » فرموده . چهارم كتاب « مجمع - الاخيار و تذكرة الابرار » در مزارات متبركهء دزفول و احوال صاحبان آنها كه شاگردش مرحوم ظهير الاسلام مقدمه‌ئى بر آن نوشته ، و اين شرح حال ازآنجا نقل شد ، و آن را چنان‌كه گفتيم بنام حشمة الدوله در سنه 1246 تأليف فرموده . پنجم كتاب « نهاية الطلب » در علم طب كه نيز نسخه‌اش پيدا نمىشود .\r\nو آخر پس از مدت نود و هشت سال عمر در دزفول وفات كرد ، و هم آنجا در بيرون شهر در مقبره‌ئى كه برابر منزل خود ساخته بود دفن شد كه تاكنون قبرش در آنجا - بفاصلهء صد پا\r\n\r\n","description":"","footnote":"","page_name":" 1528 ","page_number":172},
  {"content":"\r\n\r\nاز منزل مذكور در طرف جنوب - مشهور ، و اين اشعار از مرحوم كاشف بر آن منقور است :\r\n داد بىداد از سپهر كج‌مدار * عالمى را كرده زين ماتم اليم\r\nاز ستم افكنده طوبى قامتى * رشك نخل نور در طور كليم\r\nجامع مجموعهء اكمال دين * نيك هادى بر صراط مستقيم\r\nسيد عبد اللّه اسم اشرفش * بندهء خاص خداوند عليم\r\nمىسزد در ماتمش از غم ملك * جامه تقديس را سازد دونيم\r\nاز دم عيسىوش او بىگمان * مىنمودى زنده جان عظم رميم\r\nحاوى معقول و منقول از علوم * همچو نفس اوليا عقلش سليم\r\nنفس پاك او به از روحانيون * كمترين وصفش على خلق عظيم\r\nطفل ابجدخوان علم حكمتش * صد چو افلاطون و بقراط حكيم\r\nبود در هر فن و علمى ذوفنون * فيض لطفش همچو لطف حق عميم\r\nگر زنان مصر ديدندى رخش * گفتنى هذا يقين ملك كريم\r\nپشت كاشف را شكست از رفتنش * شد به من دزفول مانند جحيم\r\nسال تاريخ وفاتش را ز حق * خواستم از مرحمتهاى قديم\r\nكشف شد كاين مظهر از لطف خدا * گشته‌بسم اللّه الرحمن الرحيم\r\nفاش كوش اين مخزن أسرار ما * ز اشتياق عالم باقى مقيم\r\nسر برآورد از هواى دنيوى * روح داعى شد بجنات النعيم \r\n1260\r\nو اين مصراع چنان‌كه مىبينى 1260 مىشود و براى كم كردن 4 عدد زياده بايد دال دنيوى را كه سر آن باشد بيرون آورد ، هرچند مصراع جلو درست دلالت بر آن ندارد .\r\nو وى را چنان‌كه گفتيم دخترى بوده كه آن را بمرحوم آقا سيد صدر الدّين كاشف مرشد خود تزويج فرموده . و پس از فوت چنان كه گذشت جسدش را در بقعه‌ئى كه خود ساخته بود دفن كردند ، و در سنه 1315 عبد اللّه خان ساعد السلطنه سردار اكرم همدانى حاكم دزفول آن را خراب و تجديد عمارت نمود . و در « مجمع الفصحا » اين اشعار را از او آورده :\r\n\r\n","description":"","footnote":"","page_name":" 1529 ","page_number":173},
  {"content":"\r\n\r\n جوانى چه آورد و پيرى چه برد * بت خورد سال و مى سال خورد\r\nبت خردسالى كز انديشه‌اش * شود محو انديشهء خواب و خورد\r\nمى سال خوردى كه يك جرعه‌اش * نمرد آنكه خورد و نخورد آنكه مرد\r\nز يك خم دهد ساقى روزگار * به تو صاف صاف و به من درد درد\r\nز داعى دعا ، دعوى از مدعى * ببينيم تا گوى ميدان كه برد \r\nو در « الذريعة 9 : 313 و 314 » چندين نفر شاعر داعى تخلص غير از او ذكر كرده .\r\n\r\n* ( 890 - تولد حاج شيخ عبد اللّه مازندرانى ، رضى اللّه عنه ) *\r\nوى فرزند شيخ محمد نصير ، و خود از معاريف علماء عصر و فقهاء زمان خويش بود ، و شرح احوالش در « نقباء البشر : 1219 ش 1748 » و برخى از جاهاى ديگر نوشته ، و از آنها چنين برآيد كه او در اين سال در شهر بارفروش مازندران متولد شده ، و مادهء تاريخ آن را كلمهء ( روغن ) يافته‌اند .\r\nو پس از كبارت ، مقدمات علوم را در همان ولايت و شهرهاى ديگر ايران دريافت ، آن‌گاه بعتبات عاليات شتافت و در آن اراضى مقدسه در كربلا در خدمت حاج شيخ زين العابدين مازندرانى و در نجف نزد ميرزاى رشتى و شيخ مهدى كاشف الغطا و فاضل ايروانى و غير آنها درس خواند ، و با ميرزاى رشتى خصوصيتى پيدا كرد ، و آن زمان بكثرت فضل و غزارت علم شهرتى بهم رسانيد ، و در تضلع و تحقيق و براعت و تدقيق مشار اليه همگان گرديد چندان كه از اجله و اعاظم شاگردان استاد اخير رشتى خود شد و دروس او را تقرير مىكرد ، و در حيات وى خود نيز بتدريس پرداخت و جمعى از طلاب بدرس او حاضر مىشدند ، و ميرزاى مذكور امر وصيت و نماز خود را به دو واگذار فرمود ، و ازاين‌رو شهرتش بر پيش‌تر برافزود ، و مرجعيتى شايسته برايش فراهم شد ، و شاگردان ميرزا بر او گرد آمدند ، و عامهء اهالى مازندران او را براى تقليد خود برگزيدند تا بتدريج از اجل\r\n\r\n","description":"","footnote":"","page_name":" 1530 ","page_number":174},
  {"content":"\r\n\r\nمراجع تقليد و اشهر مدرسين بشمار آمد ، و در اهميت و رياست مانند آخوند خراسانى و حاجى ميرزا حسين خليلى گرديد ، ليكن خود همواره از زعامت عامه و رياست و مرجعيت سرباز مىزد ، و اين‌ها را به چيزى نگرفته و از آن دورى مىفرمود ، و او را تأليفات چندى است :\r\nاول رساله‌ئى عمليه بنام « أهبة العباد » در روز معاد . دويم حواشى بر « جامع عباسى » و « نخبهء كرباسى » و « نجاة العباد » . سيم « حاشيه بر متاجر شيخ » . چهارم « رساله‌ئى در وقف » .\r\nو چندين نفر از مجلس درس او برخاسته‌اند : اول مرحوم شيخ شعبان رشتى كه در ( 1348 ) بيايد . دويم مرحوم حاج ميرزا محمد رضاء كرباسى كه در ( 1295 ) بيايد .\r\nو هم چند نفر از او روايت مىكنند : اول شيخ اسماعيل تبريزى كه در ( 1295 ) بيايد .\r\nدويم ميرزا هادى خراسانى كه در ( 1297 ) بيايد .\r\nو بالاخره ، وى در روز يك شنبه چهارم ماه ذى الحجة الحرام سنه 1330 هزار و سيصد و سى - مطابق 22 عقرب ماه برجى - وفات كرد ، و در نجف در راه رو ايوان غربى صحن شريف در مقبرهء حاج شيخ جعفر شوشترى ( اعلى اللّه مقامه ) دفن شد . و در « مجله يادگار ، سال 5 شماره 8 و 9 ص 71 » وفات او را در 12 ذىالحجه اين سال نوشته .\r\n\r\n* ( 891 - وفات حاج ملا عبد اللّه هرندى ، ره ) *\r\nهرند در ( 1203 ج 1 ش 88 ) گذشت .\r\nو مرحوم حاجى ملا عبد اللّه فرزند مرحوم حاجى محمد هادى بن حاجى محمد ظهير است ، و حاجى محمد ظهير نيز در سال و شماره مرقوم گذشت . فرزندش حاجى محمد هادى از علما و مقدسين بوده كه در قبرستان آب‌بخشان اصفهان بيرون بقعهء آخوند ملا حسين تفليسى بر طرف چپ دفن بود ، چنان‌كه در « تذكرة القبور : 92 » فرموده ، و ما هم مكرر آن تربت پاك را زيارت كرديم . ليكن در وقتى كه خيابان چهارباغ را به طرف برخوار تا بيرون شهر امتداد دادند اثر آن نابود گرديد .\r\n\r\n","description":"","footnote":"","page_name":" 1531 ","page_number":175},
  {"content":"\r\n\r\nفرزندش حاجى ملا عبد اللّه صاحب عنوان هم از علما و صاحب تأليفاتى چند بوده :\r\nاول كتاب « دلائل الدّين » در سه جلد : جلد اول در توحيد و عدل و حسن و قبح عقليين و اثبات نبوت انبياء و حضرت رسول ( ص ) و معجزات ، و احوال ظالمين زمان آنها ، و ختم بمصيبت حضرت رسول ( ص ) . جلد دويم در اثبات امامت حضرت امير المؤمنين ( ع ) و ساير ائمه تا حضرت باقر ( ع ) و معجزات ايشان و غزوات حضرت امير ( ع ) و حكام جائرين زمان آنها ، و اولاد و أعمار آنها كه ادلهء آنها را از كتب مجلسى گرفته . و اينكه جلد سيم تأليف شده يا نه و اگر شده محتويات آن چيست ما را اطلاعى نيست .\r\nدويم كتاب « مجمع اسرار القرآن » . سيم كتاب « نور القبور » در اصول دين ، چنان كه در صفحهء مذكورهء تذكره ذكر كرده « 1 » .\r\nو آخر در اين سال - چنان‌كه در ورقه‌ئى كه در ( 1203 ج 1 ش 88 ) ذكر نموديم نوشته - وفات كرد ، و آنجا فرمايد كه در قريهء هرند پهلوى امامزاده اسحاق ( ع ) دفن شد ، و چندين نفر فرزند پسر و دختر برجا نهاد :\r\nو از دختران يكى زوجهء حاجى ميرزا محمد تقى هرندى بوده كه در ( 1222 ج 3 ش 322 ) گذشت . و از پسران : يكى آقا محمد جعفر كه تاكنون اعقاب او باقى هستند .\r\nو ديگر حاجى ملا محمد على كه فرزند ذكورى از او باقى نمانده . و سيم ميرزا محمد كه در ( 1349 ) بيايد .\r\n\r\n\r\n","description":"","footnote":"\r\n( 1 ) كتاب « نور القبور و سرور يوم النشور » در اصول دين است به عربى و نسخه آن داراى 278 صفحه در كتابخانه مركزى دانشگاه تهران موجود و در فهرست آن كتابخانه ( ص 2380 ) معرفى شده است . م .\r\n","page_name":" 1532 ","page_number":176},
  {"content":"\r\n\r\n\r\n* ( 892 - وفات فرخ اسماعيل افندى قريمى ) *\r\nوى - به‌طورىكه در « فهرست كتابخانه رضويه 4 : 503 » نوشته - از علما و شعرا و ثروتمندان بوده ، و كتابى بنام « مواكب » در ترجمهء « مواهب » ملا حسين كاشفى بتركى تأليف كرده كه در سنه 1246 از آن فارغ شده ، و در اين سال وفات نموده ، و در اسلامبول در قبرستان اورته‌كوىسرا دفن شده ، و آن قبرستان اينك از بين رفته و جزء باغچه بيلدزسراى شده .\r\n\r\n* ( 893 - تولد شيخ محمد بيرم خامس تونسى ) *\r\nوى فرزند بيرم رابع ( 1220 ج 3 ش 271 ) و خود از علماء اهل سنت و مردى اديب و فاضل از آن فرقه بوده كه در اين سال - چنان‌كه در « معجم المطبوعات : 613 » نوشته - در تونس متولد شده و در جامع زيتونه در علم فقه درس خواند . پس در سنه 1288 مدرس آن گرديد ، و در سنه 1290 مجاهرت بنصرت خير الدّين پاشاى صدر اعظم در قسطنطينيه نمود ، و اين وزير بسى از آن بشگفتى درآمد و در سنه 1291 ادارهء اوقاف را بوى واگذارد ، آنگاه بفرانسه سفر كرد و با مارشال ماكماهون رئيس جمهور وقت ملاقات نمود و او بغايت وى را گرامى داشت ، و بعد از آن انقلاباتى سياسى پيش آمد كه دولت فرانسه همىخواست تا تونس را جزو مملكت خود درآورد ، و ازاين‌رو شيخ محمد از آن ولايت بيرون شده و بعد از اداء حج بقسطنطنيه رفت و دولت عثمانى مقدم او را به نيكى تلقى نمود .\r\nو چون دولت فرانسه نيك در تونس مستقر شد صاحب عنوان از عود بدان ولايت نااميد گشته و بعد از حوادث عرابيه بمصر رفت و آنجا « جريدهء الاعلام » را تأسيس نمود ، و دولت مصر وى را قاضى محكمه ابتدائى قاهره قرار داد . و او چندين كتاب تأليف كرده :\r\nاول كتاب « تحفة الخواص » در حليت صيد گلولهء رصاص . دويم ( رساله‌ئى در أحكام\r\n\r\n","description":"","footnote":"","page_name":" 1533 ","page_number":177},
  {"content":"\r\n\r\nأشراف اهل بيت حضرت رسول « ص » . سيم كتاب « صفوة الاعتبار » بمستودع أمصار و أقطار ، كه آن سفرنامهء او است در اروپا و آسيا و افريقا و داراى بسى از فوائد جغرافى و تاريخى و غيره است . چهارم كتاب « ملاحظات سياسيه » از تنظيمات لازمه براى دولت عليه كه آن را براى سلطان عبد الحميد خان در سنه 1298 تأليف نموده\r\nو او پس از مدت پنجاه و يك سال قمرى عمر ، در سنه 1307 هزار و سيصد و هفت در قاهره وفات كرد .\r\nو فرزندش بيرم مصطفى بك چنان‌كه در ( س 614 ) نوشته قاضى محكمه مختلطهء قاهره بوده ، و كتابى در « تاريخ الازهر » براى انجمن لغات شرقيه منعقده در آلمان در ج 2 سنه 1320 تأليف كرده . و نيز تواريخ آباء خود را براى مؤلف « معجم » ذكر كرده كه او آنها را در ( س 612 ) آورده ، و ما بنقل از آن هريك را در اين كتاب در جاى خود ذكر كرده‌ايم .\r\n\r\n* ( 894 - تولد مرحوم حاجى ميرزا محمد تقى شيرازى ، رضى اللّه عنه ) *\r\nوى فرزند مرحوم حاجى ميرزا محب‌على بن ميرزا محمد على گلشن شاعر شيرازى ( ره ) است . مرحوم ميرزا محمد على گلشن در ( 1222 ج 3 ص 745 ) گذشت « 1 » .\r\nفرزندش حاجى ميرزا محب‌على از علما و اهل حديث و اخبار بوده ، و هماره بمواعظ منبرى مىپرداخته و در عتبات وفات كرده و فرزندانى چند داشته :\r\nيكى ميرزا محمد على پدر ميرزا محمد ناطق شاعر كه در « آثار عجم : 437 » و هم در « فارسنامه » هر دو نفر پدر و پسر ذكر شده‌اند و در سال ( 1319 ) بيايد .\r\nو ديگر مرحوم حاجى ميرزا محمد تقى صاحب اين عنوان كه از اجله و اعيان علما و معاريف مجتهدين و فقها بود ، و علاوه بر آن در نظم شعر عربى و فارسى قدرتى تمام داشت ، و مانند جدش گلشن تخلص مىنمود .\r\n\r\n\r\n","description":"","footnote":"\r\n( 1 ) مآخذ شرح حال گلشن در « فرهنگ سخنوران : 497 » ياد شده است . م .\r\n","page_name":" 1534 ","page_number":178},
  {"content":"\r\n\r\nو او در اين سال - چنان‌كه در پاورقى جزء سيم كتاب « كربلا فى التاريخ » تأليف سيد عبد الرزاق آل وهاب نوشته - در شيراز متولد شده ، و پس از تحصيلات در شيراز در سنه 1271 با پدر و برادر خود ميرزا محمد على بكربلا رفت و مدتى خدمت فاضل اردكانى درس خواند .\r\nو بعد از وفات وى بسامره رفت و ساليانى در مجلس درس ميرزاى شيرازى بسر برد چندان‌كه از وجوه تلامذهء وى معدود گرديد ، و بعد از وفات او در سامره بتدريس پرداخت ، و اگرنه وجود آخوند خراسانى بود چنان مىنمود كه پس از ميرزا رياست علمى شيعه بوى مىرسيد .\r\nو به‌هرحال ، در سامره مرجعيت و متبوعيتى مهم برايش فراهم شد و اهل علم از هرجا فيض تدريسش را غنيمت دانسته بحوزه‌اش حاضر شدند . و پس از وفات آخوند گرچه مرحوم آقا سيد محمد كاظم شهرت و رياستى تمام داشت لكن حاجى ميرزا محمد تقى نيز تقريبا رئيس فرقه شيعه گرديد ، تا اينكه پس از احتلال با شاگردان خود در شنبه 18 صفر سنه 1336 از سامره بكاظمين رفت و مدتى در آنجا بامامت و تدريس پرداخت ، آنگاه بكربلا رفت و تا آخر عمر در آنجا اقامت داشت . و او اگرچه از كثرت مرجعيت بتأليف نمىتوانست بپردازد لكن بازهم كتبى تأليف كرده ، از اين قرار :\r\nاول « تعليقه بر مكاسب و بيع شيخ انصارى » . دويم « حواشى بر برخى از رسائل عمليه » . سيم رسالات منفرده براى مقلدين . چهارم « شرح ارجوزهء رضاع آقا سيد صدر الدّين عاملى » . پنجم قصائد فاخره در مدايح ائمه ( ع ) . ششم « رسالهء در خلل » . هفتم « رسالهء در نماز جمعه » چنان كه در « علماء معاصرين : 122 » نوشته ، و در « فهرست كتابخانه رضويه 5 :\r\n539 » فرمايد كه اين دو كتاب از افادات او و تأليف شاگردش شيخ محمد كاظم شيرازى است ؛ چنان‌كه در « الذريعة 6 ش 1216 » كه « حاشيه مكاسب » را اين‌طور دانسته در « فهرست » مدون و مؤلف آن را هم شيخ محمد كاظم را نوشته غير از « حاشيه مكاسب محرمه » .\r\nو چندين نفر از علماء عصر از شاگردان اويند يا از او روايت مىكنند ، و از آن جمله از روات او ميرزا محمد على اردوبادى ( 1312 ) است .\r\nچنان كه خود هم از مرحوم حاجى ميرزا حسين خليلى روايت مىنمايد .\r\nو بالاخره ، او در شب چهارشنبه سيم ماه ذى الحجة الحرام سنه 1338 هزار و سيصد\r\n\r\n","description":"","footnote":"","page_name":" 1535 ","page_number":179},
  {"content":"\r\n\r\nو سى و هشت - مطابق 27 اسد ماه برجى - در نجف وفات كرد ، و جنازه‌اش را بكربلا آورده و در يكى از حجرات زاويهء جنوبى صحن حسينى ( ع ) نزديك تكيه بكتاشىها دفن كردند .\r\nو چندين نفر از شعرا و ادبا براى او مرثيه و ماده تاريخ گفتند ، و مجالس ترحيم و سوگوارى عديده در غالب شهرهاى عراق عرب و ايران براى او بر پا نمودند .\r\nفرزندش ميرزا محمد رضا از معاريف عصر در عراق عرب بشمار آيد .\r\nو فرزند ديگرش دخترى است كه زوجه سيد محمد باقر بن سيد محمد فشاركى كه در ( 1253 ج 4 ش 821 ) گذشت بوده « 1 » .\r\n\r\n* ( 895 - تولد مرحوم حاجى ميرزا محمد حسين 38 شهرستانى ) *\r\n* ( اعلى اللّه مقامه ) * شهرستان درج 2 ( سال 1216 ص 611 ش 241 ) گذشت .\r\nو مرحوم حاجى ميرزا محمد حسين صاحب عنوان ملقب بضياء الدّين و فرزند مرحوم سيد محمد على شهرستانى است كه در ( 1287 ) بيايد . و خود از اجلهء علماء معقول و منقول و اعاظم فقها و فحول عصر خويش بوده و شعر هم مىگفته .\r\nو همانا وى در اين سال از بطن فاطمه دختر نيك‌اختر آقا احمد بهبهانى ( كه در 1235 ج 3 ش 480 ) گذشت و مادر او خواهر صاحب فصول ( مذكور در 1254 ش 846 ص 1484 ) بوده در كرمانشاه متولد شده ، و در كربلا خدمت علماء خانواده خود و هم در نزد مرحوم فاضل اردكانى كه در ( 1302 ) بيايد درس خوانده تا از معاريف علما و فضلا و اجلهء اهل علم و ادب و شعر بلكه فنون معقول و منقول گرديد . و در سنه 1300 بمشهد رفت ، و پس از برگشتن چندى در تهران مانده و بكربلا بازگشت ، و نيز در ماه رمضان سنه 1306 باز در تهران بود ، و چون در همان سال مرحوم حاج ملا على كنى ( كه در 1220 ج 3 ش 284 گذشت ) وفات كرده بود ؛ در محراب و مقام وى امامت مىنمود . چنان‌كه در سفر پيش هم\r\n\r\n\r\n","description":"","footnote":"\r\n( 1 ) براى تكميل اين ترجمه رجوع شود به « الاعلام » زركلى ج 6 ص 288 .\r\nيادداشت مؤلف . ايضا رجوع به « نقباء البشر : 261 » شود . م .\r\n","page_name":" 1536 ","page_number":180},
  {"content":"\r\n\r\nبه مسجد و مقام وى ورود مىفرمود .\r\nو او در دوازده‌سالگى شروع بتأليف كتب نموده و مؤلفات نافعهء بسيارى از قلم او خارج شده ، بدين شرح :\r\nاول كتاب « آيات بينات » در اثبات صانع ورد دهريه و نيچريه ، انجام تأليف آن سنه 1299 . دويم كتاب « اصل الاصول » در تلخيص « فصول » يعنى فصول دائى مادرش شيخ محمد - حسين اصفهانى كه در ( 1254 ) گذشت . سيم كتاب « تحقيق الادله » در اصول فقه . چهارم كتاب « ترياق فاروق » در فرق ميان شيخيه و متشرعه كه بنام شخصى مازندرانى عنوان نموده و به همان نام نيز چاپ شده ، انجام تأليف آن سنه 1301 چنان‌كه در « الذريعة » فرموده .\r\nپنجم كتاب « تلويح الاشارة » در تلخيص « شرح الزياره » يعنى شرح شيخ احمد أحسائى بر زيارت جامعه . ششم كتاب « تنبيه الانام » در رد « ارشاد العوام » حاجى كريم خان ( كه در 1225 ج 3 ش 359 گذشت ) ، انجام تأليف آن 19 صفر سنه 1293 . هفتم كتاب « جنة - النعيم » در امامت . هشتم كتاب « حجة البالغة » در اثبات وجود حضرت حجت ( عجل اللّه تعالى فرجه ) ، آغاز تأليف آن روز يك‌شنبه 14 محرم سنه 1281 ، انجام 28 همان ماه از آن سال .\r\nنهم كتاب « الدر النضيد » در نكاح اماء و عبيد . دهم كتاب « دمع العين » در ترجمهء « خصائص الحسين » حاجى شيخ جعفر شوشترى كه در ( 1227 ج 3 ش 383 ) گذشت . يازدهم « رساله در اثبات خاتميت نبوت حضرت رسول ص » . دوازدهم « رساله‌ئى در خواص آهن » . سيزدهم « رساله‌ئى در فقه » بپارسى . چهاردهم كتاب « زوائد الفوائد » در متفرقات از هر فنى . پانزدهم كتاب « سبيل الرشاد » در شرح « نجاة العباد » حاجى شيخ محمد حسن نجفى كه در ( 1266 ) بيايد .\r\nشانزدهم كتاب « الشرع المبين » براى المتن المتين ، در رد كتاب « المتن المتين » سيد على محمد دلدارى كه در ( 1260 ) بيايد ، و سيد علىمحمد كتابى در رد آن نوشت نامش « التعليق الانيق » . هفدهم كتاب « شوارع الاعلام » در شرح « شرايع الاسلام » . هيجدهم كتاب « صحيفهء حسينيه » در ادعيهء حضرت سيد الشهداء ( ع ) . نوزدهم كتاب « عناصر » در حاشيه بر « قوانين » ميرزاى قمى كه در ( 1231 ج 3 ش 424 ) گذشت . بيستم كتاب « غاية المسئول »\r\n\r\n","description":"","footnote":"","page_name":" 1537 ","page_number":181},
  {"content":"\r\n\r\nدر اصول . بيست و يكم كتابى در « چهل حديث » با شرح آن .\r\nبيست و دويم كتاب « كشف الحجاب » در علم حساب . بيست و سيم كتاب « الكوكب الدرى » در تقويم . بيست و چهارم كتاب « لباب در اسطرلاب » . بيست و پنجم كتاب « لباب الاجتهاد » . بيست و ششم كتاب « لآلى » در مسائل متفرقه فقه و اصول . بيست و هفتم منظومهء « عسل مصفى » . بيست و هشتم منظومهء « نان و دوغ » . بيست و نهم كتاب « مواقع النجوم » در هيئت . سىام كتاب « موائد » كه كشكول طور و در فنون متفرقه از اعداد و اوفاق و ادعيه و حساب و هيئت جديد و اشعار و أخبار و آثار و كراماتى از ائمه و تراجم برخى از علماء عصر و غيره است .\r\nسى و يكم كتاب « مهجه » در حاشيه بر بهجه يعنى « البهجة المرضيه » سيوطى . سى و دويم كتاب « مهذب التهذيب » در نظم « تهذيب منطق » محقق تفتازانى ، به وزن ارجوزه . سى و سيم كتاب « تذكرة النفس » در مناجات و مراقبات . سى و چهارم كتاب « هداية المسترشد » در شرح « كفاية المقتصد » محقق سبزوارى در فقه ، چنان‌كه در « الذريعة 13 : 36 ش 1624 » فرموده .\r\nو او روايت مىكند از مرحوم حاج سيد محمد مهدى قزوينى كه در ( 1222 ) گذشت « 1 » و استادش فاضل اردكانى ( ره ) و مرحوم حاجى سيد محمد ابراهيم دلدارى كه در ( 1259 ) بيايد .\r\nمرحوم حاجى ميرزا محمد حسين در پنج‌شنبه سيم ماه شوال المكرم سنه 1315 هزار و سيصد و پانزده - مطابق - ( . . . ) حوت ماه برجى - در كربلا وفات كرد ، و هم آنجا در رواق مطهر حسينى ( ع ) نزديك ديوار شهدا ( ع ) در مقبره مخصوص خانوادهء خودشان دفن شد . و فرزندش ميرزا سيد على 39 كه او را ميرزا محمد على هم نوشته‌اند در ( 1344 ) بيايد . و ديگر فرزندان او ميرزا زين العابدين 39 و سكينه 39 و فاطمه 39 مىباشند .\r\n\r\n\r\n","description":"","footnote":"\r\n( 1 ) رجوع به پاورقى ( ص 1546 ) شود . م .\r\n","page_name":" 1538 ","page_number":182},
  {"content":"\r\n\r\n\r\n* ( 896 - وفات مطرب ، شاعر خوانسارى ) *\r\nدر كتاب « تذكرهء شعراى خوانسار : 172 » « 1 » گويد :\r\n« محمد صادق متخلص بمطرب از شعراى قرن سيزدهم هجرى است . مطرب داراى طبعى روان و قريحه سرشارى بوده ، از آثار و قرائن پيدا است كه وى از دودمان حاج صانع بوده و به همين مناسبت است كه قبر وى هم در ضلع غربى مسجد جامع كه از بناهاى حاج صانع بوده قرار گرفته . مطرب داراى « ديوان » است ولى معلوم نيست ديوان او اكنون در كجا و بدست چه اشخاصى باشد . مطرب در سال 1256 قمرى بسراى جاودانى شتافته و در گوشه مسجد جامع خوانسار مدفون گرديد . احمد شاعر كه او نيز از خاندان حاج صانع است در تاريخ مرگش قطعهء سروده است كه به اين دو بيت ختم مىشود :\r\n بهر سال فوت آن در ثمين * غوطه‌ور گشتم بدرياى خيال\r\nكلك احمد زد رقم تاريخ او : * مطرب از جان مست و مدهوش از جمال \r\n1256\r\nاز آثار مطرب فقط ماده تاريخهائى كه بر سقف و كتيبه‌هاى عمارات و سنگهاى قبور ثبت است باقى مانده » انتهى « 2 » .\r\n\r\n\r\n","description":"","footnote":"\r\n( 1 ) جناب معلم در نسخه اصل فقط مأخذ خود را ياد كرده‌اند ، و ما براى تكميل شرح حال عينا عبارت « تذكره شعراى خوانسار » را نقل نموديم . م .\r\n( 2 ) آقاى يوسف بخشى نويسنده « تذكره » مرقوم پس از مطالبى كه نقل كرديم شرحى درباره بقعه شيخ صدر الدّين حسين عارف نوشته و سپس قطعه‌ئى را كه مطرب بهنگام تعمير آن بقعه سروده است ذكر كرده‌اند . م .\r\n","page_name":" 1539 ","page_number":183},
  {"content":"\r\n\r\nسنه 1257 قمرى سه‌شنبه غرهء محرم الحرام\r\nمطابق\r\nسنه 1219 شمسى ( . . . ) حوت ماه برجى\r\nيكشنبه بيست و هفتم محرم الحرام\r\nسنه 1220 شمسى اول حمل ماه برجى\r\n\r\n* ( 897 - تولد حاج سيد محمد هروى حسينى ) *\r\nاز « ضميمه تاريخ علماء خراسان : 316 » و برخى از مواضع ديگر چنين برآيد كه :\r\nوى از علما و ادباء عصر حاضر و از دانشمندانى بوده كه بسيار از دست لئيمان آزار ديده ، چنان كه خود گاهى در بعضى از كتابهايش بدين معنى اشارت مىكند ، و همانا در نيمهء ماه رجب الفرد اين سال - مطابق ( . . . ) سنبله ماه برجى - متولد شده ، و پدران او اصلا از هند بوده و جدش سكونت در هرات نموده و بدين مناسبت به هروى مشهور شده ، و چندين كتاب تأليف نموده :\r\nاول كتاب « اربعين » . دويم كتاب « جامع الكنوز » . سيم « شرح زيارت عاشورا » . چهارم « رساله‌ئى در عروض و قافيه » . پنجم كتاب « كشكول » . ششم كتاب « مفتاح الجنات » . هفتم « منظومه‌ئى در نحو » . هشتم كتاب « النهايه » . نهم كتاب « الوافى » .\r\nو فرزند آن بزرگوار جناب آقاى سيد يحيى نحوى است كه مردى وارسته و فاضل و با ايمان بوده .\r\n\r\n","description":"","footnote":"","page_name":" 1540 ","page_number":184},
  {"content":"\r\n\r\n\r\n* ( 898 - وفات سيد غنى نقى رضوى ، ره ) *\r\nمرحوم سيد غنى نقى از علما و سادات رضوى لكهنو هند ، و شاگرد مرحوم سيد حسين دلدارى بوده كه در ( 1211 ش 159 ) گذشت ، و كتابى بنام « تاج اللغات » در لغت عربى تأليف كرده در چندين جلد كه در برخى از آنها بعضى از فضلاء ديگر آن سرزمين بأمر پادشاه شركت داشته‌اند ، و در ماه رجب الفرد اين سال - مطابق ( اسد - سنبله ) ماه برجى - پيش از استاد مرقومش وفات كرده ، چنان‌كه در « الذريعة 3 ش 766 » فرموده .\r\n\r\n* ( 899 - تولد ادوارد هفتم پادشاه انگليس ) *\r\nاين پادشاه در شب بيست و ششم ماه رمضان المبارك اين سال - مطابق ( . . . ) عقرب ماه برجى - متولد شده ، و در 5 شنبه 3 شوال سنه 1318 بعد از مادر خود ملكه ويكتوريا - كه در ( 1234 ج 3 ش 460 ) گذشت - بتخت سلطنت انگليس جلوس نمود . و پس از 9 سال و 6 ماه و 22 روز سلطنت و هفتاد سال و شش ماه قمرى و بيست و نه روز عمر ، در آدينه بيست و پنجم ماه ربيع الآخر سنه 1328 هزار و سيصد و بيست و هشت - مطابق 16 ثور ماه برجى - وفات كرد ، و در همان روز فرزند دويم وى ژرژ پنجم كه در ( 1282 ) بيايد بجاى او بسلطنت نائل گرديد .\r\n\r\n","description":"","footnote":"","page_name":" 1541 ","page_number":185},
  {"content":"\r\n\r\n\r\n* ( 900 - تولد مرحوم مير سيد محمد 34 بقاء ، ره ) *\r\nبه‌طورىكه در « الذريعة 9 : 985 س 6 » و بعضى از مواضع ديگر نوشته وى فرزند مرحوم ميرزا محمد صادق 33 بن سيد محمد 32 بن سيد عنايت اللّه 31 بن سيد محمد على 30 بن سيد مهدى 29 بن سيد تراب 28 بن سيد كاظم 27 بن سيد هدايت اللّه 26 بن سيد مهدى 25 بن سيد ابراهيم 24 بن سيد زين العابدين 23 موسوى اصفهانى است .\r\nسيد زين العابدين 23 در سال ( 1210 ش 153 ) گذشت بنا بر آنچه سلسله اين نسب به خط سيد محمد باقر لقمانى ( 1332 ) به نظر رسيد .\r\nو ميرزا سيد محمد صاحب عنوان از معاريف شعرا و خوش‌نويسان اين عصر بود ، و همانا در دهم ماه ذى الحجة الحرام اين سال - مطابق ( . . . ) دلو ماه برجى - متولد شده ، و پس از كسب كمالات عديده در شاعرى تخلص بقاء و در خوشنويسى اشرف الكتاب و نيز شرف المعالى لقب يافت ، و چندين سال ساكن تهران بود ، و كتب و آثارى دارد : اول « ديوان اشعار » دويم كتاب « هاشميه » چنان‌كه در « الذريعة 9 : 985 » نوشته .\r\nو پس از مدت هفتاد و سه سال و سه ماه قمرى و نوزده روز عمر ، در شنبه بيست و نهم ماه ربيع المولود سنه 1331 هزار و سيصد و يك - مطابق 18 حوت ماه شمسى - وفات كرد .\r\n\r\n","description":"","footnote":"","page_name":" 1542 ","page_number":186},
  {"content":"\r\n\r\n\r\n* ( 901 - تولد مرحوم مير سيد محمد 33 سنگلجى ، ره ) *\r\nوى فرزند مرحوم آقا سيد محمد صادق 32 طباطبائى تهرانى است كه در ( 1300 ) بيايد .\r\nمرحوم مير سيد محمد از اجلهء علماء تهران و در مشروطه‌خواهى قدوهء همگنان بود .\r\nو او در شب نوزدهم ماه ذى الحجة الحرام اين سال - مطابق ( . . . ) دلو ماه برجى - متولد شده ، و در حين وفات پدر در سامره مشغول تحصيل نزد ميرزاى شيرازى بود . و علاوه بر علوم دينيه از برخى علوم ديگر نيز برخوردار گرديد ، و پس از چند سال بعد از فوت پدر - چنان‌كه در « الذريعة 6 ش 902 » فرموده - بتهران برگشت و مرجع امور شد ، انتهى . و در دورهء مشروطه رياست و مطبوعيتى تمام بهم رسانيد ، و در سنه 1335 به زيارت عتبات رفت و پس از برگشتن در سنه 1338 هزار و سيصد و سى و هشت - چنان كه در « گاه‌نامهء 1311 » نوشته - در تهران وفات كرد ، و در « آگهى جهان » در سنه 1339 آورده كه ظاهرا اشتباه باشد « 1 » .\r\nو بعد از خود فرزندانى برجا نهاد : از آن جمله ميرزا محمد صادق 34 كه در ( 1300 .\r\nبيايد . و ديگر سيد ابو القاسم 34 كه در ( 1287 ) بيايد . و ديگر سيد عبد المهدى 34 و سيد عبد الهادى 34 و دختر بزرگش زوجهء سيد محمد مهدى طباطبائى بود و در اوائل ماه رمضان سنه 1360 وفات نمود .\r\n\r\n\r\n","description":"","footnote":"\r\n( 1 ) در جزوه ششم « رهبران مشروطه : 42 » وفات صاحب عنوان را در ( ديماه 1299 شمسى ) قيد كرده كه آن تقريبا مطابق با ربيع الثانى 1339 قمرى است ، و اين مؤيد قول « آگهى شهان » خواهد بود . و در جزوه يادشده فىالجمله بسطى در احوال سيد داده است لكن نياى او را كه به مير سيد على كبير شهرت دارد اشتباها مرحوم مير سيد على طباطبائى صاحب كتاب « رياض المسائل » دانسته . و در اين خصوص رجوع فرمائيد به « ج 2 ص 322 » كتاب حاضر كه در آنجا سه نفر مير سيد على نام معاصر يكديگر معرفى شده‌اند . و در « گاهنامهء 1311 ص 47 » در شرح حال صاحب عنوان صريحا گويد : « در سال هزار و سيصد و سى و هشت قمرى در طهران بسن 81 وفات يافت و در مقبره مرحوم پدرش آقا سيد صادق در حضرت عبد العظيم مدفون گشت » ، انتهى . م .\r\n","page_name":" 1543 ","page_number":187},
  {"content":"\r\n\r\n\r\n* ( 902 - تولد ملا محمد باقر كره‌رودى كنگاورى ) *\r\nوى فرزند محمد سلطان‌آبادى ، و خود از علما و فقهاء عصر خويش بوده كه در اين سال - چنان‌كه در « الذريعة 8 : 110 » نوشته - متولد شده ، و در قصبه كنگاور عراق عجم سكونت نموده ، و « شرحى بر درهء بحر العلوم » تأليف كرده كه نسخه‌اش در نزد فرزندش آقا محمد موجود است . و در سه‌شنبه هفدهم ماه ربيع المولود سنه 1315 هزار و سيصد و پانزده - مطابق ( . . . ) اسد ماه برجى - وفات كرد .\r\n\r\n* ( 903 - تولد ميرزا حبيب اللّه خان مشير الملك انصارى ) *\r\nوى فرزند ميرزا فتحعلى مستوفى ابن ميرزا موسى ( معروف بميرزا كوچك ) ابن حاج ميرزا مصطفى اصفهانى است ، حاج ميرزا مصطفى در 1248 نامش برده شد « 1 » ، و در كتاب « گذارش زندگانى شيخ جابرى : 13 » نوشته كه وى مردى باشكوه بوده و در حدود 1225 وفات نموده .\r\nفرزندش ميرزا كوچك ، مستوفى حاج محمد حسين خان صدر و از طرف وى متصدى ساختمان قلعه نجف و مدرسهء صدر در آن زمين مقدس بوده و همان‌جا دفن شده ، و چندين پسر داشته .\r\nفرزندش ميرزا فتحعلى ، مستوفى بلوك‌براآن اصفهان بوده ، و فرزند ذكورش بعد از خود منحصر به ميرزا حبيب اللّه خان صاحب عنوان بوده .\r\n\r\n\r\n","description":"","footnote":"\r\n( 1 ) آنچه در صفحه 427 تا 430 [ مقصود نسخه اصل است . م 
  ] كه وقايع 1248 نوشته شده تفحص شد نامى از اين حاج ميرزا مصطفى به نظر نرسيد ، نمىدانم در كجا نوشته‌ام .\r\nيادداشت مؤلف .\r\n","page_name":" 1544 ","page_number":188},
  {"content":"\r\n\r\nميرزا حبيب اللّه خان از رجال سياسى و دولتى و معروف دورهء ناصرى و حكومت ظل - السلطان در اصفهان بوده ، و شرح‌حالش در چندجا به نظر رسيده ؛ هم چون « تاريخ اصفهان » شيخ جابرى ( ص 151 ) و كتاب « گذارش زندگانى شيخ جابرى » مذكور ، و آنچه از آنها برمىآيد اينكه :\r\nوى در اين سال متولد شده ، و در نزد عمش ميرزا على اكبر تربيت يافته ، و در 1290 به خدمت پيش‌كاران اصفهان شتافته . و در سنه 1291 خود پيشكار آن شهر و بدستگاه ظل السلطان درآمده و بوفور كفايت و حسن سياست و دورانديشى و ذكاوت ؛ امور بلاد تحت حكومت او را اداره مىنموده ، و چندين سال بمنزلهء نفس نفيس ظل السلطان بوده ، و در سنه 1303 كه مشير الملك فارسى وفات كرد - چنان كه در « آگهى شهان از كار جهان 3 : 77 » نوشته - لقب او را به صاحب عنوان دادند ، تا در رجب سنه 1308 منفور و مغضوب وى گرديده و حكم بحبسش صادر ( و جزاى ظلم‌هائى كه - بموجب مسموعات خودمان - برعاياى بيچاره در آن دوره نموده يافته ) و پانصد هزار تومان زر نقد آن زمان با ملك و دكان از او مأخوذ ، و در شب دوشنبه هفدهم ماه جمادى الاخرى سنه 1309 هزار و سيصد و نه - مطابق 28 جدى ماه برجى - محموما يا مسموما چنان كه در « گذارش زندگانى شيخ جابرى » نوشته وفات كرد .\r\nو آقاى همائى در « تاريخ اصفهان » خود نوشته و هم از وى مسموع افتاد كه وى بواسطهء قهوهء زهرناكى كه روز جلو آن ظل السلطان بوى و ميرزا محمد حسن شيخ الاسلام و ميرزا على خزينه خورانيده هر سه در يك شب ( شب مذكور ) وفات كردند ، انتهى . و شيخ الاسلام مذكور در ( 1309 ) بيايد .\r\nو به‌هرحال ، چندين نفر پسر - چنان‌كه در ( ص 13 ) گذارش مذكور نوشته - از وى باز ماندند كه يكى از آن‌ها ميرزا اسد اللّه خان وثيق الملك بود كه در 1283 متولد شده و در 1335 وفات نمود ؛ و براى هريك از آن‌ها در صفحهء مذكوره اولاد و احفادى نوشته .\r\nو در اينجا ما بايد بگوئيم كه چندين نفر از رجال دورهء ناصرى و ما بعدها لقب ( مشير الملك ) داشته‌اند : اول ميرزا محمد على فرزند ميرزا ابراهيم شيرازى كه در « فارسنامه ، گفتار 2 : 98 » در ضمن اعيان محله سنگ سياه شيراز فرمايد : در سنه 1177 متولد شده ، و در\r\n\r\n","description":"","footnote":"","page_name":" 1545 ","page_number":189},
  {"content":"\r\n\r\nهزار و دويست و چهل و اندى ملقب بمشير الملك گرديد و در سنه 1262 وفات كرده .\r\nدويم فرزندش حاجى ميرزا ابو الحسن خان كه هم در آنجا فرمايد در سنه 1226 متولد شده و پس از وفات پدر اين لقب را يافته و در اواخر محرم سنه 1303 وفات كرده .\r\nسيم همين ميرزا حبيب اللّه خان صاحب عنوان كه بنا بمرقومات « آگهى شهان از كار جهان 3 : 77 » پس از وفات حاجى ميرزا ابو الحسن خان بدان ملقب شده با امتياز جنابى .\r\nچهارم حاجى ميرزا محمد باقر خان نائينى كه در ( 1279 ) بيايد .\r\n\r\n* ( 904 - تولد حاجى سيد حسين عدل الملك شام غازانى ) *\r\nحاجى سيد حسين از فضلا و ادباء آذربايگان بوده و در اين سال متولد شده ، و وقتى اين شعر را بدكتر هوس امريكائى در اثر بهبودى درد چشم نوشته :\r\n دو چشم من ز طبيب مسيحى خود ديد * كرامتى كه بديدند مردگان ز مسيح ! \r\nو پس از مدت هفتاد و نه سال قمرى عمر ، در سنه 1336 هزار و سيصد و سى و شش وفات كرد « 1 » .\r\n\r\n* ( 905 - تولد ميرزا صالح 28 قزوينى حلى ) *\r\nوى فرزند حاج سيد محمد مهدى 27 قزوينى است كه در سال ( 1222 ) گذشت « 2 » .\r\n\r\n\r\n","description":"","footnote":"\r\n( 1 ) رجوع شود به « رجال آذربايجان در عصر مشروطيت : 118 » يادداشت مؤلف .\r\n( 2 ) مع الاسف در آن هنگام كه وقايع سال 1222 در جلد سيم چاپ مىشد مؤلف از پاكنويس كردن شرح حال حاج سيد محمد مهدى قزوينى كه تولدش در آن سال بوده غفلت نموده ، لذا ما اضطرارا آن شرح حال را بسال فوت او كه در ( 12 ع 1 سنه 1300 ) واقع شده منتقل نموديم . م .\r\n","page_name":" 1546 ","page_number":190},
  {"content":"\r\n\r\nو خود دانشمندى كبير و اديبى جليل بوده ، و بطورىكه در « ديوان سيد موسى طالقانى :\r\n416 پاورقى » نوشته ؛ در اين سال در حله متولد شده ، و علوم اوليه را در نزد شيخ حسن فلوجى و غير او خوانده ، و سپس مهاجرت بنجف اشرف نمود و آنجا در خدمت شيخ انصارى و شيخ مهدى آل كاشف الغطا چندى تحصيل كرد ، و چون پدرش بنجف برگشت بمحضر درس او حاضر شده تا از وى به اجازه اجتهاد نائل شد چنان كه از آن جناب از حال او و برادرش ميرزا جعفر سؤال كردند فرمود : ميرزا جعفر اعلم و ميرزا صالح افقه است !\r\nو او بعضى از مؤلفات ناقصهء پدر خود را تمام نموده ، و آخر در شب سه‌شنبه بيستم ماه محرم الحرام سنه 1304 هزار و سيصد و چهار - مطابق ( . . . ) ميزان ماه برجى - وفات كرده و نزد پدرش دفن شد .\r\n\r\n* ( 906 - تولد شاطر عباس صبوحى قمى ) *\r\nوى فرزند كربلائى محمد على بن مشهدى مراد ، و خود از شعراء امجاد اين عصر بود ، و بطورىكه از پشت ديوانش كه در سنه 1346 در طهران چاپ شده برمىآيد ؛ در اين سال در قم متولد شده و در طهران توطن نموده و بشغل شاطر نانوائى پرداخته ، و طبع شعرش موهبتى و در غزل‌سرائى قريحتى خاص داشته و مضامين بكر به كار مىزده ، و در همان زمان حياتش اشعار كمش نقل مجالس گرديده ، و « ديوان » مرقومش در حدود دويست بيت است . و پس از پنجاه و هشت سال قمرى عمر در سنه 1315 هزار و سيصد و پانزده وفات كرده .\r\n\r\n","description":"","footnote":"","page_name":" 1547 ","page_number":191},
  {"content":"\r\n\r\n\r\n* ( 907 - وفات قاضى عبد السلام هندى ) *\r\nوى از مفسرين و محدثين هند است و كتابى دارد بنام « زاد الآخرة » در تفسير نظمى كه بىنهايت مطبوع طباع افتاده و در سنه 1244 از تأليف آن فارغ شده مطابق جمله ( زاد الآخرة ) ، و در اين سال - چنان كه در « ريحانة الادب 3 : 270 » فرموده - وفات كرده و جملهء « قاضى حق عبد السلام » ماده تاريخ فوت او است « 1 » .\r\n\r\n\r\n","description":"","footnote":"\r\n( 1 ) به منظور تكميل مطالب متن ، ترجمهء شرح‌حالى را كه عبد الحى بن فخر الدّين حسنى در كتاب « نزهة الخواطر و بهجة المسامع و النواظر 7 : 265 » نگاشته است ذيلا مىآوريم :\r\n« قاضى عبد السلام بدايونى . شيخ فاضل قاضى عبد السلام بن عطاء الحق عباسى بدايونى ، يكى از دانشمندان مبرز فقه و اصول و عربيت ، در شهر بدايون تولد و نشو و نما يافت ، برعم خود قاضى بهاء الحق عباسى بدايونى كه از شاگردان ملك العلماء عبد العلى بن نظام الدّين لكهنوى بود قرائت علم نموده ، و از سيد آل احمد بن حمزهء حسينى دريافت طريقت نمود ، سپس متصدى منصب قضا در شهر رامپور گرديد . او را تأليفات چندى است ، از جمله : 1 - « اخبار الابرار » به فارسى در تصوف . 2 - « شرح دلائل الخيرات » به فارسى . 3 - « علم الفرائض » در ارث به فارسى . 4 - « طوفان عشق » مزدوج به فارسى . 5 - « زاد الآخرة » كه تفسير قرآن كريم است بنظم در زبان اردو ، و آن را بسال 1244 تصنيف نموده و مجموع ابياتش دويست هزار بيت است . قاضى عبد السلام در پنجم ذوالقعده 1289 يك‌هزار و دويست و هشتاد و نه وفات يافت ، چنان كه در كتاب « تذكرة الواصلين » است . پايان كلام « نزهة الخواطر » . م .\r\n","page_name":" 1548 ","page_number":192},
  {"content":"\r\n\r\n\r\n* ( 908 - قتل مجيد ، شاعر كردستانى ) *\r\nوى ميرزا عبد المجيد بن ميرزا شكر اللّه بن ميرزا عبد اللّه است ، و شرح احوالش در « مجله ارمغان . سال 25 ش 8 ص 350 » نوشته . در اين صفحه نخست - اين مطلب را متذكر شده است كه ولايت سنندج ساليانى دراز مركز حوزه علميه و ادبيه اسلامى بوده تا آنجا كه چندين نفر از طلاب و محصلين از عراق عرب و بنادر جنوب ايران براى تحصيل بدان شهر مىآمده‌اند كه اثر آن هنوز باقى است .\r\nآنگاه درباره احوال صاحب عنوان شرحى نوشته بدين خلاصه كه :\r\nميرزا عبد اللّه جد وى وزير كردستان بوده « 1 » ، و ميرزا عبد المجيد خود از اهل علم و ادب و مردى سخنور و باهوش بوده ، و همانا در سنندج به تحصيل علوم پرداخته تا در علوم عديدهء متفرقه معلوماتى فراهم كرد و از فضلا و بزرگان بلكه از محترمين و اعيان آن سرزمين گرديد ؛ و در سخنورى و شعر و شاعرى بلكه نگارشات نثرى تبحرى تمام بهم‌رسانيد و به خدمتگزارى خسرو خان والى ( 1241 ص 1142 ) اشتغال ورزيد ، و در شاعرى تخلص مجيد مىنمود ، و آخر در اين سال بدربار پادشاه قاجار رفته و بفرمان وى بقتل رسيد ، و حاوى سنندجى ( 1263 ) قطعه‌ئى در تعزيت و تاريخ وى گفته كه تاريخ آن اين است :\r\n سال اين سوك نمايان ، وقت اين نقش شگرف * زد رقم حاوى : شهيد دوست شد عبد المجيد \r\n1257\r\n\r\n\r\n","description":"","footnote":"\r\n( 1 ) از غرائب اتفاقات اينكه در اين وقت كه 2 ساعت و ربع بعد از ظهر جمعه پنجم ماه رمضان المبارك 1395 مىباشد ، هنگامى كه پاكنويس مطالب كتاب حاضر بدينجا رسيده بود مسموع شد كه شيخ محمد مردوخ كردستانى در ساعت 21 ديشب در كردستان بسن يك‌صدسالگى درگذشت ، بنا بخبر مذكور ، وى در صدسال پيش در كردستان به دنيا آمده و حدود 250 جلد كتاب و رساله تأليف كرده است . م .\r\n","page_name":" 1549 ","page_number":193},
  {"content":"\r\n\r\nو پوشيده نباشد كه در مجله مصراع اخير را اين‌طور نوشته : « زد قسم حاوى شهيد و دوست شد عبد المجيد » ، و ما علاوه بر اينكه ( قسم ) را غلط و صحيح آن را ( رقم ) دانستيم ، نيز ( شهيد و دوست ) را غلط و صحيح آن را ( شهيد دوست ) دانسته ، و بدين‌ترتيب سال قتل را 1257 دانستيم ، و الا در جاى ديگر نه اين شعر را ديده‌ايم و نه احوال و نه سال قتل او را « 1 » ، و شايد اشتباه كرده باشيم ، و اينك اين غزل از او نوشته شد :\r\n دو صد ره جانفشانى بايدم هر پاسبانى را * كه تا يك‌ره بكام دل ببوسم آستانى را\r\nبغوغاى رقيبان بر سر كويش منال اى دل * بيك بلبل مسلم نيست هرگز گلستانى را\r\nخوشم با حسرت كنج قفس زين نالهء جانكاه * همىترسم به مهر آرد ز بختم باغبانى را\r\nشب وصلست هان اى دل دمى از ناله دم در كش * كه تا از روز هجرش عرضه دارم داستانى را\r\nمجيد از جذب آه با اثر نبود عجب زين‌سان * كه كردى مهربان آخر دل نامهربانى را \r\n\r\n* ( 909 - وفات مرحوم ملا عبد اللّه زنوزى ، قدس سره ) *\r\nزنوز چنان كه در « ريحانة الادب 2 : 133 » نوشته قصبه‌ئى است در آذربايگان از توابع تبريز .\r\nو مرحوم ملا عبد اللّه فرزند خان بابا ، و خود از اجلهء حكماء الهيين و يكى از برجسته‌ترين فلاسفهء عصر خويش بوده ، و بطورىكه در « طرائق الحقائق 3 : 235 » و « فهرست كتابخانه مباركهء رضويه 4 : 259 » نوشته ، علوم نقليه را در كربلا نزد آقا سيد على صاحب « رياض » و فرزندش آقا سيد محمد ، و در ايران نزد ميرزاى قمى و سيد حجة الاسلام رشتى درس خوانده ،\r\n\r\n\r\n","description":"","footnote":"\r\n( 1 ) در « فرهنگ سخنوران » پنج نفر مجيد تخلص را ذكر كرده ازاين‌قرار : مجيد بروجردى ، شوشترى ، شيرازى ، طالقانى ، لنجانى ، و نيز يك نفر بتخلص مجيدا و ديگرى مجيدى بيهقى ؛ لكن از اين مجيد كردستانى صاحب ترجمه اسمى نبرده ، و معلوم مىشود مؤلف فرهنگ سخنوران « مجله ارمغان » را استقصا نكرده است . م .\r\n","page_name":" 1550 ","page_number":194},
  {"content":"\r\n\r\nو در معقول نزد آخوند ملا على نورى چندان درس خواند كه از مبرزين شاگردان وى بشمار رفت . تا موقعى كه حاج محمد حسين خان فخر الدوله مروزى فرزند بيرامعلى خان عز الدّين - لوى قاجار ( متوفى در اواسط ج 2 سنه 1234 ) مدرسه‌اى را كه امروز در طهران معروف به مدرسهء مروى است بنا نمود ؛ از فتحعلى شاه خواهش كرد كه وى آخوند ملا على را از اصفهان بطهران براى تدريس در آن احضار نمايد ، و پس از ابلاغ آخوند از آمدن بطهران عذر خواست و ملا عبد اللّه را بدين عنوان بطهران فرستاد ، و او مدت بيست سال در آن مدرسه تدريس نمود ، و از جمله شاگردان او ميرزا محمد تنكابنى است ؛ چنان كه خود در « قصص العلماء : 120 » فرموده .\r\nو ملا عبد اللّه تأليفاتى دارد ، از آن جمله : اول كتاب « انوار جليه » در شرح حديث كميل تخمينا سه‌هزار بيت . دويم « رسالهء خاقانيه و وجيزه سلطانيه » كه آن را به خواهش فتحعلى شاه در حكمت و كلام تأليف كرده . سيم كتاب « منتخب الخاقان » در كشف حقايق ايمان و عرفان كه آن را باز به خواهش او از « رسالهء خاقانيه » ملخص و مختصر نموده ، انجام تأليف آن 5 شنبه 2 ج 1 سنه 1240 . چهارم كتاب « سبيل الرشاد » در اثبات معاد .\r\nو او در اين سال وفات كرده ، و در مادهء تاريخش گفته‌اند :\r\nروح عبد اللّه همى روحانيان را پيشوا\r\n1257\r\nو فرزندش آقا على مدرس در ( 1234 ج 3 ش 463 ص 976 ) گذشت .\r\n\r\n* ( 910 - تولد فلاماريون منجم فرانسه‌ئى ) *\r\nفلاماريون « 1 » از فضلا و منجمين بزرگ عالم و حق او در علم هيئت و تنجيم بر افراد بشر بغايت عظيم است . و او در اين سال ( يا سال 1258 ) متولد شده ، و پس از كسب كمالات\r\n\r\n\r\n","description":"","footnote":"\r\n( 1 )  Camill Flammarion  بموجب مرقومات « گاهنامه 1307 ص 153 » در 1842 ميلادى متولد و در 1925 درگذشته است . م .\r\n","page_name":" 1551 ","page_number":195},
  {"content":"\r\n\r\nحكيمى بلندپايه و رياضىدانى پرمايه گرديد ، و كتب چندى در فلسفه و نجوم تأليف كرد و شهرتى زايدالوصف بهم رسانيد ، و آخر در شنبه چهاردهم ماه ذى القعدة الحرام سنه 1343 هزار و سيصد و چهل و سه - مطابق 16 خردادماه باستانى - وفات كرد « 1 » .\r\n\r\n* ( 911 - وفات شيخ محمد عابد سندى سنى ) *\r\nشيخ محمد عابد از نژاد ابو ايوب انصارى است ، و ابو ايوب مرقوم كه نامش خالد 43 بن زيد 42 بن كلب 41 بن ثعلبه 40 بن عبد اللّه 39 بن عوف 38 بن غنم 37 بن مالك 36 بن تيم اللّه 35 ( نجار ) بن ثعلبه 34 بن عمرو 33 بن معاوية 32 بن عمرو 31 مزيقياء يعربى است ؛ از اجلهء اصحاب حضرت رسول ( ص ) است ، و در سنه 51 در قسطنطنيه شهيد شده و همان جا در پاى سور آن شهر مدفون و اينك قبر وى در آن ديار معروف است .\r\nو شيخ محمد عابد از محدثين علماء عامه و كتابى بنام « حصر الشارد » تأليف و در اين سال وفات كرده و در بقيع دفن شد « 2 » .\r\n\r\n\r\n","description":"","footnote":"\r\n( 1 ) چون تولد او مردد ما بين اين سال و سال 1258 است بايد شرح احوالش در سال وفاتش نوشته شود . يادداشت مؤلف . چون برحسب معمول در سال وفات نيز اشاره‌ئى خواهد شد لذا ما لزومى در جابجا كردن اين شرح حال نديديم . م .\r\n( 2 ) شرح‌حالى اجمالى صاحب عنوان در كتاب « الاعلام 7 : 49 » تأليف زركلى مذكور و مآخذ آن نيز در ذيل همان صفحه ياد شده‌اند ، و اينك بنقل برخى از مطالب الاعلام مبادرت مىشود :\r\nمحمد عابد بن احمد بن على بن يعقوب سندى انصارى ، فقيه حنفى ، داناى بحديث و از قاضيان . محمد على باشا والى مصر به او منصب رياست علماء مدينه منوره داد و او بدانجا ساكن شد و در همان شهر از دنيا رفت و فرزندى باز نگذارد . محمد عابد نخستين كسى است كه كتاب « تحفة المؤمنين » طب را بيمن برد . او كتابخانه نفيسى گرد آورد و در مدينه آن را وقف كرد . از تأليفاتش : 1 - « حصر الشارد فى اساتيد محمد عابد » . 2 - « المواهب اللطيفة على مسند الامام ابى حنيفه » . 3 - « شرح بلوغ المرام ابن حجر » . 4 - « طوالع الانوار على الدر - المختار » . 5 - « منحة البارى بمكررات البخارى » و 6 - « ترتيب مسند الامام الشافعى » .\r\nانتهى مختصرا . م .\r\n","page_name":" 1552 ","page_number":196},
  {"content":"\r\n\r\n\r\n* ( 912 - وفات مرحوم حاج ملا محمد مشهدى ، ره ) *\r\nوى فرزند مرحوم حاجى شيخ محمد حسن ، و خود از علما و فقهاء زمن بوده ، و چنان كه از « فردوس التواريخ » و « فهرست كتابخانه رضويه 5 : 159 » و غيره برمىآيد ؛ در كربلا نزد آقا سيد على و در نجف نزد شيخ جعفر درس خوانده و در مشهد بتدريس و امامت و تربيت طلاب مشغول بوده و كتابخانه معتبرى داشته ، و خود هم تأليفاتى دارد از آن جمله :\r\nاول « شرحى بر قدرى از دره بحر العلوم ، ره » كه تا آخر باب طهارت است ، انجام تأليف آن 5 ذىالحجه سنه 1227 در كربلا . دويم « كتابى در حل احاديث و آيات مشكله » در سه جلد . سيم رساله « گل جعفرى « 1 » » . چهارم كتاب « الفوائد الرضويه » در شرح رسالهء « طب الرضا ( ع ) » يا « الذهبية » انجام تأليف آن شب آدينه سنه 1217 ، و در « فهرست » نام آن را « كنز الذهب » نوشته و ختم تأليفش را در سنه 1216 و اين شعر را در تاريخ آن آورده :\r\n پى سال تاريخش افكار گفت : * بشد گنج پنهان زر آشكار \r\nو خود مؤلف هم حواشى برآن دارد . پنجم كتاب « شرق و برق » در اثبات طهارت خون امام ( ع ) .\r\nو در اين سال بهفتاد و پنج‌سالگى وفات كرده و در مشهد در زير پله‌هاى دار السياده آنجا كه از مسجد گوهرشاد بوسيلهء آن وارد دار السياده مىشوند دفن شد . و تا سنه 1302 فقط دو دختر از أحفاد او باقى بوده .\r\nو در « الذريعة 9 : 983 ش 6435 » يكى از شاگردان او را فاضل بسطامى را نوشته .\r\n\r\n\r\n","description":"","footnote":"\r\n( 1 ) بنا بگفته « الذريعة 18 : 210 » گل جعفرى ترجمه رسالهء « اهليلجهء » منسوب به حضرت امام جعفر صادق عليه السلام است در طب ، و تاريخ ترجمه را چنين سروده :\r\n در گلشن خيال چه تاريخ خواست عقل * بنگاشت هاتفى كه : گل جعفرى شگفت \r\nكه مطابق با 1213 مىشود . م .\r\n","page_name":" 1553 ","page_number":197},
  {"content":"\r\n\r\n\r\n* ( 913 - تولد مرحوم ملا نجفعلى امين تبريزى ، ره ) *\r\nمرحوم ملا نجفعلى از علما و ادباء اين عصر بود . و او در اين سال متولد شده و پس از كسب علوم و فضائل عالمى بزرگوار و جامع احاديث و أخبار و ملقب به امين الشرع گرديد ، و در ادبيات و نظم و نثر پارسى حظى تمام بهم رسانيد ، و مجاميع چندى در أخبار تأليف كرد ، و بتركى و پارسى اشعارى گفته كه اينك نزد أخلاف او موجود است .\r\nو پس از مدت هشتاد و سه سال قمرى عمر ، در سنه 1340 هزار و سيصد و چهل وفات كرد ، چنان‌كه در مقدمهء « شهداء الفضيله . ص ز » نوشته .\r\nو فرزندش ميرزا احمد در ( 1287 ) بيايد .\r\nسنه 1258 قمرى غرهء محرم الحرام\r\nمطابق\r\nسنه 1220 شمسى ( . . . ) دلو ماه برجى\r\n\r\n* ( 914 - تولد مرحوم ميرزا سيد حسين مدرس رضوى ، ره ) *\r\nبطورىكه از « ضميمه تاريخ علماء خراسان : 303 » بنقل از « نقباء البشر » و برخى از مواضع ديگر برمىآيد ، وى فرزند ميرزا احمد ، و خود از علماء ارض اقدس و مشهد مقدس بوده ، و همانا در هفتم ماه محرم الحرام اين سال - مطابق ( دلو - حوت ) ماه برجى - متولد شده ،\r\n\r\n","description":"","footnote":"","page_name":" 1554 ","page_number":198},
  {"content":"\r\n\r\nو در نزد پدر خود درس خوانده و در كمال قدس و تقوى مىزيسته و از علوم غريبه هم بهره‌مند بوده ، و در اوائل عمر همتى در جمع كتب و نسخ غريبه داشته و اخيرا براثر مصائبى كه ديده از شوق آن كارافتاده و بدرويشى گرائيد . و حواشى چندى بر « قوانين » و « فصول » و « خلاصة - الحساب » نوشته . و در ماه صفر المظفر سنه 1322 هزار و سيصد و بيست و دو - مطابق ( حمل - ثور ) ماه برجى وفات كرده و در دارالسعادهء مباركه دفن شد .\r\nدوشنبه هشتم صفر المظفر\r\nسنه 1221 شمسى\r\nاول حمل ماه برجى\r\n\r\n* ( 915 - وفات مرحوم حاج ميرزا علينقى 30 زنجانى ، ره ) *\r\nوى فرزند مرحوم ميرزا محمد على 29 بن امير محسن 28 موسوى ( ره ) است .\r\nامير محسن 28 در ( 1224 ج 3 ش 348 ص 780 ) گذشت .\r\nنواده‌اش حاج ميرزا علينقى از علماء اصفهان بوده ، و كتب چندى تأليف نموده ، و در مسجد خياطها كه آن را مسجد حاجى ميرزا علينقى بنام خود وى نيز مىگويند ؛ در محله ميدان كهنه در راسته بازار در نزديكى هارون ولايت امامت جماعت داشته ، و در ماه صفر المظفر اين سال - مطابق ( حوت 1220 - حمل 1221 ) ماه برجى - وفات كرده ، و در تخت - پولاد جلوى قبر فاضل هندى بقدرى فاصله دفن شد . و فرزندش ميرزا محمد باقر 31 در ( 1235 ج 3 ش 488 ص 1006 ) گذشت .\r\nو تاريخ وفات وى بدين‌طور بر روى قبرش نوشته و در نسخه‌اى از جلد 2 « شرح لمعهء » خطى وقفى مضبوط در كتابخانه مدرسهء صدر كه در ( 1224 ج 3 ص 781 ) اشاره بدان نموديم در\r\n\r\n","description":"","footnote":"","page_name":" 1555 ","page_number":199},
  {"content":"\r\n\r\nپشت اوراق اول كتاب در زير يكى از خطوط صاحب عنوان بخطى كه ندانستم از كيست چنين نوشته بود :\r\n« روز جمعه 26 صفر سنه 1258 رفت از بر من آنكه مرا مونس بود . رفت از بر من آنكه مرا مونس جان بود » ، انتهى . و ظاهرا مقصود وفات صاحب عنوان در اين روز باشد ، و بنابراين ؛ روز وفات وى مطابق 19 حمل بوده .\r\nو به‌هرحال ، وى غير از ميرزا محمد باقر فرزند ديگرى داشته بنام ميرزا محمد صادق 31 كه وى ارجوزه‌ئى دارد در ارث بنام « درر المنثوره » چنان كه در « فهرست كتابخانه رضويه 5 :\r\n617 » نوشته « 1 » .\r\nپايان نسخه « حاشيه معالم سلطان العلماء » كه خط و مهر صاحب عنوان در هامش آن ديده مىشود به اين عبارت : « قد كتبه لى احد من المتلمذين على فى دار السلطنة اصفهان ، و انا العبد الجانى ابن محمد على : على نقى الموسوى الزنجانى . غفر اللّه لهما » . سجع مهر : « عبده على نقى الموسوى » و تاريخ ختم كتابت اين نسخه چنان كه ديده مىشود سنه 1216 مىباشد « از كتب كتابخانه آقاى حاج سيد محمد على روضاتى » .\r\n\r\n\r\n","description":"","footnote":"\r\n( 1 ) شرح‌حالى از اين ميرزا محمد صادق در « الكرام البررة : 643 » ذكر شده است . م .\r\n","page_name":" 1556 ","page_number":200},
  {"content":"\r\n\r\n\r\n* ( 916 - تولد مرحوم ميرزا جعفر كربلائى ، ره ) *\r\nوى فرزند مرحوم حاجى ميرزا علينقى كربلائى ( ره ) است كه در ( 1289 ) بيايد .\r\nمرحوم ميرزا جعفر از علماء معقول و منقول و محققين فقه و اصول بوده ، و در دوازدهم ماه ربيع الآخر اين سال - مطابق ( . . . ) جوزا ماه برجى - متولد شده و كتب و رسائل چندى تأليف نموده ، از آن جمله « رساله‌ئى در جواز تطوع در وقت فريضه » و « رسالهء در طلاق مريض » .\r\nو پس از مدت شصت و دو سال و ده ماه قمرى و ده روز عمر ، مقارن زوال روز شنبه بيست و دويم ماه صفر الخير سنه 1321 هزار و سيصد و بيست و يك ، چنان‌كه در « احسن الوديعه 1 : 201 » نوشته - مطابق ( . . . ) ثور ماه برجى - وفات كرد ، و در تقويم آن سال روز بيست و دويم صفر را چهارشنبه نوشته ، و در « الذريعة 15 : 176 ش 1181 » در 22 صفر سنه 1317 نوشته .\r\nو به‌هرحال ، وى نزد پدر خود دفن شد ، و دو نفر فرزندانش سيد حسين كه چهار سال پيش از پدر وفات كرده ، و سيد حسن معروف به حاج آقا هر دو از اهل علم و صلاح بوده‌اند ، و در جلد 1 « الذريعة ش 945 » و غيره وفات صاحب عنوان را در سنه 1320 نوشته كه ظاهرا غلط باشد .\r\n\r\n* ( 917 - تولد مرحوم سيد محمد على ، شاه عبد العظيمى ، ره ) *\r\nدر « نقباء : 1531 » شرحى نوشته بخلاصه اينكه :\r\nوى فرزند مرحوم ميرزا محمد بن ميرزا جان معروف بميرزا هدايت حسينى است كه پدرش كليددار شاه عبد العظيم ( ع ) ، و خود از علما و فقهاء عصر ما بود ، و در حديث و رجال تتبعى عظيم داشت ، و چنان كه در « الذريعة 7 ش 443 » نوشته در هفدهم ماه جمادى الاولى\r\n\r\n","description":"","footnote":"","page_name":" 1557 ","page_number":201},
  {"content":"\r\n\r\nاين سال - مطابق ( . . . ) سرطان ماه برجى - در قصبهء طيبه و زاويهء مباركهء حضرت شاه عبد - العظيم ( عليه التحية و التسليم ) متولد شده ، و در اوائل بلوغ براى تحصيل بعراق عرب رفت ، و چند سال درك شيخ انصارى را نمود ، و عمدهء شاگردى او نزد پدرزنش مرحوم حاجى ملا على ميرزا خليلى بود ، و چندين كتاب تأليف فرمود ، از آن جمله :\r\nاول كتاب « ايقاد » در مصيبت . دويم كتاب « حلية المعاشرين » در آداب عشرت بر وفق اخبار . سيم كتاب « منتخب كتب الرجال » در انتخاب رجال كشى و نجاشى و فهرست شيخ و خلاصه .\r\nچهارم كتاب « موعظة السالكين » در مواعظ و اخلاق . پنجم كتاب « وسيلة الرضوان » .\r\nو چندين نفر از علما از او روايت مىكنند : اول مرحوم حاج آقا منير الدّين ( 1269 ) .\r\nدويم شيخ آقا بزرگ ( 1293 ) . سيم ميرزا محمد على اردوبادى ( 1312 ) .\r\nو او در ماه رمضان المبارك سنه 1343 هزار و سيصد و چهل و سه چنان كه در « الذريعة 2 ش 1966 » نوشته مطابق - ( سرطان - اسد ) ماه برجى - در نجف وفات كرد . و در « نقبا » نيز در ماه رمضان ليكن سال 1334 نيز بأرقام هندى نوشته و فرمايد : وى در حين برگشتن از زيارت كربلا در طويريج در خانه فرزندش سيد محمد حسين كه مرجع اهل آن شهر در آن وقت بود وفات كرد و او را بنجف آورده و در ايوان طلا نزديك مقبرهء علامه دفن شد . انتهى .\r\nو هم او را فرزندى ديگر بنام سيد محمد تقى از دختر حاجى ملا على بوده كه او در اين اواخر در طويريج سكونت داشت ، و در شوال سنه 1357 وفات كرد ، و فرزندى بنام سيد محمد از او باز ماند .\r\n\r\n* ( 918 - وفات مرحوم آقا سيد صدر الدّين دزفولى ) * * ( قدس اللّه روحه ) *\r\nدزفول در ( 1256 ش 889 ص 1527 ) گذشت .\r\nو مرحوم آقا سيد صدر الدّين از اجلهء علما و سادات بزرگوار و اهل سير و سلوك و كشف\r\n\r\n","description":"","footnote":"","page_name":" 1558 ","page_number":202},
  {"content":"\r\n\r\nو شهود و رياضت و حكمت و توحيد و عرفان بوده .\r\nشرح احوالش در « مجله ارمغان . سال 7 ش 8 صادره در ع 2 - ج 1 سنه 1345 ص 468 » نوشته ، و از آن با ملاحظه « بستان السياحه » و غيره چنين برآيد كه او :\r\nسيد صدر الدّين محمد بن سيد محمد باقر بن سيد محمد مهدى بن سيد محمد شفيع ، و اصلا از اهل قريهء كوشه بوده‌اند .\r\nقريه كوشه جايى است در كوهستان بختيارى كه بقعهء سيد ولى الدّين نامى در آنجا واقع و مورد توجه و زيارت مردم آن نواحى است ، و اولاد اين سيد ولى الدّين در كوشه ساكن و از اواخر مائه هشتم تاكنون علما و عرفا و ادباء چندى در دزفول از اين خانواده بهم رسيده‌اند ، و احتمال دارد كه اين خانواده با اجداد مرحوم سيد قطب الدّين نيريزى ( ره ) يكى باشند ، ولى در آخر « شرح مختصر دعاء صباح » كه نسب او را نقل كرده و سيد عبد اللّه مكرانى يكى از اجداد او را مدفون در ده كوشه در ايج نوشته ظاهرا اين كوشه غير از كوشه بختيارى باشد .\r\nو به‌هرحال ، مرحوم آقا سيد صدر الدّين ( ره ) در آخر شب يك‌شنبه هيجدهم ماه صفر - الخير سنه 1174 هزار و صد و هفتاد و چهار - مطابق ( . . . ) ماه برجى سنه 1139 شمسى - در زمان كريم خان زند در دزفول متولد شده و نخست علوم اسلامى را تحصيل كرده و سپس ميل مفرطى به خواندن اشعار اوليا و كتب عرفا بهم رسانيد ، و در اثر خوابى كه ديد برياضات و مجاهدات مشغول شد . و چون پدرش از اهل علوم ظاهر بود او را از رياضت منع مىفرمود ولى علو همتش او را از پيروى پدر مصروف و بتهذيب نفس مشعوف ساخته « 1 » تا صفائى بكمال در روان مباركش بهم رسيد و به گفتن اشعار هم مائل گرديد . و براى تكميل همين حالات سير و سلوك از دزفول بيرون شده به مسافرت پرداخت و در ايام جوانى با پاى طلب بكرمان - شاه و عراق عرب رفت و چندى در مغرب ايران ماند ، و سپس بتهران و شيراز و خراسان و بسيارى ديگر از بلاد ايران رفت ، و خدمت اوليا و ارباب و جد و حال و اصحاب فضل و كمال رسيد ، و از مرحوم آقا محمد بيدآبادى ( قدس سره ) كتبا اجازت ذكر خواست ، و او در پاسخ ؛ نامه‌ئى بوى مرقوم فرمود و جنابش را بمريدى قبول نمود .\r\n\r\n\r\n","description":"","footnote":"\r\n( 1 ) چگونه با مخالفت امر پدر صفاى باطن حاصل مىشود ! م .\r\n","page_name":" 1559 ","page_number":203},
  {"content":"\r\n\r\nو بعد از اين‌ها همه در دزفول ساكن و بقناعت و مناعت و سير و سلوك و مجاهدت و رياضت و ارشاد و هدايت و تأليف كتب منظوم و منثور پرداخت و در نزد خواص و عوام و شاه و رعيت شهرت و مطبوعيتى كامل بهم‌رسانيد ، و چندين كتاب - كه نوشته‌اند قريب به پنجاه جلد مىشود - در علوم مختلفه از توحيد و حكمت و ادعيه و غيره تأليف كرده ، از آن جمله :\r\nاول كتاب « قاصم الجبارين » . دويم كتاب « مرآة الغيب » . سيم كتاب « مصباح - الطريقة » . چهارم كتاب « هداية السالكين » و غيره .\r\nو در اشعار تخلص كاشف داشته ، و اينك اين غزل از او اينجا ثبت شد :\r\n نازنينى كه رخش چون گل احمر باشد * دل ما برده عجب نيست كه دلبر باشد\r\nباده هرگز نخورم يارم اگر ساقى نيست * لب از آن تر نكنم گرچه ز كوثر باشد\r\nخانهء دل شده تاريك خدايا مددى ! * كى ز انوار رخت ( ر خ ظ ) دوست منور باشد\r\nزاتش آه دلم سينهء من گرم شده است * ديده از سوزش آن با غم دل تر باشد\r\nگر دهد بوسه مرا از لب شيرين خودش * در مذاقم به خدا قند مكرر باشد\r\nنيك و بد هرچه بما مىرسد از حكم قضا * عاشق آن است كه راضى بمقدر باشد\r\nگه بمژگان كشدم گاه بيك تير نگاه * به به آن كشته كه از ناوك خنجر باشد\r\nگر رخش از نظرم گشته نهان سهل بود * در دلم صورت او خوب مصور باشد\r\nگرچه زلفش دل‌وجان كرده پريشان احوال * خوش دماغ من از آن بوى معطر باشد\r\nهمچو كاشف بشود شاه بأرباب هنر * هركه از شوق گداى در حيدر باشد \r\nو بالاخره ، وى پس از مدت هشتاد و چهار سال و پنج ماه قمرى و بيست و هفت روز عمر ، در شب نيمه ماه شعبان المعظم اين سال ، چنان‌كه نص مجله ( ص 472 ) است - مطابق سنبله ماه برجى - در دزفول وفات كرد ، و جسدش را بكربلا برده و آنجا در مقبرهء حاج سيد كاظم رشتى دفن كردند .\r\nو در « بستان السياحه » كه در ( 1248 ) تأليف شده و مؤلفش در ( 1253 ) وفات كرده نوشته كه گويا او در حدود هزار و دويست و چهل و اندى وفات كرده باشد .\r\nمعلوم مىشود صاحب « بستان » چيزى شنيده و اشتباه بوده ، و الا وى بسال‌ها پس از تأليف اين كتاب و وفات مؤلفش زنده بوده ، و در « منتظم ناصرى » نيز بدون تعيين ماه و روز در\r\n\r\n","description":"","footnote":"","page_name":" 1560 ","page_number":204},
  {"content":"\r\n\r\nاين سال ( 1258 ) است .\r\nو ظاهرا دكتر حجازى طهرانى كه در كتاب « سخنوران نامى معاصر . ج 2 » احوالش نوشته از أحفاد همين آقا سيد صدر الدّين صاحب عنوان باشد ، و اينك بدين گمان احوال او را اينجا مىآوريم . در كتاب مزبور ( ص 88 ) شرحى در احوال وى نوشته بدين خلاصه ( با تبديل تواريخ شمسى بقمرى ) كه : سيد صدر الدّين ظهيرالاسلام‌زاده متخلص به حجازى در حدود سال 1312 هجرى قمرى در طهران متولد شده . پدرش سيد حسين ظهير الاسلام از علماء خوزستان و قطب سلسلهء ذهبيه بود ، و ظاهرا او همان است كه در « نابغهء علم و عرفان : 410 » نوشته كه : جانشين سيد صدر الدّين دزفولى حاج سيد حسين نامى بوده . و سيد صدر الدّين در نه‌سالگى با پدر بدزفول رفت و آنجا علوم متداوله را از او فراگرفت ، و بعد از وفات او سرپرست خانوادهء خود گرديد ، و در اول مجلس مؤسسان نماينده و نيز چهار سال متوالى نماينده مجلس شورى بود ، و مقالات ادبى و تحقيقى بسيارى در « مجله ارمغان » انتشار داد و بيش از بيست جلد كتاب تأليف كرد ، از آن جمله : اول كتاب « شكرستان » در تاريخ شش هزارساله خوزستان . دويم كتاب « نعم الظهير » در طلب اكسير . و در حدود سال 1362 وفات كرده و در باغ بهشت دفن شد .\r\nآنگاه اشعارى از او نقل كرده كه همه بر وفق مرام اشتراكى و توده‌ئى است .\r\n\r\n* ( 919 - تولد سلطان عبد الحميد خان 86 ثانى عثمانى ) *\r\nوى فرزند سلطان عبد المجيد خان 85 است كه در ( 1237 ج 4 ش 531 ) گذشت .\r\nسلطان عبد الحميد خان از سلاطين اين خانواده است كه در شانزدهم ماه شعبان المعظم اين سال - مطابق ( . . . ) سنبله ماه برجى - متولد شده ، و در 5 شنبه 18 شعبان سنه 1293 بسلطنت نائل و بسلطان عبد الحميد ثانى معروف گرديد ، زيراكه پيش از وى يك نفر سلطان عبد الحميد خان ديگر هم از اين خانواده سلطنت داشته ، و پس از مدت 33 سال و 7 ماه و 18 روز سلطنت ، در 3 شنبه 6 ع 2 سنه 1327 از آن مخلوع و چندى در قصر خود\r\n\r\n","description":"","footnote":"","page_name":" 1561 ","page_number":205},
  {"content":"\r\n\r\nمحبوس بود ، آن‌گاه تبعيد به بندر سالونيك و آنجا محبوس شد ، و در خلال جنگ بين المللى باروپا رفت و آنجا در روز يك‌شنبه بيست و هفتم ماه ربيع الآخر سنه 1336 هزار و سيصد و سى و شش - مطابق 21 دلو ماه برجى - وفات كرد ، و مدت عمرش هفتاد و هفت سال و هشت ماه قمرى و يازده روز بود .\r\n\r\n* ( 920 - تولد حاجى سيد على آقا ايروانى تبريزى ) *\r\nوى فرزند سيد عبد اللّه سيد محمد موسوى است كه جد اعلايش - چنان‌كه در كتاب « علماء معاصرين : 86 » تأليف حاجى ملا على خيابانى نوشته - در قريهء خسرو شاه تبريز ( كه بنا بمسطورات « روضات : 201 » در قديم شهرى بزرگ در آذربايجان بر سر يك منزلى تبريز بوده ) توطن داشته ، و از آنجا بايروان آمده ، و اجدادش همه از علما و معروفين بزهد و كرامات و مزار آنها محل روا شدن حاجات است .\r\nو خود صاحب عنوان از علماء معروف و در لسان منبرى و وعظ و خطابه از نوابغ عصر بشمار مىرفت ، و در بيست و ششم ماه شوال المكرم اين سال - مطابق ( . . . ) قوس ماه برجى - در ايروان متولد شده ، و هم آنجا تا سنه 1280 نزد پدر خود درس خوانده ، و در جوانى قوت حافظهء غريبى بهم رسانيد ، و در اوقات تعطيل بمطالعه كتب سير و تواريخ بسر مىآورد ، و در سنهء مذكوره بعتبات رفت و هشت سال در نزد شيخ انصارى و حاجى سيد حسين كوه‌كمرى درس خواند و در سنه 1290 بايروان برگشت و آنجا بموعظه و خطابه و بيانات منبرى پرداخته و هدايت و ارشاد عموم را وجههء خود قرار داد ، و در ج 2 سنه 1294 با تمام اقربا و اقوام خود از ايروان به طرف تبريز آمده ، و در 25 ماه مذكور بدان شهر وارد و آنجا را وطن خود قرار دادند .\r\nو در 11 رجب سنه 1295 خواهر آقا رضا از علماء معروف تبريز را تزويج كرد و چند سالى بيش نگذشت كه آنجا رياستى تامه و مقبوليتى عامه بهم رسانيد ، و از چندين نفر علما باجازات عاليه سرافراز گرديد ، و كتابخانه‌ئى مهم براى خود فراهم نمود ، و خود نيز كتب چندى تأليف\r\n\r\n","description":"","footnote":"","page_name":" 1562 ","page_number":206},
  {"content":"\r\n\r\nفرمود : اول « رسالهء احتياطات » . دويم كتاب « تنبهات » در سواقط اخبار . سيم « مجموعه‌اى در علم جفر » .\r\nو در سنه 1324 بعزم زيارت بعتبات رفت و در نجف وفات كرد و در وادى السلام دفن شد .\r\nو فرزندى بنام آقا مير حجت پس از خود باقى نهاد كه هم از علما و وعاظ است ، و به‌طورىكه در ( ص 88 ) نوشته بعد از وفات پدر براى تكميل تحصيلات خود بعتبات رفت و در نزد جمعى از اساطين اساتيد در عربيت و فقه و اصول درس خوانده و بتبريز بازگشت و در مسجد حاجى صفر على به جماعت و موعظت مشغول شد ، انتهى .\r\nلكن اينجا اشتباهى بهم مىرسد كه اگر حركت او بعتبات در سنه 1280 باشد چگونه هشت سال در نزد شيخ انصارى درس خوانده ! چه وفات شيخ در 1281 است « 1 » .\r\n\r\n* ( 921 - وفات ميرزا ابو القاسم انجوى شيرازى ) *\r\nانجو - چنان‌كه در « فارسنامه ناصرى ، گفتار 2 : 42 » نوشته - يعنى خالصهء دولت .\r\nو سادات انجوى از نژاد سيد ابو قتاده زيد . 1 الاسود بن ابراهيم 9 بن ابو عبد اللّه محمد 8 بن ابو محمد قاسم 7 الرسى بن ابراهيم 6 طباطباء حسنى ( ره ) اند .\r\nابراهيم 6 طباطبا در ( 1195 ج 1 ش 13 ) گذشت .\r\nفرزندش قاسم 7 الرسى از جملهء ائمه و دعات بوده و چون در كوه رس منزل داشته برسى معروف شده ، و او دعوت به رضا از آل محمد ( ص ) مىنموده و اصحابش در سنه 220 با او بيعت كردند ، و او مردى عفيف و زاهد و صاحب تأليفاتى بوده ، و در سنه 246 به پنهانى در كوه رس بهفتاد و هفت‌سالگى وفات نموده ، چنان‌كه در پاورقى « عمدة الطالب :\r\n163 چاپ نجف در 1358 » است . و او از هفت نفر پسر عقب نهاده از آن جمله : ابو عبد اللّه محمد 8 مرقوم ، و او از سه نفر پسر عقب نهاده از آن جمله : ابراهيم 9 مذكور كه پدر زيد 10 الاسود مزبور است .\r\n\r\n\r\n","description":"","footnote":"\r\n( 1 ) ظاهرا مقصود از عبارت سابق اينست كه وى 8 سال نزد دو استادش جمعا درس خوانده . م .\r\n","page_name":" 1563 ","page_number":207},
  {"content":"\r\n\r\nو جناب زيد 10 الاسود مسطور از بزرگان سادات بوده ، و عضد الدولهء ديلمى او را در سنه 352 از مكه بشيراز آورده و فاطمه خواتون خواهر خود را بوى تزويج فرموده ، و پس از مدتى آن مخدره وفات كرده و عضد الدوله شاهان دخت دختر خود را بوى داد و از او اولاد چندى بهم رسيده كه از آن جمله على 11 و حسين 11 بوده‌اند ، و عضد الدوله املاكى در فارس وقف كرد و توليت آنها را بأعقاب ذكور زيد الاسود واگذاشت ، و چون دولت آل مغول در فارس استيلا يافت تمام آن املاك را ضبط دولت نموده و آنها را انجو گفتند ، يعنى خالصه ديوانى . و در آن زمان متولى آنها سيد ابو الميامن حسن حسنى بود ، پس او از شيراز بدربار آباقا خان رفت و گرچه از او عزت و احترام تمام يافت لكن در استرداد املاك كارى از پيش نبرد ، لا جرم نصف آن املاك را در سنه 679 بشاهزاده ارغون خان واگذار و نيمهء ديگر را بعد از حقوق طايفه و قبيله به فرزند خود سيد قطب الدّين احمد واگذار كرد ، و پس از وفات سيد ابو الميامن ارغون آن نيم ديگر را هم بعنوان انجو به سيد قطب الدّين داد ، و از آن روز باز اعقاب او را سادات انجوى گفتند ، و سيد قطب الدّين مسطور در سنه 696 وفات كرد ، و از اعقاب او جماعتى كثيره در شيراز و غيره كه برخى هم از علما بوده‌اند بهم رسيده‌اند .\r\nاز آن جمله : ميرزا ابو القاسم صاحب عنوان كه مردى شاعر و خوشنويس و از اهل محلهء بازار مرغ شيراز بوده ، و در اين سال بعد از صد و ده سال عمر وفات كرده . و فرزندش ميرزا اسماعيل خوشنويس در سنه 1237 متولد شده . و فرزند او ميرزا ابو القاسم در سنه 1272 متولد شده و خط شكسته را درست مىنوشته ، چنان‌كه در گفتار 2 « فارسنامه : 42 و 43 » فرموده .\r\n\r\n* ( 922 - تولد حاجى ميرزا اسماعيل شيرازى ، ره ) *\r\nوى سيد ابو الحسين فرزند ميرزا سيد رضى ( يا رضا ) بن ميرزا اسماعيل حسينى است .\r\nميرزا اسماعيل حسينى در سال ( 1230 ج 3 ش 414 ) گذشت .\r\n\r\n","description":"","footnote":"","page_name":" 1564 ","page_number":208},
  {"content":"\r\n\r\nنواده‌اش حاجى ميرزا اسماعيل صاحب عنوان - چنان‌كه در « ج 11 م 12 اعيان الشيعة :\r\n305 » فرموده - از علما و اجل تلاميذ پسر عمش مرحوم ميرزاى شيرازى بوده ، و چنان‌كه در جلد سيم « الكنى و الالقاب : 188 » نوشته ؛ او در اين سال متولد شده ، و در يك‌شنبه دهم ماه شعبان المعظم سنه 1305 هزار و سيصد و پنج - مطابق ( . . . ) ثور ماه برجى - در كاظمين وفات نموده ، و در يكى از حجرات صحن نجف - كه پس از آن سيد فشاركى مذكور در ( 1253 ج 4 ش 821 ) در آن دفن گرديد - مدفون شد . و فرزندش ميرزا عبد الهادى در ( 1305 ) بيايد .\r\nو در « اعيان » چند شعر عربى از او آورده .\r\n\r\n* ( 923 - تولد مرحوم حاجى سيد اسماعيل 36 صدر ، ره ) *\r\nوى فرزند مرحوم آقا سيد صدر الدّين 35 عاملى ( ره ) است كه در ( ج 1 سال 1193 ص 7 ش 5 ) گذشت .\r\nمرحوم حاجى سيد اسماعيل ( ره ) از علماء اعلام و فقهاء بزرگ شيعه در عصر خود در عراق عرب بود و شعر هم مىگفت . و چنان كه در جلد دويم « منتهى الآمال » و جزء 12 ( جلد 13 ) « اعيان الشيعة » نوشته ، او در اين سال متولد شده و مادرش زنى منقطعه بوده ، و پس از وفات پدر در حجر تربيت برادر بزرگوار خود مرحوم آقا مجتهد - كه در ( 1239 ج 4 ش 560 ) گذشت - پرورش يافت و بسيارى از علوم را نزد او درس خواند ، و چيزى نگذشت كه از استعداد ذاتى ترقى نموده و پس از وفات برادر ، بدرس شوهر خواهر خود مرحوم حاج شيخ محمد - باقر كه در ( 1253 ج 3 ش 489 ) گذشت حاضر شد ، و بعد از زمانى در سنه 1281 بنجف رفت در موقعى كه شيخ انصارى وفات كرده و مجلس فاتحهء او بر پا بود ، و آنجا در مجالس دروس حاجى شيخ مهدى آل كاشف الغطا و شيخ راضى نجفى كه در ( 1289 ) و ( 1290 ) بيايند و ميرزاى شيرازى كه در ( 1230 ج 3 ش 414 ) گذشت ؛ حضور بهم رسانيد و به تحصيل علوم فقه و اصول مشغول گرديد .\r\nو در سنه 1282 به مكه رفت ، و پس از برگشتن براى علت مزاج باصفهان آمد و بعد از\r\n\r\n","description":"","footnote":"","page_name":" 1565 ","page_number":209},
  {"content":"\r\n\r\nچندى كه وجاهتى شايان در آنجا بهم رسانيد در سنه 1294 ببهانهء اينكه ببعضى از ديهات مىرود از اصفهان بيرون شده و بعراق عرب رفت ، و در آن ايام چون ميرزاى شيرازى بسامره هجرت كرده بود وى نيز در آنجا اقامت نمود ، و از ميرزا محمد همدانى ( 1303 ) چنان‌كه در « الذريعة 5 ش 575 » نوشته اجازت روايت درست كرد ، و ضمنا در سنه 1300 بمشهد رفت و تا سال وفات ميرزا بسامره بود ، و بعد از فوت او مرجع تقليد فرقه شيعه شده ، و در سنه 1314 بكربلا هجرت كرد و آنجا را وطن خود قرار داد و رياستى مهم و مرجعيتى تمام در تدريس و تقليد و أحكام بهم رسانيد ، و مانند اغلب اين خانواده نام او را اضافه بلقب پدرش نموده او را حاجى سيد اسماعيل صدر يا بطور كلى آقاى صدر گفتند .\r\nو او برخى از رساله‌هاى عمليه مستقله تأليف كرد و هم حواشى بر بعضى از رسائل ديگران نوشت . و در اواخر عمر خود از كربلا بكاظمين رفت و آنجا در دوشنبه هيجدهم ماه جمادى - الاولى سنه 1338 هزار و سيصد و سى و هشت ، چنان‌كه در « الذريعة 9 ش 277 » بدون روز هفته فرموده - مطابق 20 دلو ماه برجى - وفات كرد ، و در رواق شرقى در طرف برابر حجرهء ابن قولويه بفاصلهء يك حجره مدفون شد . و خبر وفات او پس از چند روز در اصفهان بما رسيد و ترديدى در آن نداريم ، پس اينكه در « اعيان الشيعة » مرددا در 1338 و 37 نوشته بىمورد است .\r\nو او دختر پسر عمش سيد محمد هادى 36 مذكور در ( 1235 ج 3 ش 494 ) را بزوجيت داشته ، و چهار نفر پسر و يك دختر از او بازماند :\r\nاول آقا سيد محمد مهدى 37 كه در ( 1296 ) بيايد .\r\nدويم حاج سيد صدر الدّين 37 كه در ( 1299 ) بيايد .\r\nسيم سيد محمد جواد 37 كه از اهل علم است و در سنه 1301 - مطابق « اعيان جزء 6 جلد 7 : 126 » متولد شده و در سنه 1363 وفات كرده و مانند دو برادر ديگر خود سيد محمد مهدى و سيد حيدر در نزد پدر خود دفن است .\r\nچهارم سيد حيدر 37 كه در ( 1309 ) بيايد .\r\nو ديگر زهرا 37 كه زن شيخ عبد الرضا از علماى نجف و از اولاد شيخ محمد حسن آل يسن است .\r\nو شيخ مرتضى آل يسن اين اشعار را كه ماده تاريخش از فرزند صاحب عنوان سيد\r\n\r\n","description":"","footnote":"","page_name":" 1566 ","page_number":210},
  {"content":"\r\n\r\nصدر الدّين است بر قبر او نوشت :\r\n لئن بك أخفى القبر شخصك فى الثرى * فهيهات ما أخفى فضائلك القبر\r\nلقد كنت سر اللّه بين عباده * و من سنن العادة أن يكتم السر\r\nفطوبى لقبر أنت فيه مغيب * فقد غاب فى أطباق تربته البدر\r\nو لست بمستسق له القطر بعد ما * غدا بثراه اليوم ينتجع القطر\r\nتخيرت صدر الخلد مأوى فأرخوا : * من الخلد اسماعيل طاب له الصدر \r\n1338\r\nو در « اعيان الشيعة » اسماعيل را در اين ماده بدين‌طور ( اسماعيل ) نوشته و ماده را 39 ذكر كرده .\r\nمرحوم آقاى صدر مجلس درسى داشت كه چندين نفر از علما از آن برخاسته‌اند ، و هم چند تن از او روايت مىكنند ، از اين قرار :\r\nاول ( ر ) سيد ابو طالب شيرازى ( 1345 ) . دويم ( ر ) شيخ احمد شاهرودى كه در ( 1282 ) بيايد . سيم ( ش ) شيخ غلامحسين مرندى حائرى . چهارم ( ر ) حاجى شيخ محمد باقر بيرجندى كه در ( 1276 ) بيايد . پنجم ( ش ) ميرزاى نائينى كه در ( 1277 ) بيايد .\r\nششم ( ر ) شيخ محمد حسين بن محمد خليل شيرازى كه در ( 1339 ) بيايد . هفتم ( ر ) سيد محمود خليفه سلطانى تبريزى كه در ( 1279 ) بيايد . هشتم ( ش ) شيخ موسى كرمانشاهى حايرى .\r\n\r\n* ( 924 - تولد آقا اسماعيل يلداى شاعر آذربايگانى ) *\r\nيلدا از شعراء عصر و از مردم ماكو بوده و چنان كه در « دانشمندان آذربايجان : 403 » نوشته در اين سال متولد شده ، و بپارسى و تركى شعر مىگفته و اين شعر از او است :\r\n يلدا كجه‌سى بر دور * ايلده بر او لور پيدا\r\nبيلمم بو نجه آيدور * آيده ! يكى يلدا دور \r\n\r\n","description":"","footnote":"","page_name":" 1567 ","page_number":211},
  {"content":"\r\n\r\nدر كتاب مرقوم و صفحه مزبور نوشته كه يلدا به زبان سريانى يعنى ميلاد كه همان ميلاد مسيح ( ع ) باشد ، و باصطلاح نجوم شب آخر پائيز يا اول زمستان است ، انتهى .\r\nو اين يلداى صاحب عنوان پس از مدت پنجاه و پنج سال قمرى عمر ، در سنه 1313 هزار و سيصد و سيزده وفات كرد « 1 » .\r\n\r\n* ( 925 - تولد مرحوم شيخ باقر كاظمينى ، ره ) *\r\nوى فرزند مرحوم شيخ محمد حسن كاظمينى است كه در ( 1298 ) بيايد .\r\nمرحوم شيخ باقر از علما و فضلاء عصر خود بود كه در اين سال در كاظمين متولد شده و چندى در كاظمين درس خوانده آنگاه بنجف رفت و آنجا بمجلس درس شيخ انصارى و شيخ راضى نجفى حاضر شد تا خود از علما و فقهاء بزرگوار گرديد ، و كتب چندى تأليف كرد :\r\nاول « رساله‌ئى در امكان حيض » . دويم « رساله‌ئى در بيع » . سيم كتاب « لب اللباب » در برائت و استصحاب . چهارم كتاب « ميزان الحق » براى اختيار مذهب احق در دو جلد بزرگ در رد كتاب « منحة الالهية » سيد محمود آلوسى كه در ( 1273 ) بيايد .\r\nو در شنبه هيجدهم ماه صفر الخير سنه 1326 هزار و سيصد و بيست و شش - مطابق اول حمل ماه برجى - وفات نموده و در مقبرهء خانوادهء خودشان در كاظمين ( ع ) دفن شد ، و برادرزاده‌اش شيخ محمد ابن شيخ محمد تقى در تاريخ او فرموده :\r\n للّه نازلة بها ساخت ذرى الا - * سلام و الدّين الحنيف بها انطمس\r\nو بها الامين الروح أعلن هاتفا * أرخت : بعد الباقر الشرع اندرس \r\n1326\r\n\r\n\r\n","description":"","footnote":"\r\n( 1 ) براى شرح حال يلدا در كتاب « فرهنگ سخنوران » نيز مأخذى جز كتاب تربيت ذكر نشده است . م .\r\n","page_name":" 1568 ","page_number":212},
  {"content":"\r\n\r\nو فرزندش شيخ مرتضى از اهل علم و فضل اين عصر است ، چنان‌كه در « اعيان الشيعة . جزء 14 جلد 15 : 253 و 632 » نوشته .\r\n\r\n* ( 926 - وفات شيخ حسن قبيسى ) *\r\nدر « اعيان الشيعة 1 : 288 » وى را از فقهاء عصر و كوثرانى عاملى نوشته ، و گويد در اين سال وفات كرد .\r\n\r\n* ( 927 - وفات سيد حسين موسوى بعلبكى ) *\r\nسيد حسين معروف به حسينى و از شعرا بوده و « ديوانى » دارد ، و در اين سال وفات كرده ، چنان‌كه در « اعيان الشيعة 1 : 404 » نوشته .\r\n\r\n* ( 928 - وفات مرحوم حاجى ميرزا رحيم 48 بيدل شيرازى ) *\r\nوى فرزند مرحوم ميرزا سيد محمد 47 حكيم‌باشى است كه در ( 1240 ج 4 ش 571 ) گذشت .\r\nمرحوم حاجى ميرزا رحيم از ادبا و شعرا و اطباى عصر خود بوده و چون حكيم‌باشى فخر الدوله فخرجهان‌خانم دختر فتحعلى شاه بوده او را حكيم‌باشى فخر الدوله و كم‌كم از كثرت استعمال حاجى ميرزا رحيم فخر الدوله گفته و بدان مشهور شد ، چنان‌كه هم\r\n\r\n","description":"","footnote":"","page_name":" 1569 ","page_number":213},
  {"content":"\r\n\r\nدر شاعرى بيدل تخلص داشته ، و در اين سال در قم وفات كرده .\r\nو بيدل تخلص چند نفر ديگر از شعراء غير از او است : 1 - بيدل دهلوى كه نامش عبد القادر بوده ، وفاتش سنه 1033 چنان كه در « بدائع و نوادر » دارد .\r\n2 - بيدل رودبارى قزوينى كه نامش ملا قربانعلى بوده و « كتابى در مقتل » نوشته كه معروف است . 3 - بيدل ساوجى كه در هرات خياط بوده .\r\n4 - بيدل مازندرانى كرمانشاهى ، نامش حاج محمد . 5 - بيدل نيشابورى ، نامش محمد امين بيك ؛ كه بجمله با اين بيدل صاحب عنوان 6 نفر بشوند ، و همه در « الذريعة ج 9 بشماره‌هاى 954 تا 959 » ذكر شده‌اند « 1 » .\r\n\r\n* ( 929 - وفات عارف شاعر كازرونى ) *\r\nوى مرحوم شيخ عابد و از اهل علم و عرفان بوده ، و در اين سال در شيراز وفات نموده « 2 » .\r\n\r\n* ( 930 - تولد مرحوم شيخ عبد اللّه گلپايگانى ، ره ) *\r\nشيخ عبد اللّه از اجلهء علماء محققين و افاضل فقها و اصوليين بود كه در اين سال متولد شده ، چنان كه از غلطنامه ص 314 جلد 3 « الذريعة » كه در پشت جلد 4 آورده برمىآيد ،\r\n\r\n\r\n","description":"","footnote":"\r\n( 1 ) در « فرهنگ سخنوران » هفده نفر بيدل تخلص و چهار نفر بيدلى با ذكر مآخذ شرح‌حالشان ياد شده‌اند . م .\r\n( 2 ) مآخذ شرح حال اين عارف و شعراى ديگر عارف تخلص و عارفچه و عارفى در « فرهنگ سخنوران » ذكر شده است . م .\r\n","page_name":" 1570 ","page_number":214},
  {"content":"\r\n\r\nو در نزد ملا محمد كاظم خراسانى ( 1255 ش 875 ص 1512 ) درس خوانده ، و كتابى بنام « التبر المسكوك » در حكم لباس مشكوك تأليف كرد ، و پس از مدت شصت و نه سال قمرى عمر در سنه 1327 هزار و سيصد و بيست و هفت در نجف رو بعالم آخرت آورد و در وادى السلام دفن شد ، و فرزندى از وى باز نماند .\r\nاين ترجمه در مأخذى كه ذكر كرديم اين‌طور است ، ليكن در ( 1285 ) نيز عنوانى براى او مىآيد كه آنجا تولدش را در آن سال مىآوريم و يكى از آنها غلط است ، و ظاهرا اينجا غلط و ( 1285 ) درست باشد . يادداشت مؤلف .\r\n\r\n* ( 931 - تولد ميرزا عطاء اللّه 34 ثانى ، شيخ الاسلام تبريزى ) *\r\nوى فرزند حاج ميرزا ابو القاسم 33 شيخ الاسلام ( 1279 ) ، و خود بطورىكه در « شجره‌نامهء سادات وهابىها . ص 43 » نوشته در اين سال متولد شده ، و سالها سرپرست عموم طبقهء سادات آذربايجان ، و در امور عامهء مملكتى وجودش منشأ آثارى شايان بوده ، و در سنه 1305 هزار و سيصد و پنج وفات نموده ، انتهى .\r\nو بنابراين مدت عمر او چهل و هفت سال قمرى خواهد بود . و در ( ص 24 ) سه نفر پسر 35 براى او نوشته . و اينكه ما تعبير از او بميرزا عطاء اللّه 34 ثانى نموديم به نسبت ميرزا عطاء اللّه 32 ديگرى است از اين سلسله كه در ( 1213 ش 196 ) گذشت .\r\nو دختر اين ميرزا عطاء اللّه صاحب عنوان بنام رباب 35 زوجهء خواهرزاده‌اش مير عماد 35 نقيب‌زاده مشايخى ( 1301 ) است . و دختر ديگرش بنام قمر السادات 35 زوجهء مهدى - ميرزاى آصف الممالك بوده ، چنان‌كه در « هدية لآل عبا : 60 » فرموده .\r\n\r\n","description":"","footnote":"","page_name":" 1571 ","page_number":215},
  {"content":"\r\n\r\n\r\n* ( 932 - وفات سيد ابو النصر منفلوطى مصرى ) *\r\nوى سيد على و از شعرا و اهل ادب در قطر مصر بوده كه در آغاز جوانى شعر را نيكو مىسرود و ازاين‌رو اسماعيل پاشا خديو مصر وى را به خود نزديك كرد و وى را با خود به قسطنطينيه برد ، و او مسجد و كتابخانه‌ئى در منفلوط بنا نهاد و به فقرا و مساكين توجهى خاص مبذول مىداشت و دو « سفرنامهء قسطنطينيه » تأليف كرده ، و اشعارى چند در انواع ابواب بلاغت و معانى شعر دارد كه آنها را سيد محمد حسينى جمع كرده و ديوانى شده كه احمد خيرى پاشا احوال او را در مقدمهء آن نوشته ، و آخر در اين سال - چنان‌كه در « معجم المطبوعات : 348 » نوشته - وفات كرد .\r\n\r\n* ( 933 - تولد فطنت شاعرهء طرابزونى ) *\r\nوى غير از فطنت اسلامبولى است كه او در ( 1194 ش 11 ) گذشت « 1 » .\r\n\r\n* ( 934 - تولد شيخ كاظم سبتى سهلانى ) *\r\nوى خطيب ابو محمد ، كاظم بن ابو على حسن بن ابو الحسن على حميرى ، و خود از خطباء نامدار و علماء بزرگوار بود كه در اين سال - چنان‌كه در « الذريعة 9 : 901 » نوشته - در نجف متولد شده ، و در اوان كودكى وى پدرش وفات كرد ، و مادرش بتربيت وى پرداخته تا بسن\r\n\r\n\r\n","description":"","footnote":"\r\n( 1 ) در « فرهنگ سخنوران » شاعرى بتخلص فطنت ديده نشد . م .\r\n","page_name":" 1572 ","page_number":216},
  {"content":"\r\n\r\nتحصيل رسيد ، پس در نزد علما و فقهاء عصر خود مانند شيخ محمد حسين كاظمينى و ملا لطف اللّه لاريجانى و غير آنها درس خواند تا در فن خطابت گوى سبقت از أقران خود ربود ، و بزرگترين خطيب در نجف اشرف گرديد ، و اهل بغداد او را دعوت كردند و وى آن‌ها را اجابت و در سنه 1308 بدان صوب نهضت نمود ، و مدت هفت سال در آنجا ماند . پس علماء نجف تقاضاى برگشتن او را نموده و وى در سنه 1315 بدان شهر مقدس بازگشت ، و در آنجا بود تا در شب جمعه 29 ماه ربيع المولود سنه 1342 هزار و سيصد و چهل دو كه آخر ماه و مطابق 16 ميزان ماه برجى بوده وفات كرد .\r\n\r\n* ( 935 - تولد شيخ محمد عبده مصرى ) *\r\nشيخ محمد چنان‌كه در « معجم المطبوعات : 1677 » نوشته ، فرزند عبده بن حسن خير اللّه ، و خود از اجله علماء اهل سنت در مصر و يكى از افاضل اشخاصى است كه در اين مائه ( چهاردهم ) بفكر اصلاح عالم اسلام افتاد ، و مختصرى از احوال او در جزء 10 سال 13 « مجلهء الهلال » نوشته ، و از آن چنين برآيد كه :\r\nوى در اين سال « 1 » از پدر و مادرى كه هر دو فقير بوده‌اند متولد شد ، و در قريهء كوچك\r\n\r\n\r\n","description":"","footnote":"\r\n( 1 ) چون در تاريخ ولادت شيخ محمد عبده اختلافى به نظر رسيده لذا بتوضيح ذيل مبادرت مىشود :\r\nمحمد على بك منياوى در كتاب « الشذرات السنيه : 225 ط مصر 1332 » گويد كه شيخ در محله نصر مديريت بحيرهء مصر در سنه 1258 متولد شده . مؤلف « معجم المطبوعات : 1677 » نيز باستناد مآخذى گويد كه وى بسال 1258 در قريه محلهء نصر ديار مصريه به دنيا آمده ، لكن محمد عبد المنعم خفاجى در آغاز ج 2 « الازهر فى الف عام : 3 » و زركلى در « الاعلام 7 : 131 » ولادت او را بسال 1266 دانسته‌اند ، و عمر رضا كحاله در « معجم المؤلفين 10 : 272 » گويد كه شيخ محمد عبده در شنيرا از قراى غربى مصر در اواخر سال 1266 متولد شده و در محله نصر بحيره نشو و نما يافته است ، انتهى .\r\nمثل اينكه 1266 مختار متأخرين و به نظر صحيح‌تر مىآيد ، و اللّه العالم . م .\r\n","page_name":" 1573 ","page_number":217},
  {"content":"\r\n\r\nمحله نصر نشو و نما نموده و پدرش كه ساير فرزندان خود را بزراعت واداشته چون استعداد او را ديد وى را بمكتب برد و پس از چندى او را بطنطا در جامع احمدى فرستاد و بعد از سه سال بجامع الازهر مصر روانه‌اش كرد و او دو سال در آنجا مانده و ملتفت شد كه قوانين تعليم آن عصر خيلى فاسد است ، پس براى خود ترتيبى در مطالعه و عمل منظم كرد و بعد از چندى داراى علوم كثيره گرديد .\r\nو در آن اوقات سيد جمال الدّين اسدآبادى كه در ( 1254 ش 830 ص 1455 ) گذشت در سنه 1288 بمصر وارد شد و در منطق و فلسفه بتدريس پرداخت و شيخ محمد كه در آن وقت سىساله بود با چندين نفر ديگر از نوابغ مصر بدرس او رفتند و از چشمه جوشان معارف و علوم او فيض‌ياب شدند ، و از روح علومى كه در آنها دميد حجب اوهام و خرافات را دريده و بنشر و كتابت فصول ادبى و دينى و حكمت مشغول شدند ، و پس از چندى كه حكم تبعيد سيد از مصر صادر شد در حين خروج از آن شيخ محمد را بجانشينى خود تعيين و تعريف بليغى از او فرمود ، و شيخ محمد در اثر آن بتدريس و كتابت مشغول گرديد . و چون دولت انگليس بر مصر مستولى شد او را گرفته و پس از محاكمه بسوريه تبعيد كردند ، و او شش سال در سوريه مانده و دانشمندان آنجا در مجلس درس او فراهم شدند . آن‌گاه از سوريه بپاريس رفت و آنجا با سيد جمال الدّين يكديگر را ديدار كردند و شيخ محمد در انشاء « جريدهء عروة الوثقى » كمك سيد مىنمود ، و از نشر آن جنبشى بزرگ در عالم اسلام پديدار ولى افسوس كه بسى پايدار نماند ، و شيخ محمد در اثناء توقف پاريس در تمدن حديث تبحرى تمام بهم رسانيده و لغت فرانسه را ياد گرفت . آن‌گاه جمعى واسطهء بخشش او گشته و باز بمصر آمد و بقضاوت مشغول و عضو مجلس ادارهء الازهر و در سنه 1317 مفتى ديار مصريه گرديد .\r\nشيخ محمد مانند استاد بزرگوارش سيد جمال الدّين آرزوى اصلاح عالم اسلامى را داشت ، الا اينكه سيد مىخواست از راه سياست و توحيد دول و ملل اسلام اين عمل را انجام دهد و شيخ بر طريقى ديگر مشى نمود و طريقهء سيد را عملى نمىدانست ( چنان‌كه همين‌طور هم شد ) ، بلكه او دو كار در اين مقصد لازم مىديد : اول تنقيه اسلام از خرافات و موهومات اين چندصدساله كه در اثر سياسات فردى و منافع شخصى زمامداران علمى\r\n\r\n","description":"","footnote":"","page_name":" 1574 ","page_number":218},
  {"content":"\r\n\r\nو سلطنتى آن بتدريج بر آن راه يافته و غلبه كرده « 1 » ، دويم نزديك كردن مسلمين را بتمدن تازه ، و در اثر آن جمعى از معاصرين او وى را بفساد عقيده منسوب داشتند ولى او دلسرد نشده و همواره در مرام خود كوشش نمود ، و گرچه در حيات خود به نتيجه نرسيد ولى برخى از شاگردانش مانند سيد محمد رشيد رضا دنبال فكر او را گرفتند و همواره بر طريق او رفتند چنان‌كه مطالب تفسير « المنار » اين شاگرد رشيد اقتباس از كلمات آن استاد فريد است .\r\nو بالاخره ، شيخ محمد در روز چهار شنبه هشتم ماه جمادى الاولى سنه 1323 هزار و سيصد و بيست و سه - مطابق 21 سرطان ماه برجى - در رملهء اسكندريه وفات كرده ، و فرزندى ذكور از خود باقى نگذاشت ، و نعش او را با تشييع و احترامى شايسته با قطارى مخصوص بمصر نقل كرده و در قرافه دفن كردند .\r\n\r\n* ( 936 - وفات مرحوم حاجى سيد محمد تقى پشت مشهدى ، ره ) *\r\nپشت مشهد محله‌اى است در كاشان در پشت مزار منسوب ببعضى از اولاد حضرت باقر ( ع ) يا يكى از أبناء حضرت كاظم ( ع ) موسوم به حبيب ، چنان‌كه در « روضات الجنات :\r\n133 » فرموده .\r\nو مرحوم حاجى سيد محمد تقى فرزند مير عبد الحى بن سيد ابراهيم بن سيد ماجد بن سيد ابراهيم حسينى ( ره ) است . سيد ماجد مرقوم - بطورىكه در « لباب الالقاب : 40 » نوشته - فاضلى اديب و حكيمى اريب و فقيهى لبيب بوده و كتب چندى تأليف نموده : اول\r\n\r\n\r\n","description":"","footnote":"\r\n( 1 ) مخفى نماند كه مطالب متن شبه ترجمه‌اى است از مقالات نويسندگان مصرى و امثالهم و اشاره است باوضاعى كه در جهان عرب مىگذشته ، و الا زمامداران جهان تشيع هميشه پاسداران بزرگ دين مقدس اسلام بوده و در قلمرو حكومت آنان - تا آنجا كه مربوط به ايشان بوده - هيچ‌گاه موضوعى كه محتاج باصلاحات صاحب ترجمه و همفكران او باشد وجود نداشته است ، و اىكاش كه اين گروه از طريقه و مشى مراجع و زمامداران جهان تشيع پيروى نموده و به يارى آنان برخاسته بودند ، و اللّه العالم بحقايق الامور . م .\r\n","page_name":" 1575 ","page_number":219},
  {"content":"\r\n\r\n« رساله‌ئى در تحقيق غنا » . دويم « حواشى بر اشارات و شفا » .\r\nو مرحوم حاجى سيد محمد تقى خود عالم كامل و فقيه فاضل و اصولى جامعى بوده ، و ميان ظاهر و باطن جمع كرده و از اهل سير و سلوك و رياضت و عرفان و درعين‌حال از علماء ظاهر و فقهاء عصر خود بشمار مىرفت ، و نسبت بعضى از كرامات بوى مىدادند . و در بدايت امر - چنان كه در « لباب : 47 » فرموده - در نزد مرحوم حاجى ملا احمد نراقى درس خوانده و سپس بعتبات عاليات رفت و آنجا در نزد آقا سيد على كربلائى تحصيل كرد و بكاشان برگشت و با حاج ملا احمد بمناقضاتى پرداخت ، و مجلس درسى هم داشت كه در آن چندين نفر از علما حاضر مىشدند ، و چندين كتاب تأليف كرده :\r\nاول « رساله‌ئى در حجيت مظنه » . دويم « مجموعه‌اى در متفرقات » . سيم « رساله‌ئى در مباحث الفاظ » در اصول فقه .\r\nو چون خبر وفات مرحوم حاجى ملا احمد بوى رسيد بغايت گريست و بر او رحمت فرستاد ، بر خلاف زعم مبلغ كه گمان كرد از خبر وفات او شاد مىشود .\r\nو چنان‌كه در « روضات » در صفحهء مذكوره فرموده وى از مرحوم سيد عبد اللّه شبر ( 1242 ج 4 ش 613 ) اجازت روايت داشته ، و بطورىكه در « لباب » فرموده در اين سال وفات نموده ، و در پشت مشهد در مقبره‌ئى مخصوص - چنان كه در كتاب « امير كبير و ايران 3 : 715 » نوشته - دفن گرديد .\r\nو دو فرزند بزرگوار او بازماند : اول سيد مهدى كه در اعيان عصر بجلالت شأن معروف بوده و در شعبان سنه 1291 وفات نموده . دويم سيد عبد الرحيم كه از اعيان علما و شاگرد شيخ انصارى بوده و در سنه 1294 وفات كرده ، چنان‌كه در « لباب : 48 » آورده « 1 » .\r\n\r\n\r\n","description":"","footnote":"\r\n( 1 ) براى اطلاعات بيشتر رجوع به « الكرام البررة : 219 ببعد » شود . م .\r\n","page_name":" 1576 ","page_number":220},
  {"content":"\r\n\r\n\r\n* ( 937 - وفات ملا محمد حسن على شاعر ماهلى ) *\r\nوى از احفاد شاه فتح اللّه ، و خود از اهل علم و ادب در دهلى هند بوده ، و شعر هم مىگفته ، و همانا در نزد ملا محمد عمر در بنارس درس خوانده ، و در مدارس مدرس درس مىگفته ، و در اين سال وفات نموده ؛ چنان كه در « الذريعة 9 : ش 1471 » فرموده .\r\n\r\n* ( 938 - وفات ميرزا محمد حسين ثاقب شاعر ) *\r\nوى از شعراء زمان خود بوده كه « ديوانى در اشعار » دارد و كتابى بنام « تاريخ جهان‌آرا » بأمر محمد شاه تأليف نموده ، و در اين سال وفات كرده ، چنان‌كه در « الذريعة 9 :\r\nش 1152 » فرموده ، و آنجا بعد از اين شماره چندين نفر شاعر بتخلص ثاقب آورده « 1 » .\r\n\r\n* ( 939 - وفات مرحوم سيد محمد صادق 34 دلدارى ، ره ) *\r\nوى فرزند مرحوم سيد محمد 33 سلطان العلماء است كه در ( ج 1 سال 1199 ش 45 ) گذشت .\r\n\r\n\r\n","description":"","footnote":"\r\n( 1 ) صاحب ترجمه را در كتاب « فرهنگ سخنوران : 121 » بعنوان « ثاقب اصفهانى محمد حسين ولد ملا احمد قاضى عسكر » و مآخذ شرح‌حالش را كتاب « مدايح معتمدى » تأليف ملا على فناى اصفهانى و « الذريعة » ذكر كرده است . م .\r\n","page_name":" 1577 ","page_number":221},
  {"content":"\r\n\r\nمرحوم سيد محمد صادق از علما بوده و تأليفاتى دارد كه جلالت وى از آن‌ها معلوم مىشود ، و در اين سال در حيات پدر خود وفات كرده « 1 » .\r\n\r\n* ( 940 - تولد آقا محمد كاظم ، بيك‌زادهء دزفولى ، ره ) *\r\nوى بطورىكه در كتاب « زندگانى و شخصيت شيخ انصارى : 207 » در پاورقى نوشته ، فرزند حاج آقا محمد على بن نجفقلى بيك بن ابو تراب بيك اصفهانى است .\r\nحاج آقا محمد على از اجلهء علماء اماميه و زاهد موثق متقى و شاگرد شريف العلماء بوده و « تقريرات دروس » آن استاد راد را در چندين جلد تحرير و ضبط نموده ، و در اصفهان هم نزد جمعى از علما درس خوانده و « حاشيه‌ئى بر معالم » نيز دارد ، و در بازگشت از سفر مكه قبل از رسيدن بنجف وفات نموده ، و چون جنازه‌اش را بنجف آوردند شيخ بزرگوار با جمعى از علماء أبرار آن را تشييع و در صحن مطهر در زير ميزاب طلا دفن كردند ، و فرزندانى داشته :\r\nيكى آقا محمد رضا كه گذشته از مقام علمى بسيار مقدس و پرهيزكار بوده .\r\nو ديگر آقا محمد كاظم مذكور كه خود از علما و فقهاء اماميه و بزيور زهد و تقوى آراسته بوده ، و همانا در اين سال در دزفول متولد شده ، و پس از فراغ از مقدمات در نزد شيخ محمد - جعفر انصارى ( كه در 1287 بيايد ) درس خوانده و دختر وى را هم بنكاح خود درآورد ، و در سامره در خدمت ميرزاى شيرازى نيز درس خواند ، و مرحوم ميرزا از وى به سلمان دهر تعبير مىكرده .\r\n\r\n\r\n","description":"","footnote":"\r\n( 1 ) در كتاب مبارك « الكرام البررة : 646 » نيز شرح حال صاحب عنوان را به همين صورت مختصرا ذكر و از تأليفاتش فقط « قاطع الاذناب » در تأييد مسلمين را ياد كرده است . م .\r\n","page_name":" 1578 ","page_number":222},
  {"content":"\r\n\r\n\r\n* ( 941 - وفات محمود خان ، خاوردنبلى ) *\r\nوى فرزند شهباز خان بن مرتضى قلى خان دويم دنبلى آذربايگانى است .\r\nمرتضى قلى خان دويم در ( 1229 ج 3 ش 400 ) گذشت ، و نواده‌اش محمود خان صاحب عنوان از شعرا و اهل كمال و فضلاء شيرين مقال در نظم و نثر بوده ، و در طب و حكمت و تاريخ و ادب بر أقران خود برترى داشته . و بطورىكه در « مجمع الفصحا 2 : 124 » نوشته ؛ پيرى زنده‌دل و ميرى عاقل و هماره مرجع ارباب كمال و دربارش مجمع اصحاب وجد و حال ، و در دولت فتحعلى شاه مخاطب در سلام عام بوده . و او سالها بطريق اسلاف خويش در خوى و سلماس حكومت مىنموده ، آنگاه بطهران آمده و چندى بواسطهء اينكه لغات فرنگى را مىدانسته مترجم دربار بوده ، و بعد از آن حاكم لرستان شده ، و مدتى هم در اصفهان قوريساول‌باشى و نايب‌الحكومهء منوچهر خان معتمد الدوله بوده ، و در شعر تخلص خاور مىنموده ، و « ديوانى در اشعار » دارد ، و اينك اين چند شعر از او از « مجمع الفصحا » نقل شد :\r\n بهار دلگشا آمد روان‌بخش و جهان‌آرا * چو عهد دولت خسرو چو بزم عشرت دارا\r\nبهارى خاك را پوشيده بر تن كسوت كيوان * بهارى كوه را افكنده در بر خلعت ديبا\r\nصفاى او بسر آرد هواى بادهء صافى * هواى او بدل بخشد صفاى ساغر صهبا\r\nدر آغوش نسيم آسوده گل بىپرده در گلشن * ولى در عشقبازى بلبل بىخانمان رسوا\r\nدر آن وقتى كه پوشد گرد أغبر منظر گردون * در آن روزى كه نوشد خون احمر مركز غبرا\r\nفشاند برق شمشيرت شرر در خوشهء پروين * نشاند نعل شبديزت پرن در صخره صما\r\nاگرچه در اشارات سخن قانون نظم من * ز نظم افكنده قانون شفاى بو على سينا\r\nولى در مدح تو عاجز چو از انديشه نابخرد * ولى از مدح تو قاصر چو از آئينه نابينا \r\nالى الآخر .\r\nو او در اين سال ، بنص « مرآة البلدان 1 : 585 » و « منتظم ناصرى » و « تاريخ اصفهان .\r\nچاپ اول » در اصفهان وفات كرده و در نزد قبر ميرفندرسكى - چنان كه در « الذريعة 9 ش 1715 »\r\n\r\n","description":"","footnote":"","page_name":" 1579 ","page_number":223},
  {"content":"\r\n\r\nفرموده - دفن شد . در « الذريعة » جلد و شماره مرقوم وفاتش را در سنه 1260 نوشته ، و گرچه در « مرآة البلدان » هم درست وضوح در 1258 ندارد و با وقايع سنوات ديگر مخلوط است ، ليكن ظاهر بتأييد « منتظم ناصرى » كه هر دو تأليف يك نفر است همان 1258 مىباشد « 1 » .\r\nو به‌هرحال بعد از فوت او پسرش شهباز خان بمنصب او نائل گرديد .\r\n\r\n* ( 942 - تولد حاجى ميرزا موسى آقا تبريزى ، ره ) *\r\nوى فرزند مرحوم ميرزا محمد شفيع مجتهد تبريزى است كه در ( 1218 ج 3 ش 260 ) گذشت ، و خود از علما و فقها و عظماء در آذربايجان بود ، و در آن ناحيهء مهم رياستى قرين سياست و در دين و دولت و ملك و ملت مرجعيتى بسزا داشت ، و پس از وفات پدر بزرگوار جانشين او گرديد ، تا پس از مدت شصت و يك سال عمر در سنه 1319 هزار و سيصد و نوزده وفات كرد . و پس از او فرزندش مرحوم ثقةالاسلام تبريزى كه در ( 1277 ) بيايد جانشين او شد .\r\n\r\n* ( 943 - تولد سيد ناصر الدّين حجت نجف‌آبادى ) *\r\nدر ملحقات « تذكرة القبور : 234 ش 191 » شرحى دربارهء وى نوشته بخلاصهء اينكه او فرزند حاجى سيد هاشم است كه پدرش از علماء مشهور نجف‌آباد بوده ، و پس از وفات در نجف‌آباد در مسجد خود دفن شده .\r\nو سيد ناصر الدّين خود از علماء معروف و بفضل و ادب مشهور بود ، كه در اين سال متولد شده و كتابى بنام « حجة البالغة » در رد بر بابيه و بهائيه تأليف نموده ، و شعر هم مىگفته و تخلص گاهى حجت و گاهى ناصر مىفرموده .\r\nو در شانزدهم ماه ربيع الآخر سنه 1360 هزار و سيصد و شصت وفات كرده ، و در پهلوى\r\n\r\n\r\n","description":"","footnote":"\r\n( 1 ) براى اطلاع از مآخذ بسيار شرح حال اين خاور به « فرهنگ سخنوران » رجوع شود و در آنجا او را « محمود خان نبيره شهباز خان دنبلى » و وفاتش را در 1260 قيد كرده است . م .\r\n","page_name":" 1580 ","page_number":224},
  {"content":"\r\n\r\n ( قُلْ فَلِلَّهِ الْحُجَّةُ الْبالِغَةُ )  كتاب نفيس الحجة البالغة كه يكى از مصاديق آيهء شريفهء فوق است كتابى است دينى و علمى - اجتماعى - فلسفى - ادبى با اسلوبى لطيف كه مناسب با عصر حاضر است و براى هر طبقه خصوصا جوانان خيلي سودمند است نسخهء شريفه از آثار قلمى يگانه دانشمند عصر حاضر ايران مجتهد الزمان آقاى سيد ناصر الدّين حجت نجف‌آباد اصفهانى است حضرت معظم‌له با وجود دست بالائى كه در علوم شرعيه و عقليه و ادبيه قديمه دارند اكثر علوم جديده را هم با يد طولائى حيازت نموده‌اند و الحق در انشأ مطالب علمى اين كتاب داد سخن را داده و بدائع حقايق را بدرر الفاظ و عبارات آراسته‌اند . از فضل پروردگار اميدواريم كه صرافان بازار حقائق اين گوهر گرانبهاى فائق را مغتنم و محترم شناسند و از روى مهر دانائى در نشر و ترويج آن مبادرت نمايند . باشد كه مانند مهر منير عالم‌گير شود و در تنوير قلوب تاثير شايان تقدير نمايد\r\n إِنَّ ذلِكَ عَلَى اللَّهِ يَسِيرٌ * \r\nمشهد مقدس - مطبعهء خراسان\r\nنخستين صفحه چاپى كتاب « الحجة البالغة » طبع مشهد مقدس\r\n\r\n","description":"","footnote":"","page_name":" 1581 ","page_number":225},
  {"content":"\r\n\r\nقبر پدرش دفن شده ، انتهى .\r\nو بنابراين عمرش صد و دو سال بوده و اين در أعمار اهل اين زمان قدرى غريب است ، اگرچه نظائرى در آن و اندكى بيشتر از آن هم دارد .\r\nو در « الذريعة 6 : 260 ش 1420 » اين كتاب را نام برده بعنوان « الحجة البالغة » كه برحسب قواعد عربيت همان درست و « حجة البالغة » غلط است و موقوف بديدن آن كتاب است كه مؤلف هم نام آن را « الحجة البالغة » نهاده و در ملحقات « تذكرة القبور » اشتباه شده يا اينكه مؤلف « حجة البالغة » گفته و در « الذريعة » براى تصحيح كلام مؤلف « الحجة البالغة » نوشته « 1 » .\r\nو شانزدهم ربيع الآخر 1360 كه روز وفات او است مطابق ( . . . ) جوزا ماه برجى بوده .\r\n\r\n* ( 944 - قتل عام نجيب پاشا در كربلا ) *\r\nدر جلد دويم در سال 1216 در عنوان 240 در شرح احوال ملا عبد الصمد همدانى در ص 603 تا 609 يازده واقعه قتل و غارت يا حريق و غيره كه در كربلاى معلى واقع شده بود بشرح ذكر كرديم و وعده داديم كه دوازدهم آن‌ها را كه واقعهء نجيب پاشا باشد در اين سال\r\n\r\n\r\n","description":"","footnote":"\r\n( 1 ) نام كتاب در نسخه مطبوعهء حاضره همه جا با الف و لام است و خود مؤلف در ( ص 9 ) چنين گفته : « و قد سميت الكتاب بالحجة البالغة فى تنبيه القلوب الزائغة . . . » و باز خود در پاورقى آن عبارت را چنين ترجمه نموده : « ناميدم اين كتاب را بنام ( الحجة البالغة ) در آگاه كردن دلهاى گمراه . . . » .\r\nو اين كتاب اثر مهم و نفيسى است و طى 482 صفحه و 6 صفحه ضمائم بقطع خشتى در مطبعه خراسان مشهد مقدس بطبع رسيده و تنها تاريخى كه در آن ديده مىشود در اين عبارت مندرج در صفحه آخر كتابست : ( نمره 32 ثبت دفتر مطبوعات معارف خراسان گرديد 1 / 3 / 8 ) ، كه ظاهرا مقصود اول خرداد 1308 شمسى است . در « فهرست كتابخانه رضويه 4 : 304 » سال طبع كتاب را ( 1348 ) قمرى دانسته كه غره محرم آن 19 خرداد 1308 شمسى بوده . م .\r\n","page_name":" 1582 ","page_number":226},
  {"content":"\r\n\r\nذكر كنيم ، پس اينك بوفاء آن وعده آمده و گوئيم كه :\r\nدر اين سال - چنان‌كه در « تاريخ قاجاريه » تأليف سپهر كاشانى و بعضى از كتب ديگر نوشته - ميان دولتين ايران و عثمانى دربارهء بعضى از امور سياسى و دولتى كدورتى بهم رسيد كه منجر به ترك روابط ميان آن دو دولت گرديد ، تا در اواخر اين سال نجيب پاشا كه مردى دلاور و نابكار و پاشاه بغداد بود براى اينكه مردمان كربلا اكثر شيعه و اهل ايران بودند . لشكر بدان شهر مقدس كشيده و قتل عامى فجيع در آن به عمل آورد ، و ما در سال 1216 نوشتيم كه در « روضات » در احوال ملا عبد الصمد مذكور ( ص 353 ) آن را قتل سيم دانسته و بعد از ذكر واقعهء وهابيه كه آن را دويم شمرده چنين فرموده :\r\nاما قتل سيم پس ، آن در عصر ما در اواخر سنه 1258 اتفاق افتاد و چنان كشتار فظيعى واقع شد كه منجر بقتل نزديك ده هزار از مردان و پسران گرديد غير از نهب و غارت بغايت سخت ، و نجيم پاشا والى بغداد امر بسلوك و رفتار بد با مردمان آن مشهد مقدس نمود ، و لشگريانش در كوچه و بازار و خانه‌ها ريختند چنان‌كه گوئى مگر آن وعدهء مفعولى از قضاى حق بوده ، و جمعى كثير از علما و سادات بدون تقصير و مجاورين و زوار بقتل رسيدند كه از بيان تفصيل آن زياده بر اين از وضع اين كتاب بيرون خواهيم افتاد ، انتهى .\r\nو در « قصص العلماء : 48 » بعد از بيان شرحى از مشاجرات بين فرقه شيخيه تبعهء حاج سيد كاظم رشتى و علماء در آن اوقات در كربلاى معلا و اينكه اكثر اوقات اهل علم در آن زمان بدين مشاجرات مىگذشت ، فرمايد :\r\nپس در اين أثناء پاشاه بغداد كربلا را محاصره نمود و فتح كرد و در آن ارض اقدس قتل عام نمود و عجم ذليل و خوار در نظر اغيار شدند ، و رفع اين مشاجره گرديد ، انتهى .\r\nو در « تاريخ اصفهان » در وقايع اين سال فرمايد : قتل عام كربلا به حكم نجيب پاشا ، انتهى .\r\nو پوشيده نباشد كه در هرجا اسم اين نانجيب ديده شده نجيب پاشا نوشته‌اند ، الا اينكه ديدى در « روضات » نجيم پاشا نوشته .\r\n\r\n","description":"","footnote":"","page_name":" 1583 ","page_number":227},
  {"content":"\r\n\r\nسنه 1259 قمرى غرهء محرم الحرام\r\nمطابق\r\nسنه 1221 شمسى ( . . . ) دلو ماه برجى\r\nسه‌شنبه نوزدهم صفر المظفر سنه 1222 شمسى اول حمل ماه برجى\r\n\r\n* ( 945 - تولد حاج ميرزا ابو الحسن 40 فراهانى عراقى ) *\r\nفراهان در سال 1212 ( ش 186 ص 441 ) نامش برده شد .\r\nو حاج ميرزا ابو الحسن 40 صاحب عنوان فرزند صدر الأشراف حاجى ميرزا يوسف 39 بن جواد 38 بن تقى 37 بن على 36 بن ميرزا عيسى 35 فراهانى است .\r\nميرزا عيسى 35 فراهانى در سال مذكور نامش برده شد .\r\nنواده‌اش حاج ميرزا ابو الحسن صاحب عنوان در اواخر ماه صفر المظفر اين سال ، بطورىكه در « فهرست كتابخانه مباركهء رضويه 6 : 356 ش 621 » نوشته - مطابق ( . . . ) حمل ماه برجى - متولد شده ، و در نزد ميرزاى شيرازى و حاجى سيد حسين ترك و فاضل ايروانى درس خوانده ، و علاوه بر مقام علم و فضل و جلالت خانوادگى ؛ خلقى عظيم داشته و از رؤساى تبريز و خوشنويسان عصر بشمار مىرفته ، و كتابى بنام « منبه فؤاد المهتدين » تأليف كرده كه\r\n\r\n","description":"","footnote":"","page_name":" 1584 ","page_number":228},
  {"content":"\r\n\r\nجلد اول آن در آداب و احكام نماز است ، و آخر در شنبه غره ماه محرم الحرام اين سال « 1 » در تبريز به بيمارى كليه وفات كرد .\r\n\r\n* ( وفات شيخ محمد بيرم ثالث تونسى ) *\r\nع 1 . شرح احوال او در ( 1201 ش 71 ) گذشت .\r\n\r\n* ( 946 - تولد مرحوم محمد حسن خان اعتماد السلطنه مقدم ، ره ) *\r\nوى « 2 » فرزند حاجى عليخان حاجب الدوله مقدم ( 1285 ) و به‌طورىكه آنجا گفتيم\r\n\r\n\r\n","description":"","footnote":"\r\n( 1 ) در اينجا سهوى براى جناب معلم رخ داده است ، چون بطورىكه ملاحظه شد تولد صاحب عنوان در اين سال ( 1259 ) بوده نه وفات او ، بلكه وفاتش - چنان كه در مأخذ يادشده آمده است - در اول محرم 1335 ق بوده . م .\r\n( 2 ) مخفى نماند كه چون جناب معلم - مانند بسيارى ديگر از ارباب تراجم - اطلاعى از تاريخ تولد اعتماد السلطنه نداشته لذا شرح حال او را در وقايع ( 1313 ق ) كه سال وفات او بوده نوشته‌اند ، لكن اخيرا كه بكتاب « فهرست نسخه‌هاى خطى فارسى » تأليف گرانقدر محقق متتبع آقاى ميرزا احمد منزوى تهرانى دسترسى يافته و تاريخ تولد او را در آنجا ديده يادداشتى در هامش برگ اول وقايع ( 1259 ق ) به اين عبارت نوشته كه عينا در اينجا نقل مىكنيم : « قبل از تحرير ترجمه حاجى نجم الدوله رجوع شود بسال 1313 ص 1111 [ يعنى از نسخه اصل . م 
  ] كه اگر مؤيدى براى تولد اعتماد السلطنه در شعبان اين سال 1259 ديده شد احوال او در اين سال 1259 قبل از ترجمه حاجى نجم الدوله نوشته شود » . و در هامش صفحه 1111 موصوفه در كنار شرح حال اعتماد السلطنه چنين نوشته‌اند : در -\r\n","page_name":" 1585 ","page_number":229},
  {"content":"\r\n\r\nمادرش دختر رضا قلى خان قجر و خود از معاريف رجال و وزراء مهم دورهء ناصرى و مردى با فضل و دانشور و دانش‌پرور بوده .\r\nشرح احوالش در « مرآة البلدان 2 : 90 » و « دانشمندان آذربايجان : 43 » و غيره نوشته ، و آنچه از آنها و مطاوى كتب عديدهء منسوبه بوى برمىآيد اينكه او در اوائل دولت ناصر الدّين - شاه فراش‌باشى محمود ميرزا فرزند و وليعهد اين پادشاه ( كه در سنه 1265 به يازده‌ماهگى وفات كرده و شش ماه بيش از سلطنت پدر را درك نكرد ) بوده ( چنان‌كه پدرش حاجى عليخان نيز فراش‌باشى خود ناصر الدّين شاه بوده و قتل امير كبير بتصدى اين ميرغضب رخ نموده ) .\r\nو بعد از افتتاح مدرسهء دار الفنون در آنجا رفته و دوازده سال در زبان فرانسهء و علم پياده نظام درس خواند ، و در مواقع امتحان بنشانهاى لايق و مناصب مناسب سرافراز گرديد ، و از درجهء وكيلى بمنصب سرهنگى ترقى نمود و در جزو ملتزمين خدمت محمد قاسم خان وليعهد فرزند\r\n\r\n\r\n","description":"","footnote":"\r\n- « فهرست نسخه‌هاى خطى فارسى . قسمت رياضى 140 ستون 2 » چنين مىرساند كه تولد او در شعبان 1259 بوده ، اگر مؤيدى پيدا كرد بايد احوالش در شعبان مذكور و در ص 499 [ يعنى از نسخه اصل . م 
  ] معنون و محرر شود » . ايضا يادداشتى ديگر در همين موضع بقلم مؤلف : « رجوع شود بكتاب مؤلفين كتب چاپى فارسى و عربى . ج 2 ص 594 » .\r\nاينك گوئيم : اولا در « مؤلفين كتب چاپى » مذكور شرح حال مختصر صاحب ترجمه را بدون ذكر تاريخ تولد از « دانشمندان آذربايجان » نقل و هم بمأخذ ديگر « مرآة البلدان 2 :\r\n90 » اشاره نموده و سپس سى و دو شماره از تأليفات او را توضيح داده است .\r\nثانيا قديم‌ترين مأخذى كه تاريخ ولادت اعتماد السلطنه در آن به نظر رسيده كتاب « سياستگران دوره قاجار : 169 » تأليف مرحوم خان ملك ساسانى است كه در آن كتاب شرح حال وى را چنين افتتاح كرده است : « محمد حسن خان مقدم در شب 21 شعبان 1259 ه ق مطابق 27 مرداد 1222 متولد شده و در روز جمعه 19 شوال 1313 ق مطابق 13 نوروز 1275 ش در تهران در سن 53 سالگى درگذشته و در وادى السلام نجف اشرف مدفون گرديد » ، انتهى . -\r\n","page_name":" 1586 ","page_number":230},
  {"content":"\r\n\r\nديگر ناصر الدّين شاه ( كه در 7 ساعتى شب 2 شنبه 5 ج 1 سنه 1270 متولد شده و پس از چهار سال و 6 ماه و 13 روز عمر ، در روز 3 شنبه 18 ذىالقعده سنه 1274 وفات كرده و در شاه عبد العظيم ( ع ) در بقعهء مخصوصى دفن است ) درآمده و سمت آجودانى مخصوص يافت .\r\nو پس از وفات وى در سنه 1275 از جانب پدر خود نايب الحكومه عربستان و لرستان شده و بعد از سه سال بتهران آمد و جنرال آجودان حضور شاه شد ، و در سنه 1280 نايب دويم سفارت ايران در پاريس شده و بدين عنوان در 10 ج 2 از تهران بفرنگستان رفت و سه سال و نيم در پاريس ماند و آنجا زبان فرانسه را تكميل كرده و در ماه رمضان سنه 1283 بتهران برگشت و به سمت پيش‌خدمتى شاه برقرار شد ، و در 15 ذىالحجه همين سال ( 1283 ) كه شاه به سفر مشهد رفت همراه بود ، و پس از آن مترجم مخصوص اين پادشاه شده و بعد رياست دار الطباعه و دارالترجمه دولتى را يافت ، و از اين تاريخ ببعد شروع در نشر معارف قديم و جديد بوجهى بديع در ايران نمود و حقى بزرگ از جمع و تأليف كتب مفيده از خود بر اهل علم بر - قرار فرمود .\r\nدر « دانشمندان آذربايجان » فرمايد كه وى در تأسيس انجمن علمى و نشر جرائد رسمى\r\n\r\n\r\n","description":"","footnote":"\r\n- مأخذ ديگر تاريخ تولد صاحب عنوان كتاب « تاريخ رجال ايران 3 : 330 » نگارش مهدى بامداد است كه وى نيز در مفتتح عنوانش گويد : « محمد حسن خان ( صنيع الدوله - اعتماد السلطنه ) پسر چهارم حاج عليخان مقدم مراغه‌اى حاجب الدوله ( فراش‌باشى ) ناصر الدّين شاه كه در 21 شعبان 1259 ه ق در تهران متولد شده و از شاگردان دوره اول مدرسه دار الفنون بوده است ، به اين معنى كه پس از افتتاح دار الفنون در سال 1267 ق ، در سن نه‌سالگى وارد مدرسه در رشتهء نظام شده . . . » الخ .\r\nدور نيست كه بامداد تاريخ تولد وى را از كتاب خان ملك گرفته باشد ، مع الاسف او گاه مطالب خود را بدون ذكر مأخذ مىآورد كه كار بدى است ، گرچه در اين خصوص خان ملك نيز مأخذى ذكر نكرده ، بعلاوه در تطبيق هر دو تاريخ تولد و وفات از قمرى بشمسى نيز در كلام خان ملك اشتباه و اشكالى وجود دارد ، فتدبر .\r\nبه‌هرحال ، ما پس از تأمين نظر جناب معلم شرح حال اعتماد السلطنه را از سال وفاتش بدينجا منتقل نموديم ، و براى اطلاعات بسيار خوب از احوال و آثارش مطالعهء تاريخ مهدى - بامداد و هم « روزنامه خاطرات اعتماد السلطنه » بقلم خودش را كه هر دو مطبوع و منتشرند توصيه مىكنيم . م .\r\n","page_name":" 1587 ","page_number":231},
  {"content":"\r\n\r\nو ترجمهء آثار مفيده و تأليف كتب نافعه سعى و كوشش فوق‌العاده داشته ، و بيشتر از يك ربع قرن بترقى و تعالى معارف و مطبوعات ايران خدمت كرده ، و در اوائل سنه 1288 تمام روزنامه‌هاى دولتى و ملتى و علمى به عهده او واگذار شده ، و او بأمر شاه روزنامه دولتى را به « ايران » موسوم و آن را بجاى آن سه جريده هفتهء سه شماره دائر كرد ، و در ع 2 همين سال ( چنان‌كه در « مرآة البلدان » است ) ملقب به صنيع الدوله شد ، و در « دانشمندان » در سنه 1286 گفته و آن غلط است .\r\nو نيز صنيع الدوله لقب ميرزا نعمت اللّه اديب است كه كتابى بنام « تذكرة الاولياء » در سنه 1312 در احوال حاجى محمد كريم خان كرمانى تأليف كرده و ظاهرا وى بعد از صاحب عنوان اين لقب را يافته .\r\nو در ذىالقعده سنه 1289 « سالنامه » و در سنه 1293 « روزنامه علمى » را دائر كرد .\r\nو در سنه 1295 در سفر دويم ناصر الدّين شاه بفرنگ همراه وى بوده ، و هم در اين سال « روزنامهء اطلاع » نيم‌رسمى در تحت نظر وى برقرار گرديد . و در اوائل سنه 1298 پس از وفات اعتضاد السلطنه مجلس تأليف « نامه دانشوران ناصرى » بمراقبت وى تفويض شد . و در سنه 1299 جزو اعضاء مجلس شوراى دولتى گرديد . و در غره محرم سنه 1300 « روزنامه شرف » را كه مصور بتصوير رجال است ايجاد و دائر نمود ، و هم در اين سال وزير انطباعات شده كه تا آخر عمر بدان برقرار بود .\r\nو هم در اين سال ( 1300 ) « روزنامه اردوى همايون » و مجموعهء « سياحت‌نامهء مصور » كه شرح سفر دويم ناصر الدّين شاه در 2 شنبه 5 شعبان اين سال بخراسان است و خود او نيز همراه بوده در تحت نظر او دائر گرديد . و در سنه 1303 عضو انجمن آسيائى پاريس ، و در سنه 1304 ملقب به اعتماد السلطنه ( كه لقب پدرش بود ) شد .\r\nدر هفتگى « وحيد ، سال 5 دورهء جديد . شماره 2 ستون 4 » نوشته كه در 1306 ناصر الدّين شاه با آنكه اعتمادى به او نداشت در برابر اصرار و وسائط بسيار كه برانگيخته بود لقب اعتماد السلطنه به او داد ، انتهى .\r\nو در سنه 1306 عضو انجمن آسيائى لندن گرديد .\r\n\r\n","description":"","footnote":"","page_name":" 1588 ","page_number":232},
  {"content":"\r\n\r\nو در طول اين سنوات 1290 تا حين وفات چندين جلد كتاب كه اقلا [ لااقل . ص . م 
  ] هر سالى قمرى يك جلد بوده بنام وى تأليف و طبع و منتشر مىشده كه همه‌ساله در آخر زمستان و پيش از عيد بضميمه سالنامه آن سال شمسى و مختصر تقويم سال شمسى آينده در دست‌رس عموم واقع مىشده ، همه در غايت نفاست خط و كاغذ و چاپ ، و بهتر از همه مطالب عاليه تاريخى و شرح احوال رجال و غيره كه بسيارى از آنها از نظر اين فقير گذشته و فوائد كلى از آن برده و در اين كتاب خيلى از آن نقل كرده‌ام ، و بر خلاف معهود ؛ اسامى آنچه به نظر رسيده به ترتيب سنوات تأليف با تقديم سال قمرى بر نام كتاب در اينجا ذكر مىنمايم :\r\n1290 - « سالنامهء دولت ايران » با بسيارى از تواريخ ديگر .\r\n1294 - كتاب « مرآة البلدان ناصرى » جلد اول ، در احوال امكنه و بلاد عديده به ترتيب حروف تهجى اوائل آنها از همزه تا ( تاء قرشت ) و بتهران كه رسيده شرح احوال سلاطين قاجاريه و وقايع تاريخى آنها از 1193 تا وفات محمد شاه ( شب 6 شوال 1264 ) و در - هرجائى مختصرى از احوال رجال علمى قديم و جديد آن از علما و غيره .\r\n1295 - « جلد دويم » در وقايع تمام قطعات خمسه زمين از جلوس ناصر الدّين شاه ( شب 14 شوال ) تا 1278 .\r\n1296 - « جلد سيم » در وقايع تاريخى از 1279 تا 1295 و اين دو جلد را « مآثر السلطان » ناميده .\r\n1297 - « جلد چهارم » در احوال امكنه و بلاد از حرف ( ثاء مثلثه ) تا ( چيم فارسى ) و احوال رجال و علماء هركجا داشته .\r\n1298 - كتاب « منتظم ناصرى » جلد اول ، در وقايع تاريخى تمام زمين از سنه 1 هجرت تا انقراض بنى عباس ( 656 ) .\r\n1299 - « جلد دويم » در وقايع از ( 657 ) تا انقراض زنديه ( 1193 ) .\r\n1300 - « جلد سيم » در وقايع از ( 1194 ) تا ( 10 ج 1 سنه 1300 ) كه ختم سال شمسى ( 1261 ) باشد .\r\n1301 - كتاب « مطلع الشمس » جلد اول ، در احوال امكنه و منازل و بلاد خط سير سفر دويم ناصر الدّين شاه بمشهد از تهران تا مشهد به خط قوچان و بجنورد و غيره و احوال رجال علمى قديم و جديد آنها .\r\n1302 - « جلد دويم » در شرح احوال مشهد مقدس و حرم مطهر و توابع آن و رجال علمى اين شهر مبارك و غيره . و در اين جلد بجاى سالنامه و تقويم فهرست نسبة جامعى از كتب كتابخانه مباركهء رضويه نوشته .\r\n\r\n","description":"","footnote":"","page_name":" 1589 ","page_number":233},
  {"content":"\r\n\r\n1303 - « جلد سيم » در امكنه و بلاد مورد برگشتن شاه از اين سفر از مشهد تا تهران به خط نيشابور و سبزوار و رجال علمى آنها .\r\n1304 - كتاب « خيرات حسان » در مشاهير زنان به ترتيب حروف تهجى . « جلد اول » از حرف الف تا راء مهمله .\r\n1305 - « جلد دويم » از زاى تا اواسط حرف فاء و ترجمه فاضلة الانصاريه .\r\n1306 - كتاب « المآثر و الآثار » در محاسن دورهء سلطنت ناصر الدّين شاه كه آن وقت چهل سال شمسى بوده شامل شانزده باب هر بابى در مطلبى و از آن جمله باب دهم در احوال رجال علمى آنكه بغايت جامع و نافع و با عبارات بسيار ساده و دلربا است . و اين فقير « فهرستى » بر اين باب بخصوص آن نوشته‌ام . انجام تأليف اين كتاب 1 شنبه 7 رجب سنه 1306 .\r\n1308 - « خيرات حسان » جلد سيم ، از اواسط حرف فاء و ترجمه فاطمه بنت الحسين ( ع ) تا حرف ياء ( آخر حروف ) .\r\n1308 - كتاب « درر التيجان در تاريخ بنى - الاشكان » جلد اول در مقدمات علمى و تاريخى و مآخذ كتاب و احوال مؤلفين آنها .\r\n1309 - « جلد دويم » .\r\n1310 - « جلد سيم » .\r\n1311 - كتاب « التدوين در جبال شروين » يعنى احوال ناحيهء سواد كوه مازندران و رجال علمى آن .\r\nاين كتب به‌طورىكه ملاحظه مىشود نوزده جلد مىباشد و در خلال تأليف آنها باز برخى كتب تأليف كرده كه يا به نظر رسيده يا در جلد دويم « مرآة البلدان » يا « دانشمندان آذربايجان » ذكر شده كه اكنون آنها را با شماره ذكر مىكنيم بدين شرح :\r\nبيستم كتاب « انكشاف ينگىدنيا » . بيست و يكم كتاب « گرامر فرانسه » . بيست و دويم كتاب « مكالمه از فرانسه به فارسى » . بيست و سيم كتاب « مختصر جغرافياى عمومى دنيا » . بيست و چهارم « ترجمه مسافرت كاپىتن اطراس بقطب شمال » . بيست و پنجم « ترجمه شرح حال روبن سون سويسى » . بيست و ششم « تاريخ ايران » از آغاز وضع سلطنت تا حين تأليف كه 1292 بوده . بيست و هفتم « ترجمهء خاطرات مادموازل مونت بانسيه » دختر عموى لوى 14 پادشاه فرانسه .\r\nبيست و هشتم كتاب « حجة السعادة فى حجة الشهادة » در وقايع تمام روى زمين در سنه\r\n\r\n","description":"","footnote":"","page_name":" 1590 ","page_number":234},
  {"content":"\r\n\r\n61 ( سال وقعهء كربلا ) كه نوشته در آن سال در تمام اقطار ارض آشوب و فتنه بر پا بود ، تأليف آن سنه 1304 .\r\nبيست و نهم كتاب « شرح حال كريستف كلمب » كاشف ينگىدنيا . سىام كتاب « خانم انگليسى » . سى و يكم كتاب « منطق الوحش » پول دوقوق . سى و دويم ترجمهء كتاب « تمثيل طبيب اجبارى كورنى » .\r\nسى و سيم كتاب « وقايع يوميه » چهارده سالهء آخر عمر خود ( از عيد نوروز سال 1299 - 1313 ) كه بطور انتقاد نوشته ، و در « دانشمندان » آن را مهم‌ترين تأليفات وى دانسته و فرمايد :\r\nاز حيث تاريخ بغايت حائز اهميت و تمام مجلدات خطى آن در كتابخانهء مباركه رضويه ( ع ) است ، انتهى . و در كتاب « نابغهء علم و عرفان : 98 در پاورقى » فرمايد : در حيات اعتماد السلطنه فقط عيالش از اين تأليف اطلاع داشت ، و موقعى كه ميرزا على اكبر خان داور وزير ماليه بود و بخراسان رفت و آنها را در كتابخانه رضويه يافت دستور استنساخ داد و بطهران آورد و در كتابخانه مجلس بچاپ رسيد ولى پس از چاپ صلاح در انتشار آن نديدند و فقط چند نسخه بدست بعضى از اشخاص افتاد ، از آن جمله نسخه‌اى در دست من آمد ، انتهى .\r\nسى و چهارم « روزنامه سفر فرنگستان از تفليس تا تهران » . سى و پنجم كتاب « مسامرهء شميران » . سى و ششم كتاب « خواب خلسه » و ظاهرا اين همان باشد كه در « الذريعة 7 ش 1286 » آن را بعنوان « خواب‌نامه » ذكر كرده و فرمايد آن رساله‌ئى است سياسى شامل ذكر خوابى كه در آن وزراء دوره قاجاريه را تا زمان ناصر الدّين شاه محاكمه كرده‌اند ، و در اين اواخر بعنوان « سر انحطاط ايران » چاپ نموده‌اند ، انتهى .\r\nسى و هفتم كتاب « شرح احوال الكسندر امپراتور روس » . سى و هشتم كتاب « آئينه سكندرى » كه در « دانشمندان » بعد از جلوى آن را بواو عطف آورده و صريح در تعدد است ، لكن در « الذريعة ج 1 » آن هر دو را يكى دانسته .\r\nسى و نهم كتاب « كاشف الكرب در تاريخ غرب » . چهلم روزنامه‌هاى عديده حاوى مطالب مفيده و بخصوص روزنامه شريفهء « شرف » كه هيچ‌يك به نظر ما نرسيده و تفصيل آنها را نمىدانيم .\r\n\r\n","description":"","footnote":"","page_name":" 1591 ","page_number":235},
  {"content":"\r\n\r\nچهل و يكم كتاب « يادداشتهاى روزانه » كه در كتاب « رجال ايران در سه قرن اخير » بسيارى از آن نقل مىكند « 1 » .\r\nاين تأليفات كه چنان‌كه ديدى عدهء آنها بالغ بر چهل مىشود با برخى ديگر كه منسوب باعتماد السلطنه است و ما نديده و تفصيل آنها را ندانسته و ننوشتيم از يك نفر مرد عادى هرچند همه نوع اسبابى هم براى او جمع باشد به نظر بعيد مىنمايد و در اطراف اين همه تأليفات منسوب بوى حرفهائى زده مىشود كه وى اين همه اطلاعات را از كجا آورده و چگونه در اين كتب عديده جمع كرده .\r\nدر « مجله نوبهار . شماره 18 صادره در 7 ج 1 - 1341 » شرحى نوشته بخلاصهء اين كه مرحوم عليقلى ميرزا اعتضاد السلطنه ( ره ) در زمان وزارت علوم شرحى به تمام شهرهاى ايران نوشت كه هريك از آنها جغرافى شهر خود و تاريخ و احوال رجال و بزرگان علمى و ساير متعلقات آن را بنويسند و بتهران بفرستند ، و البتّه تمام امتثال كرده و چنين نمودند و آن نوشته‌ها دوازده جلد ضخيم گرديد و پس از وفات وى در دست اعتماد السلطنه افتاد و هم‌اكنون آنها در وزارت خارجه موجود است ، انتهى .\r\nو در « مجلهء يادگار سال 3 شماره 3 ص 36 » شرح حال او را عنوان كرده و در آن فرمايد وى صاحب تأليفات كثيرهء منسوب به او است كه در حقيقت جميع آنها ( باستثناى يكى دو از آنها كه از جمله كتاب « خلسهء » او است ) تأليف ديگران است ، و اين امرى است كه در عصر ما مستفيض بلكه اجماعى است ، و شايد بعد از آن أخلاف آتيه گمان كنند كه از خود او است ، انتهى .\r\nو در ( شماره 3 سال 5 نيز در ص 58 ) باز اصرارى بليغ نموده كه جزء اعظم اين تأليفات از شمس العلماء و بعد از آن از فروغى و برخى هم از ديگران است كه به زور و تهديد وى انجام مىگرفت و او خود به كلى از علوم ادبى و اسلامى و تاريخ و رجال و امثال آن‌ها بىبهره بوده و فقط زبان فرانسه را خوب مىدانسته ، انتهى .\r\n\r\n\r\n","description":"","footnote":"\r\n( 1 ) يادداشتهاى روزانه همانست كه به شماره 33 « وقايع يوميه » گذشت و اخيرا در تهران بنام « روزنامه خاطرات اعتماد السلطنه » در يك مجلد بزرگ چاپ شده . م .\r\n","page_name":" 1592 ","page_number":236},
  {"content":"\r\n\r\nو بنابراين مىتوان گفت كه اعتماد السلطنه كتابخانه و تمول و تمكن و از همه مهم‌تر تقرب سلطان عصر و قوت تدبيرى كافى و در اثر آن نفوذ كلمهء غريبى داشته ، و ازاين‌رو چندين نفر از اهل علم هريك بملاحظه‌اى در دستگاه او جمع شده و بدستور او كار مىكردند و او اين همه تأليفات را در محلى اداره مانند انجام مىداده و هر قسمت كارى از آن مربوط به كسى بوده و البتّه همه از زير نظر خود او مىگذشته ، و بدين‌ترتيب اين تأليفات از كار در مىآمده ؛ و آنها مرحوم ميرزا محمد حسين خان ذكاء الملك و شيخ محمد مهدى شمس العلماء بوده‌اند ، و او خود در بسيارى از مواضع كتب مرقومه صريحا و تلويحا اظهار مىدارد كه اين مطلب بخصوص نگارش فلان است ، و يادداشتهاى وزارت علوم نيز كمكى شايان به او نموده البتّه با تصرفاتى از خود او .\r\nو همين اندازه هم كه كرده‌اند بغايت كارى نيك نموده ، مانند اينكه علامه مجلسى كتابى مانند « بحار » در دسترس اهل علم در أخبار نهاده كه تا ابد همه‌كس بايد ممنون او باشد ، و اعتماد السلطنه هم بدين تأليفات كثيره خزائن اطلاعات عميقانه را بر اهل فضل و دانش نشر نموده ، و گرچه در اين زمان اسبابى كه براى اين دو نفر فراهم بوده - هريك بفن خودشان - براى هيچ‌كس فراهم نيست اما اى كاش آن‌ها كه فىالجمله اسباب برايشان جمع است هم اين‌طور كارها را بكمك ديگران انجام مىدادند !\r\nو به‌هرحال ، مرحوم اعتماد السلطنه در شب پنج‌شنبه هيجدهم ماه شوال المكرم اين سال بنص « دانشمندان » - مطابق 14 حمل ماه برجى - به مرض سكته با پنجاه و اندى سال عمر وفات كرد . و در « مجله يادگار » با تصريح چهاردهم عيد نوروز در 19 شوال نوشته ، و شايد آنجا بملاحظهء رؤيت هلال ضبط شده باشد ، زيراكه ما برحسب تقويم كه ماه رمضان را با سلخ نوشته 5 شنبه را هيجدهم گرفتيم . و مجملا ، در تاريخ فوت او چنين گفته‌اند :\r\n بهر تاريخ وفات ميرراد * آن وزير فاضل باطنطنه\r\nاز در رحمت سروش غيب گفت : * در جنان شد اعتماد السلطنه \r\n1313\r\nو وى را فرزندى بوده بنام ميرزا محمد مهدى كه بموجب مسطورات « جريدهء\r\n\r\n","description":"","footnote":"","page_name":" 1593 ","page_number":237},
  {"content":"\r\n\r\nچهره‌نما . سال 8 ش 21 ص 11 » در ذىالقعدهء 1329 در جده مدير تذكره بوده ، و در « رجال آذربايجان » فرموده : خانواده اعتماد مقدم از اولاد او هستند ، انتهى ، يعنى از اولاد اعتماد السلطنه صاحب عنوان‌اند .\r\nو به‌هرحال ، پس از وى برادرزاده‌اش محمد باقر خان ( 1243 ج 4 ص 1202 ) لقب اعتماد السلطنه يافت ، و تا آنجا كه ما اطلاع داريم ملقبين به اين كلمه به ترتيب اين چند نفرند :\r\nاول حاجى عليخان پدر صاحب عنوان . دويم مصطفى قلى خان قراگوزلو همدانى ، وفاتش سنه 1298 ، قبرش در شاه حمزهء تبريز ( ع ) . سيم صاحب عنوان . چهارم محمد باقر خان مزبور . چنان‌كه پيش از او هم نفهميده‌ايم كسى لقب صنيع الدوله ، و بعد از او غير از نعمت اللّه ( مذكور در ص 1588 ) و غيره از مرتضى قلى خان ( 1273 ) كسى آن را داشته باشد .\r\nو از جملهء آثار سعادت و علامات بزرگوارى اعتماد السلطنه ( ره ) اين است كه زوجهء او مرحومه اشرف السلطنه دختر امامقلى ميرزاى عماد الدوله بوده كه بعد از او كتبى را كه از اين شوهر به ارث برده وقف كتابخانه مباركهء رضويه نموده و نامى نيك براى خود و اين شوهر بزرگوار تا ابد برقرار داشته ، و ما در ( 1292 ) اشاره بجلالت و نجابت اين مجللهء محترمه نموده و تاريخ وفات او را ذكر كرديم « 1 » .\r\n\r\n\r\n","description":"","footnote":"\r\n( 1 ) براى اطلاعات بيشتر رجوع شود به « تاريخ رجال ايران » مهدى بامداد و آنجا وفات صاحب عنوان را صريحا در شب 5 شنبه 18 شوال 1313 ضبط كرده ، و نويسندهء مقدمهء « روزنامه خاطرات اعتماد السلطنه . ط تهران . امير كبير . 1345 ش » در سيزدهم عيد نوروز همان سال در 64 سالگى نوشته است . م .\r\n","page_name":" 1594 ","page_number":238},
  {"content":"\r\n\r\n\r\n* ( وفات سيد على 33 دلدارى هندى ) *\r\n18 ماه رمضان . شرح احوال او در ( 1200 ش 54 ) گذشت .\r\n\r\n* ( 947 - تولد حاج ميرزا عليخان امين الدوله ، ره ) *\r\nوى فرزند حاج ميرزا محمد خان مجد الملك قزوينى ( 1297 ) و خود از معاريف رجال و اعيان سياسى دولت ناصرى و مظفرى و از پيشروان آزادى خواهى و تمدن جديد است ، و علاوه بر آن در علوم ادبيه استادى فاضل و در حسن خط و انشاء سرآمد همگنان خود بوده .\r\nروش معروفى كه او در نثرنويسى و ساده‌نگارى اتخاذ كرده مطبوع طباع افاضل زمان گرديده ، و در نقاشى و لغت فرانسه و سرودن اشعار از صناديد كبار بشمار مىآمد .\r\nشرح احوال مرحوم حاجى امين الدوله در « المآثر : 193 » و « مجلهء يادگار . سال 3 ش 3 ص 37 » نوشته ، و آنچه از جمع ما بين آنها با مراجعه به « منتظم ناصرى » و برخى از مواضع ديگر برمىآيد آنكه او در هشتم ماه ذى القعدة الحرام اين سال - مطابق ( . . . ) قوس ماه برجى - در قريهء سينگ ، بنص « طرائق 3 : 299 » متولد شده . و سينگ چنان‌كه در همان جلد « طرائق : 297 » نوشته از ديهات ناحيهء لواسان كوچك است .\r\nو به‌هرحال ، وى تحصيل علوم عربيت و غيره نموده و وارد كارهاى دولتى گرديد ، چنان‌كه در سنه 1279 نايب وزارت خارجه شد ، و در سنه 1288 چاپارخانه‌هاى كل مملكت بوى واگذار شد و او در مقام تكميل وضع و رفع نقايص آن برآمده تا در سنه 1292 آنها را به وضع پست‌خانه‌هاى فرنگستان نمود ، و نظم و انضباط اين كار نيك در ايران مربوط بمساعى جميله او است ، و البتّه پس از وى ديگران هم آن را تكميل كرده‌اند ، و در سنه 1290 لقب\r\n\r\n","description":"","footnote":"","page_name":" 1595 ","page_number":239},
  {"content":"\r\n\r\nامين الملك يافت ، و در سنه 1297 پس از فوت پدر بوزارت وظائف و اوقاف برقرار شد ، و در سنه 1299 لقب امين الدوله يافت ، و در يكشنبه 8 ع 1 سنه 1315 وزير اعظم ، و در 4 شنبه 13 رجب آن سال صدر اعظم مظفر الدّين شاه شد . و چون برخى از معاريف ايران مقاصد وى را مخل كار خود مىدانستند كوشش كرده تا وى در يك‌شنبه 15 محرم سنه 1316 معزول و ميرزا على اصغر - خان اتابيك دوباره صدر اعظم گرديد و او را بولايت گيلان تبعيد كرد .\r\nو او در شب جمعه بيست و ششم ماه صفر المظفر سنه 1322 هزار و سيصد و بيست و دو - مطابق 23 ثور ماه برجى - در لشته‌نشاء گيلان به مرض كليه پس از مدت شصت و دو سال و سه ماه قمرى و هيجده روز عمر وفات كرد .\r\nو نواده‌اش آقاى ميرزا ابو القاسم خان امينى از رجال . . .\r\nو او فرزند حاجى ميرزا محسن خان معين الملك فرزند صاحب عنوان است كه پس از وفات پدر در سنه 1322 - چنان كه در « منتخب التواريخ مظفرى : 545 » نوشته - لقب امين الدوله يافت ، و بنا بر آنچه از « روزنامهء طلوع . سال 1 شماره 208 صادره در 3 ارديبهشت 1329 » برمىآيد در اوائل رجب سنه 1369 در طهران وفات كرد كه نعش او را - نوشته - در جمعه 3 رجب از طهران براى بردن در رشت و دفن در مقبره خانوادگى حركت دادند .\r\nو بنا بر آنچه در « روزنامه سپنتا . سال 7 ش 185 صادره در 10 ارديبهشت 1329 » نوشته حاج ميرزا عليخان صاحب عنوان مخدرهء مفتخر الدوله دختر پاشا خان امين الملك را بزوجيت داشته ، و حاجى ميرزا محسن در وزارت اعظم پدر سمت معاونت وى را داشته و بعد از آن وزير پست گرديد ، و فرانسه و انگليسى را خوب مىدانست ، و بتحقيق در تاريخ و ادبيات علاقه‌مند بود و كتابخانه مفصلى داشت ، انتهى .\r\nو در كتاب « تاريخ بيست‌ساله ايران 1 : 212 » نوشته كه فخر الدوله دختر مظفر الدين شاه زوجه امين الدوله بوده و از وى دكتر امينى كه نامش ميرزا على خان بوده و ابو القاسم امينى و مهندس احمد امينى را بهم رسانيده ، انتهى . و البتّه مقصود امين الدولهء ثانى حاج ميرزا محسن خان مىباشد ، چنان كه نوشتيم .\r\n\r\n","description":"","footnote":"","page_name":" 1596 ","page_number":240},
  {"content":"\r\n\r\n\r\n* ( 948 - تولد حاج ميرزا ابو طالب 32 فخر الدّين زنجانى تهرانى ) *\r\nوى سيد محمد 32 فرزند حاجى ميرزا ابو القاسم 31 زنجانى است كه در ( 1224 ج 3 ش 348 ) گذشت . حاج ميرزا ابو طالب از علما و فقهاء عصر خود در تهران بود و با دربار پادشاهان قاجار هم مراوده مىنمود . شرح احوالش در شماره هشتم سال سيم « مجلهء يادگار » در صفحات ( 38 - 44 ) و « فهرست علماء زنجان : 108 » نوشته ، و از آن‌ها چنين برآيد كه او در روز هيجدهم ماه ذى القعدة الحرام اين سال - مطابق ( . . . ) قوس ماه برجى در زنجان متولد شده و از ابتدا در همان‌جا تحصيل نموده و سپس در سنه 1277 بقزوين رفت و شطرى كسب علوم و معارف كرد ، و در سنه 1278 بنجف رفت و چهار سال در محضر مقدس مرحوم شيخ انصارى به تحصيل اشتغال داشت و قسمتى از ابواب فقه را از بركات انفاس قدسيه وى تأليف كرد ، و شب‌ها را نيز بمجلس درس مرحوم شيخ راضى مىرفت و « كتاب بيع » را در نزد او نوشت ، و پس از وفات شيخ انصارى در مجلس درس حاج سيد حسين ترك رفت و شطرى مهم از اصول فقه را آنجا فراگرفت و غالب مباحث اصول را در مدت نه سال كه بدرس او مىرفت تحرير كرد ، و خود نوشته كه در ميان هشتصد نهصد نفر از افاضل و طلاب كه بدرس او مىآمدند احدى مرجح بر حقير نبود .\r\nو پس از آن در سنه 1286 از عتبات بايران باز آمد و در سنه ( 1297 ) به مكه معظمه رفت ، و پس از برگشتن در سنه 1298 بزنجان يك دستگاه كالسكه با خود آورد كه راننده‌اش يك نفر از اتباع دولت تركيه و از مردم استانبول بود ، و در آن زمان آن مركوب خيلى جالب توجه و موجب تعجب بود .\r\nو در سنه 1300 از زنجان به قصد توطن بطهران آمد كه تا پايان عمر همان‌جا سكونت داشت و در اواخر زمان ناصر الدّين شاه باصرار ميرزاى شيرازى ارادهء انتقال بعراق عرب نموده\r\n\r\n","description":"","footnote":"","page_name":" 1597 ","page_number":241},
  {"content":"\r\n\r\nو ناصر الدّين شاه مانع گرديد « 1 » ، و در تهران امور معاشش از عوائد املاكى كه در اطراف زنجان داشت مىگذشت ، و همواره مجلس تدريسش در آنجا دائر و چندين نفر از افاضل از درس او برخاسته‌اند ، و بواسطهء روابطى كه در تهران با پادشاه وقت خود داشت و ناسخ و منسوخى در احكام نمىنوشت محكمه شرعيه وى بغايت رايج و هميشه مورد مراجعهء مترافعين مىبود ، و بالطبع با وضع استبدادى آن زمان مخالف و همواره عمليات مستبدانهء حكام آن دوره را تنقيد [ كذا . م 
  ] مىكرد ، الا اينكه افكار عموم و محيط آن عصر اقتضاء ابراز بيش از اين نداشت .\r\nو بالاخره ، وى را تأليفات چندى است ، از اين قرار : اول كتاب « ايضاح السبل » در ترجيح و تعادل ، انجام تأليف آن سنه 1314 . دويم كتاب « تحفة القاصد » در اينكه اصالت طهارت اصلى علىحده نيست . سيم « رسالهء در تحليل امه » . چهارم كتاب « التنقيد » در احكام تقليد . پنجم « كتاب حج » . ششم كتاب « الحق المصاب » در حكم خز و سنجاب .\r\nهفتم رسالهء « حكم الرباء » در جميع اديان . هشتم رساله « دافعة العطب » در آنيهء فضه و ذهب .\r\nنهم كتاب « الذخيرة » در علم درايت . دهم كتاب « رشحة الخاطر » در فساد مقالات اخباريه .\r\nيازدهم رسالهء « طيف الخيال و الاجماع » . دوازدهم كتاب « غاية المرام » در أحكام صيام .\r\nسيزدهم كتاب « الفوائد الرازية » . چهاردهم « رساله‌ئى در قاعدهء لا ضرر » . پانزدهم كتاب « كيمياى سعادت » در طهارت اعراق ، به فارسى . شانزدهم كتاب « لايق الفكر العليل » در آب قليل .\r\nهفدهم كتاب « مقابس الانوار » در اصول . هيجدهم كتاب « المقلة العبراء » در مقتل خامس اصحاب كساء . نوزدهم كتاب « نسيج الديباج » در شمارهء ازواج . بيستم كتاب « نومة اليقظان » در حكم كتابى .\r\nمرحوم حاج ميرزا ابو طالب پس از مدت شصت و نه سال و سه ماه قمرى و بيست و هفت روز عمر ، در آدينه پانزدهم ماه ربيع المولود سنه 1329 هزار و سيصد و بيست و نه - مطابق 26 حوت ماه برجى - در كتابخانهء منزل شخصى خود در تهران وفات كرد ، و در مشهد\r\n\r\n\r\n","description":"","footnote":"\r\n( 1 ) آيا كيفيت اصرار مرجع وحيد زمان ميرزاى شيرازى ( قدس سره ) و منع ناصر الدّين شاه چگونه بوده است ؟ ! . م .\r\n","page_name":" 1598 ","page_number":242},
  {"content":"\r\n\r\nدر پاى ديوار غربى مقبرهء شيخ بهائى دفن شد . و تاريخ وفات او بدين‌طور در « مجله » نوشته ، و در مواضع عديده « الذريعة » در 16 ع 2 اين سال فرموده .\r\n\r\n* ( 949 - تولد حاجى نجم الدوله اصفهانى ، ره ) *\r\nوى مرحوم حاجى ميرزا عبد الغفار فرزند مرحوم ملا علىمحمد اصفهانى است كه در ( 1215 ش 220 ) گذشت « 1 » . مرحوم حاجى نجم الدوله از اجلهء حكماء رياضى و در فنون و شعب اين علم از هندسه و هيئت و حساب بأقسام قديم و جديد و احكام نجوم و بسيارى از علوم ديگر از نوادر أعصار و نوابغ روزگار بود ، و هم در تصوف و عرفان وارد و در رعايت احكام شرعيه چيزى فروگذار نمىفرمود . و او در ماه ذى القعدة الحرام اين سال - مطابق قوس ماه برجى - متولد شده و كتب چندى تأليف و ترجمه نموده ، از آن جمله كتاب « آسمان » در هيئت و نجوم جديد .\r\nو در سنه 1312 از طرف ناصر الدّين شاه لقب نجم الدوله يافت .\r\nو در سنه ( 1212 ج 2 ش 176 ) در احوال غالب دهلوى گذشت كه وى از طرف بهادر - شاه لقب نجم الدوله يافته ، و غير از او ما نشنيده و نديده‌ايم كه كسى اين لقب را داشته باشد .\r\nو اينكه حاج ميرزا اسماعيل مصباح خود را از احفاد ميرزا محمد عليخان نجم الدوله در تقاويم مستخرجه و منتشرهء خود نوشته سخنى است بىاساس ، چنان‌كه در حاشيهء صفحهء آخر تقويم سال 1303 شمسى سيد جلال الدّين بدان تصريح شده .\r\nاما بعد از صاحب عنوان اين لقب را ديگران يافته‌اند كه نامى از العلى خان نجم - الدوله در « تاريخ مدرسه سپهسالار : 117 » به نظر رسيد كه وى در اوائل شعبان 1329 نايب‌التوليه مدرسه مرقومه شده ، و بنابراين 4 نفر نجم الدوله در كتب ذكر شده‌اند . پنجم\r\n\r\n\r\n","description":"","footnote":"\r\n( 1 ) يك نفر نجم الدوله ديگر در « الذريعة 9 : 721 » ذكر شده ، و يكى هم در همان جلد ( ص 5 ) ذكر شده ؛ بايد اين‌ها همه يك جا جمع تا تعدد و اتحاد آنها معلوم شود . يادداشت مؤلف .\r\n","page_name":" 1599 ","page_number":243},
  {"content":"\r\n\r\nنجم الدولة ابن اسحاق خان شوشترى : « الذريعة 9 : 5 » « 1 » .\r\nو به‌هرحال ، حاجى نجم الدوله صاحب عنوان در يك‌شنبه چهاردهم ماه جمادى الاولى سنه 1326 هزار و سيصد و بيست و شش - مطابق 24 جوزا ماه برجى - در تهران وفات كرد و در مقبره صفائيه ( كه در 1212 ش 185 ذكر آن گذشت ) دفن شد ، و فرزند ذكورى از خود باقى نگذاشت .\r\nو پس از وى نواده دختريش ميرزا ابو القاسم خان نجم الملك در استخراج تقويم وارث وى گرديد .\r\n\r\n* ( وفات مرحوم حاجى سيد كاظم رشتى ، ره ) *\r\nشب 11 ذىالحجه . شرح احوال او در ( 1205 ج 1 ش 110 ) گذشت . ليكن چون آنجا نواقصى داشت اينك كه بسال وفات او رسيده‌ايم آن را تكميل نموده و چنين گوئيم كه :\r\nوى - بطورىكه در « فهرست كتب مشايخ 2 : 149 » نوشته - فرزند آقا سيد قاسم بن آقا سيد احمد بن آقا سيد حبيب حسينى است ، كه جدش سيد حبيب از اشراف و اعاظم مدينه طيبه بوده ، و فرزندش آقا سيد احمد بعد از وفات پدر بواسطه بروز طاعون در آن شهر مقدس از آنجا مهاجرت و در رشت سكونت نموده و متأهل گرديد . و فرزندش آقا سيد قاسم در آنجا متولد و متأهل شده ، و مرحوم سيد صاحب عنوان در سنه 1212 هزار و دويست و دوازده در رشت متولد و مشهور به رشتى گرديد . و اينكه در جلد اول تولدش را در سنه 1205 نوشتيم ( چنان‌كه اشاره كرديم ) مأخوذ از « تاريخ سرتيپ » است ، و آن در برابر قول « فهرست كتب مشايخ » به چيزى نخواهد بود .\r\nو بالاخره وى در شب يازدهم ماه ذى الحجة الحرام اين سال - مطابق جدى ماه\r\n\r\n\r\n","description":"","footnote":"\r\n( 1 ) شخص اخير همانست كه در يادداشت مؤلف در پاورقى قبل به او اشاره شد . م .\r\n","page_name":" 1600 ","page_number":244},
  {"content":"\r\n\r\nصفحه آخر اجازهء روايتى پنج‌صفحه‌ئى كه حاجى سيد كاظم رشتى به خط خود براى سيد حسن بن سيد تقى نوشته و اصل آن در كتاب « رياض الابرار » تأليف اين ضعيف مضبوط و مجاز را مرحوم سيد محمد حسن بن سيد محمد - تقى موسوى يزدى اصفهانى ( متولد حدود 1207 متوفى 1263 ) دانسته‌ايم . م .\r\n\r\n","description":"","footnote":"","page_name":" 1601 ","page_number":245},
  {"content":"\r\n\r\nبرجى - در كربلا وفات كرد « 1 » ، و هم در آنجا در رواق پائين پاى حضرت سيد الشهداء ( ع ) دفن شد ، و اين بيت را در تاريخ او گفته‌اند :\r\n الاقل بتاريخه : غاب نور * و ان شئت قل : غاب بدر الهدى \r\nو اولاد آقا سيد حسن فرزندش در شاهين‌دژ افشار موجود ، و اولاد آقا سيد احمد شهيد فرزند ديگرش در كربلا مىباشند .\r\n\r\n* ( 950 - تولد مرحوم شيخ احمد مشهدى نجفى ، ره ) *\r\nخانواده مشهدى طايفه‌ئى بزرگ‌اند از اهل نجف از سلسلهء آل على كه منسوب‌اند به مالك اشتر و در كناره‌هاى فرات سكونت دارند ، چنان‌كه در ( 1228 ج 3 ش 389 ) گذشت ، و اين شعبهء مشهدىها در محلهء براق نجف مىنشينند .\r\nو شيخ احمد فرزند محمد بن ابراهيم بن على بن على « 2 » بن عبد المولى ، و از علما و فضلا\r\n\r\n\r\n","description":"","footnote":"\r\n( 1 ) بنابراين سيد كاظم در هنگام مرگ تقريبا 47 سال داشته است كه غريب به نظر مير سيد ، و غير از كتاب « تاريخ سرتيپ » كه تولد سيد را در 1205 ذكر كرده ؛ عبد الحسين آيتى ( آواره ) نيز در كتاب قديمى خود « كواكب دريه » - بنقل « تاريخ رجال ايران 3 :\r\n138 » از آن - همين تاريخ 1205 را ولادت سيد دانسته است ، اما مأخذ سرتيپ و آيتى معلوم نيست . و ما گرچه در تعليقات « روضات الجنات 1 : 225 ط اصفهان » سال 1212 را اصح دانستيم لكن اكنون 1205 را ترجيح مىدهيم . آقاى سيد محمد حسن آل الطالقانى نجفى در اين ايام كتاب كبيرى بنام « الشيخية نشأتها و تطورها » منتشر نموده و در ( ص 124 ) آن كتاب هر دو قول را در باب تاريخ ولادت سيد كاظم ناصواب دانسته و لكن قول ديگرى نقل نكرده است ، فقط حدسا گويد كه تولد او بايد قبل از اين سنين باشد ، و اللّه العالم . م .\r\n( 2 ) چنين است در نسخه اصل به خط جناب معلم كه على را مكرر نوشته‌اند ، لكن در « اعيان الشيعة 9 : 269 » و « نقباء البشر : 117 » كه ايضا شرح حالى براى صاحب عنوان نوشته ، هر دو جا يك على در پدران وى نوشته‌اند ، پس اين تكرار سهو القلم است . م .\r\n","page_name":" 1602 ","page_number":246},
  {"content":"\r\n\r\nبوده . و او در اين سال در نجف متولد شده ، و در نزد شيخ محمد حسين كاظمينى درس خوانده و پس از وفات پدرش - كه در سنه 1281 بوده - در محله براق رياست و مرجعيتى بهم رسانيد ، و در قضاوت و امامت مسجد آن برقرار گرديد ، و همواره مجلسش مشحون بأهل علم و ادب بود ، و با سيد محمد تقى آل بحر العلوم و شيخ نعمت طريحى اختصاص تمام پيدا كرد ، تا بالاخره پس از مدت پنجاه سال قمرى عمر ؛ در سنه 1309 هزار و سيصد و نه وفات كرد ، و چندين نفر از شعرا براى او مرثيه گفتند ، از آن جمله سيد جعفر حلى قصيده‌ئى كه مطلع آن اينست گفته :\r\n أ هكذا بركات الارض ترتفع * و طائر اليمن من أو كاره يقع\r\nأ هكذا سابغات المجد نسلبها * أ هكذا بيضة الاسلام تنصدع \r\nچنان‌كه در جزء 9 جلد 10 « اعيان الشيعة » نوشته .\r\n\r\n* ( 951 - تولد مرحوم شيخ جعفر شروقى ، ره ) *\r\nشروقى ( يا شرقى ) نسبت ببلاد طرف مشرق جنوبى عراق عرب است كه ما بين بصره و كوفه واقع شده . و شيخ جعفر فرزند شيخ محمد حسن بن شيخ موسى بن شيخ حسن ابن راشد بن نعمت بن حسين رئيس فراغنه است . و فراغنه خانوادهء رياست عراق عرب است كه معروف‌اند بعشائر خيقان و در اطراف فرات و حوالى ديهات حطامان و غيره مىنشينند و اهل نجف كلية مردم طرف جنوب عراق را شرقى ( يا شروقى ) مىگويند ، و ازاين‌جهت صاحب اين عنوان معروف بشيخ جعفر شرقى ( يا شروقى ) مىباشد .\r\nو اين شيخ جعفر از علما و فقهاء بلكه از شعرا و ادباء عصر خود بوده و در اين سال از بطن دختر مرحوم حاج شيخ محمد حسن نجفى صاحب « جواهر » كه در ( 1266 ) بيايد متولد شده ، و چنان‌كه پدرش از معاريف اهل علم و ادب بود از طرف مادر هم بواسطهء اين جد امجد از بزرگان و بزرگ‌زادگان عراق گرديد ، و در اين دو خانواده نشو و نما نمود و در خدمت شيخ\r\n\r\n","description":"","footnote":"","page_name":" 1603 ","page_number":247},
  {"content":"\r\n\r\nمحمد حسين كاظمينى و شيخ عبد الحسين طريحى و ملا محمد كاظم خراسانى درس خواند تا در فقه و شعر و ادب تبحرى تمام بهم رسانيد ، و شعرا و ادباء عصر وى همه باستادى او تصديق نمودند ، و كتب چندى تأليف كرد :\r\nاول دو « كتاب در اصول » . دويم « كتابى در فقه » . سيم « ديوان اشعار » . و اينك اين اشعار از قصيده او در تشييد حرم كاظمين ( ع ) نوشته شد :\r\n ألا ليت شعرى ما تصوغ بنو كسرى * أسورا منيعا ام سوارا على الشعرى\r\nلعمر العلى هذا هو الطور فى الورى * و ذا صعقا موسى لساحته خرا\r\nو ما دجلة الخضراء يمنى و يسرة * سوى يده البيضاء جرت مننا حمرا\r\nو تلك عصا موسى اقيمت بجنبه * و قد طلبت أقصى جوانبها بشرا\r\nفكيف بها فذا تراءت ثمانيا * أ سحرا و حاشا انها تلقف السحرا\r\nام العرش يغشى الطود فوق قوائم * كما عدها فى الذكر فاستنطق الذكرا\r\nو حسب ابن لاوى بابن جعفر فى العلى * اذا ما حكاه ان ينال به فخرا\r\nفان يك فى هارون قد شد أزره * فقط شد موسى بالجواد له أزرا\r\nجواد يمير السحب فيض يمينه * على ان فيض البحر راحته اليسرى\r\nضمين بعلم الغيب ما ذر شارق * و لا بارق الا و كان به أدرى\r\nتظل العقول العشر من دون كنهه * حيارى كأن اللّه أودعه سرا\r\nأجل ! هو سر اللّه و الآية التى * بها نثبت الاسلام او نكفر الكفرا\r\nامام يمد الشمس نورا فان تغب * كسا بسنا أنواره الانجم الزهراء \r\nتا آخر قصيده كه خيلى طولانى است .\r\nو او پس از مدت پنجاه سال قمرى عمر در سنه 1309 هزار و سيصد و نه در نجف وفات كرده - چنان‌كه در جزء 16 جلد 17 « اعيان » است - و در جلد اول ( ص 406 ) در سنه 1310 نوشته - و هم آنجا دفن شد ، و پنج نفر پسر از او بازماند كه يكى از آنها شيخ على از شعراء اين عصر مىباشد .\r\n\r\n","description":"","footnote":"","page_name":" 1604 ","page_number":248},
  {"content":"\r\n\r\n\r\n* ( 952 - وفات مرحوم ميرزا على اردكانى ، ره ) *\r\nمرحوم ميرزا على از اهل اردكان فارس و عالمى حقيقت اساس بوده ، و سالها در شيراز بنشر فتاوى و امامت مسجد حاجى ميرزا محمد اشتغال داشته ، و هم در آن شهر در اين سال لواى سفر آخرت افراشته .\r\nو فرزند او عالم عامل حاج ميرزا مهدى دختر مرحوم منور عليشاه را كه در ( 1224 ج 3 ش 356 ) گذشت داشته ، و از او سه پسر و يك دختر بهم رسانيده كه دخترش زوجهء حاجى نايب - الصدر شيرازى است كه در ( 1270 ) بيايد .\r\n\r\n* ( 953 - تولد مرحوم حاجى شيخ فضل اللّه شهيد ، ره ) *\r\nرجوع شود به « آگهى شهان از كار جهان 3 : 130 » « 1 »\r\nيادداشت مؤلف\r\nوى فرزند مرحوم ملا عباس نورى است كه از جمله علما و شوهر دختر مرحوم ميرزا محمد تقى نورى بوده كه در ( 1201 ش 65 ) گذشت ، و پس از فوتش يكى از شعرا قصيده‌ئى عربى در مرثيه‌اش سروده كه در آن ميرزاى شيرازى و حاجى نورى و فرزندش صاحب\r\n\r\n\r\n","description":"","footnote":"\r\n( 1 ) مرحوم حاج ميرزا حسن خان شيخ جابرى اصفهانى در كتاب مذكور پس از بيان واقعهء پناهندگى محمد عليشاه قاجار بسفارت خارجى از ترس سردار اسعد بختيارى و سپهدار تنكابنى و مجاهدينشان در سال 1327 قمرى ، چنين گويد : « پس از رفتن محمد عليشاه بسفارت روس سردار و سپهدار مجلس موقتى تشكيل دادند و خطبه بنام احمد شاه خواندند ، -\r\n","page_name":" 1605 ","page_number":249},
  {"content":"\r\n\r\nعنوان را تسليت فرموده .\r\nمرحوم حاجى شيخ فضل اللّه از اجلهء علماء معقول و منقول و داراى برخى از علوم غريبه مانند جفر و غيره بود و شعر هم مىگفت و تخلص به نسبت وطن خود نورى مىفرمود .\r\nو او در اين سال در تهران متولد شده - چنان‌كه در مقاله‌ئى كه يكى از خويشانش در احوال او نوشته و در نزد ميرزا عبد الرزاق خان سرتيپ ديده شد ذكر كرده ، و در « شهداء الفضيله :\r\n357 » در سنه 1258 گفته .\r\nو به‌هرحال ، وى پس از تحصيلات و مراجعت از عتبات بتهران از معاريف علماء آن شهر گرديد و مرجعيت و رياستى مهم بهم رسانيد ، و چون آوازه مشروطه در ايران بلند شد وى با تأسيس آن مخالفت نمود « 1 » و مخالفين ديگر هم دور او را گرفته و در حدود سه سال با مشروطه -\r\n\r\n\r\n","description":"","footnote":"\r\nمرحوم شيخ فضل اللّه را بجرم خطآت محمد عليشاه به يپرم ارمنى سپردند و او را در مجلس بجاى استنطاق تعرضات دينى بحضرتش مىنمودند . قبل از گرفتارى شيخ از سفارت روس بحضرتش عنوان تأمين جان و آبرو و مال شده بود شيخ بشهادت خود راضى گشت و به بيگانه متوسل نگشت . نه تنها آن بزرگوار را بلكه بقول يپرم - كه در مجالس سرى گفته - اسلام و ايران را بردار زدند ! و بعقيده دانايان و ما قتلوه و ما صلبوه و لكن شبه لهم بل رفعه اللّه ! چنان‌كه مرقدش امروزه مطاف اهل معرفت شده ، حتى دشمنانش هم اين را تصديق دارند .\r\n علو فى الحيات و فى الممات * لحق أنت احدى المعجزات \r\nتاريخ ( فضل اللّه الشهيد ) ، تفأل از قرآن آيهء  ( يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ )  . مرقومه به خط مباركش نزد بنده محفوظ است كه پيش‌آمدهاى بعد را نگاشته ، تأليفات و تعليقات بسيار دارد از آن جمله « صحيفه قائميه » . ملكات اخلاقى نيك هم از سخاوت و حلم و حيا داشته و تا جهان باقى است نزد عقلاى وطن‌خواه نام بزرگى براى خود گذاشته » . پايان كلام شيخ جابرى . م .\r\n( 1 ) شيخ فضل اللّه ( رضوان اللّه عليه ) خود بنيان‌گذار مشروطه بود اما مشروطه مشروعه مىخواست ، نه آنكه جبهه‌ئى در طرف مخالف شرع تأسيس شود ، و در اين راه تا سر دار رفت و پافشارى كرد ، كما لا يخفى و براى توضيح بيشتر رجوع به « نهيب جنبش ادبى شاهين : 270 » شود . م .\r\n","page_name":" 1606 ","page_number":250},
  {"content":"\r\n\r\nخواهان ضديت‌ها فرمود و در اين مرحله و جهدى تمام از خود ابراز كرد و اقداماتى فوق‌العاده به عمل آورد تا آخر جان شيرين را در سر اين كار داد ، و در تاريخ مشروطهء ايران صفحهء مهمى را اشغال فرمود ، و او كتب و تأليفات چندى دارد از آن جمله : كتاب « الصحيفة المهدويه » در ادعيهء حضرت حجت ( ع ) كه آن را « الصحيفة القائميه » نيز گفته‌اند .\r\nو روايت مىكند از او سيد اسماعيل شريف الاسلام ، و از او برادرزاده‌اش آقاى نجفى تبريزى ( 1315 ) .\r\nو بالاخره در روز شنبه سيزدهم ماه رجب الفرد سنه 1327 هزار و سيصد و بيست و هفت - مطابق 8 اسد ماه برجى - در تهران بر سر دار جفا چشم از دار دنيا پوشيد و بجنان جاويدان خراميد ، و جسد مباركش را در قم در صحن امين السلطان در حجرهء چهارم سمت شرقى درب شمالى دفن كردند .\r\nو چند نفر از شعرا و ادبا قصايد و اشعار عربى و فارسى در مرثيه و ماده تاريخ وى گفتند « 1 » .\r\n\r\n\r\n","description":"","footnote":"\r\n( 1 ) از جمله مرثيه‌ها يكى قطعهء بيست و دوبيتى است از مرحوم اديب پيشاورى كه در كتاب « نهيب : 319 » دو بيت ذيل را از آن قطعه آورده و گويد تمام آن در اطاق مزار شيخ شهيد موجود است :\r\n لا زال من فيض الإله وجوده * جود يفيض على ثراك همولا\r\nخنقوك لا خنقا عليك و انما * خنقوك كيما يخنقوا التهليلا \r\nو از آن جمله : رثاء مرحوم آقا شيخ اسد اللّه حكيم قمشه‌اى اصفهانى ( متوفى 1334 ق ) است :\r\n بدار فانى بردار شد بلند چهار * كز اين چهار در اين دار مفتخر شد دار\r\nنخست عيسى مريم مهين پيمبر پاك * دويم مؤيد منصور كاشف اسرار\r\nمذاق عالميان تلخ‌تر ز حنظل شد * چه نخل دار برآورد ميثم تمار\r\nچهارم آنكه به فضل از زمانه افزون بود * كه تافت زاتش سر دار نور او سردار \r\n-\r\n","page_name":" 1607 ","page_number":251},
  {"content":"\r\n\r\nو او از دختر دائى خود مرحوم حاجى ميرزا حسين نورى - كه در ( 1254 ش 832 ص 1461 ) گذشت - ده نفر فرزند ذكور و اناث داشت كه يكى از آنها حاجى ميرزا هادى نام داشته ، و ديگر شيخ « 1 » كه در مشروطه‌خواهى مخالف پدر بود و در استبداد صغير بقتل\r\n\r\n\r\n","description":"","footnote":"\r\n- و از آن جمله : رثاء مرحوم ميرزا لطف‌على صدر الافاضل نصيرى ( متوفى 1350 ق ) :\r\n كفر ديدى چه كرد با اسلام ؟ ! * اى عجب ! لا إله إلّا اللّه !\r\nاعلم عصر را بدار زدند ! * در كجا ؟ پايتخت شاهنشاه !\r\nكفر شد آشكار و دين پنهان * گشت اسلام خوار و علم تباه\r\nرفت منصوروار بر سر دار * آنكه حق گفت و شد ز حق آگاه\r\nداد از خواب غفلت امروز * آه از انتقام فردا آه !\r\nپى تاريخ اين بليه ز غيب * گفته شد : الشهيد فضل اللّه \r\nاين مرثيه در شرح حال شيخ شهيد ( قدس اللّه روحه ) در كتاب « ريحانة الادب 4 : 250 » بطبع رسيده ، و به منظور اطلاع از كلمات ساير ارباب تراجم دربارهء آن بزرگوار رجوع شود بكتابهاى : « احسن الوديعه 2 : 91 » و « اعيان الشيعة 42 : 294 » و « تاريخ رجال ايران 3 : 96 » تأليف مهدى بامداد كه مخصوصا ( در ص 104 ) اسامى كسانى كه در طهران نشستند و بقتل آن قدوهء ابرار ( أنار اللّه برهانه ) رأى دادند ذكر كرده و در ميان آنان نام چند تن از اديبان زمان به چشم مىخورد ! و در ( ص 105 ) گويد : « قضات دادگاه و هيئت‌مديره كار خوبى نكردند كه مجتهد جامع‌الشرائطى مانند حاج شيخ فضل اللّه نورى را بدار آويختند و راه را براى كشتن ديگران باز كردند . . . » و بالاخره ، مبسوطتر از همهء ارباب تراجم آقاى دكتر - شمس الدّين تندركيا فرزند مرحوم حاج ميرزا هادى فرزند مرحوم شيخ شهيد ( ره ) بيش از يك‌صد صفحه كتاب خود را « نهيب جنبش ادبى : 210 - 319 » بيان احوال آن بزرگوار و شرح مظلوميت او اختصاص داده و چيزى فروگذار نكرده است ، جزاه اللّه خيرا . م .\r\n( 1 ) چنين است به خط جناب معلم ، و فرزند مقتول شيخ شهيد ( رضوان اللّه عليه ) نامش شيخ مهدى ( ميرزا مهدى ) بوده كه مشروح داستان قتل او در نيمه اول 1333 ق مطابق با نيمه آخر 1293 ش و داستانهاى ديگر او در كتاب « نهيب جنبش ادبى شاهين : 304 » بتفصيل مذكور است . م .\r\n","page_name":" 1608 ","page_number":252},
  {"content":"\r\n\r\nرسيد ، چنان كه در « تاريخ مشروطهء ملك‌زاده 2 : 52 » نوشته « 1 » .\r\nاين تصوير از « تاريخ رجال ايران » نقل شد\r\n\r\n\r\n","description":"","footnote":"\r\n( 1 ) ناگفته نماند كه در سال 1319 ش جمعى از رجال خاندان صاحب عنوان همتى شايان نموده و كتابى بنام « دفتر انساب خانوادگى يا مجموعه خانوادگى بهزادى » شامل اسامى و مشجرات تمامى افراد اين دودمان طبع و منتشر كرده‌اند كه بسيار جامع و مفيد است .\r\nبموجب مسطورات آن كتاب مرحوم آخوند ملا عباس پدر صاحب عنوان كه معروف به پيشنماز بوده بجز شيخ شهيد ( رضوان اللّه عليه ) فرزند دخترى نيز داشته كه بلاعقب درگذشته است ، و خود مرحوم حاج شيخ فضل اللّه از زوجه‌اش سكينه خانم دختر مرحوم حاج ميرزا حسين محدث نورى سه فرزند پسر و پنج دختر داشته است كه به ترتيب اسامى آنها از اين قرار است : 1 - شيخ ميرزا مهدى 2 - آقا ضياء الدّين كيانورى 3 - حاج شيخ ميرزا هادى نورى 4 - زينت الشريعة 5 - مرضيه 6 - احترام الشريعة 7 - بديع الزمان 8 - خديجه ( بلا عقب ) . و نيز صاحب عنوان را زوجه ديگرى بوده بنام گلين خانم كه يك فرزند پسر بنام ميرزا جلال الدّين كيا و سه دختر بنامهاى : منيره و اقدس الزمان و انور الزمان از وى داشته ، و تفصيل فرزندان و اعقاب همهء آنان در « دفتر انساب خانوادگى » مذكور است . م .\r\n","page_name":" 1609 ","page_number":253},
  {"content":"\r\n\r\nخط مبارك شيخ شهيد ( أنار اللّه برهانه ) كه قسمتى است از تقريظ « مستدرك الوسائل » خالويش مرحوم حاجى نورى و در سرآغاز جلد اول كتاب مذكور عينا بطبع رسيده .\r\n\r\n","description":"","footnote":"","page_name":" 1610 ","page_number":254},
  {"content":"\r\n\r\n\r\n* ( وفات محمد ، فاضلخان كروسى ) *\r\nشرح احوال او در ( 1198 ش 36 ) گذشت .\r\n\r\n* ( 954 - تولد مرحوم حاجى سيد محمد ابراهيم 35 دلدارى ، ره ) *\r\nوى فرزند مرحوم سيد محمد تقى 34 دلدارى است كه در ( 1234 ج 3 ش 459 ) گذشت .\r\nمرحوم حاجى سيد محمد ابراهيم از معاريف فقهاء هند و ملقب بشمس العلماء بوده ، و در اين سال متولد شده و در نزد پدر خود درس خوانده و در جوانى بمنصب افتاء و رياست نائل شده ، و از چندين نفر اجازت روايت بهم رسانيد ، و كتب چندى تأليف كرد ، از آن جمله : كتاب « امل الآمل » در علم كلام . و در يك‌شنبه بيستم ماه جمادى الاولى سنه 1307 هزار و سيصد و هفت - مطابق 22 جدى ماه برجى - وفات كرد ، و چندين فرزند از او بازماند :\r\nاول سيد محمد تقى 36 كه در ( 1293 ) بيايد . دويم سيد احمد 36 كه در ( 1295 ) بيايد . سيم سيد ابو الحسن 36 كه در ( 1298 ) بيايد .\r\n\r\n* ( 955 - وفات ملا محمد مهدى استرآبادى ، ره ) *\r\nوى فرزند ملا محمد شفيع است كه از علما و شاگرد سيد بحر العلوم بوده و كتابى در\r\n\r\n","description":"","footnote":"","page_name":" 1611 ","page_number":255},
  {"content":"\r\n\r\n« چهل حديث » تأليف نموده . و ملا محمد مهدى نيز از علما و شاگرد آقا سيد على كربلائى و ساكن لكهنو بوده و كتب بسيارى تأليف نموده از آن جمله : اول كتاب « استحكام » در مسائل صيام ، انجام تأليف آن سنه 1253 . دويم كتاب « استيقان » در بيان اركان ايمان ، در رد برخى از شاگردان حاجى سيد كاظم رشتى كه تا مبحث نبوت رسيده و تمام نشده .\r\nسيم كتابى در « ترجمهء احاديث خمسه در فضائل حضرت امير ، ع » . و در اين سال در لكهنو وفات كرده .\r\nسنه 1260 قمرى غرهء محرم الحرام\r\nمطابق\r\nسنه 1222 شمسى ( . . . ) دلو ماه برجى\r\n\r\n* ( 956 - وفات مرحوم سيد محمد قلى هندى ، ره ) *\r\nوى فرزند مرحوم سيد محمد حسين بن حامد حسين بن زين العابدين موسوى كتتورى است ، از نژاد مرحوم مير سيد شرف الدّين نيشابورى كه در واقعهء هلاكو خان از نيشابور بهند مهاجرت فرموده .\r\nمرحوم سيد محمد قلى ( عليه‌الرحمه ) از اجلهء علماء شيعه در ولايت هندوستان بوده كه در روز دوشنبه پنجم ماه ذى القعدة الحرام سنه 1188 هزار و صد و هشتاد و هشت - مطابق ( . . . ) جدى ماه برجى سنه 1153 شمسى - متولد شده ، و كتب چندى تأليف كرده ، از آن جمله كتاب « الاجناد الاثنا عشرية المحمديه » در رد كتاب « التحفة الاثنا عشرية الدهلوية « 1 » »\r\n\r\n\r\n","description":"","footnote":"\r\n( 1 ) چنان كه در حاشيهء ( ص 1089 ج 4 ) ذيل شرح حال عبد العزيز مذكور گفتيم صورت صحيح نام كتاب او « تحفه اثناعشريه » است ، و در عنوان مذكور ( ش 556 ) شرح مبسوطى راجع به اين كتاب و ردودى كه بر آن نوشته شده گذشت ، فراجعه . م .\r\n","page_name":" 1612 ","page_number":256},
  {"content":"\r\n\r\nتأليف مولوى عبد العزيز بن شاه ولى اللّه احمد بن عبد الرحيم فاروقى دهليه‌اى كه وى آن را بر دوازده باب در رد شيعه تأليف كرده ، هر بابى در مبحثى ؛ و سيد محمد قلى اين كتاب را در رد آن نوشته و رد هر بابى از آن را كتابى مستقل و نامى جدا نهاده ، چنان‌كه رد باب اول در حدوث فرق شيعه نامش « السيف الناصرى » ، و رد باب دويم در نسبت مكائد به شيعه بنام « تقليب المكائد » ، و رد باب هفتم در امامت نامش « برهان السعاده » ، و رد باب دهم در دفع مطاعن خلفا نامش « تشييد المطاعن » براى كشف ضغائن ، و رد باب يازدهم در أوهام و تعصبات نامش « مصارع الافهام » است ، و هكذا .\r\nو همچنين علماء ديگر شيعه نيز ردودى بر « تحفهء » مرقوم خصوصا باب هفتم در امامت نوشته‌اند كه برخى از آنها را در جلد سيم « الذريعة » در ضمن « برهان السعاده » ذكر كرده .\r\nو بالاخره مرحوم سيد محمد قلى ( ره ) پس از مدت هفتاد و يك سال و دو ماه و چهار روز قمرى عمر ، در نهم ماه محرم الحرام اين سال - مطابق ( . . . ) دلو ماه برجى - در شهر لكنهور هند وفات كرد ، و هم در آن شهر در حسينيهء خود دفن شد . و تاريخ وفات وى بدين‌طور در جلد چهارم « الذريعة » در ضمن « تشييد المطاعن » و هم آقا نجفى تبريزى در حاشيهء « هداية الانام » حاجى شيخ عباس قمى نوشته ، و در جلد اول « احسن الوديعه » در چهارم محرم اين سال گفته ، و در « فوائد الرضويه : 596 » در 9 محرم سنه 1266 گفته ، و در « منتخب التواريخ » خراسانى در 9 محرم سنه 1268 فرموده كه بايد اشتباه باشد .\r\nو از او سه نفر پسر بزرگوار بيادگار ماند : بزرگ‌تر مرحوم سيد سراج الحسين كه در ( 1282 ) بيايد . و دويم سيد اعجاز حسين كه در ( 1240 ج 4 ش 565 ) گذشت . و سيم فخر همه بلكه فخر علماء شيعه مطلقا مرحوم مير حامد حسين كه در ( 1306 ) بيايد .\r\n\r\n","description":"","footnote":"","page_name":" 1613 ","page_number":257},
  {"content":"\r\n\r\nپنجشنبه غرهء ربيع المولود سنه 1223 شمسى اول حمل ماه برجى\r\n\r\n* ( 957 - وفات مرحوم حاجى سيد محمد باقر 29 حجة الاسلام ) * * ( اعلى اللّه مقامه ) *\r\nوى چنان كه خود در خطبه و ديباچه « مطالع الانوار » فرموده - با اندك تغييرى در اسماء قريبه به امام ( ع ) - فرزند مرحوم سيد محمد نقى 28 - ( بنون ) چنان‌كه در « روضات » و غيره است - ابن سيد محمد زكى 27 بن سيد محمد تقى 26 بن شاه قاسم 25 بن مير اشرف 24 بن مير شاه قاسم 23 بن شاه هدايت 22 بن الامير هاشم 21 بن السلطان السيد على 20 قاضى بن سيد على 19 بن السيد محمد 18 بن السيد على 17 بن السيد محمد 16 بن السيد موسى 25 بن السيد جعفر 14 بن السيد اسماعيل 13 بن السيد احمد 12 بن السيد محمد المجدور 11 بن احمد 10 المجدور بن محمد 9 الاعرابى بن قاسم 8 الاعرابى ( ع ) است .\r\nحضرت قاسم 8 الاعرابى در ( 1240 ج 4 ش 571 ) گذشت .\r\nفرزندش محمد 9 الاعرابى كه برخى او را بجاى پدرش اعرابى مىدانند و ازاين‌جهت ما هر دو را أعرابى نوشتيم صاحب اولاد و اعقابى است ، و در « عمدة الطالب » هفت نفر از فرزندان بلاواسطهء او نوشته شده بنام : موسى 10 ، احمد 10 المجدور ، حسين 10 ، عبد اللّه 10 ، على 10 ، عباس 10 ، محمد 10 ؛ و از براى برخى فىالجمله اعقابى ذكر كرده و گويد : برخى از نسابين نژاد ايشان را تكذيب كرده‌اند ، و از آن جمله از احمد 10\r\n\r\n","description":"","footnote":"","page_name":" 1614 ","page_number":258},
  {"content":"\r\n\r\nالمجدور مذكور سه نفر پسر بلاواسطه بنام : اسماعيل 11 ، محمد 11 المجدور ، موسى 11 ذكر شده ، و اعقابى براى محمد المجدور آنجا نياورده .\r\nو ما سلسلهء نسب مرحوم سيد صاحب اين عنوان را به‌طورىكه اينجا نوشتيم از كتاب « درة البيضاء » تأليف نواده‌اش مرحوم حاجى ميرزا ابو الهدى كرباسى ( ره ) كه در ( 1356 ) بيايد تا محمد المجدور نقل كرده ، و از او تا حضرت قاسم الاعرابى را از « عمدة الطالب » آورديم .\r\nو به‌هرحال ، مرحوم سيد ( اعلى اللّه مقامه ) از اجلهء علما و فقهاء شيعه بوده و در عبادت و سحرخيزى و تضرع و گريه در نماز شب نظيرى نداشته ، و در مراتب علمى از فقه و اصول و ساير علوم شرعيه و بخصوص رجال مهارتى تمام بهم رسانيده ، و با اين حال در ادبيت و أشعار عربى و فارسى بحرى مواج بوده ، و ازاين‌رو شعراء بسيار در دربار او جمع شده و قصائدى در مدح او سروده‌اند « 1 » كه آنها را ميرزا محمد على بن محمد طباطبائى زواره‌اى در كتابى بنام « المآثر الباقرية » جمع كرده ، و در مقدمهء آقاى همائى بر « ديوان سروش : 66 در پاورقى » فرمايد آن از وفاى اصفهانى است .\r\nو رياست و ثروتى كه در مائه گذشته براى وى دست داد در اين مآت اخيره براى هيچ‌يك از علما فراهم نشده ، و على التحقيق وى مؤيد من عند اللّه و گذران عمر او موجب شگفتى و خارج از طبيعت بوده .\r\nو او در اصل از قريهء شفت شهر رشت بوده ، و در « الاسناد المصفى » وى را به طارمى وصف نموده ، و در « فهرست علماء زنجان : 114 » نوشته كه وى اصلا از قريه چرزه از قراى طارم كه در هفت فرسنگى طرف شمال زنجان و هم از مضافات آن است بوده ، و چون در اوائل امر خود براى تحصيل بشفت رفته و اندكى توقف نموده بدان منسوب شده ، چنان‌كه حاج شيخ جواد طارمى در كتاب « اصول جعفريه » بدان تصريح نموده و ثقات أثبات نيز مرا چنين خبر دادند . و بنى أعمام وى هم از سادات حسينيه اينك در اين قريه موجوداند ، انتهى .\r\nو به‌هرحال ، وى در سنه 1175 هزار و صد و هفتاد و پنج ، چنان‌كه هم در « الاسناد - المصفى » فرموده - مطابق ( 1140 - 1141 ) شمسى - متولد شده ، و پس از تحصيل در عتبات و قم و كاشان در سنه 1206 بدون هيچ شهرت و ثروتى باصفهان آمد و مدتى كه آنجا ماند بموجباتى چند شهرتى فراوان و ثروتى فوق‌العاده بهم رسانيد ، و بر قاطبهء علماء عصر\r\n\r\n\r\n","description":"","footnote":"\r\n( 1 ) شش قصيده در مدح و رثاء سيد حجة الاسلام از مرحوم هماى شيرازى در « ديوان هما . ط طهران 1320 ق » موجود است ، مراجعه شود . م .\r\n","page_name":" 1615 ","page_number":259},
  {"content":"\r\n\r\nخود تفوق پيدا كرد ، و هرجا شيعهء اماميه بود متابعت او را ملاك مذهب خود دانست ، و از اطراف بلاد شيعه‌نشين وجوه بريه براى وى باصفهان روان گشت ، و او دست سخاوت گشاده آنها را بر علما و اهل استحقاق بذل مىفرمود ، و ازاين‌رو ترويجى تمام در امور شرعيه بهم رسيد و طلاب علوم دينيه فراوان گرديد ، و او همه را بعطاهاى فراوان و خانه و غيره از ديگران بىنياز گردانيد ، و خود به حجة الاسلام ملقب و معروف شد ، بطورىكه در علماء شيعه حجة الاسلام مطلق منصرف بوى ، چنان‌كه در اهل سنت به غزالى مىباشد ، و ظاهرا وى اول كسى باشد از علماء شيعه كه او را حجة الاسلام گفتند .\r\nو در اثر آن اموال كثيره كه براى او فراهم شد در محلهء بيدآباد كه مسكن وى بود مسجدى در نهايت عظمت و استحكام در سنه 1245 بنا نهاد كه بنام وى به مسجد سيد مشهور و تاكنون باقى و برقرار و از جوامع عظيمهء اصفهان بشمار مىآيد .\r\nو همچنين از اين ثروت هنگفت كه بدست او افتاد شعراء اطراف را صلاتى گران‌مايه اعطاء و در نتيجهء آن و هم تبحر خودش در ادبيات و قصائد - چنان كه نوشتيم - اشعار بسيارى در مدح او انشاء و بنام « مآثر باقريه » ناميده شده ، و نسخهء خطى آن در نزد آقاى همائى موجود است . و آن غير از « المآثر الباقرية » مذكور در « الذريعة 18 : 4 ش 15 » است كه آن در احوال حضرت امام باقر ( ع ) است .\r\nو خود او نيز تأليفات جليله در فقه و اصول و رجال و غيره دارد ، و اشهر و اعظم آنها كتاب « مطالع الانوار » در شرح « شرايع » است كه فقط مقاصد صلات تا آخر أحكام اموات از آن در پنج جلد تأليف شده ، لكن همين اندازه هم مشتمل بر معظم مسائل متفرقهء فقه از طهارت تا ديات است « 1 » .\r\nو آخر ، در سه ساعت مانده بغروب روز يك‌شنبه سيم ماه ربيع الآخر اين سال ( چنان كه در صفحه كاغذى كه نزد آقاى سيد محمد على روضاتى است به خط آقا ميرزا محمد هاشم چهارسوئى به نظر رسيد ، غير از تعيين ساعت آنكه منقول از نسخهء مخطوطه‌اى از « حاشيهء سيوطى »\r\n\r\n\r\n","description":"","footnote":"\r\n( 1 ) سيد حجة الاسلام غير از « مطالع » تأليفات ديگرى نيز دارد كه نسخه‌هاى همه موجود و برخى از آنها بطبع رسيده است . م .\r\n","page_name":" 1616 ","page_number":260},
  {"content":"\r\n\r\nنسخه اصل « مطالع الانوار » سيد حجة الاسلام . از كتابخانه آقاى حاج سيد محمد على روضاتى و صورت اصل اجازه محقق قمى صاحب قوانين به سيد حجة الاسلام در مجلد اول فهرست كتب خطى كتابخانه‌هاى اصفهان گراور شده است .\r\n\r\n","description":"","footnote":"","page_name":" 1617 ","page_number":261},
  {"content":"\r\n\r\nآن مرحوم است كه در سنه 1250 براى مرحوم آقا سيد محمد جعفر فرزند حاج سيد يوسف خراسانى « 1246 ج 4 ش 667 » نوشته شده ) - مطابق 2 ثور ماه برجى - در اصفهان به بيمارى استسقاء وفات كرد ، و شب 4 شنبه ششم در مقبرهء كه در گوشهء مسجد مذكور خود در زمان حياتش ساخته بود پس از سه روز بعد از فوت دفن شد .\r\nو تاريخ دفن با تاريخ فوت تصريحا ببعد از ظهر يك‌شنبه سيم ربيع الثانى اين سال در اوراقى پشت نسخه‌اى از كتاب « نقد الرجال » موجود در كتابخانه مدرسه صدر كه بواسطهء افتادن ورق آخر تاريخ كتابت آن را ندانستم لكن در پشت ورق اول وقفيت آن در سنه 1234 بود به خط كسى كه ندانستم كيست بدين نحو ديده شد .\r\nو تا يك سال آثار و آداب عزادارى او در ايران و هند و تركستان و غيره بر پا بود ، و اشعار عربى و پارسى بسيار در مرثيه و مادهء تاريخ وى گفتند .\r\nو وفات او را در « روضات الجنات » در عصيرهء روز يك‌شنبه دويم ماه ربيع الاول نوشته ، و آن اشتباه است ؛ زيراكه در جلد قاجاريه « ناسخ التواريخ : 372 » تحويل آفتاب بحمل را در نه ساعت و هشت دقيقه‌اى روز چهارشنبه سلخ صفر اين سال نوشته ، و لا جرم غرهء ربيع الاول كه اول حمل است پنج‌شنبه خواهد بود چنان‌كه ما نوشتيم و قراين ديگر هم بر صحت غره ع 1 در پنجشنبه داريم ، و در اين صورت يك‌شنبه با دويم نمىسازد ، و در تقويم آن سال ربيع الاول را ناقص و غره ربيع الآخر را جمعه نوشته ، و آن مطابق قول آقا ميرزا محمد - هاشم مىشود كه يك‌شنبه سيم آن خواهد بود ، و در پشت « حاشيه سيوطى » نيز تصريح به يكشنبه و سيم ربيع الثانى نموده .\r\nو در جلد اول « الذريعة . ش 767 » كه نيز مطابق « روضات » نوشته يا هر جاى ديگر طبق آن باشد ظاهرا همه بواسطه يا بىواسطه نقل از آن كرده باشند .\r\nو در « منتظم ناصرى » در سنه 1258 نوشته و آن نيز غلط است .\r\nو نيز در جلد اول « الذريعة . ش 773 » كه فرمايد : تاريخ اجازهء او براى ملا عبد الباقى كاشانى ( ربيع الاول 1260 ) است ، و بعد از آن فرمايد : در صورت صحت اين تاريخ آن اجازه يا در روز وفات يا يك روز پيش از آن بوده ؛ باز نظرش به « روضات » بوده و حاجت\r\n\r\n","description":"","footnote":"","page_name":" 1618 ","page_number":262},
  {"content":"\r\n\r\nبدين تفسير نيست و صحت تاريخ اجازه با وفات در ( 3 ع 2 ) غرابتى ندارد ، و به نظر ما على التحقيق همان سيم ربيع الآخر درست است « 1 » .\r\nو مرحوم سيد چندين نفر پسر بزرگوار بعد از خود بيادگار نهاد ، و أعظم و اشهر همه : مرحوم حاج سيد اسد اللّه 30 ( اعلى اللّه مقامه ) است كه در ( 1227 ج 3 ش 382 ) گذشت . و ديگر حاجى سيد محمد على 30 كه در ( 1282 ) بيايد .\r\nو ديگر از اولاد سيد صاحب عنوان : زينب بيگم 30 زوجهء آقا مجتهد است كه در ( 1239 ج 4 ش 560 ) گذشت . و ديگر مير محمد مهدى 30 كه بزرگ‌تر از همه و در مقبرهء پدر در دم ارسى رو به مسجد دفن است و قبر او قدرى بلند بسته است ، و دخترش 31 زوجهء سيد ابو جعفر فرزند دويم آقا سيد صدر الدّين عاملى از دختر شيخ جعفر نجفى بوده . و دختر 30 ديگر سيد صاحب عنوان زوجهء آقا محمد مهدى كرباسى ( كه در 1278 بيايد ) بوده ، و آقا سيد مؤمن 30 ( 1294 ) ، و آقا سيد ابو القاسم 30 كه در حاشيه « هداية الانام : 44 » وفاتش را در 28 صفر سنه 1262 نوشته ، و حاج سيد جعفر كه در ( 1340 ) بيايد ؛ كه بجمله هشت\r\n\r\n\r\n","description":"","footnote":"\r\n( 1 ) مخفى نماند كه نخستين كسى كه متوجه اشكال وفات سيد حجة الاسلام ( قدس سره ) در يكشنبه دوم ربيع الاول شده همانا صاحب « الذريعة » بوده كه اجازهء مورخه ربيع الاول سيد را براى ملا عبد الباقى - بتفصيل متن - ديده است ، و نخستين كسى كه موفق برفع اشكال گرديد راقم اين سطور بود كه با مراجعهء بنوشتجات خانوادگى عاقبت تاريخ صحيح وفات سيد را هم در « بياض صاحب روضات » و هم در « بياض آقا ميرزا محمد هاشم چهارسوقى » برادر آن مرحوم - كه جناب معلم از آن تعبير به ( صفحه كاغذ ) نموده - و هم در چندين مأخذ موثق معتبر ديگر صريحا واضحا در يكشنبه سوم ربيع الثانى 1260 يافتيم ، و در سال 1368 ق ( 1328 ش ) كه طبع دوم كتاب « روضات » را تصحيح مىكرديم اين مطلب را در حواشى و استدراكات خود بر آن كتاب ( در صفحه 36 ) متعرض گرديده و رفع اشكال نموده شد . جناب معلم در همان تاريخ كه آن چاپ روضات منتشر گرديد از اين جانب خواستند تا اصل دستخط مرحومين حجتين را به ايشان ارائه دهم لذا يكى از آنها را كه در نزد خود داشتم بنظرشان رسانيده و ايشان نيز بلاواسطه شرح فوق را در تصحيح تاريخ وفات سيد قلمى داشتند . اما اصل اشتباه « روضات » مسلما سهو القلمى بيش نبوده ، كما لا يخفى . م .\r\n","page_name":" 1619 ","page_number":263},
  {"content":"\r\n\r\nنفر پسر و دختر بشوند .\r\nنهم : سيد هاشم 30 كه در « قصص العلماء : 110 چاپ طهران 1313 » نوشته كه در حيات سيد وفات كرده . دهم : ميرزا زين العابدين 30 كه در « تذكرة القبور : 93 » نوشته كه در مقبرهء پدر در بيرون ضريح و جلو آن پائين قبر مير محمد مهدى دفن است ، انتهى .\r\nو او در « الكرام البررة : 589 ش 1058 » عنوانى دارد و از آن چنين برآيد كه وى از اهل فضل و كمال بوده و پيش از مرحوم حاج سيد اسد اللّه وفات كرده و دو دخترش يكى زوجه آقا ميرزا ابو المعالى كرباسى و ديگرى زوجه سيد ابو جعفر بن آقا سيد صدر الدّين عاملى بوده‌اند .\r\nو پسرش ميرزا ابو الفضل نزد مير محمد مهدى مذكور دفن است .\r\nيازدهم : گوهر سلطان 30 زوجه سيد محمد كتابفروش ( 1303 ) .\r\n\r\n* ( 958 - تولد ميرزا نظام الدّين خان 59 مهندس الممالك كاشانى ) *\r\nوى فرزند ميرزا ابراهيم 58 بن ميرزا احمد 57 بن ميرزا معز الدّين 56 بن قاضى احمد 55 بن قاضى مطلب 54 غفارى است كه در ( 1229 ج 3 ش 396 ) گذشت .\r\nو ميرزا نظام الدّين خان صاحب عنوان خود از افاضل فضلا و مهندسين اين عصر بود كه در يك‌شنبه دهم شعبان المعظم اين سال - مطابق 3 سنبله ماه برجى - متولد شده و پس از تحصيلات علوم رياضيات عاليه در ايران و اروپا از اعاظم مهندسين و در دولت ناصر الدّين شاه بلقب مهندس الممالك نائل آمد ، و در اوائل مشروطه وزارت فوائد عامه يافت ، و پس از مدت هفتاد و دو سال و ده ماه قمرى و شش روز عمر ؛ در شنبه شانزدهم ماه جمادى الاخرى سنه 1333 هزار و سيصد و سى و سه - مطابق 11 ثور ماه برجى - وفات كرده و در تهران در امامزاده يحيى ( ع ) دفن شد .\r\n\r\n","description":"","footnote":"","page_name":" 1620 ","page_number":264},
  {"content":"\r\n\r\n\r\n* ( 959 - تولد مرحوم سيد على محمد 34 دلدارى ، ره ) *\r\nوى فرزند مرحوم سيد محمد 33 دلدارى است كه در ( 1199 ش 45 ) گذشت .\r\nمرحوم سيد على محمد از بزرگان علماء شيعه در ديار هند بوده و شرح احوالش در « نقباء البشر : 1624 ش 2172 » مفصلا نوشته ، و از آن با ملاحظه بعضى از مواضع چنين برآيد كه وى در پنج‌شنبه چهارم ماه شوال المكرم اين سال - مطابق 25 ميزان ماه برجى - متولد شده ، و پس از تحصيلات در نزد پدر خود و غيره در علوم عقلى و نقلى و لغت عبرانى و سريانى تبحرى تمام بهم رسانيد و به تاج العلماء ملقب گرديد ، و كتب چندى كه شماره آنها از چهل مىگذرد در مواضيع مختلفه تأليف كرد ، از آن جمله كتاب « عماد الاجتهاد » در فقه استدلالى . و پس از مدت پنجاه و يك سال و نيم قمرى عمر ، در پنج‌شنبه چهارم ماه ربيع الآخر سنه 1312 هزار و سيصد و دوازده - مطابق ( . . . ) ميزان ماه برجى - وفات كرده و در حسينيه غفران مآب جد خود دفن شد .\r\nو تاريخ وفات وى بدين‌طور ( غير از روز هفته و تطبيق با شمسى ) در « احسن الوديعه 1 :\r\n205 » و « نقباء البشر » است ، و در « الذريعة 15 : 330 ش 2132 » در 1314 فرموده كه ظاهرا اشتباه باشد .\r\n\r\n* ( وفات سيد حسن دلدارى ) *\r\n11 شوال . شرح احوال او در ( 1205 ش 102 ) گذشت .\r\n\r\n","description":"","footnote":"","page_name":" 1621 ","page_number":265},
  {"content":"\r\n\r\n\r\n* ( 960 - تولد مرحوم محبوب‌على عارف كاشانى ) *\r\nوى مرحوم حاجى ملا محمد جعفر از اهل برزك - بتقديم المهملة على المعجمة - از دهات كاشان است و خود از عرفا بوده كه در دو ساعت پيش از صبح شب پنج‌شنبه نهم ماه ذى الحجة الحرام اين سال - مطابق 28 قوس ماه برجى - متولد شده ، و از نخست بتوسط مرحوم محمد صادق طريقت كه در ( 1301 ) بيايد در طريقهء صوفيه گنابدىها توبه و تلقين يافت ، و پس از آن خود سفرها بگنابد رفت و رنجها كشيد تا از حاج ملا سلطان على كه در ( 1251 ج 4 ش 779 ) گذشت اجازهء دستگيرى طالبين برزك را يافته و در 2 شنبه 9 شوال سنه 1311 بلقب محبوب‌على نائل و بكاشان مراجعت نمود و طولى نكشيد كه پس از مدت پنجاه و شش سال و هفت ماه قمرى و شش روز عمر در عصر دوشنبه پانزدهم ماه رجب الفرد سنه 1317 هزار و سيصد و هفده - مطابق ( . . . ) عقرب ماه برجى - وفات كرد .\r\n\r\n* ( 961 - وفات حاجى ميرزا ابراهيم نادرى كازرونى ) *\r\nنادرى از علما و شعرا بوده و در علوم عقلى و نقلى و بخصوص طب مهارتى تمام داشته و چندين كتاب مثنوى بنظم آورده از آن جمله يكى بنام « انفس و آفاق » .\r\nو در اين سال با عمرى از هشتاد سال گذشته وفات كرد ، چنان‌كه در « فارسنامه » است ، و در « آثار عجم » در سنه 1258 فرموده « 1 » .\r\n\r\n\r\n","description":"","footnote":"\r\n( 1 ) ديگر مآخذ شرح حال نادرى چنان كه در « فرهنگ سخنوران » آمده ازاين‌قرار است : « مجمع الفصحا » « رياض العارفين » « اسماء المؤلفين » اسماعيل پاشا « ريحانة الادب » و نسخه خطى « مرآة الفصاحهء » داور شيرازى . م .\r\n","page_name":" 1622 ","page_number":266},
  {"content":"\r\n\r\n\r\n* ( 962 - تولد مرحوم اديب پيشاورى ، ره ) *\r\nپيشاور شهرى است در هند « 1 » . و مرحوم اديب نامش سيد احمد و فرزند سيد شهاب الدّين - مدعو به سيد شاه بابا - ابن سيد عبد الرزاق رضوى ( رضى اللّه عنه ) است ، از سلسلهء ساداتى كه آنها را اجاق مىخوانند و همواره در اراضى سرحدى بين پيشاور و افغانستان بسر مىبرده و اغلب صاحب زهد و تقوى بوده و مردمان را بدانها ارادت و از بواطن فيض مواطنشان كسب فيوضات مىنموده‌اند ، و نسبتشان در سير و سلوك بشيخ شهاب الدّين سهروردى مىرسيده .\r\nو مرحوم اديب از اجلهء حكما و فلاسفهء اين عصر بود ، و در ادبيات و نظم شعر با اساتيد آنها برابرى بلكه برترى مىنمود . و او در اين سال در پيشاور متولد شده چنان‌كه در « نامهء سخنوران : 23 » فرموده ، و در « تاريخ سرتيپ » در سنه 1265 و در « گاهنامه 1310 » در حدود 1255 نوشته‌اند ، و چون ما براى هيچ‌يك مرجحى در خارج نيافتيم قول « نامهء سخنوران » را كه ميان آن دو است اختيار كرديم .\r\nو مرحوم ميرزا على عبد الرسولى شاگرد وى در مقدمهء ديوان او شرحى جامع و مفيد در احوال او نوشته و تعريف بليغى از جامعيت او در علوم معقول و منقول و ادبيات عربى و فارسى و قدرت سخن و قوت حافظه و حسن سليقه و اخلاق فاضله و ملكات ملكوتيهء وى نموده ، و در اين موارد گفتار خود را خالى از هرگونه اطراء و افراط و مبالغه و اغراق دانسته و جاى آن را هم داشته ، و خلاصهء آنچه از آن برمىآيد آنكه :\r\nوى در حدود ( 1260 ) متولد شده و پس از تحصيل علوم مقدماتى و اشتغال بعلوم ادبيه روزى در بازار پيشاور درويشى را ديد كه قصه صلح حديبيه را از « مثنوى مولوى » بآهنگى\r\n\r\n\r\n","description":"","footnote":"\r\n( 1 ) پيشاور ( بضم واو ) آخرين شهر مهم سرحدى پنجاب بافغانستان است ، چنان كه از كتاب مستطاب « شبهاى پيشاور » مستفاد مىشود . م .\r\n","page_name":" 1623 ","page_number":267},
  {"content":"\r\n\r\nهرچه تمام‌تر خوش و جذاب مىخواند ، چون به اين شعر رسيد :\r\n ناگهان در حق آن شمع رسل * دولت انا فتحنا زد دهل ! \r\nو آن را خواند اديب را حال ديگرگون شده سر خود را به ديوار زد و شكست به‌طورىكه خون جارى شد ! و كتاب « مثنوى » را مصاحب و ملازم شبانروز خود گردانيد ، و بعد از چندى از پيشاور سفر كرده بكابل رفت و دو سال نزد ملا محمد آل ناصر درس خواند ، بعد از آن بغزنين رفت و دو سال و نيم در باغ فيروزه بر سر تربت حكيم سنائى منزل نموده و نزد ملا سعد الدّين از احفاد ابو بكر خليفه اول در علوم ادب و حكمت درس خواند .\r\nپس از آن چندى در هرات بوده و سپس بمشهد آمده نزد ميرزا عبد الرحمن مدرس ( 1268 ) و ملا غلامحسين شيخ الاسلام درس خواند ، و سپس در سنه 1287 بسبزوار رفت و براهنمائى مرحوم حاج ملا هادى بدرس فرزند آن حكيم الهى ملا محمد رفت و هم از محضر مرحوم ملا اسماعيل سبزوارى فيض‌ياب گرديد ، و بعد از وفات حاجى بمشهد رفت و در مدرسه ميرزا جعفر منزل گرفت و آنجا به اديب هندى معروف گرديد .\r\nو در سنه 1300 بطهران آمد و تا آخر عمر همواره در آن شهر مجردا بدون زن و فرزند بسر آورد ، و بتدريس و تهذيب و تأليف مشغول بود ، و از جمله شاگردانش ميرزا على مذكور ( 1362 ) است ، و چندين كتاب نظما و نثرا تأليف كرد :\r\nاول « ديوان اشعار » فارسى 4200 بيت ، عربى 370 بيت . دويم « رساله‌ئى در قضاياى بديهيات اوليه » . سيم كتاب « نقد حاضر در تصحيح ديوان ناصر » يعنى ناصر خسرو كه بنام شاگرد مرقومش املاء كرده و ناتمام است . چهارم « مثنوى » ببحر تقارب كه شاگرد مرقومش آن را « فيض‌نامه » نام نهاد و او بپذيرفت . پنجم « ترجمه و شرح مختصرى بر اشارات » شيخ الرئيس . ششم « حاشيه بر تاريخ بيهقى » و غيره .\r\nو در اشعار اديب تخلص داشت ، و آخر الامر در طهران در روز شنبه دوم محرم سنه 1349 بسكته ناقصه مبتلا گرديده و پس از يك ماه در روز دوشنبه سيم ماه صفر الخير سنه 1349 - مطابق 9 تيرماه باستانى - مجردا وفات كرده و در امامزاده عبد اللّه دفن شد .\r\n\r\n","description":"","footnote":"","page_name":" 1624 ","page_number":268},
  {"content":"\r\n\r\n\r\n* ( 963 - تولد احمد مدحت افندى اسلامبولى ) *\r\nوى از معاريف علما و فضلاء اهل سنت است كه در اين سال در اسلامبول از يك خانوادهء پريشان و بىسامانى متولد شده و پس از بزرگى تحصيل انواع علوم نموده تا از فضلاء زمان و معروف سلطان عثمانى گرديد ، و در سنه 1285 سفرى ببغداد رفته و باز باستانبول برگشت و در سنه 1305 باروپا رفته و تقريبا تمام آن سرزمين را سياحت و با خاورشناسان ملاقاتها نموده و در حدود صد كتاب تأليف كرد از آن جمله كتاب « طغار حق » در ادبيات و حكمت .\r\nو طغار حق بتركى يعنى چنته ، چنان‌كه « مخلاة » شيخ بهائى و غيره نيز به عربى همين معنى را مىدهد ، و آخر در اوائل ماه رجب الفرد سنه 1331 هزار و سيصد و سى و يك - مطابق جوزا ماه برجى - در اسلامبول وفات كرد .\r\n\r\n* ( 964 - تولد سيد حسن يوسف عاملى ) *\r\nسيد حسن فرزند سيد يوسف بن سيد ابراهيم حسينى عاملى حبوشى معروف بمكى و خود عالمى فقيه و مدرسى جليل بوده ، و همانا در اين سال ( چنان كه در « نقباء البشر : 451 ع 876 » فرموده ) در قريهء حبوش از توابع صيدا متولد شده ، و هم در آنجا مبادى علوم و قرائت و كتابت را ياد گرفت ، آن‌گاه بمدرسهء جبع رفت و آن وقت رئيس آن مدرسه شيخ عبد اللّه - نعمة بود و سيد حسن مقدمات علوم را آنجا از نحو و صرف و معانى و بيان و منطق در نزد شيخ مهدى آل شمس الدّين درس خواند ، پس اين استاد راد به سفر مجدل سلم رفت و سيد حسن نيز بهمراه او بدان صوب حركت نمود و در نزد وى آنجا مقدمات علوم را بكمال اتقان دريافت چندان كه بر اقران خود همه فائق آمد ، سپس براى تكميل علوم عاليه در سنه 1287 بنجف\r\n\r\n","description":"","footnote":"","page_name":" 1625 ","page_number":269},
  {"content":"\r\n\r\nرفت ، و آنجا بمجالس مشاهير آن شهر مقدس در آن وقت همچون شيخ محمد حسين كاظمينى و شيخ محمد طه نجف و حاجى ميرزا حسين خليلى و آخوند خراسانى حاضر شد و در مواقعى كه بكاظمين مشرف مىشد بمجلس درس شيخ محمد حسن آل يسن مىرفت و تقريرات دروس اين اساتيد را مىنوشت .\r\nپس در سنه 1309 مردمان حبوش وى را ببلاد خويش دعوت كردند و او بدان ولايت بازگشت و در نباطيه تحتا سكونت نمود ، و در آنجا مدرسهء حميديهء مشهور را تأسيس كرد و از بيشتر اطراف طلاب بسوى وى آمدند چندان كه عدد آنان نزديك به دويست نفر گرديد ، و او لوازم فقر او محتاجين آن‌ها را فراهم نمود ، و جماعتى از ايشان از اعلام ادب و اساتيد عصر در آن ديار گرديدند ، و خود هماره بامور دينيه پرداخته و بكمال كوشش بنشر احكام و تهذيب نفوس و موعظه اشتغال داشت .\r\nتا اينكه در روز يك‌شنبه سيم ماه رمضان المبارك سنه 1324 هزار و سيصد و بيست و چهار - مطابق 28 ميزان ماه برجى - وفات كرده و در پهلوى خانهء خود دفن شد ، و وفات او واقعه‌ئى بزرگ تلقى شده و اهميتى تمام در قلوب آن‌هائى كه پى بمقامات او برده بودند بهم رسانيد و مراثى عديده دربارهء او گفته و مجالس عديده در تأبين او تشكيل و در جرائد و مجلات همه نوشته شد ، چندان كه مراثى او در مجموعه‌اى بنام « رنة الشجن » در مراثى حسن جمع و احوالش هم در مقدمه آن نوشته شده .\r\nو اينكه نوشتيم يك‌شنبه 3 ماه رمضان بوده طبق « نقباء البشر » است كه احوال وى را از آن نقل كرديم ، ليكن در تقويم آن سال با تمام گرفتن شعبان غره رمضان را شنبه نوشته كه يك‌شنبه 2 بشود ، پس ممكن است در بلاد شام شب جمعه هلال مرئى و شعبان ناقص و 1 شنبه 3 ماه رمضان شده باشد . و به‌هرحال يك‌شنبه 28 ميزان مىشود چه 2 ماه رمضان باشد چه 3 .\r\nو اين سيد حسن صاحب عنوان برادرى داشته بنام سيد محمود ، و فرزند اين سيد محمود سيد حسين است كه در سنه 1328 در ولايت صيدا متولد شده و در سنه 1350 بنجف آمده و با علما مواصلت بهم رسانيده .\r\n\r\n","description":"","footnote":"","page_name":" 1626 ","page_number":270},
  {"content":"\r\n\r\n\r\n* ( 965 - تولد حاجى ميرزا سيد حسن 38 رئيس الاطباء شيرازى ) *\r\nوى فرزند مرحوم حاجى ميرزا عبد اللّه 37 بن ميرزا جواد 36 بن حاجى ميرزا - غياث الدّين 35 بن ميرزا مجد الدّين محمد 34 فسائى ( ره ) است .\r\nمرحوم ميرزا مجد الدّين محمد 34 در ( 1210 ص 387 از ش 155 ) گذشت .\r\nفرزندش حاجى ميرزا غياث الدّين 35 از سادات بزرگوار و اهل علم بوده ، تولدش سنه 1145 وفاتش هزار و صد و نود و اندى .\r\nفرزندش ميرزا جواد 36 از اعيان شيراز بوده ، تولدش سنه 1180 مدت عمرش 65 سال ، وفاتش سنه 1245 در قريهء زاهدان فسا .\r\nنواده‌اش حاجى ميرزا حسن 38 صاحب عنوان از اطباء معروف و شاعرى نيكو بوده كه در اين سال متولد شده و پس از تحصيل علوم عديده طب را اختيار و در آن فن سرآمد أقران خويش و ملقب به رئيس الاطباء گرديد ، و در شاعرى تخلص كئيب مىنمود ، و همواره در شيراز در محلهء لب‌آب سكونت مىفرمود ، و كلمات نثر و نظم و عربى و فارسى بسيار دارد ، و از آن جمله كتابى « مثنوى » در معارف الهيه و مطالب حكميه بنظم آورده ، و اينك اين چند شعر از او نوشته شد :\r\n چند تنى بر بدن ؟ يا بكتب قال و قيل ! * ياد بيار از وطن ، چند بزندان ذليل !\r\nوسوسهء نفس تو ، رهزن علم و عمل * خنفسهء طبع تو ، زنده ببوى زبيل\r\nديو هواهاى تو ، خيمه زن بام آز * غول هوسهاى تو ، پيشروت در سبيل\r\nواهمه را سر ببر در ره سلطان عقل * عاقله را يار شو ، غائله را كن عقيل \r\n\r\n* ( وفات ميرزا حسن مستوفى الممالك ) *\r\n\r\n","description":"","footnote":"","page_name":" 1627 ","page_number":271},
  {"content":"\r\n\r\n\r\n* ( 966 - تولد حقير شاعر دزفولى ) *\r\nوى ملا حسين فرزند ابو الحسن بن فضل بن على بن كاظم بن صادق خليفه ، و خود از اهل علم و ادب و شعر بوده كه در اين سال - چنان‌كه در « الذريعة 9 ش 1561 » نوشته - متولد شده و بمواعظ منبرى مشغول و هم شعر مىگفته ، و تأليفاتى دارد : اول « ديوان اشعار » . دويم كتاب « مخزن الدرر » كه در آن اشعار معاصرين خود را جمع كرده .\r\nو پس از مدت هشتاد و هفت سال قمرى عمر ، در سنه 1347 هزار و سيصد و چهل و هفت وفات كرد .\r\nو فرزندش ملا ابو الحسن در شعر تخلص تجلى مىنمايد ، و غير از تجلى ديگر دزفولى است كه نامش ميرزا عبد الحسين و در ( 1274 ) بيايد .\r\nو در « الذريعة » همين ج 9 ( ش 1050 تا 1057 ) هشت نفر شاعر تجلى تخلص را آورده و اين ملا ابو الحسن را در بين آنها ذكر نكرده ، چنان‌كه هم در اين جلد ( ازش 1560 تا 62 ) سه نفر شاعر حقير تخلص را آورده .\r\n\r\n* ( 967 - تولد شيخ طاهر دجيلى نجفى ) *\r\nوى فرزند شيخ احمد بن شيخ عبد اللّه بن احمد ، و خود از علما و ادبا و مردى فاضل بوده كه در اين سال ( چنان‌كه در « نقباء البشر : 967 ش 1455 » فرموده ) در نجف متولد شده و هم آنجا نشو و نما و مبادى علوم را تحصيل كرده ، و علوم ادبيه را از چندين نفر از فضلا دريافته ، و در نظم شعر براعتى بهم رسانيد و خود عالمى با فكاهت و ظريف و بدين حالت در\r\n\r\n","description":"","footnote":"","page_name":" 1628 ","page_number":272},
  {"content":"\r\n\r\nاوساط ادبيه معروف بود و در مجالس أعراس و أعياد نوادر و مطايباتى بيان مىكرد ، چنان‌كه هيچ مجلسى از اين‌گونه مجالس در خانه‌هاى بزرگان بغداد و نجف از او خالى نبود ، و از ظرافتهاى او گفته‌اند كه وى همى بر منبر مىرفت و بالبداهه قصيدهء طولانى بزبان‌هاى عامى عراقى و شامى و فارسى و هندى و تركى و عربى فصيح - بدون هيچ رويه و فكرتى - بر مستمعين القاء مىكرد . تا بالاخره پس از مدت پنجاه و سه سال عمر ، در سنه 1313 هزار و سيصد و سيزده وفات كرد . و فرزندى بنام شيخ على باز نهاد كه در ( 1364 ) بيايد . و هم دو فرزند ديگر بنام شيخ محسن و شيخ حسين داشته .\r\n\r\n* ( 968 - تولد امير عبد الرحمن خان افغان ) *\r\nوى فرزند امير شير على خان ( 1296 ) و خود از مشاهير سلاطين اين خاندان است كه در اين سال متولد شده و با بنى اعمام خود زدوخوردها نموده و ملت و دولت افغانستان را ترقى محسوس داد ، و كتابى در شرح حالات و فتوحات خود تأليف كرده كه غلام مرتضى خان كارگزار سفارت انگليس در مشهد آن را بنام « تاج التواريخ » در سنه 1321 بپارسى ترجمه نموده .\r\nو بالاخره پس از مدت شصت و يك سال قمرى عمر ، در سنه 1321 هزار و سيصد و بيست و يك وفات كرد . و فرزندش امير حبيب اللّه خان در ( 1290 ) بيايد .\r\n\r\n* ( 969 - وفات سيد على عاملى ، ره ) *\r\nوى فرزند ابراهيم و از مشاهير علماء عصر خود در جبل عامل بوده ، و « شرحى بر منظومهء بحر العلوم » نوشته و در اين سال وفات نموده ؛ چنان‌كه در « اعيان الشيعة 1 : 288 » فرموده .\r\n\r\n","description":"","footnote":"","page_name":" 1629 ","page_number":273},
  {"content":"\r\n\r\n\r\n* ( 970 - وفات شيخ علينقى جنابذى ) *\r\n« مؤلفين كتب چاپى » ج 4 س 605 « 1 »\r\nيادداشت مؤلف\r\n« شيخ علينقى جنابذى : ( - 1260 ق ) : 1 - صراة « 2 » الجنة ، در كلام ( شعر عربى ) : تاريخ فراغت از نظم 1216 ق . طهران 1300 ق ، سنگى با نهاية الايجاز و نظم اللآلى در يك جلد » ، پايان عبارت كتاب مؤلفين مشار .\r\nو در « الذريعة 15 : 32 » آمده است كه « صراط الجنة » ارجوزه‌ئى است در علم كلام نزديك به 350 بيت از مولى على نقى گونابادى كه آن را در آغاز جوانى سروده و تاريخ نظم آن « تاريخه - 1216 » مىباشد و اين ارجوزه بسال 1300 چاپ شده ، و خود ناظم آن را بنام « سبل المعرفه » شرح كرده است .\r\nو در « الذريعة 12 : 135 » كه « سبل المعرفه » را ذكر نموده گويد آن شرح ارجوزهء « صراط الجنه » در كلام است كه ناظم و شارح مولى على نقى گون‌آبادى ( كذا ) و تاريخ نظم 1216 است ، چنان كه نواده مؤلف شيخ على بن محمد حسن بن على نقى كه در سال 1300 اقدام بطبع ارجوزه نموده در مقدمه آن گفته » انتهى .\r\nو مرحوم ميرزا عبد الرحمن مدرس ( 1268 - 1338 ) در « تاريخ علماء خراسان :\r\n120 » گويد :\r\n« العالم الفاضل البر التقى مولانا على نقى ( اعلى اللّه مقامه و منحه اكرامه ) دانشمندى جليل\r\n\r\n\r\n","description":"","footnote":"\r\n( 1 ) جناب معلم در گوشهء عنوان شيخ علينقى فقط مآخذ مذكور را ياد كرده و هيچ مطلبى درباره اين شخص ننوشته‌اند ، به منظور تكميل كتاب شرح حال فوق تنظيم شد . م .\r\n( 2 ) چنين است در كتاب آقاى مشار و صواب « صراط » است با طاء . م .\r\n","page_name":" 1630 ","page_number":274},
  {"content":"\r\n\r\nو حبرى نبيل از مردم جنابد است ، استفاضهء علوم عقليه و نقليه در اصفهان نموده ، بعلاوهء فقه و اصول در كلام و توابع نيكو ماهر بوده منظومهء تمام در علم كلام مسمى به « صراط الجنه » در سال 1216 ساخته و خود نيز شرحى وافى بر آن نگاشته ، « رسالهء در بدا » نوشته ، و « رسالهء در جبر و تفويض » تصنيف فرموده ، در عشر سادس از مائه ثالثه اين جهان گذران را بدرود گفت و در نواحى آن قصبه به خاك رفته ، رحمه اللّه تعالى » پايان كلام مدرس .\r\nو چنان كه ديده مىشود مدرس وفات وى را در دهه ششم از سدهء سوم ( پس از هزار ) نوشته و سال بخصوصى را ذكر نكرده ، لكن آقاى ساعدى ناشر كتاب در آغاز شرح حال ، اين عنوان را نهاده : « جنابدى . وفات 1260 ه 1844 م » ، مع الاسف مأخذ خود را در تعيين سال 1260 نگفته و اگر مستند بمطالب متن باشد كه مطلقا درست نيست . گويا مأخذ آقاى مشار نيز در تعيين سال فوت ملا على نقى در 1260 همين عنوان « تاريخ علماء خراسان » باشد ، و اللّه العالم .\r\nشرح حال ملا علينقى بر نهج فوق در كتاب « تاريخ و جغرافى گناباد نگارش حاج سلطان حسين تابنده : 209 » نيز آمده و در آنجا پيرامون تآليف مطبوعه مذكوره وى و هم پيرامون فرزندانش شرحى نوشته شده است . به‌هرحال مأخذ صحيحى براى سال فوت اين شخص در عين سال 1260 معلوم نگرديد .\r\nاين مطالب در 28 ماه رمضان المبارك 1395 تحرير و به « مكارم الآثار » الحاق شد . م .\r\n\r\n* ( 971 - تولد مرحوم سيد ابو الحسن كشميرى ، ره ) *\r\nوى مرحوم سيد محمد فرزند سيد عليشاه رضوى است كه در ( 1269 ) بيايد .\r\nمرحوم سيد محمد از اعاظم علما و فقها بوده ، و در اين سال متولد شده و كتب چندى تأليف نموده ، از آن جمله : اول كتاب « التقريب » در شرح « تهذيب » علامه . دويم كتاب « الرحيق\r\n\r\n","description":"","footnote":"","page_name":" 1631 ","page_number":275},
  {"content":"\r\n\r\nالمختوم » در احوال آية اللّه بحر العلوم . و در روز چهارشنبه بيست و چهارم ماه محرم الحرام سنه 1313 هزار و سيصد و سيزده - مطابق ( . . . ) سرطان ماه برجى - وفات كرد ، و در كربلا در مقبرهء نواب نوازش عليخان كابلى دفن شد ، در حجرهء سيم بر طرف راست آنكه از صحن حسينى از در زينبيه بيرون رود . و فرزندش سيد محمد باقر در ( 1285 ) بيايد . و خواهرزاده‌اش سيد مرتضى كشميرى در ( 1323 ) بيايد .\r\n\r\n* ( 972 - تولد محمد اسماعيل خان مصلح السلطنهء اصفهانى ) *\r\nوى فرزند محمد ابراهيم خان بن حاج محمد حسينخان صدر است كه در ( 1239 ج 4 ش 549 ) گذشت و مادرش خديجه خانم ملقب بعصمة الدوله دختر فتحعلى شاه بوده ، چنان‌كه در جلد قاجاريه « ناسخ : 251 » نوشته و مادر او خير نساء خانم دختر مجنون خان پازوكى است چنان كه در ( ص 254 ) فرموده لكن آنجا در ضمن اولاد عصمة الدوله نام صاحب عنوان ديده نمىشود .\r\nو به‌هرحال ، محمد اسماعيل خان خود از اهل علم و شعر بوده و در اين سال متولد شده و كتابى بنام « نخجيرنامه » در آداب شكار زدن تأليف نموده ، و « ديوان » كوچكى هم در اشعار دارد ، و در شعر مصلح تخلص داشته . و پس از مدت هشتاد و شش سال قمرى عمر در سنه 1346 هزار و سيصد و چهل و شش وفات كرد . و خواهرش بىبى شمس زوجهء آقا عليشاه محلاتى و مادر آقا خان ثالث ( 1294 ) است .\r\n\r\n","description":"","footnote":"","page_name":" 1632 ","page_number":276},
  {"content":"\r\n\r\n\r\n* ( 973 - وفات مرحوم ميرزا محمد جعفر شهرستانى ، ره ) *\r\nوى فرزند مرحوم ميرزا محمد حسين بن ميرزا محمد مهدى موسوى شهرستانى ( ره ) است .\r\nمرحوم ميرزا محمد مهدى شهرستانى در ( 1216 ج 2 ش 241 ) گذشت .\r\nنواده‌اش مرحوم ميرزا محمد جعفر از علما بوده و كتابى در « أنساب سلسلهء آقا محمد - باقر بهبهانى و اعقاب وى » و اتصال آنها بخانوادهء مجلسى تأليف نموده كه در سنه 1259 از تأليف آن فارغ شده و آن را در جلد دوم « الذريعة » بعنوان « أنساب الوحيد البهبهانى » ذكر فرموده . و در اين سال در كربلا وفات كرده .\r\nو نيز كتابى در « رد دو شبههء ناشئه از حاجى سيد محمد باقر حجة الاسلام » مذكور در اين سال ( ش 957 ) دربارهء موقوفات ميرزا فضل اللّه شهرستانى واقعه در اصفهان تأليف كرده كه هم در سنه 1259 از آن فارغ شده ، و وفاتش در ضمن ذكر اين كتاب در « الذريعة 8 ش 962 » نوشته . و در « رسالهء شهرستانيه : 6 » نوشته كه وى در كرمانشاه وفات كرد و نقل به حائر گرديد ، و چندين فرزند واگذاشت كه يكى از آنها سيد محمد على مشهور به سيد ميرزا بوده و او در سنه 1315 وفات نموده ، انتهى .\r\n\r\n* ( 974 - وفات بهار شاعر دارابى ) *\r\nداراب ، نام بلوكى است از گرمسيرات فارس كه در « فارسنامه ناصرى ، گفتار 2 : 199 » شرحى درباره آن نوشته بخلاصهء اينكه : آن در ميانه مشرق و جنوب شيراز در حدود چهل فرسنگى واقع شده ، انتهى .\r\nو مرحوم بهار صاحب اين عنوان از شعراى معروف بوده ، و بطورىكه در « الذريعة 9 :\r\n\r\n","description":"","footnote":"","page_name":" 1633 ","page_number":277},
  {"content":"\r\n\r\n146 ش 908 » فرموده نامش ميرزا محمد على و فرزند ميرزا اسحاق شيخ الاسلام و حاكم دارابجرد بوده كه معرب دارابگرد باشد . و در « آثار عجم : 103 » فرموده كه او در اين سال وفات نموده « 1 » .\r\n\r\n* ( 975 - وفات مرحوم سيد محمد مهدى كربلائى ، ره ) *\r\nوى فرزند مرحوم آقا سيد على كربلائى ( اعلى اللّه مقامه ) است كه در ( 1231 ج 3 ش 423 ) گذشت .\r\nمرحوم آقا سيد محمد مهدى از علماء عصر خود بوده و زهد و تقوائى معروف داشته و « كتابى در اصالت برائت » تأليف فرموده ، و در اين سال وفات نموده ، چنان كه در جلد دويم « الذريعة » نوشته ، و در « نجوم السماء » در سنه 1249 گفته و آن بقرائنى چند اشتباه است ، و در « قصص العلماء » وفاتش را در شاه عبد العظيم ( ع ) ذكر كرده ، انتهى . و لكن قبرش در كربلا در حجره طرف چپ راهى است كه از حرم حضرت سيد الشهداء بحرم حضرت ابو الفضل ( ع ) مىرود .\r\nو در « لباب الالقاب : 41 » فرزندى از براى او بنام سيد محمد هادى در عنوانى مخصوص ذكر نموده و از اجازه‌اى كه براى وى نوشته‌اند چند سطرى نقل فرموده و تاريخ آن 3 ج 1 سنه 1262 و مجيز آن محمد بن على بن محمد رضوى است كه مؤلف « لباب » وى را آقا سيد محمد عم سيد محمد هادى دانسته بملاحظهء اينكه در أثناء آن عبارت ( نجل اخى المبرور ) دارد ، و آقا نجفى مرعشى در حاشيه نوشته كه آن اشتباه است و وى را حاجى سيد محمد قصير دانسته ؛ و آن نيز اشتباه است ، زيراكه وفات آقا سيد محمد عمش 1242 و وفات سيد قصير 1255 است ، و نام پدر و جد هيچ‌يك نيز مطابق با نام پدر و جد مجيز كه اينجا\r\n\r\n\r\n","description":"","footnote":"\r\n( 1 ) براى شرح حال بهار در « فرهنگ سخنوران » مآخذ بسيار ذكر نموده و وفاتش را در حدود 1260 نوشته است . م .\r\n","page_name":" 1634 ","page_number":278},
  {"content":"\r\n\r\nنوشته شده نيست ، بلكه آن از سيد محمد سلطان العلماء است كه براى برادرزاده‌اش سيد محمد - هادى ( 1228 ج 3 ش 391 ) نوشته ، چنان كه در احوال او در آن سال گفتيم .\r\n\r\n* ( 976 - وفات ميرزا محمد مهدى ، عشرت فراهانى ) *\r\nوى بطورىكه در « الذريعة 9 : 721 » نوشته پسر عم ميرزا عيسى قائم مقام ، و خود شاعر و خطاط و ملقب به ملك‌الكتاب بوده ، و شعر هم مىگفته بلكه « ديوانى در أشعار » دارد ، و همانا او در بروجرد نشو و نما نموده و در دستگاه فتحعلى شاه راه يافته و از وى بلقب مذكور سرافراز شده ، و در شعر تخلص عشرت مىنموده ، و گفته‌اند كه او در هفت ساعت هزار بيت مىنوشته .\r\nو بالاخره در اين سال وفات كرده ، چنان كه در « الذريعة » جلد و صفحه مرقوم از چند كتاب نقل كرده ، و ما در ( 1235 ج 3 ش 496 ) نيز عنوانى براى او آورديم و اشاره كرديم كه در اين سال نيز احوال او را مىنويسيم « 1 » .\r\n\r\n* ( 977 - تولد محمد هاشم ميرزاى جناب ، ره ) *\r\nوى فرزند مرحوم محمد رضا ميرزاى افسر است كه در ( 1211 ش 165 ) گذشت .\r\nمحمد هاشم ميرزا از ارباب علم و كمال و اصحاب و جد و حال بوده ، و در اين سال از بطن زنى مازندرانى متولد شده و در سبزوار سكونت و آنجا در نزد مرحوم حاج ملا هادى\r\n\r\n\r\n","description":"","footnote":"\r\n( 1 ) مأخذ وفات عشرت مذكور در سال 1235 بدست نيامد ، و مؤلف « فرهنگ سخنوران » نيز كه مآخذ شرح حال او را ذكر نموده براى فوتش تاريخى معين نكرده و فقط او را از شعراى قرن 13 دانسته است . م .\r\n","page_name":" 1635 ","page_number":279},
  {"content":"\r\n\r\n( قدس سره ) درس خوانده ، و هم در آنجا پس از مدت سى و سه سال قمرى عمر در سنه 1293 هزار و دويست و نود و سه وفات كرده و در همان خاك پاك به خاك رفت .\r\nو دختر وى زوجهء برادرزاده‌اش نور اللّه ميرزا است كه در ( 1277 ) بيايد .\r\n\r\n* ( 978 - وفات نشاط شاعر كاته‌ئى ) *\r\nوى مردى منشى از اهل هند بوده كه شعر هم مىگفته و تخلص نشاط مىنموده و ديوانى دارد بنام « گلدستهء نشاط » ، و در اين سال وفات كرده ، چنان كه در « الذريعة 18 : 213 » نوشته .\r\nو نشاط تخلص چند نفر ديگر غير از او است ، از آن جمله ميرزا عبد الوهاب معتمد الدوله كه در سال ( 1244 ج 4 ش 636 ) گذشت .\r\nسنه 1261 قمرى غرهء محرم الحرام\r\nمطابق\r\nسنه 1223 شمسى 20 جدى ماه برجى\r\n\r\n* ( 979 - تولد مرحوم سيد محمد 33 آل بحر العلوم ، ره ) *\r\nوى فرزند مرحوم سيد محمد تقى 32 آل بحر العلوم است كه در ( 1219 ج 3 ش 266 ) گذشت .\r\nو مرحوم سيد محمد از اجلهء علما و فقهاء عصر خود بوده ، و در هفت ساعت و چهل دقيقهء شب يك‌شنبه بيست و چهارم ماه محرم الحرام اين سال - مطابق 13 دلو ماه برجى - در نجف\r\n\r\n","description":"","footnote":"","page_name":" 1636 ","page_number":280},
  {"content":"\r\n\r\nمتولد شده ، و در نزد چندين نفر از علما درس خوانده ، و كتب چندى تأليف كرده از آن جمله كتاب « بلغة الفقيه » در فقه « 1 » . و پس از مدت شصت و پنج سال و پنج ماه قمرى و بيست و هشت روز عمر ، در روز چهارشنبه بيست و يكم ماه رجب الفرد سنه 1326 هزار و سيصد و بيست و شش - مطابق 28 اسد ماه برجى - فجأتا در نجف وفات كرد و هم آنجا دفن شد . و او را چندين نفر پسر بود : اول سيد مهدى 34 كه از علما و شاگرد ميرزاى شيرازى بوده و چنان كه در « شهداء الفضيله : 238 » نوشته در سنه 1312 در زمان حيات پدر وفات نموده . دويم سيد على 34 كه در ( 1315 ) بيايد . سيم كه پس از فوت پدر فقط او بازمانده سيد جعفر 34 كه در ( 1334 ) بيايد « 2 » .\r\nآدينه دوازدهم ربيع المولود\r\nسنه 1224 شمسى\r\nاول حمل ماه برجى\r\n\r\n* ( 980 - وفات حاجى محمد ابراهيم قزوينى اصفهانى ) *\r\nوى از علما و فقهاء معروف اصفهان در عصر خود بوده ، و بطورىكه نواده‌اش حاجى\r\n\r\n\r\n","description":"","footnote":"\r\n( 1 ) بلغة الفقيه كتاب مهمى است در باب 17 قاعده و مسئله غامض فقهى ازاين‌قرار :\r\nفرق ميان حق و حكم ، ضمان صحيح و فاسد ، احكام قبض ، تلف مبيع قبل از قبض ، اراضى خراجيه ، اجرت بر واجبات ، بيع فضولى و ضمان ، منجزات مريض ، حرمان زوجه از بعض ارث زوج ، احكام رضاع ، اقسام ولايت ، قاعده يد ، احكام دعاوى ، احكام قرض ، احكام وصيت و احكام ارث . نسخه حاضره بسال 1329 ق طى 492 صفحه در طهران چاپ سنگى شده است . م .\r\n( 2 ) اين شرح حال مطابق است با آنچه قدرى مفصل‌تر در خاتمهء « بلغة الفقيه » مطبوعه طهران نوشته شده . م .\r\n","page_name":" 1637 ","page_number":281},
  {"content":"\r\n\r\nآقا كمال الدّين كه اينك ذكر مىشود مىگفت : اصلا از قزوين و از آنجا بطلب تحصيل علم با حال فقر و تنگدستى بيرون آمده و از نخست برياضات مشغول و سپس بامر مرحوم حاجى سيد محمد باقر بيدآبادى بعلوم شرعيه پرداخته تا يكى از علماء معروف عصر خود گرديد ، و چون دائى وى حاجى محمد على - كه از تجار عمدهء قزوين بود - اين ترقى را در اصفهان از خواهرزادهء خود ديد وى را بدامادى خود برگزيد و يگانه فرزند خود را كه دخترى بوده مزوجهء او گردانيد و هم او را وصى خود نمود ، و حاجى محمد ابراهيم پس از فوت وى در اثر مال الوصايه و ارث زوجه تمولى كامل بهم رسانيد ، و شبستان و حوض خانه‌اى كه در مسجد آقا نور است او بنا نموده ، انتهى .\r\nو در « تاريخ اصفهان . چاپ اول : 89 » او را عنوان كرده و فرمايد : تولدش در اصفهان بوده و مرحوم حاجى سيد محمد باقر گذشته از ملاحظه مقام علمى وى توجه خاصى به دو داشته تا آنجا كه مرحوم حاجى ملا محمد جعفر آباده‌اى با آن جلالت قدر و بستگى به سيد باز غبطهء مقام او را مىخورده . و كتابخانه‌اش بعد از هشتاد سال كه همه آكنده‌ها پراكنده گرديد به حال خود باقى است و گرد پنجاه‌ساله بر آن متلاقى ، انتهى .\r\nو اين كتابخانه از كتابخانه‌هاى معظم و معروف اصفهان ، و بطورىكه در « الذريعة 4 ش 1168 ) از قول مرحوم آقا شيخ محمد رضاء نجفى نقل فرموده و اين فقير خود هم از آن مرحوم شنيدم ؛ چندين جلد از كتاب « تفسير الائمه » « 1 » در آن موجود بوده ، لكن\r\n\r\n\r\n","description":"","footnote":"\r\n( 1 ) « تفسير الائمه لهداية الامة » كه معروف بوده به « تفسير واقعه‌نويس » ( چنان كه در ظهر برخى از نسخ آن ديديم ) مفصل‌ترين تفسيرى است بر قرآن كريم كه تا به حال اطلاع از آن يافته‌ايم ، و مؤلف آن مرحوم ميرزا محمد رضا بن عبد الحسين نصيرى طوسى واقعه‌نويس و منشى الممالك و ساكن اصفهان بوده و كتاب نفيس و بسيار مفيد ديگر خود « كشف الآيات » را بسال 1067 نگاشته است . اين تفسير كبير مأخوذ از أخبار اهل بيت ( عليهم السلام ) است به زبان عربى و آيات شريفه و برخى از أخبار آن به فارسى ترجمه شده است . از دورهء ( تقديرا ) بيست جلدى آن مجلدات دوم و هشتم و نهم و دهم و چهاردهم در اصفهان به نظر اينجانب رسيده و مجلد 14 تا آخر سوره أحزاب است كه سوره 33 و اوائل جزء 21 قرآن مجيد -\r\n","page_name":" 1638 ","page_number":282},
  {"content":"\r\n\r\nخط مرحوم حاج محمد ابراهيم قزوينى در ظهر يك نسخه « كشف الغطا » سجع مهر او « تلك حجتنا آتيناها ابراهيم »\r\n« از كتب كتابخانه آقاى دكتر سيد احمد تويسركانى »\r\nحاجى آقا كمال الدّين مرقوم مىگفتند : اينك آن كتابخانه ميان شعب اولاد و احفاد او قسمت شده و معلوم نيست اين مجلدات در دست كيست ، انتهى .\r\nو او در دو ساعت برآمده از روز چهارشنبه بيست و نهم ماه محرم الحرام اين سال - مطابق 18 دلو ماه برجى - وفات كرده ، چنان‌كه اين فقير به خط خود در حاشيهء « تاريخ اصفهان » نوشته‌ام و مدرك نقل اينك از خاطر محو شده ، لكن چهارشنبه 29 محرم بودن درست نيست بلكه طبق مختصر تقويم آن سال كه در دست است غره محرم - چنان كه در صدر اين سال نوشتيم - جمعه بوده « 1 » .\r\n\r\n\r\n","description":"","footnote":"\r\n- مىباشد ، و بطورىكه در « فهرست نسخه‌هاى خطى فارسى 1 : 27 » تأليف دانشمند گرامى آقاى ميرزا احمد منزوى آمده است مجلد اول آن در بلده طيبه كاظمين نزد شيخ محمد امين آل شيخ اسد اللّه و مجلدات هشتم و يازدهم و دوازدهم در كتابخانه مركزى دانشگاه تهران موجود است . خداوند متعال توفيق طبع و نشر اين گنجينه گرانبها را بأهل خير عطا فرمايد بالنبى و آله . م .\r\n( 1 ) نخستين شرح حالى كه در « الكرام البررة : 3 » مذكور است بعنوان ( الشيخ محمد ابراهيم الاصفهانى » است ، و در آنجا فرمايد كه سيد حجة الاسلام ( مذكور در ص 1614 ش 957 ) اجازه‌اى مبسوط در سال 1246 براى او نوشته و تجليل فراوان از او نموده ، و صاحب -\r\n","page_name":" 1639 ","page_number":283},
  {"content":"\r\n\r\nو به‌هرحال ، وى پس از فوت در نجف مدفون شد ، و يك پسر بنام حاج آقا محمد و يك دختر كه زوجهء يكى از تجار عمدهء قزوين مقيم در اصفهان بوده از وى بازماند .\r\nو حاجى آقا محمد مرقوم هم از علما بوده و در « تذكرة القبور چاپ اول . در ص 92 « و چاپ 2 ص 142 » وى را ذكر و نقل قولى از او نموده ، و او در دو ساعت و نيم گذشته از شب شنبه بيست و هشتم ماه ذى الحجة الحرام سنه 1304 - چنان كه نيز اين فقير به خط خود در حاشيهء\r\n\r\n\r\n","description":"","footnote":"\r\n- كرام فرمايد كه اين اجازه در مجموعه‌اى از اجازات سيد براى شاگردانش در كتابخانه مرحوم شيخ محمد على خوانسارى ( متوفى در نجف بسال 1332 ) موجود است . سپس مؤلف كرام اين شخص را همان مرحوم حاجى قزوينى صاحب عنوان دانسته و فرمايد وى بعد از سنه 1263 وفات يافته و دو فرزند از خود بجاى گذاشته : اول عالم جليل شيخ محمد متوفى بسال 1304 ( كه در « نقباء البشر » مذكور است ) ، و دوم كه كوچكتر بوده شيخ محمد حسين كه تاريخ وفات پدرش را ما به خط او يافتيم و اوست كه « حواشى شرح حديث الغمامهء » پدرش را در 1263 تدوين كرده است . پايان كلام « كرام » . لكن تاريخ وفاتى را كه اشاره كرده‌اند چيزى غير از اينكه گويند ( بعد از سنه 1263 وفات يافته ) به نظر نرسيد ، و در ( ص 376 ) نيز عنوانى براى شيخ محمد حسين مذكور قرار داده و آنجا گويند كه وى نسخه‌اى از « شرح حديث الغمامهء » قاضى سعيد قمى را به خط خود استنساخ و در 1263 از كتابت آن فراغت يافته و در حواشى نسخه تعليقاتى به امضاء ( من الوالد سلمه اللّه ) آورده كه مىرساند خود و پدرش تا اين تاريخ زنده بوده‌اند ، و اين نسخه از كتابخانه سيد محمد مشكات است در طهران ، انتهى .\r\nراقم سطور گويد : اين نسخه در « فهرست كتابخانه مركزى دانشگاه تهران 3 : 454 » معرفى شده و كاتب را ( محمد حسين فرزند حاج محمد ابراهيم اصفهانى ) وصف كرده‌اند ، و هيچ اشاره‌ئى باينكه اين كاتب فرزند حاجى قزوينى باشد نشده است ، و به نظر اين جانب اگر مؤيدى در نسخه موصوفه بر مطلب مذكور نباشد به‌هيچ‌وجه اين شخص را نمىتوان فرزند حاجى قزوينى صاحب عنوان دانست و اين استنباط چه از صاحب « كرام » باشد و چه از آقا سيد محمد مشكاة ( در مقدمه كتاب « كليد بهشت » تأليف مرحوم ملا رجبعلى تبريزى اصفهانى كه اشتباها بنام قاضى سعيد قمى چاپ كرده‌اند ) علىاىحال به نظر درست نمىآيد ، و اللّه العالم . م .\r\n","page_name":" 1640 ","page_number":284},
  {"content":"\r\n\r\n« تذكرة القبور » نوشته و مدرك آن را فراموش نموده‌ام - وفات نموده و در تخت پولاد در يكى از اطاق‌هاى تكيهء آقا ميرزا عبد الغفار تويسركانى دفن شد . و چندين پسر و دختر از وى باز ماند كه اكبر آنها مرحوم آقا محمد ابراهيم و ديگر آقا محمد جواد و ديگر آقا محمد خليل ، و آقا محمد جواد مرقوم از اهل علم و امام مسجد آقا نور در اصفهان بود ، و چندين پسر و دختر داشت كه اشهر و اكبر آنها حاجى آقا باقر شوهر دختر مرحوم آقا جلال الدّين نجفى ( 1281 ) بود و از وى فرزندانى ذكورا و اناثا بازماند ، و در « تذكرة القبور . چاپ 2 :\r\n142 » وفاتش را در سنه 1362 نوشته « 1 » .\r\nو كوچك‌تر : جناب حاج آقا كمال الدّين مذكور كه شرح اين اولاد و احفاد را براى ما بيان كرد ، و زوجه‌اش دختر مرحوم آقا نجفى ( 1262 ) است از زنى كه از آقا نجفى فقط همين يك فرزند را داشته . و فرزند حاجى آقا كمال الدّين مرقوم از آن مخدره جناب آقا رضا در آغاز سن جوانى و بحبوحهء عشرت و كامرانى است « 2 » .\r\n\r\n\r\n","description":"","footnote":"\r\n( 1 ) 1362 اشتباه است و تاريخ صحيح فوت مرحوم حاجى آقا باقر قزوينى را مرحوم آية اللّه آقاى حاج ميرزا سيد حسن چهارسوقى ( 1294 ) در نسخه‌اى از تقويم 1322 شمسى ، در شب سه‌شنبه 18 ع 1 سنه 1363 مطابق 23 اسفند 1322 ضبط كرده‌اند . م .\r\n( 2 ) عالم جليل حاج آقا كمال الدّين قزوينى آخرين شخص روحانى اين خاندان صبح روز شنبه شانزدهم محرم 1394 - مطابق 21 بهمن 1352 - در منزل مسكونى خود واقع در محله در دشت وفات يافته و در همان روز جنازه او با تجليل شايسته تشييع و در تكيه مرحوم حاج آقا باقر برادرش در تخت پولاد به خاك رسيد . مجلس ترحيم در اجتماعى عظيم روز يكشنبه 17 در مسجد آقا نور و روز دوشنبه در مسجد مرحوم آية اللّه آقا ميرزا محمد هاشم چهارسوقى منعقد گرديد .\r\nفرزندان صالح و فاضل آن مرحوم آقايان محمد تقى ، فضل اللّه ، دكتر رضا و دكتر مرتضى و سه نفر دختر كه جمعا هفت نفر مىباشند و آقاى محمد تقى فرزند ارشد وى شوهر خواهر راقم سطور ، و دختر كوچكتر زوجهء عالم فاضل آقاى دكتر سيد احمد تويسركانى فرزند مرحوم حجة الاسلام حاج ميرزا محمد باقر بن مرحوم ميرزا عبد الغفار تويسركانى است ، و هر هفت تن داراى فرزند مىباشند . اميد كه در ميان آنان جمعى به خدمت شرع مقدس و ترويج دين و دانش موفق شوند و آثار نياكان بزرگوار خود را احيا نمايند ، بمنه و كرمه . م .\r\n","page_name":" 1641 ","page_number":285},
  {"content":"\r\n\r\nو اين سلسله از زمان مرحوم حاجى محمد ابراهيم تاكنون در محلهء در دشت اصفهان ساكن و امامت مسجد آقا نور را در آن محله داشته و دارند .\r\n\r\n","description":"","footnote":"","page_name":" 1642 ","page_number":286},
  {"content":"\r\n\r\n\r\n* ( 981 - وفات مرحوم حاجى كرباسى ، اعلى اللّه مقامه ) *\r\nوى مرحوم حاجى محمد ابراهيم بن حاجى محمد حسن بن حاجى محمد قاسم كاخگى گنابدى خراسانى است .\r\nمرحوم حاجى محمد حسن از صلحاء عصر و أبرار زمان خود بوده و در سنه 1190 وفات كرده و در تخت پولاد برابر درب تكيهء نواده‌اش ميرزا ابو المعالى به طرف قبله بفاصلهء دويست قدم دفن شده و بر بالاى سر قبر او ديوارچه‌ئى از آجر ساخته و سنگى در آن كار كرده‌اند كه تاريخ وفاتش با مرثيه‌اى كه هاتف اصفهانى با ماده تاريخ گفته در آن نوشته شده .\r\nو اين خوب ترتيبى است كه سنگ را روى قبر نيندازند كه اگر مساوى با زمين باشد پا بر روى آن نهاده مىشود و بىاحترامى بآيات قرآنيه و أسماء مقدسه كه بر روى آن كنده شده به عمل مىآيد ؛ چنان كه در « جنة النعيم » در روح و ريحان 16 ( ص 438 ) اشاره‌ئى بدان نموده .\r\nفرزندش حاج محمد ابراهيم صاحب عنوان « 1 » از اجله و اعاظم علما و فقهاء عصر خود بوده و در زهد و تقوى و اعراض از دنيا و اخلاق فاضله و همچنين تحقيقات علميه و استجابت دعوات شهرتى تمام بهم رسانيده ، و او در نوزدهم ماه ربيع الآخر سنه 1180 هزار و صد و هشتاد - مطابق ( . . . ) ميزان ماه برجى - متولد شده و در حجر تربيت دو نفر حكيم مرتاض و عارف فياض آن عصر مرحوم آقا محمد بيدآبادى و ميرزا محمد على ميرزا مظفر پرورش يافته ، و در خدمت چندين نفر از علماء بزرگ آن زمان در عراق عرب و غيره درس خوانده تا بكمال علم و عمل فائز گشته ، و كتب چندى تأليف كرد ؛ از آن جمله : كتاب « اشارات الاصول » در دو جلد در اصول فقه پنجاه هزار بيت ، جلد اول در مبادى لغويه و مباحث ألفاظ . جلد دويم در ادلهء عقليه و شرعيه .\r\nو چندين نفر از علماء آن عصر در نزد او درس خوانده يا از او اجازت روايت دارند ،\r\n\r\n\r\n","description":"","footnote":"\r\n( 1 ) حاج محمد حسن فرزند ديگرى نيز بنام ملا محمد قاسم داشته كه از صاحب عنوان بزرگتر و تا 1201 زنده بوده و چندان اطلاعى از او نداريم . م .\r\n","page_name":" 1643 ","page_number":287},
  {"content":"\r\n\r\nاز آن جمله : اول مرحوم حاج ميرزا زين العابدين خوانسارى كه در ( 1275 ) بيايد ، چنان‌كه فرزندش مرحوم آقا ميرزا محمد باقر در « رسالهء احوال آباء و اجداد » خود در ( ص 13 ) نوشته .\r\nتصوير مرحوم حاجى محمد ابراهيم كرباسى از جلد اول « روضات الجنات » طبع اصفهان\r\nو پس از مدت هشتاد و يك سال قمرى و نوزده روز عمر ، در چهار ساعتى شب پنجشنبه هشتم ماه جمادى الاولى اين سال - مطابق ( . . . ) ثور ماه برجى - وفات كرد ، و در برابر درب مسجد حكيم در اصفهان - آن درى كه به طرف بازار رنگرزان و ميدان شاه مىرود - دفن شد ، و اينك قبر او در ميان بقعهء مخصوص در وسط سنگ مرمرى بلند بسته واقع شده ، و تاريخ وفات او بدين‌طور در « البدر التمام : 16 » است ، و در « قصص العلماء » بدون تعيين ماه و روز در سنه\r\n\r\n","description":"","footnote":"","page_name":" 1644 ","page_number":288},
  {"content":"\r\n\r\n1262 نوشته و در چندين كتاب ديگر هم بمتابعت او در 1262 نوشته‌اند ؛ و همه اشتباه است « 1 » .\r\nو او را پنج نفر پسر از يك زن و يك نفر پسر و دو دختر از زنى ديگر بوده كه بجمله شش پسر و دو دختر باشند و ترتيب پسران بدين نحو است :\r\nاول آقا محمد مهدى ، دويم حاجى آقا محمد ، سيم شيخ محمد جعفر ، چهارم حاجى ميرزا محمد رضا ، پنجم آقا نور اللّه كه در مقبرهء پدر بزرگوار دفن است ؛ و اين پنج پسر از يك مادرند ، و شرح احوال سه نفر اول به ترتيب در ( 1278 ) و ( 1292 ) بيايد ، و حاجى ميرزا محمد رضا در ( 1254 ش 829 ص 1454 ) اشاره به دو شد ، و آقا نور اللّه چون خود چندان اهل علم نبوده ، و نيز تاكنون ما نفهميده‌ايم كسى از اهل علم از او بهم‌رسيده باشد به همين ذكر نام او در اينجا اكتفا مىشود .\r\nششم مرحوم ميرزا ابو المعالى كه از مادرى جدا و در ( 1247 ج 4 ش 996 ) گذشت .\r\nو دو نفر دختران : يكى زوجهء حاجى ميرزا محمد خليل سه‌دهى است كه از سادات علما و امام جمعه سه ده بوده . و يكى زوجهء حاجى ميرزا عبد الجواد نورى بوده كه در ( 1323 ) بيايد .\r\nو اين خانواده كرباسىها خود را از اولاد مالك اشتر مىدانند ، مانند خانواده\r\n\r\n\r\n","description":"","footnote":"\r\n( 1 ) در اين خصوص توضيح كافى در تعليقات مجلد اول « روضات الجنات : 84 » داده‌ايم ، و در داخل جلد نسخه‌اى از كتاب « ارشاد الاذهان » علامه حلى موجود در نزد راقم سطور ؛ شخصى تاريخ فوت مرحوم حاجى كرباسى را چنين يادداشت كرده است : « تاريخ وفات جنت مكان فردوس آشيان شمس فلك فقاهت داراى كتاب و سنت لسان المتأخرين كاشف اسرار المتقدمين علامة العلماء الذى روج منه دين سيد الانبياء ( عليه و آله آلاف التحية و الثناء ) مروج الاسلام نائب الامام الحاج محمد ابراهيم الكرباسى ، تخمينا سه ساعت گذشته از شب پنجشنبه هشتم شهر جمادى الاولى سنه 1261 » انتهى . م .\r\n","page_name":" 1645 ","page_number":289},
  {"content":"\r\n\r\nشيخ جعفر نجفى « 1 » .\r\n\r\n\r\n","description":"","footnote":"\r\n( 1 ) براى تكميل اين ترجمه [ يعنى ترجمه صاحب عنوان . م . 
  ] مراجعه شود به « فهرست كتب كتابخانه مدرسه سپهسالار » تأليف ابن يوسف ( ج 1 ص 545 كه اشتباها بالاى صفحه 455 نوشته ) . يادداشت مؤلف .\r\nدر خاتمه اين شرح حال صورت نامه‌ئى را كه مرحوم حاج سيد محمد باقر حجة الاسلام ( ش 957 ص 1614 ) بيكى از بانوان شاهزاده قاجارى نوشته و سواد آن نامه و نامه‌هائى ديگر از وى در مجلدى از نسخه خطى « سؤال و جواب » آن مرحوم نزد راقم سطور است و در آن نامه تجليل شايسته از حاجى صاحب عنوان فرموده نقل مىكنيم :\r\nبه جهت سركار حاجى محمد ابراهيم كلباسى است بعرض مكمن عصمت و حيا مىرساند كه عالىجناب شامخ الالقاب مطاع الانام مفخر الاسلام جناب حاجى محمد ابراهيم دام ظله العالى وارد مىشوند . جناب ايشان امروز فريد عصر و وحيد دوران مىباشند ، احترام ايشان را از لوازم دين و فرائض رب‌العالمين دانسته بمقتضاى آن با ايشان معمول داشته ، چونكه مطلع شده‌ام اهل فساد كه قطعا و جزما دشمن دولت شاه مىباشند به جهت حفظ خودشان متابعت شيطان را ترجيح داده‌اند بر متابعت حضرت صاحب الزمان ( عجل اللّه تعالى فرجه ) درباره جناب ايشان مزخرفات چندى بعرض سركار شاهى رسانيده‌اند كه قطعا اعتماد به آنها كردن موجب هيجان غضب خلاق جهان است ، بر خود لازم ديدم به جهت امتثال امر خداوند عالم ( جل شأنه ) اين مطلب را بشما رسانيده باشم كه مبادا سركار شاه اعتنائى به اين مزخرفات فرموده بلكه مناسب دوام دولت شاهى مقتضى آنست در مقام مؤاخذه از اقدام به اين نحو سلوك برآمده باشند » . انتهى .\r\nو معلوم است كه مقصود از سركار شاهى همانا محمد شاه قاجار پدر ناصر الدّين شاه است . م .\r\n","page_name":" 1646 ","page_number":290},
  {"content":"\r\n\r\n\r\n* ( 982 - وفات حاجى ملا محمد حسن ، بيات مشهدى ، ره ) *\r\nمرحوم حاجى ملا محمد حسن از علما و اهل رياضت و سلوك بوده ، و در قريه معمورى نيشابور متولد شده ، و در نزد حاجى ميرزا معصوم رضوى ( 1255 ش 848 ص 1487 ) و ملا عبد الوهاب شيخ الاسلام ( 1262 ش 1015 ) درس خواند تا از اجلهء علما و فقها گرديد و مدتى تدريس كرد ، آن‌گاه جذبهء او را ربوده و دست از همه كشيد و در يكى از حجرات مدرسهء پائين پا در مشهد عزلت گزيد و چهار سال آنجا برياضات شاقه اشتغال ورزيد ، تا آخر در سه‌شنبه دويم ماه رجب الفرد اين سال - مطابق 17 سرطان ماه برجى - برياض جنان خراميد ، و حسب الوصيه در قبرستان قتلگاه دفن شد ؛ چنان‌كه اين همه را در « فردوس التواريخ » فرموده .\r\n\r\n* ( 983 - وفات شيخ صالح تميمى كاظمينى ) *\r\nوى فرزند شيخ درويش بن شيخ زينى ، و خود از معاريف شعراء شيعه در عراق عرب است كه در كاظمين متولد شده و در كودكى او پدرش وفات كرد ، پس او بنجف رفته و مدتى آنجا درس خواند تا در علوم ادبيه بارع و در نظم و نثر سرآمد اقران خود گرديد ، و در علم نسب و ايام عرب و اخبار و اشعار آنها و نقد شعر مهارتى تمام بهم‌رسانيد ، و اشعار بسيارى از شعراى جاهليين و مخضرمين و مسلمين را حفظ نمود بطورىكه هر شعرى نزد او مىخواندند گوينده‌اش را مىشناخت ، و در علوم لغت و نحو و صرف و منطق و نجوم و أحكام فريد عصر خود شد ، و در جوانى « مقامات حريرى » را حفظ كرد ، و عثمان بك كاتب ديوان و غير او آن را نزد او همى درس خواندند ، و وى از نجف گاهى ببغداد آمده و باز برمىگشت ، تا در سنه 1232 كه ابو الفتح داود پاشا وزير بغداد شد شيخ صالح را همراه خود ببغداد آورد و او را از جملهء كتاب\r\n\r\n","description":"","footnote":"","page_name":" 1647 ","page_number":291},
  {"content":"\r\n\r\nديوان خود گردانيد ، و او تا سنه 1247 كه داود پاشا بوزارت برقرار بود در دستگاه وى بسر مىبود ، و داود پاشا او را بر تمام شعراء دربار خود ترجيح مىداد ، و در سنه 1235 سفرى بحويزه نزد شيخ عبد على مولاى حويزه رفت ، و پس از روزگار داود پاشا كه على پاشا وزير بغداد شد شيخ صالح در دربار او رفت .\r\nو او را تأليفات چندى است : اول كتاب « الاخبار المستفاده » از منادمت شاهزاده . دويم كتاب « الجواهر و العقود » در تراجم شعراء مادحين داود ، يعنى داود پاشا . سيم « ديوان اشعار » كه بعد از وى شيخ كاظم فرزندش برخى از آنها را جمع كرده و اگر تمام آن جمع شود مجلداتى خواهد شد . و از جمله آنها قصيدهء همزيه‌ئى است در مدح حضرت امير ( ع ) كه صد و سى و اندى بيت و مطلع آن اين است :\r\n غاية المدح فى علاك ابتداء * ليت شعرى ما تصنع الشعراء \r\nو شيخ محمد سماوى كه در ( 1293 ) بيايد آن را تشطير كرده .\r\nچهارم كتاب « الروضة » در قصائد محبوكة الطرفين كه براى شيخ عبد على حويزه‌اى مرقوم گفته . پنجم كتاب « شرك العقول و غريب المنقول » در وقايع تاريخى از سنه 1200 تا 1245 « 1 » . ششم كتاب « و شاح الردود » نيز در تراجم شعراء مادحين داود پاشا ، و اين چند شعر از او نوشته شد :\r\n لا ذنب لى عند حسادى سوى ادبى * و شهرة دفنوا فيها و ما نشروا\r\nبلاغة طار فى الآفاق طائرها * فى كل قطر لآدابى و لى خبر \r\nو ايضا از اوست .\r\n سرت نحو قطنطين و الشعر راقد * و هيهات ليس العود كالخشب الجزل \r\nو بالاخره وى بعد از زوال روز پنجشنبه شانزدهم ماه شعبان المعظم اين سال - مطابق 30 اسد ماه برجى - وفات كرد ، و در كاظمين بسبب تشيع دفن شد ؛ چنان‌كه در « المسك -\r\n\r\n\r\n","description":"","footnote":"\r\n( 1 ) در « الذريعة 14 : 185 » كه اين كتاب را عنوان كرده فرمايد : آن در دو مجلد است و وقايع را تا سنه 1240 نوشته ، سپس گويد : شرح حال مؤلف مفصلا در « المسك الاذفر » و « الحصون المنيعه » و « تكملة امل الآمل » مذكور است و ما ملخصى از مطالب آن كتب را در « الكرام البررة : 653 » در احوال او آورده‌ايم ، انتهى . م .\r\n","page_name":" 1648 ","page_number":292},
  {"content":"\r\n\r\nالاذفر » با تاريخ وفات نوشته ، و در جلد چهارم « الذريعة » در ضمن « تشطير » وفات او را در سنه 1262 گفته و آن اشتباه است .\r\nو او دو پسر داشت ، يكى شيخ كاظم كه گفتيم پس از وفاتش ديوان او را جمع كرد و وى باندك مدتى پس از پدر فوت شد .\r\nو ديگر شيخ محمد سعيد كه شاعرى مال‌دوست بوده و در حدود هفتادسالگى با تمولى كثير از دنيا رفت .\r\n\r\n* ( 984 - تولد مرحوم حاج ميرزا محمد رضاء همدانى ) *\r\nوى فرزند مرحوم حاج ميرزا علينقى جنتعلى است كه در ( 1296 ) بيايد ، و هم از طرفى چنان كه در « المآثر : 164 » نوشته نژادش بمرحوم حاجى ميرزا محمد أخبارى كه در ( 1232 ج 3 ش 432 » گذشت مىپيوندد .\r\nمرحوم حاج ميرزا محمد رضا از جمله علما و فقها و اهل حكمت و عرفان و منبر و موعظه بوده و شعر هم مىفرموده و در طهران سكونت داشته ، و در شب آدينه بيست و سيم ماه رمضان المبارك اين سال - مطابق 4 ميزان ماه برجى - متولد شده ، و در سنه 1291 - چنان‌كه در « نابغهء علم و عرفان : 407 » نوشته - نزد پدر خود به فقر مشرف و تلقين ذكر يافته و بعد از پدر مدعى خلافت گرديد و گروهى بوى گرويدند !\r\nو كتب چندى تأليف كرده ، از آن جمله : اول كتاب « تثنية الثلاثة » دويم كتاب « مشكاة الحقيقة » . سيم كتاب « السيف المسلول » در رد شيخيه كه نام ديگرش « تربيع الشيخين » است .\r\nو او پس از مدت پنجاه و شش سال و پنج ماه قمرى و بيست و يك روز عمر در ظهر پنجشنبه چهاردهم ماه ربيع المولود سنه 1318 هزار و سيصد و هيجده ، چنان كه در « طرائق الحقائق 3 : 118 در حاشيه » فرموده - مطابق ( . . . ) سرطان ماه برجى - وفات كرده و در شاه عبد العظيم ( ع ) دفن شد .\r\nو فرزندش مرحوم حاج ميرزا محمد در ( 1351 ) بيايد .\r\n\r\n","description":"","footnote":"","page_name":" 1649 ","page_number":293},
  {"content":"\r\n\r\n\r\n* ( 985 - تولد مرحوم حاج ميرزا محمد مهدى جوباره‌ئى ، ره ) *\r\nوى فرزند مرحوم ملا محمد صالح جوباره‌ئى است كه در ( 1285 ) بيايد .\r\nمرحوم حاج ميرزا محمد مهدى از علماء اصفهان بود ، و در يك‌شنبه دويم ماه شوال المكرم اين سال - مطابق 13 ميزان ماه برجى - از دختر مرحوم آقا سيد صدر الدّين عاملى كه در ( 1193 ش 5 ) گذشت متولد شده ، و پس از وفات پدر در اصفهان رياست حدود و حوالى ميدان كهنه را فىالجمله حيازت و در مسجد شيره‌پزها بجاى او امامت و طى مرافعات مىنمود ، و پس از مدت شصت و چهار سال و دو ماه قمرى و هيجده روز عمر ؛ در بامداد روز شنبه بيستم ماه ذى الحجة الحرام سنه 1325 هزار و سيصد و بيست و پنج - مطابق 4 دلو ماه برجى - در اصفهان وفات كرد ، و در تكيهء جدش فاضل سراب در پشت سر او در همان سكوى سنگ مرمر دفن شد .\r\nو از دختر مرحوم حاج شيخ محمد باقر نجفى كه در ( 1235 ج 3 ش 489 ) گذشت - و نيز دختر خاله‌اش بود - دو پسر و سه دختر آورد كه هنوز هم برخى از آنها زنده مىباشند با اعقاب بعضى از آنها ذكورا و اناثا .\r\n\r\n* ( 986 - تولد حاج ميرزا زين العابدين 33 امام جمعهء تهرانى ، ره ) *\r\nوى فرزند مرحوم ميرزا ابو القاسم 32 امام جمعه است كه در ( 1215 ش 214 ) گذشت .\r\nمرحوم حاج ميرزا زين العابدين از علما و اعيان تهران و در رياست و نفوذ كلمه در نزد دولت و ملت سرآمد همگنان خود بوده . و او در سه‌شنبه نهم ماه ذى الحجة الحرام ( عرفهء ) اين سال - مطابق 17 قوس ماه برجى - متولد شده ، و پس از وفات پدر امامت جمعهء تهران\r\n\r\n","description":"","footnote":"","page_name":" 1650 ","page_number":294},
  {"content":"\r\n\r\nو ساير مراتب و مناصب او را حيازت نمود ، لكن بواسطهء صغر سن ، عمش ميرزا مرتضى نايب او گرديد تا در سنه 1280 كه وى مستقلا امام جمعه و ميرزا مرتضى ملقب بصدر العلماء شد .\r\nو بالاخره او در دولت ناصر الدّين شاه وجاهتى تمام بهم رسانيد ، چندان‌كه در سنه 1291 پس از وفات زوجه اوليه‌اش نوابه ضياء السلطنه دختر شاه را تزويج كرد ، و در سنه 1320 به مكه معظمه رفت و در سنه 1321 بتهران برگشت ؛ و روز چهارم ورود مختصر درد پهلوئى گرفت و بعد ازآن‌پس از مدت پنجاه و نه سال و يازده ماه قمرى و دو روز عمر در آدينه يازدهم ماه ذى القعدة الحرام سنه 1321 هزار و سيصد و بيست و يك ، چنان‌كه در « منتخب التواريخ مظفرى : 541 » فرموده - مطابق ( . . . ) دلو ماه برجى - وفات كرد .\r\nو دو نفر پسرانش از ضياء السلطنه : آقا سيد على 34 كه در آدينه 22 ع 2 سنه 1295 متولد شده و در حيات پدر وفات كرد ، و حاج ميرزا جواد 34 كه در ( 1300 ) بيايد مىباشند .\r\nو ديگر يكى از فرزندان خمسهء او مرحوم حاجى ميرزا ابو القاسم 34 امام جمعه است كه در ( 1282 ) بيايد . و ديگرى مير سيد محمد 34 كه در ( 1293 ) بيايد . و يك دختر او از ضياء السلطنه :\r\nشمس السلطنه است كه پس از مادر ملقبه بضياء السلطنه و زوجه دكتر مصدق ( 1299 ) گرديد .\r\n\r\n* ( 987 - تولد دكتر ابو الحسن طبيب تفرشى ) *\r\nوى فرزند عبد الوهاب ، و خود از اطباء أنجاب بوده كه در اين سال ( چنان‌كه در كتاب « مؤلفين كتب چاپى 1 : 144 » نوشته ) در طرخوران از توابع تفرش متولد شده ، و در هشت‌سالگى بمكتب رفت . و پس از شش سال به تحصيل مقدمات عربى و نجوم و طب قديم پرداخت ، و در هيجده‌سالگى براى تكميل تحصيلات از تفرش بطهران رفت و ده سال در مدرسهء دار الفنون درس خواند ، و در سنه 1291 مأمور بطبابت عراق و سلطان‌آباد گرديد ، و پس از آن مأموريت‌هاى مختلفه يافته و چندين كتاب تأليف كرد :\r\nاول « پاتولوژى » : دويم « تراپوتيك و دواسازى » . سيم « تشريح » . چهارم « فيزيولوژى »\r\n\r\n","description":"","footnote":"","page_name":" 1651 ","page_number":295},
  {"content":"\r\n\r\nپنجم « مسائل عمده حفظالصحّه » . ششم « مطلع الطب ناصرى » در امراض باطنى و علاج آن ، انتهى .\r\nو در « المآثر و الآثار : 218 س 1 » عنوانى دارد بنام ميرزا ابو الحسن خان طبيب ، و در آن فرمايد : ساكن طهران ، از برآمدگان اين دولت روزافزون و تربيت‌يافتگان مدرسهء دار الفنون ، گروهى از مردم معالجات او را بجد مىستايند ، انتهى . و در كتاب « مؤلفين كتب چاپى » اين عنوان را مربوط بوى مىداند و بالاخره گويد :\r\nدر سنه 1332 هزار و سيصد و سى و دو در طهران وفات كرد و در امامزاده حسن دفن شد ، انتهى .\r\n\r\n* ( 988 - تولد دهقان شاعر سامانى ) *\r\nسامان چنان‌كه در كتاب « مؤلفين كتب چاپى فارسى و عربى 1 : 197 » نوشته : قريه‌اى است در شمال غربى ناحيه چهارمحال اصفهان كه در طرف شمال رود زاينده‌رود و پيوسته بدان است .\r\nو مرحوم دهقان « 1 » نامش حاجى ميرزا ابو الفتح خان فرزند بابا خان است ( كه او در سنه\r\n\r\n\r\n","description":"","footnote":"\r\n( 1 ) رجوع شود به « بدائع و نوادر : ص 28 ش 479 و ص 49 استدراك آن » .\r\nيادداشت مؤلف\r\nمرحوم حاج ميرزا حسن خان شيخ جابرى انصارى در كتاب مذكور ( ص 28 ) گويد :\r\n« دهقانى ميرزا ابو الفتح سامانى ، از معاصرين ، يكى از آيات الهى بود زيرا نه از ادبيات بهرهء چون مردم دانا داشت نه خط خوانا مىنگاشت ، چنانچه شصت و سه سال قبل شبها « الف ليلة و ليله » را بنظم مىآورد بامدادان كه مىخواست بخواند خط خود را نمىتوانست ، نزد بنده آورده براى او برمل و اسطرلاب مىخواندم ، آفرين مىگفت كه بلى چنين گفته‌ام ! كودنى بود بكمال نادانى كه به دو از نظم خود او مىگفتند :\r\n دهقان سامانى است اين * غول بيابانى است اين ! \r\nدر حجره مدرسه جده سالها ساكن ، گاهى شبها از چهارباغ برگشته از بازاريان -\r\n","page_name":" 1652 ","page_number":296},
  {"content":"\r\n\r\n1262 وفات كرده ) .\r\nو خود شاعرى بلندپايه و اديبى پرمايه و ملقب به سيف الشعراء بوده ، و در اين سال - چنان‌كه از « شكرستان » او مستفاد مىشود - متولد شده ، و اينكه در شماره‌هاى مختلف « مجلهء بهار » در سنه 1260 و دو ماه بعد از وفات پدرش ، و نيز عبد الحسين سپنتا در « منتخبات شكرستان » او ، و خان بابا مشار در « مؤلفين كتب چاپى 1 : 197 » در 1240 نوشته‌اند ؛ اشتباه و بعضى نقل از بعضى ديگر است .\r\nو به‌هرحال ، وى در اصفهان در مدرسهء صدر نزد مرحوم ملا محمد كاشى و نيز شيخ حسن شيرازى ( چنان‌كه در « مجله ارمغان . سال 16 ش 3 : 231 » نوشته ) كتاب « مطول » و غيره\r\n\r\n\r\n","description":"","footnote":"\r\n- سراغ خانه خود را گرفته او را بمدرسه مىآوردند ! ولى در تزيين معانى و تنزيه و تهذيب الفاظ اعجاز مىكرد ، گويد :\r\n هر خم زلف تو صد سلسله دل را وطن است * از پريشان‌شدگان هر طرفى انجمن است\r\nگرچه آشفته بود زلف سياهت اما * نتوان گفت كه آشفته‌تر از حال من است\r\nدهنت را كه نديديم بعمرى هيچش * نام شد نقطه موهوم و در آن هم سخن است \r\nوفاتش 1330 تاريخش : « از داس اجل گشته در و حاصل دهقان ! » ، انتهى .\r\nو نيز شيخ جابرى ( رحمة اللّه عليه ) در ( ص 49 ) در استدراك مطالب فوق گويد :\r\n« بسال 1321 بيست و هشت روز با دهقان در كشتى منصورى براى حج دريا نورد و از طول و بيم خطر برنج و درد ، گاهى بآزمايش طبع با يكدگر هم آورد شده مىگفتم : « اى خدا نصر بده كشتى منصورى را » دهقان مىگفت : « تا كه نزديك كنم راه بدين دورى را » او مىگفت : « سفر دريا در وى خطر جان باشد » . من مىگفتم « بگذر و مگذر اگر پر در و مرجان باشد » .\r\nتا آنكه گويد :\r\n« بارى غزل :\r\n اى دل‌آشفته چو زلفش شده كار من و تو * بىرخش رفته ز كف صبر و قرار من و تو\r\nكوه بگداخته از ناله و آه تو و من * ابر بگريسته بر حالت زار من و تو\r\nاى بسا شور قيامت كه به پا برخيزد * در قيامت بهم افتد چو گذار من و تو \r\nگواهى مىدهد از لطف بكمالش در سخن‌سرائى . . . » . پايان كلام شيخ جابرى ( ره ) . م .\r\n","page_name":" 1653 ","page_number":297},
  {"content":"\r\n\r\nرا درس خواند . و پس از تحصيل علوم ادبيه بنظم شعر و تأليف كتب پرداخت و تأليفات چندى دارد ، از آن جمله :\r\nاول كتاب « هزار داستان » در ترجمهء كتاب « الف ليلة و ليلة » بنظم پارسى كه از شاهكارهاى او بشمار مىرود ، آغاز نظم آن سنه 1296 ، انجام سنه 1304 .\r\nدويم كتاب « شكرستان » كه ديوان اشعار او و مشتمل بر انواع اشعار است . و عبد الحسين سپنتا ( 1321 ) آن را در حدود ( 1350 - 1351 ) منتخب نموده .\r\nو پس از مدت شصت و پنج سال قمرى عمر ، در سنه 1326 هزار و سيصد و بيست و شش در سامان وفات كرده و همان جا دفن شد در محل مرتفعى بنام دربند . و خواهرزادهء او ميرزا احمد دهقان در ( 1369 ) بيايد .\r\nو تاريخ وفات او در اين سال مفهوم از اين مادهء تاريخ است كه آن را آتش بروجنى ( 1286 ) در آخر مرثيه‌اى كه براى او سروده گفته :\r\n از داس اجل گشت درو حاصل دهقان \r\n1326\r\nو در « بدائع و نوادر » در سنه 1330 نوشته و ماده را چنين آورده :\r\n « از داس اجل گشته درو حاصل دهقان » \r\nدر ( ش 479 ) ، درحالىكه اگر ماده اين‌طور باشد 1331 مىشود .\r\nو در « تاريخ چهارمحل » در ( ص 111 ) در آذر اين سال ، و در ( ص 115 ) در خرداد اين سال گفته و براى اين اختلاف ، ما از آوردن ماه آن در اينجا - كه خرداد آن تقريبا مطابق جمادى الاولى ، و آذر آن مطابق ذىالقعده بوده - خوددارى نموديم ، ليكن اشكالى در سال آن براى ما نيست .\r\nپس اينكه در « مجلهء نوبهار . ش 33 مورخ 6 صفر 1342 » وفاتش را در 1328 نوشته غلط است « 1 » .\r\n\r\n\r\n","description":"","footnote":"\r\n( 1 ) استاد علامه آقاى ميرزا جلال الدّين همائى در مقدمهء « ديوان شادروان آتش اصفهانى .\r\nط اصفهان 1321 ش » فرمايد :\r\n« از جمله معاصران و معاشران آتش شادروان ابو الفتح خان دهقان سامانى است صاحب « منظومهء الف ليل » و « ديوان شكرستان » كه از شعراى مشهور اصفهان مىباشد ، و ميان -\r\n","page_name":" 1654 ","page_number":298},
  {"content":"\r\n\r\n\r\n* ( وفات روشن شاعر شيرازى ) *\r\nشرح احوال او در ( 1215 ش 216 ) گذشت .\r\n\r\n\r\n","description":"","footnote":"\r\n- اين دو گوينده بر سر مضامين شعرى ظرافت و مطايبه يا منافست و مناقشتى بوده و آتش در اشعار خود كمتر بدين معنى اشاره و تصريح كرده كه دهقان مضامين بلكه عين اشعار آتش را بسرقت برده است . تا اينكه گويد :\r\nدهقان در سال 1327 ( ه ق ) وفات يافت و آتش ماده تاريخ بسيار خوبى كه از الهامات شعرى است براى او ساخت و سه بيتش در خاطر نگارنده است » الخ . و قطعه‌ئى كه آتش در رثاء دهقان سروده 21 بيت است و در ص 252 - 253 ديوانش چاپ شده و چند بيت آن اينست :\r\n افسوس كه دور فلك و گردش كيوان * هم خصم گدا باشد و هم دشمن سلطان\r\nافسوس كه مرغان خوش‌الحان همه رفتند * افتاد بدست زغن و زاغ گلستان\r\nاندر عجب از تيشه مرگم كه چسان خورد * بر ريشه نخل قد دهقان سخن‌دان\r\nآن فرد حكيمى كه چو شد مسئله‌آموز * سقراط و ارسطو شديش طفل دبستان\r\nزد خامهء آتش رقم سال وفاتش : * از داس اجل گشت درو حاصل دهقان \r\nو مآخذ شرح حال دهقان را در « فرهنگ سخنوران » چنين نوشته است : « ريحانة - الادب » « مجله ارمغان ، سال 14 و 16 » « الذريعة ج 9 » « مجله يادگار ، سال 6 و 7 » « تذكره شعاعيه » شعاع شيرازى و « حديقة الشعراء » ديوان‌بيگى . م .\r\n","page_name":" 1655 ","page_number":299},
  {"content":"\r\n\r\n\r\n* ( 989 - تولد امين يمينى بيك شهرزورى ) *\r\nوى از رجال علمى عصر حاضر و همانا چنان‌كه در « مؤلفين كتب چاپى 1 : 695 » نوشته در اين سال در شهر سليمانيه متولد شده و پس از تحصيل علوم ابتدائى و مقدمات عربى باستانبول رفت و آنجا بمعلمى پرداخت ، و در سنه 1291 بشهبندرى بايران برگشت و به شهر خوى رفت ، و در سنه 1296 دوباره باسلامبول رفت و به سمت وكالت عمومى در موصل منصوب شد ، و آخر بار بشهبندر و موصل رفت ، و كتابى بنام « جذبه عشق » در تخميس « ديوان حافظ » تأليف كرده « 1 » ، انتهى .\r\n\r\n* ( 990 - تولد ملا حسن بزاز موصلى ) *\r\nوى فرزند ملا حسين ، و خود مشهور به بزاز و از علما و شعراء اهل سنت بوده كه در اين سال - چنان‌كه در « معجم المطبوعات : 555 » نوشته - در موصل متولد شده ، و در نزد شيخ صالح بن حاج طه خطيب درس خوانده ، و سرودن اشعار بر او غلبه نموده ، و با شغل بزازى بشعر گفتن هم مشغول شده تا در آن فن شهرتى فراوان پيدا كرد ، آنگاه بطريقهء صوفيه درآمد و از شيخ حاجى سلطان طريقهء رفاعيه و از سيد محمد نووى طريقهء نقشبنديه را ياد گرفت .\r\nو اشعار او را شاگردش محمد افندى شيت جومرد موصلى در كتابى كه به « ديوان البزاز » معروف\r\n\r\n\r\n","description":"","footnote":"\r\n( 1 ) در مأخذ متن كه شرح حال امين را از مقدمهء « جذبه عشق » گرفته است گويد وى در اين اواخر چند سالى در سنندج و شهبندر مىزيسته ، و كتاب مرقوم او بسال 1339 ق در 865 صفحه وزيرى در استانبول بچاپ سنگى رسيده است . م .\r\n","page_name":" 1656 ","page_number":300},
  {"content":"\r\n\r\nاست جمع كرده ، و آن داراى توسلات و استغاثات و مدايح نبويه است . و ملا حسن خود در اواخر ايام خويش مفقود البصر گرديده ، تا پس از مدت چهل و چهار سال قمرى عمر در سنه 1305 هزار و سيصد و پنج وفات كرد .\r\n\r\n* ( 991 - وفات شيخ حسين آل محيى الدّين نجفى ) *\r\nوى فرزند شيخ قاسم آل محيى است كه در ( 1237 ج 4 ش 523 ) گذشت ، و خود در اين سال وفات نموده ؛ چنان كه در « الكرام البررة : 417 ع 848 » فرموده « 1 » .\r\n\r\n* ( 992 - تولد سيد عبد الرحمن 29 قادرى بغدادى ) *\r\nوى فرزند سيد على 28 بن سيد سلمان 27 بن سيد مصطفى 26 بن زين الدّين 25 ابن محمد درويش 24 بن حسام الدّين 23 بن نور الدّين 22 بن ولى اللّه 21 بن زين الدّين 20 ابن شرف الدّين 19 بن شمس الدّين 18 بن سيد محمد 17 هتاك بن عبد العزيز 16 بن شيخ محيى الدّين ابو محمد عبد القادر 15 جيلانى ( جيلى ) بن محمد 14 بن ابو صالح جنگى - دوست موسى 13 بن عبد اللّه 12 بن محمد 11 بن يحيى 10 الزاهد بن محمد 9 ( المعروف بابن الرومية ) بن داود 8 الامير بن ابو عمر موسى 7 الثانى ( ع ) .\r\nحضرت موسى 7 الثانى ( ع ) در ( 1205 ش 105 ) گذشت .\r\nو شيخ عبد القادر 15 از معاريف عرفا و سرسلسلهء فرقهء قادريه از سلاسل چهارده‌گانه صوفيهء معروفيه است ، و شعر هم مىگفته و تخلص محيى مىنموده ، و چندين كتاب هم تأليف كرده از\r\n\r\n\r\n","description":"","footnote":"\r\n( 1 ) در « كرام » صاحب اين عنوان را از علماء خاندان و فضلاء زمان خود وصف نموده . م .\r\n","page_name":" 1657 ","page_number":301},
  {"content":"\r\n\r\nآن جمله كتاب « بشائر الخيرات » در صيغ صلوات بر حضرت رسول ( ص ) چنان كه در « ريحانة الادب 3 : 385 » نوشته .\r\nو همانا در نسب و نسبت و مذهب او كه آيا سيد است يا نه ؟ و از ولايت گيلان ايران است كه در مقام تعريب جيلان شده يا از قريهء جيل بغداد ؟ و اينكه شيعه است يا سنى ؟\r\nاختلاف فراوان است .\r\nتولدش سنه 470 وفاتش ع 2 سنه 561 قبرش در بغداد معروف و زيارتگاه و بر آن بقعه و بارگاهى است .\r\nو سيد عبد الرحمن 29 صاحب اين عنوان از اكابر فضلاء عراق بوده ، و در اين سال در بغداد متولد شده و چنان‌كه از پدر از نژاد شيخ عبد القادر بوده ، نژاد مادرش هم بشيخ مرقوم متصل مىشود ، و پس از وفات پدر خود بجاى پدر و جد خويش نقيب سادات گرديد و هم در زمان خود شيخ طريقت فرقهء قادريه و متولى اوقاف شيخ عبد القادر بود ، و در عهد ملك فيصل بمنصب رئيس‌الوزرائى نايل آمد ، تا بالاخره بعد از عشاء يك‌شنبه دوازدهم ماه ذى الحجة الحرام سنه 1345 هزار و سيصد و چهل و پنج - مطابق 21 خردادماه باستانى - وفات كرد ، و جنازه‌اش را در غايت ابهت و احترام برداشته و در بغداد در جامع قادريه دفن كردند ، و بعد از وى فرمان ملوكيه بتحمل نقابت اشراف و ساير اعمال و مناصب وى براى فرزندش سيد محمود 30 كه شيخى جليل و مفضالى نبيل و صاحب سجاياى حميده و اخلاق پسنديده است صادر گرديد « 1 » .\r\n\r\n\r\n","description":"","footnote":"\r\n( 1 ) بديهى است كه جناب معلم ترجمه صاحب عنوان را با تمامى القاب و اوصاف مذكور عينا از يكى از كتب اهل سنت - كه گويا « المسك الاذفر » باشد - نقل و ترجمه كرده‌اند . م .\r\n","page_name":" 1658 ","page_number":302},
  {"content":"\r\n\r\n\r\n* ( وفات طراز شاعر يزدى ) *\r\nشرح احوال او در ( 1224 ج 3 ش 351 ) گذشت .\r\n\r\n* ( 993 - وفات عارف ، شاعر شيرازى ) *\r\nوى ميرزا آقا على اكبر ابن ميرزا ابو الحسن ، و بطورىكه در « ريحانة الادب 3 : 47 » نوشته از اهل شعر و ادب بوده ، و مدتى در كربلا اقامت داشته و پس از آن بهند رفته و در حيدرآباد و بمباى سكونت نموده ، و با فقر و فاقه بسر مىآورد تا محمد على شاه حاكم اود از براى او مدد معاشى معين كرد ، و آخر در اين سال در لكهنو وفات نمود . و اين دو شعر از اوست :\r\n كمند گردن جان گشت زلف عنبرين بوئى * ز يك‌دانه بدام آورد دل را خال هندوئى\r\nنه يادم كرد آن نامهربان نى رفت از يادم * سروكارم فتاده با عجب بدكيش و بدخوئى \r\nانتهى .\r\n\r\n* ( 994 - تولد شيخ محمد مصباح بربير بيروتى ) *\r\nوى فرزند محمد بن مصباح بربير و نوادهء سيد احمد بربير ( 1229 ج 3 ش 398 ) و خود با صغر سنى كه داشته از اكابر فضلاء شام بشمار مىآمده ، و همانا در اين سال - چنان‌كه در « معجم المطبوعات : 546 » نوشته - متولد شده ، و در كودكى آثار بزرگى از او ظاهر شده\r\n\r\n","description":"","footnote":"","page_name":" 1659 ","page_number":303},
  {"content":"\r\n\r\nو مبادى علوم و اصول لغت را در نزد شيوخ آن زمان در بيروت چون شيخ عبد الرحمن نحاس و عبد اللّه خالد بيروتى و برادرش شيخ ابراهيم بربير درس خواند . آنگاه در مجلس تحقيق بعنوان كتابت مستخدم گرديد ، و در آغاز جوانى ولعى بغايت بنظم اشعار داشت ، و در اوقات فراغت قصائد رائقه‌اى كه همه كاشف از كمال فضل او بود بنظم مىآورد ، ولى افسوس كه در جوانى از بحبوحهء زندگانى ناكام شده و دنيا با او به بىوفائى رفتار كرد ، و پس از مدت بيست و يك سال قمرى عمر در سنه 1282 هزار و دويست و هشتاد و دو بوبا وفات كرد . و وى اشعارى دارد كه آنها را برادرش شيخ عمر بربير در كتابى بنام « البدر المنير » در نظم مصباح البربير جمع نموده .\r\nسنه 1262 قمرى 4 شنبه غرهء ماه محرم الحرام\r\nمطابق\r\nسنه 1224 شمسى 10 جدى ماه برجى\r\n\r\n* ( 995 - تولد مرحوم شيخ احمد بغدادى حائرى ، ره ) *\r\nوى فرزند شيخ درويش على حائرى است كه در ( 1220 ج 3 ش 285 ) گذشت .\r\nشيخ احمد از جملهء علما و فضلا بوده ، و در عصر روز آدينه دهم ماه محرم الحرام اين سال - مطابق 19 جدى ماه برجى - متولد شده ، و كتب چندى تأليف نموده :\r\nاول كتاب « ارشاد الطالبين » در معرفت نبى و ائمهء طاهرين ( ع ) . دويم كتاب « كنز الاديب » در هر فن عجيب ، در هفت جلد . سيم كتاب « الدرة البهيّة » در هدايت بريه .\r\nو پس از مدت شصت و هفت سال قمرى و هيجده روز عمر ، در دوشنبه بيست و هشتم ماه\r\n\r\n","description":"","footnote":"","page_name":" 1660 ","page_number":304},
  {"content":"\r\n\r\nمحرم الحرم سنه 1329 هزار و سيصد و بيست و نه - مطابق 10 دلو ماه شمسى - در كربلا وفات كرد . و كتب وى همه به خط خوش خودش نزد خواهرزاده‌اش شيخ عبد الكريم بن عبد الوهاب بن شيخ راضى عطار كاظمينى بوده و وى از آنها و كتب بسيار ديگرى كه جمع كرده كتابخانه‌ئى بنام عطاريه در كاظمين در يكى از اطاقهاى فوقانى بازار استرآبادى تشكيل داده كه نسخ خطيهء كثيرى در آن فراهم شده ، و خود در روز شنبه 25 ع 1 سنه 1351 وفات كرد ، و پس از وى بعضى از آنها در همان سال فروخته شد و بعضى بعنوان وقف منتقل بكتابخانهء شوشتريهء نجف گرديد ، چنان‌كه در « الذريعة 6 : 403 » نوشته . و اين كتابخانه عطاريهء كاظمين غير از كتابخانه عطاريهء بغداد است كه آن مربوط بآل سيد حيدر عطار ( 1205 ش 105 ) بوده و مىباشد .\r\n\r\n* ( 996 - تولد مرحوم حاجى ميرزا ابو عبد اللّه 32 شمس الدّين ) * * ( زنجانى ، ره ) *\r\nوى فرزند مرحوم حاجى ميرزا ابو القاسم 31 ( 1224 ج 3 ش 348 ) و خود از علما و فقها بوده ، و در پنجم ماه صفر الخير اين سال ، چنان كه در كتاب « فهرست مشاهير علماء زنجان : 110 » نوشته - مطابق ( . . . ) دلو ماه برجى - متولد شده ، و در سنه 1280 براى تحصيل بقزوين رفت ، و در سنه 1283 برگشت ، و سپس بعزم زيارت بمشهد مقدس مشرف شد ، و در سبزوار چندى در خدمت مرحوم حاج ملا هادى درس خواند ، و در سنه 1286 بنجف رفت ، و پس از تحصيلات در سنه 1294 بزنجان باز آمد ، و آنجا شهرتى تامه و رياستى عامه بهم رسانيد ، و چندين كتاب برشته تأليف كشيد ، از آن جمله « كتابى در تقسيم علم » بأقسام اوليه و ثانويه ، و در سنه 1313 هزار و سيصد و سيزده وفات نمود .\r\nو فرزندش ميرزا محمد مهدى 33 هم از علماء عصر است كه در سنه 1296 ( چنان كه در « فهرست علماء زنجان : 111 » فرموده ) متولد شده و چندى در قزوين و طهران درس خوانده و در سنه 1316 بنجف رفت و در سنه 1328 باز آمده و در زنجان بترويج و تدريس پرداخت تا در سنه 1359 وفات كرد .\r\n\r\n","description":"","footnote":"","page_name":" 1661 ","page_number":305},
  {"content":"\r\n\r\n\r\n* ( 997 - تولد مرحوم آقا نجفى اصفهانى ، ره ) *\r\nوى مرحوم حاجى شيخ محمد تقى و كنيه‌اش ابو الحسن بموجب مسطورات « فوائد - الرضويه : 438 » بوده . و او فرزند مرحوم حاجى شيخ محمد باقر نجفى است كه در ( 1235 ج 3 ش 489 ) گذشت .\r\nمرحوم آقا نجفى از بزرگان علما و فقهاء اصفهان و در آن شهر بلكه ساير بلاد ايران شهرتى تمام و نفوذ كلمه و رياستى معتد بها داشت ، و در تمول بدرجهء اعلى و در تدابير و كفايت و حسن سياست و معاشرت با دولت و ملت تقريبا در أقران خود بىنظير بود « 1 » .\r\nو او در نيمهء شب هفدهم ماه ربيع الآخر اين سال ، چنان كه فرزندش آقاى الفت در\r\n\r\n\r\n","description":"","footnote":"\r\n( 1 ) مرحوم حاج ميرزا حسن خان شيخ جابرى در « تاريخ اصفهان 1 : 102 » ضمن تذكره علماى اصفهان گويد : « آقا شيخ محمد تقى معروف بآقاى نجفى ، تولدش 1262 و تحصيلش در اصفهان و نجف ، و عقل و علم و حلم و مكانت و جاهش محير العقول ، حافظه‌اش بدرجه‌ئى كه رئوس مطالب فقه را همواره حاضر داشتى و عطايش بيش از هشتصد خروار جنس و ده هزار تومان هر سالى بطلاب و ارباب استحقاق رسيدى و خود از كمتر طلبه قانع‌تر بودى ، تدبيرش بر ميرزا تقى خان امير راجح آمدى و بفعاليت خامه و نامه‌اش از طليعه فجر تا نيمه‌شب در مهمات امور مسلمين سيار بود . مختصرى شرح‌حالش براى درج در شماره 36 سال چهارم « جريده زاينده‌رود » با شمايلش فرستادم . . . » الخ ، و ما اين شرح را بالخصوص بدين‌منظور نقل كرديم كه داورى پوچ و مغرضانهء نويسنده « تاريخ رجال ايران » را با سخنان فشرده و محكم شيخ جابرى كه حداقل سى سال با آن مرحوم از نزديك معاشر و در اقوال و افعال او حاضر و ناظر بوده پاسخ داده باشيم .\r\nشيخ جابرى در اواخر حيات دست به كار تأليف و طبع كتاب مهم ديگرى در احوال رجال اصفهان بود كه بعنوان « جلد سوم تاريخ اصفهان » هشتاد صفحه آن در اصفهان بطبع رسيده و اينك در دست راقم سطور و مختصرى از وقايع زندگانى مرحوم آية اللّه آقا نجفى را به شماره 167 ( از صفحه 48 تا 52 ) شرح داده است كه بسيار جالب و شايان مراجعه مىباشد . م .\r\n","page_name":" 1662 ","page_number":306},
  {"content":"\r\n\r\nكتاب « احوال اقارب » خود نوشته - مطابق ( . . . ) حمل ماه برجى - از دختر مرحوم آقا سيد صدر الدّين عاملى متولد شده ، و پس از اتمام تحصيلات در اصفهان و عتبات بتأليف و تدريس مرحوم آية اللّه آقا نجفى اصفهانى\r\nپرداخت و كتب بسيارى بنام او بطبع رسيد ، از آن جمله كتاب « آداب الصلاة » در آداب نماز ، و غير آن . و سواى آنها نزديك بسى جلد از تأليفات به خط خودش بازماند كه ميان ورثه او تقسيم\r\n\r\n","description":"","footnote":"","page_name":" 1663 ","page_number":307},
  {"content":"\r\n\r\nگرديد « 1 » .\r\nو شعر هم گاهى مىگفت . و بلقب آقاى نجفى مشهور بود ، چنان كه علاوه بر آنكه ما خود مكرر خدمت او رسيديم و چندين سال از اواخر زمان او را دريافتيم ؛ در « المآثر و الآثار : 16 س 2 » نوشته كه وى بدين لقب مشهور است ، انتهى .\r\nو پس از هفتاد سال و سه ماه قمرى و بيست و چهار روز عمر ، در عصر روز يك شنبه يازدهم ماه شعبان المعظم سنه 1332 هزار و سيصد و سى و دو - مطابق 14 سرطان ماه برجى - در اصفهان وفات كرده و هم آنجا در محلهء ميدان‌شاه دفن شد ، و اكنون بر قبر او بقعه و بارگاه و گنبد و دستگاهى برپاست .\r\nو او را پانزده نفر پسر و دختر از سه زن دائم و دو متعه بهم رسيد ، و از آن جمله مرحوم آقا جلال الدّين و شريعتمدار كه هر دو از دختر مرحوم ملا محمد صالح جوباره‌ئى ( كه در 1285 بيايد ) بوده‌اند ، و اين مخدره فقط همين دو فرزند را از آقا نجفى آورده و نخستين زوجه او بوده و در حدود سال ( 1285 ) در نجف بجوانى وفات كرد ، و اين دو برادر در ( 1281 ) و ( 1283 ) بيايند .\r\nو ديگر : حاجى شيخ محمد باقر الفت كه از حاجيه مريم بيگم دختر آقا ميرزا محمد هاشم چهارسوئى ( كه در 1235 ج 3 ش 477 گذشت ) بهم‌رسيده ، و اين سيده جليله در عصر آدينه 15 ذىالحجه سنه 1318 وفات كرده و جنازه‌اش حمل بنجف و در نزد پدرش دفن شد ، و او خطى خوش و از علوم عربى و رياضى بهره داشت ، و آقاى الفت در ( 1301 ) بيايد .\r\nو باقى دختران و پسران از اين زن و آن سه زن ديگر آمده‌اند ، و از هريك اعقابى ذكورا و اناثا\r\n\r\n\r\n","description":"","footnote":"\r\n( 1 ) آقاى خان‌بابا خان مشار در كتاب خود « مؤلفين كتب چاپى 2 : 198 ببعد » پس از يك معرفى اجمالى از مرحوم آية اللّه آقا نجفى مختصات چاپى چهل كتاب از آثار آن مرحوم را شرح داده است . آية اللّه حاج شيخ آقا بزرگ طهرانى ( ره ) نيز شرح‌حالى از آن عالم بزرگوار در كتاب خود « نقباء البشر : 247 » نگاشته ، و راقم سطور در كتاب « زندگانى - آية اللّه چهارسوقى : 199 - 206 ط 1332 ش در اصفهان » بنقل از كتاب « مقالات مبسوطهء » جناب معلم ترجمه احوال نسبة مفصلى از آن مرحوم را بدست داده است . م .\r\n","page_name":" 1664 ","page_number":308},
  {"content":"\r\n\r\nمرحوم آية اللّه آقا نجفى اصفهانى در ميان دو فرزندش مرحومين آقا جلال الدّين و آقا كمال الدّين شريعتمدار\r\n\r\n","description":"","footnote":"","page_name":" 1665 ","page_number":309},
  {"content":"\r\n\r\nباقى است كه در كتاب « نسب‌نامه الفت » بشرح نوشته شده .\r\nو يكى ديگر از آنها زهرا خانم زوجهء حاجى ميرزا محمد رضاء ملاباشى ( 1331 ) بوده .\r\nو اين بزرگوار معروف به آقا نجفى بود چنان‌كه بدين كلمه وى را عنوان نموديم ، و چندين نفر ديگر از علما نيز بدين كلمه ملقب و معروف مىباشند :\r\n1 - سيد محمد حسين زنجانى كه در « فهرست علماء زنجان : 111 » عنوانى مخصوص دارد .\r\n2 - سيد شهاب الدّين مرعشى كه در ( 1315 ) بيايد .\r\n3 - آقا نجفى ابدالى كه در كتاب « فهرست مشاهير علماء زنجان : 133 » نوشته و ظاهرا غير از سابق است .\r\n4 - آقا نجفى قزوينى كه در « الكرام البررة : 115 ش 272 » نوشته .\r\n5 - آقا نجفى قوچانى ( سال 1295 ) كه نامش سيد حسن بوده .\r\n6 - آقا نجفى فردوسى از اهل شهر فردوس خراسان كه در كتاب « الحديقة الرضويه » تأليف محمد حسن اديب هروى ( ص 260 س 1 ) ذكر شده .\r\n7 - آقا نجفى سمنانى كه در ( 1288 ) بيايد .\r\n\r\nشرح عكس صفحهء مقابل\r\nتصوير « مرحومين آيتين آقا نجفى اصفهانى و برادرش حاج آقا نور اللّه » . در گوشه عكس نوشته‌اند :\r\n« در سنه 1321 قمرى در طهران باغ سراج الملك عكس‌بردارى شده است » . شبيه اين تصوير در شرح حال مرحوم آقا نجفى در كتاب « تاريخ رجال ايران 3 : 327 » گراور شده و از توضيح ذيل آن مستفاد مىشود كه در اينجا شخص نشسته پهلوى آقا نجفى سيد سراج الدّين صدر عاملى و نفر وسط پشت سر : شيخ هادى كربلائى است .\r\n\r\n","description":"","footnote":"","page_name":" 1666 ","page_number":310},
  {"content":"\r\n . \r\n","description":"","footnote":"","page_name":" 1667 ","page_number":311},
  {"content":"\r\n\r\n\r\n* ( وفات حاجى ميرزا موسى خان قائم مقام فراهانى ) *\r\nشب 18 ع 2 . شرح احوال او در ( 1220 ج 3 ش 291 ) گذشت .\r\n\r\n* ( 998 - تولد يعقوب پاشاء ارتين مصرى ) *\r\nوى از معاريف علمى و دولتى مصر است كه در نوزدهم ماه ربيع الآخر اين سال - مطابق ( . . . ) حمل ماه برجى - متولد شده ، و پس از كسب علوم كتب چندى تأليف كرده ، از آن جمله : كتاب « الملكية العراقية بمصر » . و پس از مدت هفتاد و پنج سال قمرى عمر ، در چهارشنبه نوزدهم ماه ربيع الآخر سنه 1337 هزار و سيصد و سى و هفت - مطابق 2 دلو ماه شمسى - در مصر وفات كرده و هم آنجا در قبرستان ارامنهء كاتوليك دفن شد « 1 » .\r\n\r\n\r\n","description":"","footnote":"\r\n( 1 ) مأخذ مؤلف را نيافتيم ، تنها در « معجم المؤلفين 13 : 242 » تأليف عمر رضا كحاله گويد : يعقوب أرتين ( متوفى 1337 ) فاضلى بوده كه متصدى وكالت نظارت معارف مصر را داشته و از آثارش « القول التام فى التعليم العام » و « الاحكام المرعية فى شأن الاراضى المصريه » است ، انتهى . سپس مأخذ خود را كتاب « فهرس الازهرية 6 : 37 ، 446 » قيد كرده است . م .\r\n","page_name":" 1668 ","page_number":312},
  {"content":"\r\n\r\nشنبه بيست و سوم ربيع المولود\r\nسنه 1225 شمسى\r\nاول حمل ماه برجى\r\n\r\n* ( 999 - وفات ميرزا كاظم طبيب ) *\r\nدر كتاب « تذكره شعراى خوانسار : 136 » نامى از او برده و اينكه او مؤلف كتاب « مفتاح الشفاء » است ، و شهاب شاعر خوانسارى اشعارى در وفات وى گفته كه تاريخ فوت او در آنها دهم رجب اين سال است « 1 » .\r\n\r\n* ( وفات مرحوم وصال شيرازى ، ره ) *\r\nدر ماه رجب . شرح احوال او در ( 1197 ش 33 ) گذشت .\r\nعلاوه بر مآخذى كه در نزد ذكر تولد او در ( جلد 1 ) نوشتيم كتابى هم بعنوان « خاندان وصال شيرازى » تأليف ماهيار نوابى شيرازى در احوال آنها نوشته شده .\r\n\r\n\r\n","description":"","footnote":"\r\n( 1 ) در « الذريعة 21 : 334 » كه مفتاح الشفاء را عنوان كرده گويد آن كتابى است به فارسى در طب تأليف ميرزا محمد كاظم بن محمد صائب خوانسارى و نسخه آن در كتابخانه ملا محمد على خوانسارى موجود است . الخ . م .\r\n","page_name":" 1669 ","page_number":313},
  {"content":"\r\n\r\n\r\n* ( 1000 - تولد ميرزا ابو الحسن دستغيبى شيرازى ) *\r\nوى فرزند مرحوم ميرزا احمد بن ميرزا مهدى دستغيبى شيرازى است .\r\nذكرى از سادات دستغيب شيراز در ( 1220 ج 3 ش 278 ) گذشت .\r\nو ميرزا ابو الحسن از افاضل آن سلسله و سيدى شاعر و در علوم ادبيه ماهر بوده و بمناسبت سلسلهء خود دستغيب تخلص مىنموده . و او در ماه رمضان المبارك اين سال - مطابق سنبله ماه برجى - متولد شده ، و پس از تحصيل علوم در فنون معقول و منقول مهارتى تمام پيدا كرد و بتوليت مرقد محترم امامزاده مير سيد محمد در شيراز كه ارث آباء و أجدادى او بود برقرار گرديد ، و مرحوم فرصت شيرازى كه در ( 1271 ) بيايد شطرى از مباحث الهيات را در نزد او درس خوانده . و فرزندش ميرزا عنايت اللّه در ( 1292 ) بيايد .\r\n\r\n* ( 1001 - تولد سيد محمد حامد افندى بغدادى ) *\r\nوى فرزند سيد محمود آلوسى است كه در ( 1217 ج 3 ش 243 ) گذشت .\r\nو خود از علماء اهل سنت است كه در چهارشنبه نوزدهم ماه شوال المكرم اين سال - مطابق ( . . . ) ميزان ماه برجى - متولد شده و چندين نفر در تولد او ماده‌هاى تواريخ گفتند .\r\nو پس از طى زمان كودكى در نزد برادر خود سيد عبد اللّه كه در ( 1248 ج 4 ش 722 ) گذشت و برخى ديگر از علما درس خواند ، و بعد از مدتى باسلامبول رفت و در مدارس آنجا زبان تركى را نيكو ياد گرفت و ببعضى از مناصب ديوانى نائل گرديد ، و بعد از آن مأمور طرابلس شد .\r\nو كتب چندى تأليف كرده ، از آن جمله « كتابى در چهل حديث با شرح آن » كه پيش از بيست\r\n\r\n","description":"","footnote":"","page_name":" 1670 ","page_number":314},
  {"content":"\r\n\r\nسالگى آن را تأليف كرد .\r\nو آخر در سنه 1290 هزار و دويست و نود در اسلامبول وفات كرد و همان‌جا دفن شد ، و چون خبر وفاتش ببغداد رسيد جماعتى از شعرا براى او مرثيه‌ها سرودند ؛ چنان‌كه در « المسك الاذفر » نوشته .\r\n\r\n* ( وفات شيخ حسن بن شيخ جعفر نجفى ، ره ) *\r\n28 شوال . شرح احوال او در ( 1201 ج 1 ش 68 ) گذشت .\r\n\r\n* ( وفات ميرزا ابو تراب نطنزى كاشانى ) *\r\nشوال . شرح احوال او در ( 1221 ج 3 ش 293 ) گذشت .\r\n\r\n* ( 1002 - وفات حاج ملا اسماعيل فدائى آستانى ) *\r\nآستانى منسوب است به آستان كه قريه‌اى است از كزاز .\r\nو حاج ملا اسماعيل فرزند محمد هادى و خود از علما و فقها و اهل تحقيق و تأليف بوده ، و شعر هم مىگفته ، و بطورىكه در كتاب « كرج‌نامه : 26 » فرموده در قريه آستانه ( كه در 1281 ذكر مىشود ) متولد شده ، و هم در آنجا علوم مقدماتى را ياد گرفت ، سپس در حدود 1217 هزار و دويست و هفده براى تكميل آنها نخست ببروجرد و بعد از آن باصفهان و همدان رفت تا در مسائل\r\n\r\n","description":"","footnote":"","page_name":" 1671 ","page_number":315},
  {"content":"\r\n\r\nفقه و اصول ماهر و مبرز و آنگاه بمولد خود برگشت و برتق و فتق امور و مسائل اجتماعى مشغول شد ، و چندين كتاب تأليف كرد : اول كتاب « اشعة البدرية » در شرح « جعفريه » « 1 » .\r\nدويم « ديوان اشعار » . سيم « اللآلى » در اصول و اعتقادات . چهارم « فيوضات القدسية » پنجم « كتابى در شرح عجز و نياز » . ششم « كشف الاسرار » در رموز أشعار . هفتم « كفاية الطالب » . هشتم « معيار التمييز » در شرح « الوجيز » . نهم « منظومهء در كلام » .\r\nو آخر در هفتم ذوالقعده اين سال - مطابق ( . . . ) عقرب ماه برجى - وفات يافت .\r\nخاندان فدائى در شهر آستانه تا بتهران و قم معروفند ، چون بعد از چندى مسكن خود را در ده برج قرار دادند معروف بآقايان برجيها شدند .\r\n\r\n* ( 1003 - تولد سلطان محمد خان 86 خامس عثمانى ) *\r\nوى فرزند عبد المجيد خان 85 است كه در ( 1237 ج 4 ش 531 ) گذشت .\r\nسلطان محمد خان كه او را محمد رشاد افندى مىگويند از سلاطين آل عثمان است ، كه در پانزدهم ماه ذى القعدة الحرام اين سال - مطابق ( . . . ) عقرب ماه برجى - متولد شده ، و در 3 شنبه 6 ع 2 سنه 1327 پس از عزل برادرش سلطان عبد الحميد خان بسلطنت برقرار گرديد ، و همواره در گرفتارى و فتن گذرانيده و دستخوش مردم مشروطه‌خواه مملكت خود مىبود ، تا در سنه 1334 مخلوع ، و پس از مدت هفتاد و سه سال و ده ماه قمرى و هشت روز عمر ؛ در ساعت هفت بعد از ظهر روز چهارشنبه بيست و سيم ماه رمضان المبارك سنه 1336\r\n\r\n\r\n","description":"","footnote":"\r\n( 1 ) جناب معلم همين مقدار از شرح حال صاحب عنوان را از كتاب « كرج‌نامه » تأليف آقاى ابراهيم دهگان ( چاپ اراك در 1242 ش ) نقل كرده‌اند ، به منظور تكميل ؛ بقيه مطالب از كتاب مذكور استخراج و ضميمه متن شد ، و مؤلف « كرج‌نامه » در آخر شرح حال ابياتى را نيز از ديوان صاحب عنوان نقل كرده است . م .\r\n","page_name":" 1672 ","page_number":316},
  {"content":"\r\n\r\nهزار و سيصد و سى و شش - مطابق 12 سرطان ماه برجى - وفات كرد . و او سه نفر پسر : اول ضياء الدّين افندى 87 تولدش ( 1293 - 1294 ) ، دويم نجم الدّين افندى 87 تولدش ( 1298 - 1299 ) ، سيم عمر حلمى 87 تولدش 1 شنبه 10 ع 2 سنه 1300 و يك دختر بنام رفيعه سلطان تولدش ( 1304 - 1305 ) برگذار كرد .\r\n\r\n* ( 1004 - تولد حاجى ميرزا ابراهيم آملى مازندرانى ) *\r\nوى فرزند مرحوم ملا على ايرائى لاريجانى است .\r\nايرا از ديهات لاريجان ، و مرحوم ملا على از علماء آن سامان بوده .\r\nفرزندش حاجى ميرزا ابراهيم از اهل علم و عرفان و مردى صوفى و درويش بوده ، و در اين سال در آمل متولد شده ، و در سنه 1280 براى تحصيل بتهران رفت و از علوم معقول و منقول نيك بهره‌ياب گرديد . آن‌گاه ميل تصوف و عرفان نمود و بوسيلهء مرحوم حاجى ميرزا عبد الكريم ملاباشى تبريزى كه در ( 1220 ج 3 ش 275 ) گذشت خدمت مرحوم حاجى استاد غلامرضا شيشه‌گر كه در ( 1301 ) بيايد رسيد . و بعد از آن خدمت مرحوم صفىعلى شاه كه در ( 1251 ج 4 ش 780 ) گذشت ارادت ورزيد ، و در سنه 1294 كه مرحوم منور عليشاه بتهران آمد از آن جناب امضاء دستور العمل حاصل نمود ، و از فيض صحبت و بركت تربيت اين بزرگواران بدرجات عاليهء علم و عرفان نائل گرديد ، و با رجال و أعيان تهران آشنائى و معاشرت بهم رسانيد ، و در خدمت عموم مردم از خويش و بيگانه كوتاهى نورزيد ، و در اثر اين اعمال نيك و اخلاق نيكو لقب ملاباشى يافته و بتوليت كتابخانهء مدرسهء سپهسالار برقرار شد ؛ چنان كه در « طرائق » فرموده .\r\n\r\n","description":"","footnote":"","page_name":" 1673 ","page_number":317},
  {"content":"\r\n\r\n\r\n* ( 1005 - تولد سيد ابو بكر 35 حضرمى علوى ) *\r\nوى فرزند سيد عبد الرحمن 34 بن شهاب الدّين على 32 بن عبد اللّه 31 بن عيدروس 30 بن على 29 بن محمد 28 بن شهاب الدّين احمد 27 بن عبد الرحمن 26 بن شهاب - الدّين احمد 25 بن عبد الرحمن 24 بن على 23 بن ابو بكر سكران 22 بن عبد الرحمن 21 سقاف بن محمد 20 مولى الدويلة بن على 19 بن علوى 18 بن محمد 17 بن على 16 ابن محمد 15 بن على 14 بن علوى 13 بن محمد 12 بن علوى 11 بن عبيد اللّه 10 بن احمد 9 المهاجرين شمس الدّين ابو الحسين عيسى 8 الاكبر الرومى بن جمال الدّين ابو عبد اللّه محمد 7 النقيب بن حضرت ابو الحسن على 6 بن الامام جعفر 5 الصادق ( عليه السلام ) است .\r\nحضرت امام جعفر 5 صادق ( عليه السلام ) در فصل دويم مقدمه گذشت .\r\nفرزندش حضرت على 6 بن جعفر ( ع ) از أجله و اعاظم رجال زمان و مشاهير و معاريف محدثين أوان خود بوده و « كتابى در أخبار » تأليف كرده كه تاكنون موجود و مرجع علما\r\n\r\nدر بيان احوال على بن جعفر عريضى\r\nو فقها است ، و در زمان وفات پدر بزرگوار دوساله بوده ، و گرچه وفاتش را در حاشيهء « عمدة الطالب . چاپ لكهنو و چاپ نجف در 1358 » و جزء 5 سال 2 مجلهء مباركهء « المرشد » در سنه 210 نوشته‌اند ؛ لكن بقراينى وى تا حدود سال دويست و پنجاه و اندى زنده بوده . اين هم غريب است كه پسرى زياده بر صدسال بعد از وفات پدر زنده باشد . و به‌هرحال قبر او را در چند جا ذكر كرده‌اند و صحيح اينكه در عريض چهار ميلى مدينه باشد كه آنجا با قبه و بارگاهى معروف و زيارتگاه است ، زيراكه وى در آنجا متوطن بوده و اعقابش را تا چند قرن عريضى مىخوانده‌اند و بعد از آن علوى معروف شده‌اند ، و جماعتى كثيره از علما و معاريف و مشايخ اجازات و رجال بزرگ در ايران و غيره از آن‌ها بهم رسيده و بهر دو نسبت در كتب احوال علما و غيره ذكر شده‌اند ، و چندين نفر از آنها به نسبت دويم در اين كتاب نوشته شده و مىشوند .\r\n\r\n","description":"","footnote":"","page_name":" 1674 ","page_number":318},
  {"content":"\r\n\r\nدر « عمدة الطالب . چاپ نجف در 1358 ص 232 » فرمايد كه وى از چهار نفر عقب باز نهاده ، انتهى . و ما از آنها دو نفر را در اين كتاب مىآوريم : يكى حضرت محمد 7 النقيب كه در اينجا ذكر شد . و ديگر جناب احمد الشعرانى در ( 1288 ) .\r\nو به‌هرحال ، احمد 9 المهاجر كه او را احمد الابج هم مىگويند نخستين كس است از اين سلسله كه از ترس آل عباس بيمن هجرت كرده و آنجا در حضرموت فوت شده .\r\nو محمد 17 در سنه 572 متولد شده و پس از 81 سال عمر در سنه 653 وفات كرده .\r\nو عبد الرحمن 21 سقاف در سنه 729 متولد شده و پس از 90 سال عمر در سنه 819 وفات كرده .\r\nفرزندش ابو بكر 22 سكران در سنه 821 وفات كرده . فرزندش على 23 در سنه 908 وفات كرده .\r\nو سيد ابو بكر 35 صاحب اين عنوان از بزرگان علما و محققين شيعه در ولايت يمن و حضرموت بود و شعر هم مىگفت ، و در « معجم المطبوعات : 140 » او را شافعى نوشته .\r\nو او در اين سال در حصن آل قلوقه كه يكى از گرمسيرات شهر تريم حضرموت است متولد شده و كتب چندى تأليف كرده ، از آن جمله : كتاب « الترياق النافع بايضاح و تكملة مسائل جمع الجوامع » . و در شب آدينه دهم ماه جمادى الاولى سنه 1341 هزار و سيصد و چهل و يك - مطابق 7 جدى ماه برجى - در حيدرآباد دكن وفات كرد ، و تاريخ وفات او در اين سال نص مجلدات دويم و سيم و چهارم « الذريعة » و جزء 5 سال 1 مجلهء مباركهء « المرشد » است ، لكن در جزء 8 همان سال در سنه 1340 نوشته كه ظاهرا اشتباه باشد .\r\nو ديگر از تأليفات او كتاب « فتوحات الباحث بشرح تقرير المباحث » در أحكام ارث وارث است . و كتاب « اسعاف الطلاب » ببيان مساحت سطوح و آنچه متوقف بر آن است از حساب ، در هندسه . و كتاب « الشهاب الثاقب » در سباب كاذب ، در رد [ بر رد 
  ] ملا فقير اللّه بر كتاب « النصائح الكافيه » براى دوستدار معاويه تأليف سيد محمد بن عقيل حسينى حضرمى .\r\n\r\n","description":"","footnote":"","page_name":" 1675 ","page_number":319},
  {"content":"\r\n\r\n\r\n* ( 1006 - وفات حاجى ميرزا ابو الحسن خان ايلچى شيرازى ) *\r\nوى فرزند ميرزا محمد على است ، و از مطالعهء مرقومات شماره 5 « مجلهء يادگار » با ملاحظهء « فارسنامهء ناصرى . گفتار 1 » چنين برمىآيد كه : ميرزا محمد على از اهل يكى از توابع اصفهان و منشى نادر شاه و بعد از آن در دربار كريم خان زند بوده و در اواخر زمان او وفات نموده ، و دختر حاجى هاشم خان شيرازى را كه در ( 1197 ش 29 ) گذشت بزوجيت داشته ، و در سنه 1190 هزار و صد و نود - مطابق ( 1154 - 1155 ) شمسى - حاجى ميرزا ابو الحسن خان صاحب اين عنوان در شيراز از وى متولد شده ، و پس از بزرگى در دستگاه دائى خود حاجى ابراهيم خان اعتماد الدوله كه نيز در ( 1197 ش مذكور ) گذشت درآمده و دختر او را تزويج نموده و از جانب وى بحكومت شوشتر منصوب گرديد ، و چون در سنه 1215 فتحعلى شاه حاجى ابراهيم خان و متعلقين وى را مغضوب خود گردانيد حاجى ميرزا ابو الحسن خان را به اسيرى بتهران آوردند و ازآنجا با قامت در شيراز مجبورش كردند ، و او فرار نموده بشوشتر و بصره رفت ، و ازآنجا به مكه رفته و پس از اداء حج ببصره باز آمد ، و ازآنجا بهند رفت و چند سال در شهرهاى مختلف هند ماند تا در سنه 1224 به حكم فتحعلى شاه بتهران باز آمد ، و در 22 ع 1 بعنوان ايلچى مخصوص بلندن رفت ، و در ج 1 سنه 1225 بتهران برگشت و كتابى بنام « حيرت‌نامهء سفراء » در شرح اين مسافرت خود تأليف ، و پس از مدت هفتاد و دو سال قمرى عمر در اين سال در تهران وفات كرد .\r\n\r\n","description":"","footnote":"","page_name":" 1676 ","page_number":320},
  {"content":"\r\n\r\n\r\n* ( 1007 - وفات سيد ابو القاسم نباتى آذربايگانى ) *\r\nسيد ابو القاسم فرزند سيد محترم اشتبينى است ، و مردى شاعر و درويش مسلك و صوفى مشرب بوده ، و در اشعار تخلص مجنون شاه و خان چوپانى مىنموده ، آن‌گاه نباتى را اختيار كرده ، و بيشتر بجنس تنجيس مايل و برخى از اين صنعت را خيلى خوب گفته ، و در اوائل حال در قريهء اشتبين كه كرسى محال دزمار قراچه‌داغ است نشو و نما يافته ، و بعد از آن بقصبه اهر شتافته و در بقعه شيخ شهاب الدّين برياضت پرداخته ، و اشعار تركى را مطابق نغمات كردى ، كرمى ، قراكهرى ، گرايلى بسيار ساخته و در اواخر عمر بمسقط الرأس خود سكونت نموده ، تا در اين سال وفات كرده و همان جا دفن شد ، چنان كه در « دانشمندان آذربايجان » است « 1 » .\r\nو او چندين كتاب تأليف كرد : اول كتاب « بحر طويل » . دويم كتاب « بوستان خيال » . سيم كتاب « عين العشق » ، چنان كه در « مؤلفين كتب چاپى فارسى 1 : 292 » فرموده .\r\n\r\n* ( 1008 - تولد سيد احمد شاكر آلوسى بغدادى ) *\r\nدر سال 1217 ( ص 215 ) شرحى در لفظ الوس ( كه بمد و فتح همزه - هر دو - درست است ) نوشتيم و خانوادهء الوسى را ذكر كرديم . اينك گوئيم كه يكى از افراد اعيان اين خاندان سيد احمد شاكر صاحب اين عنوان است كه وى - بطورىكه در « ديوان سيد موسى طالقانى : 24 پاورقى » نوشته - فرزند سيد محمود بن سيد عبد اللّه است كه هم در سال و صفحه\r\n\r\n\r\n","description":"","footnote":"\r\n( 1 ) در « فرهنگ سخنوران » غير از كتاب تربيت مأخذ ديگر شرح حال نباتى را « فهرست كتابخانه مجلس » تأليف آقاى ابن يوسف شيرازى ذكر كرده . م .\r\n","page_name":" 1677 ","page_number":321},
  {"content":"\r\n\r\nمرقومه گذشت ، و خود از علما و ادبا بوده كه در اين سال در بغداد متولد شده ، و پس از بزرگى جدى تمام در طلب علم نموده چندان‌كه در سن جوانى مشاراليه همگانى گرديد ، و در بيست‌سالگى قاضى بصره شد ، و همى بمناصب عاليه انتقال مىنمود ، تا در ماه رمضان المبارك سنه 1330 هزار و سيصد و سى در موقعى كه عضو مجلس معارف كبير بود وفات كرد .\r\n\r\n* ( 1009 - وفات امير ، شاعر سنه اردلانى ) *\r\nوى اسد اللّه بيك فرزند نجفقلى خان و برادرزادهء حسنعلى خان والى كردستان ، و خود از شعراء آن عصر بوده كه « ديوانى » شامل سه‌هزار شعر دارد ، و در اين سال وفات نموده ، و در « مجمع الفصحا » اين اشعار را از او آورده :\r\n چنان صيدى نبودم كاين‌چنين بى خود شوم رامش * فريب دانهء خالم چنين افكنده در دامش\r\nز انبوه غمت در سينه‌ام دل آن‌چنان سوزد * كه اندر گله افروزد شبان اندر شبان آتش\r\nبعد از اين جز در ميخانه مرا نيست مقام * خاصه اكنون كه بهار آمد و شد ماه تمام\r\nمرا سفيد شد از هجر ديده چون يعقوب * ز وصل يوسفم اى باد بوى پيرهنى \r\n\r\n","description":"","footnote":"","page_name":" 1678 ","page_number":322},
  {"content":"\r\n\r\n\r\n( 1010 - وفات حاج ميرزا سيد اسماعيل علوى سبزوارى ) *\r\nسادات علوى در همين سال ( ص 1674 ) گذشتند و آنجا گفتيم كه آنها از اولاد حضرت على بن الامام جعفر الصادق ( عليه السلام ) هستند ، لكن ما نمىدانيم كه اين شعبه از اولاد آن جناب چه وقت بسبزوار آمده‌اند ، الا اينكه على التحقيق در مائه دهم در آن شهر بوده‌اند ، زيراكه در « مطلع الشمس 3 : 192 » مزارى را ذكر كرده كه در برابر قريهء آزاد منجير از توابع قصبهء نزول‌آباد سبزوار واقع شده و قبرى در آن موجود و در حوالى آن دو سنگ لوح است كه بر يكى اين عبارت را نوشته‌اند : « هذا مرقد سيادت و رفعت پناه عزت و معالى دستگاه امير سيد على علوى سنه 1038 هزار و سى و هشت » ، بر ديگرى كه به ديوار نصب است نوشته‌اند : « هذا مرقد مرحوم سيادت پناه مير محمد بن مير محمد صالح سبزوارى 1151 هزار و صد و پنجاه و يك » ، انتهى .\r\nو اين مير محمد خوب برحسب طبقه مىتواند پدر حاج ميرزا سيد عبد الغفور كه اينك ذكر مىشود - و اگر نه پدر پدر او - باشد . لكن نصى ما بر آن نديده‌ايم و نمىتوانيم ادعاء صحت آن را بنمائيم ، بلكه در « مطلع الشمس ، ج مذكور ، ص 218 » در احوال مرحوم حاجى ميرزا ابراهيم شريعتمدار ( 1315 ) پسر صاحب عنوان فرمايد : جد اعلاى ايشان مرحوم مير سيد ولى علوى ( اعلى اللّه مقامهم ) بوده ، مطهرون نقيات ثيابهم ، و هريك از مرحومين مبرورين در عالم علم و فضل مقامى معلوم و مرتبتى بلند داشته و وقت خود را به تنسك و تقوى و طلب مرضات بارىتعالى ( جل ذكره ) گذاشته تا درگذشته‌اند ، انتهى .\r\nو در نامه‌ئى كه سيد محمد حسن علوى ( 1349 ) در « 20 شعبان تا 17 ماه رمضان 1372 » به اين فقير تحرير فرموده نوشته است كه دو نفر مير سيد ولى در اجداد اين‌ها بوده‌اند :\r\nكبير و صغير ، كه قبر يكى از آنها در قريهء ششتمد از بلوك كوه ميش شش‌فرسنگى سبزوار است ، انتهى . و در « مطلع 3 : 217 » ششتمد و كوه ميش هر دو را از ديهات سبزوار نوشته .\r\n\r\n","description":"","footnote":"","page_name":" 1679 ","page_number":323},
  {"content":"\r\n\r\nو ديگر از كسانى كه ممكن است از اجداد صاحب عنوان باشند مير محمد حسين بن مير سيد احمد السبزوارى است كه بنا بمرقومات « مطلع 3 : 212 و 13 » در مزار امامزاده شعيب كه در بيرون شهر سبزوار به طرف جنوب در پشت باره بفاصلهء عرض يك خندق واقع شده - دفن است و بر روى سنگ قبر او پس از ذكر نامش بطور مسطور وفاتش در سنه 963 نوشته شده .\r\nو اين سادات علوى سبزوار در زمان ما سه شعبه‌اند كه على التحقيق پدران ايشان بهم متصل مىشوند ، لكن ما تاكنون نتوانسته‌ايم آنها را به يكديگر اتصال دهيم :\r\nيكى اين سلسله صاحب عنوان و اولاد او . دويم حاجى ميرزا حسين كبير ( 1268 ) .\r\nسيم حاجى ميرزا ابراهيم ( 1282 ) ، و اين سه شعبه سادات علوى غير از سلسلهء حاجى ميرزا تقى ( 1312 ) و فرزندش حاجى ميرزا حسين صغير سبزوارى هستند كه آنها حسينى مىباشند « 1 » .\r\nو به‌هرحال ، حاج ميرزا سيد اسماعيل صاحب عنوان فرزند مرحوم حاج ميرزا سيد عبد الغفور علوى است كه بنا بمرقومات « شهداء الفضيله » در سبزوار امام جمعه و همچون بعضى ديگر از پدران خود از علماء آن شهر بوده و در سنه 1231 - چنان‌كه در نامهء مذكوره آقاى علوى ( ص 1 ) نوشته - وفات نموده .\r\nو حاج ميرزا سيد اسماعيل خود هم از معاريف علما و سادات خراسان بوده ، و به‌طورىكه در « مطلع 2 : 419 » نوشته در عراق عرب و مشهد مقدس تحصيل علوم نموده و پس از وفات پدر خود در سبزوار امام جمعه شده و رياستى تمام بهم‌رسانيد ، تا در اين سال وفات كرد و جنازه‌اش را بمشهد آورده و آنجا - حسب الوصيه - در توحيدخانه دفن كردند ، و در شبى كه فرداى آن جنازه او را بمشهد آوردند اللهيار خان آصف الدوله - چنان‌كه در نامه‌ئى كه در ( 24 رجب 1373 ) آقاى سيد محمد حسن علوى سبزوارى به اين فقير نوشته ذكر كرده - خواب\r\n\r\n\r\n","description":"","footnote":"\r\n( 1 ) رجوع شود بنامه شماره ج 45 كارتن خشتى بزرگ . يادداشت مؤلف . مع الاسف در حال حاضر دسترسى بنامه مورد بحث نداشتيم . م .\r\n","page_name":" 1680 ","page_number":324},
  {"content":"\r\n\r\nديد كه جسد مطهر حضرت سيد الشهداء ( ع ) را آورده و در توحيدخانه دفن كردند . و فردا كه شد جسد صاحب عنوان را آوردند و در همان مكان به خاك سپردند ، انتهى . و در « مطلع الشمس 2 : 419 » اشارهء به اين واقعه نموده .\r\nو به‌هرحال ، پس از فوت شش نفر پسر از او باقى ماند : اول مرحوم حاجى ميرزا ابراهيم شريعتمدار ( 1315 ) . دويم ميرزا ابو القاسم كه با حاج ميرزا ابراهيم از يك مادر بودند ، و مادر آنها زنى بوده از قريهء ششتمد . و اين ميرزا ابو القاسم - چنان‌كه در مراسلهء ( مورخه 20 شعبان 1372 ) سيد محمد حسن علوى به اين فقير نوشته - از علما و فقها بوده و با برادر مذكور خود براى تحصيل باصفهان آمده و آنجا در نزد حاجى كرباسى درس خوانده ، و هم در اصفهان وفات نموده .\r\nسيم حاجى ميرزا محمد على كه از علماء اين سلسله و هم از اغنيا بوده ، و در عراق عرب در نزد چندين نفر از أعلام تحصيل نموده و در سنه 1309 در سبزوار به وباء عقيما وفات كرد و هم در آن شهر در مقبره‌ئى مخصوص به خودش دفن شد .\r\nچهارم حاجى ميرزا عبد الكريم ( 1337 ) . پنجم حاجى ميرزا حسن ( 1278 ) .\r\nششم حاجى ميرزا زين العابدين رئيس الطلاب كه در احوال حاج ميرزا ابراهيم ذكر مىشود . و مادر اين چهار نفر اخير دختر حاج ميرزا هاشم مشهدى ( 1209 ش 1240 ) بوده ، چنان‌كه در « منتخب التواريخ خراسانى : 493 » فرموده .\r\n\r\n* ( 1011 - وفات مرحوم حاج ميرزا جعفر تبريزى ، ره ) *\r\nوى فرزند مرحوم ميرزا احمد مجتهد است كه در ( 1265 ) بيايد .\r\n\r\n","description":"","footnote":"","page_name":" 1681 ","page_number":325},
  {"content":"\r\n\r\nمرحوم حاج ميرزا جعفر از علما و فقهاء تبريز بوده « 1 » و در نزد پدر خود و حاج شيخ محمد حسن نجفى كه در ( 1266 ) بيايد درس خوانده و كتب چندى تأليف كرده :\r\nاول « رساله‌ئى در عصير عنبى » . دويم « شرح شرايع » كه جلدى در أغسال از آن بيرون آمده و حاج شيخ محمد حسن مرقوم و شيخ حسن نجفى كه در ( 1201 ش 68 ) گذشت و شيخ جواد نجف كه در ( 1294 ) بيايد برآن اجازات و تقريظاتى نوشته و بر اجتهاد و رفعت مقام او تصريح كرده‌اند .\r\nو او در اين سال بوباء وفات كرد . و فرزندش مرحوم حاج ميرزا موسى از اعاظم علماء محققين و فقها و اصوليين بوده ، و در نزد شيخ انصارى و حاج سيد حسين ترك درس خوانده\r\n\r\nحاج ميرزا موسى صاحب اوثق الوسائل\r\nو تأليفاتى دارد : اول كتاب « اوثق الوسائل » در شرح « رسائل شيخ انصارى » مرقوم كه معروف به « حاشيهء ميرزا موسى » است . انجام تأليف آن سنه 1295 . دويم « تقريرات درس » استادش حاجى سيد حسين مذكور . سيم « حاشيه بر قوانين » كه - خواهرزاده‌اش حاج ميرزا لطف‌على كه در ( 1340 ) بيايد آن را تدوين كرده « 2 » .\r\nو فرزند ديگر صاحب عنوان كه خواهر حاج ميرزا موسى باشد دخترى است كه زوجه برادرزاده‌اش حاج ميرزا على و مادر حاجى ميرزا لطف‌على ثانى بوده .\r\nو فرزند ديگر صاحب عنوان كه برادر حاج ميرزا موسى باشد ميرزا صادق ، و فرزند او ميرزا جعفر بوده كه او شاگرد آقاى شريعت بوده و كتابى بنام « الدرر الغروية » در حاشيه بر\r\n\r\n\r\n","description":"","footnote":"\r\n( 1 ) شاهزاده نادر ميرزا در كتاب « جغرافياى مظفرى : 53 » كه بنام « تاريخ و جغرافى دار السلطنه تبريز ، بضميمه شرح حال بزرگان » چاپ شده است ، پس از شرح حال حاجى ميرزا لطف‌على امام جمعه برادر صاحب عنوان كه به شماره ( 1018 ) بيايد ؛ راجع به صاحب ترجمه گويد :\r\n« حاجى ميرزا جعفر مردى فاضل و نحرير بود ، روزگارى دراز بدرگاه امير المؤمنين عليه السلام تفقه كردى ، چون به تبريز آمد سالى دو بيش نماند كه بدرود جهان گفت ، اكنون از او فرزندان باشد ، يكى از آنان حاجى ميرزا موسى نام با علم و زهد و تقوى » الخ . م .\r\n( 2 ) مؤلف « ريحانة الادب 1 : 204 » وفات حاجى ميرزا موسى را بسال 1307 در تبريز نوشته . م .\r\n","page_name":" 1682 ","page_number":326},
  {"content":"\r\n\r\n« فرائد » تأليف كرده ، چنان‌كه در « الذريعة 8 ش 470 » فرموده .\r\n\r\n* ( 1012 - تولد حبيبه خانم شاعرهء هرسكى ) *\r\nوى دختر على پاشا و خود بطورىكه در « خيرات حسان 1 : 98 » فرموده در ادبيات ماهر و همانا در اين سال متولد شده و در اسلامبول بمزاوجت محمد افندى « 1 » كاتب درآمده و اين غزل از او است :\r\n جگرده تيغ غمزك زخمىوار كن اتمه پيگانك * تير اى قاشى ياى ارتق تير ديرتمه مژگانك\r\nنگاه مست كه جانا كه شايان كوردك اغيارى * ينه نوپاره‌لر اچدى درونه تيغ هجرانك\r\nاو غافل بىخبر نادان عدويه همدم اولمشسين * وصالكدن بزى دور ايلدك وارولسون احسانك\r\nاميد مرحمت قلمق عبث درسندن اى كافر * سنى بيدين ديمشلردى ازلدن يوقدر ايمانك\r\nحبيبه بىدوا درددن خلاص اولمقده مشكلدر * اميد ايتمز اسير درد اولانلر غيرى درمانك \r\n\r\n\r\n","description":"","footnote":"\r\n( 1 ) در مأخذ : محمد ذهنى افندى است و گويا مقصود همانست كه در ص 1690 ش 1019 بيايد . م .\r\n","page_name":" 1683 ","page_number":327},
  {"content":"\r\n\r\n\r\n* ( وفات ميرزا عباس نشاطى شاعر هزارجريبى ) *\r\nشرح احوال او در ( 1200 ش 58 ) گذشت .\r\n\r\n* ( 1013 - تولد مرحوم سيد عبد اللّه 33 بهبهانى ، ره ) *\r\nوى فرزند مرحوم آقا سيد اسماعيل 32 بهبهانى ( ره ) است كه در ( 1229 ج 3 ش 399 ) گذشت .\r\nمرحوم سيد عبد اللّه ( ره ) از اجلهء علماء تهران و از معاريف رجال آن سامان و قدوهء مشروطه‌خواهان است ، و او در اين سال - چنان كه در « شهداء الفضيله : 370 » نوشته - در نجف متولد شده ، و در « نقباء البشر : ش 1719 » در سنه 1256 فرموده ، و در « دانشمندان و سخن‌سرايان فارس 1 : 477 » در سال 1257 نوشته « 1 » .\r\nو به‌هرحال ، در خدمت مرحوم شيخ راضى و حاجى سيد حسين ترك و ميرزاى شيرازى درس خوانده تا فقيهى فاضل گرديد ، و « مجموعه‌اى در بيست و پنج مسئله از مسائل عويصهء فقهيه » در سنه 1292 تأليف كرده ؛ هر مسئله را در رساله‌ئى جدا كه نسخه آن در كتابخانه رضويه موجود است ، چنان كه در « فهرست كتابخانه ج 2 فصل 5 در كتب فقه چاپى . ص 127 ش 414 » نوشته .\r\n\r\n\r\n","description":"","footnote":"\r\n( 1 ) در سال 1256 تولد حاج شيخ عبد اللّه مازندرانى ( ش 890 ) و در 1257 تولد مير سيد محمد سنگلجى ( ش 901 ) دو نفر همفكران سيد بهبهانى بوده ، كما لا يخفى . م .\r\n","page_name":" 1684 ","page_number":328},
  {"content":"\r\n\r\nو در تهران رياست كلمه و نفوذى تمام بهم رسانيد ، و چون صداى مشروطهء ايران برخاست مردمان مشروطه‌خواه از نفوذ وى استفاده نموده و در آن مقصد وى را با خود همراه كردند ، و او بجدى تمام در تأسيس مشروطه اقدام فرمود ، و موقعى كه محمد على شاه توپ بمجلس بست او به سفر عتبات رفت و بعد از آن بتهران برگشت و از وضع مجلس - بنا بر مسطورات « احسن الوديعه » - منزجر شده و همواره ببدگوئى آن مشغول بود تا در نتيجه ، مردمان مشروطه خواه شبانه بخانهء وى رفته و او را در سه‌ساعتى شب شنبه نهم ماه رجب الفرد سنه 1328 هزار و سيصد و بيست و هشت - مطابق 25 سرطان ماه برجى - چنان‌كه در روزنامهء وقت نوشته با شش‌لول مقتول نمودند در حضور فرزندش حاجى مير سيد محمد چنان كه در « دانشمندان » مذكور در ترجمه فرزند مرقومش نوشته .\r\nو پس از آن در سنه 1332 فرزندش مير سيد محمد عظام او را بنجف برده و آنجا در نزد پدرش دفن كردند . و در « فهرست كتابخانه رضويه » شهادت او را در شعبان اين سال ، و در « شمس التواريخ » هم در اين سال بدون تعيين ماه ، و در « گاهنامهء 1311 » در رجب سنه 1329 و در « احسن الوديعه » بدون تعيين ماه در سنه 1329 نوشته‌اند .\r\nو او دختر مرحوم ميرزا محمد صالح عرب داماد را كه در ( 1303 ) بيايد بزنى داشته ، و پس از خود دخترى 34 برگزار كرد كه زوجه ميرزا محسن بن ميرزا محمد باقر صدر العلماء گرديد ، و هم او بموجب « نابغه علم و عرفان : 398 » هفت پسر داشته :\r\nاول مرحوم علم الهدى 34 كه اكبر اولاد ذكور بوده . دويم حاجى مير سيد محمد 34 كه اينك از معاريف علما و اعيان تهران است و در ( 1291 ) بيايد .\r\nسيم مير سيد احمد 34 كه چندين دوره نماينده مجلس بود و در هنگام اذان صبح شب يكشنبه 28 شوال سنه 1366 در تهران وفات نمود .\r\nچهارم ميرزا محمود 34 معروف بميرزا كوچك . پنجم ميرزا سيد على 34 .\r\nششم آقا رسول 34 . هفتم حاج آقا 34 كه در حيات پدر خود وفات كرده .\r\nو ديگر از فرزندان او كه در « نابغه » ذكر نشده : حاج ميرزا مصطفى 34 كه در تهران سردفتر اسناد رسمى بوده است و در اوائل ع 2 سنه 1367 وفات نمود ، چنان كه در « اطلاعات\r\n\r\n","description":"","footnote":"","page_name":" 1685 ","page_number":329},
  {"content":"\r\n\r\nش 6569 صادره در 7 ع 2 - 1367 » نوشته « 1 » .\r\n\r\n* ( 1014 - تولد عبد المجيد ميرزا ، عين الدوله قاجار ) *\r\nوى فرزند عضد الدوله احمد ميرزا است كه در ( 1234 ج 3 ش 462 ) گذشت .\r\nعبد المجيد ميرزا از رجال بزرگ خانوادهء قاجاريه است كه در اين سال متولد شده و در سنه 1310 لقب عين الدوله يافته ، چنان كه در « منتخب التواريخ مظفرى : 441 » نوشته ، و در ادوار مختلفهء دولت ناصرى و مظفرى سمت‌هاى عديده داشته تا در سنهء 1321 صدر اعظم مظفر الدّين شاه گرديد . و در همان اوان مشروطه‌خواهان از گوشه و كنار مملكت سر بدر آورده و زمزمه‌ها آغاز نهادند و عين الدوله با تمام قوى با آنها مخالفت و تا توانست ازهرجهت مانع تأسيس اين مؤسسه گرديد ، و در اثر آن در سنه 1324 از آن منصب معزول و خانه‌نشين گرديد ، تا در روز چهارشنبه هفتم ماه جمادى الاولى سنه 1346 هزار و سيصد و چهل و شش - مطابق 10 آبان‌ماه باستانى - وفات كرد ، چنان‌كه در « سالنامهء پارس 1307 ص 24 » نوشته .\r\n\r\n* ( 1015 - وفات ملا عبد الوهاب شيخ الاسلام مشهدى ، ره ) *\r\nملا عبد الوهاب از علماء مشهد مقدس بوده ، و كتب چندى تأليف فرموده ، از آن\r\n\r\n\r\n","description":"","footnote":"\r\n( 1 ) تفصيل اسامى اولاد و اعقاب و آباء و اجداد و سلسلهء نسب و شرح حال صاحب عنوان در مجلد اول كتاب « جامع الانساب » راقم سطور مذكور ، و تصويرى از او و مرحوم حاج شيخ فضل اللّه شهيد ( قدس اللّه روحه ) در ص 1609 كتاب حاضر بطبع رسيد . م .\r\n","page_name":" 1686 ","page_number":330},
  {"content":"\r\n\r\nجمله : « تعليقات بر رياض المسائل » ، و در اين سال وفات نموده و در توحيدخانهء مباركه دفن شده « 1 » .\r\n\r\n* ( 1016 - وفات على اصغر سياف شيرازى ) *\r\nوى از عرفا و شعرا بوده ، و مثنويى دارد عرفانى بنام « كشف الاسرار » كه پنج دفتر است ، و در اين سال وفات نموده چنان كه در « الذريعة 18 : 14 ش 448 » فرموده .\r\nو در « مؤلفين كتب چاپى 4 : 466 » وى را بعنوان حسينعلى شاه ثانى ترجمه نموده و شرحى نوشته بخلاصهء اينكه : وى مريد حسينعلى شاه اول ( حاج محمد حسين شيخ زين الدّين ) بوده ، و آن مرشد كامل لقب خود را بوى بخشوده و او را بدان ملقب فرموده ، و او هيچ بمكتب نرفته و الف از باء نشناخته و صاحب مقامات بلند و حالات ارجمند بود ، و جماعتى ارادت بوى داشتند ، و در أثناء شغل شمشيرگرى گاهى حالى بوى دست مىداد و اشعارى مىگفت و سياف تخلص مىكرد ، و پس از فوت در ميانه حافظيه و تكيه چهل‌تنان در شيراز دفن شد ، انتهى .\r\nو در « دانشمندان و سخن‌سرايان فارس » پس از اتمام ترجمه صاحب عنوان فرمايد :\r\nاز او پسرى بنام حسينعلى و دخترى مسماة به بىبى باقى ماند ، و نتيجهء دخترى او آقاى\r\n\r\n\r\n","description":"","footnote":"\r\n( 1 ) ظاهرا مأخذ اين شرح حال كتاب « مطلع الشمس » است كه صاحب « الكرام البررة :\r\n805 » نيز از آن اخذ نموده ، و ديگر از تأليفات شيخ الاسلام « حواشى قوانين الاصول » و « حواشى شرح تذكرهء هيئت » است . وى در « تاريخ علماء خراسان : 85 - 86 » ميرزا عبد الرحمن مدرس نيز مذكور و آنجا در حقش گويد : « عالمى فاضل و محققى كامل ، در غالب علوم ماهر ، لا سيما رياضيات كه در آنها رئيس و قاهر بوده . والد ماجدش مولانا عبد الرحمن و خود شيخ الاسلام مشهد مقدس است ، استفاضهء فنون در خدمت مرحوم شهيد [ ميرزا مهدى مشهدى متوفى 1218 
  ] نموده ، در عمليات نجوم استاد بارع گرديد » الخ . و فرزند صاحب عنوان نيز ملا عبد الرحمن شيخ الاسلام است كه در ( 1292 ) بيايد . م .\r\n","page_name":" 1687 ","page_number":331},
  {"content":"\r\n\r\nابو طالب پدرام ملقب به طالب على نعمة اللهى از اهل علم و ادب چند جلد از مثنوى اين جد بزرگوار را چاپ كرد .\r\n\r\n* ( 1017 - وفات شاهزاده كامران ميرزا ) *\r\nدر « ديوان قاآنى » چاپ محجوب ( ص 979 ) مرثيه‌اى براى شاهزاده كامران ميرزا دارد كه ماده تاريخ آن اين سال ( 1262 ) مىشود .\r\nبايد تحقيق كرد اين كيست ( در فرزندان فتحعلى شاه و نايب‌السلطنه و محمد شاه ) .\r\n\r\n* ( 1018 - وفات مرحوم حاج ميرزا لطف‌على تبريزى ، ره ) *\r\nوى فرزند مرحوم ميرزا احمد مجتهد تبريزى است كه در ( 1265 ) بيايد .\r\nمرحوم حاج ميرزا لطف‌على از اعاظم علما و فقها بوده و در كربلا با پدر خود در خدمت مرحوم آقا سيد على كربلائى ( كه در 1231 ج 3 ش 423 گذشت ) درس خوانده و بعد از چندى بتبريز آمده و در حيات پدر امام جمعهء آن شهر شد ، و كتب چندى تأليف كرده :\r\nاول كتاب « اوثق الوسائل » در شرح « رياض المسائل » استادش آقا سيد على مرقوم كه تا مبحث تيمم رسيده . انجام تأليف جلدى از آنكه تا مبحث استعمال آب مستعمل در حدث است 2 شنبه 14 ذىالقعده سنه 1260 .\r\nدويم « تفسيرى بزرگ » در دو جلد كه فقط تفسير ربع سيم قرآن است و بسى از مسائل كلاميه را در آن آورده ، چنان‌كه در « الذريعة 4 : ش 1320 » ذكر كرده .\r\nسيم « شرح قصيدهء بانت سعاد » كعب بن زهير در مدح حضرت رسول ( ص ) .\r\nچهارم « كتابى در زكات » كه تمام نشده . پنجم كتاب « ملاذ الداعى » كه مجموعه‌اى\r\n\r\n","description":"","footnote":"","page_name":" 1688 ","page_number":332},
  {"content":"\r\n\r\nاست در مواعظ و اخلاق . ششم « شرح قصيدهء برده بو صيرى » .\r\nو او در زمان حيات پدر در اين سال بوباء وفات كرد ، چنان كه در « شهداء الفضيله : 382 » فرموده . و فرزندش حاج ميرزا على در ( 1284 ) بيايد ، و ديگر فرزندان او : حاج ميرزا اسماعيل و حاج ميرزا محمد از اهل علم و فضل بوده‌اند « 1 » .\r\n\r\n\r\n","description":"","footnote":"\r\n( 1 ) صاحب اين عنوان برادر حاجى ميرزا جعفر است كه به شماره ( 1011 ) گذشت . نادر ميرزا در « جغرافياى مظفرى : 53 » گويد : « حاجى ميرزا لطف‌على امام جمعه ، فرزند بزرگ ميرزا احمد مجتهد است ، بدان روزگار چنوئى بفضل و هنر و قبول در تبريز نبود ، فقيه بىنظير و اديب بصير بود ، آن‌گاه اگر كسى را در علوم ادبيه و فنون عربيه دستى بود او بود ، همواره سراى او محفل ادبا و مأربه ظرفا بود ، چون او را در تبريز قبولى بزرگ بود بيشتر اوقات اين بزرگ صرف انجام مهام مردم مىشد ، آنگاه كه او را فراغتى بودى با اهل ادب بسر بردى ، به زبان تازى نيز شعر فرمودى ، بزرگان و اكابر درگاه خلافت نيز او را بديدهء احترام ديدندى . آن بزرگ را حلقهء بودى صبحگاهان بمسجدى منسوب به خود آنجا درس گفتى نخست اصول پس از آن فقه كوتاه ، و گفتند طلاب را با فايدت بود ، مرا همواره بفراگرفتن علوم تحريص فرمودى ، گرچه من آن پايه نداشتم كه بحلقهء آن بزرگ حاضر آيم ؛ بفرمودى بيا ، تواند بود كلمهء فراگيرى ! گاه بديدار اسپهبد تجشم فرمودى و با من سخن كردى و نكته آموختى .\r\nدر جسم نيز بسطتى بسزا داشت ، مكرم و محتشم همىزيست تا بسال يك‌هزار و دويست و شصت و دو هجرى و بائى بزرگ در تبريز بيفتاد ، مردم پراكنده شدند ، ميرزا احمد مجتهد با فرزندان بروستاى القالند پس از ناحيه سردصحرا شدند و بدانجا با برادر كهتر حاجى ميرزا جعفر بدرود كردند ، من در خدمت اسپهبد به اسكو بوديم بيامديم بروستاى رواسان ميرزا احمد را در خيمه ديدار كرد و تعزيت گفت ، اكنون اينان همه رفته‌اند ، رحمة اللّه عليهم ، و من مانده‌ام بروزگار خشن . از خداى خواهم كه مرا توفيق توبه دهد و چندانم روان بخشد كه گناهانم بخشوده باشد » .\r\nپايان كلام نادر ميرزا ، و اين تفصيل را نقل كرديم تا هم معرفى صاحب عنوان و هم معرفى نويسنده اين شرح حال هر دو شود و خوانندگان بدانند كه در ميان شهزادگان قديم چنين بزرگانى نيز بوده‌اند . م .\r\n","page_name":" 1689 ","page_number":333},
  {"content":"\r\n\r\n\r\n* ( 1019 - تولد محمد ذهنى افندى ) *\r\nوى از رجال فاضل و معروف عصر خويش بوده كه در اين سال - چنان‌كه در « خيرات حسان 1 : 98 » فرموده - متولد شده ، و كتابى بنام « مشاهير النساء » در احوال زنان تأليف كرده كه در « خيرات حسان » چندى از آن نقل نموده .\r\n\r\n* ( 1020 - تولد نثار شاعر قشقائى ) *\r\nوى ميرزا محمد بن ملا على بابا بن ملا حسينعلى بن ملا صيد على از تيرهء چتر « 1 » ايل قشقائى است .\r\nملا على بابا از اهل علم و در محلهء لب‌آب شيراز ساكن بوده .\r\nفرزندش ميرزا محمد از شعراء شيراز و اهل علم و ادب بوده و در اين سال در شيراز متولد شده و در شاعرى نثار تخلص داشته « 2 » .\r\n\r\n\r\n","description":"","footnote":"\r\n( 1 ) چتر بكسر اول و دوم مشدد ، چنان كه در اصل كتاب ضبط شده است . م .\r\n( 2 ) مآخذ شرح حال نثار شيرازى را در « فرهنگ سخنوران » بدين شرح ذكر كرده است : « آثار عجم » فرصت و « ريحانة الادب » مدرس و « مرآة الفصاحهء » داور و « نامه فرهنگيان » عبرت نائينى . م .\r\n","page_name":" 1690 ","page_number":334},
  {"content":"\r\n\r\n\r\n* ( 1021 - تولد مرحوم حاجى سيد محمد 28 حلى ، ره ) *\r\nوى ابو المعز فرزند مرحوم حاجى سيد محمد مهدى 27 قزوينى حلى است كه در ( 1222 ) گذشت « 1 » . مرحوم حاجى سيد محمد از علما و فقها و اهل شعر و ادب بوده و در اين سال از دختر شيخ على بن شيخ جعفر نجفى در حله متولد شده ، و كتب چندى بنظم و نثر تأليف كرده ، از آن جمله : « كتابى در تجويد قرآن » .\r\nو در روز يك‌شنبه غرهء ماه محرم الحرام سنه 1335 هزار و سيصد و سى و پنج - مطابق 6 عقرب ماه برجى - در حله وفات كرد و نعش او را از آنجا بنجف آورده و در مقبرهء معروفهء آل قزوينى دفن كردند « 2 » .\r\n\r\n* ( 1022 - وفات محمد ، شاعر صائب تخلص تركى عثمانى ) *\r\nدر « ريحانة الادب 2 : 408 » گويد وى در اين سال درسى و پنج‌سالگى وفات كرده ، و اين شعر را از او آورده :\r\n خاطره گلدكجه صائب موميان دلربا * خواب و راحت قالماز اولدى ديدهء خونابده \r\n\r\n\r\n","description":"","footnote":"\r\n( 1 ) مع الاسف طبع شرح حال حاجى سيد محمد مهدى در ( 1222 ) از قلم افتاده و لذا بناچار آن را در ( 1300 ) كه سال فوت اوست ذكر مىكنيم . م .\r\n( 2 ) ظاهرا صاحب اين عنوان همان است كه در « الذريعة ج 15 ش 1069 » ذكر شده .\r\nيادداشت مؤلف\r\n","page_name":" 1691 ","page_number":335},
  {"content":"\r\n\r\n\r\n* ( 1023 - تولد شمس العلماء گركانى تهرانى ) *\r\nوى مرحوم حاج ميرزا محمد حسين بن حاجى ميرزا عليرضا ، از قريه گركان - بفتح گاف پارسى و راء مهمله و كاف و الف و نون - از ديهات عراق ، و معروف به جناب و نيز قريب ؛ و از علما و فقهاء تهران بود و در ادبيات نيز شركت مىنمود ، و شعر هم مىگفت و تخلص ربانى مىفرمود .\r\nو او در اين سال - چنان‌كه در « سخنوران نامى معاصر 1 : 128 » نوشته - در گركان مذكور متولد شده ، و پس از دريافت علوم مقدماتى به شهر قم شتافت و فقه و اصول و تفسير را آنجا درس خواند ، و براى تكميل آنها به بين النهرين رفت و نزد علما و فقها و ادباء آن سرزمين به تحصيل پرداخت ، و پس از سه سال بايران بازگشت و بهند رفت و ده سال در آن سرزمين تعليم و تربيت نمود ، و باز بايران آمد و بتدريس مشغول شد ، و در سنه 1323 بقفقازيه و اسلامبول و حجاز رفت ، و پس از آن رئيس مدرسه علميه و بعد رئيس مدرسه قاجاريه گرديد . و در سنه 1332 مدعى العموم ديوان عالى تميز و بعد از چندى مستشار ديوان تميز گرديد ، و كتب چندى برشته تأليف كشيد ، از آن جمله :\r\nاول كتاب « أبدع البدائع » در علم بديع و محسنات كلام ، تأليف آن سنه 1328 . دويم كتاب « أمانى » . سيم « رسالهء اصول » بنظم . چهارم كتاب « تاريخ خطاطان » . پنجم كتاب « تاريخ شعرا » . ششم كتاب « تاريخ وهابيه » . هفتم رسالهء « بيان » . هشتم « رسالهء تيمم » . نهم « حواشى روضه » . دهم « حواشى قاموس » . يازدهم « حواشى معالم » . دوازدهم كتاب « زينة الاسد » . سيزدهم كتاب « قطوف الربيع » . چهاردهم « رساله‌ئى در معانى » . پانزدهم كتاب « مقصد الطالب » . شانزدهم كتاب « لؤلؤ » . هفدهم كتاب « مقامهء حجيه » . هيجدهم كتاب « لطائف الحكم » در سه جلد . نوزدهم كتاب « نور الحدقة » . بيستم كتاب « نور الحديقة » . بيست و يكم كتاب « الدر اليتيم » در متائيم ( جمع متئام ، يعنى زنى كه عادت بتوأم - دوقلو - زادن\r\n\r\n","description":"","footnote":"","page_name":" 1692 ","page_number":336},
  {"content":"\r\n\r\nداشته باشد ) .\r\nو او در پنج‌شنبه چهاردهم ماه شعبان المعظم سنه 1345 هزار و سيصد و چهل و پنج ، چنان كه در « معاريف » نوشته - مطابق 27 بهمن‌ماه باستانى - در تهران وفات كرد و در مقبره ابن بابويه دفن شد .\r\nو فرزندش ميرزا ضياء الدّين قريب مستشار سفارت ايران در پاريس بوده . و اينك اين اشعار از صاحب عنوان نوشته شد :\r\n زلف سمن‌ساى دوست بر كف باد صباست * يا بگريبان صبح نافه باد خطاست\r\nمهر برآمد بكوه يا مه كنعان ز چاه * فجر دميد از افق يا بت فرخ‌لقاست\r\nصبح اميدى چنين صدق نويدى چنان * غايت مهر و وفا آيت لطف خداست\r\nعمر منى ، گرچه رفت عمر بپايان و باز * چشم‌به‌راه اميد گوش ببانگ در است\r\nترك جفا گر كند ور نكند ؛ ترك ما * شيوه خوبان جفا چاره عاشق وفاست\r\nنغمهء ربانى است گر همه اسرار غيب * گر تو پسندى صواب ور نپسندى خطاست ! \r\nو او برادرى داشته بنام ميرزا محمد تقى كه در « الذريعة 8 : ش 314 » در ضمن كتاب « الدر اليتيم » مرقوم وى را ذكر كرده و از اينكه صاحب عنوان را بذكر وى معرفى كرده معلوم مىشود او أعرف از صاحب عنوان بوده « 1 » .\r\n\r\n\r\n","description":"","footnote":"\r\n( 1 ) مآخذ شرح حال صاحب عنوان در « فرهنگ سخنوران » بدين شرح است : « طرائق الحقائق 3 : 354 » « مجله يادگار ، سال 5 ش 3 بقلم محمد قزوينى » « مجله تعليم و تربيت سال 2 :\r\n589 - 595 بقلم يكى از افاضل » « مجله ارمغان ، سال 7 : 537 - 545 » و « سخنوران نامى معاصر » برقعى . م .\r\n","page_name":" 1693 ","page_number":337},
  {"content":"\r\n\r\n\r\n* ( 1024 - وفات محمد حسين ميرزا ، حشمة الدولهء قاجار ) *\r\nوى فرزند مرحوم محمد على ميرزا دولتشاه است كه در ( 1203 ش 78 ) گذشت .\r\nمرحوم حشمة الدوله از شاهزادگان رشيد و دلاور قاجاريه است ، و پس از پدر والى كردستان و كرمانشاه گرديد ، و همواره با محمد تقى ميرزا حسام السلطنه كه والى لرستان بود و در ( 1206 ش 117 ) گذشت بزد و خورد مشغول بود ، تا در اين سال در تبريز وفات كرد ، و فرزندانى برجا نهاد ، از آن جمله : يكى مرحوم محمد هادى ميرزا كه از جملهء شعرا بوده و تخلص صابر مىنموده و او در كرمانشاه متولد شده و فنون ادب و خطوربط را نيكو ياد گرفت و در سرودن اشعار عربى و فارسى كامل گرديد و در آخر به مرض نقرس و مفاصل مبتلا و بسترى شد .\r\nو زياده بر هفتاد سال عمر نمود ؛ چنان‌كه در « معاريف » نوشته ، و زوجه‌اش دختر عليشاه ظل السلطان ( 1210 ش 150 ) بوده « 1 » .\r\n\r\n* ( 1025 - وفات طرب شاعر مرودشتى ) *\r\nوى مرحوم محمد رفيع خان بن ربيع خان فارسى است .\r\nربيع خان حاكم ناحيهء مرودشت فارس بوده و در سنه 1250 وفات نموده .\r\nفرزندش محمد رفيع خان از معاريف آن سامان و پس از پدر حاكم مرودشت شده\r\n\r\n\r\n","description":"","footnote":"\r\n( 1 ) تنها مأخذ « فرهنگ سخنوران » در ترجمه محمد هادى ميرزا كتاب « حديقة الشعراء » احمد بن ابى الحسن شيرازى است ، و نيز در كتاب مذكور باستناد مأخذ مزبور فرزند ديگرى براى صاحب عنوان آورده بنام اسحاق ميرزا كه او هم از شعرا و تخلصش نيز صابر بوده ، و اللّه العالم . م .\r\n","page_name":" 1694 ","page_number":338},
  {"content":"\r\n\r\nو شعر هم مىگفته و تخلص طرب مىنموده و در اين سال وفات كرده « 1 » .\r\n\r\n* ( 1026 - وفات مرحوم سيد محمد هاشم 32 تنكابنى ، ره ) *\r\nوى فرزند مرحوم مير محمد حسين 31 بن مير محمد رضا 30 بن مير محمد على 29 ابن مير سيد محمد 28 شهيد ابن مير محمد صالح 27 خاتون‌آبادى ( ره ) است .\r\nمير محمد صالح در ( 1207 ش 125 ) گذشت . فرزندش مير سيد محمد 28 شهيد از سادات معروف اين خانواده است كه نادر شاه به شرحى كه در « شجره‌نامه خاتون‌آباديها » نوشته شده وى را در اصفهان بفلك بسته و چوب زد ، و او پس از سه روز وفات كرد و وصيت كرد كه اولادش ديگر در اصفهان نمانند و آنها حسب الوصيه پس از وفات او از اصفهان جلاء وطن كرده و به تنكابن آمدند .\r\nو در اين كلامى نيست ، الا اينكه در « شجره‌نامهء » مذكوره كه تأليف حاج ميرزا حسين نايب الصدر ( 1326 ) است و نيز در شجره‌نامهء ثانيه بنام « أغصان طيبه » تأليف آقاى - خاتون‌آبادى ( 1316 ) وى را فرزند ميرزا عليرضا 27 بن مير محمد اسماعيل 26 نوشته‌اند ، و آنچه ما وى را فرزند مير محمد صالح نوشتيم نقل از « الذريعة 8 : ش 851 » و « روضات الجنات : 198 چاپ اول » است ، و آنجا تاريخ شهادت را سنه 1148 كه سال جلوس نادر باشد نوشته .\r\nفرزند اين مير سيد محمد شهيد ، يعنى مير محمد على 29 نخستين كسى است از اين خانواده كه از اصفهان بتنكابن رفته و آنجا متوفى و مدفون شده و اينك مزار او معروف به\r\n\r\n\r\n","description":"","footnote":"\r\n( 1 ) مآخذ شرح حال طرب شيرازى در « فرهنگ سخنوران » بشرح ذيل است : « انجمن خاقان » فاضل گروسى ، « مجمع الفصحا » ، « فارسنامهء ناصرى » ، « مرآة الفصاحهء » داور ، « سفينة المحمود » محمود ميرزا قاجار ، « تذكره دلگشا » از نواب شيرازى ، « تذكره ثمر » نائينى و « محك شعراء » شاملوى خراسانى . م .\r\n","page_name":" 1695 ","page_number":339},
  {"content":"\r\n\r\nپير سيد مىباشد ، چنان‌كه در « الذريعة 6 : ش 983 » نوشته .\r\nو سيد محمد هاشم خود از علما و نزيل قزوين بوده و چندين كتاب تأليف نموده :\r\nاول « حاشيه بر قوانين » . دويم « كتابى در اخلاق » كه نسخهء آن نزد نواده‌اش حاج سيد اسد اللّه 34 ( 1339 ) موجود است . و در اين سال در قزوين وفات كرده و در كربلا نزديك باب قاضى الحاجات دفن شده ، چنان كه در جلد و شماره مذكورهء « الذريعة » فرموده . و او فرزندانى داشته : يكى سيد صدر الدّين 33 كه در ( 1316 ) بيايد ، و ديگر دخترى كه او زوجهء سيد محمد تقى و مادر سيد محمد تنكابنى ( 1277 ) است .\r\n\r\n* ( 1027 - وفات افسر شاعر كردستانى ) *\r\nوى ميرزا مرتضى ابن ميرزا عبد الكريم از شعراء عصر خود بوده و در اين سال وفات نموده ، چنان كه در « ريحانة الادب 1 : 94 » فرموده و اين دو شعر را از او آورده :\r\n گويند در آذار شود شاد دل زار * غمگين دل من بين كه نشد شاد در آذار\r\nنيسان و ايارم بچه كار آيد بىدوست * آذار و بهارم بچه كار آيد بىيار \r\nو افسر تخلص چند نفر ديگر غير از او است « 1 » .\r\n\r\n* ( 1028 - وفات فدوى شاعر زنوزى خوئى ، ره ) *\r\nوى مرحوم ملا مهر على مهرى اديب ترك تبريزى است كه از فضلا و شعرا و ادباء بزرگ\r\n\r\n\r\n","description":"","footnote":"\r\n( 1 ) ظاهرا مأخذ « ريحانه » در ترجمه صاحب عنوان « مجمع الفصحا » بوده ، و در « فرهنگ سخنوران » جمعا نوزده نفر شاعر افسر تخلص را ياد كرده است . م .\r\n","page_name":" 1696 ","page_number":340},
  {"content":"\r\n\r\nو اهل عرفان و ذوق و تفريد و تجريد بوده ، و به زبان عربى و فارسى و تركى شعرهاى خوب مىگفته و تخلص فدوى مىنموده ، و در اين سال در تبريز وفات كرده ، چنان‌كه در « معاريف » فرموده .\r\nو در « مجمع الفصحا » تخلص او را مهرى نوشته . و در « ريحانة الادب 3 : 200 » اين اشعار را در مدح حضرت امير ( ع ) از وى آورده « 1 » :\r\n ها على بشر كيف بشر * ربه فيه تجلى و ظهر\r\nهو و المبدا شمس و ضياء * هو و الواجب نور و قمر\r\nفلك فى فلك فيه نجوم * صدف فى صدف فيه درر\r\nجنس الاجناس على و بنوه * نوع الانواع الى حادى عشر\r\nكل من مات و لم يعرفهم * موته موت حمار و بقر\r\nما رمى رمية الا و كفى * ما غزا غزوة الا و ظفر\r\nأغمد السيف متى قابله * كل من جرد سيفا و شهر\r\nإذ أتى احمد فى خم غدير * بعلى و على الرحل نبر\r\nقبل تعيين وصى و وزير * هل ترى مات نبى و هجر ؟ ! \r\n\r\n* ( 1029 - تولد ميرزا يوسف 34 نقيب الاشراف تبريزى ) *\r\nوى فرزند ميرزا شفيع 33 نقيب الاشراف ( 1281 ) و خود از سلسلهء سادات شيخ‌الاسلامىهاى -\r\n\r\n\r\n","description":"","footnote":"\r\n( 1 ) مآخذ ديگر فدوى چنان كه در « فرهنگ سخنوران » است : « دانشمندان آذربايجان » تربيت و « رياض الجنهء » زنوزى و « مجله دانشكده ادبيات تبريز . سال 1 ش 5 » بقلم سيد حسن قاضى طباطبائى . م .\r\n","page_name":" 1697 ","page_number":341},
  {"content":"\r\n\r\nتبريز است كه در اين سال - چنان كه در كتاب « دانشمندان آذربايجان » نوشته - متولد شده ، و مردى خوش‌صحبت و بذله‌گو و مزاح دوست بوده ، و پس از مدت پنجاه و پنج سال قمرى عمر در سنه 1317 هزار و سيصد و هفده وفات نموده .\r\nو در « شجره‌نامهء سادات وهابىها : ص 23 » وى را بعنوان ميرزا يوسف 34 رئيس السادات نوشته و چندين فرزند براى او آورده . و در « هدية لآل عبا : 51 » فرمايد :\r\nوى نخست منصب نقيب الاشراف داشت و پس از آن رئيس السادات گرديد . و پس از واقعهء تاراج خانهء نظام العلماء مبغوضا بطهران احضار شد .\r\nآن‌گاه وفاتش را در طهران و قبرش را در سمت شرقى صحن شاه عبد العظيم ( ع ) در مقبره اول ضلع جنوب شرقى ذكر كرده .\r\nسنه 1263 قمرى شنبه غرهء ماه محرم الحرام\r\nمطابق\r\nسنه 1225 شمسى ( . . . ) قوس ماه برجى\r\n\r\n* ( وفات آقا سيد صدر الدّين عاملى اصفهانى ) *\r\nشب 14 محرم . شرح احوال او در ( 1193 ج 1 ش 5 ) گذشت « 1 » .\r\n\r\n\r\n","description":"","footnote":"\r\n( 1 ) نمونهء خط آن مرحوم عن قريب در ( ش 1048 ) خواهد آمد . م .\r\n","page_name":" 1698 ","page_number":342},
  {"content":"\r\n\r\n\r\n* ( 1030 - تولد حاجى محمد خان كرمانى ) *\r\nوى فرزند حاجى محمد كريم خان ركن رابع است كه در ( 1225 ج 3 ش 359 ) گذشت .\r\nمرحوم حاجى محمد خان در علم ظاهر و باطن و معقول و بيانات منبرى و حسن محاوره در عصر خود ممتاز بوده ، و در چهارشنبه نوزدهم ماه محرم الحرام اين سال - مطابق ( . . . ) جدى ماه برجى - از دختر محمد قلى ميرزاى ملك‌آرا كه در ( 1203 ش 80 ) گذشت متولد شده ، و پس از پدر فرقهء شيخيه بوى گرويدند چنان‌كه بعد از برادر بزرگ خود حاج محمد رحيم خان - بطورىكه در « نابغهء علم و عرفان : 408 » فرموده - جانشين او گرديد ، و آنجا گويد : او در سنه 1305 به مكه رفت و در آن زمين برين و هم در مدينه با حاج ملا سلطان على گنابدى ملاقات نمود ، انتهى .\r\nو او كتب چندى تأليف كرده ، از آن جمله : اول كتاب « حدائق الاصول » در جمع تقريرات اصوليهء پدر خود . دويم كتاب « هداية المسترشد » در رد كتاب « هدية النمله » تأليف حاج ميرزا محمد رضا همدانى ، انجام تأليف آن ع 1 سنه 1311 .\r\nو در بيستم ماه محرم الحرام سنه 1324 هزار و سيصد و بيست و چهار ، چنان‌كه در « نابغه » فرموده - مطابق جمعه 25 حوت ماه برجى - وفات كرد . و از او فرزندانى بازماند ، از اين قرار : اول حاج عليخان كه در حيات جد خود حاج محمد كريم خان متولد شده . دويم آقا محمد كريم خان ، سيم شيخ احمد خان . و نواده‌اش شيخ محسن خان بن ابراهيم خان بن حاج محمد خان در دورهء اول مجلس وكيل مردم كرمان بود . و بعد از صاحب عنوان - به‌طورىكه در « نابغه » نوشته - برادرش حاج زين العابدين خان جانشين او گرديد .\r\n\r\n","description":"","footnote":"","page_name":" 1699 ","page_number":343},
  {"content":"\r\n\r\n\r\n* ( 1031 - وفات مرحوم حاجى ميرزا مسيح تهرانى ، ره ) *\r\nوى فرزند محمد سعيد رازى و از معاريف علماء تهران بوده و « كتابى در اجتهاد و تقليد » تأليف نموده ، و چون در 2 شنبه 2 شعبان سنه 1244 به حكم وى مردم عوام تهران بر گريبايدوف قونسول دولت روس شوريده و او را كشتند در اثر آن حاجى ميرزا مسيح از تهران تبعيد شد و در شب 2 شنبه 9 صفر سنه 1245 از آنجا بعتبات رفت و بعد از آن در قم توطن نمود ، و آخر در اين سال چندى روزى پس از وفات آقا سيد صدر الدّين وفات كرد ، و هم در حجرهء او در نجف دفن شد ، چنان‌كه مستفاد از « روضات : 333 » است بنقل از فرزند او ، و هم در جلد « قاجاريه ناسخ : 405 » و « منتظم ناصرى » وفات وى را در اين سال بدون تعيين ماه و روز نوشته‌اند .\r\nو در « جنة النعيم : 527 » عنوانى براى او آورده و در آن فرمايد كه وى نزد ميرزاى قمى درس خوانده و در طهران رياستى مهم بهم رسانيد و « شرحى بر قواعد علامه » تأليف كرد و چهل - ستون مسجد جامع طهران را بنا نمود ، انتهى .\r\nو در « الذريعة 13 : 23 ش 1574 » فرمايد : وى « شرحى بر قواعد علامه » دارد كه نسخه آن نزد نواده‌اش ميرزا عبد اللّه بن ميرزا آقا بزرگ بن ميرزا ابو الحسن فرزند صاحب عنوان كه حاج ميرزا مسيح باشد موجود است ، انتهى .\r\n\r\n* ( وفات مرحوم حاجى ملا محمد جعفر استرآبادى ، ره ) *\r\nشب 10 صفر . شرح احوال او در ( 1198 ج 1 ش 44 ) گذشت .\r\n\r\n","description":"","footnote":"","page_name":" 1700 ","page_number":344},
  {"content":"\r\n\r\n\r\n* ( 1032 - تولد توماس اديسون اروپائى ) *\r\nتوماس اديسون از مخترعين و كاشفين بزرگ بشمار آيد و به‌همين‌جهت احوال او را در اين كتاب آورديم . او در اواخر ماه صفر المظفر اين سال - مطابق دلو ماه برجى - متولد شده و پس از كسب فضائل و علوم طبيعى و غيره بفكر اختراع و كشف رموز و اسرارى كه خالق بزرگوار در مصنوعات خود نهاده افتاد ، و در نتيجه چيزهاى بسيار مهمى كه نهايت فائده براى جامعه بشريت دارد كشف و اختراع نمود و عالم بشر را رهين خدمات نافعهء خود فرمود ؛ از قبيل ماشين چاپ ، مخابرات دو جهت در آن واحد ، تلگراف دستى و خانگى ، آلت ضبط صوت ( گرامافون ) ، مركب‌هاى چاپ متنوع ، لامپ چراغ برق و غيره كه نوشته‌اند « يادداشتهاى » او پانصد جلد و هر جلدى شامل هزار صفحه مىباشد . و در روز شنبه پنجم ماه جمادى الاخرى سنه 1350 هزار و سيصد و پنجاه - مطابق 24 مهر ماه باستانى - وفات كرد .\r\n\r\n* ( 1033 - تولد ميرزا على اكبر خان ناظم الاطباء كرمانى ) *\r\nوى فرزند مرحوم حاجى ميرزا حسن طبيب كرمانى است كه در سال ( 1300 ) بيايد .\r\nو خود از فضلا و ادبا و رجال نامى ايران است و شعر هم مىگفته ، و در ماه ربيع المولود اين سال - مطابق ( دلو - حوت ) ماه برجى - در گواشير از بطن حاجيه فاطمه بيگم دختر مرحوم هدايتعلى كوه بنانى كه در ( 1238 ج 4 ش 531 ) گذشت متولد شده ، و كسب علوم طب و طبيعيات و غيره را نموده تا طبيبى بلندپايه و عالمى پرمايه گرديد و بلقب ناظم الاطباء ملقب شد ، و كتابى دارد بنام « پزشكىنامه » در ادويه ؛ كه نهايت در اين فن مفيد و جامع و از\r\n\r\n","description":"","footnote":"","page_name":" 1701 ","page_number":345},
  {"content":"\r\n\r\nجلايل كتب بشمار مىرود ، آغاز تأليف آن اواسط سنه 1311 ، انجام آن شب شنبه 10 ماه رمضان سنه 1314 .\r\nو آخر در چهار ساعت بعد از ظهر روز دوشنبه بيست و ششم ماه ذى القعدة الحرام سنه 1342 هزار و سيصد و چهل و دو - مطابق 9 سرطان ماه برجى - وفات كرد و در تهران در ايوان مقبرهء سر قبر آقا دفن شد . و تاريخ وفات وى بدين‌طور طبق نامه‌ئى است كه آقاى دكتر عليخان مستشفى دوسه روزى بعد از وفات وى از تهران بدين فقير نوشته و اينك هم آن را دارم ، ليكن در « مجله راهنماى كتاب . سال 9 ش 5 ص 487 » در 2 شنبه خرداد نوشته كه مطابق جوزا بشود .\r\nو چند نفر فرزند بزرگوار از او بازماند كه هريك از رجال عصر حاضر مىباشند :\r\nاول : آقاى دكتر على اصغر خان مؤدب الدوله ( 1291 ) .\r\nدويم : آقاى سعيد نفيسى كه در ( 1312 ) بيايد .\r\nسيم : دكتر حسن مشرف نفيسى . چهارم : حسين نفيسى . پنجم : مهندس فتح اللّه نفيسى ، كه هريك در كار خود شهرتى بسزا دارند .\r\n\r\n* ( وفات مرحوم ميرزا محمد تقى نورى ، ره ) *\r\nدر ماه ع 1 . شرح احوال او در ( 1201 ج 1 ش 64 ) گذشت .\r\n\r\n","description":"","footnote":"","page_name":" 1702 ","page_number":346},
  {"content":"\r\n\r\n\r\n* ( 1034 - وفات مير محمد مهدى 31 امام جمعه طهران ، ره ) *\r\nوى فرزند مرحوم ميرزا مرتضى 30 ( 1215 ش 214 ) و خود از معاريف علماء عصر خويش در اصفهان بوده ، و بطورىكه در « مجمع الانساب : 67 » و برخى از مواضع ديگر نوشته در فقه و حديث و عربيت و غيره مهارتى تام و در اخلاق حميده و سخاوت شهرتى تمام داشته ، و « شرحى فارسى بر نهج البلاغة » نگاشته كه چندين جلد است ، و از بعضى مواضع آن چنين برمىآيد كه وى كتابى ديگر بنام « تكملة الحيات » در امامت و غزوات نيز تأليف كرده ؛ چنان كه در « تاريخ نجف و حيره : 80 » تأليف آقاى بلاغى گفته . .\r\nو در وقتى كه شيخ محمد حسن امام جمعهء طهران وفات كرد فتح عليشاه خواست كسى را كه ازهرجهت شايسته باشد بدين منصب برقرار نمايد ، و چون آوازه علم و عمل مير محمد مهدى از هر گوشه و كنار بلند بود ؛ لذا پادشاه وى را بدين‌منظور در سنه 1236 بطهران خواست و او امتثال نموده بدان شهر حركت و در روز عيد نوروز باكمال عزت و جلال بطهران رسيد و نهايت احترام و تمجيد از شاه و مردم براى وى به عمل آمد ، و در همان حين ورود بمنصب معهود منصوب شد و سالها لوازم آن را به عمل آورد ، تا آخر در دوشنبه دوازدهم ماه ربيع الآخر اين سال - مطابق 9 حمل ماه برجى - عقيما وفات كرد ، و نعش او را بنجف بردند ، و پس از وى برادرزاده‌اش آقا ميرزا ابو القاسم 32 ( 1215 ج 2 ش 214 ) به امام‌جمعگى طهران برقرار شد .\r\n\r\n* ( وفات داراى شاعر قاجار ) *\r\n23 ج 1 . شرح احوال او در ( 1211 ) شمارهء ( 162 ) گذشت .\r\n\r\n","description":"","footnote":"","page_name":" 1703 ","page_number":347},
  {"content":"\r\n\r\nيكشنبه چهارم ربيع الآخر\r\nسنه 1226 شمسى\r\nاول حمل ماه برجى\r\n\r\n* ( 1035 - تولد مرحوم آقا ميرزا احمد 34 چهارسوئى ، ره ) *\r\nوى فرزند سيم مرحوم آقا ميرزا محمد باقر 33 چهارسوئى ( 1226 ج 3 ش 370 ) ، و خود از علماء اصفهان و در زهد و عبادت وحيد أوان بوده ، و در شب پنج‌شنبه بيست و دويم مرحوم آقا ميرزا احمد چهارسوئى\r\nماه ربيع الآخر اين سال ( چنان‌كه در « شجره‌نامهء چهارسوئىها » نوشته و نواده‌اش آقا ميرزا احمد ( 1347 ) در ورقه‌ئى كه در احوال او براى اين فقير نوشته و اينك حاضر و در نظر است فرموده ) - مطابق 19 حمل ماه برجى - متولد شده ، و در « احسن الوديعه 1 : 140 » در سنه 1264 نوشته كه ظاهرا غلط باشد .\r\nو به‌هرحال ، او تحصيل علوم نموده تا از علما و فقها گرديد ، و مخدره بيگم صاحب 34 دختر عم خود آقا ميرزا محمد هاشم را بزوجيت اختيار كرد ، و از اصفهان بنجف مهاجرت و آنجا همواره بعبادت بسر مىآورد ، تا در روز چهارشنبه پانزدهم ماه رمضان المبارك سنه 1341 هزار و سيصد و چهل و يك - مطابق 12 ثور ماه برجى - هم در آن زمين مقدس وفات نمود و در نزد عم مرقوم خود دفن شد .\r\n\r\n","description":"","footnote":"","page_name":" 1704 ","page_number":348},
  {"content":"\r\n\r\nدو نمونه از خط مرحوم آقا ميرزا احمد چهارسوئى در ضمائم نسخهء « شرح وافية الاصول » موجود در كتابخانه آقاى حاج سيد محمد على روضاتى\r\n\r\n","description":"","footnote":"","page_name":" 1705 ","page_number":349},
  {"content":"\r\n\r\nو تاريخ وفات او را در « احسن الوديعه 1 : 40 » بطور مذكور و نيز در « شجره‌نامه » بدون تعيين روز هفته همين نحو نوشته ، لكن در « ص 158 احسن » به همين روز هفته و ماه و در سنه 1340 نوشته . و چون بشهادت تقويم هر دو سال مذكور 15 ماه رمضان در ( 1341 ) چهارشنبه بوده نه ( 1340 ) و نيز در « شجره‌نامه » اين نحو است ، معلوم مىشود ( 1340 ) غلط است .\r\nو به‌هرحال ، ميرزا احمد تأليفاتى چند دارد : اول « حاشيه بر شرايع » . دويم « حاشيه بر شرح لمعه » . سيم « كتابى در ادعيه » . و به خط خوش خويش نيز كتب چندى نوشته از آن جمله قرآنى بقطع بغلى و خط بسيار نيكو و ريزه ، مجدول و مذهب كه از نفايس بشمار آيد .\r\nو از دختر عمش فرزندانى داشته بدين شرح : اول ميرزا محمد حسن 35 ( 1298 ) .\r\nدويم : حاجى ميرزا محمد حسين 35 ملاذ كه در 5 شنبه 10 محرم ( عاشوراء ) سنه 1302 متولد شده و از او اولادى بهم رسيده كه در « نسب‌نامه الفت » ذكر شده‌اند ، از آن جمله : دخترى 36 كه زوجه آقا ميرزا محمد باقر 36 ( 1316 ) است .\r\nحاج ميرزا محمد حسين ملاذ روضاتى\r\nآقاى ملاذ در يك ربع ساعت پيش از نيمهء شب 3 شنبه 6 رجب سنه 1382 - مطابق 13 آذر ماه باستانى سال 1341 شمسى - در اصفهان وفات كرد و صبح روز 6 جنازه‌اش را با تشييعى شايسته برداشته و در تخت پولاد در تكيه جدش مرحوم آقا ميرزا محمد باقر در توى بقعه بالاى سر قبر مرحوم آقا ميرزا مسيح ( ره ) عمش دفن كردند ، و روز 7 در مسجد مرحوم آقا ميرزا محمد هاشم در چهارسو برايش فاتحه گرفتند .\r\nو از وى غير از دخترى كه گفتيم فرزندان ديگرى بازمانده كه در « نسب‌نامه الفت » و « شجره‌نامه چهارسوئىها » بشرح نوشته شده .\r\n\r\n","description":"","footnote":"","page_name":" 1706 ","page_number":350},
  {"content":"\r\n\r\n\r\n* ( 1036 - شهادت مرحوم شهيد ثالث ، اعلى اللّه مقامه ) *\r\nوى مرحوم حاج ملا محمد تقى بن محمد برغانى قزوينى ( قدس سره العزيز ) است .\r\nبرغان چنان‌كه در كتاب « فرهنگ آبادىهاى كشور : 63 » نوشته ، نام دو قريه است يكى از تهران و ديگرى از شيراز ، انتهى . و مرحوم شهيد از اين برغان تهران است كه آن از بلوك ساوجبلاغ آن شهر مىباشد .\r\nو مرحوم ملا محمد برغانى فرزند ملا محمد تقى بن محمد جعفر بن ملا محمد كاظم مترجم در « امل الآمل » در محمدين است « 1 » چنان كه در « نقباء البشر : 1630 ش 2180 » نوشته ، و خود از علما و در نهايت تقدس و تقوى بوده ، و بطورىكه در « قصص العلماء : 19 و 20 » فرموده سه نفر پسر داشته ، بزرگتر : صاحب اين عنوان ، و دويم : حاجى ملا محمد صالح ( 1283 ) ، و كوچكتر : حاجى ملا على كه او هم از علما و شاگرد شيخ احمد احسائى بوده ، انتهى .\r\nو در « ريحانة الادب 1 : 153 » براى اين حاج ملا على عنوانى قرار داده و در آن فرمايد حاج ملا على برغانى كه وى حاج ملا محمد على معروف بحاجى ملا على و از اكابر علماى اماميه و مؤلف كتاب « رياض الاحزان » فارسى مشهور مىباشد كه كتابى است بزرگ در هشت جلد ، انتهى . و هم در « المآثر : 144 » در ضمن ذكر صاحب عنوان حاج ملا على را از عظماء علماء دولت قاجاريه نوشته .\r\n\r\n\r\n","description":"","footnote":"\r\n( 1 ) مترجم بفتح جيم ، يعنى ترجمه شده ، ذكر شده در كتاب « امل الآمل » و مقصود آنست كه شرح حال اين شخص اخير در « امل الآمل » شيخ حر در محمد نام‌ها آمده است ، و عبارت شيخ حر چنين است : « مولانا محمد كاظم الطالقانى اصلا القزوينى مسكنا ، من الافاضل المعاصرين ، كان مدرسا فى مدرسة نواب فى قزوين ، مات فى المحرم سنة 1094 » : « امل الآمل 2 : 295 ط نجف » .\r\nو اين سلسله نسب بشرح مذكور متن منقول از « نقباء البشر » است در شرح حال مرحوم شيخ ميرزا علينقى بن شيخ حسن بن ملا محمد صالح برغانى . م .\r\n","page_name":" 1707 ","page_number":351},
  {"content":"\r\n\r\nصفحه آخر نسخه « شرح المختصر النافع » تأليف حاج ملا على « محمد على » برغانى به خط مؤلف . شرح فارسى ذيل آن ، خط مرحوم آقا ميرزا لطف‌على نصيرى صدر الافاضل دانش ( ره ) است . از نسخ خطى كتابخانه مرحوم ميرزا مجد الدّين نصيرى امينى كه بكتابخانه آقاى حاج سيد محمد على روضاتى منتقل شد .\r\n\r\n","description":"","footnote":"","page_name":" 1708 ","page_number":352},
  {"content":"\r\n\r\nو در « الذريعة 11 : ش 1550 » مانند « ريحانه » نام اصلى او را ملا محمد على و معروف بملا على نوشته و دو كتاب آنجا از او آورده : يكى « رموزات العارفين » در عرفان ، و ديگر « لسان العارفين » كه آن را در 25 ع 1 سنه 1229 تأليف كرده . و در ( شماره 1916 ) كتابى ديگر بنام « رياض الاحزان » از او ذكر كرده كه آن چندين جلد است و فرمايد : جلد پنجم آن ملقب به « جنة النعيم » و جلد هشتم « جنة الرضوان » است .\r\nو در ( ج 13 ص 19 ش 1564 ) « شرحى بر قواعد علامه » بنام شيخ عبد الحسين ابن ملا على بن محمد برغانى نوشته كه شايد مقصود پسر حاج ملا على معهود باشد « 1 » .\r\nو ديگر از تأليفات حاج ملا محمد على كه در « الذريعة 7 : 307 ش 231 » نوشته كتاب « حياة الايمان » و « منهج السالكين » و « مشكاة العارفين » و « معراج العارفين » و تفسير « غنائم العارفين » مىباشد « 2 » .\r\nو به‌هرحال ، مرحوم شهيد صاحب عنوان ( عليه‌الرحمه ) از بزرگان علما و فقهاى عصر خود بوده و در سنه 1183 هزار و صد و هشتاد و سه - مطابق ( 1148 - 1149 ) شمسى « 3 » - در\r\n\r\n\r\n","description":"","footnote":"\r\n( 1 ) در اينكه حاج ملا على برغانى فرزندى بنام شيخ عبد الحسين داشته كه در فقاهت وارد بوده شبهه‌اى نيست ، زيرا علاوه بر اينكه چند حاشيه بر كتاب « شرح مختصر نافع » پدرش كه عن‌قريب ذكر مىشود به خط و امضاء خود نوشته ، آقا سيد محمد على گلريز قزوينى نيز در مجلد اول كتاب « مينودر - يا باب الجنه قزوين : 330 » در ضمن شرح مختصرى كه راجع بخاندان صاحب ترجمه آورده گويد : « حاج ملا على برادر ديگر حاج ملا تقى يك پسر بنام شيخ عبد الحسين داشته و از ايشان چند نفر در طول باقىاند » ، انتهى . م .\r\n( 2 ) يكى ديگر از تأليفات حاج ملا على « محمد على » برغانى كتاب « مجمع المسائل فى شرح المختصر النافع » محقق حلى است در فقه اماميه كه يك مجلد آن از كتاب تجارت تا آخر وصايا به خط شارح در كتابخانه راقم سطور موجود و تاريخ ختم تأليف كتاب تجارتش 21 ذىالحجه 1247 و وصايا روز پنجشنبه دهم ربيع الثانى 1251 است . توضيح كامل درباره اين نسخه و شرح حال مؤلفش موكول به جلد دوم « فهرست كتب خطى كتابخانه‌هاى اصفهان » است . م .\r\n( 3 ) اينكه تولد شهيد را در اين سال نوشته‌ايم بنقل از « تاريخ سرتيپ » است ، و چون او مأخذ تولد بسيارى از اشخاص را كه ما در جايى نديده بوديم از مدت عمر و تاريخ وفاتشان كه معلوم است استظهار مىكرد و مىنوشت ، و اعتبارى بشهرت در مدت أعمار نيست لذا آنچه تاريخ مواليد در اين كتاب منحصر بقول او باشد بايد نوشته نشود .\r\n9 ذىالقعده 1381 . « منه »\r\n","page_name":" 1709 ","page_number":353},
  {"content":"\r\n\r\nحاشيه‌ئى به خط شيخ عبد الحسين برغانى بر اوائل نسخه اصل « شرح المختصر النافع » پدرش\r\n\r\n","description":"","footnote":"","page_name":" 1710 ","page_number":354},
  {"content":"\r\n\r\nقريهء برغان مذكور متولد شده و چندى در قزوين درس خوانده و سپس بقم رفت و مدتى نزد ميرزاى قمى درس خواند ، و بعد از آن باصفهان رفت و چندى نزد علماء آنجا تحصيل كرد ، آنگاه بعتبات عاليات هجرت نمود و در كربلا مدت‌ها خدمت مرحوم آقا سيد على كربلائى درس خواند ، و بعد از آن بقزوين آمد و بترويج و تدريس و تأليف پرداخت و آنجا رياستى شايسته بهم رسانيد ، و صاحب مقام امامت و محراب و منبر گرديد ، و در بيانات منبرى تسلطى تمام پيدا كرد ، و بااين‌همه در عبادت و نماز شب و گريه و زارى در سحرها اقدام بليغى بجا مىآورد ، و خلاصه يكى از آيات بزرگ الهى بشمار آمد ، و كتب چندى تأليف كرده :\r\nاول « رساله‌ئى در طهارت و نماز و روزه » . دويم « رساله‌ئى در نماز جمعه » . سيم « رساله‌ئى در نماز قضاء » . چهارم كتاب « عيون الاصول » دو جزء . پنجم كتاب « مجالس المتقين » در مواعظ و مصائب و مسائل فقهيه ، آغاز تأليف آن سنه 1258 . ششم كتاب « منهج الاجتهاد » در شرح « شرايع » در بيست و چهار جلد . آغاز تأليف آن ذىالحجه سنه 1226 ، جلد اول در طهارت تا آخر غسل جنابت . جلد سيم از اوائل تيمم تا آخر طهارت ، انجام تأليف آن عصر شنبه 26 صفر سنه 1228 . انجام تأليف كتاب نكاح نيمه‌شب 5 شنبه 16 ج 2 سنه 1240 در قزوين . جلد 18 در عتق ، اقرار ، جعاله ، أيمان ، نذر ، انجام تأليف آن شب 1 شنبه 2 ماه رمضان سنه 1252 در قزوين « 1 » .\r\nهفتم « رساله‌ئى در ديات » كه فارسى و مفصل است و در 22 ع 2 سنه 1255 از تأليف آن فارغ شده ، چنان كه در « الذريعة 8 : ش 1229 » فرموده .\r\nهشتم « رساله‌ئى در عدم صحت ضمان بكر درك ملكى را كه زيد بعمرو انتقال داده » .\r\nنهم « رساله‌ئى در رد تعليقهء ميرزاى قمى بر رسالهء مذكوره » كه آن را رد كرده با ذكر\r\n\r\n\r\n","description":"","footnote":"\r\n( 1 ) جلد بيست و يكم « منهج الاجتهاد » در قضا و شهادات است كه تاريخ فراغ از تأليف كتاب قضا شب اول ذىالحجه 1253 و فراغت از كتاب شهادات شب تاسوعا ( 9 محرم ) 1254 مىباشد .\r\nو ناگفته نماند كه « منهج الاجتهاد » از بهترين و كاملترين كتب فقهى است كه تاكنون تأليف شده . خداوند متعال به اهل خير توفيق طبع و نشر اين كتاب جليل القدر و عظيم الفائده را عطا فرمايد بمنه و كرمه . م .\r\n","page_name":" 1711 ","page_number":355},
  {"content":"\r\n\r\nتعليقهء ميرزا در آن رساله ، كه در « قصص العلماء : 21 چاپ 1313 » نوشته .\r\nدهم « رساله‌ئى در عدم جواز بذل ولى مدت انقطاع زوجه مولى عليه را » كه نيز در « قصص : 22 » ذكر كرده « 1 » .\r\nو او از استادش آقا سيد على و شيخ جعفر نجفى روايت مىكند .\r\nمرحوم شهيد در قزوين در اثر رياستى كه داشت در امر بمعروف و نهى از منكر و جهدى تمام مىفرمود ، تا دعواى ميرزا علىمحمد باب بلند شد و جماعتى به دو گرويدند ، از آن پايان مجلد نكاح « منهج الاجتهاد » . نسخه كتابخانه آقاى حاج سيد محمد على روضاتى\r\n\r\n\r\n","description":"","footnote":"\r\n( 1 ) برخى ديگر از تأليفات صاحب عنوان ( رحمة اللّه عليه ) و همچنين چند فتواى غير مشهور او ذيل شرح حالش در « الكرام البررة : 228 » مذكور است . م .\r\n","page_name":" 1712 ","page_number":356},
  {"content":"\r\n\r\nجمله قرة العين دختر مرحوم حاج ملا محمد صالح برادر شهيد . ازاين‌رو شهيد بيشتر در مقام نهى از منكر برآمد و همواره مردم را از متابعت باب و بابيه تحذير و تخويف و منع مىفرمود ، و در منابر و مجالس ؛ كفر و ضلالت و طغيان اين فرقه را بيان مىنمود . تا اينكه شبى در مسجد رفته و بعبادت معهود خود به نماز شب و دعا و گريه و زارى مشغول و مناجات خمسة عشر را مىخواند كه ناگهان در حين طلوع صبح « 1 » چند نفر از بابيه وارد مسجد شده و درحالىكه در سجده بود ضربتى بر گردنش زدند ، پس او سر را بلند كرده فرمود چرا مرا مىكشيد ؟ پس ضربتى هم بر دهنش زدند و بالاخره هشت ضربت به او زدند ، و او بااين‌حال حركت كرده خواست از مسجد بيرون بيايد كه ملوث به خون نشود و چون بدر مسجد رسيد غش كرده و بر زمين افتاد .\r\nپس او را به خانه برده و تا دو روز زنده بود ، و در هفدهم ماه ذى القعدة الحرام اين سال - مطابق ( . . . ) عقرب ماه برجى - وفات كرد ، و او را در قزوين در مقبرهء شاه‌زاده حسين ( كه پايان مجلد 21 كتاب مذكور ، در شهادات . نسخه كتابخانه روضاتى\r\n\r\n\r\n","description":"","footnote":"\r\n( 1 ) در كتاب « فتنهء باب : 99 » نوشته كه وى هنگام سحر وقتى كه بر سر سجاده نشسته بود شيخ صالح نامى شيرازى از متعصبين مذهب بابيه زخمى منكر بر دهان او زده ، انتهى .\r\n« به خط مؤلف »\r\n","page_name":" 1713 ","page_number":357},
  {"content":"\r\n\r\nبنا بر آنچه در « منتخب التواريخ » نوشته فرزند دوسالهء حضرت امام رضا « ع » است ) دفن كردند « 1 » .\r\nو پوشيده نباشد كه در پشت يكى از نسخ چاپى « مجالس المتقين » ضربت خوردن او را در شب پانزدهم ذىالقعدهء اين سال و وفاتش را در هفدهم نوشته ، و ما اينجا بدان اعتماد نموده و نقل كرديم ، و نيز اين مادهء تاريخ كه در « تاريخ سرتيپ » نوشته دلالت بدان دارد :\r\n حيف از شهيد ثالث آن قطب و نجم دين * كوبد بزهد و علم و عمل در جهان وحيد\r\nگشت او قتيل و گفت بتاريخ او خرد : * گرديد آه و داد ، تقى قطب دين شهيد \r\n1263\r\nو نيز كلمه برغانى را ماده تاريخ گفته‌اند . ولى در « قصص العلماء » اين واقعه را در\r\n\r\n\r\n","description":"","footnote":"\r\n( 1 ) آقا سيد محمد على گلريز در كتاب « مينودر - يا باب الجنه قزوين » در فصل 6 باب 9 ( از ص 466 ببعد ) شرح مبسوطى پيرامون شيخ احمد احسائى و چگونگى نفوذ او در قزوين و مباحثه صاحب عنوان با وى نگاشته و درباره كيفيت شهادت آن مرحوم بدست شيخيه گويد :\r\n« . . . چند تن از پيروان متعصب شيخ از جمله ميرزا صالح نانواى شيرازى - چنان كه مشهور است - بتحريك قرة العين ( زرين تاج دختر حاجى ملا صالح ) . . . در سال 1263 ه شبى بهنگام سحر در مسجد ( واقع در كنار رودخانه سابق ) به حاجى ملا محمد تقى در حال سجود تاختند و با شمشير و نيزه او را زخمهاى كارى زدند كه پس از سه روز درگذشت .\r\nاكنون هم اين مسجد در دست احفاد شهيد است كه نماز جمعه منحصرا در آنجا خوانده مىشود » ، انتهى .\r\nو نيز گلريز در ( ص 680 ) شرحى ذيل عنوان « مقبره شهيد حاج مولا محمد تقى برغانى » در سلامگاه شهزاده حسين قزوين نگاشته و ماده تاريخ وى را « شهيد ثانى محراب اسلام » ( - 1263 ) ذكر كرده و تفصيل شرح‌حالش را به جلد ديگر حواله داده است .\r\nايضا از ( ص 471 ) كتاب مذكور مستفاد مىشود كه حاج ملا على « محمد على » سابق - الذكر از مريدان شيخ احمد احسائى بوده و پس از وى بضلالت افتاده و در طى اين حوادث در قزوين مردود مىزيست تا درگذشت ، انتهى .\r\nبراى مزيد اطلاع از اقوال و افكار شيخ احمد و نيز داستان شهادت صاحب عنوان رجوع شود بمواضع متفرقهء « قصص العلماء » و مقدمهء « الشواهد الربوبيهء » صدر المتألهين ( ص 110 تا 112 ) . م .\r\n","page_name":" 1714 ","page_number":358},
  {"content":"\r\n\r\nسنه 1264 نوشته ، و شايد نظر « المآثر » هم بدان بوده كه وى را در عداد علماء زمان ناصر الدين شاه آورده ، و الا در صورتى كه وى در سنه 1263 شهيد شده باشد درك زمان سلطنت ناصر الدّين شاه را نكرده ، و نيز در « شهداء الفضيله » در سنه 1264 ذكر كرده ، و او هم شايد از « قصص » نقل كرده باشد .\r\nو مرحوم شيخ درويش على حائرى كه در ( 1220 ج 3 ش 285 ) گذشت در مرثيهء او فرمايد :\r\n فلا غرو فى قتل التقى اذا قضى * قضى و هو محمود النقيبة و الاصل\r\nله أسوة بالطهر حيدرة الرضا * و قاتله ضاهى ابن ملجم بالفعل ! \r\nو او پس از شهادت معروف به شهيد ثالث گرديد ، كه مقصود از شهيد اول شيخ محمد بن مكى و شهيد دويم شيخ زين الدّين عاملى - كه در ( 1269 ) و ( 1290 ) بيايند - باشند . و گرچه در « روضات الجنات » چند نفر ديگر از علما را هم كه بقتل رسيده‌اند گويد آنها را وصف به ثالث يا رابع نموده‌اند ، و همچنين در « مستدرك » چندين نفر ديگر را اضافه بر آنها ذكر كرده ، و در « شهداء الفضيله » كه مخصوص علماء شيعه كه شهيد شده‌اند تأليف شده جماعتى كثيره از علما را نوشته كه شهيد شده‌اند و بسيارى از آنها را بتكلف داخل كرده ، لكن هيچ‌يك از آنها مانند اين سه نفر به اين وصف با قيد اول و دويم و سيم - و خصوصا اولين و خصوصا اول كه شهيد مطلق نيز مقصود او است - مشهور نشده‌اند .\r\nو بالاخره ، مرحوم شهيد صاحب عنوان فرزندان چندى داشته :\r\nاول مرحوم ميرزا ابو القاسم كه به نسبت پدر خود معروف به شهيدى شده و چنان كه در « المآثر : 163 » نوشته در قزوين ببسط يد و رياست عامه و نفاذ كلمه اختصاص بين داشته ، و از قرارى كه در جزء 7 جلد 8 « اعيان الشيعة » نوشته تأليفاتى هم دارد . و فرزندش حاج ابو تراب در ( 1278 ) بيايد .\r\nدويم مرحوم آقا محمد كه شاگرد حاجى شيخ محمد حسن نجفى ، و امام جمعهء قزوين و آنجا شهرتى و رياستى بهم‌رسانيده بوده ، و زوجه‌اش قرة العين دختر عمش حاجى ملا محمد صالح بوده كه ذكر كرديم ، و فرزندان او از اين زن : يكى شيخ اسماعيل بوده و او در تقوى و فضل و قدس و عدل صاحب مقامى سامى و بمنبر لسانى مليح و بيانى مطبوع داشته ،\r\n\r\n","description":"","footnote":"","page_name":" 1715 ","page_number":359},
  {"content":"\r\n\r\nچنان‌كه در « المآثر : 165 » نگاشته ، و ديگر - بقول « فتنه باب : 96 » - شيخ ابراهيم بوده ، و يك دختر .\r\nسيم آقا عبد اللّه كه بعد از آقا محمد امام جمعهء قزوين شد و در فقاهت و تقوى قادحى نداشت . و فرزندش ميرزا محمد تقى نيز از فضل و عدل سهمى عظيم و قسطى كلى داشته و بجاى پدر در قزوين امام جمعه و جماعت بوده ، چنان‌كه هم در « المآثر : 144 » فرموده .\r\nچهارم ميرزا صادق كه در ( 1311 ) بيايد .\r\nپنجم شيخ جعفر كه از مشايخ حاج محمد خان كرمانى - كه در همين سال ( 1263 ش 1030 ) گذشت - بوده ، چنان‌كه در « الذريعة 17 : 280 ش 285 » فرموده .\r\nششم شيخ عيسى كه در ( 1339 ) بيايد .\r\nو كلية از أعقاب مرحوم شهيد تاكنون در قزوين جماعتى موجوداند « 1 » .\r\n\r\n\r\n","description":"","footnote":"\r\n( 1 ) در كتاب « مينودر - يا - باب الجنة قزوين » نگارش سيد محمد على گلريز ( ج 1 ص 329 ط 1337 ش در تهران ) دربارهء خاندان صاحب عنوان گويد :\r\n« خاندان شهيدى :\r\nاين صورت به خط خلد آشيان مرحوم حاج ميرزا ابو تراب شهيدى ( طاب ثراه ) مرقوم گرديده است ، برخى تصرفات از نگارنده است .\r\nاين خانواده قبلا بنام طايفه برغانيها معروف بودند ، پس از كشته شدن جنت مكان حاج ملا محمد تقى ( اعلى اللّه مقامه ) در سال 1263 اين طايفه بنام شهيدى معروف شدند .\r\nگفته مىشود نياى آنها تا 12 پشت از علما و پارسايان بوده‌اند .\r\nحاج ملا محمد تقى داراى ده پسر و چهار دختر بوده است . نام پسران او :\r\n1 - آقا محمد امام جمعه 2 - آقا عبد اللّه امام جمعه 3 - آقا شيخ باقر 4 - آقا شيخ صادق 5 - آقا ميرزا محمود 6 - آقا شيخ جعفر 7 - آقا شيخ عيسى . اين هفت تن مجتهد بوده‌اند . 8 - آقا ميرزا ابو القاسم 9 - آقا ميرزا حسن 10 - آقا شيخ كاظم ، قريب الاجتهاد بوده‌اند . اولاد اين‌ها نوعا محصل و غالبا مجتهد و كثيرالاعقابند .\r\nاز معاريفشان : آقا شيخ اسماعيل پسر آقا محمد امام جمعه از بطن قرة العين ، داراى مقام اجتهاد بود . ديگر شيخ ابراهيم پسر آقا محمد امام جمعه است كه مجتهد بود و در برغان سكونت داشت و در همان‌جا فوت كرد . -\r\n","page_name":" 1716 ","page_number":360},
  {"content":"\r\n\r\n\r\n* ( 1037 - تولد مرحوم حاجى شيخ جواد طارمى ، ره ) *\r\nوى فرزند مرحوم ملا محرم على بن كلب قاسم و ساكن زنجان و از علماء زمان بود ، كه در روز جمعه بيست و سيم ماه ذى القعدة الحرام اين سال ، چنان كه در كتاب « علماء معاصرين :\r\n89 » نوشته - مطابق ( . . . ) عقرب ماه برجى متولد شده ، و كتب چندى تأليف كرده ، از آن جمله : كتاب « تكميل الايمان » در اثبات وجود صاحب الزمان ( عليه السلام ) . و پس از مدت شصت و يك سال و ده ماه و نيم قمرى عمر در شنبه دويم ماه شوال المكرم سنه 1325 هزار و سيصد و بيست و پنج - مطابق 16 عقرب ماه برجى - در زنجان وفات كرده و در جوار سيد ابراهيم ( ع ) دفن شد .\r\n\r\n\r\n","description":"","footnote":"\r\n- ديگر ميرزا حسين پسر آقا محمد امام جمعه است كه مادرش از خاندان تقوى است . . .\r\nپسر او ميرزا مسعود جوان با فضلى بود و در دادگسترى دادستان بود و در جوانى درگذشت .\r\nحاج شيخ فتح اللّه فرزند شيخ صادق نوه حاج ملا محمد تقى نيز مجتهد بود .\r\nحاج ميرزا هدايت اللّه پسر آقا شيخ صادق ، معروف به حاج مجتهد ، درجه اجتهاد داشت . . . و در 1324 درگذشت . فرزند معظم‌له : حاج ميرزا نصر اللّه نيز در نجف تحصيل كرده و در رديف علماى كنونى قزوين است . پسر ديگر آن مرحوم : حسين شهيدى فارغ التحصيل دانشكده معقول و منقول در طهران ساكن است و داراى رتبه مدرسى است و بوكالت مىپردازد .\r\nفرزند آقا ميرزا ابو القاسم : عليين جايگاه حاج ميرزا ابو تراب است كه از علماى نجف و غيره داراى پروانه اجتهاد بود و تأليفات زيادى دارد . وى در روز دوشنبه 18 تيرماه 1335 خورشيدى در سن 98 سالگى در طهران درگذشت .\r\nو از معاريف اين سلسله كه داراى عنوانى هستند بايد آقاى علاء الدّين فرزند حاج شيخ رضا را نام ببريم كه از فضلاى گرانمايه است و سمت مدرسى در قزوين دارد .\r\nديگر : آقا حسين امام جمعه كه از فضلا و مردان نيك‌سيرت است .\r\nحاج شيخ عيسى هم . . . مورد احترام نبود » . پايان موضع حاجت از « مينودر » . م .\r\n","page_name":" 1717 ","page_number":361},
  {"content":"\r\n\r\nو در « ريحانة الادب 2 : 130 » نام او را عنوان كرده ، و از آن با ملاحظهء « فهرست علماء زنجان : 23 » چنين برآيد كه وى از نخست اندكى در زنجان درس خواند و بعد از آن در سنه 1277 بقزوين رفت و آنجا نزد آقا سيد على صاحب « حاشيه قوانين » ( 1298 ) چندى تحصيل كرد . پس بعتبات رفت و در حوزه دروس حاجى سيد حسين ترك و فاضل ايروانى و ميرزاى شيرازى درآمد ، و پس از تحصيل اجازات از آنها بزنجان بازگشت و بتدريس و تأليف و ساير وظائف پرداخت ، و چندين كتاب تأليف كرد :\r\nاول كتاب « الاصول الجعفرية » در عقائد . دويم كتاب « افضل المجالس » در مواعظ و مصائب . سيم « تكميل الايمان » مرقوم . چهارم « حاشيه بر فرائد » . پنجم « حاشيه بر قوانين » . ششم كتاب « ربيع المتهجدين » . هفتم كتاب « شرح الاحتشام » بر نهج البلاغهء امام ، در شرح « نهج البلاغة » به خواهش احتشام السلطنه قاجار والى زنجان . هشتم كتاب « مشكل الرجال فى منتهى المقال » . انتهى .\r\nو ديگر از تأليفات او طبق « فهرست كتابخانه رضويه 5 : 606 و 607 » :\r\nنهم كتاب « ديات و ارث » . دهم كتاب « منتخب العلوم » در مطالب متنوعه . يازدهم « شرح مغنى » . دوازدهم « شرح صمديه » به فارسى . سيزدهم « شرح منظومهء بحر العلوم » .\r\nچهاردهم « شرح تبصره علامه » .\r\nو او را فرزندانى بوده : اول حاج شيخ يحيى كه متون را در زنجان درس خوانده و پس از آن بنجف رفت و در مدارس مجتهدين بزرگ درآمده تا فاضلى بزرگوار گرديد و بزنجان برگشت و مورد استفادت خاص و عام قرار گرفت ، و آخر در 13 شوال 1352 وفات كرد .\r\nدويم آقا مرتضى كه او نيز فاضلى جليل بوده و در حدود سال 1334 در نجف وفات نموده .\r\nسيم حاج شيخ صادق كه نيز متون را در زنجان خوانده و پس از آن بقم آمده و در مدرس حاج شيخ عبد الكريم يزدى حاضر شد و بزنجان برگشته تا در سنه 1362 به فجائه وفات كرد .\r\nچهارم آقا جعفر كه او نيز اهل علم بوده .\r\n\r\n","description":"","footnote":"","page_name":" 1718 ","page_number":362},
  {"content":"\r\n\r\n\r\n* ( 1038 - وفات حاج شيخ اسماعيل قمى ، ره ) *\r\nوى از علماء بزرگ قم و متولى شرعى سركار فيض آثار فاطميه ( ع ) بوده ، و دختر ميرزا سيد احمد ( 1241 ج 4 ش 597 ) را بزوجيت داشته ، و در نزد ميرزاى قمى درس خوانده ، و علاوه بر فضل ظاهر از جملهء مقدسين و اهل باطن بوده كه عارفى فدوى نام هندى در موقعى كه پياده بعتبات رهسپار بوده وى را ارشاد فرموده و بتصفيه و تهذيب باطن واداشته و بفكر مدام و ذكر دوام مشغول نموده .\r\nو حاج سيد اسماعيل در تدريس « قوانين » تخصصى بسزا داشته چنان‌كه بعد از فوت ميرزا هيچ‌يك از تلامذهء او آن كتاب را به تنقيح و درستى وى درس نگفته .\r\nو وى در اين سال وفات كرده و در ايوان طلا در قم دفن شده ، چنان‌كه در « مختار البلاد » نوشته .\r\n\r\n* ( 1039 - تولد سامانى شاعر چهار محلى ) *\r\nوى از شعراء اين عصر بوده ، و بطورىكه در « تاريخ چهار محل : 116 » فرموده ؛ نامش ميرزا حسن و تخلص سامانى مىنموده ، و همانا در اين سال در سامان متولد شده و چون داراى طبعى بلند و قريحه‌اى دلسپند بوده اغلب اوقات بنظم منظومه‌هاى شيرين مبادرت مىكرده و بسى خوش‌نفس و باكمال بوده ، و مسمطى در جواب مسمط\r\n ( خيزيد و خز آريد كه هنگام خزانست ) \r\nاستاد منوچهرى دامغانى « 1 » سروده بدين مطلع :\r\n خيزيد و مىآريد كه هنگام بهار است * هنگام مساوى شدن ليل و نهار است \r\n\r\n\r\n","description":"","footnote":"\r\n( 1 ) اين مسمط كه در وصف خزان و مدح مسعود غزنوى است در « ديوان منوچهرى :\r\n147 - 156 ط 2 طهران » مندرج است . م .\r\n","page_name":" 1719 ","page_number":363},
  {"content":"\r\n\r\nو همچنين اشعارى ديگر نيز دارد « 1 » .\r\n\r\n* ( 1040 - وفات حاوى شاعر سنندجى ) *\r\nوى حسينقلى خان فرزند امان اللّه خان والى كردستان و خود از اهل فضل و دانش آن سامان و در نظم و نثر عربى و فارسى قدرتى نمايان داشته ، و اشعار بسيارى بتخلص حاوى سروده تا آنها ديوانى گرديد ، و در اين سال در ريعان شباب وفات نموده « 2 » .\r\n\r\n* ( 1041 - وفات ميرزا حيدر على ، آتش شاعر لكهنوى ) *\r\nوى بطورىكه در رسالهء « احوال سيد عبد الحى حسنى ( 1286 ) در ص ع » نوشته از شعراء اردو زبان بوده و در اين سال وفات نموده « 3 » .\r\n\r\n\r\n","description":"","footnote":"\r\n( 1 ) ميرزا حسن سامانى ديگر كه او شيرازى است در همين جلد ( ص 1524 ش 886 ) ذكر شد . و سامان در ذيل عنوان دهقان ( ص 1652 ش 988 ) گذشت . م .\r\n( 2 ) ظاهرا مأخذ اين ترجمه كتاب « مجمع الفصحا » است ، و مدارك ديگرى كه در « فرهنگ سخنوران » گفته : « لغت‌نامهء دهخدا » و « ريحانة الادب » و جلد نهم « الذريعة » است . م .\r\n( 3 ) در « لغت‌نامه دهخدا 1 : 38 » در كلمهء آتش گويد : « تخلص خواجه على حيدر [ كذا . م 
  ] شاعر هندوستانى كه به فارسى وارد و شعر مىگفته و بهر دو زبان ديوان اشعار داشته و در سال 1263 وفات يافته است » ، انتهى . و در « الذريعة 9 : 1 » گويد : « ديوان آتش لكهنوى » از مير حيدر على لكهنوى است كه از شاگردان مصحفى و در قرن 13 بوده ، ديوانش به زبان اردو و در چاپخانه نولكشور هند بطبع رسيده ، چنان كه سيد على نقى نقوى هندى در « مشاهير علماء هند » گفته است . پايان كلام ذريعه . م .\r\n","page_name":" 1720 ","page_number":364},
  {"content":"\r\n\r\n\r\n* ( 1042 - وفات ژبر ، خاورشناس اروپائى ) *\r\nژبر از خاورشناسان معروف است كه در سنه 1193 هزار و صد و نود و سه ( يا 92 ) - مطابق ( 1158 يا 1157 ) شمسى - متولد شده و به ارمنستان و ايران مسافرت نموده و بعد رئيس مدرسهء السنهء شرقيهء پاريس شده و كتاب « جغرافياى ادريسى » را بفرانسه ترجمه نموده و در اين سال وفات كرده ، چنان‌كه در « گاه‌نامه 1310 » نوشته . و شايد مقصود از جغرافياى ادريسى كتاب « مناهل العرب » محمد بن ادريس بن ابو حفصه باشد كه در مقدمهء جلد اول « معجم البلدان » ذكر شده « 1 » .\r\n\r\n* ( وفات عشرت ، شاعر فسائى ) *\r\nشرح احوال او در ( ج 2 سال 1210 ص 385 ش 155 ) گذشت .\r\n\r\n\r\n","description":"","footnote":"\r\n( 1 ) مؤلف « معجم المطبوعات » در ذيل عنوان « الادريسى 493 - 560 ابو عبد اللّه محمد ابن محمد بن عبد اللّه بن ادريس صقلى شريف ادريسى » كه جغرافيايش بنام « نزهة المشتاق فى اختراق الآفاق » است گويد : اميدى جوبار ( معرب ژبر ) جغرافياى شريف ادريسى را از روى نسخه كتابخانه عمومى پاريس بفرانسه ترجمه نموده و در سالهاى 9 / 1877 م آن ترجمه را چاپ كرده است . م .\r\n","page_name":" 1721 ","page_number":365},
  {"content":"\r\n\r\n\r\n* ( 1043 - وفات عبد الفتاح افندى شواف بغدادى ) *\r\nوى برادر عبد السلم افندى است كه در ( 1234 ج 3 ش 466 ) گذشت .\r\nعبد الفتاح افندى از علماء اهل تسنن و مردى سريع التحرير فصيح التقرير و صاحب نظم و نثر نيكو بوده ، و در نزد چندين نفر در علوم عقليه و نقليه شاگردى نموده از آن جمله : سيد محمود آلوسى كه در ( 1217 ج 3 ش 243 ) گذشت . و چندين كتاب به خط خود نوشته و نيز خود تأليفاتى دارد ، از آن جمله كتاب « حديقة الورود » در ترجمه سيد محمود كه همان آلوسى استادش باشد و آن در دو جلد و ناتمام بوده و پس از فوتش ديگرى از شاگردان سيد آن را تمام كرده ، و آخر در اين سال پيش از آنكه عمرش بسى سال برسد وفات كرد و در كرخ دفن شد ، چنان‌كه در پاورقى « المسك الاذفر » از اثرى نقل كرده و در متن آن در سنه 1262 نوشته .\r\n\r\n* ( وفات مير سيد على ، نياز شاعر شيرازى ) *\r\nشرح احوال او در ( ج 1 سال 1197 ص 57 ش 31 ) گذشت .\r\n\r\n* ( وفات شيخ علىميرزاى شاه‌پور قاجار ) *\r\nشرح احوال او در ( ج 2 سال 1210 ص 367 ش 149 ) گذشت .\r\n\r\n","description":"","footnote":"","page_name":" 1722 ","page_number":366},
  {"content":"\r\n\r\n\r\n* ( 1044 - وفات حاجى على اكبر نواب ، بسمل شيرازى ) *\r\nوى فرزند مرحوم آقا على مدرس شيرازى است كه در ( 1244 ج 4 ش 642 ) گذشت .\r\nمرحوم حاجى على اكبر صاحب عنوان كه او را آقا اكبر و حاجى اكبر هم مىگويند از اهل علم و ادب و در معقول و منقول و نظم شعر و تاريخ و بسيارى از فنون و فضائل در عصر خود كم‌نظير بوده ، و در شعر تخلص بسمل مىنموده ، و او در سنه 1187 هزار و صد و هشتاد و هفت - مطابق ( 1151 - 1152 ) شمسى - در شيراز متولد شده و كتب چندى تأليف كرده ، از آن جمله كتاب « تذكره دلگشا » در احوال شعرا از شيخ سعدى تا زمان خودش ، تأليف آن سنه 1237 و « رساله‌ئى در قبله » . و پس از مدت هفتاد و شش سال قمرى عمر در اين سال وفات كرد و در جوار حضرت امامزاده سيد مير محمد در شيراز مدفون شد . و يك نفر دختر ( زوجه حاجى شيخ ابو القاسم تمامى شيخ الاسلام كه در 1278 بيايد ) و نيز دو نفر پسر از او بازماند :\r\nاول مرحوم ميرزا ابو طالب نواب كه از علماء معقول و منقول بوده و در سنه 1231 متولد شده و پس از مدت هفتاد سال عمر در سنه 1301 در شيراز وفات كرد و شش نفر پسر باز گذاشت : اول ميرزا صدر الدّين نواب كه در سنه 1251 متولد شده و علوم عقلى و نقلى را از پدر خود ياد گرفت و در سنه 1302 از طرف ناصر الدّين شاه لقب نواب يافت و فرزندش شيخ جلال الدّين در سنه 1286 متولد شده و از اهل علم گرديد . دويم مرحوم احمد ميرزا كه نيز مانند برادر در خدمت پدر علوم عقليه و نقليه را درس خواند و از جانب مادر نبيرهء شاهزاده حسينعلى ميرزاى فرمانفرما مىباشد . سيم محمود ميرزا . چهارم محمد صالح ميرزا .\r\nپنجم عنايت اللّه ميرزا . ششم داود ميرزا ، و اين‌ها همه برادر أعيانى ميرزا صدر الدّين مىباشند .\r\nفرزند دويم مرحوم حاجى على اكبر : مرحوم ميرزا على صدر العلماء است كه در ( 1238 ج 4 ش 543 ) گذشت .\r\n\r\n","description":"","footnote":"","page_name":" 1723 ","page_number":367},
  {"content":"\r\n\r\n\r\n* ( وفات مستورهء شاعر كردستانى ) *\r\nوى « 1 » ماه شرف خانم دختر ابو الحسن بيك بن محمد آقاى ناظر ، و زوجهء خسرو خان والى سنندج ، زنى عفيفهء جميله بوده و شعر را نيكو مىسروده و تخلص مستوره مىنموده ، و خط را خوش مىنوشته ، و در اين سال وفات كرده ، چنان‌كه در « مجمع الفصحا 2 : 455 » فرموده ، و در « حديقهء ناصريه » در سنه 1264 بسن چهل و چهارسالگى گفته چنان‌كه حاجى شيخ يحيى معرفت در مقدمهء « ديوان » صاحب عنوان از آن نقل كرده . و مؤلف « حديقهء » مذكوره ميرزا على اكبر صادق الملك عموزادهء مستوره بوده و آن را در تاريخ كردستان تأليف نموده ، و از مقدمهء مرقومه چنين برآيد كه خانوادهء مستوره معروف به قادرى و جدش محمد آقا ناظر صندوق‌خانه ولات كردستان و پدرش از مقربين آن سلسله و شوهرش خسرو خان معروف به ناكام بوده ، و ديوانش قريب به بيست هزار بيت مىشود ، و تولدش در حدود ( 1219 - 1220 ) رخ داده ، و غير از ديوان مرقوم بازهم تأليفاتى دارد :\r\nاول « تاريخ كردستان » در احوال ولات و حكام اين ولايت . دويم « رساله‌ئى در عقايد و شرعيات » .\r\nو شوهرش خسرو خان نيز شاعر بوده و با زوجه خود مغازله مىنموده‌اند .\r\n\r\n\r\n","description":"","footnote":"\r\n( 1 ) مخفى نماند كه شرح حالى از مستوره صاحب عنوان سابقا در ( ج 3 ص 700 ش 286 ) در وقايع سال 1220 بنقل از « الذريعة » چاپ شد و چون سال وفاتش در « ذريعه » نيامده جناب معلم متوجه به اين مطلب نشده‌اند كه خود شرح حال او را در ( 1263 ) بمناسبت سال وفاتش آورده‌اند . به‌هرحال چون اين دو ترجمه مكمل يكديگر مىباشند لذا مطالب مرقومه در اينجا را نيز عينا چاپ كرديم . متأسفانه در عنوان موضع سابق - مطابق خط مؤلف - بجاى كلمه تولد ( وفات ) چاپ شده است كه بايد اصلاح شود . م .\r\n","page_name":" 1724 ","page_number":368},
  {"content":"\r\n\r\n\r\n* ( 1045 - وفات حشمت ، شاعر بدخشانى ) *\r\nوى مير محتشم على خان بن مير باقى است كه پدرانش اصلا از بدخشان بوده‌اند و جدش بهند رفت و خود در نزد عبد الرضاء متين اصفهانى و آرزو و غيره درس خوانده و « ديوانى » دارد مشتمل بر هفت هزار بيت ، و در اين سال - چنان‌كه در « الذريعة 9 : ش 1544 » فرموده - وفات نموده « 1 » .\r\n\r\n* ( 1046 - تولد سيد محمد جزائرى دمشقى ) *\r\n« ايضاح المكنون 1 : 13 » « 2 » .\r\nصاحب ايضاح گويد : كتاب « ابهى مقامة فى المفاخرة بين الغربة و الاقامة » تأليف سيد محمد بن محمد المبارك بن محمد جزائرى نزيل دمشق است . ولادتش در بيروت بسال 1263 بوده . پايان ترجمه كلام ايضاح . و در « معجم المطبوعات : 695 » او را تنها بعنوان « الجزائرى محمد بن محمد المبارك » عنوان و كتاب مذكور و شش تأليف ديگر از او را كه همه در دمشق يا بيروت چاپ شده بشرح ذيل آورده است :\r\n2 - « بهجة الرائح و الغادى فى احاسن محاسن الوادى » 3 - « غريب الانباء فى مناظرة الارض و السماء » 4 - « لوعة الضمائر و دمعة الناظر فى رثاء الامير عبد القادر » 5 - « معارج الارتقاء الى\r\n\r\n\r\n","description":"","footnote":"\r\n( 1 ) مآخذ شرح حال حشمت بدخشانى بتفصيل در « فرهنگ سخنوران » مذكور است . م .\r\n( 2 ) جناب معلم بيش از اين عنوان چيزى ننوشته‌اند ، راقم سطور بشرح فوق تكميل نمود . م .\r\n","page_name":" 1725 ","page_number":369},
  {"content":"\r\n\r\nسماء الانشاء » 6 - « المقامة اللغزية » 7 - « نضرة البهار فى محاورة الليل و النهار » . انتهى .\r\nو زركلى در « الاعلام 7 : 302 » او را بعنوان الشيخ محمد المبارك عنوان و همانند كحاله در « معجم المؤلفين 11 : 263 » نام و نسبش را : محمد بن محمد بن المبارك حسنى الجزائرى دمشقى و ولادتش را در همين سال 1263 و وفاتش را در 1330 هزار و سيصد و سى قمرى ذكر و هر دو مؤلف مذكور برخى از تأليفاتش را متعرض شده و از مجموع كلماتشان مستفاد مىشود كه صاحب ترجمه اصلش از الجزائر بوده و عائله او باتفاق امير عبد القادر الجزائرى بدمشق منتقل گرديده و خود در بيروت زاده و در دمشق تحصيل و تا هنگام مرگ در همان‌جا اقامت داشته و مردى اديب و لغوى و صوفى و صاحب آثار منظوم و منثور بوده . و مآخذ شرح‌حالش در دو كتاب مذكور 16 كتاب و مجله ياد شده است . م .\r\n\r\n* ( 1047 - تولد مرحوم شيخ محمد تقى همدانى ، ره ) *\r\nوى فرزند مرحوم آقا باقر همدانى و از بزرگان علما و فقها بوده كه در اين سال در همدان متولد شده و هم آنجا علوم مقدماتى را فراگرفت و بعد از آن باصفهان آمد و چندى در نزد مرحوم حاج ملا حسينعلى تويسركانى كه در ( 1286 ) بيايد درس خواند و با اجازهء اجتهاد از وى بهمدان برگشت ، و بعد از زمانى بنجف رفت و آنجا مدتى در نزد شيخ انصارى درس خواند و نيز با اجازهء اجتهاد از او بهمدان رفت و بترويج مشغول شد . پس اهالى كردستان خواهش كردند كه براى نشر شعائر دينيه بدان ولايت رود و آقا طاهر امام جمعهء همدان آن را در نظر پدرش آقا باقر نيكو نمود ، و شيخ محمد تقى بسنندج كه كرسى ولايت كردستان است رفت و آنجا بترويج احكام شرعيه مشغول شد ، و مرحوم حسينعلى خان امير نظام - كه در ( 1236 ج 3 ش 502 ) گذشت و آن زمان والى كردستان بود - و امير حسينخان همدانى با وى در آنجا نيكو همراهى نمودند و شهرتى فراوان بهم رسانيد چندان كه محسود أضداد خود گرديد ، و در اثر آن در ولايت امير افخم در كردستان و جرأتى كه از فرزندش احتشام الدوله داماد مظفر -\r\n\r\n","description":"","footnote":"","page_name":" 1726 ","page_number":370},
  {"content":"\r\n\r\nالدّين شاه بظهور رسيد فتنه‌اى بر پا شد و شيخ محمد تقى پس از ماندن مدت بيست و نه سال در كردستان ، در سه‌شنبه بيست و نهم ماه ربيع المولود سنه 1314 هزار و سيصد و چهارده - مطابق ( . . . ) سنبله ماه برجى - بقتل رسيد ، و خانه و اثاثيه‌اش و بخصوص كتب و مؤلفاتش همه را غارت كردند ، و غير از « رساله‌ئى در رضاع » چيزى از او باقى نگذاشتند ، چنان‌كه در « شهداء الفضيله : 339 - 341 » فرموده « 1 » .\r\n\r\n* ( 1048 - وفات مرحوم سيد محمد حسن موسوى اصفهانى ) *\r\nوى فرزند مرحوم سيد محمد تقى موسوى است كه در ( 1236 ج 3 ش 511 ) گذشت .\r\nمرحوم سيد محمد حسن از علما و فقهاء زمان خود بوده و در حدود سال 1207 يا كمى پس و پيش متولد شده و در نزد علماء اصفهان چون حاجى كرباسى و آقا سيد صدر الدّين عاملى درس خوانده تا بمرتبهء اجتهاد نائل گرديد . آن‌گاه در سنه 1245 بتهران رفت و مدتى در آنجا ساكن و با علماء آن سرزمين محاورت و مباحثت داشت . پس به سمت عتبات عاليات رهسپار و در كرمان شاه چندى در نزد يكى از فرزندان آقا محمد على بهبهانى درس خواند ، و بعد از آن بنجف رفت و مدت دو سال در نزد علماء [ آنجا 
  ] به تحصيل مشغول و باجازات روايتى و غيره نائل گرديد . پس باصفهان برگشت و آنجا تا آخر عمر ساكن و بتأليف\r\n\r\n\r\n","description":"","footnote":"\r\n( 1 ) شرح حال صاحب ترجمه بر نهج مرقوم ، در كتاب « بزرگان و سخن‌سرايان همدان 2 : 94 » نيز آمده و در پايان ، علت شهادت او را از « نقباء البشر : 242 » كه مختصرى درباره صاحب عنوان نوشته چنين ترجمه كرده است :\r\n« در اعلام الشيعة [ مقصود نقباء است 
  ] آمده است كه قاضى كردستان معروف بشيخ الاسلام كه اهل سنت و جماعت بود امر بكشتن وى داد و عامهء مردم او را با طرزى فجيع كشتند و چون خبر قتل وى بكرمانشاهان رسيد اهالى بهيجان آمدند و به خون‌خواهى وى برخاستند ولى قاضى مذكور با دادن رشوه ببرخى از رجال دولت سبب شد تا موضوع مسكوت بماند و خون اين عالم بزرگ پايمال گرديد . انتهى . م .\r\n","page_name":" 1727 ","page_number":371},
  {"content":"\r\n\r\nخط مرحوم سيد محمد حسن موسوى اصفهانى . سرآغاز نسخه اصل كتاب الزكاة « مهجة الفؤاد فى شرح الارشاد » . در مقابل صفحه آخر اجازه مرحوم آقا سيد صدر الدّين موسوى عاملى اصفهانى براى وى به خط مجيز ( ره ) .\r\n\r\n","description":"","footnote":"","page_name":" 1728 ","page_number":372},
  {"content":"\r\n\r\nو نشر أحكام و آداب بسر آورد . و اينك اسامى تأليفات او :\r\nاول « حواشى غير مدونه » بر كتب ذيل : 1 - « حاشيهء ميرزا ابو طالب بر سيوطى » .\r\n2 - « شرح لمعه » 3 - « شوارع الهدايهء » حاجى كرباسى 4 - « شوارق لاهيجانى » 5 - « قوانين » .\r\nدويم « رسالهء جبتيه » در اطلاق لفظ جبت و طاغوت بر اول و دويم .\r\nسيم « رساله‌ئى در اختلاف معانى ألفاظ شرعيه » كه قبلا معنى ديگرى داشته و شارع براى افعال معينى وضع كرده مانند صلاة و زكات و غيره كه آنها موضوع براى صحت است يا نه .\r\nچهارم « رساله‌ئى در اينكه گرفتن شيربها شرعا جايز است يا نه » .\r\nپنجم « رساله‌ئى در جنايت ام ولد ، تأليف آن سنه 1260 .\r\nششم دو « رساله در جواز تسامح در ادلهء سنن » تأليف هر دو در طهران سنه 1245 .\r\nهفتم « رساله‌ئى در حكم زنى كه خود را بلامانع از نكاح معرفى كند » كه تمام نشده .\r\nهشتم « رساله‌ئى در رد مظالم » و مسائل مربوطه به آن . نهم « رساله‌ئى در شرط ضمن العقد » .\r\nدهم « رساله‌ئى در شناختن خدا و پيغمبر و امام ( ع ) » انجام تأليف آن سنه 1241 .\r\nيازدهم « رساله‌ئى در مسئلهء انفراد طلاق بعوض از خلع » .\r\nدوازدهم « رساله‌ئى در وجه اعجاز قرآن » انجام تأليف آن نيمهء شب آدينه 9 شوال سنه 1254 در تهران . سيزدهم « سؤال و جواب در مسائل ارث و غيره » .\r\nچهاردهم « شرح تهذيب منطق » تفتازانى . پانزدهم « شرح بر مبحث شكوك كتاب منهاج الهدايهء » حاجى كرباسى . شانزدهم « شرح مراح الارواح » احمد بن على بن مسعود در صرف كه تمام نشده .\r\nهفدهم كتاب « مهجة الفؤاد » در شرح « ارشاد » علامه ، در چهارده جلد كوچك : 1 - در طهارت ، انجام تأليف آن 2 رجب سنه 1243 ، و انجام جلد 14 يك‌شنبه 29 محرم سنه 1244 . هيجدهم كتاب « نصائح العلماء » در نصيحت به فرزند خود سيد مهدى نحوى .\r\nنوزدهم يك دورهء « فقه استدلالى » ، آغاز تأليف آن سنه 1248 ، انجام ع 2 سنه 1254 .\r\nو او از چند نفر روايت مىكند : اول مرحوم آقا سيد صدر الدّين عاملى . دويم سيد محمد رضاء بحر العلوم ( ره ) . سيم حاج سيد كاظم رشتى ( 1205 ش 110 ) چنان‌كه\r\n\r\n","description":"","footnote":"","page_name":" 1729 ","page_number":373},
  {"content":"\r\n\r\nسرآغاز نسخه اصل جلد 14 « مهجة الفؤاد فى شرح الارشاد » به خط مؤلف ( ره ) .\r\nدر مقابل صفحه آخر مقالهء تقريظ مرحوم سيد محمد مهدى نايب الصدر اصفهانى .\r\n\r\n","description":"","footnote":"","page_name":" 1730 ","page_number":374},
  {"content":"\r\n\r\nاجازهء وى براى او به خط مجيز در نزد آقاى سيد محمد على روضاتى ( 1348 ) زيارت شد و تاريخ آن 14 ذىالحجه سنه 1251 است « 1 » .\r\nو او در اين سال وفات كرده و نزد پدر خود دفن شد « 2 » .\r\nو غير از سيد مهدى نحوى كه آنفا ذكر شد ( و اعقابى از او اينك در اصفهان از اهل علم موجودند ) وى فرزند ديگرى داشته بنام سيد محمد تقى ملقب و معروف به سيد شهاب الدّين كه در ماه رجب سنه 1262 متولد شده و پس از طى مراتب كودكى تحصيل علوم و كمالاتى نموده تا در فنون رياضى و هندسه ربطى بهم رسانيد و ميرزا عبد الرزاق خان سرتيپ كه در ( 1286 ) بيايد - فىالجمله - نزد او درس خوانده ، و او « جنگى در مطالب متفرقه »\r\n\r\n\r\n","description":"","footnote":"\r\n( 1 ) تصوير صفحه آخر نسخه اصل اجازه حاج سيد كاظم در همين جلد ( ص 1601 ) طبع شده است . م .\r\n( 2 ) در اين تاريخ كه ماه ذى الحجة الحرام 1395 و هنگام اشتغال بطبع كتاب است آقاى حاج سيد مصلح الدّين مهدوى مذكور در متن ، شرح ذيل را براى تكميل مطالب متن مرقوم داشته‌اند : « سيد محمد حسن مجتهد موسوى فرزند سيد محمد تقى مستجاب الدعوة ابن السيد محمد سعيد بن محمد صادق ( متوفى بسال 1202 مدفون در يكى از اطاقهاى شرقى تكيه خاتون‌آبادى ) ابن سيد ابو القاسم خواجوئى ( متوفى در شب 3 شنبه هشتم شهر رجب سال 1191 بنقل ملحقات « وقايع السنين : 573 » ) فرزند سيد محمد باقر ( متوفى در 25 جمادى - الآخرة 1111 ) فرزند سيد محمد صادق مؤلف « حدائق العارف » بنقل « فهرست كتابخانه مركزى دانشگاه تهران 13 : 3198 ش 4224 » .\r\nدر « الذريعة » كتاب را از تأليفات مير محمد باقر مختارى مىنويسد ، و در « آثار ملى اصفهان » مؤلف را بنقل از « الذريعة ؟ » شيخ محمد صادق بن ابو القاسم بن محمد باقر خواجوئى مىنويسد كه ظاهرا شيخ اشتباه و صحيح آن سيد مىباشد .\r\nقبر اين سيد محمد صادق در قسمت جنوبى تكيه خاتون‌آباديها سنگ بسيار بزرگى داشت و فعلا در تكيه منسوب به اعقاب سيد محمد حسن صاحب عنوان قرار دارد ، و در جنب او سردابى بوده كه در اثر گذشت زمان و سيل و بارندگى خراب شده لكن محل آن معلوم است .\r\nسيد محمد صادق متوفى بسال 1203 و در محله خواجو ساكن بوده و كوچهء سادات -\r\n","page_name":" 1731 ","page_number":375},
  {"content":"\r\n\r\nتقريظ كتاب « مهجة الفؤاد » و گواهينامهء علمى مؤلف آن از محمد مهدى بن محمد صادق قمبوانى فارسى .\r\n\r\n","description":"","footnote":"","page_name":" 1732 ","page_number":376},
  {"content":"\r\n\r\nتأليف كرده ، و در حدود دوازده سفر بتهران رفته و باز باصفهان مىآمد ، تا آخر در شب 4 شنبه غره رجب سنه 1340 هم در اصفهان وفات كرد و در نزد جد و پدر خود دفن شد . و او دختر ملا حسين كرمانى را كه در ( 1330 ) بيايد تزويج كرده و از او چندين نفر فرزند ذكور و اناث بهم رسانيد ، از آن جمله : آقا مصلح الدّين كه در ( 1334 ) بيايد .\r\n\r\n\r\n","description":"","footnote":"\r\n- منسوب به اوست و برخى از اعقابش تاكنون در همان محله سكونت دارند . و بطورىكه در خاندان شهرت دارد سيد محمد صادق اول از يزد باصفهان آمده و مير محمد باقر فرزندش در اصفهان و مير محمد تقى فرزند ديگرش متوفى بسال 1099 در يزد سكونت داشته و اعقابش تاكنون در آن شهرستان مىباشند ، و از آنهاست : سيد على اكبر موسوىزاده از آزادىخواهان معروف ( كه در زمان نخست‌وزيرى قوام السلطنه بوزارت رسيد ) فرزند سيد ابو القاسم بن سيد حسين مجتهد موسوى يزدى از نوادگان مير محمد تقى مزبور .\r\nسيد ابراهيم بن محمد صادق دوم نيز از فضلا و خطاطين بوده و در ربيع الاول سال 1199 جنگى تأليف نموده كه نسخه اصل آن در كتابخانه مركزى دانشگاه تهران به شماره 4424 موجود است ( فهرست ج 13 ص 3386 ) » . خاتمه يادداشت آقاى مهدوى ( سلمه اللّه ) و شرح حال اين فاضل صالح بزرگوار و صاحب تأليفات مفيده بسيار در وقايع سال ( 1334 ) مذكور خواهد شد ، و بسيارى از نسخه‌هاى اصل كتب جد امجدشان صاحب عنوان اينك در كتابخانه معظم‌له موجود است ، و ايشان در حدود سى سال قبل شماره 12 از تأليفات جدشان را بنام « رسالة مختصرة فى اعجاز القرآن المجيد » در 52 دو صفحهء كوچك در اصفهان چاپ كردند كه 15 صفحهء آن مقدمه است از جناب معلم حبيب‌آبادى مؤلف كتاب حاضر در شرح حال مؤلف آن .\r\nو ناگفته نماند كه مرحوم آقا سيد مهدى نحوى فرزند صاحب عنوان پدر مرحوم حاج ميرزا حسن نحوى است كه داماد صاحب « روضات الجنات » بوده و در ( ج 3 ش 370 ص 820 ) از او ياد شد . م .\r\n","page_name":" 1733 ","page_number":377},
  {"content":"\r\n\r\n\r\n* ( 1049 - وفات شيخ مصطفى بولاقى مالكى ) *\r\nوى ابو يحيى بولسى ازهرى مشهور ببولاقى است كه از علماء اهل سنت از فرقهء مالكيه بوده و چندين كتاب تأليف نموده : اول « حاشيه بر شرح قويسنى » بر كتاب « سلم العلوم » يا « السلم المرونق » در علم منطق تأليف شيخ محب اللّه بهارى . دويم كتاب « الخطب السنيه » براى جمع حسينيه . سيم « ديوان خطب » . چهارم كتاب « السيف اليمانى » براى قائل بحليت سماع آلات و اغانى ، يا « السم القاتل » براى مغنى متساهل . و در اين سال - چنان‌كه در « معجم المطبوعات : 607 » نوشته - وفات كرده .\r\n\r\n* ( 1050 - تولد مرحوم سيد يحيى يزدى ، ره ) *\r\nوى فرزند مرحوم سيد كاظم موسوى و از طرف مادر منسوب بمرحوم ملا اسماعيل عقدائى كه در ( 1230 ج 3 ش 418 ) گذشت ، و خود از اعاظم علما و فقهاء يزد بود .\r\nو در اين سال در يزد متولد شده ، و در دوازده‌سالگى به تحصيل مشغول شد و مقدمات را در يزد تكميل نمود ، و ضمنا بتجارت نيز مىپرداخت ، و در سنه 1283 براى تحصيل رياضيات كه بدان متذوق بود بمشهد رفت ، و پس از سه سال بيزد برگشت ، و باندك فاصله بنجف اشرف مشرف شد و با مرحوم سيد محمد كاظم يزدى كه در ( 1247 ج 4 ش 720 ) گذشت مأنوس گرديد و در اثر آن هم بدرس خارج او مىرفت و هم رياضيات را به او مىآموخت ، و نيز بمدرس مرحوم شيخ محمد حسين كاظمينى و ميرزاى شيرازى - كه هر دو در ( 1230\r\n\r\n","description":"","footnote":"","page_name":" 1734 ","page_number":378},
  {"content":"\r\n\r\nج 3 ش . . . و 414 ) گذشتند « 1 » - مىرفت و در زمان كمى ترقى كامل نموده ، و در سنه 1291 مجاز شده و بتأليف پرداخت ، و بعد از چندى براى امر معاش بمضيقه افتاد و چون به جهت عزت نفس تحمل برخى امور را نكرد كارش بعسرت كشيد و مزاجش عليل شد ، پس ناچار در سنه 1266 بيزد باز آمد و آنجا بتدريس پرداخت و سمت رياست بر همه علماء آن بلد بهم رسانيد ، و اخيرا بطورى طرف توجه فرمانداران يزد گرديد كه غالبا در امور سياسى او را مدخليت مىدادند و بر رأى او اعتماد مىكردند .\r\nو به‌هرحال ، وى چندين جلد كتاب تأليف كرده : اول پنج جلد در « فقه » . دويم دو جلد در « اصول » . سيم « شرح بر حاشيه چغمينى » چنان‌كه در « تاريخ يزد » نوشته و ظاهرا بايد « حاشيه بر شرح چغمينى » باشد . چهارم « شرح شرايع » .\r\nو چندين نفر در نزد او درس خوانده‌اند : اول آقا سيد احمد مدرس . دويم حاجى شيخ عبد الكريم يزدى كه در ( 1276 ) بيايد . سيم شيخ محمد متخلص به پريشان تفتى « 2 » .\r\nو او در ماه جمادى الاولى سنه 1346 هزار و سيصد و چهل و شش ، چنان كه در « آينه دانشوران : 34 » فرموده - مطابق ( ابان - آذر ) ماه باستانى - وفات كرد و در يزد در حرم امامزاده محمد مكنى به ابو جعفر - كه در ( 1288 ) بيايد - دفن شد .\r\nو چندين فرزند پسر و دختر از او باز ماند : اعلم و اكبر همه آقا سيد محمد آية اللهى كه عالم و فاضل و سردفتر يكى از دفاتر اسناد رسمى در يزد است . و سايرين هم از فضائل پدر بىبهره نيستند .\r\n\r\n\r\n","description":"","footnote":"\r\n( 1 ) در اين تاريخ ( 14 حجه 95 ) كه پاكنويس مطالب به اينجا رسيده براى تعيين شماره رديف عنوان مرحوم شيخ محمد حسين كاظمينى به جلد سوم چاپى كتاب مراجعه و چون شرح حال او را نيافتيم بنسخه اصل نگاه كرديم معلوم شد كه متأسفانه جناب معلم بهنگام پاكنويس كردن مطالب سال ( 1230 ) سهوا چهارده عنوان را از قلم انداخته‌اند كه از جمله ترجمه مرحوم شيخ محمد حسين مذكور است ، بناچار شرح حال آن مرحوم به سال فوت او كه در ( 1308 ) بوده منتقل گرديد و 13 نفر ديگر نيز هريك در سال وفات و يا در استدراكات ذكر خواهند شد ، ان‌شاءالله تعالى ، و اللّه العاصم . م .\r\n( 2 ) به‌طورىكه در « فرهنگ سخنوران » گفته پريشان تفتى نامش شيخ محمد ملقب به محقق و تا سال 1317 در قيد حيات بوده و در « تاريخ يزد : آتشكده يزدان » آيتى و جلد نهم « الذريعة » عنوان شده است . م .\r\n","page_name":" 1735 ","page_number":379},
  {"content":"\r\n\r\nسنه 1264 قمرى آدينه غرهء ماه محرم الحرام\r\nمطابق\r\nسنه 1226 شمسى قوس ماه برجى\r\n\r\n* ( 1051 - وفات مرحوم حاج ملا عبد الوهاب قزوينى ، ره ) *\r\nحاجى ملا عبد الوهاب « 1 » از جملهء علماء قزوين در عصر خود بوده و از قرارى كه در « قصص العلماء : 122 چاپ طهران در 1313 » در احوال حاجى سيد محمد باقر بيدآبادى ( در حاشيهء مراسلهء ملا على نورى بميرزاى قمى ) نوشته مادرش دختر مرحوم آقا سيد حسين قزوينى است ( كه در سال 1208 ص 339 ش 133 گذشت ) . و بالاخره وى در ماه محرم الحرام اين سال - مطابق ( قوس - جدى ) ماه برجى - وفات كرده « 2 » .\r\nدر « قصص العلماء : 76 » نوشته كه او به زيارت نجف رفت و مريض شد و در زمان احتضار گفت : مرا در جنازه نهاده و بمرقد مطهر حضرت امير المؤمنين ( ع ) بگذاريد . پس او را در تابوت نهاده و در حرم حضرت امير المؤمنين ( ع ) گذاشتند و در همان‌جا وفات يافت ، انتهى .\r\nو در « الكواكب الدرية 1 : 100 » نوشته كه دو پسر وى ميرزا محمد على مجتهد و ميرزا\r\n\r\n\r\n","description":"","footnote":"\r\n( 1 ) نام پدر صاحب عنوان محمد على بوده ، چنان كه در آغاز رساله نماز جمعهء خودش آمده و نيز در « الكرام البررة » فرموده .\r\n( 2 ) مؤلف « الكرام البررة : 809 » ( قدس اللّه روحه ) چهار صفحه در ترجمهء حاج ملا عبد الوهاب قزوينى و بيان آثارش قلمفرسائى نموده و او را بسيار ستوده ، لكن بتاريخ وفاتش -\r\n","page_name":" 1736 ","page_number":380},
  {"content":"\r\n\r\nسرآغاز مجموعهء اجازات حاج ملا عبد الوهاب قزوينى به خط مرحوم آقا سيد جواد موسوى خوانسارى\r\n\r\n","description":"","footnote":"","page_name":" 1737 ","page_number":381},
  {"content":"\r\n\r\nمحمد هادى هر دو . . . در قلعه طبرسى بقتل رسيدند ، و ميرزا محمد على شوهر مرضيه خانم دختر حاجى ملا محمد صالح برغانى بوده ، انتهى .\r\nو در « فتنهء باب : 72 » ميرزا محمد هادى را برادر بزرگ نوشته و گويد : در جنگ و جدال وارد نشده و سالها در قزوين بود . و ميرزا محمد على كوچك‌تر از او بوده و در قلعه طبرسى كشته شد . . . ، انتهى « 1 » .\r\n\r\n\r\n","description":"","footnote":"\r\n- دست نيافته و آن را پس از سال ( 1260 ) دانسته‌اند . مأخذ جناب معلم نيز در اين‌باره معلوم نشد . صاحب « قصص العلماء » چندان معتقد بعلميت حاجى نبوده و از دو رسالهء نماز جمعه‌اش نيز تبرزى مستفاد نمىشود . عم اعلاى راقم سطور مرحوم آقا سيد جواد موسوى خوانسارى ( برادر مؤلف روضات الجنات ) كه بدرخواست صاحب عنوان اجازات او را بسال 1248 جمع و استنساخ نموده است مجاز را در سرآغاز آن مجموعه چنين ستوده : « و بعد فهذه اجازات وافيات . . . للمولى الجليل و العالم النبيل ذى الشرف الاصيل قدوة اهل التحقيق و زبدة اهل التدقيق نخبة الانجاب و سليل الاطياب جناب الحاج ملا عبد الوهاب » . و تفصيل مختصات مجموعه مذكوره كه دو « رسالهء نماز جمعهء » او و رسائل ديگرى را نيز دربر دارد و همچنين تفصيل شرح احوال و آثار مترجم موكول بمجلدات چاپ نشدهء « فهرست كتب خطى كتابخانه‌هاى اصفهان » راقم سطور است ، و اللّه الموفق و المعين . م .\r\n( 1 ) سيد محمد على گلريز در جلد اول كتاب « مينودر - يا باب الجنه قزوين : 345 » بهنگام ذكر خاندانهاى قزوين گويد : دارالشفائى ، سر دودمان اين خانواده عليين آشيان حاج ملا عبد الوهاب ( طاب ثراه ) بود . پسر آن مرحوم : آقا ميرزا يوسف دارالشفائى و پسر او ميرزا ابو تراب دارالشفائى است . از فرزندان ديگر او نگارنده اطلاع كامل ندارم » . انتهى . و علت اشتهار به دارالشفائى عجالة معلوم نشد .\r\nايضا در همين كتاب ( ص 467 ) راجع بشيخ احمد احسائى گويد : « هر زمان بقزوين مىآمد به خانه حاج ملا عبد الوهاب دارالشفائى كه از اعيان علماى قزوين و از مريدان شيخ بود وارد مىشد و مجلس درسى هم بطور خصوصى در آنجا تشكيل مىداد كه هركس را در آنجا راه نبود ! » . و نيز گلريز پس از ذكر ماجراى احسائى و فرق ضاله و شهادت حاج ملا محمد تقى برغانى در قزوين ( در ص 471 ) گويد : « حاج ملا صالح پدر قرة العين و حاج ملا عبد الوهاب دارالشفائى دائى مشار اليها - در نتيجهء اين پيش‌آمدهاى ناگوار و غم‌انگيز كه شرح داده شد - در -\r\n","page_name":" 1738 ","page_number":382},
  {"content":"\r\n\r\nصفحهء اول رسالهء مبسوطهء نماز جمعهء حاج ملا عبد الوهاب به خط مرحوم آقا سيد جواد موسوى خوانسارى در مجموعهء سابق الذكر . از كتب كتابخانه آقاى حاج سيد محمد على روضاتى\r\n\r\n","description":"","footnote":"","page_name":" 1739 ","page_number":383},
  {"content":"\r\n\r\nصفحهء اول رساله ثانيه مختصرهء نماز جمعهء حاج ملا عبد الوهاب قزوينى به خط شخص مؤلف كه در سرآغاز مجموعهء سابق الذكر نوشته شده و چنان كه ديده مىشود خود اعتراف نموده كه رسالهء اولى او متروك و غير متروك واقع شده است . م .\r\n\r\n","description":"","footnote":"","page_name":" 1740 ","page_number":384},
  {"content":"\r\n\r\n\r\n* ( 1052 - تولد حاج ميرزا محمد حسين 38 گلبن شاعر فراهانى ) *\r\nوى فرزند ميرزا مهدى 37 ملك‌الكتاب ( 1270 ) و خود از شعرا و اهل فضل و كمال بوده و تخلص گلبن مىنموده ، و چنان‌كه در « مجله يادگار ، سال 4 ش 8 : 23 و 32 » نوشته او در ماه محرم الحرام اين سال - مطابق ( قوس - جدى ) ماه برجى - متولد شده ، و پس از وفات پدر لقب ملك‌الكتاب يافت « 1 » ، و چندين كتاب تأليف كرده :\r\nاول كتاب « آداب السرور » . دويم كتاب « حالت » . سيم كتاب « سفرنامهء حجاز » ، و در تأليف « مطلع الشمس » نيز شركت داشته ، و در ماه محرم الحرام سنه 1331 هزار و سيصد و سى و يك - مطابق أيضا ( قوس - جدى ) ماه برجى - پس از شصت و هفت سال قمرى عمر وفات كرده . و عجب اينكه تولد و وفات وى هر دو در محرمى كه مطابق ( قوس - جدى ) ماه برجى بوده واقع شده كه از قمرى 67 و از شمسى 65 باهم تفاوت داشته .\r\n\r\n\r\n","description":"","footnote":"\r\n- قزوين مجال زيست نيافتند و بعتبات عاليات عزيمت كردند و در همان‌جا مىزيستند تا بجهان ديگر پيوستند » .\r\nايضا در كتاب مذكور ( ص 681 ) شرحى ذيل عنوان ( مقبره حاجى ملا عبد الوهاب دارالشفائى ) نوشته بخلاصه اينكه آن مرحوم بسال 1250 ( كه در كتاب اشتباها 1205 چاپ شده ) بقعه‌ئى و مسجدى بنا كرده كه در آن جماعتى از خويشاوندان او و چند تن از علماء قزوين مدفون شده‌اند . گلريز در اينجا شرح حال صاحب عنوان را به جلد ديگر كتاب خود حواله كرده است .\r\n( 1 ) بايد توجه داشت كه صاحب عنوان بهنگام وفات پدر هفت‌ساله بوده است .\r\nشرح حال مختصرى نيز از اين شخص در « مؤلفين كتب چاپى 2 : 891 » بنقل از « مجله يادگار » مذكور فوق و مقدمه « رسالهء حالت » كه بضميمهء « آداب السرور » در طهران دو بار جزو نشريات « مجله ارمغان » بطبع رسيده مذكور است و آنجا محل ولادت او را در قريهء آهنگران از توابع فراهان نوشته است . م .\r\n","page_name":" 1741 ","page_number":385},
  {"content":"\r\n\r\nو فرزندش آقاى خان ملك 39 ساسانى از رجال عصر حاضر در تهران و قسمتى از شرح حال جدش ميرزا مهدى مذكور ( 1270 ) در شماره و سال مرقوم « يادگار » از او نقل شده « 1 » .\r\nسه‌شنبه پانزدهم ربيع الآخر\r\nسنه 1227 شمسى\r\nاول حمل ماه برجى\r\n\r\n* ( 1053 - تولد مرحوم حاج ميرزا على آقا ، وفاعلى شاه شيرازى ، ره ) *\r\nوى « 2 » فرزند مرحوم حاج آقا محمد منور عليشاه است كه در ( 1224 ج 3 ش 356 ) گذشت .\r\nمرحوم وفاعلى شاه از اجلهء عرفاء عصر و علماء زمان خود بوده كه هم ارشاد و دستگيرى مىكرده و هم در محراب امامت جماعت و در منبر موعظه مىنموده ، و او در ماه ربيع الآخر اين سال ، چنان‌كه در « نابغهء علم و عرفان : 413 » نوشته - مطابق ( حوت 1226 - حمل 1227 ) ماه برجى - از بطن دختر حاجى عبد الغفار - ناپسرى جد خود حاجى محمد حسن - متولد\r\n\r\n\r\n","description":"","footnote":"\r\n( 1 ) خان ملك ساسانى نامش حسين و شرح حال مختصر او در « مؤلفين كتب چاپى 2 :\r\n729 » از مقدمهء « رسالهء حالت » بقلم اديب الممالك فراهانى و « مجله يادگار 4 : 8 : 23 » و « مجله يغما 5 : 3 : 135 » نقل ، و از آنجا معلوم مىشود كه وى در حدود ( 1302 ق ) متولد شده و چند جلد از تأليفاتش بطبع رسيده ، از جمله كتاب مهم « سياستگران دوره قاجار » . م .\r\n( 2 ) رجوع شود به « نقبا : 1567 » . يادداشت مؤلف . در كتاب « نقباء البشر » فقط چند سطرى در ترجمه حال اين شخص ديده مىشود . م .\r\n","page_name":" 1742 ","page_number":386},
  {"content":"\r\n\r\nشده ، و بطورىكه در « نابغه » گفته در نزد اساتيد شيراز علوم دينى و فلسفى را تحصيل كرد و پس از وفات پدر جانشين او گرديد و وفا على شاه لقب يافت ، و در انقلاب مشروطيت نيز جزو مجاهدين بود ، انتهى .\r\nو نيز وى علاوه بر مناصب طريقتى پدر مناصب شريعتى او را نيز احراز كرد ، و در طريقت چنان‌كه شنيدى ملقب به وفاعلى شاه و از طرف حضرت امام رضا ( عليه السلام ) به ذو الرئاستين ملقب گرديد « 1 » و در ظهر روز پنج‌شنبه دويم ماه شوال المكرم سنه 1336 هزار و سيصد و سى و شش - مطابق 20 سرطان ماه برجى - وفات كرد ، و سه پسر و پنج دختر در حين فوت از او باقى ماند .\r\nو از جمله پسران : يكى حاج ميرزا عبد الحسين مونس‌على شاه است كه در ( 1290 ) بيايد ، و او با سه دختر از مرضيه بيگم دختر پسر عم پدرش رحمتعلىشاه‌اند كه در ( 1208 ش 131 ) گذشت ، و دو پسر و دو دختر ديگر از دختر حاج آقا محمد تاجر دهدشتى و از هريك تاكنون اعقابى باقىمانده .\r\nو در « نابغه » گويد : او به مرض استسقا و ضيق النفس وفات يافت ، و پس از او برحسب وصيتش سيد اجاق جانشين وى گرديد ، انتهى ؛ و او در ( 1340 ) بيايد .\r\nو در « مقالات الحنفاء : 228 » يكى از مريدان وى را مرحوم ناصر عليشاه تهرانى نوشته كه در سال ( 1360 ) بيايد .\r\n\r\n* ( 1054 - تولد ميرزا محمد رضاء تهرانى ، ره ) *\r\nوى فرزند مرحوم حاجى ميرزا حسينعلى تهرانى است كه در ( 1298 ) بيايد .\r\nميرزا محمد رضا عالمى با زهد و تقوى بود كه در پنج ساعتى شب پنج‌شنبه هيجدهم\r\n\r\n\r\n","description":"","footnote":"\r\n( 1 ) مأخذ اين مطلب را مؤلف نقل نفرموده ، لا بد كسى خواب ديده است ! م .\r\n","page_name":" 1743 ","page_number":387},
  {"content":"\r\n\r\nماه شعبان المعظم اين سال - مطابق ( . . . ) سرطان ماه برجى - متولد شده ، و پس از پدر مقام امامت وى را در مسجد حاجى ميرزا محمد خان سپهسالار در شهر نو تهران احراز نمود ، و بعد از مدت شصت و هفت سال و پنج ماه قمرى و بيست و شش روز عمر در دوشنبه چهاردهم ماه صفر المظفر سنه 1332 هزار و سيصد و سى و دو - مطابق 21 جدى ماه برجى - وفات كرد ، چنان‌كه تولد و وفات وى به ماه و سال قمرى در « تاريخ سرتيپ » و باقى در « طرائق 3 :\r\n212 » نوشته .\r\n\r\n* ( 1055 - تولد محمد أمجد على ، شاعر لكنهوى ) *\r\nوى فرزند شيخ امداد على و از شعراء لكنهو است كه در بيست و هشتم ماه رمضان المبارك اين سال - مطابق ( . . . ) سنبله ماه برجى - متولد شده ، و در شاعرى تخلص آزاد مىنموده « 1 » .\r\nچنان‌كه در فهرست آنها كه آزاد تخلص دارند گذشت ( 1200 ج 1 ش 63 ) .\r\n\r\n* ( وفات مرحوم محمد شاه قاجار ، ره ) *\r\nشب 6 شوال . شرح احوال او در ( 1222 ج 3 ش 316 ) گذشت .\r\n\r\n\r\n","description":"","footnote":"\r\n( 1 ) تنها مأخذ اين آزاد در « فرهنگ سخنوران » تذكرهء « روز روشن » صباست . م .\r\n","page_name":" 1744 ","page_number":388},
  {"content":"\r\n\r\n\r\n* ( 1056 - تولد مولوى سيد خيرات احمد على نكرپالى ) *\r\nوى فرزند حاج مير أعظم على ، و خود از علما و اهل كلام و فقه بوده ، كه در چهارشنبه هفتم ماه شوال المكرم اين سال ، چنان‌كه در « فهرست كتابخانه رضويه 4 : 361 » بدون روز هفته نوشته - مطابق ( . . . ) سنبله ماه برجى - در على نكرپال متولد شده و كتابى بنام « نور ايمان » در رد اهل سنت در خلافت و متعه و عزادارى و تقيه تأليف كرده .\r\n\r\n* ( 1057 - تولد كمال الملك 58 نقاش كاشانى ) *\r\nوى ميرزا محمد خان 58 بن ميرزا بزرگ 57 غفارى كاشانى است .\r\nميرزا بزرگ 57 در ( 1229 ج 3 ش 396 ص 861 ) گذشت ، و او دو پسر داشته : يكى ميرزا ابو تراب 58 كه نقاشى زبردست و هنرمند بوده و تصاوير « روزنامهء شريفهء شرف » و بعضى از تصاوير ديگر بقلم سحرآفرين او كشيده شده و در سنه 1307 خودكشى كرده و بجوانى وفات نمود و سه سال بزرگتر از صاحب عنوان بود ، چنان‌كه در كتاب « تاريخ جرائد و مجلات ايران 3 : 61 » نوشته .\r\nو ديگر : ميرزا محمد خان 58 صاحب اين عنوان كه از نقاشان معروف و متفرد ايران بلكه كليهء دنيا در عصر خود و صاحب فضائل و كمالات ديگر هم بود .\r\nو او در اواخر ماه شوال المكرم اين سال - مطابق ميزان ماه برجى - در كاشان متولد شده و كسب علوم نموده تا در نقاشى استادى كامل و در سنه 1310 ملقب به كمال الملك\r\n\r\n","description":"","footnote":"","page_name":" 1745 ","page_number":389},
  {"content":"\r\n\r\nشد ، و در سنه 1313 براى تكميل تحصيلات خود باروپا رفت ، و در سنه 1319 مدرسه‌اى بنام صنايع مستظرفه ايجاد كرد ، و در سنه 1346 از خدمات دولتى معاف و از تهران بنيشابور رفت و آنجا در حسين‌آباد ملك شخصى خود بفلاحت مشغول شد ، و در اواخر از يك چشم نابينا گرديد ، تا در يك‌شنبه سيزدهم ماه رجب الفرد سنه 1359 هزار و سيصد و پنجاه و نه - مطابق 27 مردادماه باستانى - در نيشابور وفات كرد و در مقبرهء شيخ عطار ( ره ) دفن شد .\r\n\r\n* ( 1058 - تولد عليخان ملك‌الشعراء تهرانى ) *\r\nوى فرزند مرحوم محمود خان ملك‌الشعراء است كه در ( 1311 ) بيايد .\r\nعليخان ملك‌الشعرا از اعيان و فضلاء اين دوران بود كه در روز شنبه بيست و دويم ماه ذى القعدة الحرام اين سال - مطابق ( . . . ) ميزان ماه برجى - متولد شده ، و در نزد مرحوم حاج نجم الدوله كه در ( 1259 ش 949 ص 1599 ) گذشت و غير او درس خوانده تا در نقشه‌كشى و مهندسى و خط و ساير كمالات استاد گرديد ، و پس از مدت هفتاد و دو سال و هفت ماه قمرى و يك روز عمر در چهارشنبه بيست و سيم ماه جمادى الاخرى سنه 1337 هزار و سيصد و سى و هفت - مطابق 5 حمل ماه برجى - وفات كرد .\r\n\r\n* ( جلوس ناصر الدّين شاه قاجار ) *\r\n22 ذىالقعده . شرح احوال او در ( 1247 ج 4 ش 693 ) گذشت .\r\n\r\n","description":"","footnote":"","page_name":" 1746 ","page_number":390},
  {"content":"\r\n\r\n\r\n* ( 1059 - تولد محمد عبد الحى لكنوى حنفى ) *\r\nمحمد عبد الحى كنيه‌اش ابو الحسنات و فرزند ملا عبد الحليم بن محمد امين هندى است .\r\nملا عبد الحليم ، چنان كه از « الفوائد البهيهء » فرزندش در ضمن ترجمه صدر الشريعهء اصغر برمىآيد از علماء اهل سنت بوده و « شرحى بر كتاب نقايه » كه اينك در تآليف صاحب عنوان اشاره بدان مىشود نوشته و در نزد ملا محمد يوسف لكنوى كه نيز « شرحى بر نقايهء » مرقوم دارد درس خوانده .\r\nفرزندش محمد عبد الحى صاحب عنوان نيز از علماء حنفيه در قطر هندوستان بوده و در تراجم فقهاء آن فرقه اطلاعى وافى داشته .\r\nوى در دههء اخير ماه ذى القعدة الحرام اين سال - مطابق ( ميزان - عقرب ) ماه برجى - در شهر بانده كه پدرش در آن وقت مدرس آنجا بوده متولد شده ، و در پنج‌سالگى شروع بحفظ قرآن نموده و در ده‌سالگى از آن فراغت يافت ، و در أثناء آن خط نوشتن و برخى از كتب پارسى را ياد گرفت . آن‌گاه در ده‌سالگى به تحصيل علوم پرداخته و در هفده‌سالگى از آنها فارغ شد ، و در اين مدت جميع فنون علوم را در نزد پدر خود و برخى از كتب هيئت را در نزد ملا نعمة اللّه كه در سنه 1290 وفات كرده درس خواند .\r\nو بعد از آن بتأليف پرداخت ، و در رجب سنه 1279 با پدر خود از حيدرآباد هند به قصد مكه بيرون شد ، و در شعبان از بمبئى بر كشتى بادى نشسته و در غره ماه رمضان بحديده رسيدند و در آنجا ده روز مانده و پدرش كتب نفيسهء چندى در آنجا خريد . پس از آنجا حركت كرده و بواسطه طوفان و مخالفت هوا كشتى آنها بجده نرفته و در لبس پائين آمدند . و ازآنجا چهار روز در بيابان رفته تا در دههء آخر ماه رمضان به مكه رسيدند و تا اداء اعمال حج آنجا ماندند ، و در دههء اخير ذىالحجه به سمت مدينه رفتند ، و در 2 محرم سنه 1280\r\n\r\n","description":"","footnote":"","page_name":" 1747 ","page_number":391},
  {"content":"\r\n\r\nبدان شهر شريف رسيده و هشت روز ماندند ، و در عاشورا از آنجا حركت كرده به مكه رفتند و تا 10 صفر آنجا ماندند ، پس بجده حركت كرده و از آنجا بر كشتى بادى نشسته و در دههء وسطى ع 1 ببمبئى رسيدند ، و در اوائل ج 1 بحيدرآباد آمدند .\r\nو همچنين در 15 شوال سنه 1292 بار ديگر بعزم مكه بيرون آمده و بحيدرآباد آمد و در 21 بر كشتى آتشى نشسته و در 5 ذىالقعده بجده و در 10 به مكه رسيد و بعد از اداء حج كه در آدينه بود در 21 ذىالحجه به طرف مدينه رفت و در 5 محرم سنه 1293 بدانجا وارد شده و ده روز توقف نمود ، پس از آنجا در 15 به مكه حركت كرد و چند روزى در مكه ماند و بجده رفت و در 8 صفر بر كشتى نشسته و در 21 ببمبئى رسيد و در 5 ع 1 به وطن خود باز آمد .\r\nو بالاخره ، او خود در « التعليقات السنيه » كه اينك ذكر مىشود گويد تاكنون چهل و چهار كتاب در معقول و منقول مدون و تمام كرده‌ام غير از آنها كه تمام نشده . و اينك اسماء برخى از آنها : اول كتاب « التعليقات السنيه » بر كتاب « الفوائد البهيهء » خودش كه اينك ذكر مىشود . انجام تأليف آن روز يك‌شنبه 2 ج 2 سنه 1293 و شطرى از احوال خود را در آن نوشته كه ما آنچه اينجا آورديم نقل از آن كرديم .\r\nدويم كتاب « السعاية » در كشف آنچه مىباشد در « شرح وقايه » و مقدمهء آن در ذكر كسانى است كه خودشان يا كتبشان در « شرح وقايه » ذكر شده‌اند . و همچنين شراح « وقايه » و محشين « شرح وقايه » و شراح « نقايه » همه در مقدمه آن ذكر شده‌اند . و مقصود از « شرح وقايه » شرح صدر الشريعهء اصغر عبيد اللّه بن مسعود بن تاج الشريعة محمود بن صدر الشريعة احمد محبوبى است بر كتاب « وقايهء » جدش محمود بن احمد مرقوم . و « وقايه » در منتخب كتاب « هدايه » است كه اينك ذكر مىشود . و « نقايه » در مختصر « وقايهء » مرقوم و از مؤلف اصل آن است .\r\nسيم كتاب « الفوائد البهيّة » در تراجم حنفيه ، آغاز تأليف آن ج 2 سنه 1291 ، انجام آن روز شنبه 11 صفر سنه 1292 ، و « التعليقات السنيهء » مذكور حواشى و تعليقات برآن است .\r\nچهارم كتاب « مذيلة الدراية » در ذيل كتاب « مقدمة الهدايهء » خودش كه اينك ذكر مىشود .\r\n\r\n","description":"","footnote":"","page_name":" 1748 ","page_number":392},
  {"content":"\r\n\r\nپنجم كتاب « مقدمه الهدايه » در ذكر كسانى كه در « هدايه » ذكر شده‌اند . و مقصود از « هدايه » كتاب الهدايه تأليف على بن ابو بكر مرغينانى است در مختصر « كفاية المنتهى » خودش در شرح كتاب « بداية المبتدى » خودش در جمع ميان كتاب « مختصر » قدورى در فقه حنفيه و « الجامع الصغير » كه اينك ذكر مىشود .\r\nششم كتاب « النافع الكبير » براى آنكه مطالعه كند جامع صغير را ، در ذكر شراح « الجامع الصغير » و ارباب متون مشهوره و اصحاب كتب معروفه . و « الجامع الصغير » كتابى است در فقه حنفيه از محمد بن حسن شيبانى .\r\nهفتم كتاب « التعليق الممجد » بر « موطأ » محمد ، در حاشيه بر « موطأ » شيبانى مرقوم .\r\nتا اينجا مستفاد از « التعليقات » بود .\r\nو آقاى سيد محمد على روضاتى ( 1348 ) مىفرمودند كه وى در سنه 1304 هزار و سيصد و چهار وفات كرده ، و مىفرمود در مدركى بسيار صحيح يافتم و اينك از خاطره محو شده ، انتهى . و البتّه اطمينان بر قول اين فاضل ثقه توان نمود « 1 » .\r\nبعد از آن در كتاب « هدية العارفين » در اسماء مؤلفين و آثار مصنفين تأليف اسماعيل پاشا بغدادى ( در ستون 385 ) نيز وفات او در همين سال 1304 ديده شد .\r\n\r\n\r\n","description":"","footnote":"\r\n( 1 ) اين نقل قول مربوط بحدود سى سال قبل از اين است و اخيرا عبد الفتاح ابو غده از فضلاء حلب در طبع و تحقيق برخى از تأليفات محمد عبد الحى لكهنوى صاحب عنوان قيام نموده و آنچه فعلا در نزد راقم سطور است يكى كتاب « الاجوبة الفاضلة للاسئلة العشرة الكاملة . ط حلب 1384 » و ديگر كتاب « الرفع و التكميل فى الجرح و التعديل » است كه براى دومين بار بسال 1388 در بيروت بطبع رسيده و فاضل مذكور مقدمه‌ها و حواشى و تعليقات و فهارس گوناگون براى آنها فراهم نموده ، و در مقدمه كتاب الرفع شرح حال مؤلف را مفصلا بقلم خود او از چند جا استخراج نموده و اسامى قريب يك‌صد و ده اثر از تأليفاتش را در آنجا برشمرده ، و نيز شرح حال ديگرى براى او از نسخه خطى ج 8 « نزهة الخواطر » تأليف همنام و هم‌زمان او عبد الحى حسنى لكهنوى ( متوفى 1341 ) آورده كه بعدا كه جلد 8 اين كتاب ( در 1390 ق ) چاپ شد اين ترجمه در ( ص 234 تا 239 ) آن بطبع رسيد . كوتاه سخن ، تاريخ تولد صاحب عنوان در مقدمه -\r\n","page_name":" 1749 ","page_number":393},
  {"content":"\r\n\r\n\r\n* ( 1060 - تولد حسينقلى خان مخبر الدوله تهرانى ) *\r\nوى فرزند حاجى عليقلى خان مخبر الدوله است كه در ( 1245 ج 4 ش 651 ) گذشت .\r\nحسينقلى خان از بزرگان رجال دولت مظفر الدّين شاه و مردى پاك‌دامن و خيرخواه بود . و او در بيست و هفتم ماه ذى الحجة الحرام اين سال - مطابق ( . . . ) قوس ماه برجى - متولد شده و كسب كمالات صورى و معنوى را نزد جد و پدر خود نمود ، و پس از وفات پدر از طرف مظفر الدّين شاه ملقب به مخبر الدوله شد ، و در أدوار مشروطه هم داراى مناصب مهمه گرديد ، تا در پنج‌شنبه دويم ماه صفر المظفر سنه 1326 هزار و سيصد و بيست و شش - مطابق 15 حوت ماه برجى - وفات كرد ، چنان‌كه در « تاريخ سرتيپ » نوشته . و بنابراين مدت عمرش شصت و يك سال و يك ماه قمرى و پنج روز است . لكن از « تاريخ مشروطه » چنين برآيد كه او پس از اين تاريخ نيز زنده بوده و برخى از وزارت‌ها را تحمل نموده .\r\nو فرزندش حسنعلى خان هدايت ملقب به نصر الملك از اعيان زمان است .\r\n\r\n\r\n","description":"","footnote":"\r\n- كتاب الرفع از قول خود او در روز سه‌شنبه 26 ذىالقعده 1264 و تاريخ وفاتش - چنان كه در « نزهة الخواطر » آمده - شب آخر ربيع الاول 1304 در شهر لكهنو واقع شده و در مقبره نياكانش به خاك رسيد . بنابراين مدت عمر او 39 سال و 4 ماه قمرى و چند روز بوده است . م .\r\n","page_name":" 1750 ","page_number":394},
  {"content":"\r\n\r\n\r\n* ( وفات ابراهيم پاشا مصرى ) *\r\nذىالحجه . شرح احوال او در ( سال 1204 ش 91 ص 158 ) گذشت .\r\n\r\n* ( 1061 - تولد مشترى ، شاعر خراسانى ) *\r\nمشترى در اصل لغت عربى : صيغه مفرد مذكر از اسم فاعل اشترى يشترى از مادهء شرى يشرى ناقص يائى از باب ( ضرب ) همچون رمى يرمى است ، كه بمعنى فروختن مىآيد ، و بباب افتعال برده شده ، و اينجا باب افتعال براى مطاوعه آمده كه اشترى يعنى قبول فروختن كرد ، و مشترى قبول فروختن‌كننده ، يعنى خريدار . و نيز نام ستاره‌ئى است در آسمان ششم كه در اصطلاح نجوم قديم آن را سعد اكبر مىگفتند . و سپس چند نفر از شعرا بمناسبت آن ستاره تخلص خود را مشترى نهاده‌اند ، از آن جمله صاحب اين عنوان .\r\nو او ابو سعيد حسام الشعراء حاج ميرزا ابراهيم ، از احفاد ميرزا طاهر وحيد وقايع‌نگار شاه طهماسب صفوى است ، كه اصلا از مردم مشهد مقدس و پدر وى شيرازى ، و خود از شعراء معروف عصر خويش بوده ، و شرح احوالش در « المآثر : 207 س 1 » و « الذريعة 9 : 1046 ش 6796 » به نظر رسيده « 1 » ، و از آنها همه چنين برآيد كه وى درين سال - بنص « الذريعة » - متولد شده و در سنه 1270 وى را بطهران آورده‌اند ، و او در آن شهر سكونت\r\n\r\n\r\n","description":"","footnote":"\r\n( 1 ) مآخذ ديگر ترجمه مشترى در « فرهنگ سخنوران » بدين شرح است : « گنج شايگان » ميرزا طاهر اصفهانى ، « صبح گلشن » قنوجى ، « قاموس الاعلام » سامى ، « فهرست كتابخانه مجلس » ابن يوسف و « حديقة الشعراء » ديوان‌بيگى . م .\r\n","page_name":" 1751 ","page_number":395},
  {"content":"\r\n\r\nنموده تا در دستگاه سلطنتى راه يافته و از شعراء دربار بشمار آمد .\r\nدر « المآثر » دربارهء وى فرموده كه : ما بين سخنوران وقت باستادى و تتبع تام مسلم بود ، و بالخصوص در هجاء تسلطى عظيم داشت ، و در علم قافيه و عروض از اجلهء اساتيد محسوب مىگرديد ، و در حضور همايونى كما هو حقه معروف بود ، و كثيرا با ميرزا مايل افشار احضار مىشدند ، و در حضور موفور السرور مثل جرير و فرزدق در حق يكديگر بطعن و دق مىپرداختند و مهاجاة مىورزيدند ، تجاوز اللّه عنهما !\r\nآن‌گاه وفاتش را در ماه ذى الحجة الحرام سنه 1305 هزار و سيصد و پنج نوشته‌اند و آن مطابق ( اسد - سنبله ) ماه برجى بوده .\r\nو در « مؤلفين كتب چاپى فارسى و عربى » كتابى بعنوان « سفرنامهء حاج ميرزا مشترى به مكه » از او آورده كه بنظم است .\r\n* و چون اينجا ذكرى از مايل شاعر رفت و تاريخ تولد و وفات وى را ما نمىدانيم بمناسبت اينجا چيزى در احوال او نويسيم و چنين گوئيم كه :\r\nمايل ما در ( ج 1 سال 1195 ش 14 ص 37 ) نوشتيم كه مايل تخلص چند افشار نفر از شعرا بوده و از آن جمله اين مايل افشار كه نامش ميرزا حسن و در « مجمع 2 : 577 » و « المآثر : 207 » عنوانى دارد ، اينك گوئيم كه :\r\nافشار نام طايفه و ايلى است معروف در ايران كه پادشاه قهار نادر شاه از آن ايل بوده ، و در « المآثر » صفحه مذكور ، ستون بعد از مشترى عنوانى براى او آورده و در آن فرمايد : مدت ها نوكر ديوان اعلى بود و در وزارت امور خارجه انشاء مىكرد و زمانى دراز در بندر لنگه حسب المأموريه توقف داشت [ تا 
  ] جنبهء شاعرى عاقبت غالب آمد و ترك خدمت گفت و همى طبع‌آزمائى فرمود تا استادى بزرگ شد و مايل تخلص مىكرد ، ولى غالبا ببذاءت لسان و تعرض اعراض ؛ مردم را آزرده مىساخت ، كفارهء اين عمل را مراثى دربارهء حضرت سيد الشهداء ( ارواحنا له الفداء ) و مدايح در حق اهل بيت عصمت ( صلوات اللّه عليهم اجمعين ) بسيار ساخته ، انتهى .\r\n\r\n","description":"","footnote":"","page_name":" 1752 ","page_number":396},
  {"content":"\r\n\r\n\r\n* ( 1062 - تولد حاجى شيخ الرئيس قاجار ، ره ) *\r\nوى مرحوم ابو الحسن ميرزا ابن محمد تقى ميرزاى حسام السلطنه است كه در ( 1206 ج 1 ش 117 ) گذشت .\r\nمرحوم حاج شيخ الرئيس از معاريف اهل منبر و شعرا بلكه از عظماء علما و فقها و اهل حكمت و عرفان عصر خود بود و در شاعرى حيرت تخلص مىنمود . و در اين سال در تبريز از دختر سهراب خان گرجى متولد شده و در خدمت چندين نفر از علما و حكما درس خوانده و به شيخ الرئيس ملقب گرديده و تأليفاتى دارد :\r\nاول كتاب « اتحاد الاسلام » كه براى سلطان عثمانى تأليف كرده . دويم كتاب « كتاب الابرار » در رد احمد قاديانى . سيم كتاب « منتخب نفيس » كه ديوان اشعار او است به عربى و فارسى .\r\nدر كتاب « آگهى شهان از كار جهان 3 : 115 » نوشته كه وى در سال 1320 باصفهان آمده و هوس‌پيشگان سست انديشه گرد او جمع و فريفته سخنانش - كه بسمع مردم چشم‌بسته دل‌پسند آمد اما به نظر اهل نظر اهميتى نداشت - شدند ، و علماى سياسى از آقايان مسجد شاه بمعاونت ظل السلطان عذرش را خواستند ، انتهى .\r\nو مرحوم آقا شيخ غلامعلى بكائى مىفرمود وى در آن سفر بعنوان ملاقات آقاى گزى به طرف مدرسه نيم‌آورد آمد و چون درب مدرسه رسيد داشت از قاطرسوارى خود پياده مىشد كه طلاب مدرسه شورش نموده كه چرا اين آدم اينجا بيايد ! و او پياده نشد و خود را از روى قاطر بسوارى آورد و فرمود بصدائى درشت و قرائتى متأنى : و اذا خاطبهم الجاهلون قالوا سلاما ، انتهى .\r\nو آن جناب در شب چهارشنبه بيست و يكم ماه جمادى الاخرى سنه 1336 هزار و سيصد\r\n\r\n","description":"","footnote":"","page_name":" 1753 ","page_number":397},
  {"content":"\r\n\r\nو سى و شش - مطابق 13 حمل ماه برجى - وفات كرد و در شاه عبد العظيم ( ع ) در ايوان مقبرهء ناصر الدّين شاه پهلوى در مقبره دفن شد .\r\nو در « الذريعة 9 : ش 1649 » وفات او را در حدود 1333 نوشته و آن تقريبى است .\r\nو فهرست كسانى كه حيرت تخلص داشته‌اند در ( 1254 ش 834 ص 1472 ) گذشت « 1 » .\r\n\r\n* ( 1063 - تولد سيد جعفر 39 آل زوين نجفى ) *\r\nوى فرزند سيد حسين 38 بن سيد حسن 37 بن سيد حبيب 36 زوين ( 1193 ش 3 ) ، و خود از اهل علم و ادب در عراق عرب بوده و شعر هم مىگفته ، و در اين سال - چنان‌كه در « الذريعة 9 : ش 1209 » فرموده - متولد شده . و بطورىكه در « اعيان الشيعة 1 : 406 » نوشته در نزد شيخ عبد الحسين اعسم درس خوانده . و ما در ( 1247 ج 4 ش 709 ) نوشتيم كه اعسم مذكور در آن سال وفات كرده .\r\nو به‌هرحال ، سيد جعفر « ديوانى در اشعار » دارد كه خود آن را در مجموعه‌اى جمع نموده .\r\nو پس از مدت چهل و سه سال قمرى عمر در سنه 1307 هزار و سيصد و هفت در جعاره وفات كرد ، و نعش او را حمل بنجف نمودند . و او فرزندان چندى باز نهاد كه بزرگتر آنها سيد عبود 40 بود « 2 » .\r\n\r\n\r\n","description":"","footnote":"\r\n( 1 ) ديگر مآخذ شرح حال شيخ الرئيس حيرت بموجب « فرهنگ سخنوران » بدين قرار است : « آثار عجم » فرصت ، « ريحانة الادب » مدرس ، « دانشمندان آذربايجان » تربيت ، « تذكره شعاعيهء » شعاع شيرازى و « سخنوران نامى معاصر » برقعى . « تاريخ رجال ايران » بامداد نيز مراجعه شود . م .\r\n( 2 ) شرح حال مختصرى از صاحب عنوان در « نقباء البشر : 787 » مذكور است . م .\r\n","page_name":" 1754 ","page_number":398},
  {"content":"\r\n\r\n\r\n* ( 1064 - وفات ملا حسن طسوجى خوئى ، ره ) *\r\nطسوج ظاهرا معرب تسوج بتاء قرشت است و آن در ( ج 1 ص 150 ش 85 ) گذشت .\r\nو ملا حسن ، چنان‌كه در « الكرام البررة : 360 ش 716 » فرموده نخستين كسى است از اين خانواده كه از طسوج بخوى مهاجرت و در آنجا اقامت نموده ، و او بموجب مرقومات اين شماره فرزند آقا نقى است كه در ( ج 1 سال 1203 ش 85 ص 151 ) گذشت .\r\nو خود عالمى بزرگوار و از مروجين اخيار بوده و براى ترويج شعائر اسلامى مسجدى در خوى بنا كرده كه تاكنون باقى و بنام او معروف و در دست اعقاب او است و در اين سال وفات كرده .\r\nو فرزندش آقا حسين در « الكرام » مذكور ( ص 384 ش 786 ) نيز عنوانى دارد ، و در آنجا فرموده كه وى از زعماء علما و اكابر فقها در عصر خود بوده كه چندى در نجف در نزد شيخ جعفر نجفى درس خوانده آنگاه بخوى برگشته و در غايت بتعظيم شعائر اسلام و امر و نهى پرداخته چندان كه شهر خوى بدار المؤمنين ناميده شد ، و از آن جمله مدرسه‌اى در نزديكى خانه خود ساخته كه تاكنون بنامش معروف است ، و آخر در دههء 1260 ( يعنى ما بين 1250 و 60 ) وفات كرده و جسدش را نقل بنجف و در نزديكى مرقد هود و صالح دفن كردند .\r\nو فرزندش ميرزا على اكبر نظام العلماء بوده . و فرزند ديگرش ميرزا اسد اللّه چنان كه در ( ص 126 الكرام مذكور ) نوشته عالمى فقيه ورع تقى بوده كه مدتى در نزد شيخ انصارى درس خوانده و سپس بخوى برگشته و بامامت و ترويج پرداخته تا در حدود سال 1290 وفات كرده و جنازه‌اش را بنجف برده و در نزد پدرش دفن كردند . و فرزندش حاج ميرزا يحيى امام جمعه در سال ( 1364 ) بيايد .\r\n\r\n","description":"","footnote":"","page_name":" 1755 ","page_number":399},
  {"content":"\r\n\r\n\r\n* ( 1065 - وفات صنعت شاعر لارى ) *\r\nصنعت دختر كدخداى قريهء فداغ ناحيهء مضافات لار ، و از شعراى آن ديار بوده و شعر بسيارى سروده و تخلص صنعت داشته و در اين سال وفات كرده ، چنان كه در « فارسنامه . گفتار 2 :\r\n287 » آورده .\r\n\r\n* ( 1066 - وفات اشراق شاعر اصفهانى ) *\r\nوى ميرزا عبد الرزاق بن حاج سيد محمد فريدنى است ، و از قرارى كه در « مجمع الفصحا » نوشته تحصيل علوم عربيه و هنرهاى ديگر كرده و مدت‌ها در تهران و اصفهان شمع جمع قلندران و سرخيل قلاشان بوده و دعواى همهء علوم حتى تيرافكنى و شمشيرزنى در اثر غلبهء بخار سودا در دماغ مىنموده ، و آخر بهند رفته و آنجا هندو و با هنود و نصارى همخو گرديد ، انتهى مختصرا . و در اين سال وفات كرده .\r\n\r\n* ( 1067 - تولد مرحوم سيد على 34 غريفى ، ره ) *\r\nوى فرزند مرحوم سيد محمد 33 بن سيد على 32 بن سيد اسماعيل 31 بن ابو جعفر محمد 30 الغياث بن على 29 المشعل بن احمد 28 المقدس بن هاشم 27 بن علوى 26 عتيق الحسين موسوى ( ره ) است .\r\n\r\n","description":"","footnote":"","page_name":" 1756 ","page_number":400},
  {"content":"\r\n\r\nعلوى 26 عتيق الحسين در ( 1229 ج 3 ش 399 ) گذشت .\r\nنواده‌اش احمد 28 المقدس در لملوم دفن است و آن در شرقى ديوانيه از مدن معروفهء عراق است و او آنجا بحمزهء شرقى معروف است زيراكه در غربى ديوانيه نيز مزار حضرت ابو يعلى حمزة 8 بن قاسم 7 بن على 6 بن حمزة 5 بن حسن 4 عباسى ( مذكور در 1223 ج 3 ش 332 ) مىباشد .\r\nو سيد على 34 صاحب عنوان از علما و ادباء عصر خود بوده كه در اين سال متولد شده و كتبى تأليف فرموده و أراجيز چندى منظوم نموده ، از آن جمله : كتاب « جنى الجنتين » در تحقيق مرفق و كعبين ، چنان‌كه در « الذريعة 5 : ش 628 » فرموده ، انجام تأليف آن سنه 1295 ، و ارجوزه‌ئى در اصول فقه بنام « نتايج الافكار » چنان‌كه در جلد اول « الذريعة : ش 2422 » نوشته . و پس از مدت سى و هشت سال قمرى عمر در سنه 1302 هزار و سيصد و دو وفات كرده ، و فرزندانى برگذار نموده : اول سيد محمد رضا 35 كه در ( 1296 ) بيايد .\r\nدويم سيد مهدى 35 كه در ( 1299 ) بيايد .\r\nو در « نقباء البشر : 1524 ش 2041 » تولد او را در نجف در سنه 1265 نوشته و آنچه آنجا درباره او نوشته و اينجا نياورده‌ايم اينكه وى در نزد : 1 - آقا سيد على بحر العلوم و 2 - شيخ راضى نجفى و 3 - حاجى شيخ مهدى كاشف الغطا و 4 - شيخ محمد حسين كاظمينى و 5 - آقا سيد مهدى قزوينى و 6 - حاجى سيد حسين ترك و 7 - آخوند خراسانى درس خوانده و اراجيزى در موضوعات عديده بنظم آورده ، از آن جمله : « ارجوزهء در هيئت » كه شاگردش سيد عدنان دو شرح بر آن نوشته : يكى مزجى و يكى مفصل . و پس از وفات بنا به وصيت در وادى السلام نزديك غسالخانه دفن شده ، و هم در سال وفات وى پدر و مادر و دائى او وفات كردند ، و او دو برادر بنام سيد محسن 34 و سيد قاسم 34 داشته ، و سيد محسن فرزندى داشته بنام سيد محمد على 35 كه از پسر عمش صاحب عنوان اجازه داشته ، انتهى .\r\n\r\n","description":"","footnote":"","page_name":" 1757 ","page_number":401},
  {"content":"\r\n\r\n\r\n* ( 1068 - تولد حاج آقا بزرگ 39 امام جمعهء سه‌دهى ، ره ) *\r\nسه‌ده قصبه‌ئى است معروف و شهر مانند در بلوك ماربين اصفهان كه اصلا سه قريه بنام « خوزان و فروشان و ورنوسفادران » نزديك بهم بوده و پس از آن‌همه بهم متصل و اينك كلمه سه‌ده ( يا سده ) براى آن علم شده « 1 » .\r\nو حاج آقا بزرگ نامش حاج مير سيد على 39 فرزند حاج سيد مهدى 38 بن سيد اسماعيل 37 بن سيد حسين 36 بن سيد زين الدّين على 35 بن سيد محمد جعفر 34 بن سيد محمد محسن 33 بن سيد محمد سعيد 32 بن سيد عبد الكاظم 31 بن سيد عبد الرضا 30 ابن سيد على 29 بن سيد بابا 28 بن سيد احمد 27 بن سيد بابا 26 بن سيد ركن الدّين 25 ابن سيد جمال الدّين 24 بن سيد على 23 بن سيد حمزة 22 بن سيد اسماعيل 21 بن سيد محمود 20 بن سيد جمشيد 19 بن سيد اسماعيل 18 عزيز الدّين قاضى ابو طالب نسابهء مروزى است .\r\nاين نسب‌نامه بطورىكه در ( 1243 ج 4 ش 628 ص 1194 ) ذكر شد با شرح احوال حاج مير سيد على بطورىكه نوشته شد با اندك تصرفى در ورقه‌ئى به خط آقا ميرزا محمد باقر 41 صفوى ، و آنجا در وصف اين اسماعيل 18 نوشته : « مدعو به سيد ابو البركات حسينى مشهدى » ، و آن غلط است ، زيراكه در جلد سيم « مستدرك الوسائل » ابو البركات حسينى مشهدى را در عداد مشايخ قطب راوندى سيد ناصح الدّين محمد بن اسماعيل نوشته ، و در « معجم الادباء » قاضى نسابه را عنوان كرده و نسبش را بطورىكه در ورقه نوشته و ما هم در ( 1243 ص 1194 ) ذكر كرديم آورده و ازآنجا چنين برآيد كه وى در سنه 572 در شب 2 شنبه 22 ج 2 متولد شده و در سنه 614 با ياقوت در مرو ملاقات نموده و چندين كتاب تأليف كرده :\r\n\r\n\r\n","description":"","footnote":"\r\n( 1 ) و بعد از آن نام آن را همايونشهر نهاده‌اند . « به خط مؤلف » .\r\n","page_name":" 1758 ","page_number":402},
  {"content":"\r\n\r\nاول كتاب « حظيرة القدس » در شصت جلد . دويم كتاب « بستان الشرف » در مختصر آن در بيست جلد . سيم « كتابى در أنساب » بنام فخر رازى و ازاين‌جهت آن را « فخرى » گويند ، انتهى . و برحسب طبقه نشايد كه محمد بن اسماعيل ابو البركات مشهدى فرزند اين اسماعيل باشد .\r\nو به‌هرحال ، حاج سيد محمد مهدى 38 دو فرزند داشته : يكى آقا سيد محمد 39 امام جمعه كه در ( 1288 ) بيايد . و ديگر حاج مير سيد على 39 صاحب اين عنوان و او معروف بحاج آقا بزرگ و متخلص به ضيائى و از علماء عصر ما بود . و در ورقهء مرقومه در تمجيد او بسيار مبالغه و او را وصف بزهد و ورع و تقوى و جامعيت علوم عقليه و نقليه و طب و نجوم و رياضى و فنون غريبه از قبيل جفر و أعداد و طلسمات نموده و نوشته كه آباء و اجدادش همگى اهل علم و مروج دين و حامل لواى شريعت و عهده‌دار امور مذهبى بوده‌اند ، و او در اين سال در سه‌ده متولد شده و پس از تحصيل علوم مقدماتى باصفهان رفت و آنجا در نزد ملا على اكبر فشاركى و حاج شيخ محمد باقر و ميرزا محمد هاشم چهارسوئى درس خواند ، تا در اندك زمانى سرآمد أقران گرديد و از ميرزا محمد هاشم و آقاى نجفى اجازت روايت يافت ، و آقاى نجفى همواره با وى در مسائل فقهيه مذاكره نموده و رأى او را ترجيح مىداد . و حاج مير سيد على مدتى رياضت كشيده و تصفيه قلب فرموده به‌طورىكه بسيارى از مسائل مشكله را بطريق مكاشفه حل مىنمود ، و چندى در برخى از شهرها گردش كرده و با علما و اعاظم ملاقات و معاشرتى كامل بجا آورد و در مراجعت از مشهد مقدس خدمت حضرت امام عصر ( عجل اللّه تعالى فرجه الشريف ) تشرف حاصل كرد و بيشتر اوقات مشغول تأليف و تصنيف و ترويج شرع شريف و دين مبين و تخريب اساس مبتدعين بوده چنان‌كه در موقعى كه چند نفر بابى در سه‌ده پيدا شدند بدستور وى عده‌اى از آنها مقتول و بقيه فرارى گشتند و تاكنون در اين قصبه از اين فرقه كسى بهم نرسيده . و در عزادارى حضرت سيد الشهداء ( ع ) سعيى بليغ داشت و همواره در اقامت آن همت مىگماشت . و چون صداى مشروطه‌خواهى در ايران بلند شد او با علماء اصفهان در آن كار هم‌آهنگ و در تأسيس آن كوششى بسزا نمود بطورىكه مىتوان وى را يكى از مجاهدين در اين راه نام برد . و در طول مدت عمر چندين كتاب تأليف كرده كه تا\r\n\r\n","description":"","footnote":"","page_name":" 1759 ","page_number":403},
  {"content":"\r\n\r\nكنون هيچ‌يك بچاپ نرسيده از اين قرار :\r\nاول « رساله‌ئى در اصول فقه » در اجتماع امر و نهى و غيره . دويم « رساله‌ئى در تقليد و نجاسات » . سيم « رساله‌ئى در ختوم و ادعيه » براى استشفاء امراض و غيره . چهارم « رساله‌ئى در خيارات » بخصوص خيار عيب . پنجم « رساله‌ئى در رياضيات » . ششم « رساله‌ئى در شروط ضمن العقد » . هفتم « رساله‌ئى در صلح با حق رجوع » . هشتم « رساله‌ئى در صلاة » . نهم « رساله‌ئى در طب » و تجربيات خود در دسته‌بندى ادويه براى هر مرضى . دهم « رساله‌ئى در علم اخلاق » . يازدهم « رساله‌ئى در منجزات مريض » . دوازدهم « كتابى بزرگ در موعظه » مفصل و مبسوط .\r\nو بالاخره ، وى در شنبه دهم ماه صفر المظفر سنه 1358 هزار و سيصد و پنجاه و هشت - مطابق 11 فروردين‌ماه باستانى - در سه‌ده وفات كرده و هم آنجا در منتهاى شبستان مسجد جامع شد كه هم‌اكنون قبرش در آن محل معلوم است و بر آن سنگ لوحى افتاده و اشعارى در مرثيه و ماده تاريخ بر آن منقور است كه مطلع و مقطع آن اين دو شعر است :\r\n بچيده دست گلچين اجل در فصل فروردين * بيفكنده قضا نخلى ز پا از جويبار دين\r\nز روح پنجمين جستم مدد گفتم بتاريخش * على آن سائل شرع نبى شد سوى عليين \r\nدر ورقه‌ئى كه نوادهء وى آقا ميرزا محمد باقر 41 بن آقا نور اللّه 40 بن حاج مير سيد على 39 صاحب عنوان به خط خود در احوال جدش نوشته و ما از روى آن اين شرح حال را نوشتيم و خود نيز آن را تقرير مىكرد اين ماده تاريخ اين‌طور نوشته ، لكن درست در نمىآيد و او هم راهى براى تصحيح آن نمىدانست .\r\nو آقا نور اللّه 40 مرقوم فرزند ارشد وى و اينك از علماء سه‌ده و از استاد خود حاج شيخ عبد الكريم يزدى ( 1276 ) و آقا سيد ابو الحسن مديسه‌اى ( 1284 ) اجازه دارد و پس از فوت پدر قائم‌مقام وى گرديده ، و زوجهء او مادر آقا ميرزا محمد باقر 41 مرقوم فاطمه دختر حاج آقا جمال الدّين مسجد شاهى ( 1284 ) است .\r\nو فرزند ديگرش آقا سيد ابو الحسن 40 كه در « نقباء » ميرزا حسن نوشته - معروف\r\n\r\n","description":"","footnote":"","page_name":" 1760 ","page_number":404},
  {"content":"\r\n\r\nبه امام - در نجف ساكن و از علماء آن شهر است « 1 » .\r\n\r\n* ( 1069 - وفات ليلى شاعرهء اسلامبولى ) *\r\nوى از زنان اديبه اسلامبول است و بطورىكه در كتاب « خيرات حسان 3 : 62 » نوشته وى ليلى خانم دختر موره‌لىزاده حامد افندى و از خويشان فؤاد پاشا بوده و در اين سال وفات كرده ، و « ديوانى در اشعار » دارد .\r\nآنگاه حكايتى راجع بمهرورزى وى بشاگرد موم‌فروشى و قدرى از اشعار او را نقل كرده .\r\n\r\n* ( 1070 - وفات مرحوم سيد محمد 34 فلكى مرعشى ، ره * )\r\nوى فرزند سيد ابراهيم 33 بن سيد شمس الدّين محمد 32 بن سيد قوام الدّين 31 ابن سيد نصير الدّين محمد 30 بن سيد جمال الدّين 29 بن سيد علاء الدّين 28 بن سيد محمد 27 بن سيد ابو المجد 26 بن مير محمد خان 25 بن الامير عبد الكريم خان 24 بن الامير عبد اللّه خان 23 بن الامير عبد الكريم خان 22 بن سيد محمد خان 21 بن المير مرتضى خان 20 مرعشى ( ره ) است .\r\nمير مرتضى خان 20 مرعشى درج 1 ( سال 1204 ش 93 ص 160 ) گذشت .\r\n\r\n\r\n","description":"","footnote":"\r\n( 1 ) حاج آقا امام امامى سدهى از علماء اعلام و مروجين احكام است و در اين سالهاى اخير گاه در كرمانشاه و زمانى در قم و اخيرا در اصفهان و سده بوظائف روحانيت اشتغال داشته و دارد . م .\r\n","page_name":" 1761 ","page_number":405},
  {"content":"\r\n\r\nفرزندش سيد محمد خان 21 وفاتش سنه 856 . فرزندش امير عبد الكريم خان 22 وفاتش روز 4 شنبه 5 ع 2 سنه 865 . فرزندش امير عبد اللّه خان 23 وفاتش 5 ع 1 سنه 872 .\r\nفرزندش امير عبد الكريم 24 وفاتش سنه 932 . فرزندش امير محمد خان 25 از رجال و أعيان بوده و اولاد او هريك سرسلسلهء يكى از طوائف عمده شده‌اند ، يعنى امير عبد اللّه 26 جد سادات شهرستانىها كه در ( 1287 ) بيايند و سيد ابو المجد 26 جد خانوادهء صاحب عنوان .\r\nو به‌هرحال ، سيد ابو المجد 26 مردى زاهد و فقيه و حكيم بوده . و فرزندش سيد محمد 27 محدث و مورخ و نسابه بوده . فرزندش سيد علاء الدّين 28 تأليفاتى دارد مانند « شرح قواعد » و غيره . فرزندش سيد جمال الدّين 29 از علماء عصر خود بوده كه در سنه 1029 متولد شده و پس از 52 سال عمر در سنه 1081 وفات كرده و در نجف دفن شده و تأليفاتى نيكو دارد و او از ملا محمد باقر مجلسى روايت نموده ، و فرزندش سيد محمد از او روايت كرده .\r\nفرزندش سيد محمد 30 نقيب سادات بوده و در سنه 1120 وفات نموده . فرزندش سيد قوام الدّين 31 زاهد و عالم بوده و شعر هم مىگفته و از پدر خود روايت كرده و در سنه 1140 وفات نموده . فرزندش سيد محمد 32 صاحب كرامات و مقامات و تأليفات بوده و از پدر خود روايت نموده . و فرزندش سيد ابراهيم از او روايت كرده و سيد محمد در سنه 1200 وفات كرده و در تخت فولاد نزديك تكيه ميرزا رفيعاء نائينى دفن است . فرزندش سيد مجد الدّين ابراهيم 33 صائم الدهر و قائم الليل بوده و در سنه 1240 وفات نموده .\r\nو تاريخ وفات اين چهار نفر اخير نقل از مقاله‌ئى است كه جناب آقا نجفى نواده صاحب عنوان براى خاتون‌آبادى نوشته و در احوال آقا نجفى بدان اشاره مىكنيم .\r\nو به‌هرحال ، مادر اين سيد ابراهيم دختر سيد ضياء الدّين ابو الحسن محمد بن نواب سيد محمد صادق بن سيد محمد طاهر نواب بن مير سيد على نواب بن ( نواب خليفه سلطان و سلطان العلماء سيد علاء الدّين حسين معروف صاحب « حاشيه شرح لمعه و معالم » و غيره و متوفى در سنه 1064 ) بوده . و در ( 1342 ) ذكرى از اين چند نفر احفاد خليفه سلطان و خود او خواهد شد .\r\n\r\n","description":"","footnote":"","page_name":" 1762 ","page_number":406},
  {"content":"\r\n\r\nفرزندش سيد محمد 34 صاحب عنوان از اهل نجوم و فقه و تفسير و مردى زاهد و ناسك بوده و در نزد شيخ محمد حسن صاحب « جواهر » درس خوانده و نخستين كسى است كه صنعت چاپ را بايران آورده و در اين سال وفات كرده و فرزندش سيد الاطباء 35 در ( 1202 ش 76 ) گذشت و او از پدر خود روايت كرده و فرزندش سيد الاطباء مرقوم از او روايت نموده چنان كه نواده‌اش آقا نجفى در اجازه‌اى كه براى ميرزا احمد روضاتى نوشته بيان فرموده .\r\nاين تفصيلى كه در نسب صاحب عنوان تا مير مرتضى خان 20 ذكر شد و از آنجا مىرسد بمير بزرگ مذكور در ( 1204 ش 93 ) منقول از نامه‌ئى است كه آن را نواده‌اش جناب آقا نجفى 37 تبريزى سلمه اللّه تعالى ( 1315 ) كه از اجلهء علما و فقها و علامه عصر حاضر در علم نسب و احوال بزرگان است از قم در ( 11 ج 2 / 1366 ) براى اين فقير نوشته كه شش صفحه و تمام به خط خود او ، و نيز مطابق است با مقاله‌ئى كه باز وى در شرح احوال خود به خط خود در 12 صفحه در ( 27 ع 1 / 1369 ) براى آقا ميرزا احمد روضاتى نوشته ؛ و اينك هر دو حاضر و در نظر است . الا اينكه در مقالهء اخيره سيد شمس الدّين محمد 32 را فرزند سيد نصير الدّين 30 نوشته ، يعنى سيد قوام الدّين را كه ما او را 31 گرفته‌ايم ننوشته ، و بنابراين صاحب عنوان 33 خواهد بود ، و ظاهرا آن اشتباه باشد .\r\nو به‌هرحال ، اشكال در اين است كه در مراسله‌اى ديگر كه هم آن جناب آن را از قم در ( 4 ج 2 / 1357 ) براى اين فقير نوشته و 12 صفحه به خط شيخ احمد لنكرانى و املاء خود ايشان است و در آخر چند سطرى در صحت آن به خط خود وى مىباشد و نيز حاضر و در نظر است : سيد محمد 35 صاحب عنوان را فرزند سيد عبد الفتاح 34 بن سيد ضياء الدّين محمد 33 بن سيد محمد صادق 32 بن سيد محمد طاهر 31 بن سيد على 30 بن سيد علاء الدّين محمد 29 بن سيد محمد 28 بن سيد محمود 27 بن سيد على 26 بن سيد هداية اللّه 25 ( يا اسد اللّه ) بن الامير علاء الدّين حسين 24 بن امير نظام الدّين على 23 بن امير قوام الدّين محمد 22 بن تاج الدّين ( يا علاء الدّين ) ابو محمد حسين 21 بن سيد مرتضى خان 20 مذكور در عمود صدر عنوان نوشته ، كه چنان‌كه ما بر روى آنها شماره نهاديم كه سيد مرتضى خان ( 20 ) باشد صاحب عنوان ( 35 ) خواهد شد و هيچ‌يك اين اسماء همانند يكديگر\r\n\r\n","description":"","footnote":"","page_name":" 1763 ","page_number":407},
  {"content":"\r\n\r\nنيست ، و ما بموجب نامهء اولين و مرقومات برخى از مجلدات « الذريعة » از يكم تا پنجم در چندجا نسب او را اين‌طور نوشتيم و سيد علاء الدّين 29 را مرحوم خليفه سلطان دانستيم درحالىكه خليفه سلطان بموجب نامهء اخير از اجداد مادر سيد ابراهيم پدر صاحب عنوان است و تاريخ تولد و وفات ( 1029 - 1081 ) را كه اينجا ما براى جمال الدّين 29 نوشتيم در آن مراسلهء اولى بعنوان ( 1029 - 1080 ) براى سيد على 30 نوشته و دختر سيد ضياء الدّين ابو الحسن محمد را كه ما اينجا نوشتيم مادر سيد ابراهيم 33 بوده آنجا مادر سيد الاطباء ( 35 ) فرزند صاحب عنوان را نوشته از احفاد خليفه سلطان بوده و در ذيل نام هريك از اين سادات در اين دو مراسله شروحى نوشته كه برخى باهم مطابق نمىآمد .\r\nو به‌هرحال ، پس از تقريبا نه سال كه ما بدين عقيده بوديم ناگهان در چند ماه قبل از اين در ص 169 ج 6 « الذريعة » و پاورقى آن به نظر ما رسيد كه اين سيد محمد صاحب عنوان فرزند سيد ابراهيم ( الخ ) است . و براى تخالف مرقومات اين صفحه با صفحات مجلدات سابقه ناچار ما خود نامه‌ئى از اصفهان بجناب آقا نجفى نوشته و ايشان در جواب آن نامهء دويم ( 11 ج 2 / 1366 ) را فرستادند و در آنجا تصريح باشتباه و غلط « الذريعة » و نامهء اول و صحت نامهء ثانى نمودند ، و ما نيز متابعت كرده و در ذيل هر اسمى آنچه اينجا آورده و پس از اين هم در اين كتاب مىنويسيم هرچه باهم وفق مىدهد از هر دو تلفيق نموده و نوشته و مىنويسيم .\r\n\r\n* ( وفات ميرزا محمد رضوى ) *\r\nوى فرزند ميرزا حبيب اللّه باشتينى و خود از علما و فقهاء عصر در مشهد مقدس بوده و كتابى در « سؤال و جواب از فتاوى شرعيه » تأليف كرده ، و در اين سال بهفتاد و چهارسالگى وفات نموده ، چنان كه در « الذريعة 12 : ش 1636 » فرموده . و در « مطلع الشمس 2 : 419 » در سنه 1266 نوشته و ظاهرا آن درست باشد ، و ازاين‌جهت ما در آن سال نيز او را عنوان مىنمائيم .\r\n\r\n","description":"","footnote":"","page_name":" 1764 ","page_number":408},
  {"content":"\r\n\r\n\r\n* ( 1071 - تولد حاج سيد محمد ، عصار طهرانى ، ره ) *\r\nوى فرزند حاج سيد محمود حسينى لواسانى مازندرانى ، و خود از معاريف فقها و اعاظم علما و افاضل اين عصر بود ، و در اين سال - چنان‌كه در « مقالات الحنفاء : 261 » نوشته - متولد شده و در نزد چندين نفر از علما درس خوانده و در اواخر عمر در مشهد مقدس سكونت نموده و در شعر تخلص ناظم داشته ، و چندين كتاب در فنون مختلفه تأليف كرده :\r\nاول كتاب « توحيد كمالى » در دو جزء كه آن مذاكراتى است در علم اخلاق ما بين آقا كمال و معلمش ، و جزء دوم آن بنام « اخلاق كمالى » است .\r\nدويم كتاب « بيان الغيب » كه ديوانى منظوم در استقبال « ديوان خواجه حافظ » است .\r\nسيم كتاب « لسان الغيب » . چهارم كتاب « نياح الغيب » .\r\nو اين‌ها همه را بنام پدرزن خود حاج محمد كريم ( يا عبد الكريم ) صابونى ( 1339 ) منتشر و مشهور ( براى اخفاء نام خود بمصلحتى ) نموده ، و باز چندين كتاب ديگر بنام خود تأليف كرده ، از آن جمله :\r\nپنجم كتاب « فقاهة الرضويه » در فقه استدلالى كه در دو جلد است :\r\n1 - در مقدمات فقهى و اصولى در ابواب عبادات و معاملات ، انجام تأليف آن 24 ذىالحجه سنه 1346 و در ذيل آن رساله‌ئى است رجالى در اسامى و القاب ائمه ( ع ) و اصحاب و روات هريك ، انجام تأليف آن 2 ع 2 سنه 1347 .\r\n2 - از اول طهارت تا آخر تيمم ، آغاز تأليف آن 24 ذىالحجهء 1346 ، انجام آن نيمه شعبان سنه 1350 ، چنان كه در « فهرست كتابخانه رضويه ( ع ) 5 : 471 و 472 » نوشته .\r\nششم « رسالهء رجاليهء » مذكور .\r\nو از چند نفر از علماء شيعه و سنى روايت كرده ، از آن جمله : ميرزاى شهرستانى . و جناب آقا نجفى مرعشى از او روايت نموده .\r\n\r\n","description":"","footnote":"","page_name":" 1765 ","page_number":409},
  {"content":"\r\n\r\nو آخر در روز دوشنبه نهم ماه محرم الحرم سنه 1356 هزار و سيصد و پنجاه و شش ، چنان‌كه در الذريعة 6 : ش 1008 » غير از تعيين روز هفته فرموده - مطابق 2 فروردين‌ماه باستانى - در مشهد وفات كرد ، و در جلد ( 4 ش 2169 ) در شب تاسوعاء مذكور ، و در ( ج 6 ش 942 ) و « مقالات الحنفاء : 262 » بدون ماه و روز در اين سال نوشته‌اند ، و در جلد 3 « الذريعة :\r\nش 1713 » و بعضى از جلدهاى ديگر بدون ماه و روز در سنه 1355 گفته .\r\nو در « مقالات : 262 » نوشته كه در ايوان طلاى رضوى دفن شده .\r\nو قبل از آن در ( ص 260 ) عنوانى براى فرزندش سيد محمد كاظم منعقد نموده و تعريفى بليغ از مراتب علمى وى كرده ، و اين سيد محمد كاظم در ( 1305 ) بيايد .\r\n\r\n* ( 1072 - تولد مرحوم سيد محمد باقر درچه‌اى ، ره ) *\r\nوى فرزند مرحوم سيد مرتضى بن سيد احمد بن سيد مرتضى لنجانى ، از نژاد مرحوم مير لوحى اصفهانى ( ره ) است ، و نسب مرحوم مير لوحى چنين است كه وى :\r\nمرحوم مير محمد 31 بن ابو المكارم الامير محمد بن 30 بن الامير قاسم 29 بن السيد محمد 28 المصحفى بن السيد عماد الدّين مطهر 27 بن السيد النسابة شرف الدّين ابراهيم 26 ابن السيد جمال الدّين الحسين 25 بن السيد تاج الدّين محمد 24 بن السيد شمس الدّين حيدر 23 بن السيد ضياء الدّين طاهر 22 بن السيد عماد الدّين الحسين 21 النقيب بن السيد على 20 ابن السيد عماد الدّين محمد 19 بن السيد قطب المعالى ابو محمد على 18 بن السيد عبد العزيز 17 بن السيد جمال الدّين محمد 16 بن السيد نجيب الدّين عبد العزيز 15 بن السيد علاء الدّين محمد 14 بن السيد نور الدّين على 13 بن السيد نصير الدّين ابو عبد اللّه الحسين 12 بن السيد معين الدّين ابو على احمد 11 بن السيد الشريف الاجل ابو عبد اللّه اسحاق 10 بن الكريم الجليل ابى المحسن ابراهيم 9 العسكرى بن ابى الحسن موسى 8 الثانى ( عليه السلام ) است .\r\n\r\n","description":"","footnote":"","page_name":" 1766 ","page_number":410},
  {"content":"\r\n\r\nاين نسب بطورىكه اينجا ذكر شد - خصوصا القابى كه براى هركسى آورديم - در نسخه‌اى خطى به نظر رسيد كه اول بايد ما آن نسخه را معرفى نموده و بعد مطالبى كه در اطراف آن داريم ذكر كنيم .\r\nمرحوم آقا سيد محمد باقر درچه‌اى\r\nاين نسخهء خطى « نسب‌نامه » ئى است از كتابخانه آقاى سيد محمد على روضاتى ( 1348 ) كه لطفا آن را براى نقل در اينجا در اختيار ما نهاده ، و آن داراى ( 39 ) ورق است و ظاهر است كه يك ورق هم از آن در بين ورق اول و دويم افتاده كه ورق دويم موجود\r\n\r\n","description":"","footnote":"","page_name":" 1767 ","page_number":411},
  {"content":"\r\n\r\nدر واقع سيم و كلا چهل ورق يعنى هشتاد صفحه بشود ، و هرچند كه خود نسخه مانند ساير نسخ خطى قدما عدد صفحه ندارد لكن ما به همين ميزان ( 80 صفحه ) آنچه در اينجا مىنويسيم صفحات آن را تعيين مىكنيم و گوئيم كه :\r\nورق اول هر دو رويش سفيد است و معلوم است كه صفحهء اول ورق دويم هم سفيد بوده و از صفحهء دويم شروع در خطبهء كتاب نموده ، و صفحهء اول از ورق سيم - كه به ميزان مرقوم صفحه ( 5 ) بشود - چنين شروع مىشود : للبحور و القفار و معاشا للوحوش و الاطيار ، الخ و آخر صفحهء ( 80 ) چنين است : ابن ابى البشر آدم صفى اللّه ؛ و در هيچ جاى آن تاريخ ندارد لكن از وضع خط و كاغذ كه تمام آن على التحقيق يك خط و يك كاغذ است - سواى يك سطر در پائين هريك از صفحات ( 8 ) تا ( 15 ) معلوم مىشود در مائه يازدهم هجرت تأليف و نوشته شده .\r\nو گفتيم كه صفحهء ( 5 ) شامل خطبه است و آن مىرود تا آخر صفحه ( 13 ) كه كلمهء آخر آن صفحه ( اما بعد ) است ، و از اول صفحه ( 14 ) شروع در مطلب نمود و با القابى كه سابقا در جلو اسماء مىنوشته‌اند كلماتى نوشته بخلاصهء اينكه : ( فنسب الامير السيد محمد الموسوى الحسينى المشهور بميريخ متصل الى ) ، و اين صفحه با القابى تمام شده ، تا در صفحهء ( 15 ) فرمايد : ابى الحسن موسى بن جعفر الكاظم عليهما صلوات اللّه الملك الراحم ، و در سطر آخر آن فرمايد : ( فهو السيد الشريف الكريم الجليل ) ، آن وقت مىرود در ( ص 16 ) و در سطر آخر آن فرمايد : ( الحسيب ابو المكارم الامير محمد بن ) ، و مىرود در ( ص 17 ) با القابى در آخر صفحه و ( الامير القاسم ) ، و به همين نحو در هر صفحه‌اى يك سطر در پائين آن نوشته شامل يك اسم با القابى تا برسد بصفحه ( چهلم ) كه در آن اسم حضرت كاظم و در صفحه ( 62 ) نام حضرت عدنان را نوشته و كلمهء ( الجليل ) صفحه ( 15 ) را با ( الحسيب ) ص 16 بخطى وصل كرده .\r\nو در ساير صفحات بعد از هر اسمى كلمهء ( ابن ) را با نونى طولانى اين‌طور ( ابن ) نوشته و نصف نون ( ن ) را در صفحهء سابق و نصف ديگر را در لاحق آورده و بدين نحو هر پسرى را به پدر متصل كرده . و از ( ص 63 تا 66 ) و از ( 69 تا 72 ) و نيز ( 75 ) و از ( 77 تا 78 )\r\n\r\n","description":"","footnote":"","page_name":" 1768 ","page_number":412},
  {"content":"\r\n\r\nرا در هر سطرى دو اسم نوشته ، و بالاخره در ( 79 ) - ن هبة اللّه شيث النبى ( بن ) ، و در ( 80 ) - ن ابى البشر آدم صفى اللّه است ، چنان كه ذكر كرديم . و بدين قرار از حضرت آدم تا حضرت صادق ع ( 51 ) نفر ، و از حضرت كاظم تا اين محمد ( 25 ) نفر خواهند شد . و ما كه در اين كتاب حضرت امير را ( 1 ) و حضرت كاظم را ( 6 ) گرفته‌ايم اين امير محمد ( 30 ) شده كه ديدى اين عدد را بر روى اسم او نهاده‌ايم ، و پس از اين هركس را خواهيم نام ببريم به همين عدد مختار خودمان او را معرفى مىكنيم .\r\nو در اين صفحات از ص ( 57 ) كه اسم مالك در آن نوشته تا آخر كه ( 80 ) است غير از يك سطر در پائين صفحه شامل يك اسم و در بعضى به شرحى كه گفتيم دو اسم هيچ‌چيز ديگر ننوشته و فقط باقى صفحه سفيد است ، بلكه به همين صفحه و ورق و صفحه و ورق ( 73 و 74 ) فقط قطعه‌ئى از صفحه شامل اسم اين دو صفحه ( مالك بن النضر كه قريش باشد ) و ( 73 و 74 ) سام بن نوح ( ع ) موجود و باقى كاغذ صفحه كه در بالا بوده مقروض و مقطوع گرديده .\r\nو باقى صفحات از ص ( 18 تا 56 ) از اول صفحه تا برسد بسطر آخر اولاد صاحب اسم اين سطر و صفحه را كلا يا معقبين آنها را بطور تشجير هرجا هرچه مقتضى بوده و در بعضى جاها شعب و فروع مختصرى هم آورده كه از حضرت كاظم تا چند پشت از اعقاب او آنچه را كه در « عمدة الطالب » دارد و مانند عبارات « عمده » مىباشد ، و در همه جا اسم آنكه در عمود اين نسب واقع شده در وسط اسماء ساير اولاد صاحب اسم آورده ، و در ص ( 17 ) كه اسم الامير القاسم 29 را آورده و در بالاى سطر آخر در چهار سطر چنين نوشته : ( اعقب من ابى المكارم السيد محمد 30 وحده . و كتب ذلك بيده العبد الاقل عبد الصمد ابن عبد الكريم الحسينى الحائرى اصلا و السبزوارى مولدا و مسكنا ) ، و بعد از آن مهرى بسيار بزرگ با خط بسيار ريزه در پاى آن زده كه بسيار خواندن آن بر ما مشكل و همين اندازه دانستيم كه حاوى چندين سوره كوچك از قرآن و اتفاقا منقلب هم زده شده يعنى پائين مهر متصل بسطور و بايد در خواندن آن سطور اربعه را وارونه بگيريم . بعد از آن چهار عبارت با چهار مهر در اين صفحه است در تصحيح اين نسب و شجره كه در يكى باز سيد محمد 30 را مشهور به مير يخ و فرزند الامير القاسم 29 نوشته و مهر آن سورهء كوچكى\r\n\r\n","description":"","footnote":"","page_name":" 1769 ","page_number":413},
  {"content":"\r\n\r\nاست از قرآن و در ديگرى دارد : ( حرره الفقير ناد على الحسينى النجفى ) و مهر ( ناد عليا الى يا على سه مرتبه ) است ، و دو مهر ديگر يكى سورهء توحيد و ديگرى فلق است .\r\nو از اينجا مؤلف اين نسخه معلوم مىشود كه ( سيد عبد الصمد حسينى سبزوارى ) باشد .\r\nو در صفحه ( 16 ) باز چهار عبارت همه در تصحيح شجره نوشته كه مهر يكى شبيه همان مهر مؤلف در صفحه ( 17 ) و امضاء ديگرى : ( حرره العبد الضعيف على ابن الحسين الحائرى ) و مهر آية الكرسى تا و هو العلى العظيم است و دو مهر ديگر يكى سورهء نصر و ديگرى سورهء ناس است . و صفحهء ( 15 تا 5 ) را گفتيم شامل خطبه و ديباچه است الا اينكه در ص ( 8 تا 15 ) در زير سطر آخر نام و نسب يك نفر نوشته و باز هر اسم و صفحهء سابقى را به كلمه ( ابن ) بلاحق وصل كرده كه كلاهشت اسم بشود بدين عبارت و ترتيب و عدد مختار ما :\r\n( السيد الفقير الحقير الاجل الاكرم مير محمد هاشم 38 ابن الفقير الحقير مير محمد حسين 37 ابن السيد الفقير الحقير الامير محمد حسين 36 ابن السيد الفقير الحقير مير محمد هاشم 35 ابن السيد الفقير الحقير مير محمد فاضل 34 ابن « در اينجا يك مير حسين دارد كه خط غير باقى خطوط و على التحقيق ادخالى و زائد است در آخر ص 12 » السيد الفقير مير حسين 33 ابن السيد الفاضل مير محمد نامى 32 ابن السيد الاعظم الاكرم الفاضل العادل امير سيد لوحى 31 ابن الحسيب ابو المكارم الامير محمد 30 ، كه گفتيم در ص ( 16 ) و وصل بعبارات آخر صفحه ( 15 ) مىشود .\r\nاز اينجا معلوم مىشود كه نسخه براى شرح نسب امير محمد 30 تأليف شده و بعد از آن امير لوحى 31 را هم ديگرى وصل كرده كه با القاب عاليه بدون الفقير الحقير است و باقى را هركس خودش اسم خود را با اسم پدر وصل كرده تا برسد به مير محمد هاشم 38 كه به دو ختم شده .\r\nلكن دو اشكال اينجا داريم : يكى اينكه خطوط سطور الحاقى ( 8 ) صفحه بااين‌كه نوشتيم غير از خط اصل نسخه است باز مىبينيم تقريبا مثل اينكه يكى باشد و از اول تا آخر همه مرقومات اين ( 76 ) صفحه خط نسخ درشت خيلى خوب است .\r\n\r\n","description":"","footnote":"","page_name":" 1770 ","page_number":414},
  {"content":"\r\n\r\nديگر اينكه اين سيد ابو المكارم مير محمد 29 را كه ما از رجال مائه يازدهم فرض كرديم بايد مير محمد هاشم 38 مذكور از اوائل مائه حاضرهء ( 14 ) و سابقهء ( 13 ) برحسب طبقه جلوتر نباشد ، و وضع نسخه اباء از وجود او در اين عصر دارد .\r\nو اينك چون از معرفى نسخه فىالجمله فارغ شديم « 1 » سخنى چند در اطراف بعضى از اشخاص واقع در عمود اين نسب نوشته و چنين گوئيم كه :\r\nحضرت موسى 8 الثانى ( ع ) در ( 1193 ) ج 1 ش 5 ص 8 ) گذشت ، و آنجا وجه شهرت وى را به أبو سبحه نوشتيم و اينك گوئيم كه كنيهء اصلى وى ابو الحسن بوده\r\n\r\nدر بيان فرزندان موسى ابو سبحه\r\nو ابو سبحه چنان كه در ( ص 38 ) اين نسخه نوشته لقب اوست .\r\nو بسيارى از كسان را مىدانيم كه كنيه‌ئى معين داشته و دارند و يك‌كلمه‌ئى را كه خيلى ملازم با آن بوده‌اند مضاف اليه أبو قرار\r\n\r\n\r\n","description":"","footnote":"\r\n( 1 ) جناب معلم « سلمه اللّه » با اين معرفى تفصيلى كه از نسخهء « شجره‌نامهء مير لوحى » نموده‌اند كمال مهارت خود را در فن فهرست‌نگارى بمنصهء ظهور درآورده‌اند ، و در مورد نسخه حاضره اضافه مىكنيم كه با ملاحظهء اغلاط كتابتى كه در آن هست به نظر مىرسد از روى نسخهء ديگرى كه شايد اصل بوده استنساخ شده باشد . به‌هرحال اين نسخه از كتابخانهء جد امجد راقم اين سطور مرحوم حجة الاسلام آقا ميرزا جلال الدّين روضاتى ( 1283 ) فرزند مرحوم آقا ميرزا مسيح ( 1255 ) فرزند صاحب « روضات الجنات » بدست اينجانب رسيده و از مالك پيشين آن اطلاعى نداريم ، و چنان كه در متن گفته شد يك برگ از آغاز و يك برگ از انجام آن مفقود بوده كه بعدا اين حقير در سال 1371 آن را از روى نسخهء صديق فاضل ارجمند ثقةالاسلام آقاى حاج سيد جلال الدّين طاهرى حسين‌آبادى كه نام و نسب او در متن خواهد آمد تكميل نمودم و نسخهء ايشان چنان كه بخاطر دارم در اواسط قرن 13 براى جد امجد شان عالم جليل القدر مرحوم آقا سيد عبد الحسين نوشته شده و با اينكه - كما و كيفا - مطابق نسخهء موصوفهء ما است اما از روى اين نسخه استنساخ نشده و مزيت آن اينست كه - بروش اصل - اسامى اولاد و اعقاب و فروع مرحوم مير لوحى را نيز تا اين اواخر دارا مىباشد ، البتّه نه باستقصاء و تفصيل ، و راقم حروف يك نسخه نيز در همان ايام به خط خود از روى دو نسخه موصوفه استنساخ نمود . م .\r\n","page_name":" 1771 ","page_number":415},
  {"content":"\r\n\r\nداده و ايشان را بدان ملقب و مخاطب مىدارند ، مانند ابو تراب نسبت به حضرت امير المؤمنين ( ع ) و غيره ، و اين كلمات برحسب ظواهر لفظ أب بقواعد عربيت كنيه و در معنى و واقع لقب آن اشخاص است .\r\nو او بطورىكه در « عمدة الطالب : 191 » و اين نسخه ( ص 8 ) نوشته از هشت نفر عقب باز نهاد كه ما چند تن از آنها را در اين كتاب آورده يا مىآوريم :\r\nيكى : حسين 9 القطعى در ( 1193 ش 5 ) ، و ديگر على 9 در ( 1250 ج 4 ش 768 ) و ديگر :\r\nابراهيم 9 العسكرى ( ع ) در اين عنوان ، و محمد 9 الاعرج در ( 1345 ) ، و احمد 9 الاكبر در ( 1213 ج 2 ش 193 )\r\nو ابراهيم از جماعتى - چنان كه در « ص 203 عمده » و « 37 » اين نسخه است - عقب نهاد ، از آن جمله : پنج نفر ( ابو طالب المحسن 10 و ابو عبد اللّه حسين 10 و ابو عبد اللّه اسحاق 10 و ابو جعفر محمد 10 و القاسم 10 الاشج ) .\r\nو ابو عبد اللّه اسحاق 10 - بموجب « ص 204 عمده » و « 36 » نسخه - از سه نفر : موسى 11 و احمد 11 و حسن 11 عقب نهاد . پس در « عمده » فرمايد : احمد 11 بن اسحاق از دو تن ( حسين 12 و على 12 ) عقب نهاد و أعقاب آنها در آبه و قم‌اند . و آن وقت رشته اين عمود در « عمده » منقطع شده ، و در نسخه در ( ص 35 ) نوشته كه عقب او از جمعى است از آن جمله سه نفر : ( حسين 12 و قاسم 12 و ابراهيم 12 ) .\r\nو در « ترجمهء تاريخ قم » كه اصلا در سنه 378 به عربى تأليف و در سنه ( 805 و 6 ) به فارسى ترجمه شده شرحى دربارهء اين احمد 11 بن اسحاق 10 نوشته كه به عين عبارت نقل مىشود .\r\nدر اين كتاب ( در صفحه 221 ) چاپ سيد جلال الدّين طهرانى ، در ضمن سادات موسوى از اولاد ابراهيم 7 بن امام موسى 6 ( ع ) كه بقم آمده‌اند فرمايد :\r\nچنين روايت كند ابو عبد اللّه الحسين 12 بن احمد 11 الموسوى كه جد او ابو عبد اللّه اسحاق 10 بن ابراهيم 9 بن موسى 8 بن ابراهيم 7 بن موسى 6 * و ديگر عرب بقم او را فرمودند كه بدين شهر مقام بايد كرد و ساكن مىبايد شد و او را بسيارى اعزاز و اكرام كردند\r\n\r\n","description":"","footnote":"","page_name":" 1772 ","page_number":416},
  {"content":"\r\n\r\nو با او عطا و بخشش نمودند . پس ابو عبد اللّه اسحاق 10 بقم باز ايستاد و دختر خواست از فرزندان هندو و او خود از آن دختر پسرى آورد ابو على احمد 11 نام و دخترى 11 ديگر ، و از زنى ديگر ابو احمد موسى 11 و حسن 11 آورد . و ابو على از قم به آبه رفت و بآبه از آل طلحه زنى بخواست و از او چند فرزند آورد و مدتى بآبه مقيم بود و از آنجا ديگرباره با قم آمد و بقم از دختر صايغ پسرى آورد ابو عبد اللّه الحسين 12 نام ، و دختر ابو الحسن على الكوكبى بقم بخواست و بوجه معاش كه بقم و آبه بود بدان قناعت مىنمود تا آن‌گاه كه بجوار حق رفت . و پسرش ابو عبد اللّه حسين 12 بن احمد 11 بزرگ شد و بس عاقل و دانا بود و از دختر ابو القاسم حمزة بن على : حمزه 13 و ابو الحسن على 13 و ابو الفضل محمد 13 و ابو محمد الحسين 13 و چهار دختر ديگر آورد .\r\nتمام شد عبارت « ترجمهء تاريخ قم » و بعد از آن در دوسه سطر اولاد موسى 11 بن اسحاق 10 و حسن 11 بن اسحاق 10 را ذكر كرده كه جاى اسامى آنها سفيد مانده و از عمود اين نسب هم خارجند . اينك كلمات ما در اطراف اين منقولات « تاريخ قم » :\r\n1 - معلوم مىشود كنيه اسحاق 10 بن ابراهيم 9 و نواده‌اش حسين 12 بن احمد 11 هر دو ابو عبد اللّه بوده و ما كه در ضمن نسب آنها را نوشتيم از همين‌جا گرفتيم با ملاحظه « عمدة الطالب » نسبت به اسحاق 10 .\r\n2 - جايى كه اين علامت * را نهاده‌ايم چيزى افتاده و ظاهرا بايد چنين باشد :\r\n« بقم آمد و فلان كس از عرب اشعرى و ديگر عرب » الخ .\r\n3 - معلوم شد اسحاق 10 در قم ساكن شده و مادر فرزندش احمد 11 هندو بوده ، و مادر موسى كه كنيه‌اش ابو احمد بوده و حسن 11 ديگرى بوده .\r\n4 - كنيه احمد 11 بن اسحاق 10 ابو على و خود ساكن آبه بوده و بعد باز بقم آمده و مادر فرزندش حسين 12 كه در صدر كلام راوى اين كلمات بود دختر صايغ بوده . و حسين 12 مذكور مردى عاقل بوده و دختر ابو القاسم حمزه را گرفته و از او چهار پسر آورده كه يكى ابو الحسن على 13 مذكور در عمود اين نسب است و كنيه او و جدش احمد 11 كه ما نوشتيم نيز مأخوذ از اين ترجمه تاريخ است ، چنان كه عددهاى مختار خودمان را نيز ما بر روى\r\n\r\n","description":"","footnote":"","page_name":" 1773 ","page_number":417},
  {"content":"\r\n\r\nاسماء آنها اينجا نهاديم .\r\nو در نسخه « نسب‌نامه » اين القابى را كه براى احمد 11 بن اسحاق 10 تا محمد 19 ابن على 18 نوشته ظاهرا تا دوسه نفر از قدماء آنها كه هنوز بمائه پنجم و ششم نرسيده‌اند درست نباشد ، زيراكه قبل از آن اضافهء لقب بكلمهء دين معمول نبوده ، چنان كه در « مرآة الجنان » يافعى دربارهء خواجه نظام الملك متولد در سنه 408 كه لقبش قوام الدّين بوده فرمايد :\r\nاين اول چيزى است كه بما از تلقب به فلان الدّين رسيده ، انتهى .\r\nآن‌گاه از ص ( 34 تا 18 ) براى هريك از اشخاص واقع در عمود اعقابى بيك طبقه و بعضى را قدرى زيادتر نوشته تا برسد بمحمد 28 المصحفى كه عقب او را در ص ( 18 ) از سه نفر : تاج الدّين حسين 29 و عماد الدّين كاظم 29 و امير قاسم 29 واقع در عمود مذكور در ( ص 17 ) نوشته ، و ما را فرصت نقل تمام آنها در اين عجاله نيست و فعلا هم اجمالا هيچ‌يك از آنها را نامشان را در نظر نداريم كه در جايى ديده و سابقه معرفتى بدانها داشته باشيم .\r\nو اين نسخه تنها « نسب‌نامه » ئى است كه تاكنون به نظر ما رسيده كه از امام تا كسى كه نسب‌نامه برايش نوشته شده تمام اشخاص را غير از فرزندش كه در عمود است فرزندان ديگرى هم اگرچه يك نفر باشد برايشان نوشته باشد ، و ظاهرا مرقومات آن هم معتبر و مأخوذ از اصل صحيحى بوده باشد .\r\nو به‌هرحال ، مرحوم مير لوحى 31 كه ما او را مير محمد 31 نوشتيم و در نسخه وى را در ( ص 15 ) فقط لوحى 31 نوشته از معاريف علماء مائه يازدهم هجرى بوده و عداوتى معروف با ملا محمد تقى مجلسى و فرزندش ملا محمد باقر داشته ، و اينكه ما نام او را محمد 31 نوشتيم از اين است كه در « الذريعة 1 : ش 2183 و 2 : ش 771 » وى را محمد 31 بن محمد 30 مشهور بمير لوحى نوشته و او را وصف به مطهر نقيبى سبزوارى نموده . و ظاهرا مطهر مقصود همان باشد كه در اجدادش نوشتيم و شمارهء آن را ( 27 ) نهاديم كه رسم بوده و هنوز هم هست كه نام كسى را گاهى بنام پدرش يا يكى از اجداد معروف وى اضافه مىكنند . و نقيبى نسبت بجد ديگرش عماد الدّين حسين 21 النقيب كه نيز نوشتيم باشد ، و نسبت بسبزوار از اين باشد كه اين سلسله اصلا سبزوارى بوده و بعد در زمانى كه بر ما معلوم نيست باصفهان آمده‌اند\r\n\r\n","description":"","footnote":"","page_name":" 1774 ","page_number":418},
  {"content":"\r\n\r\nمرحومين آقا سيد محمد باقر درچه‌اى و حاج ميرزا حسن خان شيخ جابرى\r\n\r\n","description":"","footnote":"","page_name":" 1775 ","page_number":419},
  {"content":"\r\n\r\nو ظاهرا پدر مير لوحى كه ابو المكارم محمد 30 باشد در سبزوار بوده كه مؤلف اين نسخهء « نسب‌نامه » كه نيز خود را سبزوارى نوشته اين نسخه را براى او تأليف كرده ، و او خود يا پسرش مير لوحى 31 باصفهان آمده‌اند . و وجه شهرت او بمير لوحى اينكه وى دخترزادهء ملا لوحى شاعر اصفهانى « 1 » كه مردى مداح و درويش و در « تذكرهء نصرآبادى » عنوانى دارد بوده ، و مادرش او را بنام پدر خود مىخوانده و بدان مشهور شده ، و او كتابى دارد بنام « كفاية المهتدى » در احوال مهدى ، معروف به « اربعين مير لوحى » ، و قبرش را در بيرون قريهء شهرستان بلوك جى در يك فرسنگى اصفهان در بقعهء محقرى بر كنار جادهء شوسهء يزد نشان مىدهند كه صحت آن معلوم نيست .\r\nو وى فرزندى داشته بنام مير محمد هادى 32 كه از علما بلكه مورخين بوده و در « كشف الخبية » نام وى را برده‌ايم « 2 » و « كتابى در اصول دين » دارد « 3 » ، و اينجا در صفحه\r\n\r\n\r\n","description":"","footnote":"\r\n( 1 ) احتمالا كلمهء لوحى شهرت يا تخلص او بوده لكن نام ديگرى براى او در جايى به نظر نرسيده ، و بطورىكه از « فرهنگ سخنوران : 504 » مستفاد مىشود وى از مداحان ائمهء اطهار ( صلوات اللّه و سلامه عليهم ) بوده و در 989 وفات يافته ، و مآخذ شرح‌حالش غير از تذكرهء مرقوم : « صبح گلشن » سيد على حسن خان قنوجى و « قاموس الاعلام » سامى و « خلاصة الاشعار » تقى الدّين كاشانى و « لغت‌نامه دهخدا » مىباشد ، و او غير از لوحى قراباغى است كه نامش نصير و در « شكرستان پارس » شعاع الملك شيرازى مذكور است . م .\r\n( 2 ) كتاب « كشف الخبية عن مقبرة الزينبية » تأليف جناب معلم ، تحقيقى است پيرامون مقبرهء زينبيهء واقع در بلوك جى اصفهان كه مشتمل بر بسيارى از مطالب متفرقه مفيده و بسال 1352 قمرى طى 144 صفحهء كوچك در اصفهان چاپ سنگى شده است . در صفحه 20 اين كتاب مطلبى به اين عبارت : سمعت عن الامير محمد هادى بن الامير لوحى المورخ . . . الخ از حاشيهء يك نسخه از كتاب « المجدى » در انساب سادات نقل شده است ، لكن ظاهرا وصف المورخ راجع به امير لوحى است ، و اللّه العالم . م .\r\n( 3 ) اصول دين مير محمد هادى نامش « اصول العقائد و جامع الفوائد » است در بيان اصول پنجگانه دين و فوائد متعلقه و كتاب بسيار مرغوبى است در موضوع خود و به فارسى تأليف شده -\r\n","page_name":" 1776 ","page_number":420},
  {"content":"\r\n\r\n15 و غيره نام او را نمىبينيم « 1 » بلكه در ص 14 مير محمد نامى 32 نوشته با رشتهء اعقابى كه ديدى و شايد وى همان و شايد متعدد باشند .\r\nو سيد احمد مرقوم برحسب آنچه يكى از احفادش در ورقه‌ئى نوشته و داد ، در 25 رجب سنه 1244 وفات كرده و در ايوان امام‌زادهء جزين درچه دفن است .\r\nو فرزندش سيد مرتضى كه از اهل علم بوده در 29 شعبان سنه 1288 وفات كرده و عظامش را حمل بنجف نمودند ، و او چندين فرزند داشته كه تاريخ وفات هريك در آن ورقه نوشته .\r\nلكن در هيچ جا - با شهرت تامى كه دارد كه اين‌ها از نسل مير لوحى هستند - نسب آنها را ما نتوانستيم تا مير لوحى متصل كنيم ، و سيد احمد مرقوم بايد برحسب طبقه معاصر دو مير محمد حسين ( 36 و 37 ) باشد ، و شايد اگر يكى دو نفر از پدران سيد مرتضى پدر او را ما مىدانستيم مىتوانستيم آنها را به اين اعقاب مير محمد نامى كه اينجا ذكر شده‌اند پيوند دهيم اگر از اين رشته بوده ، و اما اگر از اين رشته نبوده و مير محمد نامى و مير محمد هادى دو نفر باشند يا فرزند ذكور ديگرى مير لوحى داشته كه اين‌ها از نسل يكى از آنها باشند باز اشكال باقى مىماند .\r\nپس از نوشتن سطور مرقوم ، نسخه ديگرى از « شجره‌نامهء » مذكوره بعينها در قريهء\r\n\r\n\r\n","description":"","footnote":"\r\n- و مؤلف نام خود را در مقدمه و خاتمه « محمد هادى بن اللوحى الموسوى الحسينى السبزوارى » نوشته و تاريخ ختم تأليف آن شب 23 ماه رمضان 1082 مىباشد . اين كتاب در سال 1353 ق طى 324 صفحهء بزرگ باهتمام مرحوم حاج سيد سعيد طباطبائى نائينى كتابفروش در مطبعه گلبهار اصفهان چاپ سنگى شده است . م .\r\n( 1 ) در نسخهء « نسب‌نامهء » آقاى حاج سيد جلال الدّين طاهرى براى « السيد الاعظم الاكرم الفاضل الامير لوحى » سه فرزند ذكر شده است به اين تفصيل : 1 - السيد الكامل الامير هادى 2 - السيد الفاضل الامير محمد نامى 3 - السيد المطهر الامير محمد المشهور بمطهر ، چنان كه عن قريب در متن نيز اشاره خواهد شد . و تفصيل اسامى فروع و تحقيق در نسب اين خاندان موكول بمجلدات چاپ نشده كتاب « جامع الانساب » راقم سطور است ، و اللّه الموفق . م .\r\n","page_name":" 1777 ","page_number":421},
  {"content":"\r\n\r\nصفحه اول « رسالة فى الارش » به خط مرحوم آقا سيد محمد باقر درچه‌اى\r\n\r\n","description":"","footnote":"","page_name":" 1778 ","page_number":422},
  {"content":"\r\n\r\nحسين‌آباد بلوك جى اصفهان پيدا شد كه ما خود آن را نديديم لكن آقاى روضاتى و آقاى خاتون‌آبادى آن را ديده و بدين‌طور وصف نمودند . و آقاى خاتون‌آبادى مىفرمود كه آنجا سه فرزند براى مير لوحى 31 نوشته بود : مير محمد هادى 32 و مير محمد نامى 32 و مير محمد 32 مشهور بمطهر كه عقبى براى وى ننوشته ، و براى مير محمد هادى 32 فقط يك‌رشته پائين آورده بود بدين‌طور : سيد صحاف 36 بن مير هادى 35 سيم‌كش بن مير باقر 34 ابن مير سيد على 33 بن مير محمد هادى 32 . اما براى مير محمد نامى 32 سه فرزند كه يكى از آنها مير محمد حسين 33 مذكور در اينجا بود نوشته ، و براى هريك از آنها شعب و اعقابى - بعضى را تا درجه‌اى و بعضى را تا درجاتى - نوشته كه از آن جمله همين مير محمد هاشم 38 باشد كه اينجا ذكر شد ، لكن براى او عقبى ننوشته بود .\r\nو از آن جمله نسب مالك فعلى اين نسخه بود كه وى آقا جلال 40 بن سيد عبد الخالق 39 بن ميرزا سيد عبد الحسين 38 بن سيد على 37 بن ميرزا ابو القاسم 36 بن مير محمد تقى 35 بن مير محمد فاضل 34 مذكور در اينجا است ، كه وى از اهل قريه حسين‌آباد مذكور و از طلاب و محصلين حوزه علميهء قم مىباشد ، انتهى .\r\n* و به‌هرحال ، از فرزندان سيد مرتضى ثانى پدر صاحب اين عنوان : سيد محمد باقر صاحب اين عنوان است كه از علماء عظيم‌الشان و مدرسين معروف اصفهان در اصول فقه بود « 1 » ، و او در اين سال متولد شده ، و « حاشيه‌ئى بر متاجر شيخ انصارى » تأليف كرده ،\r\n\r\n\r\n","description":"","footnote":"\r\n( 1 ) جناب معلم شرح حال صاحب عنوان را در اينجا باختصار برگذار نموده‌اند ، لكن در كتاب ديگر خود « مقالات مبسوطه » بتفصيل بيان داشته كه عينا آن تفصيل در كتاب « زندگانى آية اللّه چهارسوقى : 156 تا 160 » تأليف نويسنده اين تعليقات چاپ شده است . اينك براى مزيد اطلاع مطالعه‌كنندگان اين كتاب شرح‌حالى را كه مرحوم حاج ميرزا حسن خان شيخ جابرى در جلد سوم « تاريخ اصفهان : 44 » نگاشته و مع الاسف به علت فوت مؤلف چاپ آن با تمام نرسيده و منتشر نشده ، ذيلا نقل مىكنيم :\r\n« 160 - آقا سيد محمد باقر درچهء . سرگذشت آن بزرگ عالم متورع غيور ، -\r\n","page_name":" 1779 ","page_number":423},
  {"content":"\r\n\r\nو در بين الطلوعين شب آدينه بيست و هشتم ماه ربيع الآخر سنه 1342 هزار و سيصد و چهل و دو - مطابق 15 قوس ماه برجى - در درچه وفات كرد ، و در تخت پولاد در بقعهء ميان تكيهء كازرونى دفن شد و چندين نفر پسر از او باز ماند ، و يكى از آنها كه بنام ميرزا ابو المعالى بود در وقت غروب آفتاب روز 5 ع 1 سنه 1374 وفات نمود و در تخت پولاد بيرون تكيه كازرونى به طرف مغرب دفن شد . و ديگرى كه نامش سيد ابو العلاء بود در صبح 12 ج 1 سنه 1380 در مشهد وفات كرد « 1 » .\r\n\r\n\r\n","description":"","footnote":"\r\n- مدرس فقيه اصولى را در پايان كتاب « آفتاب درخشنده » نوشته‌ام . سالهاى دراز در مدرسهء نم آورد بتدريس پرداخته و طلايى از طهران و ديگر بلدان باستفاده محضرش آمده ، معاشش را در هفته به چند دانه نان كه خود از درچه آورده گذرانده ، ولادتش 1264 و تحصيلش ابتدا در اصفهان خدمت دو حجة الاسلام آقا ميرزا ابو المعالى كلباسى و آقا ميرزا محمد حسن نجفى و در نجف بمحضر حجة الاسلام ميرزاى رشتى و آقا سيد محمد حسين ترك و اجازاتش از آن دو بزرگ ، و 1303 باسپهان بازگشت . اصول دين را از توحيد تا معاد باجتهاد تدريس ، سى و هشت سال بافاضت و رياضت بيك منوال ، و هيچ‌گاه وقت درس را دقيقه‌اى تأخير و تعطيل روا نداشته ، حتى در دمى كه خبر فوت كسانش را بحضرتش انهاء داشته مشغول بوده ، قناعتش بنانى و نان خورش مختصرى اكتفا كرده ، و تصنيفاتش : « حاشيه بر متاجر مرحومين حجتين آقاى بهبهانى و شيخ انصارى » و بر « مناسك » و « فرائد » ، جز دورهء اصولى كه خود آن بزرگ نگاشته . رحلتش جمعه 28 ع 2 / 1342 در خزانه آب غرق شدند ، بيش از يك هفته در تعزيتش تمام اصفهان و نواحى دست از كار كشيده و بسوگوارى نشسته بودند ، تاريخش را بنده گفتم . . . » الخ . م .\r\n( 1 ) اين دو برادر هر دو دامادهاى مرحوم حجة الاسلام آقا ميرزا جمال الدّين بن حجة الاسلام آقا ميرزا محمد هاشم چهارسوقى بودند كه در ( 1339 ) بيايد ، و نيز هر دو در كسوت روحانيت و در اصفهان ببيان مسائل و ترويج شريعت اشتغال داشتند و از هريك اولاد و اعقابى باقى است ، و هكذا برادر ديگرشان سيد فاضل متقى آقا سيد ابو الحسن از ائمه جماعت اصفهان و چهارمين آقاى حاج سيد احمد مرتضوى درچه‌اى است ، و غالب آثار -\r\n","page_name":" 1780 ","page_number":424},
  {"content":"\r\n\r\n\r\n* ( 1073 - تولد حاجى شيخ محمد باقر نجم‌آبادى تهرانى ) *\r\nوى فرزند مرحوم حاج ملا مهدى بن استاد باقر آهنگر نجم‌آبادى است .\r\nاستاد باقر در ( 1236 ج 3 ش 508 ) گذشت . فرزندش حاج ملا مهدى در سنه 1271 وفات نموده و در نجف دفن است . فرزندش حاج شيخ محمد باقر صاحب عنوان از اجلهء علماء تهران بود ، و او در اين سال - چنان‌كه در « الذريعة 6 : ش 1214 » نوشته - متولد شده ، و كسب علوم و فضائل نموده تا از بزرگان علما و فقها گرديد و بتدريس و ترويج اشتغال ورزيد ، و از جمله شاگردانش آقا سيد محسن عاملى صاحب « اعيان الشيعة » است .\r\nو آخر در ماه ربيع المولود سنه 1347 هزار و سيصد و چهل و هفت - مطابق ( مرداد - شهريور ) ماه باستانى - وفات كرد و در تهران در مقبرهء برادرش حاج شيخ هادى كه در ( 1321 ) بيايد دفن شد .\r\nو او « حاشيه‌ئى بر مكاسب شيخ » نوشته كه در سنه 1320 از تأليف آن فارغ شده « 1 » .\r\n\r\n\r\n","description":"","footnote":"\r\n- و نوشتجات پدر عالىمقدار در نزد اين دو برادر موجود و آنچه از آنها تقريرا يا تحريرا در زمان خود آن مرحوم مدون شده در هيجده مجلد كلان و برخى به نظر اين جانب رسيده است .\r\nتاريخ ولادت چهار نفر فرزندان ذكور صاحب عنوان كه همه از يك مادرند به خط والد ماجدشان چنين به نظر رسيد : 1 - حاج سيد ابو العلى روز سه‌شنبه 2 ماه شعبان 1312 . 2 - آقا سيد ابو المعالى شب سه‌شنبه 6 نجومى ج 2 سنه 1315 . 3 - آقا سيد ابو الحسن شب سلخ محرم يا غره صفر 1321 . 4 - آقاى حاج سيد احمد روز 3 شنبه 7 ماه رجب 1337 و مخفى نماند كه نام فرزند اول ( ابو العلى ) است نه ( ابو العلاء ) كه در متن فرموده . م .\r\n( 1 ) ديگر از آثار صاحب عنوان « رسالة المشتق » است كه بسال 1318 از تأليف آن فارغ شده و بطبع نيز رسيده است ، چنان‌كه صاحب « نقباء البشر : 227 » در شرح حال مختصرى كه براى او نوشته فرموده است . م .\r\n","page_name":" 1781 ","page_number":425},
  {"content":"\r\n\r\nو فرزندانى بنام شيخ احمد و حاجى شيخ عبد الحسين از او باز ماند . و شيخ احمد در اواسط محرم سنه 1369 - چنان‌كه در « روزنامهء اطلاعات . سال 24 ش 7076 صادره در 20 محرم » نوشته - وفات كرد ، و فرزندانى بنام دكتر عباسعلى و دكتر كاظم از او باز ماند .\r\n\r\n* ( 1074 - وفات مرحوم شيخ محمد جواد ملا كتاب ، ره ) *\r\nوى فرزند مرحوم شيخ محمد تقى بن محمد احمدى بياتى نجفى است .\r\nشيخ محمد تقى كه معروف بشيخ تقى ملا كتاب بوده از علما و فقهاء عظيم الشأن است .\r\nو از سيد بحر العلوم و غيره روايت نموده . و سيد محمد رضا فرزند بحر العلوم از او روايت مىكند .\r\nفرزندش شيخ محمد جواد صاحب عنوان كه معروف بشيخ جواد ملا كتاب مىباشد هم از عظماء علما و شاگرد سيد محمد جواد عاملى - كه در ( 1226 ج 3 ش 376 ) گذشت - بوده و هم از او روايت نموده . و شيخ عبد اللّه عاملى و حاج ملا على ميرزا خليلى كه در ( 1226 ج 3 ش 372 ) گذشت از او روايت كرده‌اند . و شيخ محمد جواد در اين سال وفات كرده و در نجف در محلهء عماره برابر مسجد شيخ باقر قفطان دفن شده « 1 » .\r\n\r\n\r\n","description":"","footnote":"\r\n( 1 ) مأخذ جناب معلم در شرح حال مرحوم شيخ جواد ملا كتاب معلوم نشد ، و تاريخ فوت او در اين سال اشتباهست ، و صاحب كتاب « اعيان الشيعة 17 : 65 » در شرح حال مختصر و مفيدى كه از او نگاشته فرمايد وى در سال 1267 كه تاريخ فراغت از تأليف بعضى آثارش است زنده بوده و اينكه در بعضى از مجاميع نجفيان آمده كه وى در 1264 فوت شده اشتباهست ، انتهى . و شرح حال مبسوطترى نيز از او در « الكرام البررة : 276 » آمده كه شايسته است بهر دو كتاب و ساير مآخذ شرح حال صاحب عنوان مراجعه شود ، و عموم تأليفات وى نيز در مجلدات « الذريعة » بتفاريق مذكور ، و جاى تعجب است كه جناب معلم با در دست داشتن جلد دوم « الذريعة : 435 » چگونه وفات شيخ جواد را در اين سال 1264 دانسته‌اند ، با اينكه در آنجا تصريح دارد كه وى بعد از 1267 فوت شده است چون در 17 ج 1 اين سال از تأليف جلد وصاياى كتابش « الانوار الغروية » فراغت يافته است . و اللّه العاصم . م .\r\n","page_name":" 1782 ","page_number":426},
  {"content":"\r\n\r\n\r\n* ( وفات محمد زمان خان منصف قاجار ) *\r\nشرح احوال او در ( 1227 ج 3 ش 380 ) گذشت .\r\n\r\n* ( وفات محمد قلى ميرزاى ملك‌آرا قاجار ) *\r\nشرح احوال او در ( 1203 ش 80 ) گذشت .\r\n\r\n* ( 1075 - وفات مرحوم حاج محمد معصوم شيرازى ، ره ) *\r\nوى فرزند مرحوم حاج محمد حسن قزوينى است كه در ( 1240 ج 4 ش 564 ) گذشت .\r\nمرحوم حاج محمد معصوم از علما و فقهاء شيراز بوده و چنان‌كه در « طرائق 3 : 175 » نوشته در آن شهر تدريس و امامت مىنموده و براى امرار معاش هم بتجارت مىپرداخته و از آن راه تمولى وافر اندوخته لكن در اواخر بسبب خيانت وكلائى كه در اطراف فارس داشته همه از دست وى رفت و در نهايت عسرت بسر مىبرده ولى هيچ با حال اول در تسليم و رضا و اشتغال بتدريس و امامت فرقى نداشته .\r\nو به‌هرحال ، وى در سنه 1263 با فرزند خود رحمتعلى شاه از راه بوشهر بعتبات و از آنجا روانهء خراسان و در راه بيمار شد و دو منزل مانده بمشهد مقدس در اين سال وفات كرد و جسد او را بدان شهر شريف آورده و در صحن پائين پا دفن نمودند ، همانا چون از در قبله وارد شوند شش حجره به طرف چپ بشمرند برابر آن قبر آن جناب است .\r\n\r\n","description":"","footnote":"","page_name":" 1783 ","page_number":427},
  {"content":"\r\n\r\nو او را اولاد عديده ذكور و اناث از زوجات متفرقه باز ماند ، از آن جمله مرحوم رحمتعلى شاه كه در ( 1208 ش 131 ) گذشت . و ديگر : حاج محمد تقى كه در ( 1304 ) بيايد ، و اين دو از يك مادرند كه نامش عزت نساء بيگم دختر حاج محمد حسين تاجر خراسانى بوده و در سنه 1228 وفات كرده و در قبرستان باب سلم شيراز دفن است . و ديگر :\r\nآقا اسد اللّه كه در « طرائق 3 : 189 » وى را در اعيان مشرفين خدمت رحمتعلى شاه ذكر كرده و فرمايد از وى بلقب اسد على مفتخر است ، و از بنى معصوم بلافصل ذكور همين يك فرزند در قيد حيات است ، پيرى است شكسته و رشته علايق گسسته ، به قناعت گذران مىنمايد ، انتهى .\r\n\r\n* ( 1076 - تولد محمد ولى خان امير اكرم تنكابنى ) *\r\nوى فرزند مرحوم ساعد الدوله حبيب اللّه خان سردار ابن محمد ولى خان تنكابنى است .\r\nشرح احوال او و پدرانش در « مجله يادگار ، سال 5 ش 1 - 2 ص 95 » نوشته ، و از آن و برخى از مواضع ديگر چنين برآيد كه محمد ولى خان از رجال معروف تنكابن و در سنه 1254 در محاصره هرات كشته شده .\r\nفرزندش حبيب اللّه خان هم از رجال دولت قاجاريه و مصدر كارهاى بزرگ بوده .\r\nفرزندش محمد ولى خان صاحب عنوان مردى دلاور و خيرخواه بوده و در اين سال در تنكابن متولد شده و خدمات مهم بملت و دولت نموده ، و در سنه 1305 - چنان كه در منتخب - التواريخ مظفرى » نوشته - ملقب به نصر السلطنه شده ، و در « طرائق » ذكر محامد صفات اين خانواده را نموده . و او در أوان انقلاب مشروطيت لقب سپهدار اعظم داشته و بعد از آن ملقب به سپهسالار اعظم گرديد و يكى از دو نفر فاتح تهران در استبداد صغير است ، ( و يكى ديگر حاج عليقلى خان سردار اسعد ( 1274 ) است ) ، و در ذىالقعده 1327 رئيس الوزرا شد و پس از آن نيز تا ع 2 سنه 1334 چهار بار ديگر بدين سمت با لقب سپهسالار اعظم منصوب گرديد .\r\n\r\n","description":"","footnote":"","page_name":" 1784 ","page_number":428},
  {"content":"\r\n\r\nو آخر در دوشنبه هشتم ماه محرم الحرام سنه 1345 هزار و سيصد و چهل و پنج - مطابق 27 تيرماه باستانى - در زرگنده تهران چنان كه در كتاب « اطلاعات عمومى : 336 » نوشته انتحار نموده وفات كرد .\r\nو فرزندش على قلى خان منتصر السلطنه ( امير اسعد ) هم از اعيان رجال اين عصر است كه در حدود عاشوراء سنه 1371 وفات كرده ، چنان‌كه از « روزنامهء اطلاعات ، سال 26 ، ش 7639 ، 11 محرم 1371 » مفهوم مىشود .\r\nو اولاد صاحب عنوان به اين كه خود را از اولاد يكى از اصحاب حضرت امير - المؤمنين ( ع ) مىدانند كه حامل خلعتهاى آن حضرت براى ولادت بوده نام خانوادگى خود را ( خلعت‌برى ) گرفته‌اند . و يكى از ايشان آقاى رحمان‌قلى خلعت‌برى فرزند امير اسعد مرقوم است كه در « رجال مازندران 2 : 68 » عنوانى براى او آورده ، و يكى ديگر : امير ارسلان خلعت‌برى فرزند ديگر او كه در ( ص 135 ) عنوان شده .\r\n\r\n* ( 1077 - تولد مرحوم ميرزا عمان سامانى ، ره ) *\r\nوى مرحوم ميرزا نور اللّه بن ميرزا عبد اللّه جيحون بن ميرزا عبد الوهاب قطرهء چهار محلى ، از نژاد امرئ القيس شاعر معروف جاهلى است .\r\nامرئ يعنى مرد ، و قيس يعنى شدة پس معنى امرئ القيس بپارسى مرد سختى مىشود . و اين كلمه - چنان‌كه از « تاج العروس » در مادهء قيس برمىآيد - لقب يا نام يازده نفر از معاريف شعرا و اعيان زمان جاهليت قريب باسلام و اوائل دورهء اسلام است ، از آن جمله : الملك الضليل ابو وهب سليمان 38 بن حجر 37 بن الحارث 36 الملك بن عمرو 35 المقصور بن حجر 34 آكل المرار بن عمرو 33 بن معاوية 32 الاكرمين بن الحارث 31 الاصغر ابن معاوية 30 بن ثور 29 الملقب بكندة بن عفير 28 بن عدى 27 بن حارث 26 بن مرة 25 بن ادد 24 كه در ( 1205 ش 111 ) گذشت .\r\n\r\n","description":"","footnote":"","page_name":" 1785 ","page_number":429},
  {"content":"\r\n\r\nو اين امرئ القيس از اجلهء شعرا و اهل ادب زبان عرب است و اشعار چندى از او در دست است كه آن را جمع نموده و « ديوانى » كرده‌اند ، اشهر همه قصيده لاميه او است بدين مطلع :\r\n قفانبك من ذكرى حبيب و منزل * بسقط اللوى بين الدخول فحومل \r\nو اين قصيده از جمله سبعه معلقه و بيشتر شهرت امرئ القيس بسبب اين قصيده است ، و او پادشاه مملكت شام بوده و در سنه 6106 هبوطى بقتل رسيده و در دامنهء كوه عسيب قلعهء انقرهء شام دفن شده .\r\nو نسبت بهمهء اين امرئالقيس‌ها مرئى الا امرئ القيس 32 بن حارث 31 الاصغر كه برادر معاوية 32 الاكرمين مذكور در عمود نسب اين امرئ القيس است و او را امرئ القيس ابن تملك بنام مادر او مىخوانند ، كه نسبت به او مرقسى است ، چنان‌كه نيز در « تاج - العروس » نوشته .\r\nو معلوم نيست كه چه وقت اولاد او بايران آمده كه اينك پس از هزار و سيصد چهارصد اين خانوادهء عمان خود را از نژاد و اعقاب او مىدانند ، چنان‌كه اين بنده خود از مرحوم ميرزا عبد اللّه محيط فرزند عمان مرقوم شنيدم ، مانند اينكه جمعى هم از مردم قريهء چالشتر همين چهار محل خود را از اعقاب حضرت حر رياحى مىدانند .\r\nو هكذا - چنان كه در ( مستدركات سال 1329 ) بيايد - علاوه بر سادات كه از خانوادهء عصمت و طهارت ائمه ( ع ) مىباشند ، چندين طايفه در اين اعصار خود را از اعقاب يكى از معاريف هزار و چندين صدسال پيش از اين و عقب‌تر مىدانند ، برخى به اتصال نژاد و برخى بانقطاع ، و بپاره‌ئى از آنها در اين كتاب اشاره شده و مىشود .\r\nو به‌هرحال ، مرحوم ميرزا عبد الوهاب قطره در ( 1270 ) بيايد .\r\nفرزندش مرحوم ميرزا عبد اللّه جيحون هم از شعرا بوده .\r\nفرزندش ميرزا نور اللّه عمان از اجله و اعاظم اهل ذوق و عرفان و در سخنورى قدوهء همگنان بوده ، و او در اين سال متولد شده و پس از تحصيل علوم ارادت خدمت مرحوم آقا ميرزا محمد هادى پاىقلعه‌اى كه در ( 1311 ) بيايد بهم رسانيده داخل سلسله صوفيه گرديد ، و از فيض صحبت وى بدرجات عاليهء شوق و ذوق و وجد و حال و فضل و كمال صورى و معنوى\r\n\r\n","description":"","footnote":"","page_name":" 1786 ","page_number":430},
  {"content":"\r\n\r\nرسيد ، و كتابى كه وى بنام « گنجينة الاسرار » در مصيبت حضرت سيد الشهداء ( ع ) در سنه 1305 تأليف كرده بدين كوچكى نه چنان قلوب اهل علم و عرفان و رجال و بزرگان را به خود جذب كرده كه محتاج بيان باشد ، چنان‌كه هم اشعار ديگرى دارد ، و نيز كتاب « مخزن الدرر » را در سنه 1285 در شعراى چهارمحل تأليف كرده كه وحيد دستگردى شطرى از آن را در « مجلهء ارمغان » نقل نموده ، و آقاى شيخ مرتضى تبيان سامانى در كتاب « تاريخ چهارمحال و بختيارى : 149 » فرمايد : اين نسخه در حدود سى سال قبل از وفات او تنظيم شده و اينك در نزد سرهنگ اوژند مىباشد ، انتهى .\r\nو آخر در دو ساعتى شب سه‌شنبه دوازدهم ماه شوال المكرم سنه 1322 هزار و سيصد و بيست و دو - مطابق 28 قوس ماه برجى - در سامان وفات كرده و در قبرستان وادى السلام نجف نزديك مزار منسوب بهود و صالح ( ع ) دفن شده ، چنان‌كه اين فقير خود با تاريخ وفات و تولد از فرزندش مرحوم ميرزا عبد اللّه محيط كه در ( 1355 ) بيايد شنيدم ؛ گرچه مصرع مادهء تاريخى كه خود برايش گفته بود با سال وفات وفق نمىدهد و آن اين است :\r\n گفتا به جنان آمد تاج الشعراء عمان \r\n1323\r\nو شايد در مصرع جلو اشاره به اخراج يك عدد نموده باشد .\r\nو مرحوم عمان - چنان كه در « مجموعهء ميرزا على محمد اژه‌اى ( 1266 ) نوشته - برادرى كوچكتر از خود داشته كه نيز مردى شاعر و متخلص به قلزم بوده ، چنان‌كه عمش كه فرزند قطره و برادر جيحون بوده تخلص دريا مىنموده .\r\nو چون اينك كه اين سطور را مىنويسيم دههء اول محرم سنه 1364 و صدسال از تولد او مىگذرد محض دخول در اصحاب مصيبت و تقرب به حضرت احديت اين چند شعر از « گنجينهء » او اينجا نوشته مىشود « 1 » .\r\n\r\n\r\n","description":"","footnote":"\r\n( 1 ) اتفاقا زمان استنساخ و طبع اين اوراق نيز در دهه سوم محرم الحرام 1396 است .\r\nو مخفى نماند كه نام عمان سامانى در « فرهنگ سخنوران » مطلقا نيامده ، و اين جاى تعجب است ، همچنان‌كه از پدرش نيز نامى نبرده لكن جدش قطره در آنجا مذكور است . -\r\n","page_name":" 1787 ","page_number":431},
  {"content":"\r\n\r\n\r\nدر شهادت حضرت ابو الفضل ( ع ) :\r\n روز عاشورا به چشم پر ز خون * مشك بر دوش آمد از شط چون برون\r\nشد بسوى تشنه‌كامان ره سپر * تيرباران بلا را شد سپر\r\nبس فروباريد بر وى تير تيز * مشك شد بر حالت او اشك‌ريز\r\nاشك چندان ريخت بر وى چشم مشك * تا كه چشم مشك خالى شد ز اشك\r\nتا قيامت تشنه‌كامان ثواب * مىخورند از رشحهء آن مشك آب\r\nبر زمين آب تعلق پاك ريخت * وز تعين بر سر او خاك ريخت \r\n\r\nدر ميدان رفتن حضرت سيد الشهداء ( ع ) :\r\n خواهرش بر سينه و بر سر زنان * رفت تا گيرد برادر را عنان\r\nسيل اشكش بست بر شه راه را * دود آهش كرد حيران شاه را \r\n\r\n\r\n","description":"","footnote":"\r\n- و در « مؤلفين كتب چاپى 6 : 659 » اولا پدر عمان را عبد اللّه ذره نوشته كه اشتباه است ، و ذره - چنان كه در « فرهنگ سخنوران » گويد - ميرزا عبد اللّه متوفى 1137 فرزند علامه مجلسى ( ره ) بوده . و ثانيا تاريخ تولد عمان را ( 1240 ) و وفاتش را ( 1307 ) ضبط نموده كه اين دو نيز اشتباه است ، و آنجا مأخذ چند سطرى كه درباره عمان آورده « تاريخچه دو قرن اخير شعرا و عرفاى چهارمحال بختيارى » ذكر كرده ، و سپس از نه‌گونه چاپ « گنجينة الاسرار » اسم برده است كه در اين اواخر نيز چند بار ديگر بطبع رسيده ، و نسخه 120 صفحه‌اى كه بسال 1342 ق چاپ سنگى شده و اينك حاضر است شش صفحه آن مقدمه‌ئى است از خود ناظم كه چند سطر آن ذيلا نقل مىشود :\r\n« اما بعد چنين گويد . . . نور اللّه المتخلص بعمان السامانى - من مضافات اصفهان - كه مدتى بود در طريق سلوكم گاهى از راه مجاهدات مشاهداتى و از روى رياضات استفاضاتى در مراتب توحيد و رسومات تفريد و تجريد . . . دست مىداد ، پارهء از آنها را منظوما محفوظ خاطر و مسوده اوراق نموده . . . تا در اين سال فرخ‌فال كه 1305 . . . است گذارم در دار السلطنه اصفهان ارم‌نشان افتاده ، در ايام مجاورت وقتى با رئيس خواجه‌سرايان آغا سليمان خان . . .\r\nاتفاق افتاده . . . » . سپس نامى از ناصر الدّين شاه و ظل السلطان برده در پايان گويد :\r\n« لهذا امتثال را همت گماشته نامه گرفته خامه برداشته بسى برنيامد كه متفرقات چندين‌ساله را مرتبا در يك رساله جمع آورده بمثنوى گنجينة الاسرارش موسوم كردم . . . » انتهى .\r\nو نمونهء ديگرى از نثر عمان مكتوبى است كه در نصيحت ببرادر خود نوشته و اين مكتوب با مقدارى از اشعارش در ملحقات « رسالهء نماز شب » آخوند ملا على اكبر اژه‌ئى به طبع رسيده است . م .\r\n","page_name":" 1788 ","page_number":432},
  {"content":"\r\n\r\n در قفاى شاه رفتى هر زمان * بانك مهلا مهلنش بر آسمان\r\nكى سوار سرگران كم كن شتاب * جان من لختى سبكتر زن ركاب\r\nتا ببوسم آن رخ دلجوى تو * تا ببويم آن شكنج موى تو\r\nشه سراپا گرم شوق و مست ناز * گوشهء چشمى به آن‌سو كرد باز\r\nديد مشكين‌موئى از جنس زنان * بر فلك دستى و دستى بر عنان\r\nزن مگو مردآفرين روزگار * زن مگو بنت الجلال اخت الوقار\r\nزن مگو خاك درش نقش جبين * زن مگو دست خدا در آستين\r\nپس ز جان بر خواهر استقبال كرد * تا رخش بوسد الف را دال كرد\r\nهمچو جان خود در آغوشش كشيد * اين سخن آهسته در گوشش كشيد\r\nكاى عنان‌گير من آيا زينبى * يا كه آه دردمندان در شبى\r\nجان خواهر در غمم زارى مكن * با صدا بهرم عزادارى مكن\r\nپيش پاى شوق زنجيرى مكن * راه عشق است اين عنان‌گيرى مكن\r\nبا تو هستم جان خواهر هم‌سفر * تو به پا اين راه كوبى من بسر\r\nخانه‌سوزان را تو صاحب‌خانه باش * با زنان در همرهى مردانه باش\r\nمعجر از سر پرده از رخ وا مكن * آفتاب و ماه را رسوا مكن\r\nهرچه باشد تو على را دخترى * ماده‌شيرا كى كم از شير نرى ! \r\n\r\n","description":"","footnote":"","page_name":" 1789 ","page_number":433},
  {"content":"\r\n\r\nسنه 1265 قمرى غرهء ماه محرم الحرام\r\nمطابق\r\nسنه 1227 شمسى ( . . . ) قوس ماه برجى\r\nچهارشنبه بيست و پنجم ربيع الآخر\r\nسنه 1228 شمسى\r\nاول حمل ماه برجى\r\n\r\n* ( 1078 - وفات مرحوم ميرزا احمد مجتهد تبريزى ، ره ) *\r\nوى فرزند مرحوم لطف‌على خان بن محمد صادق مغانى است .\r\nلطف‌على خان از عمال دولت زنديه بوده . فرزندش ميرزا احمد صاحب عنوان كه مادرش سيده‌اى رضويه بوده از كار ديوان بر كنار و به تحصيل علم مشغول شد ، و مدتى در كربلا خدمت مرحوم آقا سيد على كربلائى كه در ( 1231 ج 3 ش 423 ) گذشت درس خواند ، آنگاه بتبريز برگشت و بتأليف و ترويج پرداخت و بر همهء علماء آن شهر برترى بهم رسانيد و سلاطين و عوام همه بوى گرويدند و كتابى بنام « منهج الرشاد » در شرح « ارشاد » تأليف كرد ، و آخر در روز بيست و هفتم ماه رجب الفرد اين سال ، چنان كه در « شهداء الفضيله : 382 » فرموده - مطابق ( . . . ) جوزا ماه برجى - وفات كرد .\r\nو چند نفر پسر از او بهم رسيدند : بزرگ‌تر حاج ميرزا لطف‌على ، و ديگر : حاج ميرزا جعفر كه هر دو در ( 1262 ش 1018 ص 1688 ) گذشتند . سيم : ميرزا رضا كه نيز در سنه\r\n\r\n","description":"","footnote":"","page_name":" 1790 ","page_number":434},
  {"content":"\r\n\r\n1262 با دو برادر مرقوم خود بوباء وفات كرد . چهارم : حاج ميرزا باقر . پنجم : حاج ميرزا جواد آقا كه در ( 1285 ) و ( 1313 ) بيايند .\r\nو در « ريحانة الادب 3 : 445 » نوشته كه اين اشعار را نسبت بوى داده‌اند :\r\n ولى الإله صاحب الامر فى الورى * بسيفه شمل الحق يرجى انتظامه\r\nامام الهدى بحر الندى من به اقتدى * مسيح ، فطوبى من به ايتمامه\r\nهو الشمس فى الاشراق لو لا افولها * هو البدر فى الانوار لو لا اغتيامه\r\nهو الخلف المهدى من آل احمد * عنان الهدى فى كفه و زمامه\r\nسيملأ دهرا قسطه بعد ما ملا * بسيط البسيط ظلمه و اهتضامه\r\nو لولاه دين الحق زل و ما هدى * على كل دين عزه و تمامه\r\nفديتك قد طال المدى و اعتدى العدى * و ركن الهدى و العدل بان انثلامه\r\nو قد غيروا دين النبى بجهلهم * فحرم حل الشرع ، حل حرامه\r\nكرام الورى فى الدهر صاروا اذلة * و ساد على الاشراف فيها لئامه\r\nالى م اقاسى لوعة الوجد فى النوى * بقلبى جرح ليس يرجى التيامه \r\n\r\n* ( وفات مرحوم حاجى ميرزا آقاسى ، ره ) *\r\nشب 12 ماه رمضان . شرح احوال او در ( ج 1 سال 1198 ص 76 ش 40 ) گذشت ، و چيزىك بايد در آخر احوال او در ص 78 در سطر 20 پس از ( انتهى ) نوشته شود اينكه :\r\nفرزند ديگر وى ميرزا عبد الوهاب است كه در « الذريعة 18 : 329 ش 318 » فرزند ديگرى از او آورده بنام ميرزا عبد الوهاب كه وى « رساله‌ئى در لغات دبستان » از فارسى و عربى و هندى تأليف كرده .\r\n\r\n","description":"","footnote":"","page_name":" 1791 ","page_number":435},
  {"content":"\r\n\r\n\r\n* ( 1079 - وفات محمد على پاشا خديو مصرى ) *\r\nوى فرزند ابراهيم قواله‌اى آلبانى است . ابراهيم در حدود ( 1186 - 1187 ) وفات كرده .\r\nفرزندش محمد على پاشا از رجال مشهور و سياست‌مداران بزرگ عالم و مؤسس سلسلهء سلاطين خديويه مصر است ، و در سنه 1183 هزار و صد و هشتاد و سه - مطابق ( 1148 - 1149 ) شمسى - متولد شده و از حسن سياست و لياقت در سنه 1248 شامات را گرفت و در سنه 1256 مستقلا حكومت مصر را يافته كه بعد از آن بسلطنت تبديل شد ، و چون در سنه 1264 مرضى كه داشت شدت كرد زمامدارى بوليعهدش ابراهيم پاشا رسيد .\r\nو آخر خود در شنبه 27 بيست و هفتم ماه رمضان المبارك اين سال - مطابق ( . . . ) سنبله ماه برجى - وفات كرده و در مسجد خودش در قاهرهء مصر دفن شد ، و او را فرزندانى بوده : اول ابراهيم پاشا كه در ( 1204 ش 91 ) گذشت . دويم طوسون پاشا كه فرزندش عباس پاشا در ( 1228 ج 3 ش 390 ) گذشت . سيم سعيد پاشا كه در ( 1237 ج 4 ش 519 ) گذشت .\r\n\r\n* ( 1080 - وفات آفى ، شاعر هندى ) *\r\nوى احمد يارخان از امراء هند بوده كه به فارسى شعر مىگفته و تخلص آفى مىنموده و مثنوىاى بنام « گلزار خيال » بنظم آورده و در اين سال - چنان كه در « لغت‌نامه دهخدا 1 : 140 » نوشته - وفات كرده .\r\n\r\n","description":"","footnote":"","page_name":" 1792 ","page_number":436},
  {"content":"\r\n\r\n\r\n* ( 1081 - وفات مرحوم شيخ احمد دجيلى ، ره ) *\r\nدجيلى نسبت است به دجيل و آن به صيغه تصغير نام يكى از أنهار اربعهء عراق است كه دجيل و دجله و فرات و سرات باشد ، و مقصود در اين نسبت قريه ( يا شهرى ) است ميان سامره و بغداد . و خانوادهء دجيلى طايفهء مهمى از طوايف عرب‌اند از قبيلهء خزرج كه منسوب‌اند به خزرج 33 الاكبر بن حارثة بن ثعلبة العنقاء بن عمرو مزيقيا كه در ( 1214 ش . . . ) گذشت « 1 » . و اين طايفه همواره در قريهء دجيل مىنشينند و يكى از معاريف آنها شيخ حسين دجيلى است .\r\nو شيخ احمد صاحب اين عنوان فرزند شيخ عبد اللّه بن شيخ احمد و خود از شيوخ ادب و اهل علم و فضل بوده ، و در نزد شيخ على و شيخ حسن فرزندان شيخ جعفر - كه در ( 1253 ج 4 ش 809 ) و ( 1201 ج 1 ش 68 ) گذشتند - درس خوانده تا از وجوه تلامذهء شيخ على گرديد و در مسائل مشكله بوى رجوع مىشد . و چندين نفر در نزد او درس خواندند :\r\nاول شيخ محمد رضا بن شيخ موسى نجفى كه در ( 1297 ) بيايد . دويم پسر عمش حاجى شيخ مهدى بن شيخ على كه در ( 1289 ) بيايد .\r\nو در « اعيان الشيعة . جزء 9 جلد 10 » نوشته كه گويند « ديوانى در اشعار » دارد و سپس اين مقطوعه را كه بيكى از دوستان خود نوشته از او نقل كرده :\r\n يا معرضا عنى سلبت رقادى * و تركتنى جسدا به غير فؤاد\r\nو تركت جفنى لا يمل من اليكا * و السقم أخفانى عن العواد \r\n\r\n\r\n","description":"","footnote":"\r\n( 1 ) آنچه در صفحات 483 كه آغاز سال ( 1214 ) است تا 539 كه آخر آن است جستجو كردم نام اين خزرج الاكبر به نظر نرسيد ، بلكه در ( ص 490 ) خزرج مطلق ديده شد به شماره ( 35 ) . يادداشت مؤلف .\r\n","page_name":" 1793 ","page_number":437},
  {"content":"\r\n\r\n أ فهل بدا ذنب لديك جنيته * حتى به قطعت حبل ودادى\r\nأ رأيت ذنبى فيك فرط تلهفى * فرميتنى بالصد و الابعاد\r\nأ و ما علمت بأنه كتب الهوى * سطرا على قلبى به غير مداد :\r\nهذا أسير هواك مذ خلق الهوى * و الشاهدان مدامعى و سهادى\r\nقسما بخمرة ريقه و بصارم * من لحظه الفتاك و الاكباد\r\nان لم يكف عن النميمة عاذلى * و يخلنى فى لوعتى و رشادى\r\nلاشنه فى كل يوم غارة * بسوابق قب البطون جياد \r\nو او در اين سال وفات كرده و در صحن مقدس در نجف دفن شد . و چهار نفر فرزند بنام شيخ حسين و شيخ محسن و شيخ حسون و شيخ طاهر كه او از ظرفاء مشهورين بوده باز نهاد « 1 » .\r\n\r\n* ( 1082 - تولد ميرزا باقر بن سيد محمد مدير الاطباء ) * * ( حكيم صبورى رشتى ) *\r\nدر كتاب « مؤلفين كتب چاپى فارسى و عربى 2 : 71 » شرحى درباره وى نوشته بخلاصهء اينكه وى در اين سال در رشت متولد شده و هم در آنجا مقدمات ادبى و عربى را فرا گرفت و سپس براى تكميل آنها بتهران رفت و مدتى به تحصيل علم حكمت و كلام و طب پرداخت و از آنجا ببصره و بيروت و پاريس رفت و مدت چهارده سال در آن بلاد اقامت گزيد ، و آخر در سال هزار و سيصد و سيزده پس از چهل و هشت سال عمر براثر سركشى اسبهاى درشگه به زمين افتاده و وفات كرد . و او « ديوانى در اشعار » دارد و در وادى السلام نجف دفن است ، انتهى « 2 » .\r\n\r\n\r\n","description":"","footnote":"\r\n( 1 ) مؤلف « الكرام البررة : 95 » نيز شرح حال مختصرى همانند متن براى صاحب عنوان ذكر فرموده . م .\r\n( 2 ) مآخذ صبورى رشتى در « فرهنگ سخنوران » مذكور است . م .\r\n","page_name":" 1794 ","page_number":438},
  {"content":"\r\n\r\n\r\n* ( 1083 - وفات مرحوم سيد جعفر 27 قزوينى ، ره ) *\r\nوى فرزند مرحوم سيد محمد باقر 26 قزوينى است كه در ( 1246 ج 4 ش 671 ) گذشت .\r\nمرحوم سيد جعفر از مشاهير علماء نجف بوده و آنجا تقدم و رياستى مهم داشته و در اين سال وفات كرده و چند نفر از شعرا براى او مرثيه‌ها گفتند ، چنان‌كه در « اعيان الشيعة :\r\nجزء 15 جلد 16 » نوشته و در جلد بعد از آن باز وى را ( در ص 97 و 561 ) عنوان كرده و در عنوان اخير فرمايد : از نوابغ زمان و افاضل عصر خود بوده ، چندى در نجف در نزد علما و ادباء آن درس خواند ، و چون بسن كهولت رسيد به قصد سياحت از آن شهر شريف بيرون شده و بمسقط - قاعدهء ولايت عمان - رفت و در نزد امراء آن نهايت تقرب بهم رسانيد ، و چيزى نگذشت كه در آنجا در حدود ( 1265 ) وفات كرد و نعش او را بنجف آورده در نزد پدرش دفن كردند ، و اشعارش در اين سفر تلف شد ، الا اينكه برخى از آنها بازمانده كه اين چند شعر از آن است :\r\n أ تعلم سلمى أى حر تعاتبه * و أى عزيز للهوان تجاذبه\r\nتحذرنى غدر الزمان و بادرت * بأنى الذى مالان للدهر جانبه\r\nتقول تغرب للثراء فلم يضق * على الحر الا بالثواء مذاهبه\r\nأ لست ترى أن المقل من الورى * تضيع معاليه و تبد و معايبه\r\nو أن قليل المال ما بين اهله * سواء له أعداؤه و أقاربه\r\nفلا تخلدن للعجز يوما فانما * أخو العجز ما زالت تذم عواقبه\r\nفشمر و سر شرقا و غربا فقلما * أصاب الغنى من لم تشمر ركائبه\r\nو قم و اختبط جو الفلاة بطمرة * لديها سواء قفره و سباسبه\r\nأ لست من البيت الذى فخرت به * قريش و سارت فى معد مناقبه \r\n\r\n","description":"","footnote":"","page_name":" 1795 ","page_number":439},
  {"content":"\r\n\r\n فقلت لها : أسرفت فى لوم ماجد * و تأنيب قرم لا تنال مراتبه\r\nألا فاقصرى عنى فما الذل شيمتى * و لا كسب عندى فوق ما أنا كاسبه\r\nفما المال يا سلمى سوى الحظ فاعدلى * عن العذل ان العذل تؤذى عقاربه \r\nانتهى مختصرا « 1 » .\r\n\r\n* ( 1084 - وفات جيمز موريهء انگليسى ) *\r\nجيمز موريه از مردم انگلستان است ، و از قرارى كه از شماره 5 سال 1 « مجلهء يادگار » برمىآيد مردى فاضل و دانشمند بوده لكن با ايران و ايرانى نهايت عداوت داشته و در تأليفات خود تا توانسته أغراض شخصى در اين مورد به كار برده و مذمت آنان را نگاشته . اين مرد در حدود ( 1194 ) در ازمير متولد شده و پدران او اصلا فرانسه‌ئى بوده‌اند و لكن خود تبعيت انگليس را اختيار كرده و چندين بار به سمت منشىگرى قونسول آن دولت بايران آمد كه در نخستين مرتبهء آن در 28 ذىالحجه سنه 1222 بتهران رسيد ، و براى آخرين دفعه در 2 ذىالقعده سنه 1230 از تهران بعزم لندن بيرون شده و ديگر بايران نيامد . و در مدت اقامت در ايران همواره باطنا بكارهائى كه بر ضرر دولت آن باشد اقدام و همچنين در لندن موجب اخلال امر محصلين ايرانى در آن شهر مىگرديد ، و بدتر از همه در سنه 1239 كتاب « حاجى بابا اصفهانى » را بطور افسانه و رمان در مذمت ايرانيان بانگليسى تأليف كرده كه اينك پارسى آن در چندين جلد منتشر و معروف است ، و در اين كتاب كه اولين تأليفى است مربوط\r\n\r\n\r\n","description":"","footnote":"\r\n( 1 ) مؤلف « الكرام البررة : 246 » در آخر ترجمهء كوتاهى كه از صاحب عنوان آورده فرمايد : وى بسال 1265 در حال غربت بمسقط وفات يافت و جنازه‌اش بنجف اشرف حمل شد ، و سيد حيدر حلى قصيده‌ئى در رثاء او سروده كه در « ديوان » او مندرجست ، و او فرزندى داشت بنام سيد محمد على كه داماد سيد مهدى قزوينى بود ، انتهى . م .\r\n","page_name":" 1796 ","page_number":440},
  {"content":"\r\n\r\nبأخلاق و عادات ايرانى بطورى اين ملت را از همه محاسن و فضائل انسانى عارى و بىبهره معرفى كرده كه همهء مردم اروپا متنفر از اين مردم شدند ، تا پس از تقريبا نزديك به صد سال ادوارد براون كه در ( 1278 ) بيايد تاريخ ادبيات ايران را تأليف و مردم اروپا پى بفضائل ايرانيان بردند و معلوم شد كه موريه چه أغراض شخصى در اين كتاب به كار برده ، آن وقت در مقام انتقاد كلمات او برآمدند .\r\nو به‌هرحال ، موريه اين كتاب را بنام حاجى باباى موهوم اصفهانى تأليف كرده و حكايات و رواياتى مجعول از او آورده ، و نشايد گفت مقصود او حاجى ميرزا باباى افشار معروف بميرزا باباى حكيم‌باشى است كه در ( 1252 ج 4 ش 795 ) گذشت ، چه در موقعى كه موريه در سنه 1230 از ايران برمىگشته اين ميرزا بابا در لندن تحصيل مىكرده و در سنه 1235 بايران برگشته ، و پس از انتشار كتاب خيلى بر موريه خشمناك شده كه چرا نام او را در اين رمان اختيار كرده ، و شايد موريه از عداوتى كه با وى داشته كه چرا خود در لندن تحصيل و موجب اصلاح امور محصلين ديگرى هم شده عمدا نام او را به اين كتاب گذاشته ، يا آنكه لفظ بابا به نظر او كلمه‌ئى مضحك آمده و براى استهزاء آن را اختيار كرده ، يا اگر واقعا حاجى بابا نامى را در برگشتن از ايران ديده ميرزا باباى ديگرى است كه ميرزاى هيئت نمايندگى انگليس در ايران بوده و در اوائل رجب سنه 1251 در راه ما بين زنجان و قزوين بسن پيرى وفات كرده .\r\nو بالاخره ، موريه در اين سال در انگلستان وفات كرد . و ما شرح حال او را براى اين آورديم كه چون كتاب « حاجى بابا » خيلى مشهور است مؤلف اصل آن معلوم و نيز فىالجمله أغراض شخصى او را مكشوف نمائيم .\r\n\r\n","description":"","footnote":"","page_name":" 1797 ","page_number":441},
  {"content":"\r\n\r\n\r\n* ( وفات مرحوم سيد حيدر كاظمينى ، ره ) *\r\nشرح احوال او در ( 1205 ش 105 ) گذشت .\r\n\r\n* ( 1085 - تولد عليشاه ، أسرار تبريزى ، ره ) *\r\nاسرار از شعرا و اهل عرفان و تصوف بوده و در اين سال متولد شده و چندين كتاب تأليف كرده : اول كتاب « حديقة الشعراء » . دويم « ديوان اشعار » بيست و پنج هزار بيت . سيم كتاب « بهجة الشعراء » . و در كتاب اول و سيم اشعار شعراء بذله‌سرا و نوحه‌خوانان آذربايجان را در مائه سيزدهم كه غالب اشعارشان به زبان تركى است و اتفاقا برخى از اشعار فارسى دارند با شرح حال آنها جمع كرده ، و ظاهرا آنها را بطور انتقاد و مطايبه در برابر « يخچاليهء » آقا محمد على مذهب ( 1275 ) نوشته باشد ، و اين دو شعر از مطلع و مقطع غزلى از وى در اينجا نوشته شد :\r\n مكش تو خط خطا بر وجود ناقص ما * كه ما بدفتر عشق تو فرد منتخبيم\r\nمكن تغافل از اسرار بيش از اين ترسم * گمان برند خلايق كه رانده غضبيم \r\nچنان كه اين همه مأخوذ از « دانشمندان آذربايجان » است . و در « الذريعة 3 : ش 573 » شرحى دارد دائر باينكه « بهجة الشعراء » تأليف حاجى كاظم تاجر تبريزى متوفى در حدود ( 1315 ) است ، و در ( ج 7 ص 299 ) آن را تصحيح نموده و فرمايد كه « حديقة الشعراء » مختصرى است از « بهجة الشعراء » كه هر دو را اسرار مذكور بمعاونت حاجى كاظم مزبور تأليف كرده .\r\n\r\n","description":"","footnote":"","page_name":" 1798 ","page_number":442},
  {"content":"\r\n\r\n\r\n* ( 1086 - وفات شيخ غلامرضا آرانى كاشانى ) *\r\nآران بألف ممدوده بر وزن باران ، قريه‌اى است از توابع كاشان ، و شيخ غلامرضا فرزند محمد على و منسوب بدان قريه و خود از علما و فضلاء عصر بشمار مىآمده ، و شرح احوالش در « الذريعة 17 : 164 ش 863 » نوشته و از آن‌ها با ملاحظه « فهرست رضويه 6 :\r\n454 ش 229 » و بعضى از مواضع ديگر چنين برآيد كه وى در ماه ذى الحجة الحرام سنه 1192 هزار و صد و نود و دو - مطابق ( . . . ) قوس ماه برجى سال 1157 شمسى - در آران متولد شده ، و در نزد ميرزاى قمى و سيد محمد مجاهد و حاجى نراقى درس خوانده و كتابى بنام « قلائد اللآلى » در احوال زهاد و مشايخ تأليف كرده و در ديباچه آن فتحعلى شاه و ميرزا احمد خان از اعيان كاشان را نام برده و آن را بر بيست باب قرار داده هر بابى ده حكايت مشتمل بر بيانات ظريفه كه قريب چهارده هزار بيت مىشود و آن را بعنوان شرح كتاب « جامع الحكايات » نصر اللّه بن شهر اللّه ترمذى تأليف فرموده . و بالاخره او در اين سال وفات نموده و در وادى السلام نجف دفن شده ، انتهى .\r\n\r\n* ( 1087 - تولد حاج مير ولى لاريجانى ) *\r\n« مؤلفين كتب چاپى 4 : 716 » « 1 » :\r\nسيد غلامعلى مشهور بحاج مير ولى لاريجانى ابن شمس الدّين مسمى بفاروق الاولياء و برهان الحق ( 1265 ق - 1331 ق ) . در نياك متولد شده ، از جوانى در موطن خود بأمر\r\n\r\n\r\n","description":"","footnote":"\r\n( 1 ) - جناب معلم فقط مأخذ را بعد از عنوان نوشته بودند ، بناچار عين عبارت آقاى مشار را از « مؤلفين » ايشان نقل كرديم . م .\r\n","page_name":" 1799 ","page_number":443},
  {"content":"\r\n\r\nزراعت پرداخت با آنكه تعليم نگرفته و تحصيل نكرده مىنوشت و مىخواند ، و در فقر به سرحد كمال رسيده بود . بسال 1331 ق در طهران وفات يافت ، و در صحن امامزاده قاسم شميران مدفون گرديد : « مقدمه ديوان » . [ تأليفاتش : 
  ] 1 - « منتخبات ديوان » 2 - « رباعيات » . الخ .\r\n\r\n* ( وفات سيد محمد افندى سنى ) *\r\nشرح احوال او در ( 1203 ش 87 ) گذشت .\r\n\r\n* ( 1088 - وفات گوياى شاعر لكهنوى ) *\r\nوى بطورىكه در « الذريعة 9 : 937 ش 6171 » فرموده نامش فقير محمد خان حسام الدوله افغانى بوده ، و « ديوانى به زبان اردو » دارد ، و نيز كتاب « كليله و دمنه » را ترجمه نموده ، انتهى . و ظاهرا وى آن كتاب را به زبان اردو ترجمه كرده « 1 » .\r\n\r\n* ( 1089 - وفات محمد خان زنگنه‌اى امير نظام ) *\r\nوى فرزند عليخان از اولاد شيخ عليخان وزير شاه سليمان صفوى [ است 
  ] .\r\nدر « مجله وحيد ، سال 7 ش 6 ش مسلسل 78 صادره در ع 2 / 1390 » شرحى در ذكر اشخاصى كه در دولت قاجاريه لقب امير نظام داشته‌اند ذكر كرده كه خلاصهء آن با ملاحظه بعضى\r\n\r\n\r\n","description":"","footnote":"\r\n( 1 ) مآخذ شرح حال اين شخص بعنوان « گوياى مليح‌آبادى فقير محمد خان » در « فرهنگ سخنوران » دو كتاب « صبح گلشن » قنوجى و « قاموس الاعلام » سامى ذكر شده . م .\r\n","page_name":" 1800 ","page_number":444},
  {"content":"\r\n\r\nاز مواضع ديگر چنين مىشود :\r\nاول : محمد باقر خان قاجار فرزند پير قلى خان سردار قاجار از امراء دربار آقا محمد خان و فتحعلى شاه و نايب‌السلطنه ، و پير قلى خان جد بزرگ مادر ميرزا ابو القاسم قائم مقام بوده و اولاد او در أهر و تبريز و تهران پراكنده‌اند .\r\nدويم : محمد خان صاحب عنوان كه بعد از محمد باقر خان مذكور اين لقب را يافته .\r\nسيم : ميرزا تقى خان امير كبير كه در ( 1268 ) بيايد .\r\nچهارم : امير قاسم خان فرزند ناصر الدّين شاه كه در سنه 1270 از جيران خانم تجريشى متولد شده و سمت ولايتعهدى آن پادشاه را داشته كه بعد از محمود ميرزا ( كه وليعهد اول بوده و در سال 1265 وفات كرده ) وليعهد دويم بشمار مىآيد .\r\nپنجم : محمد رحيم خان قاجار علاء الدوله كه « مثنوى » معروف بچاپ علاء الدوله منسوب بوى و در سنه 1299 در رضائيه بسكته وفات كرده .\r\nششم : حسنعلى خان گروسى كه در سال ( 1236 ) گذشت .\r\nهفتم : محمد باقر خان فومنى فرزند محمد خان امير تومان از اولاد هدايت اللّه خان فومنى معاصر آقا محمد خان قاجار كه نخست شجاع السلطنه ، سردار اكرم ، امير نظام ، بالاخره سردار كل لقب يافته و در سنه 1326 وفات كرده ، و پسرش حسين خان سردار شجاع شوهر تاج السلطنه دختر ناصر الدّين شاه بوده .\r\nهشتم : عبد اللّه خان قراگوزلو ساعد السلطنه فرزند مصطفى قلى خان اعتماد السلطنه ( 1298 ) .\r\n\r\n","description":"","footnote":"","page_name":" 1801 ","page_number":445},
  {"content":"\r\n\r\n\r\n* ( 1090 - تولد ميرزا محمد حسين همافر عراقى ) *\r\nوى فرزند مرتضى قلى بن محمد تقى بن محمد يوسف خان است كه جدش محمد يوسف خان در اوائل دولت قاجاريه در ناحيهء وفس عراق سمت رياست داشته و خود صاحب عنوان از رجال علمى عراق و معلومات فارسى و عربى را به حد كمال دارا بوده و شعر هم مىگفته بلكه در نظم و نثر خامه‌اى توانا داشته ، و در شعر تخلص همافر مىنموده ، و همانا در اين سال - چنان كه در كتاب « كرج‌نامه : 253 » فرموده - در وفس متولد شده و تحصيل مراتب علمى نموده تا فاضلى مبرز گرديد ، و در سنه 1339 كه سرتاسر مملكت ايران دستخوش حوادث ناگوار و قتل و غارت بود فرزند جوانى از وى بنام زرير آقا در يكى از فتنه‌هاى محلى بقتل رسيد و بعد از آن وى نتوانست در آن حدود زيست كند ، ناچار بطهران رفت و در انجمن ادبى آن شهر درآمد و چندى آنجا مانده و باز بعراق برگشت و در گوشه مدرسه سپهدار آرميد ، تا در حدود سال 1345 يا 46 رخت بسراى باقى كشيده و وفات كرد ، و « ديوانى در اشعار » از او بازماند بالغ بر پانزده هزار بيت . و شنيدى كه پسرش در حيات وى بقتل رسيد ، و نواده‌اش هم در زمرهء سپاهيان به خدمت دولت گرويد « 1 » .\r\n\r\n* ( 1091 - تولد سيد مهدى حكيم طالقانى ) *\r\nدر اين عنوان بايد بگوئيم كه آل طالقانى خانواده‌ئى از سادات حسينى بزرگ و بزرگوارند در نجف ، و يكى از آنها سيد رضا بن احمد بن الحسين بن الحسن مير حكيم حسينى است كه دو فرزند ما از او در اين كتاب مىنويسيم : يكى سيد باقر كه در ( ج 2 سال 1214 ش 203 ص 528 ) گذشت و فرزندى بنام سيد صادق داشته كه در حين وفات پدر سه‌ساله بوده .\r\n\r\n\r\n","description":"","footnote":"\r\n( 1 ) مأخذ همافر در « فرهنگ سخنوران » فقط « مجله ارمغان 2 : 68 - 69 » ذكر شده . م .\r\n","page_name":" 1802 ","page_number":446},
  {"content":"\r\n\r\nو ديگر سيد مهدى صاحب اين عنوان كه شاعرى معروف بوده ، و او بطورىكه در « الذريعة 9 : 1134 ش 7307 » فرموده در اين سال متولد شده و « ديوانى در اشعار » دارد كه آن را سيد محمد حسن طالقانى ( كه در 1350 بيايد ) جمع كرده .\r\nو خود در سنه 1314 هزار و سيصد و چهارده وفات كرده ، و فرزندى بنام سيد على باز نهاد كه در ( 1300 ) بيايد « 1 » .\r\n\r\n* ( 1092 - شورش اصفهان ) *\r\nاز « تاريخ اصفهان : 147 قسمت پائين صفحه و ص 51 قسمت بالاى صفحه « 2 » چنين برآيد كه سال‌ها بود ميان ميرزا عبد الحسين بن ميرزا محمد على شمس‌آبادى و ميرزا عبد الوهاب شاه شاهانى در پيشكارى اصفهان رقابت بود ، و در اين سال تبعه هريك شورش نمودند و همچنين چند نفر بمخالفت آقا مير سيد محمد امام جمعه برخاسته و اصفهان از دو جهت يكپارچه آتش و اختلاف و شورش گرديد تا ميرزا تقى خان امير باصفهان آمد و آن آشوب\r\n\r\n\r\n","description":"","footnote":"\r\n( 1 ) به « ديوان سيد موسى طالقانى : 256 » هم رجوع شود . يادداشت مؤلف .\r\n( 2 ) مقصود كتابى است كه بقلم مرحوم حاج ميرزا حسن خان انصارى جابرى اصفهانى بعنوان « تاريخ نصف جهان و همه جهان » طى 214 صفحه بقطع خشتى و چاپ سنگى منتشر گرديده ، و اگرچه در نسخه حاضره تاريخ طبع آن به نظر نرسيد ، لكن در مقدمهء كتاب دومش - كه بنام « تاريخ اصفهان و رى و همه جهان » طى 446 صفحهء وزيرى بسال 1321 ش در اصفهان چاپ حروفى شده - تاريخ طبع كتاب اول را ( 1293 ) ذكر كرده كه البتّه شمسى است و مطابق 1333 ق ، سالى كه در آخر مطالب تاريخى كتاب ( در ص 195 ) نيز به اين صورت « توشقان‌ئيل 1333 » قيد شده است . كتاب سوم شيخ جابرى بعنوان « جلد سوم تاريخ اصفهان » كه شرح حال رجال اين استان است در اواخر حيات آن مرحوم باهتمام حاج ميرزا حبيب اللّه نير الادباء ( ره ) با دو كتاب ديگر از همو در اين شهر بطبع مير سيد و تا هشتاد صفحه آن از چاپ خارج شده بود كه مؤلف در صبح پنجشنبه 15 ج 2 / 76 وفات يافت و كتابهايش ناتمام ماند . م .\r\n","page_name":" 1803 ","page_number":447},
  {"content":"\r\n\r\nرا بر طرف كرد .\r\n\r\n« استدراك »\r\nچون يكى از علماء اصفهان مرحوم حاجى ملا محمد شفيع خوئى در سال 1265 قمرى وفات يافته و جناب معلم از تاريخ فوت او آگاه نبوده و عنوانى برايش قرار نداده‌اند ، لذا ما مختصرى از شرح حال مفصل وى را كه شاعر تواناى فاضل معاصر آقاى ميرزا فضل اللّه اعتمادى يكى از اعقاب شايسته آن مرحوم در كتابى نوشته و تاريخچه دودمان معظم خود را به خوبى بيان كرده‌اند در ذيل وقايع اين سال نقل مىكنيم : م .\r\n\r\n* ( وفات مرحوم حاجى ملا محمد شفيع خوئى ، ره ) *\r\nوى فرزند ملا محمد خوئى ابن ملا ابو القاسم بن ملا احمد بن ملا على چورسى ابن ملا دولتعلى قراچه‌داغى ، و خود از علماى عاملين و فضلاى كاملين و فقهاى محققين و اهل زهد و تقوى بوده ، به شهر خوى در خاندان علم و فضيلت متولد شده ، نخست نزد علماى آذربايجان و مدرسين آن سامان اشتغال داشته سپس بعراق عرب رفته و در محضر استادان زمان از جمله مرحوم شيخ جعفر كبير كاشف الغطاء نجفى و سيد محمد مهدى بحر العلوم و سيد محمد مجاهد درس خوانده و باز به وطن مألوف مراجعت و در آن خطه مرجعيت تام يافته و در جنگ ايران و روس مشاركت نموده ، تا آنكه بالاخره ترك شهر و ديار گفته و بالاجبار با جمعى از عشيره و ارحام خود از خوى رهسپار اصفهان گرديده و در محله نو كه آن زمان از محلات شمال غربى اين شهر بوده رحل اقامت افكند ، و در مسجد ميرزا باقر بيدآباد بهدايت مردم و امامت جماعت و نشر احكام شريعت پرداخت و با سيد حجة الاسلام شفتى كمال ربط بهم‌رسانيد ، و با نقدينه‌اى كه همراه آورده بود بناى خانه و خلوت نهاده و بعمارت مدرس و محضر و ديوان‌خانه و كتابخانه پرداخت و با ابتياع بعضى قراء و ضياع در نواحى و ضواحى اصفهان از طريق زراعت رفاه و اتساع معاش خود را فراهم آورده ، بدين منوال عمرى در نهايت حرمت و عزت بتدريس و تأليف\r\n\r\n","description":"","footnote":"","page_name":" 1804 ","page_number":448},
  {"content":"\r\n\r\nصفحه‌اى از نسخه اصل اوراق فقهى به خط مرحوم حاج ملا محمد شفيع خوئى\r\n\r\n","description":"","footnote":"","page_name":" 1805 ","page_number":449},
  {"content":"\r\n\r\nو استنساخ و جمع كتب مشغول بود .\r\nو بالاخره ، در سال 1265 وفات يافته و در مقبره‌ئى كه مقابل مقبره مرحوم حاج سيد محمد باقر حجة الاسلام شفتى واقع است دفن شد .\r\nو او پنج پسر و دو دختر داشته كه نخستين فرزند ذكور و ارشدش آقا عبد الحسين امين العلماء از اجلهء فضلا و محترمين اصفهان بوده و تحصيلاتش در نزد پدر و مرحوم سيد حجة الاسلام شفتى و حاج محمد ابراهيم كرباسى و جمعى از علماء عراق عرب بوده و در سال 1293 وفات يافته و در جوار پدر خود دفن گرديد ، و از او سه پسر و چهار دختر بجاى ماند كه فرزند نخستين او مرحوم آقا ميرزا محمد جعفر نيز از فضلا و اعيان زمان بوده و در نزد مرحومين ميرزا ابو المعالى كرباسى و حاج سيد اسد اللّه بيدآبادى درس خوانده ، و در شب جمعه 22 ماه رجب 1328 وفات يافته و در مقبره خانوادگى خود واقع در جنوب تكيه آقا حسين خونسارى مدفون گرديد ، و از او يك پسر بنام آقا ميرزا عبد الحسين خوئى و دو دختر بجاى ماند .\r\nاين ميرزا عبد الحسين نيز بسان پدران خود اهل فضل و كمال و حل و عقد امور مردم بوده و در سحر شب جمعه 23 ماه رمضان 1367 وفات يافته و در مقبره خانوادگى دفن شد ، و چهار فرزند دختر و پسر بجاى نهاد و فرزند چهارم او آقاى ميرزا فضل اللّه خان اعتمادى خوئى از شعراء بنام اصفهان است كه در صدر اين عنوان مذكور و غالب اشعارش در كتب و مجلات بطبع رسيده و در سرودن مراثى علما و دانشمندان و گفتن ماده تاريخهاى مناسب داراى يدى طولى و اكنون برنا تخلص دارد .\r\nو ساير فرزندان ذكور مرحوم حاج ملا محمد شفيع صاحب عنوان : 2 - ملا محمد تقى و 3 - ملا محمد حسن و 4 - ملا محمد حسن و 5 - آقا محمد على معروف به آقا على ، همه با جمعى از فرزندان و فرزندزادگانشان ، از جمله آقا ميرزا محمد رضا فرزند امين العلماء و آقا ميرزا محمد شفيع فرزند ملا محمد تقى ( پدر آقايان شفيع‌زاده ) و ميرزا محمد ابراهيم مشير الاسلام فرزند ملا محمد محسن ؛ همگى صاحبان عزت و احترام و اهل فضل و كمال بوده‌اند به شرحى كه در « تاريخچه خاندان مرحوم حاج ملا محمد شفيع خوئى » بقلم آقاى اعتمادى مذكور نوشته . م .\r\n\r\n","description":"","footnote":"","page_name":" 1806 ","page_number":450},
  {"content":"\r\n\r\nسنه 1266 قمرى شنبه غرهء محرم الحرام\r\nمطابق\r\nسنه 1228 شمسى ( . . . ) عقرب ماه برجى\r\n\r\n* ( 1093 - تولد حاج شيخ محمد حسين نجفى اصفهانى ) *\r\nوى فرزند حاج شيخ محمد باقر ( 1235 ج 3 ش 489 ) و شرح احوالش در « رساله‌ئى مخصوص » كه مرحوم حاج آقا نور اللّه ( 1346 ) برادرش در احوال او تأليف كرده و حاوى 12 صفحه و در آخر « تفسير » صاحب عنوان بطبع رسيده و كتاب « نسبنامهء الفت » و بعضى از مواضع ديگر نوشته ، و از آنها چنين برآيد كه :\r\nوى از اجلهء علماء محققين و افاضل فقها و اصوليين عصر خود بوده و در حكمت و كلام و هيئت و نجوم و ساير رياضيات بدرجه قصوى نائل ، و در زهد و تقوى و مراتب سير و سلوك و تهذيب اخلاق و تصفيهء نفس امتيازى بين داشته .\r\nو همانا او در يك‌شنبه دويم ماه محرم الحرام اين سال ، چنان‌كه تصريح بدان در ( ص 8 ) رساله بدون تعيين روز هفته شده - مطابق ( . . . ) عقرب ماه برجى - از بطن مخدره دختر آقا سيد صدر الدّين عاملى كه مادرش دختر شيخ جعفر نجفى بوده متولد شده ، و در كودكى آثار زيركى از او ظاهر بوده كه هيچ‌وقت اشتغال بلهو و لعب نداشته و هماره بدرس و بحث مىپرداخته تا قبل از بلوغ از علوم صرف و نحو و معانى و بيان و ساير مقدمات فارغ شد .\r\nآنگاه چندى در نزد پدر خود به تحصيل فقه و اصول مشغول گرديد و پس از آن براى تكميل تحصيل بنجف اشرف رفت و سالها در آن زمين برين در نزد جماعتى از علماء عصر و فقهاء زمان چون\r\n\r\n","description":"","footnote":"","page_name":" 1807 ","page_number":451},
  {"content":"\r\n\r\nميرزاى رشتى و شيخ راضى نجفى و ميرزاى شيرازى درس خواند تا خود مجتهدى كامل و فقيهى فاضل گرديد « 1 » .\r\nو بعد از آن باصفهان باز آمد و بتدريس و ارشاد و هدايت و موعظت پرداخت و طلاب آن شهر دور او را گرفته وجودش را غنيمتى عظيم دانستند و رياستى مهم بهم رسانيده و از جملهء علما و فقهاء معروف آن شهر گرديد ، و براى سركوبى نفس گنبدى تاريك و كوچك در اصفهان - چنان‌كه در ( ص 8 ) رساله نوشته - جهت سكونت خود بنا نموده و هميشه در آن بذكر و فكر و عبادت مشغول بود .\r\nو در سنه 1299 به سفر مكه رفت و در سنه 1300 برگشت . و بعد از آن ترك رياست اصفهان را نموده و بزهد و تقوى و سير و سلوك مشغول شده و بنجف اشرف مشرف شد و سبب آن را خود براى برادر كوچكش مرحوم حاج شيخ محمد على - چنان‌كه در ( ص 6 ) رساله نوشته - چنين نقل كرده كه : چندى بود وقتى مىخواستم به نماز بايستم يك ساعت يا دو ساعت قبل از آن همواره در انديشه بودم كه نيت خود را فقط براى خدا خالص گردانم كه اصل در عبادات همانا تحصيل مرتبهء خلوص است ، و اين انديشه تأثيرى تمام در قلب من نمود و از هر كارم بازداشت ، انتهى .\r\nو بالاخره وى در نجف برياضات شرعيه پرداخته و وارد عالم سير و سلوك گرديد و شهرتى تمام در آن زمين مقدس بهم رسانيد ، چنان‌كه در « المآثر : 161 » او را عنوان نموده و فرمايد :\r\nفقاهتش مسلم است و در نجف از علماء بزرگ بشمار مىآيد ، انتهى .\r\nو همانا وى را در نجف بعضى از مكاشفات و كرامات رخ داده كه در ( ص 7 ) يكى دوتا\r\n\r\n\r\n","description":"","footnote":"\r\n( 1 ) مؤلف « نقباء البشر : 539 » در شرح حال نسبة جامعى كه از صاحب عنوان نوشته بنقل از « تكملهء امل الآمل » مرحوم سيد حسن صدر ، گويد كه وى حكمت و كلام را نزد شيخ ميرزا باقر شكى در نجف خوانده ، و بازگشتش را باصفهان در حدود 1296 و هجرت اخيرش را بنجف در 1303 نوشته است . و نيز از مرحوم صدر نقل كرده است كه وى جزواتى به خط صاحب عنوان در مسئله « اصل برائت » ديده ، و هم مقدارى از مطالب مهمه معارف و اصول عقايد را بر بعضى از شاگردانش املاء نموده كه نوشته‌اند ، انتهى . م .\r\n","page_name":" 1808 ","page_number":452},
  {"content":"\r\n\r\nاز آنها را نقل كرده ، و در ( ص 8 ) گويد كه وى در نجف هماره به لباس خشن و طعام جشب بسر مىآورد و غذاء خود را به فقرا و أيتام ايثار مىكرد ، و در بلايا و حوادث دهر صابر و شاكر و با وقار و عظمت بود ، و قامتى معتدل و بدنى لاغر و چشمانى فرو رفته داشت ، و من در آنجا چندى در كتاب « فصول » و بعضى از مباحث هيئت و علوم معقول در نزد وى درس خواندم ، و در اواخر عمر خود هماره مترنم بدين مقال بود :\r\n آنكه دايم هوس سوختن ما مىكرد * كاش مىآمد و از دور تماشا مىكرد \r\nانتهى . و از آنچه گذشت با ملاحظهء بعضى از جاهاى ديگر چنين برآيد كه اساتيد درس او چندين نفراند : اول شيخ راضى نجفى ( 1290 ) . دويم پدرش حاج شيخ محمد باقر ( 1235 ) . سيم ميرزاى رشتى ( 1312 ) . چهارم ميرزاى شيرازى ( 1230 ج 3 ش 414 ) .\r\nو چندين نفر نيز در نزد او درس خوانده‌اند : اول برادرش مرحوم حاج آقا نور اللّه ( 1346 ) صاحب « رساله » . دويم فرزندش مرحوم آقا شيخ محمد رضا ( 1287 ) .\r\nو آن مرحوم كتابى در « تفسير » تأليف كرده كه داراى بسى از اخبار محبت و ولايت و بعضى از دقائق عربيت و ادبيت است و همانا تا آخر آيه 20 سورهء بقره  ( فَلا تَجْعَلُوا لِلَّهِ أَنْداداً وَ أَنْتُمْ تَعْلَمُونَ )  بيشتر نرسيده .\r\nدر ملحقات « تذكرة القبور : 78 » نوشته كه وى طبع شعرى هم داشته و اين دو شعر را از او آورده « 1 » :\r\n رازى كه نه گفتند و نيش نام نهادند * نى دم زد از آن راز و نيش نام نهادند \r\n باستشاره رندان گسسته‌ام تسبيح * بيار خوشهء تا كى كه استخاره كنم \r\nو بالاخره وى پس از مدت چهل و يك سال و يازده ماه قمرى و بيست و نه روز عمر ،\r\n\r\n\r\n","description":"","footnote":"\r\n( 1 ) اين مطلب اشتباهست و اين دو شعر را در ملحقات « تذكرة القبور » از مرحوم سيد محمد على آقا مجتهد خالوى صاحب عنوان دانسته ، چنان كه در شرح حال او نيز ( در ج 4 ش ( 560 ) گذشت . م .\r\n","page_name":" 1809 ","page_number":453},
  {"content":"\r\n\r\nدر اوائل ظهر روز يك‌شنبه غره ماه محرم الحرام سنه 1308 هزار و سيصد و هشت - مطابق 26 اسد ماه برجى - در نجف وفات كرد و در حجرهء مقبرهء جدش آقا سيد صدر الدّين عاملى دفن شد ، و يكى از شعرا در مادهء تاريخ آن گفته :\r\nبا حسين شهيد شد محشور\r\n1308\r\nو در « رساله » در ( ص 9 ) فرمايد : من تاريخ آن را چنين گفته‌ام :\r\nثلم الاسلام ثلمه\r\n1308\r\nو نيز قصيدهء طويله‌اى در مرثيهء او گفته‌ام كه بعضى از آن اين است :\r\n يا عين جودى بحمر الدمع مدرا را * و اذكر مساكن من تهويه و الدارا \r\nآن‌گاه پس از نقل 18 بيت از مواضع متفرقهء اين قصيده فرمايد : و نيز قصيدهء طويلهء ديگرى در مرثيهء وى گفته‌ام كه بعضى از آن اين است :\r\n هل جاد صب بالهوى فأجودا * أم ذاد عن لوم العدى فأذودا\r\nأم هل أفاق من الصبابة عاشق * فأفيق أم هل استطاع جحودا\r\nأم هل سمعت بعاشق ذاق الهوى * فأطاع عاذله و خان عهودا\r\nأم هل رأيت متيما خاف الردى * فى وصل من يهوى فرام صدودا\r\nما كنت أول من تصدر للهوى * ذاق النوى دهرا و مات شهيدا\r\nتبدو على كل الامور نقيصة * و الحب يوما بعد يوم يزيدا\r\nأ ترى الصبا عيب الفتى باللّه أم * ذم الصبابة فى الورى محمودا\r\nكيف التستر و الوشاة على الهوى * و جدى و كدى و السقام شهودا\r\nو غزير دمع فى الهوى يهريقها * نار تأجج فى الكلى و سهودا \r\nو بعضى از آنكه در حماسه است اين است :\r\n للّه أيام الصبا اذ كان لى * نجم المسرة بازغا مسعودا\r\nو يهزنى سكر الشباب كأننى * غصن يميل به الصبا و يعيدا \r\n\r\n","description":"","footnote":"","page_name":" 1810 ","page_number":454},
  {"content":"\r\n\r\n يا دهر كف فان من عاديته * شمس العداوة لا يخاف عنيدا\r\nودع التحاول لن تذلل من غدا * قد نال عزا ما عليه مزيدا\r\nمن مبلغ العلياء عنى اننى * أحمى حماها قائما و قعودا\r\nو أنا رضيع لبانها و حليفها * عند الهزاهز مصدرا و ورودا\r\nو المجد ما رفعت لمجد راية * الا أخذت ذمامها المعقودا\r\nو العين شاخصة الى علياته * شزرا اذا ما الناس عنه رقودا\r\nفلرب داهية رفعت قناعها * و معاضل كشفتها و عقودا\r\nكم طارق غرثى كشفت كروبه * و بذلت فيه طارفا و تليدا\r\nو مخوف صرف الزمان اجرته * و صرفته رطب اللسان حميدا\r\nو بدا غصون المجد منى مورقا * بيد تمد الى الفخار مديدا\r\nلو أخلد الشرف الفتى لرأيت لى * فى الدهر ما دام السماء خلودا\r\nلكن من غير الزمان و صرفه * لم ينج مذموما و لا محمودا\r\nكر الحوادث و الشهور لحادث * لا والدا يبقى و لا مولودا\r\nو أرى المنايا و المنى اثر الفتى * يتسابقان و ما لهن مدودا \r\nو بعضى از آنكه در مرثيه است :\r\n يا صاحبى أرى التهاجر قاتلى * عودا على ود الاحبة عودا\r\nعودا اذكر الى بعد تذكار الهوى * عهد الحبيب و فضله المشهودا\r\nكنا جميعا فى مضامير الهوى * فى ظل شاخصة العلى ممدودا\r\nفأبادنا ريب الزمان و صرفه * يا ليت كلكلة الزمان تبودا\r\nمهلا دويبات الزمان و صرفه * أمهل رويدا و امهلين رويدا\r\nبأبى أخا برا كريما ماجدا * قد عاش محمودا و مات سعيدا\r\nقد كان بحرا للفضائل و النهى * ان كان للبحر العطا و الجودا\r\nما جاد بعدك وابل طلا و لا * اخضر بعدك للمسرة عودا\r\nو لقد يعز على الزمان و أهله * اذ ما يرونك و الفخار فقيدا \r\n\r\n","description":"","footnote":"","page_name":" 1811 ","page_number":455},
  {"content":"\r\n\r\n لهفى لايام الوصال و قد مضت * يا ليت أيام الوصال تعودا\r\nهيهات أن يلد الزمان بمثله * و ان استكان و أبذل المجهودا\r\nيغزز على بأن أرى غوث الورى * ما بين أطباق الثرى ملحودا\r\nمن للأرامل و اليتامى و التقى * و النائبات اذا وردن و رودا \r\nتا اينجا منقول از « رساله » است « 1 »\r\nمرحوم حاج شيخ محمد حسين ، مخدره رباب خانم دختر دائى خود آقا مجتهد ( 1239 ج 4 ش 560 ) را بزوجيت داشته « 2 » و از وى مرحوم آقا شيخ محمد رضا ( 1287 ) و نيز دو دختر بهم رسيده‌اند .\r\n\r\n\r\n","description":"","footnote":"\r\n( 1 ) مرحوم سيد جعفر حلى نجفى ( 1277 - 1315 ) كه اعز اصدقاء مرحوم آقا شيخ محمد رضا فرزند صاحب عنوان و يكى از نوابغ شعر و ادب دوران بوده مرثيه‌اى در 47 بيت براى مترجم‌له سروده و در آن از خاندان او بعظمت ياد كرده و هم صديق خود را تعزيت گفته ، اين رثاء در ديوانش كه بنام « سحر بابل و سجع البلابل » بسال 1331 در صيدا با تعليقات مرحوم آقا شيخ محمد حسين كاشف الغطاء بطبع رسيده از ( ص 417 تا 419 ) چاپ شده و مرحوم شيخ محمد حسين نيز چند سطرى در مدح آن مرحوم نوشته ، و بيت اول و آخر مرثيه چنين است :\r\n كم يا هلال محرم تشجينا * ما زال قوسك نبله يرمينا\r\nنثرت عقيق دموعها لما غدا * بعصاه ينكت لؤلؤ مكنونا \r\nضمنا در مواضع ديگرى از ديوان مرقوم نيز از آن مرحوم ياد شده است . م .\r\n( 2 ) اين مطلب صحيح است چنان كه در « نسب‌نامه الفت » نيز بدان تصريح شده ، و لكن مؤلف گرامى « نقباء البشر : 540 و 748 » هم در ترجمه صاحب عنوان و هم در ترجمه فرزندش شيخ محمد رضا باشتباه افتاده و زوجهء حاج شيخ محمد حسين را دختر آقا سيد صدر الدّين نوشته‌اند ، فسبحان من لا يسهو . و مخفى نماند كه مادر رباب سلطان بيگم ( رباب خانم ) زوجهء صاحب ترجمه دختر مرحوم حجة الاسلام حاج سيد محمد باقر شفتى بيدآبادى بوده ، چنان كه هم در « نسب‌نامه الفت » ذكر شده است . و دو دختر مرحوم حاج شيخ محمد حسين يكى زوجه پسر دائيش سيد نور الدّين ( متوفى حدود 1319 ) فرزند مرحوم آقا سيد ابو جعفر خادم الشريعة -\r\n","page_name":" 1812 ","page_number":456},
  {"content":"\r\n\r\n\r\n* ( 1094 - وفات مرحوم سيد ابو طالب همدانى ، ره ) *\r\nوى فرزند مرحوم سيد عبد المطلب حسينى « 1 » از احفاد مير سيد على مدفون در همدان و خود از علما و فقهاء نجف بوده و در نزد مرحوم حاجى شيخ محمد حسن نجفى كه در همين سال ( ش 1101 ) بيايد درس خوانده تا در فقه و اصول براعتى تمام بهم رسانيده ، و كتب چندى تأليف كرد : اول « ترجمه كتاب نجاة العباد » استاد مرقومش كه آن را بأمر وى ترجمه نموده .\r\nدويم كتاب « المواهب العلوية » در شرح أحكام نبويه كه شرح « شرايع » است و فقط كتاب طهارت از آن بيرون آمده .\r\nو در محرم يا صفر اين سال - مطابق قوس ماه برجى - در نجف وفات كرده ، زيراكه در « الذريعة » فرمايد او شش ماه پيش از استاد مرقومش وفات كرد ، و چون حاجى شيخ محمد حسن چنان‌كه بيايد در غره شعبان اين سال وفات كرده ، ازاين‌رو مىبينيم كه سيد ابو طالب\r\n\r\n\r\n","description":"","footnote":"\r\n- بوده كه بلا عقب در حدود ( 1322 ) وفات يافته . و ديگرى آغا بىبى بيگم قبلا زوجه پسر خالش سيد صدر الدّين ( متوفى ع 2 / 1322 ) در نجف فرزند سيد ابو جعفر مذكور بوده و از او دخترى آورده كه بزوجيت آقاى سيد نور الدّين مقدس بيدآبادى درآمده ، و پس از وفات سيد صدر الدّين مرقوم با دائىزاده ديگرش آقا سيد صدر الدّين عاملى ( متوفى حدود 1360 ) فرزند سيد محمد جواد بن سيد محمد على آقا مجتهد ازدواج نموده از او نيز فرزندانى دارد ، و اين مخدره در اوائل شوال 1388 در اصفهان وفات يافت م .\r\n( 1 ) در كتاب « الكرام البررة : 42 » كه شرح حال صاحب عنوان را نوشته‌اند حسنى است و لا بد در چاپ اشتباه شده زيرا در ساير مواضعى كه از او و فرزند و نواده‌اش ياد كرده‌اند چه در « الذريعة » و چه در « نقباء البشر » همه جا حسينى نوشته‌اند . براى اطلاع بيشتر از احوال صاحب ترجمه و خاندانش رجوع شود بكتابهاى يادشده و كتاب « بزرگان و سخن‌سرايان همدان 2 : 46 ، 47 ، 79 ، 231 » و مآخذ مذكور در آنها . م .\r\n","page_name":" 1813 ","page_number":457},
  {"content":"\r\n\r\nدر اواخر محرم يا اوائل صفر اين سال وفات كرده است . و در جزء 6 جلد 7 « أعيان الشيعة :\r\n350 » وفات وى را در سنه 1263 نوشته و گويد : شش ماه پيش از وفات استادش صاحب « جواهر » فوت شده ، انتهى .\r\nو ظاهرا نظر او به اين بوده كه در « مستدرك » وفات صاحب « جواهر » را در غره شعبان سنه 1264 نوشته اگرچه بازهم از 1263 خارج و در محرم يا صفر 1264 خواهد بود .\r\nو به‌هرحال وى در نجف در حجرهء طرف چپ آنكه از در سلطانى ( غربى ) صحن مقدس وارد شود دفن شد . و فرزندش سيد على از علما بوده و تأليفاتى دارد :\r\nاول كتاب « تذكرة النفس » در اخلاق . دويم « كتابى در اصول فقه » از اول مباحث وضع تا اواخر استصحاب . و در حدود سال ( 1320 ) وفات كرده و در ايوان حجرهء طرف راست آنكه از در غربى صحن نجف بيرون رود دفن شده .\r\nو فرزندش جناب آقا سيد حسين اينك از علماء عصر در نجف است و احوال جد مرقوم خود را ذكر كرده .\r\n\r\n* ( 1095 - تولد شاهزاده ظل السلطان قاجار ) *\r\nوى مسعود ميرزا فرزند پنجم و پسر چهارم ناصر الدّين شاه قاجار است كه در ( 1247 ج 4 ش 693 ) گذشت . ظل السلطان از شاهزادگان معروف خانوادهء قاجار و در دنيادارى و تربيت امور حكومتى معروف امصار و أقطار بود .\r\nو او در هنگام طلوع آفتاب روز شنبه بيستم ماه صفر الخير اين سال - مطابق ( . . . ) جدى ماه برجى - از بطن عفة السلطنه دختر رضا قلى بيك غلام پيش‌خدمت بهمن ميرزا ابن نايب‌السلطنه كه معقودهء منقطعه شاه بوده متولد شده و در سنه 1277 ملقب به يمين الدوله و در سنه 1286 ملقب به ظل السلطان گرديد ، و در طول مدت عمر بحكومت و فرمان‌فرمائى ولايات و ايالات عديده از آن جمله اصفهان منصوب شد ، و به‌طورىكه در « تاريخ رجال ايران 4 : 79 »\r\n\r\n","description":"","footnote":"","page_name":" 1814 ","page_number":458},
  {"content":"\r\n\r\nتأليف مهدى بامداد نوشته چون مادرش منقطعه بوده بوليعهدى نرسيده .\r\nو سرگذشت احوال خود را در كتابى بنام « تاريخ مسعودى » ذكر كرده .\r\nو آخر پس از مدت هفتاد سال و هفت ماه قمرى و دو روز عمر ، در سه‌شنبه بيست و دويم ماه رمضان المبارك سنه 1336 هزار و سيصد و سى و شش - مطابق 11 سرطان ماه برجى - در باغ نو اصفهان بعد از مدتى سكته وفات كرد و جسد او را چندى در همان‌جا امانت نهاده و پس از آن حمل بمشهد مقدس و آنجا در دار الحفاظ مبارك در شاه‌نشين قرينهء راه تحويل‌خانه دفن كردند . و او در مدت حيات خود زنهاى عديده اختيار و از آنها فرزندان ذكور و اناث بسيارى بهم رسانيد كه تاكنون در اصفهان اعقاب باواسطه و بلاواسطهء او جماعتى كثيره موجود و نام خانوادگى خود را بنام او مسعود گرفته‌اند ، از آن جمله جلال الدوله كه در ( 1285 ) بيايد ، و بهرام ميرزا كه جوانى رشيد بوده و دو ساعت و نيم بعد از ظهر 9 ج 1 سنه 1334 در درياى مانش غرق شده .\r\nمهر و امضاء مدادى ظل السلطان در طغراى يك فرمان مورخه 1310 ق\r\n\r\n","description":"","footnote":"","page_name":" 1815 ","page_number":459},
  {"content":"\r\n\r\n\r\n* ( 1096 - تولد مرحوم آقا شريعت اصفهانى ، عليه‌الرحمه ) *\r\nوى مرحوم حاج شيخ فتح اللّه بن حاج ميرزا محمد جواد نمازى شيرازى است .\r\nنمازى طايفه‌ئى هستند در شيراز كه در برخى از شهرهاى ديگر نيز شعبه‌ها از مردمان آن موجود است ، و از آن جمله نمازيهاى اصفهان كه صاحب عنوان از آنها مىباشد ، و بنا بر آنچه در « ريحانة الادب 2 : 317 » نوشته منسوبند بيكى از اجدادشان كه حاجى محمد على نمازى از كثرت نماز گذاردن بوده .\r\nمرحوم آقا شريعت از عظماء علما و بزرگان فقها و مشايخ اجازات عصر خود بود ،\r\n\r\n","description":"","footnote":"","page_name":" 1816 ","page_number":460},
  {"content":"\r\n\r\nو او در دوازدهم ماه ربيع المولود اين سال ، چنان‌كه در كتاب « ماضى النجف و حاضرها « 1 » » در پاورقى ص 109 نوشته - مطابق ( . . . ) دلو ماه برجى - يا دوازدهم ربيع الآخر ، چنان كه در چهارم « الذريعة : ش 772 » فرموده ؛ در اصفهان متولد شده و هم آنجا در خدمت علماء بزرگ ، از آن جمله : ملا عبد الجواد خراسانى مدرس كبير ، چنان كه در « الذريعة 7 : 195 س 26 » فرموده و ملا حيدر على اصفهانى و ملا احمد سبزوارى و ملا محمد صادق تنكابنى و حاج شيخ محمد باقر ، چنان كه اين چهار را در « علماء معاصرين : 123 » نوشته ، و ملا محمد تقى هروى ، چنان كه در « الذريعة 10 : 188 » فرموده ؛ درس خوانده و اجازت روايت حاصل كرد « 2 » .\r\nآن‌گاه براى تكميل تحصيلات بعتبات رفت و در نجف اشرف سكونت نمود و اندوخته‌هاى خود را كامل فرمود و در علوم عديده خبرت و مهارتى تمام بهم رسانيد و از مشاهير علماء شيعه در عصر خود گرديد و بتدريس و تأليف اشتغال ورزيد چنان‌كه چندين نفر از علما كه برخى را هم ما درك شرف حضورشان را نموده‌ايم در نزد او درس خوانده يا از او روايت دارند . و تأليفات نفيسه چندى دارد ، از آن جمله كتاب « افاضة القدير » در حل عصير ، كه بسى مبسوط و مفصل و در اين اواخر تأليف كرده .\r\nو او ملقب به شريعة الحق و در اثر آن معروف به شيخ الشريعة يا آقاى شريعت\r\n\r\n\r\n","description":"","footnote":"\r\n( 1 ) مقصود جلد اول اين كتاب است و طبع اول آن ، و تاريخى كه در « ماضى النجف » آمده عينا مطابق است با آنچه صاحب « اعيان الشيعة 42 : 257 » در شرح حال خوبى كه براى آن مرحوم نوشته ذكر كرده است . م .\r\n( 2 ) تفصيل اسامى اساتيد و مشايخ اجازه و تأليفات صاحب عنوان در « اعيان الشيعة » مذكور ، و صورت برخى از اجازاتش بدست راقم سطور رسيده و در كتاب « رياض الابرار » خود آورده‌ام ، و در « الذريعة 4 : 382 » گويد كه شيخ فتح على بن گل‌محمد حكيم براد - گاهى لنكرانى ( متوفى حدود 1339 ) از خواص شاگردان مرحوم شريعت اصفهانى بود و جميع تقريرات او را به خط خود در چهار مجلد نگاشت كه در قم و نجف موجود است . م .\r\n","page_name":" 1817 ","page_number":461},
  {"content":"\r\n\r\nبود « 1 » ، و بعد از وفات مرحوم حاج ميرزا محمد تقى شيرازى - كه در ( 1256 ص 1534 ش 894 ) گذشت - رياست مطلقهء عامهء شيعه بوى مرجوع شد ، اما چندان چيزى نگذشت كه خود نيز در شب يك‌شنبه هشتم ماه ربيع الآخر سنه 1339 هزار و سيصد و سى و نه - مطابق 27 قوس ماه برجى - در نجف وفات كرد ، و در حجرهء سيم طرف شرقى صحن مقدس نزديك طرف قبلى دفن شد « 2 » ، و آقا نجفى تبريزى در « حاشيهء هداية الانام قمى » در 9 ع 1 نوشته و يكى از شاگردان او شيخ عبد الحسين بن قاسم حلى نجفى « 3 » كه هم اجازه از او دارد ، « رساله‌ئى » در ترجمهء احوال او تأليف كرده .\r\nو فرزندش ميرزا محمد مهدى در ( 1318 ) بيايد .\r\nو زوجهء آقاى شريعت دختر عبد اللّه عطار است ، و مادر آن دختر كه زوجه عبد اللّه باشد سكينه خانم دختر شيخ محمد حسين صاحب « فصول » ( 1254 ش 846 ص 1484 ) بوده ، چنان‌كه در كتاب « نسبنامهء الفت : ص 71 » نوشته .\r\nدر « الذريعة 15 : ش 2049 » رساله‌ئى در « علم بارى بممتنعات » تأليف مرحوم آقاى شريعت نوشته و فرموده نسخه آن را به خط خود وى در نجف نزد فرزندش شيخ حسن ديدم ، انتهى .\r\n\r\n\r\n","description":"","footnote":"\r\n( 1 ) در « اعيان الشيعة » گويد وى ملقب بشريعتمدار بوده ، ولى ظاهرا اشتباه چاپى است . م .\r\n( 2 ) چنين است عينا در « ماضى النجف و حاضرها 3 : 90 » در پاورقى ، و از آنجا مستفاد مىشود كه شيخ حسن فرزند كبير صاحب عنوان تا هنگام تاريخ طبع كتاب مذكور ( سنه 1376 ) در قيد حيات بوده است . و مؤلف « اعيان الشيعة » راجع بفوت آقاى شريعت فرمايد :\r\n« توفاه اللّه ليلة الاحد الثامن من شهر ربيع الثانى سنة 1339 فى النجف به مرض مزمن فى صدره » الخ . م .\r\n( 3 ) مرحوم شيخ عبد الحسين حلى از بزرگان علما و فحول مجتهدين و محققين اسلام بود ، كسى كه تأليفات جليله او را عموما و « رسالهء ترجمه شريف رضى » را خصوصا كه در مقدمه « حقايق التأويل » چاپ شده است بخواند بدرجهء علم و تحقيق آن مرحوم واقف خواهد شد . ولادتش در اوائل محرم 1299 ( گويا در حله ) و وفاتش يكشنبه 12 ماه شعبان 1375 در منامهء بحرين واقع شده ، شرح حالش در « نقباء البشر : 1059 ببعد » مذكور است ، رحمة اللّه عليه . م .\r\n","page_name":" 1818 ","page_number":462},
  {"content":"\r\n\r\nو مرحوم آقاى شريعت دو نفر برادر داشته : يكى معروف بطريقت كه در ( 1301 ) بيايد ، و ديگرى معروف بحقيقت كه در ( 1302 ) بيايد .\r\nدر روز شنبه 22 رجب 1368 شخصى كه نام و نژاد خود را اين‌طور مىگفت :\r\nعبد المحمد ابن حاجى محمد يوسف ابن حاجى حسنعلى ابن حاجى محمد ، در كتابخانه شهردارى اصفهان ملاقاتش دست داد ، و او مىگفت طايفه نمازيهاى ايران و غيره از هند و اروپا در هرجا كه باشند از نژاد نمازان خان تركمان‌اند كه شاه‌عباس او را از ماوراءالنهر باصفهان كوچانيد ، و خود را هم از اين طايفه مىدانست و مىگفت با آقاى شريعت در آباء بهم متصل مىشويم ، و اين شخص مىگفت : من سال‌ها در بسيارى از شهرهاى ايران شغل دولتى داشته و اينك استعفا داده‌ام و در اصفهان قريب يك سال است در خيابان چهارسو شيرازىها در كوچه خلج‌ها منزل دارم .\r\n\r\n* ( 1097 - تولد مرحوم ميرزا عطاء اللّه 34 چهارسوئى ، ره ) *\r\nوى فرزند مرحوم آقا ميرزا محمد باقر 33 چهارسوئى ( 1226 ج 3 ش 370 ) اعلى اللّه مقامه ، و خود از عظماء علماء اصفهان و بزرگان اهل علم و ادب آن سامان بود .\r\nآن جناب در بامداد روز سه‌شنبه بيست و نهم ماه ربيع المولود اين سال - مطابق ( . . . ) دلو ماه برجى - متولد شده ، چنان‌كه تاريخ قمرى آن را به عين عربى آقا ميرزا احمد 37 ابن ميرزا محمد باقر 36 بن ميرزا جلال الدّين 35 بن ميرزا مسيح 34 ( 1255 ص 1496 ش 859 ) كه نوادهء برادر او است به خط خود آن مرحوم بنقل از خط پدرش مرحوم آقا ميرزا محمد باقر بزرگ ( اعلى اللّه مقامه ) براى ما نقل كرد ، و آنجا پدر بزرگوار لقب او را سديد الدّين و كنيه‌اش را ابو القاسم نوشته .\r\nو به‌هرحال ، مرحوم آقا ميرزا عطاء اللّه در نزد پدر خود و ديگران از علماء اصفهان درس خواند ، و كتب چندى تأليف كرد كه همه بمهارت او در فقه و اصول و معقول و منقول گواهى مىدهند ، چنان‌كه در « احسن الوديعه 1 : 140 » فرموده ؛ از آن جمله كتاب « مفتاح الروضات »\r\n\r\n","description":"","footnote":"","page_name":" 1819 ","page_number":463},
  {"content":"\r\n\r\nصفحه آخر « مفتاح الروضات » به خط مؤلف\r\n\r\n","description":"","footnote":"","page_name":" 1820 ","page_number":464},
  {"content":"\r\n\r\nدر فهرست و اختصار كتاب بزرگ پدر بزرگوار خود ( عليه‌الرحمه ) .\r\nو او پس از مدت شصت و نه سال و يك ماه قمرى و هفت روز عمر در چهارشنبه ششم ماه جمادى الاولى سنه 1335 هزار و سيصد و سى و پنج ، چنان كه در « شجره‌نامه » است - مطابق 10 حوت ماه برجى - وفات كرد ، و در بقعهء پدر بزرگوار دفن شد .\r\nو از او بموجب « شجره‌نامه » فرزندانى ماند : اول : آقا سيد فضل اللّه 35 تولدش 3 شنبه 26 شوال سنه 1314 و او روايت مىكند از سيد محمد مهدى كاظمينى ( 1319 ) .\r\nدويم : آقا ميرزا محمد 35 تولدش شنبه 20 ذىالحجه سنه 1322 « 1 » . سيم ميرزا محمد حسين 35 تولدش 5 شنبه 8 ج 1 سنه 1333 « 2 » . و در « شجره‌نامه » براى اول و سيم فرزندانى نياورده و براى دويم پسرى نوشته « 3 » .\r\nپنجشنبه ششم جمادى الاولى\r\nسنه 1229 شمسى\r\nاول حمل ماه برجى\r\n\r\n* ( 1098 - تولد مرحوم سيد محمد سعيد نجفى حبوبى ، ره ) *\r\nوى فرزند سيد محمود سعيد بن قاسم بن كاظم بن حسين ، از نژاد ابو شقرا حميضة 23 ( 1205 ش 3 ) ، و خود از معاريف شعراى عرب و اجلهء علماء بلاغت و ادب است .\r\n\r\n\r\n","description":"","footnote":"\r\n( 1 ) آقا ميرزا محمد روز دوشنبه نهم ربيع الاول 1389 در اصفهان وفات يافت . م .\r\n( 2 ) آقا حسين ( ره ) در شب دوشنبه نهم صفر 1391 بلا عقب در اصفهان وفات يافت و در تكيه زرگرهاى تخت پولاد دفن شد . م .\r\n( 3 ) شرح حال صاحب عنوان در كتاب « نقباء البشر : 1772 » بنقل از « زندگانى آية اللّه چهارسوقى : 170 - 171 » نيز مذكور است . م .\r\n","page_name":" 1821 ","page_number":465},
  {"content":"\r\n\r\nسيد محمد سعيد در چهارم « 1 » ماه جمادى الاخرى اين سال - مطابق ( . . . ) حمل ماه برجى - در نجف متولد شده و كسب فضائل و كمالات نموده تا در سرودن اشعار قدرتى تمام بهم رسانيد ، و « ديوانى » دارد كه شرح احوالش در اول آن نوشته ، و در وفات بسيارى از علماء عصر خود مراثى بليغه بنظم آورده .\r\nو آخر در خلال جنگ بين المللى بعنوان جهاد در حركت آمد ، و پس از شكست مسلمين در شعيبه بنجف برگشت و هنوز بدان زمين برين نرسيده در سنه 1333 هزار و سيصد و سى و سه « 2 » در ناصريه منتفك وفات كرد ، پس جنازهء او را بنجف آورده و آنجا در صحن مطهر ، در ايوان بزرگ طرف قبله برابر ايوان طلا دفن شد .\r\nو ادباء عصر براى او مرثيه‌ها گفتند ، و شيخ جواد شبيبى در تاريخ او چنين گفته :\r\n و من لاقى المنية أرخوه * سعيد فى الجهاد قضى سعيدا \r\n1333\r\nو اين سيد محمد سعيد صاحب عنوان معروف به حبوبى كبير در قبال برادرزاده‌اش سيد محمود ( 1323 ) است . و فرزندى داشته بنام سيد على كه ديوان وى باهتمام او چاپ شده « 3 » .\r\n\r\n\r\n","description":"","footnote":"\r\n( 1 ) در « نقباء البشر : 815 و 820 » بنقل از خود مرحوم حبوبى گويد ولادتش در چهاردهم جمادى الآخرة بوده و چهارم خطاست . م .\r\n( 2 ) در « نقباء البشر : 922 » گويد : وى از غم و اندوه در ناصريه مريض شد و در شب چهارشنبه دوم يا سوم ماه شعبان وفات يافت و جنازه‌اش را روز جمعه 4 يا 5 وارد نجف كردند ، الخ . م .\r\n( 3 ) در « نقباء البشر : 922 » آمده است كه وى غير از سيد على مذكور فرزند پسرى بنام سيد باقر و چند دختر از جاريه‌اى بر جاى نهاد . و مخفى نماند كه مرحوم سيد محمد سعيد حبوبى اگرچه در اوائل عمر وريعان شباب اشعار نغز بسيار به زبان عربى مىسرود و بلكه بتعبير ناشر ديوانش اشعر شعراء شرق بود ، لكن در « نقباء البشر : 817 » كه شرح حال بسيار جامع و مبسوطى از آن عالم بزرگوار نگاشته فرمايد وى درست 28 سال قبل از وفاتش به ترك شعر گفت و ديگر حتى يك بيت نسرود و به تمام وجودش متوجه علوم دينى شد و بدرس و بحث پرداخت تا خود يكى از بزرگترين فقها و مجتهدين نجف اشرف گرديد . رحمة اللّه عليه . م .\r\n","page_name":" 1822 ","page_number":466},
  {"content":"\r\n\r\n\r\n* ( 1099 - تولد مرحوم ميرزا محمد حسن ، على يارى ، ره ) *\r\nعليار قريه‌اى است در دوازده فرسنگى تبريز . و ميرزا محمد حسن فرزند مرحوم حاجى ملا على عليارى ( 1236 ج 3 ش 500 ) و خود از بزرگان علما و فقها و اهل علم و ادب و فضلا بوده ، و بطورىكه در كتاب « علماء معاصرين : 180 » نوشته در روز يك‌شنبه بيست و دويم ماه جمادى الاخرى اين سال - مطابق ( . . . ) ثور ماه برجى - در عليار متولد شده ، و شطرى مهم از علوم عقليه و نقليه و رياضيه و رجال و درايه و ساير سطوح لازمه را از پدر بزرگوار فرا گرفت .\r\nآنگاه بنجف اشرف رفت « 1 » و آنجا در خدمت فاضل ايروانى و فاضل شربيانى و ميرزا محمد على رشتى و حاجى ملا احمد شبسترى و حاجى ميرزا ابو القاسم حجت كربلائى و ميرزا لطف اللّه مازندرانى و ميرزا محمد على حكيم الهى مرندى مشهور به بكاء در انواع علوم از فقه و اصول و عقليات درس خواند ، و بعد از مدتى با اجازات از بعضى از آنها كه در حدود ( 1304 ) بوى داده‌اند بتبريز برگشت ، چنان‌كه هم بعد از آن از آقا ضياء الدّين عراقى و آقا سيد ابو الحسن مديسه‌اى مجاز گرديد . و چندين كتاب برشتهء تأليف كشيد :\r\nاول كتاب « احقاق الحق » . دويم كتاب « اربعين » . سيم كتاب « بدائع الاسلام » در شرح « شرايع الاسلام » . چهارم « تعليقات بر رسائل شيخ انصارى » . پنجم « تعليقات بر رياض المسائل » ششم « تعليقات بر جلد دوم قوانين » . هفتم « تعليقات بر مكاسب » . هشتم كتاب « جامع السعاده » سه جلد . نهم كتاب « حبل المتين » . دهم كتاب « دلائل الشهادة » سه جلد . يازدهم كتاب « زلال المقال » دو جلد . دوازدهم كتاب « شمس المضيئه » . سيزدهم كتاب « صراط النجاة » . چهاردهم\r\n\r\n\r\n","description":"","footnote":"\r\n( 1 ) « نقباء البشر : 416 » كه شرح حال صاحب عنوان را نظير متن ذكر كرده تاريخ تشرف او را بنجف اشرف در عيد غدير سال 1297 نوشته است . م .\r\n","page_name":" 1823 ","page_number":467},
  {"content":"\r\n\r\nكتاب « عقائد الايمان » در شرح دعاء عديله . پانزدهم كتاب « كنز الغرائب » . شانزدهم كتاب « لآلى مخزونه » در شرح   إِنَّا أَعْطَيْناكَ الْكَوْثَرَ   . هفدهم كتاب « مجمع المعارف » در تعيين مواقف ، دو جلد . هيجدهم كتاب « محجة البيضاء » . نوزدهم كتاب « مختصر المقال » در اختصار « زبدة المقال و منتهى الآمال » پدرش . بيستم كتاب « مشكاة الانوار » در اصول دين دو جلد .\r\nبيست و يكم كتاب « مشكاة الوصول » در علم اصول سه جلد . بيست و دويم كتاب « مصائب الانوار » سه جلد . بيست و سيم كتاب « منتخب المراثى » . بيست و چهارم كتاب « مواهب السنيه » دو جلد .\r\nبيست و پنجم كتاب « نظم البرهان » در تفسير قرآن .\r\nو او در شب نوزدهم ماه ربيع المولود سنه 1358 هزار و سيصد و پنجاه و هشت - مطابق 18 ارديبهشت‌ماه باستانى - پس از مدت نود و يك سال و هشت ماه قمرى و بيست و هفت روز عمر وفات كرد .\r\nو نواده‌اش عالم فاضل زكى آقا ميرزا على فرزند ميرزا محسن بن ميرزا محمد حسن مرقوم از اهل علم و ادب در عصر حاضر است ، و شرح احوال جد خود صاحب عنوان و پدر او حاج ملا على را براى حاجى ملا على خيابانى نوشته و فرستاده و او در كتاب « علماء معاصرين » هريك را در جاى خود درج و ما در اين كتاب مفاد آنها را نقل كرديم .\r\n\r\n","description":"","footnote":"","page_name":" 1824 ","page_number":468},
  {"content":"\r\n\r\n\r\n* ( 1100 - وفات ميرزا محمد رضوى مشهدى « 1 » ، ره ) *\r\nوى فرزند ميرزا حبيب اللّه باشتينى و خود از علماء مشهد مقدس و شاگرد آقا سيد على كربلائى ( 1231 ج 3 ش 423 ) بوده كه بعد از تحصيل و تكميل علوم شرعيه در آن شهر شريف مجاورت گزيد و رياست كلى بهم رسانيد و در ماه رجب الفرد اين سال ، چنان‌كه در « فردوس التواريخ » است - مطابق ( ثور - جوزا ) ماه برجى - وفات كرد و در مسجد رياض پهلوى حرم مطهر دفن شد ، و از وى فرزندانى بازماند :\r\nاول حاجى ميرزا محمد مهدى كه هم از علما بوده و در خدمت حاجى شيخ محمد حسن نجفى صاحب « جواهر » درس خوانده و اجازه حاصل كرد و بمشهد برگشت و در سنه 1267 وفات كرده و نزد پدر دفن شد .\r\nدويم ميرزا ابو الحسن كه نيز از اهل علم و فضل و مشهور به فقيه بوده و سؤالاتى از مرحوم حاجى ملا هادى سبزوارى نموده كه مرحوم حاجى در سنه 1276 آنها را جواب نوشته چنان‌كه در جلد پنجم « الذريعة : ش 913 » فرموده .\r\nو در جلد 6 « الذريعة : ش 1418 » نوشته كه ميرزا محمد صاحب عنوان « شرحى بر كتاب حجيت شهرت » آقا سيد محمد كربلائى نوشته و در سنه 1246 وفات كرده .\r\nو در « جلد 7 ش 257 » گويد : وى « كتابى در حقيقت شرعيه » تأليف كرده و اجازه از آقا سيد محمد قصير داشته ، و وفاتش را در رجب سنه 1264 از « شجرهء طيبه » نقل كرده « 2 » .\r\n\r\n\r\n","description":"","footnote":"\r\n( 1 ) وى در ( ص 1764 ) نيز عنوان شد و آنجا نادرست و اينجا درست است .\r\nيادداشت مؤلف .\r\n( 2 ) مخفى نماند كه در نسخه مطبوعهء « شجره طيبه : 304 » صريحا وفات صاحب عنوان را در همين سال 1266 نوشته و عبارتش چنين است :\r\n« و بالجمله تمامى اوقاتش مصروف ترويج شرع مطهر و قضاء بين الناس و تصنيف -\r\n","page_name":" 1825 ","page_number":469},
  {"content":"\r\n\r\nو در « فهرست كتابخانه رضويه 4 : 140 » شرحى دربارهء وى نوشته ، بخلاصهء اينكه :\r\nاو از سادات رضوى مشهد است و چون مدتى در سبزوار نزد دائى خود شيخ ابو القاسم بوده در « مطلع الشمس » او را از قريهء باشتين سبزوار دانسته و گويد : وى در اوائل سن بعتبات رفته و نزد آقا سيد على صاحب « رياض » درس خوانده و هم از او و شيخ عيسى زاهد مجاز گرديده و در مشهد رياست عامه و مرجعيت تامه و با آقا سيد محمد مجاهد مكاتبات علمى داشته و امام يكى از شبستانهاى مسجد گوهرشاد و مدرس آستان قدس بوده ، و « رساله‌ئى در مسئله قضا و قدر » تأليف كرده . و پس از آن وفاتش را مانند « فردوس » در رجب اين سال نوشته .\r\nو در « ج 5 ص 458 » نوشته كه فرزند وى نوشته كه او فرزند سيد حسين ملقب به قدس فرزند حاج ميرزا حبيب اللّه است ، انتهى .\r\n\r\n* ( 1101 - وفات مرحوم حاج شيخ محمد حسن نجفى ) * * ( اعلى اللّه مقامه ) *\r\nوى فرزند مرحوم شيخ باقر بن شيخ عبد الرحيم بن آقا محمد بن عبد الرحيم شريف كبير اصفهانى ( ره ) است « 1 » .\r\n\r\n\r\n","description":"","footnote":"\r\n- و تأليف كتب بود ، بعد از هفتاد و چهار مرحله از مراحل زندگانى در شهر رجب هزار و دويست و شصت و شش از اين سراى سپنج ارتحال جست ، در مسجد رياض جنب حرم مبارك غريق بحر كرم الهى گرديد . از اين مرحوم سه نفر فرزند فرزانه كه هريك گوهر يگانه‌اند باقى ماند : ميرزا احمد ، حاجى ميرزا محمود و حاجى ميرزا ابو الحسن » ، الخ : « كتاب شجره طيبه ، در انساب سلسله سادات علويه رضويه . تأليف ميرزا محمد باقر رضوى مدرس اول آستان قدس رضوى ، ط طهران ، 1352 ش بسعى و اهتمام سيد محمد تقى مدرس رضوى » . م .\r\n( 1 ) رجوع شود به « ديوان سيد موسى طالقانى : 154 » . يادداشت مؤلف .\r\nدر آنجا در پاورقى شرحى راجع بخاندان صاحب جواهر ( ره ) و معرفى اجمال از چند تن آنان شده است ، فليراجع . م .\r\n","page_name":" 1826 ","page_number":470},
  {"content":"\r\n\r\nشيخ عبد الرحيم ، آمنه دختر فاطمه دختر مرحوم ملا ابو الحسن شريف عاملى ( ره ) را بزوجيت داشته .\r\nمرحوم ملا ابو الحسن شريف ( ره ) فرزند ملا محمد طاهر بن عبد الحميد بن موسى بن على بن محمد بن معتوق بن عبد الحميد نباطى فتونى عاملى ( ره ) از اعاظم علماء معقول و منقول و فقهاء بزرگ أخباريين است و كتب چندى تأليف كرده آن جمله كتاب « الفوائد صفحه آخر نسخه اصل جلد دوم « الفوائد الغروية » به خط ملا ابو الحسن شريف ، از كتابخانه آقاى حاج سيد محمد على روضاتى\r\nالغروية » در دو جلد : 1 - در اصول دين 2 - در اصول فقه . انجام تأليف آن ثلث دويم روز 17 ج 2 سنه 1118 « 1 » . و چون مادرش مخدرهء سيده دختر 27 مرحوم مير عبد الواسع 26\r\n\r\n\r\n","description":"","footnote":"\r\n( 1 ) صواب آنست كه انجام تأليف مقصد دوم « فوائد غرويه » نيمروز هفدهم جمادى الآخرة يك‌هزار و يك‌صد و چهار بوده و اين مطلب از دقت در عبارت مؤلف كه عينا دستخط شريفش نقل شد معلوم مىگردد ، و صاحب « الذريعة 16 : 353 » نيز همين‌طور فهميده‌اند ( رحمة اللّه عليه ) ، و لكن دانشمندان ديگر باقسام ديگر تفسير كرده‌اند كه همه اشتباهست ، خصوصا كه شخص مؤلف در اواخر همين مقصد دوم از علامهء مجلسى ( ره ) متوفى بسال 1110 چنين تعبير كرده است : « و لقد جمع شيخنا العلامة باقر العلوم ادام اللّه ايام افاداته جمة عظيمة من هذه الاخبار فى كتابه بحار الانوار » . و در « الذريعة » گويد كه تاريخ فراغ از مقصد اول سال 1101 بوده است . م .\r\n","page_name":" 1827 ","page_number":471},
  {"content":"\r\n\r\nخواتون‌آبادى ( كه در سال 1207 ش 125 ص 315 گذشت ) بوده ، معروف بملا ابو الحسن شريف شده ، وفاتش سنه 1138 « 1 » .\r\nو فرزند شيخ عبد الرحيم از اين آمنه : مرحوم شيخ باقر است .\r\nدستخط پدر صاحب جواهر كه در آن پدران خود را به وصف شريف ذكر نموده است . نسخه مصوره كتابخانه روضاتى\r\nو فرزند او است : مرحوم حاج شيخ محمد حسن صاحب عنوان ( اعلى اللّه مقامه ) و ازاين‌جهت وى در كلمات خود در ذكر ملا ابو الحسن وى را جد خود گفته نه آن جهتى كه در « روضات » نوشته ، چنان‌كه در « مستدرك » و غيره بر آن تنبيه نموده‌اند « 2 » .\r\nو به‌هرحال ، مرحوم حاج شيخ محمد حسن از اجله و اعاظم علما و فقهاء فرقه اماميه است بطورىكه در فن فقه در اين فرقه معدودى چون او بهم رسيده ، و احاطه و تتبع و خبرت و اطلاع او را بر اقوال فقها و مواقع اجماعات و دلايل هر مسأله‌اى احدى نداشته ؛ چنان‌كه از مطاوى كتاب جليل « جواهر الكلام » وى برمىآيد . و اين كتاب مبارك در شرح « شرايع الاسلام »\r\n\r\n\r\n","description":"","footnote":"\r\n( 1 ) شرح حال مرحوم آخوند ملا ابو الحسن شريف عاملى در كتاب « دائرةالمعارف الإسلاميّة 1 : 208 » تأليف نواده دختريش آقاى عبد العزيز آل صاحب جواهر و در كتب تراجم ديگر مذكور است . م .\r\n( 2 ) حضرات در فهم كلام روضات باشتباه افتاده‌اند ، كما لا يخفى على من راجعها . م .\r\n","page_name":" 1828 ","page_number":472},
  {"content":"\r\n\r\nو در شش جلد است ، انجام كتاب صيد و ذباحهء « 1 » آن شب 3 شنبه 23 ماه رمضان سنه 1254 ، و تأليف جلد آخر روز شنبه 26 ج 2 سنه 1257 ؛ و بيشتر شهرت اين بزرگوار بسبب اين كتاب است به‌همين‌جهت به صاحب جواهر معروف شده « 2 » . در « مستدرك ، ج 3 » نوشته كه اگر مورخى بخواهد تاريخ وقايع زمان وى را بنويسد از أهم وقايع آن بايد تأليف اين كتاب را ثبت كند ، انتهى .\r\nو جماعتى كثيره از علما در نزد او درس خوانده يا از او اجازت روايت دارند .\r\nو بالاخره در ظهر روز چهارشنبه غرهء ماه شعبان المعظم اين سال ، چنان‌كه در « الذريعة 5 : 276 » فرموده - مطابق ( . . . ) جوزا ماه برجى - وفات كرد ، و در نجف در محلهء عماره مدفون شد و اينك مقبرهء وى بغايت معروف است .\r\nو تاريخ وفات او در غرهء شعبان اين سال نص « مخزن المعانى » و « هداية الانام » و « الذريعة » و غيره است ، و در برخى از كتب همچون « نخبة المقال » و « هدية الاحباب » و غيره بدون تصريح به ماه و روز در اين سال نوشته‌اند ، و در « مستدرك » و برخى از كتب كه ظاهرا از آن نقل كرده‌اند غره شعبان سنه 1264 و در « المآثر » و « تاريخ اصفهان » و برخى از مواضع ديگر در سنه 1268 نوشته‌اند ؛ و آن‌ها همه اشتباه است .\r\nو به‌هرحال ، وى چنان كه در « مغتنم الدرر 3 : 414 » فرموده : دختر سيد محمد رضاء آل بحر العلوم را بزوجيت داشته ، و او را فرزندان چندى بود :\r\nاز آن جمله : اول شيخ عبد الحسين كه وى سلطان بيگم دختر ميرزا محمد حسين شهرستانى ( 1260 ص 1633 ) را بزوجيت داشته و از وى شيخ احمد پدر شيخ محمد حسن ( 1335 ) و شيخ جعفر و شيخ على را آورده . و ديگر از فرزندان شيخ عبد الحسين مرحوم شيخ شريف ( 1316 ) بوده .\r\nدويم شيخ حسن كه در ( 1345 ) بيايد . سيم دخترى كه زوجه شيخ حسين كلباسى\r\n\r\n\r\n","description":"","footnote":"\r\n( 1 ) ذباحه به معناى مصدرى در كتب لغت به نظر نرسيده و آنچه در بعضى از كتابهاى فقهى ذبائح بحاى اين كلمه استعمال كرده‌اند همان صحيح است . م .\r\n( 2 ) رجوع شود به « دارالسلام 2 : 385 » . يادداشت مؤلف .\r\n","page_name":" 1829 ","page_number":473},
  {"content":"\r\n\r\nصفحه آخر اجازه صاحب جواهر ( ره ) بمرحوم ميرزا سيد محمد باقر زنجانى ( ش 488 ) به خط مبارك مجيز . نقل از « رياض الابرار » آقاى روضاتى\r\n\r\n","description":"","footnote":"","page_name":" 1830 ","page_number":474},
  {"content":"\r\n\r\nاست كه در ( 1322 ) بيايد .\r\nچهارم شيخ عبد على كه نواده‌اش شيخ عبد العزيز بن شيخ عبد الحسين بن شيخ عبد على مرقوم از اهل علم و ادب در عصر حاضر است و كتابى بنام « آثار الشيعة الامامية » به عربى تأليف كرده در چند جلد كه جلد چهارم آن را شيخ على جواهرى « 1 » به فارسى ترجمه نموده و در ايران بطبع رسيد ، و جلد سيم آن نيز به عربى بطبع رسيد . و چون اين دو جلد مطبوع و منتشر شد چنين بنظرش رسيد كه آن را بعنوان « دائرةالمعارف اماميه » تأليف كند و ده جزء از آن هم در يك جلد بدين عنوان تا لفظ ابن صقر بطبع رسيده ؛ چنان‌كه در « الذريعة 1 : 33 و 8 : 18 » فرموده « 2 » .\r\nو نواده ديگرش شيخ محمد مهدى هم از اهل علم و ادب عصر حاضر است و « ديوانى در اشعار » دارد ، چنان كه در « الذريعة 9 : ش 1287 » فرموده .\r\nپنجم شيخ محمد كه فرزندش شيخ على مشهور بشيخ علاوى شاگرد حاج سيد حسين ترك بوده و از او روايت نموده ، و روايت مىكند از او حاج شيخ عبد اللّه مامقانى چنان كه در « تنقيح المقال 2 : 211 » فرموده .\r\nششم شيخ باقر كه فرزند او شيخ على در ( 1340 ) بيايد « 3 » .\r\n\r\n\r\n","description":"","footnote":"\r\n( 1 ) على جواهر كلام فرزند محمد حسن صاحب آثار قلمى بسيار و مقالات بيشمار ، ساعتى بعد از ظهر شنبه 15 ج 1 - 96 درست هنگامى كه اين اوراق زير چاپ بود در خانه خود در طهران بسكته قلبى درگذشت . شرح حالش در « مؤلفين كتب چاپى 4 : 175 » و « روزنامه اطلاعات . ش 15010 مورخه 16 ج 1 » . م .\r\n( 2 ) آقاى عبد العزيز صاحب جواهر تا اين تاريخ كه جمادى الاولى 96 است در قيد حيات و آنچه از « دائرةالمعارف الاسلامية » او به نظر رسيده هشت جزء مستقل كه جزء اخير آن بسال 1339 ش در طهران بطبع رسيده ( مانند ساير اجزاء ) و به كلمه دبيرستان علميه در حرف دال خاتمه يافته و از سرگذشت بقيه كتاب اطلاعى نداريم ، مشاراليه كتابهاى ديگرى نيز بطبع رسانيده از جمله « ترجمه مثنوى مولوى » بنظم عربى در چندين جلد بزرگ كه مورد استفاده واقع نشده و متروك است . م .\r\n( 3 ) در خاتمه اين مقال يادآور مىشود كه اصفهانى بودن نياكان مرحوم صاحب جواهر ( اعلى اللّه مقامهم ) مشهور است ، همچنان‌كه جناب معلم خود در صدر عنوان آنان را باصفهانى وصف كرده و مهدى بامداد نيز در « تاريخ رجال ايران 3 : 364 » چنين گفته و در جلد اول ( ص 115 ) پا را فراتر نهاده و گويد ( . . . شيخ محمد حسن سدهى اصفهانى صاحب جواهر الكلام . . . » ! لكن در شرح حال آن مرحوم در كتابهاى « روضات الجنات » و « الكرام -\r\n","page_name":" 1831 ","page_number":475},
  {"content":"\r\n\r\n\r\n* ( 1102 - تولد شمس الدّين سامى بيك اسلامبولى ) *\r\nوى فرزند خالد بيك بن دورمش بيك ، و خود از اكابر و افاضل عثمانى در مائه چهاردهم بوده و شرح احوالش در « ريحانة الادب 2 : 340 » نوشته و از آن چنين برآيد كه :\r\nاو در اوائل ماه شعبان المعظم اين سال - مطابق جوزا ماه برجى - در ناحيه فراشيه از زنى بنام امينه خانم متولد شده و هم در آن ناحيه خواندن و نوشتن را از يكى از دوستان پدرش ياد گرفت ، و در اوان كودكى شوقى وافر به نوشتن و خواندن بهم رسانيد ، و در يازده‌سالگى بيانيه ( كه شهرى است در جنوب اشقودره بمسافت هفتصد كيلومتر در جنوب غربى اسلامبول ) رفت و بعد از اندك زمانى در سنه 1288 باسلامبول آمد و بخدمات مطبوعاتى پرداخت و پنجاه و چهار كتاب تأليف كرد ، از آن جمله كتاب « قاموس الاعلام » در شش جلد بزرگ بتركى اسلامبولى در شرح حال رجال . و آخر در اواخر ماه ربيع الاول سنه 1320 هزار و سيصد و بيست - مطابق سرطان ماه برجى - در ناحيه ارنكوى نزديك اسلامبول وفات كرد و در مقبرهء جلو جامع صحراى جديد دفن شد و شش فرزند از دو زن برجا نهاد . انتهى ما فى « ريحانه » مختصرا .\r\nو آنجا تاريخ تولد را 4 شنبه 1 حزيران 1266 رومى مطابق 1850 ميلادى و وفات را در شنبه 18 حزيران 1320 رومى مطابق 1904 مسيحى نوشته ؛ و از اين عبارات با فىالجمله تعقيدى كه دارد و توجه باشتباهى كه در سال مسيحى وفات ذكر كرده ما چنين فهميديم كه تولد اوائل شعبان اين سال و وفات اواخر ع 1 / 1320 مىباشد ، چنان كه نوشتيم .\r\n\r\n\r\n","description":"","footnote":"\r\n- البررة : 310 ببعد » و « ماضى النجف و حاضرها 2 : 128 ببعد » از ذكر هرگونه انتسابى پرهيز كرده‌اند ، و علامه شهير شيخ محمد رضا مظفر در مقدمه طبع جديد « جواهر الكلام » كه شرح حال صاحب كتاب را نوشته بسيار كوشيده است كه حتى اين نژاد را از ايرانى بودن نيز خارج كند ! شايد آقاى شيخ عبد العزيز آل صاحب جواهر در « دائرةالمعارف » خود ذيل عنوان صاحب جواهر نظريه قاطعى در اين‌باره داشته باشد ، فأهل البيت ادرى بما فى البيت ، و اللّه العالم . م .\r\n","page_name":" 1832 ","page_number":476},
  {"content":"\r\n\r\n\r\n* ( 1103 - تولد مرحوم ميرزا علىمحمد اژه‌اى ، ره ) *\r\nوى فرزند مرحوم ميرزا محمد على اژه‌اى است كه در ( 1232 ج 3 ص 94 ) گذشت .\r\nميرزا على محمد از علماء اصفهان بود كه در شب چهارشنبه پانزدهم ماه شعبان المعظم اين سال - مطابق ( . . . ) سرطان ماه برجى - متولد شده و در اصفهان و عتبات تحصيل نمود ، و رساله‌هاى چندى در فقه و اصول و نيز « مجموعه‌اى در آداب و اخلاق » تأليف كرده و مجموعه مرقومه در آخر « رسالهء نماز شب » جدش مرحوم ملا على اكبر بچاپ رسيده ، و شعر هم مىگفت و تخلص شريفى مىفرمود .\r\nو پس از مدت شصت و پنج سال و پنج ماه قمرى و بيست و هفت روز عمر در شب شنبه دوازدهم ماه صفر المظفر سنه 1332 هزار و سيصد و سى و دو - مطابق 19 جدى ماه برجى - در اصفهان وفات كرد و در تخت پولاد در پائين سكوى قبر پدرش به دو گز فاصله دفن شد ، و فرزندان چندى ذكورا و اناثا از او بازماند . از آن جمله : حاجى ميرزا محمد حسين كه از علماء عصر در اصفهان و بجاى وى امامت مسجد على را دارد « 1 » .\r\n\r\n\r\n","description":"","footnote":"\r\n( 1 ) مرحوم حاجى ميرزا محمد حسين در اين اواخر دوسه سالى بود كه در مسجد على به نماز جماعت نمىآمد ، و فرزندانش ميرزا على محمد يا آقا فضل اللّه اقامت جماعت مىنمودند . تا اينكه در هنگام اذان صبح شب يك‌شنبه 5 ماه شعبان المعظم اين سال 1383 - مطابق اول ديماه باستانى 1342 شمسى - وفات كرد ، و روز 5 نعش او را در تخت پولاد در حدود و حوالى قبر پدر و جدش دفن كردند ، و روز 2 شنبه در مسجد على مجلس ترحيم فراهم نمودند . منه .\r\n","page_name":" 1833 ","page_number":477},
  {"content":"\r\n\r\n\r\n* ( 1104 - وفات مرحوم ملا زين العابدين سلماسى ، قدس سره ) *\r\nوى فرزند مرحوم حاج ميرزا محمد بن ملا محمد باقر سلماسى است .\r\nملا محمد باقر و فرزندش حاج ميرزا محمد هريك در عصر خود از اهل علم بوده‌اند ، و حاج ميرزا محمد مخصوصا مردى قابل و باكفايت بوده ، و بطورىكه در « دارالسلام نورى 1 : 266 » نوشته وى در نزد آقا محمد باقر بهبهانى درس خوانده و از جانب احمد خان دنبلى ( 1229 ج 3 ص 868 ) و ساير خوانين آن طايفه متصدى ساختمانهاى چندى در سامره شده و همانا او است كه اصل گنبد و رواق حضرت عسكريين ( ع ) را تأسيس و بنا نهاد و گنبد سرداب مطهر را نيز او بنا نهاده و صحنى مستقل براى آن بساخت و در سرداب و پله‌هاى آن را از داخل حرم عسكريين گرفت و درى كه اينك در مسجد است براى آن باز كرد و براى اين اعمال خوانين مزبوره اموالى بسيار صرف كردند ، و پيش از آن صومعه‌اى در بيابانى بود . و از فضائل حاج ميرزا محمد مذكور و قوت قلبش اينكه وى در شبى تمام قبور خلفاء بنى عباس را كه در خانه‌اى در قبلهء سرداب شريف بود و شباكى داشته كه از سرداب بواسطه آنها روشنى در آن وارد مىشده و هريك از آنها صندوق و زينتى داشته آتش زد ، و پس از آن مردم بغداد بهيجان آمده و مجله‌اى در كفر و وجوب قتل او نوشتند و والى بغداد او را خواست و خدا بواسطهء بعضى از ولات مؤمنين كه ظاهرا براى تقيه داخل در سنيان شده بود و رشوه‌هائى كه احمد خان مذكور داد او را از شر آنها خلاص كرد ، و بالاخره اثرى از آن قبور باقى نماند .\r\nمرحوم سيد جزايرى در كتاب « رياض الابرار » نوشته كه از معجزات حضرت امام ابو محمد عسكرى ( ع ) اينكه بر قبور خلفاء بنى عباس در سرمن‌رأى هميشه مقدارى كثير از فضلات مرغان متفرقه جمع شده و هر روز آنها را پاك مىكنند و باز فردا روى قبور پر مىشود و بر گنبد عسكريين و نه بر گنبدهاى ساير ائمه هيچ‌وقت هيچ فضلهء مرغى ديده نمىشود تا چه برسد بقبور آنان ، و اين از الهامى است كه بحيوانات براى اجلال آنان مىشود . تمام شد\r\n\r\n","description":"","footnote":"","page_name":" 1834 ","page_number":478},
  {"content":"\r\n\r\nكلام « دارالسلام » .\r\nو مرحوم حاج ميرزا محمد در سنه 1211 وفات كرده و در كاظمين ( ع ) دفن شد .\r\nفرزندش ملا زين العابدين از اوليا و عباد و زهاد و مستجاب‌الدعوه بوده و در نزد مرحوم سيد بحر العلوم تقربى خاص و بمحرميت أسرار او اختصاص داشته . و مرحوم حاجى نورى در كتب خود بسيارى از كرامات و مقامات سيد را از او روايت و حكايت نموده ، و او در شب يك‌شنبه يازدهم ماه ذى الحجة الحرام اين سال ، چنان كه در « الكرام البررة » بدون تعيين روز هفته نوشته ؛ در كاظمين ( ع ) وفات كرده و هم آنجا در ايوان رواق شرقى برابر قبر شيخ مفيد دفن شده . و فرزندانى چند برگذار كرده : اول ميرزا محمد باقر كه در ( 1301 ) بيايد .\r\nدويم ميرزا اسماعيل كه در ( 1318 ) بيايد .\r\n\r\n* ( 1105 - تولد مرحوم آقاى پشاركى ، ره ) *\r\nوى مرحوم ملا محمد حسين بن ملا محمد جعفر از نژاد شيخ جعفر ويرى كوه‌پايه‌ئى است .\r\nشيخ جعفر ويرى در مائه دوازدهم از جملهء زهاد و عباد بوده و كتب چندى وقف نموده .\r\nملا محمد جعفر سمى او در مائه سيزدهم از علما و وعاظ اصفهان بوده و در حدود ( 1280 ) وفات نموده و در وادى السلام نجف ميان مزار هود و صالح دفن شده و اينك قبرش آشكار نيست . و ظاهرا وى همان ملا جعفر قهبائى است كه در « تذكرة الانساب : 102 س 20 » ذكر شده ، لكن در اين حرف من مدرك و سندى نديده و ندارم « 1 » و آنجا زوجهء اين ملا جعفر را دختر 31 مير محمد حسين 30 بن ميرزا محسن 29 بن مير زين العابدين 28 بن مير محمد صالح 27 خاتون‌آبادى مذكور در ( 1207 ش 125 ) نوشته كه زوجهء اين مير -\r\n\r\n\r\n","description":"","footnote":"\r\n( 1 ) تا اين تاريخ همچنين مطلبى ثابت نشده بلكه قائلى نيز ندارد ، و به ظن قوى ملا جعفر قهبائى شخصى ديگر غير از ملا محمد جعفر فشاركى است . م .\r\n","page_name":" 1835 ","page_number":479},
  {"content":"\r\n\r\nمحمد حسين دختر حاج محمد كاظم كوه‌پايه‌ئى و مادر او كه زوجه حاج محمد كاظم باشد دختر دختر علامه مجلسى بوده ، و پدر آن دختر كه داماد مجلسى باشد در « الفيض القدسى » و « تذكرة الانساب » ذكر نشده ، و مادر او كه زن مجلسى باشد عتيقه‌اى معقوده بوده .\r\nمرحوم آخوند ملا محمد حسين فشاركى\r\nو اين ملا محمد جعفر فرزندانى داشته ، يكى : ملا محمد باقر كه در ( 1314 ) بيايد ، و ديگر : ملا على اكبر كه در ( 1264 ص 1759 ) نامش برده شد .\r\nو ديگر : مرحوم ملا محمد حسين صاحب عنوان كه عالمى بزرگوار و فقيهى جليل - الشان بود ، و در مسائل فقه و اصول و مدارك و ادلهء آنها تبحر و تتبعى تمام داشت . و او در ظهر روز آدينه 30 سلخ ماه ذى الحجة الحرام اين سال - مطابق ( . . . ) عقرب ماه برجى - در اصفهان متولد شده ، و در نزد چندين نفر از اجلهء علما در اصفهان و عتبات درس خوانده تا فقيهى فاضل و محققى كامل گرديد و خود بساط تدريس فروچيد ، و جمعى كثير از فيض مدرس\r\n\r\n","description":"","footnote":"","page_name":" 1836 ","page_number":480},
  {"content":"\r\n\r\nيك جلد كتاب احكام الايمان مرحمت و انعام سركار شريعتمدار شيخ العلماء الابرار علم الاعلام زين الفقهاء العظام كهف الفضلاء و العلماء فى مشكلات مسائل الحلال و الحرام و ملاذ الانام ، ظهير اهل الايمان آقاى حجة الاسلام استادنا الافخم آقاى آقا ميرزا محمد هاشم مد ظله العالى بايصال سركار شريعت‌مآب نتيجة العلماء و عمدة الفضلاء آقا فخر الدّين [ نواده برادر نويسنده 
  ] سلمه اللّه باحقر رسيد فى غره ذي حجة الحرام 1316 . سجع مهر :\r\n« حسين منى و أنا من حسين »\r\nاو بهره‌مند شدند ، و در افتاء و قضاء و طى مرافعات مرجعيتى تمام بهم رسانيد ، و در اين اواخر رئيس مطلق همهء علماء اصفهان گرديد . و آخر پس از مدت هشتاد و شش سال و ده ماه قمرى و نه روز عمر ، در هفت ساعتى شب سه‌شنبه هشتم ماه ذىالقعدة الحرام سنه 1353 هزار و سيصد و پنجاه و سه - مطابق 23 بهمن‌ماه باستانى - در اصفهان برياض رضوان خراميد ، و در تخت پولاد در تكيهء شيخ مرتضى ريزى كه در ( 1329 ) بيايد ، در جلوى روى آن جناب دفن شد . و چندين نفر پسر از زنان مختلف از او بازماند كه برخى از آنها به تحصيل علم فقه و اصول مشغول مىباشند « 1 » .\r\n\r\n\r\n","description":"","footnote":"\r\n( 1 ) صاحب عنوان در اصفهان از محضر بزرگان عصر خود استفاده كرده كه عمده آنها :\r\nمجتهدان نامدار حاج شيخ محمد باقر مسجد شاهى ( 1235 ) و برادر خود آخوند ملا محمد - باقر فشاركى ( 1314 ) و آقا ميرزا محمد هاشم چهارسوقى ( 1236 ) بوده‌اند ، و در اين خلال -\r\n","page_name":" 1837 ","page_number":481},
  {"content":"\r\n\r\n\r\n* ( 1106 - وفات شيخ ابراهيم رياحى مغربى ) *\r\nوى ابو اسحاق بن عبد القادر و خود از فقهاء مغرب بوده و شعر هم مىگفته ، و بطور مفهوم از كتاب « الاعلام » خير الدّين زركلى معروف ( ص 15 ) در سنه 1180 هزار و صد و هشتاد - مطابق ( 1145 - 1146 ) شمسى - در تستور متولد شده و هم آنجا نشو و نما نموده و در تونس رياست فتوى دادن يافته ، و رسائل و خطب چندى تأليف كرده كه همهء آنها در كتابى بنام « تعطير النواحى » بترجمه شيخ سيدى ابراهيم رياحى ، كه در احوال او تأليف شده جمع آمده . و آخر پس از مدت هشتاد و شش سال قمرى عمر در اين سال در تونس وفات كرده ، چنان كه هم در « أعلام » در صدر ترجمهء او با تاريخ تولد برقم هندى و خط فصل نوشته .\r\nو آنچه از اين كتاب در اين كتاب در تولد و وفات هركس نقل كنيم همه بهمين‌طور نوشته نه اينكه تصريح بتولد و وفات در اين سال‌ها شده باشد ، و اين نكته بايد همه جا مورد تذكر قرار گيرد يعنى آنجاها كه از « الاعلام » نقل مىكنيم چه تصريح بدان بنمائيم يا نه « 1 » .\r\n\r\n\r\n","description":"","footnote":"\r\n- سفرى بعتبات عاليات نموده و مدت هفت ماه بمجلس درس مرحوم حاج ميرزا حبيب اللّه مجتهد رشتى ( 1312 ) حاضر گرديده ، پس از مراجعت باصفهان در محله خواجو و سپس در محله نيماورد سكونت و در مسجد سلام اقامه جماعت نمود . مشايخ روايت آن مرحوم برادر مذكور خود و مرحوم حاج شيخ زين العابدين مازندرانى ( 1309 ) بوده‌اند و اجازاتى كه براى مستجيزين نوشته فوق حد احصاء و چند رساله فتوائى را نيز تحشيه نموده است .\r\nنقل از كتاب « زندگانى آية اللّه چهارسوقى : 59 » باختصار . م .\r\n( 1 ) عمده منقولات از « الاعلام » زركلى در اين كتاب از چاپ اول آنست كه قديما در يك مجلد بزرگ در مصر بطبع رسيده است . م .\r\n","page_name":" 1838 ","page_number":482},
  {"content":"\r\n\r\n\r\n* ( 1107 - تولد عنقاى شاعر طالقانى ) *\r\nوى مرحوم جلال الدّين ميرزا ابو الفضل فرزند مرحوم ملا على بن هاشم قزوينى ( ره ) است .\r\nمرحوم عنقا از معاريف عرفا بوده و شعر هم مىگفته و تخلص عنقا مىنموده ، و او در اين سال در قزوين متولد شده و كسب علم و عرفان نموده و خدمت چندين نفر از عرفاء بزرگوار رسيد و به آنان ارادت ورزيد و از فيض صحبت آنها بهره‌مند گرديد و خود هم چندين نفر را بدرجات عاليه رسانيد ، و آخر پس از مدت شصت و شش سال قمرى عمر در سنه 1332 هزار و سيصد سى و دو بجنات اعلى منزل گزيد .\r\nو در كتاب « مؤلفين كتب چاپى فارسى و عربى 1 : 210 » در عنوان وى فرمايد : از مشايخ مجاز سلسلهء علويه رضويه معروف على الطريقين بوده ، و چون بخاندان اويسيان اتصال داشته مسند ارشاد نگسترده و انزوا اختيار نمود ، و وفاتش را در سنه 1333 و مزارش را در سمت غربى بقعهء ابن بابويه نوشته ، انتهى .\r\nو چند نفر شاعر ديگر نيز تخلص عنقا دارند : 1 - عنقاى اصفهانى كه نامش ميرزا محمد جواد بوده . 2 - عنقاء اصفهانى ديگر كه نامش ميرزا محمد حسين و فرزند هما بوده و در ( 1305 ) بيايد . 3 - عنقاى قاجار كه نامش محمد رحيم خان بوده و با دويم در « مجمع الفصحا » نوشته ؛ كه بجمله چهار نفر شاعر عنقا تخلص باشند « 1 » .\r\nو ديگر از كتب صاحب عنوان كتاب « اشارات حسينيه » است ، چنان كه در « الذريعة 19 :\r\n116 ش 598 » فرموده .\r\nو فرزندش جناب آقاى مير قطب الدّين محمد عنقا در سال ( 1306 ) بيايد .\r\n\r\n\r\n","description":"","footnote":"\r\n( 1 ) مآخذ شرح حال اين چهار نفر و 5 - حسين عنقاى شيرازى از شعراى قرن دهم و 6 - عنقاى لاهورى ( ق 12 ) در « فرهنگ سخنوران » مذكور است . م .\r\n","page_name":" 1839 ","page_number":483},
  {"content":"\r\n\r\n\r\n* ( 1108 - تولد سيد ابو القاسم بوشهرى ) *\r\nبطورىكه در كتاب « دانشمندان و سخن‌سرايان فارس 1 : 113 » فرموده :\r\nوى « 1 » مرحوم سيد ابو القاسم ملقب بسلطان العلماء بن سيد عبد اللّه بن سيد على ابن سيد محمد بن سيد عبد اللّه بلادى بوشهرى ، از فقهاء معاصر است . ترجمه‌اش را پسرش مرحوم حاج سيد عبد اللّه در كتاب « الغيث الزابد » آورده است . پس از تحصيل در نجف ببوشهر رفت و سالهاى دراز در آن بندر برتق و فتق امور شرعيه پرداخت و مرجع عامه بود تا بسال هزار و سيصد و بيست و دو كه وفات يافت ، انتهى .\r\nو اين ترجمه را مرحوم آدميت از « نقباء البشر : 70 » اخذ كرده است چنان كه در پاورقى نوشته . م .\r\n\r\n* ( 1109 - تولد حاج سيد احمد آقا خسروشاهى ، ره ) *\r\nوى فرزند حاج سيد محمد آقا بن سيد على بن ابو الحسن حسينى از معاريف علماء تبريز است كه پدرش شاگرد شيخ انصارى بوده و كتابى بنام « باقريه » در بعضى از مسائل خيارات در معارضه با استاد خود حاج ميرزا باقر مجتهد ( 1285 ) در سنه 1276 و نيز كتابى بنام « مشكاة المصابيح » در تعادل و تراجيح تأليف فرموده و در سنه هزار و سيصد و ده و اندى - چنان كه در « الذريعة 3 : ش 24 » نوشته وفات نموده .\r\nو حاج سيد احمد آقا خود هم از علما و فقهاء عصر خويش در آذربايجان و از رؤسا\r\n\r\n\r\n","description":"","footnote":"\r\n( 1 ) جناب معلم بيش از همين عنوان ننوشته‌اند ، بناچار از مأخذ عينا نقل شد . م .\r\n","page_name":" 1840 ","page_number":484},
  {"content":"\r\n\r\nو مشاهير آن سامان بوده ، و بطورىكه در كتاب « علماء معاصرين : 353 » نوشته در اين سال متولد شده و در تبريز علم فقه را در نزد ميرزا مهدى معروف بقارى و در نجف در نزد فاضل ايروانى و ميرزاى رشتى و شيخ محمد حسن مامقانى درس خواند ، و بعد از اتمام تحصيلات باز بتبريز آمده و نزديك بچهارده سال بتدريس و تأليف و امامت و موعظه و ساير وظايف دينيه مشغول بود و چندين نفر در نزد او درس خوانده از آن جمله حاج ملا على مؤلف « علماء معاصرين » مذكور .\r\nآنگاه در سنه 1325 بعتبات عاليات و از آنجا به مكه رفت و پس از برگشتن در مدينه كه رسيد روز عيد غدير را بحرم حضرت رسول ( ص ) رفته و بواسطهء بروز فتن مشروطهء ايران و سوءقصد أشرار بىايمان مرگ خود را بعنوان عيدى از جد بزرگوار طلب نموده و پس از بيرون آمدن مزاجش به هم خورده و چند روزى بيش نشد كه پس از مدت شصت سال قمرى عمر در سنه 1326 هزار و سيصد و بيست و شش وفات كرده و در قبرستان بقيع ما بين بيت الاحزان و قبور ائمه اربعه و فاطمه بنت اسد دفن شد ، و چندين كتاب از تأليفات وى بازماند :\r\nاول « حاشيه بر فرائد » كه فقط مبحث حجيت قطع و ظن و برائت از آن بيرون آمده .\r\nدويم « حاشيه بر كتاب مشكاة المصابيح » در تعادل و تراجيح . سيم « حاشيه بر رساله باقريه » كه آن هر دو تأليف پدر بزرگوارش مىباشد چنان‌كه گذشت .\r\nو فرزند صاحب عنوان حاجى سيد مرتضى ، و نواده‌اش ميرزا ابو الفضل است كه ترجمهء احوال جد خود را براى مؤلف « علماء معاصرين » نوشته و او آنجا نقل كرده .\r\nو در اينجا وفات صاحب عنوان را در سنه 1327 نوشته ، لكن چون سياق كلام مفهم 1326 بود و علاوه بر آن در « الذريعة 2 : ش 1894 » نيز تصريح بدان شده بود ما آن را اختيار كرديم . و فرزندش سيد مرتضى در ( 1299 ) بيايد .\r\n\r\n","description":"","footnote":"","page_name":" 1841 ","page_number":485},
  {"content":"\r\n\r\n\r\n* ( 1110 - تولد مرحوم حاج ميرزا حبيب اللّه 35 مشهدى ، ره ) *\r\nوى فرزند مرحوم حاجى ميرزا هاشم 34 مشهدى است كه در ( 1209 ش 140 ) گذشت .\r\nمرحوم حاجى ميرزا حبيب اللّه از علماء بزرگ مشهد مقدس بوده و در اين سال - چنان كه در « مجله الكمال ، سال 2 شماره 4 صفحه 19 » نوشته با شرح احوالش - متولد شده ، و در خدمت علماء مشهد و عتبات درس خواند تا فقيهى فاضل گرديد و با اين حال در زهد و تقوى و ارتكاب رياضات اقدامى بليغ داشت و شعر هم مىگفت و تأليفاتى دارد از آن جمله :\r\n« رساله‌ئى در تعادل و تراجيح » ، و هم « ديوانى در اشعار » دارد « 1 » .\r\nو در دوشنبه بيست و هفتم ماه شعبان المعظم سنه 1327 هزار و سيصد و بيست و هفت - مطابق 21 سنبله ماه برجى - در محيط بحرآباد مشهد وفات كرد و در صفهء كوچك ميان مسجد پشت سر و رواق پشت سر مبارك دفن شد . و فرزندش مير سيد محمد 36 در ( 1342 ) بيايد .\r\n\r\n\r\n","description":"","footnote":"\r\n( 1 ) شرح حال مختصرى از صاحب عنوان در « نقباء البشر : 363 » مذكور و آنجا گويد وى در سامراء چندين سال در نزد ميرزاى مجدد شيرازى تلمذ كرد و تقريرات درس آن مرحوم را در دو مسئله « تعادل و تراجيح » و « لباس مشكوك » برشته تحرير درآورد و چون به نظر استاد رسانيد آنها را بر تقريرات سايرين ترجيح داد و بر منبر درس بدين مطلب تصريح نمود . الخ .\r\nنويسندهء نقبا از تاريخ ولادت و وفات آن مرحوم آگاه نشده است . مؤلف « فرهنگ سخنوران » صاحب عنوان را دو بار در كتاب خود ياد كرده ، يك‌بار بعنوان حبيب خراسانى كه اشتباها وى را در آن موضع فرزند ميرزا مهدى شهيد خراسانى دانسته ، و بار ديگر صحيحا بعنوان حبيب مشهدى فرزند حاج ميرزا هاشم .\r\nجامع‌ترين شرح حال حاج ميرزا حبيب اللّه و خاندانش را ميرزا حسن حبيب فرزند حاج ميرزا على پسر بزرگ صاحب عنوان برشته تحرير كشيده و بسال ( 1370 ق ) طى 120 صفحه در طهران بطبع رسانيده و در مقدمهء ديوان آن مرحوم « ديوان حبيب » كه در 322 صفحه در مشهد مقدس چاپ شده است نهاده و منتشر نموده ، جزاه اللّه تعالى خيرا . م .\r\n","page_name":" 1842 ","page_number":486},
  {"content":"\r\n\r\n\r\n* ( 1111 - وفات ميرزا حسن ، گوهر قراچه‌داغى ) *\r\nدر « الذريعة 20 : 165 ش 2409 » « 1 » گويد : كتاب « مخازن جواهر أسرار التنزيل » تأليف شيخ ميرزا حسن بن على ، گوهر قراچه‌داغى متوفى 1266 ، در آن پنج ( نه ) رساله است كه بسال 1349 در تبريز چاپ شده . انتهى .\r\n\r\n\r\n","description":"","footnote":"\r\n( 1 ) جناب معلم در نسخه اصل فقط نام مأخذ را نوشته بودند ، بناچار عبارت ذريعه را عينا ترجمه كرديم . و مخفى نماند كه صاحب ذريعه در كتاب ديگر خود « الكرام البررة :\r\n341 » شرح حال صاحب عنوان را آورده لكن معلوم مىشود كه در هنگام تأليف آن كتاب از « مخازن » اطلاعى نداشته‌اند ، زيرا از آن اسمى نبرده و تاريخ وفات گوهر را نيز در آنجا پس از سال 1261 ثبت كرده‌اند ، و در ذريعه تاريخ وفات را از مقدمه مخازن گرفته‌اند ، چنان كه مشار در كتاب « مؤلفين كتب چاپى 2 : 601 » باستناد همان مقدمه شرح حال ذيل را براى گوهر آورده است :\r\n« ميرزا حسن بن على ، گوهر قراچه‌داغى مشهور به مسأله‌گو - 1266 ق . اصلا قراچه‌داغى است و در نجف نزد اساتيد زمان خود درس خوانده و از طرف آنان مجاز شده ، بعدا بكربلا رهسپار و در آنجا بشيخ احمد احسائى گرويده و مدت چند سال نزد وى به تحصيل پرداخته و بدريافت اجازه از شيخ احمد و شاگرد او سيد كاظم رشتى نائل شد ، پس از آن مدت هفت سال بزندگى خود ادامه داد ، در آخرين سال عمر خود به مكه مشرف شد و در 1266 ق به مكه درگذشت و در وادى قريش مدفون گرديد . مقدمهء مخازن » ، انتهى .\r\nسپس اسامى رسائل مطبوعهء در « مخازن » را ذكر كرده است . و تفصيل بيشتر درباره گوهر و آثارش موكول بمجلدات چاپ نشدهء « فهرست كتب خطى كتابخانه‌هاى اصفهان » اينجانب است ، و اين بيت از او در جايى به نظر رسيد :\r\n ملجأت پنداشتم از دست جور روزگاران * چون نكو ديدم تو هم همدست جور روزگارى \r\nو در ( ج 4 ص 1136 ) كتاب حاضر مختصرى راجع بگوهر نوشته شده مراجعه شود . م .\r\n","page_name":" 1843 ","page_number":487},
  {"content":"\r\n\r\n\r\n* ( 1112 - وفات مرحوم شيخ سليمان قطيفى ، ره ) *\r\nوى فرزند احمد بن حسين بن عبد الجبار و از علما و فقها و ساكن مسقط بوده ، و شعر هم مىگفته و تأليفاتى دارد : اول « ارجوزه‌ئى در اصول فقه » : دويم « رساله‌ئى در اثبات رجعت » . و در اين سال در مسقط وفات كرده « 1 » .\r\n\r\n* ( 1113 - تولد حاج شيخ عبد النبى امام جمعهء شيرازى ) *\r\nوى فرزند مرحوم حاجى شيخ ابو تراب امام جمعه است كه در ( 1272 ) بيايد .\r\nمرحوم حاج شيخ عبد النبى از علما و فقهاء شيراز بود كه در اين سال متولد شده و علوم شرعيه و غيره را تحصيل كرد ، و « كتابى در تجويد » تأليف نمود ، و در چهارشنبه دهم ماه ربيع المولود سنه 1354 هزار و سيصد و پنجاه و چهار - مطابق 21 خردادماه باستانى - وفات كرد « 2 » .\r\n\r\n\r\n","description":"","footnote":"\r\n( 1 ) ظاهرا مأخذ مؤلف در اين مختصر ، مجلد اول « الذريعة » بوده ، و شرح حال نسبة كامل‌ترى از شيخ سليمان قطيفى صاحب عنوان در « الكرام البررة : 606 » موجود است . م .\r\n( 2 ) شرح حال مختصرى از اين حاج شيخ عبد النبى در « نقباء البشر : 1242 » مذكور است و آنجا مؤلف نقبا بخاطر نداشته‌اند كه تاريخ وفاتش را در « الذريعة 3 : 370 » ذيل عنوان « تجويد القرآن » ياد كرده‌اند . م .\r\n","page_name":" 1844 ","page_number":488},
  {"content":"\r\n\r\n\r\n* ( 1114 - وفات مرحوم شيخ على قطيفى ، ره ) *\r\nوى فرزند مبارك بن على بن حميدان و از علماء اعيان بوده و « كتابى در توحيد » تأليف نموده و در اين سال با برادر خود شيخ محمد وفات كرده . و نواده‌اش شيخ محمد صالح ابن شيخ على بن سليمان بن شيخ على مرقوم از معاصرين است « 1 » .\r\n\r\n* ( 1115 - وفات مرحوم آقا لطف‌على ، فكار شيرازى ) *\r\nوى فرزند مرحوم آقا على مدرس است كه در ( 1244 ج 4 ش 642 ) گذشت .\r\nمرحوم آقا لطف‌على فكار از علماء فقه و اصول و حكمت بوده و خط را نيكو مىنوشته و شعر هم مىگفته و تخلص فكار مىنموده و در اين سال در شيراز وفات كرده . و او دختر استادش مرحوم حاج محمد حسن قزوينى را كه در ( 1240 ج 4 ش 564 ) گذشت و از مادر منور عليشاه بوده بزنى داشته « 2 » .\r\n\r\n\r\n","description":"","footnote":"\r\n( 1 ) مخفى نماند كه صاحب عنوان فرزند شيخ مبارك احسائى است كه در ( ج 3 ش 355 ) گذشت و مؤلف از اين مطلب غفلت داشته و شرح حال فوق را نيز از مندرجات « الذريعة 4 : 480 ش 2141 » اخذ نموده . و تفصيل بيشتر در احوال اين عالم جليل و خاندانش در كتاب « انوار البدرين : 313 ببعد » مذكور است . م .\r\n( 2 ) مآخذ شرح حال فگار شيرازى در « فرهنگ سخنوران » ياد شده است . م .\r\n","page_name":" 1845 ","page_number":489},
  {"content":"\r\n\r\n\r\n* ( 1116 - تولد شيخ ابو الهدى رفاعى خالدى ) *\r\nوى شيخ محمد بن حسن وادى الصيادى و خود معروف بأبو الهدى و از بزرگان علما و عرفاء اهل سنت و نقيب أشراف در حلب و امام سلطان عبد الحميد خان عثمانى بوده ، كه در اين سال - چنان‌كه در « معجم المطبوعات : 353 » نوشته - در قصبهء خان شيخون از أعمال معرة النعمان متولد شده ، و در سنه 1296 بمنصب قرائت درس عقائد و حديث در حضور پادشاه مذكور معين گرديد ، و چندين كتاب در تصوف و اخلاق تأليف كرده :\r\nاول كتاب « ابهات الجاحد » در اثبات خرق عوائد . دويم كتاب « التاريخ الاوحد » براى غوث رفاعى امجد . سيم كتاب « تشطير البردة » . چهارم كتاب « تنوير الابصار » در طبقات سادة رفاعيه اخيار . پنجم كتاب « حديقة المعانى » در حقيقت رحم انسانى . ششم كتاب « الحقيقة الباهرة » در أسرار شريعت طاهره . هفتم كتاب « الحكم المهدويه » براى رفاعى .\r\nهشتم كتاب ديوان « الدر المنتظم » در مختصر براهين الحكم . نهم كتاب ديوان « روضة العرفان » .\r\nدهم كتاب ديوان « العروض البسيم » . يازدهم كتاب ديوان « فائدة الهمم » از مائده كرم . دوازدهم كتاب ديوان « مرآة الشهود » در مدح سلطان وجود . سيزدهم كتاب « ذخيرة المعاد » در ذكر سادة بنى الصياد . چهاردهم « رساله در جواب آنكه گفته احاديث متواتر نيستند » . پانزدهم كتاب « روح الحكمه » در تصوف . شانزدهم كتاب « الروض البسام » در اشهر بطون قرشيه در شام . هفدهم كتاب « رياضة الاسماع » در أحكام ذكر و سماع . هيجدهم كتاب « شفاء القلوب » بكلام نبى محبوب . نوزدهم كتاب « الصباح المنير » در ورد طريقه شيخ احمد رفاعى كه آن را « المصباح المنير » هم نوشته‌اند و شايد دو كتاب باشند . بيستم كتاب « صوت الهذار و زيق العذار » در اخلاق . بيست و يكم كتاب « ضوء الشمس » در شرح حديث نبوى بنى الاسلام على خمس در دو جلد ، انجام تأليف آن سنه 1300 - بيست و دويم كتاب « العقد النضيد » در آداب شيخ و مريد . بيست و سيم كتاب « الغارة الالهية » در انتصار براى سادة رفاعيه . بيست و چهارم كتاب\r\n\r\n","description":"","footnote":"","page_name":" 1846 ","page_number":490},
  {"content":"\r\n\r\n« الفجر المنير » در بعض آنچه وارد شده بر زبان سيد احمد رفاعى كبير . بيست و پنجم كتاب « فرقان القلوب » . بيست و ششم كتاب « فصول الحكماء » در تراجم . بيست و هفتم كتاب « الفيض المحمدى و المدد الاحمدى » . بيست و هشتم كتاب « قلائد الزبرجد » بر حكم شريف رفاعى احمد . بيست و نهم كتاب « قلادة الجواهر » در غوث و أتباع اكابر او . سىام كتاب « القواعد المرعيه » در احوال طريقه رفاعيه . سى و يكم كتاب « الكنز المطلسم » در مد اليد . سى و دويم كتاب « الكوكب الدرى » در شرح بيت قطب كبير . سى و سيم كتاب « نفحات الامداد » در نونيه صياد . سى و چهارم كتاب « النفحات المحمديه » در احاديث اربعين نوويه . سى و پنجم كتاب « نور الانصاف » در كشف ظلمت خلاف .\r\nو او پس از مدت شصت و يك سال قمرى عمر در سنه 1327 هزار و سيصد و بيست و هفت در قسطنطينيه وفات كرد « 1 » .\r\n\r\n* ( 1117 - وفات ميرزا محمد باقر ، رشحه اصفهانى ) *\r\nوى از شعراى زمان و بطورىكه در « الذريعة 19 : 328 ش 1438 » نوشته فرزند محمد ابن على اصغر است كه در سنه 1203 هزار و دويست و سه در اصفهان متولد شده ، و چون شرح احوالش در آن سال نوشته نشده لا جرم در اين سال كه سال وفات او است ذكر مىكنيم و چنين گوئيم كه وى كتابى به طرز مثنوى بنام « نوروز و جمشيد » دارد در غرام نوروز بختيارى و جمشيد وزير ختن كه آن را در سنه 1250 بنظم آورده و در آخر آن فتحعلى شاه و ميرزا حسينخان علوى وزير نائين را مدح كرده و در خود كتاب صد و سى و هفت نفر شاعر را ذكر\r\n\r\n\r\n","description":"","footnote":"\r\n( 1 ) وفات صيادى در « معجم المطبوعات : 353 » طبق متن و در « الاعلام زركلى 6 :\r\n324 » و « معجم المؤلفين كحاله 9 : 226 » بسال 1328 قيد شده است . درباره اين شخص سخن بسيار گفته شده و جمعى قصايدى در مدح او و گروهى در ذم او سروده‌اند ، و اين مطالب از گوشه و كنار تآليف عربى عراقى و مصرى و غيره بدست مىآيد . م .\r\n","page_name":" 1847 ","page_number":491},
  {"content":"\r\n\r\nكرده و از هريك سه فرد شعر آورده ، انتهى « 1 » .\r\n\r\n* ( 1118 - تولد خسروى شاعر قاجار ) *\r\nوى مرحوم محمد باقر ميرزا ابن محمد رحيم ميرزا ابن محمد على ميرزا دولتشاه ( ره ) است .\r\nمرحوم محمد علىميرزا در ( 1103 ش 78 ) گذشت . فرزندش محمد رحيم ميرزا در سنه 1266 وفات كرده ، فرزندش محمد باقر ميرزا از شعرا بوده ، و در اين سال - چنان كه در « سخنوران نامى معاصر 1 : 100 » نوشته - در كرمانشاه متولد شده و علوم ادبيه و رياضيات را تحصيل نموده و در شعر سرودن رغبتى داشت و تخلص خسروى مىنمود و بتصوف مايل بود . سفرى بتهران رفته و باز بكرمانشاه برگشت و در نهضت مشروطيت بآزادىخواهان پيوست و چندى در همدان بزندان بود و بعد از آن تبعيد بطهران شد ، و كتب چندى تأليف كرد :\r\nاول كتاب تذكرهء « اقبال‌نامه » تأليفش سنه 1319 ، دويم « ترجمهء قصه عذراى قريش » جرج زيدان . سيم « ترجمهء كتاب تعجبات » شيخ ابو الفتوح . چهارم كتاب « ديباى خسروى » در ترجمهء چندين نفر از شعراء عرب از جاهلىها و مخضرميين و اسلاميين . پنجم چندين كتاب در افسانه مانند « شمس و طغرا » ، « مارى و نيسى » ، « طغرل و هماى » كه تاريخ دوره اتابكان فارس و مغول در آن ذكر شده . ششم كتاب « تشريح العلل » در عروض . هفتم كتاب « احوال حسينقلى خان جهانسوز » به طرز رمان . هشتم « ترجمهء كتاب الهيئة و الاسلام » سيد هبة الدّين . نهم « ديوان اشعار » .\r\nو او در بيست و چهارم ماه ربيع الآخر سنه 1338 هزار و سيصد و سى و هشت ، چنان\r\n\r\n\r\n","description":"","footnote":"\r\n( 1 ) مأخذ شرح حال صاحب عنوان در « فرهنگ سخنوران » كتاب « حديقة الشعراء » حاج ميرزا احمد كدخداى شيرازى ذكر شده . و تنها هم تخلصش همشهرى او بيگم دختر هاتف اصفهانى زوجه ميرزا على اكبر نطنزى است كه مآخذش در كتاب مذكور آمده است . م .\r\n","page_name":" 1848 ","page_number":492},
  {"content":"\r\n\r\nكه در « الذريعة 8 : ش 1262 » نوشته - مطابق جمعه 25 جدى ماه برجى - وفات كرد . و در « سخنوران نامى » وفاتش را در طهران و اشعارى از او آورده . و ما در ( 1203 ش 8 ) چندين نفر شاعر خسروى تخلص ذكر كرديم . و در « الذريعة 9 : 294 و 295 » چندين نفر غير از آنها را كه ما نوشته‌ايم آورده « 1 » .\r\n\r\n* ( وفات محمد على پاشا مصرى ) *\r\n« آگهى شهان 4 : 14 » « 2 » .\r\n« ( در سال ) 1254 محمد على پاشا سلطنت مصر و شام را براى خود و نژاد طلبيده و عثمانى نپذيرفته مصمم جنگ مىشود ، انگليس و فرانسه نگذارده . . . ( تا آنكه گويد در سال ) 1256 روس و انگليس متفقا بحمايت محمد على پاشا برخاسته او را والى بالاستقلال مصر شناخته و براى اولادش ارث دانسته چون عثمانى نپذيرفته بيروت را گلوله باران مىكنند ، ( در سال ) 1257 صلح عثمانى و محمد على پاشا كه خديوى مصر را نسلا بعد نسل براى او مىشناسد . . . ( تا آنكه گويد در سال 1256 ) شدت مرض محمد على پاشاى مصرى و خديوى ابراهيم پاشا و فوت ابراهيم پاشا و خديوى عباس پاشا ، ( در سال ) 1266 معاهده عثمانى با روس . . . وفات محمد على پاشاى مصرى » . انتهى .\r\n\r\n\r\n","description":"","footnote":"\r\n( 1 ) مآخذ شرح احوال صاحب عنوان و چند خسروانى و خسرو و خسروى تخلص ديگر همه در « فرهنگ سخنوران » مذكور است . م .\r\n( 2 ) جناب معلم در اين عنوان فقط مأخذ خود را نوشته بود ، بناچار شرح فوق را عينا از مأخذ نقل كرديم ، لكن زركلى در كتاب « الاعلام 7 : 191 - 192 ط 2 » كه شرح حال نسبة مبسوطى بنقل از مآخذ عديده براى محمد على پاشا نوشته وفات او را در سال 1265 قيد كرده و در پاورقى گويد : و در وفاتش را در كتاب « النخبة الدرية : 19 » در اواسط ماه رمضان 1266 موافق 1850 ميلادى نوشته و ما ( زركلى ) در چاپ اول « الاعلام » از آنجا نقل كرديم ، لكن در اينجا طبق نوشته ساير مورخين آن را به 1265 تصحيح كرديم ، انتهى . و مخفى نماند كه مؤلف شرح حال محمد على پاشا را خود در 1265 ( ص 1792 ) نوشته است . م .\r\n","page_name":" 1849 ","page_number":493},
  {"content":"\r\n\r\n\r\n* ( 1119 - تولد ميرزا محمد على ، حزين شوشترى ) *\r\nوى فرزند حاج على رضا بن محمد طاهر و خود اديبى بارع و فاضلى كامل با مفاخر بوده ، كه در اين سال ( چنان كه در « نقباء البشر : 1489 ش 2008 » فرموده ) متولد شده ، و در حدود سال 1275 به ده‌سالگى از بمبئى بعراق عرب هجرت كرده ، و در اين وقت وى را برادرى تاجر بنام محمد حسين ( متولد در 1247 در كاظمين ع ) بوده و او در نزد پدر خود زبان فارسى و علوم ادبيه را درس خواند و كتاب « آجروميه » و « قطر الندى » را بر سيد مهدى كافى خواند ، و « ليلى و مجنون » و « معلقات سبع » را بر ابو النوادر شيخ جابر كاظمينى و ملا عبد اللّه ترك نزيل كاظمين خواند ، تا اينكه دائيش سيد محمد شوشترى حاكم - اورنگ‌آباد به زيارت ائمه عراق ( عليهم السلام ) مشرف شد و دختر خود را به عقد ازدواج وى درآورد و در اين زناشوئى مبارك مرحوم حاج شيخ زين العابدين مازندرانى طرف ايجاب و حاج ميرزا محمد حسين شهرستانى طرف قبول بودند .\r\nو در سنه 1288 برادرش محمد حسن كه در بمبئى تجارت مىكرد وى را طلبيده كه بجايش تجارت كند و خود به حج برود ، پس وى به بمبئى رفت و سالى در آن شهر ماند و آنجا « مطول » و « هدايهء » ميبدى « 1 » را در نزد سيد حسين واعظ حايرى خواند و خيكى شاه « 2 » فرزند آقا خان محلاتى در آن درس با وى شركت داشت و با يكديگر به بنكلور رفتند .\r\nو او چندين كتاب تأليف كرده : اول كتاب « تحفة الاحباب » در احوال خودش و طايفه‌اش .\r\nدويم « ترجمهء علم الكلام » شبلى خاورشناس « 3 » . سيم كتاب « جنگ حزين » . چهارم كتاب\r\n\r\n\r\n","description":"","footnote":"\r\n( 1 ) چنين است در « نقباء » و ظاهرا مقصود كتاب « شرح الهداية الأثيرية » از قاضى حسين ميبدى است ، كما لا يخفى ، و اين سهو در « هدية الاحباب : 250 » نيز ديده مىشود . م .\r\n( 2 ) چنين است در « نقبا » . م .\r\n( 3 ) در « نقبا » نيز شبلى را به مستشرق وصف نموده . م .\r\n","page_name":" 1850 ","page_number":494},
  {"content":"\r\n\r\n« ديوان اشعار » كه فرزندش عباس شرح حال وى را در مقدمه آن نوشته . پنجم كتاب « نالهء حزين » .\r\nو همانا حزين تخلص او در اشعار بوده و بدان معروف شده ، چنان‌كه مرحوم شيخ محمد على حزين لاهيجى ( كه در 1222 ج 3 ص 751 گذشت ) نيز نامش شيخ محمد على و تخلصش حزين بوده ، و اين اتحاد نام و تخلص در دو نفر بفاصله صد و شصت سال تقريبا از غرايب است و تميز آنها بتاريخ تولد و وفات خواهد بود .\r\n\r\n* ( 1120 - وفات ملا محمد على مازندرانى ) *\r\nوى فرزند مقصود على و خود از علما و فقها و مدرسين در عتبات عاليات بوده ، و به‌طورىكه در « فوائد الرضويه : 584 » نوشته اصلا از مازندران و در كاظمين ساكن و آنجا رياستى معتد بها داشته ، و در نزد شريف العلماء درس خوانده ، و چندين كتاب تأليف كرده : اول كتاب « كشف الابهام » در شرح « شرايع » ، مانند « جواهر » . دويم « المسائل المهمه » در نهايت جودت . و از شاگردان او سيد محمد باقر كاظمينى ( 1290 ) است . و او در اين سال وفات كرده و در رواق حرم كاظمين در ايوان نخستين طرف چپ وارد شونده از در شرقى كه باب - المراد باشد دفن شده « 1 » .\r\n\r\n\r\n","description":"","footnote":"\r\n( 1 ) در « الذريعة 18 : 6 » ذيل عنوان « كشف الابهام عن وجه مسائل شرايع الاسلام » گويد كه اين شرح مزجى است و در بيست مجلد ، و صاحب ذريعه نسخه‌اى از مجلد پنجم كه به خط شارح بوده خود ديده و آن را شيخ محمد فرزند شارح در سال 1288 وقف كرده است . در اين موضع « ذريعه » وفات ملا محمد على بنحو ترديد بين 64 و 1266 ذكر شده لكن در ( ج 20 : 369 ) كه « المسائل المهمة فى اصول الامامية » در اصول فقه را عنوان فرموده وفات را منجزا 1266 نوشته است .\r\nو جناب معلم ابتدا نظر بقول « ذريعه 2 : 208 » كه آنجا ذيل عنوان « اصول الفقه » وفات را صريحا در 1264 ضبط كرده است ، شرح حال صاحب عنوان را در مسوده در وقايع آن سال -\r\n","page_name":" 1851 ","page_number":495},
  {"content":"\r\n\r\n\r\n* ( 1121 - تولد حاج ملا محمود واعظ قمى ) *\r\nحاج ملا محمود از علما و وعاظ درجهء اول قم بوده چنان‌كه در « مختار البلاد » نوشته .\r\nوى در اين سال در قم متولد شده و در اوائل جوانى تحصيل علوم فقه و اصول نموده و بامامت جماعت پرداخت و پس از چندى آن را ترك كرده در كار منبر و موعظه رفت و در آن فن تبحرى تمام و تخصصى مخصوص بهم رسانيد ، و در ابتكار مطالب منبرى و حسن ترتيب آن ربطى عظيم حاصل كرد بطورىكه منبرش براى عموم مردم و خصوصا عوام بغايت نافع بود ، و گاهى هم شعر مىگفت ، و در دوره اول مشروطه بنمايندگى اهالى قم نامزد گرديد كه خود فرموده من در كتابخانه خود بدون اطلاع نشسته بودم ناگهان خبر دادند كه مردم شما را بوكالت انتخاب نموده‌اند ، و در آن دوره وى و فتح اللّه خان بيگدلى نماينده قم بودند .\r\nو او را تأليفاتى است : اول « كتابى در مواعظ و مجالس منبرى » چهار جلد ، بسيار با سليقه و مفيد . دويم « كتابى در فضيلت صلوات » . سيم اشعارى كه در سفر حج سروده .\r\nو پس از مدت هشتاد و پنج سال قمرى عمر در سنه 1351 هزار و سيصد و پنجاه و يك در قم وفات كرد و هم آنجا در صحن قديم جلوى بقعهء محمد شاه دفن شد .\r\n\r\n\r\n","description":"","footnote":"\r\n- آورده كه براى تكميل فايده عينا نقل مىشود :\r\n« وفات مرحوم ملا محمد على مازندرانى ( ره ) . وى فرزند ملا مقصود على و خود از علما و فقها بوده و تأليفاتى دارد از آن جمله : « كتابى در اصول فقه » در دو جلد ، دويم آن در ادله عقليه و نسخه‌اى از آن را فرزندش شيخ محمد در سنه 1288 وقف نموده ، و از جملهء شاگردانش سيد محمد باقر حيدرى است كه در ( 1290 ) بيايد ، و ملا محمد على در اين سال وفات كرده » .\r\nسپس جناب معلم نوشته : « اين ترجمه در ص 565 ( يعنى از نسخه اصل ) نيز بيايد ، بايد هر دو يكى شود » ، انتهى . م .\r\n","page_name":" 1852 ","page_number":496},
  {"content":"\r\n\r\nسنه 1267 قمرى غرهء محرم الحرام\r\nمطابق\r\nسنه 1229 شمسى ( . . . ) عقرب ماه برجى\r\nآدينه هفدهم جمادى الاولى سنه 1230 شمسى\r\nاول حمل ماه برجى\r\n\r\n* ( 1122 - وفات هنر ، شاعر جهرمى ) *\r\nوى مرحوم حاج شيخ ابو الحسن و مردى حكيم و فقيه و طبيب و شاعر بوده و تخلص هنر مىنموده و قصيده‌ئى بنام « جام جم » در سنه 1234 در مدح حضرت رسول ( ص ) انشاء كرده ، و در اين سال برحمت ايزدى پيوسته و سنين عمرش از نود برگذشته بود .\r\n\r\n* ( وفات سيد احمد زوين نجفى ) *\r\nشرح احوالش در ( 1193 ص 4 ش 3 ) گذشت .\r\n\r\n","description":"","footnote":"","page_name":" 1853 ","page_number":497},
  {"content":"\r\n\r\n\r\n* ( 1123 - تولد احمد كمال پاشاى اثرى مصرى ) *\r\nوى فرزند حسن بن احمد علامه اثرى و خود از نوابغ رجال مصر بشمار مىآيد ، و در اين سال ، چنان‌كه از « لغت‌نامهء دهخدا 3 : 1461 » مفهوم مىشود ( يعنى بعد از عقد عنوان وى نوشته : « 1267 - 1341 » و ما از آن تاريخ تولد و وفات را فهميديم ) در قاهره متولد شده ، و پس از رشد و بزرگى تحصيل علوم نموده و زبان‌هاى عربى و فرانسه و انگليسى و آلمانى و تركى و خط هيروگليفى را ياد گرفت ، و در دولت مصر بمناصب مختلفه رسيد ، و آخر امانت‌دار متحف القاهره گرديد ، و دروس تمدن قديم جامعهء مصريه با او شد ، و چندين كتاب تأليف كرد :\r\nاول كتاب « بغية الطالبين » در علوم و صنائع و احوال قدماء مصريين . دويم كتاب « ترويح النفس » در شهر عين شمس . سيم كتاب « الحضارة القديمة » كه آن دروسى است كه براى شاگردان خود در آداب قدماء مصريين مىگفته . چهارم كتاب « الخلاصة الدرية » در آثار متحف اسكندريه كه معرب « كتاب دكتر بونى امين » است . پنجم كتاب « الخلاصة الوجيزه » و دليل متفرج بمتحف در جيزه ، شرح محتويات و آثار قديمهء آن با برخى از مطالب تاريخيه و تحقيقات علميه . ششم كتاب « الدر المكنوز » در خبايا و كنوز ، در دو جزء : اول عربى و دويم فرانسوى . هفتم كتاب « الدر النفيس » در مدينهء ممفيس . هشتم كتاب « دليل دار المتحف المصرية الفاخرة » در شهر قاهره ، كه معرب « كتاب ماسپرو » است . نهم كتاب « صفائح القبور » در عصر يونانى و رومانى ، دو جزء . دهم كتاب « العقد الثمين » در اخبار و آثار اقدمين مصريين .\r\nيازدهم كتاب « الفرائد البهيّة » در قواعد لغت هيروگليفيه . دوازدهم كتاب « الكمالات التوفيقية » در اصول جبريه . سيزدهم كتاب « اللئالئ الدرية » در نبات و اشجار قديمهء مصريه به ترتيب حروف ابجد بربائى و در آخر آن فهرستى است به ترتيب « الف . باء » به عربى . چهاردهم « مقالات متفرقه » منتشره در مجلات بفرانسه و عربى . پانزدهم كتاب « المنتخبات الحديثة » در\r\n\r\n","description":"","footnote":"","page_name":" 1854 ","page_number":498},
  {"content":"\r\n\r\nحساب كه آن را بكمك على افندى لبيب تأليف كرده . شانزدهم كتاب « الموائد القديمة » از طبقه وسطى تا عهد رومان در دو جزء .\r\nو او پس از مدت هفتاد و چهار سال قمرى عمر در سنه 1341 هزار و سيصد و چهل و يك در قاهره وفات كرد بطورىكه ذكر شد .\r\n\r\n* ( 1124 - وفات مرحوم سيد جعفر 41 كشفى ، قدس سره ) *\r\nوى فرزند مرحوم سيد ابو اسحاق ابراهيم 40 بن عبد اللّه 39 المحدث بن عبد الكريم 38 المتكلم الحكيم بن ابو الفضل محمد 37 بن ابو المعالى محمد 36 بن قاسم 35 بن محمود 34 بن على 33 العلامة بن ناصر 32 بن محمد 31 معروف بحشايش بن محمود 30 بن حسام الدّين 29 بن يحيى 28 بن خضر 27 العارف الحكيم بن حسين 26 بن محمد 25 المهدى بن حسن 24 بن محمد 23 الداعى بن مهدى المهنا 22 بن محمد 21 الفقيه بن حسن 20 بن مرتضى 19 بن حمزه 18 بن طالب 17 بن محمد 16 الرضى بن قاسم 15 بن ابى طالب زيد 14 النقيب بن ابى العز محمد 13 بن ابى الحسين طاهر 12 بن ابى الحسن على 11 بن ابى جعفر محمد 10 بن ابى الحسن على 9 بن ابراهيم 8 المجاب ( ع ) است .\r\nحضرت ابراهيم 8 المجاب ( ع ) در سال ( 1216 ش 239 ص 599 ) گذشت .\r\nفرزندش ابو الحسن على 9 را در « عمدة الطالب : 205 چاپ نجف در 1358 » فقط نوشته در سيرجان كرمان بوده ، و عقبى از وى نياورده .\r\nو اين نسب را بطورىكه اينجا آورده شد با القاب در بعضى آقاى خاتون‌آبادى ( 1316 ) از قول يكى از نوادگان سيد جعفر كه در اصفهان مىباشد نقل كرد ، و آنجا سيد ابراهيم 40 پدر صاحب عنوان را نيز وصف بمفسر فقيه نموده .\r\nو به‌هرحال ، سيد جعفر خود از اجلهء علما و اهل عرفان و رياضات شاقه و كشف و شهود\r\n\r\n","description":"","footnote":"","page_name":" 1855 ","page_number":499},
  {"content":"\r\n\r\nصفحه‌اى از نسخه خطى « كفاية الايتام فى معرفة الاحكام » تأليف مرحوم سيد جعفر كشفى كه در 1239 كتابت شده و نمودار نظريه مؤلف در باب نماز جمعه است از راه اجتهاد و كشف . نسخه كتابخانه آقاى حاج سيد محمد على روضاتى\r\n\r\n","description":"","footnote":"","page_name":" 1856 ","page_number":500},
  {"content":"\r\n\r\nاست و به‌همين‌جهت به سيد كشفى معروف شد ، و شعر هم مىگفته .\r\nو او در سال 1189 - چنان كه در « الذريعة 9 : 911 ش 6021 » فرموده - در قصبهء اصطهبانات فارس متولد شده و تحصيل علوم شريعت و طريقت نموده تا از معاريف رجال عصر خود گرديد . و در اصطهبانات و اصفهان و يزد و بروجرد مساكنى اختيار كرده در هريك از آنها دوسه سالى مىماند و اهل علم و عمل از فيض تدريس او فائده‌ها مىبردند .\r\nدر جلد قاجاريه « ناسخ التواريخ » در ضمن خروج فرزندش سيد يحيى كلماتى دارد بخلاصهء اينكه : سيد جعفر از اجلهء علما بود و وراى طريق شيخ احمد أحسائى و ملا صدرى قانونى ديگر داشت ، و در تفسير و تأويل با فقهاى عصر خالى از بينونتى نبود . اما علما با او از در مبارات بيرون نمىشدند چه او را شيخوختى بنهايت و زهادتى بكمال و فضيلتى بسزا بود و كتب مؤلفهء او در نزد فضلاى عصر مكانتى تمام داشت ، انتهى .\r\nو او كتب چندى تأليف نموده از آن جمله : كتاب « سنابرق » در شرح بازغ از شرق يعنى دعاى « اللهم انى اسألك بمعانى جميع ما يدعوك به ولاة امرك » چنان‌كه در « الذريعة 12 ش 1520 » فرموده ، و صادره از ناحيه مقدسه است ، تأليف آن سنه 1261 .\r\nو در اين سال در بروجرد وفات كرده و هم آنجا دفن شد ، و فرزندانى چند از او باز ماند :\r\nاول مرحوم سيد مصفى 42 كه از اهل ورع و تقوى بوده ، و آقاى خاتون‌آبادى دو پسر بنام سيد محمود 43 كه پدر سيد روح اللّه 44 بوده ، و سيد محمد 43 حقائق از او ذكر مىكرد و سيد محمد مذكور در مستدركات ( 1327 ) بيايد . و نيز فرزند ديگرى داشته بنام سيد جعفر 43 كه فرزند او سيد موسى 44 در ( 1317 ) بيايد .\r\nدويم سيد يحيى 42 « 1 » .\r\n\r\n\r\n","description":"","footnote":"\r\n( 1 ) سيد يحيى شخصى فاسد العقل و المذهب بوده و در فتنهء بابيه در نيريز كشته شده و دو فرزند از او بازمانده كه از آنها نام و نشانى در دست نيست . و مخفى نماند كه راقم اين سطور سابقا مشجر نسب و شرح حال مرحوم آقا سيد جعفر صاحب عنوان و دودمانش را در مجلد اول كتاب « جامع الانساب » نوشته و آنجا براى سيد جعفر دوازده نفر فرزند پسر ياد كرده‌ايم . م .\r\n","page_name":" 1857 ","page_number":501},
  {"content":"\r\n\r\nسيم مرحوم سيد سينا 42 كه از علماء أعلام و ساكن اصفهان بوده و آنجا تدريس مىنموده و اعقاب او هنوز در اصفهان موجودند .\r\nچهارم مرحوم آقا سيد روح اللّه 42 . پنجم مرحوم آقا سيد ريحان اللّه 42 كه در ( 1328 ) بيايد . ششم دخترى 42 كه مادر مرحوم حاجى ميرزا ابو الحسن اصطهباناتى است كه در ( 1338 ) بيايد . هفتم سيد عيسى 42 پدر سيد على 43 بنا بقول - خاتون‌آبادى . هشتم دخترى 42 كه زوجهء امير مرشد اصطهباناتى بوده ، و دختر امير مرشد : عذرا بيگم زوجهء سيد محمد صالح اصطهباناتى و مادر سيد ابو تراب اصطهباناتى ( 1360 ) بوده .\r\n\r\n* ( 1125 - تولد حاج ميرزا حسن رشديهء تبريزى ) *\r\nوى از اهل علم و فضل و مؤسس مدارس و مكاتب جديده در ايران بود ، و هماره براى تربيت و تعليم اطفال جدى بليغ و سعيى عظيم مبذول مىنمود .\r\nشرح احوالش در « تاريخ جرائد و مجلات ايران 3 : 188 و 189 » نوشته و از آن چنين برآيد كه او در اين سال در تبريز متولد شده و در آغاز جوانى براى تعلم روش تعليم ببيروت رفت و بعد از سه سال با موفقيت بايروان برگشت و در آنجا دبستانى طبق اصول تعليم جديد بنام رشديه بنياد كرد ، و بعد از چندى كه بايران آمده چندين بار در تبريز دبستانهائى بنا نهاد و هربار با مخالفت گروهى مواجه شده و دبستانش منحل مىشد ، تا وقتى كه يكى از دبستانهايش در محل مسجد مخروبه‌اى واقع شد و اتفاقا مظفر الدين شاه كه بعنوان وليعهدى در آن اوقات در تبريز بود از مراجعت شكار براى اداء نمازگزارش بدان مدرسه افتاد و صداى اطفال كه بدرس خواندن مشغول بودند وى را خوش آمد و حاجى ميرزا حسن را مورد ملاطفت خود قرار داد . اين بود كه بعد از ناصر الدين شاه و جلوس مظفر الدين شاه حاجى ميرزا حسن هم بطهران آمد و در سنه 1315 بحمايت شاه مدرسه‌اى بنام رشديه در آنجا تأسيس كرد .\r\nبعد از آن چون آوازه مشروطه‌خواهى بلند شد البتّه چنين شخصى مشروطه‌خواه\r\n\r\n","description":"","footnote":"","page_name":" 1858 ","page_number":502},
  {"content":"\r\n\r\nو دشمن مستبد خواهد بود ، و بنابراين وى در زمان صدارت ميرزا على اصغر خان علنا با وى مخالفت و هماره با امين الدوله هم‌فكرى مىكرد و ازاين‌رو آزارها مىديد ، و هم در زمان عين الدوله در مقام افتتاح مدرسه‌اى شبانه‌روزى براى ايتام برآمد كه عين الدوله بجرم مشروطه‌طلبى او را بكلات تبعيد كرد ، بعد از عزل عين الدوله و نصب مشير الدوله با احترامى تمام بمشهد آمد و خواست آنجا مدرسه‌اى بنا كند كه اولياء امور موافقت نكردند ، و او در ماه رمضان سنه 1324 بطهران آمد و در حدود 1345 در قم اقامت نمود ، و در همهء اين احوال هماره بفكر توسعه و تأسيس و تكثير مدارس و مكاتب جديده براى اطفال بود ، و با اين وصف كتب چندى هم تأليف نمود :\r\nاول كتاب « بداية التعليم » . دويم كتاب « صد درس » . سيم كتاب « كفاية التعليم » . چهارم كتاب « نهاية التعليم » . پنجم « روزنامهء طهران » كه شمارهء اول آن در 7 ع 1 سنه 1326 در طهران منتشر شده . ششم غير از اين‌ها كه نوشته‌اند شماره كليه تأليفاتش به بيست و هفت منتهى مىگردد .\r\nو بالاخره وى در ماه ( محرم يا صفر ) سنه 1364 هزار و سيصد و شصت و چهار - مطابق دىماه باستانى - وفات كرد .\r\n\r\n* ( 1126 - وفات زخمى شاعر هندوستانى ) *\r\nدر « ريحانة الادب 2 : 119 » فرمايد كه وى نخست برهمنى مذهب بوده و در سنه 1264 مسلمان شده و بزبانهاى عربى و فارسى و تركى و انگليسى و ديگر زبانهاى سانسگرى آشنائى و در نظم اشعار توانائى داشته و اين اشعار از اوست :\r\n ز قتلم آن جفاجو هم پشيمانى كشيد آخر * كه بعد از مردنم بر در گرفتارى نديد آخر\r\nچو مىگفتم كه مردم در غمت باور نبود او را * به حمد اللّه كه او مرگم به چشم خويش ديد آخر \r\nو در اين سال وفات كرده « 1 » .\r\n\r\n\r\n","description":"","footnote":"\r\n( 1 ) در « فرهنگ سخنوران : 247 » نام زخمى هندى مهاراجه رتن سنگه بهادر ، و مآخذ شرح حالش تذكره « صبح گلشن » سيد على حسن خان و « قاموس الاعلام » سامى و « ريحانه » ذكر شده است . م .\r\n","page_name":" 1859 ","page_number":503},
  {"content":"\r\n\r\n\r\n* ( 1127 - تولد ميرزا زين العابدين خان خوشنويس شيرازى ) *\r\nوى فرزند مرحوم حاجى ميرزا محمد رضاء حكيم الهى ابن حاجى ميرزا محمد تاجر شيرازى است .\r\nحاجى ميرزا محمد بطورىكه در « فارسنامهء ناصرى . گ 2 : 77 » فرموده از منتسبين سلسله تجار قديم شيراز و بساط تجارتش در اقصى بلاد فرنگستان و غيره گسترده بوده و آثار خير بسيار در شيراز برجا نهاده از آن جمله مسجدى در محله بازار مرغ كه آن را بنام وى مسجد حاجى ميرزا محمد گويند ، و در سنه 1256 وفات كرده و دو نفر پسر داشته :\r\nكوچكتر : حاجى ميرزا محمد باقر كه هم در شيراز تاجر بوده .\r\nو بزرگتر : مرحوم حاجى ميرزا محمد رضاء حكيم الهى ( قدس اللّه تعالى روحه العزيز ) كه اجلهء حكماء متألهين و معروف بحكيم الهى بوده و چندين سال در شيراز در علوم عقليه درس مىگفته و در سنه 1295 وفات كرده چنان‌كه در صفحهء مرقومهء « فارسنامه » است ، و در « آثار عجم : 437 » قبرش را در تكيهء حافظيه بالاى سر حاجى شيخ مهدى كجورى نوشته .\r\nو او پنج نفر پسر داشته :\r\nاول و دويم : ميرزا محمد حسين و حاجى ميرزا محمد كه از اهل علم بوده‌اند ، و حاجى ميرزا محمد بنا بر آنچه در « آثار عجم : 438 » نوشته صاحب حكمت علميه و عمليه بوده . و ميرزا مصطفى و ميرزا محمد على كه سيم و پنجم باشند هر دو در طهران بوده‌اند و اولين مشغول تجارت و دومين طبابت مىنموده .\r\nو فرزند چهارم او مرحوم ميرزا زين العابدين خان صاحب اين عنوان است كه از اهل شعر و ادب و خط را خوب مىنوشته ، و او چنان‌كه خود در « مثنوى منظومه : 13 » نوشته در اين سال در شيراز متولد شده و از مطاوى آن كتاب چنان برآيد كه در هفت‌سالگى بمكتب رفته و در ده‌سالگى خط را خوب نوشت و ازاين‌رو در چهارده‌سالگى دو نسخه از\r\n\r\n","description":"","footnote":"","page_name":" 1860 ","page_number":504},
  {"content":"\r\n\r\n« صحيفهء علويه » را تحرير كرد ، و در نوزده‌سالگى از شيراز بطهران رفت و آنجا با ميرزا محمد حسين كاتب السلطان كه پسر عمهء وى و فرزند حاجى محمد على از سلسلهء همين تجار قديم شيراز بود و در ص 77 « فارسنامه » نيز ذكر شده ملاقات نمود و دو جلد « قرآن مجيد » به خط خوش خود نوشت و در سفارتخانه انگليس منشى اول گرديد ، و بعد از مدتى بموجب خوابى كه قبلا ديده بود و برادرش ميرزا مصطفى نيز اشارت بدان نمود يك جلد « قرآن مجيد » را در سنه 1315 بمركب چاپ درسى ورق كه هر صفحه‌اى نيم‌جزو و هر نيم‌صفحه‌ئى حزبى باشد نوشت و در سنه 1316 آن را تمام كرد و براى مطبعهء خوب كه آن را چاپ كند از راه رشت باسلامبول و از آنجا بوين و بعضى ديگر از ممالك فرنگ رفت ، و آخر الامر در سنه 1317 بايران برگشت و ده هزار نسخهء مطبوع از آن را بايران آورد ، و بعد از آن « منظومه‌ئى » شامل تفصيل علت طبع اين نوع قرآن به وزن « مثنوى مولوى » بنظم آورد كه ما خلاصهء آن را اينجا نقل كرديم .\r\n\r\n* ( 1128 - وفات شيخ عبد الرحيم صفىپورى هندى ) *\r\nوى از علماء لغت عرب و فضل و ادب در هند بوده و كتابى بنام « منتهى الارب » در لغت عرب تأليف كرده ، و در اين سال - چنان‌كه در « رساله احوال سيد عبد الحى حسنى ( 1286 ) ص : ن » نوشته - وفات نموده « 1 »\r\n\r\n\r\n","description":"","footnote":"\r\n( 1 ) براى تكميل اين شرح حال رجوع به « نزهة الخواطر 7 : 258 » و « مؤلفين كتب چاپى 3 : 829 » . م .\r\n","page_name":" 1861 ","page_number":505},
  {"content":"\r\n\r\n\r\n* ( 1129 - تولد سيد على امام جمعه دزفولى ) *\r\nوى فرزند سيد نعمت اللّه بن اسد اللّه بن حسين بن سيد عبد الباقى امام جمعه ابن مرتضى موسوى ، و خود - بطورىكه در « نقباء البشر : 1552 ش 2069 » فرموده - فقيهى كامل و عالمى فاضل بوده كه در اين سال متولد شده و از نخست چندى در طهران درس خوانده و سپس هجرت بعتبات نمود و در نجف در جزو شاگردان ميرزاى رشتى براى تحصيل فقه قرار گرفت و « تقريرات » مباحث آن فقيه اعظم را در مكاسب تحرير نمود چندان‌كه وى شهادت باجتهادش داد و همچنين « تقريرات درس اصول » آخوند خراسانى را در مباحث الفاظ تا آخر عام و خاص بحيز كتابت درآورد ، و هم « كتابى در طهارت » تأليف فرموده ، و همه اين سه كتاب در نزد فرزندش سيد عبد الوهاب موجود است ، و آخر در حدود سال 1330 در نجف وفات كرده ، انتهى .\r\n\r\n* ( 1130 - تولد حاج ميرزا محسن آقا مجتهد تبريزى ، ره ) *\r\nوى فرزند مرحوم ميرزا محمد آقا ابن حاجى ميرزا محمد على قراچه‌داغى ( اعلى اللّه مقامه ) است كه جدش حاجى ميرزا محمد على در ( 1310 ) بيايد . و پدرش ميرزا محمد آقا از علماء آذربايجان بوده و در وادى السلام نجف دفن است ، و بطورىكه در كتاب « علماء معاصرين : 160 » نوشته پنج پسر داشته :\r\nاول حاج ميرزا محسن آقا صاحب عنوان . دويم ميرزا صادق آقا ( 1274 ) . سيم حاج ميرزا عبد العلى آقا كه در روز عاشوراء سنه 1361 - چنان‌كه از فرزندش ميرزا\r\n\r\n","description":"","footnote":"","page_name":" 1862 ","page_number":506},
  {"content":"\r\n\r\nحسين آقا ( كه اينك در يكى از دفاتر اسناد رسمى اصفهان منشىگرى دارد ) در مدرسهء كاسه‌گران مسموع شد - وفات كرده ، و آن مطابق 3 شنبه بوده . و در « روزنامهء اطلاعات ، سال 16 شماره 4781 صادره در 11 محرم سنه 1361 » نيز خبر وفات او نوشته شده كه معلوم مىشود در عاشورا درست است .\r\nچهارم حاجى ميرزا عبد الحسين آقا . پنجم حاجى ميرزا احمد آقا . و همه اين پنج پسر از علما و با يكديگر در نهايت مودت و محبت بسر مىبردند . و حاجى ميرزا احمد آقا بعد از مهاجرت برادر بزرگش ميرزا صادق آقا بقم بجاى وى به نماز جماعت مىرفت و پس از وى فرزندش ميرزا كاظم آقا بجاى پدر و اعمام خود امامت دارد .\r\nو مرحوم حاج ميرزا محسن آقا صاحب عنوان ( عليه الرحمة و الرضوان ) از اجله و اعيان علما و فقهاء آذربايجان بود ، و بطورىكه در صفحهء مذكورهء « علماء معاصرين » نوشته در اين سال متولد شده و چندى در تبريز تحصيل كرد ، و بعد از آن در سنه 1288 بنجف رفت و آنجا نه سال در خدمت علماء بزرگ درس خواند و با اجازات متعدده در سنه 1297 بتبريز باز آمد و بتدريس طلاب و ترويج احكام و هم در مسجد پدر بزرگوار بامامت پرداخت و در خانه خود بقضاوت و فصل دعاوى مشغول شد ، و بواسطهء دقتى كه در امر مرافعات مىنمود در انظار ملت و دولت و جهتى خاص بهم رسانيد ، و در سنه 1312 به حج بيت اللّه الحرام و در سنه 1320 بمشهد مقدس رفت . و پس از مراجعت برادر كوچكش ميرزا صادق آقا از نجف امور محراب و منبر را بوى واگذاشت ، و چندين كتاب تأليف كرد :\r\nاول كتاب « ايمان ابو طالب ع » . دويم كتاب « تبيين المحجه » بسوى تعيين حجه ، در احوال حضرت حجت ( عجل اللّه تعالى فرجه ) كه چهل حديث در تعيين وى بخصوص از نصوص صريحه آورده و در ضمن آنها احاديث ديگرى نيز ذكر كرده .\r\nو او در سنه 1344 بضعف بصر و ثقل سامعه مبتلا شده تا در شنبه چهارم ماه محرم الحرام سنه 1352 هزار و سيصد و پنجاه و دو ، بنص « علماء معاصرين : 161 » - مطابق 9 اردى به هشت ماه باستانى - وفات كرده ، و بعد از چندى جسدش را حمل بنجف نموده و در وادى - السلام نزد پدرش دفن كردند . و در « الذريعة 2 : ش 2015 » وفاتش را در سنه 1351 نوشته كه آن اشتباه است ، بلكه عبارت را طورى آورده كه در بادى النظر چنين مىرساند كه وى\r\n\r\n","description":"","footnote":"","page_name":" 1863 ","page_number":507},
  {"content":"\r\n\r\nاندكى قبل از برادرش ميرزا صادق آقا ( كه در 1274 مىنويسيم در 6 ذىالقعده 1351 وفات كرده ) رحلت نموده ، لكن بعد از دقت آن هم مىرساند كه صاحب عنوان بعد از ميرزا صادق آقا وفات كرده ، اما ( 1351 ) غلط است .\r\nو به‌هرحال ، وى فرزندى بنام آقا محمد كه از اهل علم است باقى نهاده .\r\n\r\n* ( 1131 - تولد شيخ محمد خطيب كوفى ) *\r\nوى فرزند حاج عبود و خود از علماء اين عصر است كه در اين سال متولد شده و كتابى دارد بنام « الشجرة الطيبة » در آثار علماء منتخبه كه در سنه 1338 از تأليف آن فارغ شده چنان‌كه در جلد اول « اعيان الشيعة » در ضمن مدارك آن نوشته « 1 » .\r\n\r\n* ( 1132 - وفات مرحوم ملا محمد تقى اردكانى ، ره ) *\r\nمرحوم ملا محمد تقى فرزند ابو طالب و خود از بزرگان مجتهدين و مشايخ اسلام و مسلمين بوده ، و از قرارى كه در « المآثر » نوشته در سنه 1257 كه حاجى ميرزا آقاسى غالب علما را محترما بتهران حركت مىداد او را نيز از يزد آوردند و بتدريس مدرسهء فخريه بر -\r\n\r\n\r\n","description":"","footnote":"\r\n( 1 ) در « ذريعه 13 : 35 » گويد : « الشجرة الطيبة فى احوال العلماء المنتخبه » تأليف شيخ محمد قارى تعزيه مشهور بكوفى فرزند حاج عبود عبايچى حائرى است ، در 1338 آن را نگاشته و در 1340 در كربلا وفات يافت . . . در آن احوال 12 امام و فرزندانشان و راويان از امير مؤمنان تا حضرت حجت ( صلوات اللّه عليهم اجمعين ) را ذكر كرده سپس احوال نواب اربعه و شيخ كلينى و صدوق و مفيد و ساير مشاهير علما را در هر قرنى تا زمان تأليف كتاب كه 1338 بوده ، و مؤلف در كتاب خود گويد كه عمرش 72 سال است ، انتهى .\r\nسپس صاحب « ذريعه » فرمايد كه نسخه اصل خط مؤلف را در كربلا ديده است . م .\r\n","page_name":" 1864 ","page_number":508},
  {"content":"\r\n\r\nقرار داشتند ، لكن در « قصص العلماء : 33 » نوشته كه وى به جهت اتهام در اصفهان بخانهء حاجى سيد محمد باقر بيدآبادى پناه آورده و به حكم محمد شاه موقعى كه باصفهان آمد او را بتهران بردند .\r\nو به‌هرحال ، وى در اين سال در تهران وفات كرده و دو نفر فرزند بنام آقا محمد كه بمزيد اعتبار و تعين مشهور بوده ، و شيخ محمد تقى برجا نهاد و آن‌ها هر دو نيز در تهران بوده‌اند .\r\nو ملا محمد تقى صاحب عنوان خود تأليفاتى دارد از آن جمله : كتاب « جواهر الزواهر » در احكام مبانى و ايضاح سرائر ، در اصول فقه .\r\nو او خواهرزادهء ملا اسماعيل عقدائى ( 1230 ج 3 ش 418 ) بوده ، و از مرحوم حاجى سيد محمد باقر بيدآبادى روايت نموده . و روايت مىكند از او برادرزاده‌اش فاضل اردكانى ( 1302 ) .\r\nو وفات صاحب عنوان را در « الذريعة 11 : 46 و غيره » در سنه 1268 نوشته ، و در اين جلد و شماره وفات شيخ محمد تقى مذكور فرزند او را در حدود 1329 ذكر كرده « 1 » .\r\n\r\n* ( 1133 - تولد مطيع شاعر مازندرانى ) *\r\nوى بطورىكه در « الذريعة 9 : 1059 ش 6891 » فرموده ، نامش ميرزا محمد زكى و در « مجمع الفصحا 2 : 451 » و « مدايح معتمديه » ذكر شده ، انتهى .\r\nو « مدايح معتمديه » كتابى است در احوال شعرائى كه در مدح معتمد الدوله منوچهر خان گرجى اشعارى گفته‌اند ، و در « مجمع » فرمايد : عمر معقولى كرده ، و اين بيت را از او آورده :\r\n فرقى ز صبح و شام نكرده است هركه او * با صبح و شام زلف و رخت را قرين كند \r\n\r\n\r\n","description":"","footnote":"\r\n( 1 ) شرح حال صاحب عنوان و اسامى تأليفاتش در « الكرام البررة : 206 - 207 » مذكور و آنجا نيز وفاتش را در 1268 نوشته ، و فرزندش شيخ محمد تقى نيز هم در موضع مذكور و هم به عنوان جداگانه در « نقباء البشر : 249 » ياد شده و وفاتش را همانند ذريعه در حدود 1329 قيد كرده‌اند . م .\r\n","page_name":" 1865 ","page_number":509},
  {"content":"\r\n\r\nو در صفحهء مذكوره « الذريعة » چهار نفر شاعر ديگر بتخلص مطيع ذكر كرده از اين قرار :\r\nاول - مطيع تبريزى كه فرمايد از تبريزيان سكنه عباس‌آباد اصفهان و مردى تاجر بوده و با پسر خود بهند رفته و پسرش آنجا وفات كرده و او نااميد بازگشته و در اصفهان وفات كرد ، و در كتاب « تذكره نصرآبادى : 391 » و « سرو آزاد 57 » و « صبح گلشن : 434 » وى را براى احترام و تعظيم مطيعاى تبريزى نوشته‌اند . دويم - مطيع كاشغرى كه از حكام شهر بوده و نيز در « گلشن » مذكور مزبور است . سيم - مطيع لكهنوى كه نامش لاله رام‌بخش بوده . چهارم - مطيع همدانى كه در « هميشه بهار » ذكر شده ، انتهى « 1 » .\r\n\r\n* ( 1134 - وفات مرحوم ميرزا محمد مهدى نايب الصدر ، ره ) *\r\nوى فرزند مرحوم سيد محمد كاظم بن سيد علينقى بن سيد عليرضا بن ميرزا محمد - باقر حسينى عاملى اصفهانى است .\r\nميرزا محمد باقر از علماء اصفهان بوده و در مسجد شاه امامت مىنموده و در شوال سنه 1123 وفات كرده و در تخت پولاد در توى گنبد تكيهء آقا رضى كه بالاسر مسجد مصلى است دفن شده .\r\nفرزندش سيد عليرضا در روز 2 شنبه 17 ع 2 سنه 1175 وفات كرده و در نزد پدر دفن است . فرزندش سيد علينقى نيز در اين تكيه دفن است .\r\nنواده‌اش ميرزا مهدى صاحب عنوان از علما و فضلاء ممتازين و خيلى با اطلاع در علوم و اخبار ، و در ديانت و تقوى هم معروف بوده « 2 » و خطش وضع مخصوصى داشته و بر بسيارى\r\n\r\n\r\n","description":"","footnote":"\r\n( 1 ) براى اطلاعات بيشتر رجوع بكتاب « فرهنگ سخنوران : 548 » شود . م .\r\n( 2 ) مختصر شرح‌حالى از صاحب عنوان در « فهرست كتب خطى كتابخانه‌هاى اصفهان 1 : 112 » نوشته‌ايم آنجا كه نسخهء اصل كتاب « اعراب و تفسيرست سور من القرآن الكريم » را معرفى كرده و گفته‌ايم كه مؤلف آن حاجى ميرزا زين العابدين شهشهانى از احفاد فاضل سبزوارى و خود از شاگردان مرحوم نايب الصدر بوده است . م .\r\n","page_name":" 1866 ","page_number":510},
  {"content":"\r\n\r\nاين صفحه تماما به خط مرحوم ميرزا محمد مهدى نايب الصدر است روى برگ اول يك « مجموعهء رسائل » خطى از كتابخانه آقاى حاج سيد محمد على روضاتى .\r\n\r\n","description":"","footnote":"","page_name":" 1867 ","page_number":511},
  {"content":"\r\n\r\nاز كتب موقوفه جد اعلى خود ميرزا محمد باقر حواشى متفرقه نوشته ، گويا در هر علمى بر هر كتابى كه به دستش مىافتاده فوائدى مىنوشته .\r\nو در اين سال وفات كرده و در نزد پدران خود در ايوان عقبى گنبد مرقوم دفن شده ، چنان كه در « تذكرة القبور : 62 » فرموده بضميمهء ملاحظه بعضى از مواضع ديگر .\r\n\r\n* ( 1135 - تولد شيخ موسى آل شراره عاملى ) *\r\nوى فرزند شيخ محمد امين آل شراره ، و خود از علما و فقها و اهل شعر و ادب بوده كه در اين سال در بنت جبيل از بلاد بشارهء جبل عامل - چنان‌كه در « الذريعة 8 : ش 407 » نوشته - متولد شده ، و در سنه 1288 بعراق عرب هجرت كرده و آنجا در نزد شاگردان شيخ انصارى درس خوانده ، و پس از چندى بمقدمات مرض سل مبتلا شده ، پس ناچار در سنه 1298 به وطن مألوف بازگشت و بتأليف و ترويج مشغول شد ، و اينك چندين كتاب از او نوشته مىشود :\r\nاول « ارجوزه‌ئى در ميراث » . دويم ارجوزهء « الدرة المنتظمه » در اصول فقه كه آن نظم « رسائل شيخ انصارى » در نهايت مطابقت وجودت است و در سنه 1290 از آن فارغ شده .\r\nو سيد مهدى حكيم ( 1312 ) مبحث حجيت قطع آن را تا آخر استصحاب شرح كرده كه نسخهء آن نزد فرزندش سيد محسن حكيم موجود است . و شيخ عبد الكريم فرزند صاحب عنوان تمام آن را شرح نوشته .\r\nو بالاخره ، مرحوم شيخ موسى پس از مدت چهل و هفت سال قمرى عمر در سنه 1304 هزار و سيصد و چهار وفات كرد . و فرزندش شيخ عبد الكريم مذكور در ( 1297 ) بيايد .\r\nپايان جلد پنجم مكارم الآثار 29 جمادى الآخرة 1396\r\n\r\n","description":"","footnote":"","page_name":" 1868 ","page_number":512},
  {"content":"\r\n\r\n\r\nفهرست عناوين جلد پنجم\r\nآتش لكهنوى ميرزا حيدر على 1720\r\nآفى شاعر هندى 1792\r\nآقا بزرگ امام جمعه سدهى سيد على 1758\r\nآقاسى ( حاجى ميرزا ) 1791\r\nآقا نجفى اصفهانى حاج شيخ محمد تقى 1662\r\nآقاى پشاركى ملا محمد حسين 1835\r\nابراهيم آملى مازندرانى ( حاجى ميرزا ) 1673\r\nابراهيم حجة الاسلام شيرازى ( حاجى ميرزا ) 1491\r\nابراهيم رياحى مغربى ( شيخ ) 1838\r\nابراهيم مشترى خراسانى ( حاجى ميرزا ) 1751\r\nابراهيم نادرى كازرونى ( حاج ميرزا ) 1622\r\nابو بكر حضرمى علوى ( سيد ) 1674\r\nابو الحسن اصطهباناتى ( حاجى ميرزا ) 1500\r\nابو الحسن خان ايلچى شيرازى ( حاجى ميرزا ) 1676\r\nابو الحسن دستغيبى شيرازى ( ميرزا ) 1670\r\nابو الحسن طبيب تفرشى ( دكتر ) 1651\r\nابو الحسن فراهانى عراقى ( حاج ميرزا ) 1854\r\nابو الحسن كشميرى ( سيد ) 1631\r\nابو الحسن ميرزا حاجى شيخ الرئيس قاجار 1753\r\nابو الحسن هنر جهرمى ( حاج شيخ ) 1853\r\nابو طالب فخر الدّين زنجانى ( حاج ميرزا ) 1597\r\nابو طالب همدانى ( سيد ) 1813\r\nابو عبد اللّه شمس الدّين زنجانى ( حاجى ميرزا ) 1661\r\nابو الفتح خان دهقان سامانى ( حاجى ميرزا ) 1652\r\nابو الفتح خان طوطى آذربايجانى 1502\r\nابو القاسم انجوى شيرازى ( ميرزا ) 1563\r\nابو القاسم بوشهرى ( سيد ) 1840\r\nابو القاسم نباتى آذربايگانى ( سيد ) 1677\r\n\r\n","description":"","footnote":"","page_name":" 1869 ","page_number":513},
  {"content":"\r\n\r\nابو القاسم نراقى كاشانى ( حاج ميرزا ) 1522\r\nابو المكارم زنجانى ( حاج ميرزا ) 1502\r\nابو النصر منفلوطى مصرى 1572\r\nابو الهدى رفاعى خالدى صيادى ( شيخ ) 1846\r\nاحمد آقا خسروشاهى ( حاج سيد ) 1840\r\nاحمد اديب پيشاورى ( سيد ) 1623\r\nاحمد امين عاملى ( سيد ) 1471\r\nاحمد بغدادى حائرى ( شيخ ) 1660\r\nاحمد چهارسوئى ( آقا ميرزا ) 1704\r\nاحمد دجيلى ( شيخ ) 1793\r\nاحمد شاكر آلوسى بغدادى ( سيد ) 1677\r\nاحمد كمال پاشاى اثرى مصرى 1854\r\nاحمد مجتهد تبريزى ( ميرزا ) 1790\r\nاحمد مدحت افندى اسلامبولى 1625\r\nاحمد مدرس خراشادى ( ملا ) 1623\r\nاحمد مشهدى نجفى ( شيخ ) 1602\r\nاحمد يارخان آفى شاعر هندى 1792\r\nاختر تبريزى ( ميرزا مهدى ) 1492\r\nادوارد هفتم پادشاه انگليس 1541\r\nاديب پيشاورى سيد احمد 1623\r\nاسد اللّه بيك امير سنه اردلانى 1678\r\nاسد اللّه غالب شاعر تبريزى 1496\r\nاسرار تبريزى عليشاه 1798\r\nاسماعيل حيرت طهرانى ( ميرزا ) 1472\r\nاسماعيل شيرازى ( حاجى ميرزا ) 1564\r\nاسماعيل صدر ( حاجى سيد ) 1565\r\nاسماعيل علوى سبزوارى ( حاج ميرزا ) 1679\r\nاسماعيل فدائى آستانى ( حاج ملا ) 1671\r\nاسماعيل قمى ( حاج سيد ) 1719\r\nاسماعيل يلداى آذربايگانى ( آقا ) 1567\r\nاشراق اصفهانى ميرزا عبد الرزاق 1756\r\nاصلان خان دنبلى ( امير ) 1473\r\nافسر شاعر كردستانى ميرزا مرتضى 1696\r\nامام‌بخش ناسخ لكهنوى 1473\r\nامير سنه اردلانى اسد اللّه بيك 1678\r\nامير تبريزى ملا نجفعلى 1554\r\nامين جندى شامى ( شيخ ) 1523\r\nامين يمينى بيك شهرزورى 1656\r\nاويس ميرزا معتمد الدوله قاجار ( سلطان ) 1453\r\nباقر كاظمينى ( شيخ ) 1568\r\nباقر بن سيد محمد مدير الاطباء رشتى ( ميرزا ) 1794\r\nبسمل شيرازى حاجى على اكبر نواب 1723\r\nبقاء مير سيد محمد 1542\r\nبهاء الحق هندى سندى ( شيخ ) 1518\r\nبهار شاعر دارابى ميرزا محمد على 1633\r\nبيدل شيرازى حاجى ميرزا رحيم 1569\r\nتسليم شاعر اصفهانى ميرزا صادق 1508\r\n\r\n","description":"","footnote":"","page_name":" 1870 ","page_number":514},
  {"content":"\r\n\r\nتوماس اديسون اروپائى 1701\r\nثاقب ميرزا محمد حسين 1577\r\nجعفر آل زوين نجفى ( سيد ) 1754\r\nجعفر تبريزى ( حاج ميرزا ) 1681\r\nجعفر شروقى ( شيخ ) 1603\r\nجعفر قزوينى ( سيد ) 1795\r\nجعفر كربلائى ( ميرزا ) 1557\r\nجعفر كشفى ( سيد ) 1855\r\nجلال الدّين عنقاى شاعر طالقانى 1839\r\nجمال الدّين اسدآبادى افغانى ( سيد ) 1455\r\nجواد طارمى ( حاجى شيخ ) 1717\r\nجيمز مرويه انگليسى 1796\r\nحاجى كرباسى محمد ابراهيم 1643\r\nحاوى شاعر سنندجى حسينقلى خان 1720\r\nحبيب اللّه خان مشير الملك انصارى 1544\r\nحبيب اللّه مشهدى ( حاج ميرزا ) 1842\r\nحبيبه خانم شاعره هرسكى 1683\r\nحجت نجف‌آبادى سيد ناصر الدّين 1580\r\nحزين شوشترى ميرزا محمد على 1850\r\nحسن بزاز موصلى ( ملا ) 1556\r\nحسن رشديه تبريزى ( حاج ميرزا ) 1858\r\nحسن رئيس الاطباء شيرازى ( حاجى ميرزا سيد ) 1627\r\nحسن سامانى شاعر چارمحلى ( ميرزا ) 1719\r\nحسن سامانى شيرازى ( ميرزا ) 1524\r\nحسن طسوجى خوئى ( ملا ) 1755\r\nحسن علوى سبزوارى ( حاج ميرزا ) 1504\r\nحسن گوهر قراچه‌داغى ( ميرزا ) 1843\r\nحسن يوسف عاملى ( سيد ) 1625\r\nحسونه نواوى ازهرى ( شيخ ) 1505\r\nحسين آقا قاضى تبريزى ( حاجى ميرزا ) 1473\r\nحسين آل محيى الدّين نجفى ( شيخ ) 1657\r\nحسين حقير شاعر دزفولى ( ملا ) 1628\r\nحسين خان تفريشى ( ميرزا ) 1505\r\nحسين عدل الملك شام غازانى ( حاج سيد ) 1546\r\nحسين قبيسى ( شيخ ) 1569\r\nحسين بن محمد تقى نورى ( حاج ميرزا ) 1461\r\nحسين مدرس رضوى ( ميرزا سيد ) 1554\r\nحسين موسوى بعلبكى ( سيد ) 1569\r\nحسينقلى خان مخبر الدوله تهرانى 1750\r\nحشمت بدخشانى مير محتشم عليخان 1725\r\nحقير شاعر دزفولى ملا حسين 1628\r\nحيدر على آتش شاعر لكهنوى 1720\r\nحيرت ابو الحسن ميرزا شيخ الرئيس 1753\r\nحيرت طهرانى ميرزا اسماعيل 1472\r\nخاور دنبلى محمود خان 1579\r\nخسروى شاعر قاجار محمد باقر ميرزا 1848\r\nخضر عفكاوى نجفى ( شيخ ) 1506\r\n\r\n","description":"","footnote":"","page_name":" 1871 ","page_number":515},
  {"content":"\r\n\r\nخيرات احمد على نكرپالى ( مولوى سيد ) 1745\r\nداعى شاعر دزفولى 1527\r\nدفترى شاعر بروجنى 1511\r\nدهقان شاعر سامانى ابو الفتح 1652\r\nرحيم بيدل شيرازى ( حاجى ميرزا ) 1569\r\nرشحه اصفهانى ميرزا محمد باقر 1847\r\nركن الملك شيرازى اصفهانى 1475\r\nزخمى شاعر هندوستانى 1859\r\nزين العابدين امام جمعه تهرانى ( حاج ميرزا ) 1650\r\nزين العابدين خان خوشنويس شيرازى ( ميرزا ) 1860\r\nزين العابدين سلماسى ( ملا ) 1834\r\nژبر خاورشناس اروپائى 1721\r\nسامانى شاعر چهارمحلى ميرزا حسن 1719\r\nسامانى شيرازى ميرزا حسن 1524\r\nسليمان خان ركن الملك ( ميرزا ) 1475\r\nسليمان قطيفى ( شيخ ) 1844\r\nشاطر عباس صبوحى قمى 1547\r\nشاه جهان شاعره هندى 1479\r\nشريعت اصفهانى حاج شيخ فتح اللّه 1816\r\nشمس الدّين سامى بيك اسلامبولى 1832\r\nشمس العلماء گركانى تهرانى حاج ميرزا محمد حسين 1692\r\nشهيد ثالث حاج ملا محمد تقى برغانى 1707\r\nشورش اصفهان 1803\r\nشيخ الرئيس قاجار ابو الحسن ميرزا ( حاجى ) 1753\r\nصادق تسليم شاعر اصفهانى ( ميرزا ) 1508\r\nصادق فانى شاعر تبريزى ( ميرزا ) 1509\r\nصبوحى قمى شاطر عباس 1547\r\nصبورى رشتى ميرزا باقر 1794\r\nصالح تميمى كاظمينى ( شيخ ) 1647\r\nصالح قزوينى حلى ( ميرزا ) 1546\r\nصدر الدّين دزفولى ( آقا سيد ) 1558\r\nصفدر كشميرى ( سيد ) 1494\r\nصنعت شاعر لارى 1756\r\nطاهر دجيلى نجفى ( شيخ ) 1628\r\nطاهر نيرى شاعر شيرازى ( ميرزا ) 1525\r\nطرب شاعر مرودشتى محمد رفيع خان 1694\r\nطوطى آذربايگانى ابو الفتح خان 1502\r\nظل السلطان قاجار مسعود ميرزا 1814\r\nعارف شاعر شيرازى على اكبر 1659\r\nعارف شاعر كازرونى 1570\r\nعباس صبوحى قمى ( شاطر ) 1547\r\nعباس ميرزاى ملك‌آراى قاجار 1494\r\nعبد الجواد كرباسى ( حاجى ميرزا ) 1479\r\nعبد الحميد خان ثانى عثمانى ( سلطان ) 1651\r\n\r\n","description":"","footnote":"","page_name":" 1872 ","page_number":516},
  {"content":"\r\n\r\nعبد الرحمن خان افغان ( امير ) 1629\r\nعبد الرحمن قادرى بغدادى ( سيد ) 1657\r\nعبد الرحيم سلطان القراء تبريزى ( شيخ ) 1489\r\nعبد الرحيم صفىپورى هندى ( شيخ ) 1861\r\nعبد الرحيم كرباسى ( ميرزا ) 1454\r\nعبد الرزاق اشراق اصفهانى ( ميرزا ) 1756\r\nعبد السلام هندى ( قاضى ) 1548\r\nعبد الغفار حاجى نجم الدوله اصفهانى 1599\r\nعبد الفتاح افندى شواف بغدادى 1722\r\nعبد اللّه بروجردى ( شيخ ) 1526\r\nعبد اللّه بهبهانى ( سيد ) 1684\r\nعبد اللّه داعى شاعر دزفولى ( سيد ) 1527\r\nعبد اللّه راينى كرمانى ( شيخ ) 1480\r\nعبد اللّه زنوزى ( ملا ) 1550\r\nعبد اللّه گلپايگانى ( شيخ ) 1570\r\nعبد اللّه مازندرانى ( حاج شيخ ) 1530\r\nعبد اللّه هرندى ( حاج ملا ) 1531\r\nعبد المجيد مجيد شاعر كردستانى ( ميرزا ) 1549\r\nعبد المجيد ميرزا عين الدوله قاجار 1686\r\nعبد النبى امام جمعه شيرازى ( حاج شيخ ) 1844\r\nعبد النبى كاظمينى ( شيخ ) 1518\r\nعبد الوهاب شيخ الاسلام مشهدى ( ملا ) 1686\r\nعبد الوهاب قزوينى ( حاج ملا ) 1736\r\nعطاء اللّه ثانى شيخ الاسلام ( ميرزا ) 1571\r\nعطاء اللّه چهارسوئى ( ميرزا ) 1819\r\nعلى آقا ايروانى تبريزى ( حاجى سيد ) 1562\r\nعلى آقا وفا عليشاه شيرازى ( حاج ميرزا ) 1742\r\nعلى اردكانى ( ميرزا ) 1605\r\nعلى امام جمعه دزفولى ( سيد ) 1862\r\nعلى حاج آقا بزرگ امام جمعه ( حاج مير سيد ) 1758\r\nعلى زويع حسينى ( سيد ) 1509\r\nعلى عاملى ( سيد ) 1629\r\nعلى غريفى ( سيد ) 1756\r\nعلى قطيفى ( شيخ ) 1845\r\nعلى ميكده آشتيانى ( ميرزا ) 1458\r\nعلى اصغر سياف شيرازى 1687\r\nعلى اكبر عارف شيرازى ( ميرزا آقا ) 1659\r\nعلى اكبر خان ناظم الاطباء كرمانى ( ميرزا ) 1701\r\nعلى اكبر نواب بسمل شيرازى ( حاجى ) 1723\r\nعليخان امين الدوله ( حاج ميرزا ) 1595\r\nعليخان ملك‌الشعراء تهرانى 1746\r\nعليشاه اسرار تبريزى 1798\r\nعلىمحمد اژه‌اى ( ميرزا ) 1833\r\n\r\n","description":"","footnote":"","page_name":" 1873 ","page_number":517},
  {"content":"\r\n\r\nعلىمحمد دلدارى ( سيد ) 1621\r\nعلينقى جنابذى ( شيخ ) 1630\r\nعلينقى زنجانى ( حاج ميرزا ) 1555\r\nعمان سامانى ( ميرزا نور اللّه ) 1785\r\nعنقاى شاعر طالقانى جلال الدّين 1839\r\nعين القضاة خوئى ( آقا محمد ) 1499\r\nغالب شاعر تبريزى 1496\r\nغلامرضا آرانى كاشانى ( شيخ ) 1799\r\nغلامعلى حاج مير ولى لاريجانى ( سيد ) 1799\r\nغنى نقى رضوى ( مير ) 1541\r\nفتح اللّه شريعت اصفهانى ( حاج شيخ ) 1816\r\nفدوى شاعر زنوزى خوئى ملا مهر على 1696\r\nفرخ اسماعيل افندى قريمى 1533\r\nفضل اللّه شهيد ( حاجى شيخ ) 1605\r\nفطنت شاعره طرابزونى 1572\r\nفقير محمد خان گوياى شاعر لكهنوى 1800\r\nفكار شيرازى آقا لطف‌على 1845\r\nفلاماريون منجم فرانسوى 1551\r\nقتل عام نجيب پاشا در كربلا 1582\r\nقهرمان ميرزاى قاجار 1510\r\nكاشف دزفولى آقا سيد صدر الدّين 1558\r\nكاظم رشتى ( حاجى سيد ) 1600\r\nكاظم سبتى سهلانى ( شيخ ) 1572\r\nكاظم طبيب ( ميرزا ) 1669\r\nكامران ميرزا ( شاهزاده ) 1688\r\nكمال الملك نقاش كاشانى ميرزا محمد خان 1745\r\nگلبن فراهانى حاج ميرزا محمد حسين 1741\r\nگوياى شاعر لكهنوى فقير محمد خان 1800\r\nلطف‌على تبريزى ( حاج ميرزا ) 1688\r\nلطف‌على فكار شيرازى ( آقا ) 1845\r\nليلى شاعره اسلامبولى 1761\r\nماد شرف خانم مستوره شاعره كردستانى 1724\r\nمجيد شاعر كردستانى 1549\r\nمحبوب‌على عارف كاشانى 1622\r\nمحتشم على خان حشمت شاعر بدخشانى ( مير ) 1725\r\nمحدث نورى حاجى ميرزا حسين 1461\r\nمحسن آقا مجتهد تبريزى ( حاج ميرزا ) 1862\r\nمحمد آل بحر العلوم ( سيد ) 1636\r\nمحمد ابن الملاى شوشترى ( شيخ ) 1480\r\nمحمد بقاء ( مير سيد ) 1542\r\nمحمد بيرم خامس تونسى 1533\r\nمحمد جزائرى دمشقى ( سيد ) 1725\r\nمحمد حلى ( حاجى سيد ) 1691\r\nمحمد خان خامس عثمانى ( سلطان ) 1672\r\nمحمد خان زنگنه‌اى امير نظام 1800\r\n\r\n","description":"","footnote":"","page_name":" 1874 ","page_number":518},
  {"content":"\r\n\r\nمحمد خان كرمانى ( حاجى ) 1699\r\nمحمد خان كمال الملك نقاش كاشانى ( ميرزا ) 1745\r\nمحمد خطيب كوفى ( شيخ ) 1864\r\nمحمد ذهنى افندى 1690\r\nمحمد رضوى مشهدى باشتينى ( ميرزا ) 1764 و 1825\r\nمحمد سنگلجى ( مير سيد ) 1543\r\nمحمد شاعر صائب تركى عثمانى 1691\r\nمحمد شوكانى يمنى ( شيخ ) 1493\r\nمحمد عصار طهرانى ( حاج سيد ) 1765\r\nمحمد عين القضاة خوئى ( آقا ) 1499\r\nمحمد فلكى مرعشى ( سيد ) 1761\r\nمحمد قصير خراسانى ( حاج سيد ) 1487\r\nمحمد للهء شيرازى ( آقا ) 1511\r\nمحمد مشهدى ( حاج ملا ) 1553\r\nمحمد مصباح بربير بيروتى ( شيخ ) 1659\r\nمحمد مظهر شاعر زواره‌اى ( سيد ) 1481\r\nمحمد هروى حسينى ( حاج سيد ) 1540\r\nمحمد ابراهيم دلدارى ( حاجى سيد ) 1611\r\nمحمد ابراهيم حاجى كرباسى 1643\r\nمحمد ابراهيم قزوينى اصفهانى ( حاجى ) 1637\r\nمحمد ابراهيم منظور شاعر شيرازى ( آقا ) 1482\r\nمحمد اسماعيل خان مصلح السلطنه اصفهانى 1632\r\nمحمد امجد على شاعر لكهنوى 1744\r\nمحمد امين دفترى شاعر بروجنى 1511\r\nمحمد باقر حجة الاسلام ( حاجى سيد ) 1614\r\nمحمد باقر درچه‌اى ( سيد ) 1766\r\nمحمد باقر رشحه اصفهانى ( ميرزا ) 1847\r\nمحمد باقر كره‌رودى كنگاورى ( ملا ) 1544\r\nمحمد باقر ميرزاى خسروى شاعر قاجار 1848\r\nمحمد باقر نجم‌آبادى تهرانى ( حاج شيخ ) 1781\r\nمحمد باقر واعظ تهرانى ( حاجى ملا ) 1488\r\nمحمد تقى آقا نجفى اصفهانى ( حاج شيخ ) 1662\r\nمحمد تقى اردكانى ( ملا ) 1864\r\nمحمد تقى برغانى قزوينى شهيد ثالث 1707\r\nمحمد تقى پشت مشهدى ( حاجى سيد ) 1575\r\nمحمد تقى شيرازى ( حاجى ميرزا ) 1534\r\nمحمد تقى علىآبادى مازندرانى ( ميرزا ) 1517\r\nمحمد تقى همدانى ( شيخ ) 1726\r\nمحمد جعفر بهبهانى ( آقا ) 1483\r\n\r\n","description":"","footnote":"","page_name":" 1875 ","page_number":519},
  {"content":"\r\n\r\nمحمد جعفر شهرستانى ( ميرزا ) 1633\r\nمحمد جعفر محبوب‌على عارف كاشانى ( حاجى ملا ) 1622\r\nمحمد جواد ملا كتاب ( شيخ ) 1782\r\nمحمد حامد افندى بغدادى ( سيد ) 1670\r\nمحمد حسن بيات مشهدى ( حاجى ملا ) 1647\r\nمحمد حسن خان اعتماد السلطنه مقدم 1585\r\nمحمد حسن زنجانى ( ملا ) 1516\r\nمحمد حسن على شاعر ماهلى ( ملا ) 1577\r\nمحمد حسن على يارى ( ميرزا ) 1823\r\nمحمد حسن نجفى صاحب جواهر ( حاج شيخ ) 1826\r\nمحمد حسن موسوى اصفهانى ( سيد ) 1727\r\nمحمد حسين اصفهانى ( شيخ ) 1484\r\nمحمد حسين ثاقب شيرازى ( ميرزا ) 1577\r\nمحمد حسين خان ذكاء الملك ( ميرزا ) 1491\r\nمحمد حسين شمس العلماء گركانى ( حاج ميرزا ) 1692\r\nمحمد حسين شهرستانى ( حاجى ميرزا ) 1536\r\nمحمد حسين فشاركى ( ملا ) 1835\r\nمحمد حسين گلبن شاعر فراهانى ( حاج ميرزا ) 1741\r\nمحمد حسين ميرزا حشمة الدوله قاجار 1694\r\nمحمد حسين نايب الصدر شيرازى ( ميرزا ) 1495\r\nمحمد حسين نجفى اصفهانى ( حاج شيخ ) 1807\r\nمحمد حسين همافر عراقى ( ميرزا ) 1802\r\nمحمد رضا تهرانى ( ميرزا ) 1743\r\nمحمد رضا همدانى ( حاج ميرزا ) 1649\r\nمحمد رفيع خان طرب شاعر مرودشتى 1694\r\nمحمد زكى مطيع شاعر مازندرانى ( ميرزا ) 1865\r\nمحمد سعيد نجفى حبوبى ( سيد ) 1821\r\nمحمد شفيع خوئى ( حاجى ملا ) 1804\r\nمحمد صادق دلدارى ( سيد ) 1577\r\nمحمد صادق مطرب شاعر خوانسارى 1539\r\nمحمد عابد سندى ( شيخ ) 1552\r\nمحمد عبد الحى لكهنوى حنفى 1747\r\nمحمد عبده مصرى ( شيخ ) 1573\r\nمحمد على بهار شاعر دارابى ( ميرزا ) 1633\r\nمحمد على پاشا خديو مصرى 1792 و 1849\r\nمحمد على حزين شوشترى ( ميرزا ) 1850\r\nمحمد على خوانسارى ( ملا ) 1486\r\nمحمد على شاه عبد العظيمى ( سيد ) 1557\r\nمحمد على مازندرانى ( ملا ) 1851\r\n\r\n","description":"","footnote":"","page_name":" 1876 ","page_number":520},
  {"content":"\r\n\r\nمحمد قلى هندى ( سيد ) 1612\r\nمحمد كاظم بيك‌زاده دزفولى ( آقا ) 1578\r\nمحمد كاظم خراسانى ( آخوند ملا ) 1512\r\nمحمد معصوم شيرازى ( حاج ) 1783\r\nمحمد مهدى استرآبادى ( ملا ) 1611\r\nمحمد مهدى امام جمعه اصفهان ( مير ) 1453\r\nمحمد مهدى امام جمعه طهران ( مير ) 1703\r\nمحمد مهدى جوباره‌ئى ( حاج ميرزا ) 1650\r\nمحمد مهدى عشرت فراهانى ( ميرزا ) 1635\r\nمحمد مهدى كربلائى ( سيد ) 1634\r\nمحمد مهدى نايب الصدر ( ميرزا ) 1866\r\nمحمد هاشم تنكابنى ( سيد ) 1695\r\nمحمد هاشم ميرزاى جناب 1635\r\nمحمد ولى خان امير اكرم تنكابنى 1784\r\nمحمود خان خاوردنبلى 1579\r\nمحمود واعظ قمى ( حاج ملا ) 1852\r\nمرتضى افسر شاعر كردستانى ( ميرزا ) 1696\r\nمستوره شاعره كردستانى ماه شرف خانم 1724\r\nمسيح تهرانى ( حاجى ميرزا ) 1700\r\nمسيح چهارسوئى ( آقا ميرزا ) 1496\r\nمشترى خراسانى حاج ميرزا ابراهيم 1751\r\nمصطفى بولاقى مالكى ( شيخ ) 1734\r\nمطرب شاعر خراسانى محمد صادق 1539\r\nمطيع مازندرانى ميرزا محمد زكى 1865\r\nمظهر شاعر زواره‌اى سيد محمد 1481\r\nمنصور ميرزا محمد حسين نايب الصدر 1496\r\nمنظور شاعر شيرازى 1482\r\nمهدى اختر تبريزى ( ميرزا ) 1492\r\nمهدى حكيم طالقانى ( سيد ) 1802\r\nمهدى واعظ كبير مشهدى ( حاج شيخ ) 1499\r\nمهر على فدوى شاعر زنوزى خوئى ( ملا ) 1696\r\nموسى آقاى تبريزى ( حاجى ميرزا ) 1580\r\nموسى آل شراره عاملى ( شيخ ) 1868\r\nميكده آشتيانى ميرزا على 1458\r\nنادرى كازرونى حاجى ميرزا ابراهيم 1622\r\nناصر الدّين حجت نجف‌آبادى ( سيد ) 1580\r\nنايب الصدر اصفهانى ميرزا محمد مهدى 1866\r\nنايب الصدر شيرازى ميرزا محمد حسين 1495\r\nنثار شاعر قشقائى 1690\r\nنجفعلى امين تبريزى ( ملا ) 1554\r\nنجم الدوله اصفهانى ( حاجى ) 1599\r\nنشاط شاعر كاته‌لى 1636\r\n\r\n","description":"","footnote":"","page_name":" 1877 ","page_number":521},
  {"content":"\r\n\r\nنظام الدّين خان مهندس الممالك كاشانى ( ميرزا ) 1620\r\nنور الاصفياء اورنگ‌آبادى ( سيد ) 1514\r\nنور اللّه عمان سامانى ( ميرزا ) 1585\r\nنيرى شاعر شيرازى ميرزا طاهر 1525\r\nهاشم آل بحر العلوم ( سيد ) 1515\r\nهنر شاعر جهرمى حاج شيخ ابو الحسن 1853\r\nولى لاريجانى سيد غلامعلى ( حاج مير ) 1799\r\nيحيى يزدى ( سيد ) 1734\r\nيعقوب پاشا ارتين مصرى 1668\r\nيلداى شاعر آذربايگانى ( آقا اسماعيل ) 1567\r\nيوسف شاعر بحرينى ( شيخ ) 1515\r\nيوسف نقيب الاشراف تبريزى ( ميرزا ) 1697\r\n\r\n","description":"","footnote":"","page_name":" 1878 ","page_number":522},
  {"content":"\r\n . \r\n","description":"","footnote":"","page_name":" 1879 ","page_number":523},
  {"content":"\r\n\r\nتصوير قلمى مرحوم حجة الاسلام حاج سيد محمد باقر شفتى ( شماره 957 ص 1614 )\r\n\r\n","description":"","footnote":"","page_name":" 1880 ","page_number":524},
  {"content":"\r\n\r\nخط و مهر مرحوم سيد حجة الاسلام شفتى مذكور درباره استشهاد مرحوم حاج ملا محمد شفيع خوئى ( ص 1804 )\r\n\r\n","description":"","footnote":"","page_name":" 1881 ","page_number":525},
  {"content":"\r\n\r\nتوضيحى راجع بمجلدات چاپ‌شده مكارم الآثار * در سال 1377 تعداد 900 نسخه با كاغذ عادى و 100 نسخه با كاغذ سفيد از جلد اول بطبع رسيد كه بالغ بر يك‌صد نسخهء آن ناقص و بقيه با كاغذ عادى و جلد شميز هر نسخه به قيمت 80 ريال تعيين شده و 20 ريال تخفيف بمراكز نشر تهران و شهرها فرستاده شد .\r\n* در سال 1382 تعداد 900 نسخه كاغذ عادى و 100 نسخه كاغذ سفيد از جلد دوم چاپ شد كه بالغ بر يك‌صد نسخه آن باز غير قابل انتفاع و بقيه با كاغذ عادى و جلد شميز هر نسخه ببهاى 120 ريال و 30 ريال تخفيف فروشنده توزيع گرديد .\r\n* مع الاسف در طول ده‌پانزده سال بيش از چهارصد نسخه از مجموع دو جلد فوق به فروش نرسيد و مقدارى مفقود و بقيه با زحمت بسيار مرجوع شد . در اين خلال بيش از پانصد نسخه از آنها برايگان هديه ارباب فضل و كمال ، و تتمه نسخه‌ها به قيمت پشت جلد ( جمعا بيست تومان ) باداره فرهنگ و هنر منتقل گرديد كه در يك مجلد صحافى شده و هر نسخه ( 1 - 2 ) سى و پنج تومان به فروش مىرسد .\r\n* در اين اواخر حدود 50 نسخه جلد 1 و 2 با كاغذ سفيد كه باقىمانده بود با صرف بيش از ده تومان خرج صحافى ( توسط كارگاه دهخداى تهران ) جلد شد و هر نسخه ( 1 - 2 ) به قيمت شصت تومان به كتاب‌فروشى طهورى تهران و ثقفى اصفهان منتقل گرديد .\r\n* بهاى جلد سوم زركوب 250 ريال * بهاى جلد چهارم 250 ريال\r\n* بهاى جلد پنجم 300 ريال\r\n* لازم بيادآورى است كه پيش از اتمام طبع جلد 3 حدود 200 نسخه را چاپخانه بدستور انجمن كتاب به صورت ناقص با جلد شميز ساخته و در نمايشگاه كتاب گذاردند و اشتباها تعدادى از اين نسخ ناقص به فروش رفت . لزوما يادآور مىشود كه نسخه‌هاى جلد شميزى به علت نقصان اول و آخر از درجه اعتبار ساقط است و دارندگان آنها لطفا بهر وسيله مىتوانند با نسخه كامل جلد طلاكوب بدون پرداخت مبلغ اضافى تعويض فرمايند .\r\n\r\n\r\n","description":"","footnote":"","page_name":" 1882 ","page_number":526}
  ]