[
  {"content":"\r\n . \r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nتاريخ معاصر\r\n2\r\nحيات يحيى\r\nجلد دوم\r\nتاليف يحيى دولت آبادى\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nانتشارات عطار : خيابان انقلاب - خيابان ارديبهشت - تلفن : 6409323\r\nانتشارات فردوس : خيابان مجاهدين اسلام - شماره 262 - تلفن : 302533\r\nحيات يحيى ( جلد دوم )\r\nتأليف : يحيى دولت آبادى\r\nچاپ پنجم : 1371 - تهران\r\nچاپ : چاپخانه تابش\r\nتيراژ : 3000 نسخه\r\nهمه حقوق محفوظ است .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n[ جلد دوم 
  ]\r\nبنام ايزد مهربان اكنون كه پس از گذشتن ده سال از رحلت پدر بزرگوارم بفضل الهى و مجاهدت و ارادهء خستگىناپذير مادر فداكارم كه پس از فوت شوهر ارجمند خود دقيقه‌يى از خيال طبع كتب و آثار او نياسود و همچنين بسعى و جديت و علاقهء بيحدوحصر يكى از جوانان دانشمند و فعال خانواده ، آقاى ناصر دولت‌آبادى كه چه در زمان حيات و چه پس از مرگ پدرم عشق و علاقهء بىپايانى بجمع‌آورى و نشر آثار او ابراز و اكنون در فراهم آوردن وسائل چاپ كتاب حيات يحيى بيش از هركس جديت و مساعدت نموده‌اند ، موفق بتقديم اين اثر نفيس به هموطنان گرامى مىشويم . نگارنده بسى شرمسار است كه با قلم ناتوان و شخصيت ناچيز خود در مقابل عظمت اين كتاب و نويسندهء آن بخويش اجازهء نوشتن مقدمه بدهد ولى چون شوق و لذت اينكه مىبينم با چاپ اين اثر يكى از آرزوهاى پدرم برآورده شده به من جرأت اين جسارت را داده ، اميدوارم خوانندگان گرامى هم عذر مرا از اين نظر كه محركم مهر فرزندى است نه حس خودنمايى بپذيرند .\r\nپدرم مرحوم حاجى ميرزا يحيى دولت‌آبادى كه هشتاد سال عمر گرانمايهء خود را صرف خدمت به ملت و مملكت نموده و حيات خويش را سراسر در راه نشر معارف و تنوير افكار عمومى و دفاع از منافع وطن و مبارزه با بيگانگان و بيگانه‌پرستان سپرى ساخت خوشبختانه معروف‌تر از آنست كه من در اينجا نيازمند بمعرفى و شناساندن او باشم خصوصا كه او خود با قلم شيواى حق‌نويس ، داستان زندگى پرافتخار خويش را در چهار جلد بنام حيات يحيى برشتهء نگارش درآورده كه كتاب حاضر جلد دوم آنست و اميد است بحسن توجه و استقبال عامه بچاب و نشر مجلدات ديگر اين اثر نفيس نيز توفيق بيابيم .\r\nاما علت آنكه چاپ اين جلد را مقدم داشتيم اين بود كه در سالهاى اخير ديده شد هموطنان عزيز علاقهء مخصوصى بدانستن تاريخ صدر مشروطيت ايران و چگونگى اين انقلاب تاريخى ابراز و بنوشتجات و كتب مربوط به آن توجه خاصى مبذول ميدارند و چون در اين جلد نويسندهء آن‌كه خود يكى از اعضاء فعال حوزهء مركزى انقلاب بوده ، مشهودات روزانهء خويش را بتفصيل نگاشته ، بر آن شديم كه اين مجلد را مقدمتا بعنوان نمونه تقديم علاقمندان نموده سپس بطبع جلدهاى ديگر كتاب بپردازيم . ضمنا در اينجا بطور اجمال\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nيادآور مىشود كه جلد اول حيات يحيى يك قسمت مشتمل است بر گزارش ايام شباب و دوران تحصيل نويسنده و بقيهء آن تاريخ گوياى تأسيس و ايجاد فرهنگ نوين ايران است و جلد سوم آن دنبالهء حوادث مربوط بمشروطيت را حاكى است و جلد چهارم بمهاجرت مليون در اوايل جنگ بين المللى اول آغاز و تا انقراض سلطنت قاجاريه و دوران پادشاهى رضا خان امتداد دارد و بدين ترتيب چهار جلد كتاب مزبور يكدورهء كامل تاريخ سياسى ايران در نيم قرن اخير بشمار مىرود و در اينجا بمناسبت ، آثار ديگر پدر بزرگوارم را هم فهرست‌وار نام ميبرم كه آنچه از قلم شيواى او بيادگار مانده كتاب على اولين كتاب كلاسى است كه در ايران براى تدريس در مدارس جديد در 53 سال پيش نوشته شده و طبع و نشر گرديده ؛ دورهء زندگانى يا غصب حق اطفال - ارمغان يحيى - نهال ادب ايران حقيقى به زبان فرانسه - راهنماى انتخاب حقايق - تذكر حقيقت - داستان شهرناز - سرگذشت درويش چنته - لبخند فردوسى - گنگره نژادى - كتاب ارديبهشت در دو جلد - شرح احوال قائم مقام فراهانى - شرح‌حال ميرزا تقى خان اميركبير - اصفهان و بيگانگان - مكتوب به آكادمى تربيت - اراده - روان‌نامه ( دو كتاب اخير از كتب فلسفى است كه بتقاضاى وزارت فرهنگ از فرانسه به فارسى ترجمه كرده‌اند ) آئين در ايران و زندگانى على ابن ابيطالب كه تا روز آخر عمر بنگارش آن اشتغال داشته و ناتمام ماند .\r\nاز آثار مزبور كتابهاى سرگذشت درويش چنته - لبخند فردوسى - جلد دوم ارديبهشت اصفهان و بيگانگان - تربيت اراده - روان‌نامه - آئين در ايران - زندگانى على ابن ابيطالب تاكنون بچاپ نرسيده و بقيه هم كه چاپ شده نسخه‌هاى آنها اينك كمياب گرديده .\r\nاما براى چاپ كتاب حاضر پدرم عكسهاى تاريخى گرد آورده بود لكن چون سه سال پيش كه برادر ناكامم مرحوم مهندس على اكبر دولت‌آبادى به اروپا رفت بعزم چاپ اين كتاب آنها را همراه خود برده و متأسفانه در همان روز ورود به بروكسل غفلتا بدرود حيات گفت ؛ عكسهاى مزبور از بين رفت و ناگزير بگراور كردن عكس بعضى از رجال عهد مشروطيت كه در دسترس عموم است در اين جلد اكتفا گرديد و هم در غلطگيرى چاپ كتاب چون دقت كافى به عمل آمده ديگر براى اغلاطى كه باز در آن راه يافته و همه جزيى است و هيچيك معنى را تغيير نمىدهد غلطنامه تنظيم نشد و در اينمقام از زحمات آقاى مرتضى پارسافر كه با علاقه و دقت در كار غلطگيرى كتاب كوشش كرده‌اند تشكر نموده در پايان سخن ، آرزو مىكنم هموطنان گرامى و خصوصا جوانان ايران از شرح زندگى و خلوص نيت و وطن‌پرستى نويسندهء اين كتاب سرمشق گرفته هريك بنوبه خود كوشش كنند با عمليات مثبت و از خودگذشتگيهاى روزافزون خدمات شايسته به ميهن عزيز كرده نام خود را در دفتر خدمتگزاران مملكت بنيكى ثبت نمايند .\r\nفروغ دولت‌آبادى\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nفهرست مطالب جلد دوم\r\nفصل اول : ريشه‌هاى انقلاب سياسى 1\r\nفصل دوم : واقعهء گرانى قند و فتنهء مسجد شاه طهران 10\r\nفصل سوم : اقدام و خطر 22\r\nفصل چهارم : سكوت دولت و مطالبهء ملت 34\r\nفصل پنجم : نقشهء تازهء دولتيان 41\r\nفصل ششم : مجلس ، دربار و اختلاف كلمهء رجال دولت 52\r\nفصل هفتم : مقدمات بلوا و عزل عين الدوله 65\r\nفصل هشتم : صدارت ميرزا نصر اللّه خان مشير الدوله و مقدمات تأسيس مجلس 79\r\nفصل نهم : مقدمات مجلس شوراى ملى و مرگ شاه 86\r\nفصل دهم : سلطنت محمد عليشاه قاجار 99\r\nفصل يازدهم : فتنهء مدرسهء سادات و احوال مجلس و دربار 110\r\nفصل دوازدهم : عزل ميرزا نصر اللّه خان مشير الدوله و نصب امين السلطان 118\r\nفصل سيزدهم : شيخ نورى در حضرت عبد العظيم و وقايع ديگر 129\r\nفصل چهاردهم : وقايع بعد از قتل امين السلطان 142\r\nفصل پانزدهم : مطالبهء متمم قانون اساسى و وقايع ديگر 151\r\nفصل شانزدهم : نقشهء سعد الدوله و اختلال امور 157\r\nفصل هفدهم : فتنهء ميدان توپخانهء طهران 167\r\nفصل هجدهم : وقايع بعد از صلح بىاساس 180\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nفصل نوزدهم : مجازات اشرار و حوادث ديگر 189\r\nفصل بيستم : بمب‌اندازى براى شاه 199\r\nفصل بيست و يكم : احوال معارف و اوضاع حكومت ملى 207\r\nفصل بيست و دوم : تغيير رييس و تبدل احوال 219\r\nفصل بيست و سوم : مذاكرات صلح و نتيجهء معكوس 228\r\nفصل بيست و چهارم : تصميم شاه و درباريان به خرابى مجلس 236\r\nفصل بيست و پنجم : مقدمهء اجتماع در خانهء عضد الملك 244\r\nفصل بيست و ششم : تشكيل باغشاه در مقابل مجلس 253\r\nفصل بيست و هفتم : گرفتارى امراء و بىاحترامى به عضد الملك 261\r\nفصل بيست و هشتم : مداراى مجلس و تفاوت احوال 270\r\nفصل بيست و نهم : طرفدارى صلح و سختى احوال 278\r\nفصل سىام : تدبير وكلاء و تهديد با مدت 285\r\nفصل سى و يكم : تفرقهء مليون و عريضهء مجلس بشاه و جواب آن 292\r\nفصل سى و دوم : تحصن در بهارستان و وخامت عاقبت آن 300\r\nفصل سى و سوم : قطع روابط و تصميم بجنگ 307\r\nفصل سى و چهارم : جنگ و غارت و بدبختى 317\r\nفصل سى و پنجم : قتل حاج ميرزا ابراهيم تبريزى و اسد اللّه خان جهانگير و ديگران 325\r\nفصل سى و ششم : قتل ملك و جهانگير خان و قاضى قزوينى در باغشاه 335\r\nفصل سى و هفتم : در ولايات بعد از خرابى مجلس 348\r\nفصل سى و هشتم : تأثير خرابى مجلس در دربار باغشاه و دول همجوار ايران 355\r\nفصل سى و نهم : تعرضات بشاه و قتل دو آزاديخواه 364\r\nفصل چهلم : شرح‌حال نگارنده در مدت 75 روز 374\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nبسم اللّه الرحمن الرحيم\r\n\r\nفصل يكم ريشه‌هاى انقلاب سياسى\r\nبمناسبت آغاز انقلاب سياسى مملكت بهتر چنان ديدم جلد اول كتاب خود را پايان داده بنگارش جلد دوم بپردازم از اينجهت بتاريخ اول شوال هزار و سيصد و بيست و سه ( 1323 ) هجرى بنگارش اين جلد شروع نموده از خداوند متعال در اتمام آن توفيق و سعادت ميطلبم و براى روشن نمودن ذهن خوانندگان در موجبات تغيير اوضاع سياسى ايران لازم است در مقدمه بيان نمايم :\r\nمقدمهء اول - بعد از آنكه از دولت جوان ژاپون در سنه 1322 ه شكستهاى فاحش در بروبحر بدولت روس رسيد هيجانى در آن ملت هويدا گشت و آن هيجان از شاگردان مدارس بود كه بر ضد استبداد دولت سخن ميگفتند و بر ترقيات محير العقول دولت ژاپون حسد ميبردند هيجان مزبور روزافزون گشته دولت با تمام قواى خود بر ضد محصلين ايستادگى كرد و هرچه بر مقاومت دولت افزوده شد هيجان ملت بر زيادت گشت و هرچه خون جوانان بيشتر ريخته شد قوهء منور الفكر مملكت بيشتر بهيجان آمد و كار انقلاب در سرتاسر مملكت وسيع روسيه به جائى رسيد كه دولت مجبور شد تسليم ملت شده تا يك اندازه مطالب او را بپذيرد اما وقتى دولت براى قبول مطالب ملت حاضر شد كه كار انقلاب بالا گرفته بود و ديگر مليون براى صلح و سازش با دولت حاضر نميشدند .\r\nچون اين هيجان از قوهء جوانان منور الفكر ناشى بود دولتيان دهاتيان و عوام\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nبىخبر از دنيا را واداشتند بحمايت شاه علم سياه برافراشته بر ضد هيجان منور الافكاران قيام نمايند در اين حال نايرهء جدال سه شعبه پيدا كرد و در هيئت مجموعه دولت و ملت روس صورت مهيبى نمودار گرديد كه كمتر ديده شده بود و بالاخره با تلفات جانى و مالى بسيار شعلهء آتش اين غائله عظيم موقتا فرونشست .\r\nو هم پيش از اين انقلاب بتحريك دولتيان ميان مسلمانان قفقاز و ارامنه چندين مرتبه زدوخورد سخت واقع شده جمعى از مسلمانان و ارامنه كشته شدند و خانه‌هاى بسيار از طرفين غارت شد و در يكى از واقعه‌ها ارامنه بيرحمانه بمدارس مسلمانان رفته جمعى از اطفال كوچك مكتب را گوش و بينى بريده بانواع شناعت بقتل رسانيدند وقوع اين وقايع جانگداز در همسايگى مملكت ما و متعاقب شدن آنها بواقعهء شكست روس از ژاپون و انقلاب شديد در روسيه بافكار منجمد شدهء ايرانيان تكانى داده ترس ملت از دولت خود و از دولتى كه حامى استبداد او شمرده ميشد ضعيف ميگردد زبانها بانتقاد از عمليات جابرانهء دولت تا يك اندازه گشوده مىشود نويسندگان آشكارا تعريف قانون ميكنند خوانندگان ميخوانند و ميشنوند و ميپسندند\r\nاگرچه از سى سال پيش در ميان خواص ملت ما بواسطهء نگارشهاى خصوصى چند تن از دانشمندان از قبيل ملكم خان ، ميرزا عليخان امين الدوله ، پدرش ميرزا محمد خان ، سيد جمال الدين اسدآبادى ، ميرزا آقا خان كرمانى ، ميرزا يوسف خان مستشار الدوله تبريزى و بعضى ديگر از اين قبيل سخنان گفته و شنيده ميشده اما در زير پرده و بطور مخفى اكنون آشكار شده پا ببازار نهاده است ، بلى چنان كه بلواى عام روسيه و ضديت آن ملت با دولت خود به نظر ميآمد سى چهل سال طول داشته باشد تا صورت بگيرد و شكستهاى پىدرپى روس از دولت جوان ژاپون آن مدت را نزديك كرد در ايران هم حوادث داخلى و نشر اخبار خارجى خصوصا با شاخ و برگهائيكه جرايد فارسىزبان طبع شده در ممالك خارجه مانند اختر استانبول ، حبل المتين كلكته و ثريا و پرورش مصر به آن اخبار ميگذاردند بهيجان افكار ملت ايران كمك كرده راه دور آنها را به مقصد نزديك نمود .\r\nاز يك طرف رسيدن اين اخبار به گوش مردم و از طرف ديگر دامن زدن اشخاصى\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nاز مليون كه در تحت فشار ستمكارى دولتيان و روحانىنمايان ستمگر بودند بآ ؟ ؟ ؟\r\nضديت ملت با دولت زمينه‌هائى براى انقلاب فكرى ملت مهيا ساخت .\r\nمقدمهء دوم - بعد از عزل ميرزا على اصغر خان امين السلطان صدراعظم و اشت ؟ ؟ ؟\r\nسلطان عبد المجيد ميرزا عين الدوله بشغل صدارت ميان رؤساى روحانى طهران خ ؟ ؟ ؟\r\nشديد حاصل شد و سببش اين بود كه در زمان حكومت عين الدوله در تهران چند نفر از روحانى ؟ ؟ ؟\r\nكه از جمله آنهاست حاج ميرزا ابو القاسم امام جمعهء طهران و حاجى شيخ فضل الله نورى با او همدست بودند و عزل ميرزا على اصغر خان و صدارت عين الدوله بهمراهى ؟ ؟ ؟\r\nشد وقتى عين الدوله صدراعظم ميگردد اين دو نفر ملا و دوستان آنها نزد او منزل پيدا ميكنند مقاصدشان قرين انجام شده بروحانيانيكه با ميرزا على اصغر خان مربو ؟ ؟ ؟\r\nبودند اعتنائى نميشود و مقاصد آنها انجام نميگيرد آنجماعت هم بر ضد او كار ميكنند و سردستهء آنها آقا سيد عبد اللّه بهبهانى است كه بيشتر از ديگران از پيش افتادن امام ؟ ؟ ؟\r\nو حاجى شيخ فضل اللّه دلتنگ است و بر عليه آنها و صدراعظم حامى ايشان ميكو ؟ ؟ ؟\r\nيكى بواسطهء رقابت او با همكارانش و ديگر بسبب خصوصيت او با ميرزا على اصغر خان امين السلطان .\r\nعين الدوله براى آسايش از جنجال روحانيان مخالف خود آقا سيد على اكبر تفرشى را كه مسن‌تر از ديگر روحانيان طهران است بهر وسيله بوده با خود همراه كر ؟ ؟ ؟\r\nبواسطهء همراهى او كارشكنى مخالفينش را كم‌اثر ميسازد اين كشمكش طول ميكشد تا ماه ذى الحجه هزار و سيصد و بيست و دو هجرى كه در آن ماه آقا سيد على اكبر تفرشى وفات مىكند بعد از فوت او ميان آقا سيد عبد اللّه و حاجى شيخ فضل اللّه رقابت شد ؟ ؟ ؟\r\nمىشود و هريك از اين دو نفر ميخواهند شخص اول روحانيان طهران بوده باشند ؟ ؟ ؟\r\nسيد عبد اللّه بملاحظهء سيادت و پيشقدمى كه همه‌وقت از شيخ فضل اللّه داشته خود را ؟ ؟ ؟\r\nميدانسته و شيخ فضل اللّه بملاحظه اتحاد با صدارت و همراه بودن دولت با او اسباب رياست روحانى را براى خود فراهم‌تر ميبيند اهل منبر و خطبا هم يكدسته در مجامع عمو ؟ ؟ ؟\r\nآقا سيد عبد اللّه را شخص اول ميخوانند و دستهء ديگر شيخ فضل اللّه را مقدم داشته ستا ؟ ؟ ؟\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nميكنند ، شيخ فضل اللّه از روى زيركى امام جمعه را كه در رفاقت با صدارت شريك او است و بستگى تام بدولت دارد در ظاهر بر خود مقدم داشته مقاصد خويش را بدست او اجرا مىكند امام جمعه هم كه جوان و جوياى نام مىباشد فريب او را مىخورد و نصيحت مشفقينش به او اثر نميكند چه روحا عياش و رياست‌طلب است و اظهار زهديكه در اول ورودش از نجف بطهران مينموده ساختگى و بىاساس بوده چنان كه به زودى پرده بالا رفته حقيقت احوال او آشكار ميگردد .\r\nامام جمعه اوايل ورود از عتبات بطهران درشگه سوار نميشد با ديوانيان كمتر معاشرت ميكرد صورت ظاهر ملائى خود را حفظ مينمود ولى بعد از فوت پدرش بهمهء آن كارها كه در ظاهر نميكرد اقدام كرده و بعد از عزل ميرزا على اصغر خان اتابك اعظم كمال همراهى را با عين الدوله نمود و در همه كار با حاج شيخ فضل اللّه همراهى و هم خيال بود تا ماه محرم هزار و سيصد و بيست و سه ( 1323 ) آقا سيد عبد اللّه و جمعى از روحانيان كه هريك بفرضى با او همراه شده‌اند دسته‌بندى كرده بر ضد عين الدوله و روحانيانيكه با او همراهند صحبت ميداشتند و از طرف بعضى از رجال دولت كه طرفدار ميرزا على اصغر خان بودند حوزهء آنها مادة و معنا تأئيد ميشد .\r\nدر موقع عاشورا كه نفوس مهياى شورش و بلوا است اين جمع از روحانيان موقع را مغتنم شمرده ميخواهند طبل مخالفت بكوبند و چون هيچ بهانه در دست ندارند عكسى از مسيو نوز بلجيكى رئيس گمركات كه چند سال است جزو رجال ايران مىباشد در حالتى كه در يك مهمانى رقص ( بال‌ماسكه ) ناشناس به لباس عبا و عمامه درآمده خود را به صورت آخوندى درآورده بدست ميآورند و آن را متعدد نموده انتشار ميدهند و ميگويند قصد اين اروپائى توهين نمودن باسلام بوده است جمعى از طلاب علوم دينى را واميدارند اين عكس را بدست گرفته در مجالس روضه‌خوانى ورود كرده دادوفرياد نمايند كه اى واى دين از دست رفت مسلمانى تمام شد اسلام پايمال گشت روضه براى چه ميخوانيد و مجالس را برهم ميزنند آقايانى هم كه اصحاب حوزهء مخالف دولتند با ناله وا محمدا با آنها اظهار همدردى مينمايند مخصوصا در خانه آقا\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nسيد عبد اللّه و در مجلس روضه‌خوانى او فرياد طلاب در اين موضوع بلندتر است و دولت هيچ اعتنا نميكند بلكه تصور مينمايد به بىاعتنائى بهتر ميگذرد تا شب عاشورا مىشود و شاه بمصلحت دستخط مهرآميزى به آقا سيد عبد اللّه كرده وعده ميدهد مقاصد او را انجام نمايد و آن هنگامه موقتا آرام ميگيرد اما بعد از چند روز كه از وعدهء شاه خبرى نميشود محركين باز دست به كار زده چرخ فتنه را به راه انداخته در مجالس و محافل حكايت نوز و تعديات گمرك را عنوان كرده و پاى كسبه و تجار را هم به اين عنوان در ميان ميآورند تا آن هنگام كه مسافرت مظفر الدينشاه به سفر سيم فرنگ نزديك مىشود حوزهء مزبور اسباب فراهم ميآورد كه جمع كثير از تجار و محترمين بعنوان تعديات گمرك به حضرت عبد العظيم رفته آنجا متحصن شوند رئيس تجارت در اين وقت ميرزا جواد خان سعد الدوله است كه با مسيو نوز ميانه ندارد و بدش نميآيد وهنى به او برسد تجار هم اين مطلب را دانسته با كمال اطمينان چند روز آنجا توقف ميكنند و چون ايام مسافرت شاه ميرسد ناچار بدست محمد على ميرزاى وليعهد كه از تبريز براى نيابت سلطنت در ايام غيبت شاه بتهران آمده تجار را اطمينان داده از تحصن درآورده قصه در ظاهر كوتاه مىشود شاه و صدراعظم ميروند ، وليعهد نايب السلطنه ميگردد و بعضى از رجال دولت روى كار ميآيند كه با آقا سيد عبد اللّه خصوصيت دارند وليعهد هم در ظاهر با سيد مهربانى مىكند و تقاضا مينمايد تا موقع مراجعت شاه صدائى بلند نشود حضرات هم ساكت شده انتظار مراجعت شاه را ميكشند در هنگام مراجعت شاه مخالفين درصدد ميشوند اسبابى فراهم بياورند بلكه نگذارند عين الدوله با شغل صدارت بسرحد ايران وارد شود از آنطرف هم عين الدوله هرچه توانسته اسباب‌چينى كرده تا از بعضى روحانيان نوشته و تلگراف تبريك ورود براى او بسرحد فرستاده شود و به همه اظهار مهربانى نموده است با اين تفصيل بعد از ورود او بطهران از حوزهء مخالفين هيچ‌كس بديدن او نميرود او هم پس از ورود بطهران و استقرار در كار خود بناى بىاعتنائى را بمخالفين ميگذارد - فقط براى رفع فتنه مسيو نوز را مأموريتى بفرنگ داده روانه مىكند رفتن مسيو نوز از طهران خاصه كه عيالش را هم ميبرد بهانه را از دست مخالفين ميگيرد و ناچار چندى\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nسكوت مينمايند تا ماه رمضان ميرسد و اجتماعات در مساجد زياد ميگردد سيد ؟ ؟ ؟ مال الدين صدر المحققين اصفهانى در اين ماه رمضان بمناسبت توجه خاطر خلق بوقايع روسيه ؟ ؟ ؟ يجان ملت روس و آزاديخواهى آنها و وقايع ديگر دنيا كه اشاره شد در منبر بيشتر ؟ ؟ ؟ لب سياسى ميگويد و مردم را از خواب بيدار كرده تا يك اندازه بحقوق ملى خود آگاه ميگرداند سيد جمال الدين « 1 » در كمال بيباكى نسبت برجال مستبد دولت و روحانى نمايان سخن ميگويد و دست رد به سينه احدى نميگذارد حتى مساوى اعمال امام جمعه ؟ ؟ ؟ هم كه همه روزه پاى منبر وى نشسته ميگويد و او را ملامت مىكند امام جمعه از يكطرف خوش ندارد در مجلس او اين درجه هتاكى از رجال دولت بشود و از طرفى ملاحظه مىكند اگر سيد را منع نمايد مردم متفرق ميگردند و حوزهء رياست او در ماه رمضان از رونق ميافتد يكى دو مرتبه در مقام نصيحت به او ميگويد اين درجه تند نرويد ؟ ؟ ؟ را من بعد از ماه رمضان نميتوانم از شما نگاهدارى نمايم ولى سيد با شوريكه در سر دارد اعتنا نميكند و حرف خود را مىزند و تا آخر ماه رمضان ولوله در ميان خلق افتاده عموما از خرابى كار دولت سخن ميگويند و در حقيقت سيد جمال الدين زبان مخالفين ؟ ؟ ؟ لت شناخته شده است .\r\nروحانيان مخالف دولت هم از اين تنفر عمومى استفاده نموده باهم اتفاق كرده ؟ ؟ ؟ اواخر ماه رمضان در مساجد خود پرده را از روى كار برداشته هريك بنوبهء خود ؟ ؟ ؟ لاى منبر رفته از ظلم‌وستم دولتيان و بىقانونى مملكت شكايت ميكنند در اين اثنا از ؟ ؟ ؟ رمان خبر ميرسد كه شاهزادهء ظفر السلطنه حاكم كرمان ميرزا رضاى كرمانى كه از ؟ ؟ ؟ ماى محترم آن بلد است بواسطه مخالفتى كه از او بروز كرده چوب زده اخراج بلد بوده است و هم اخبار ظلم و تعدى حكام ديگر از ولايات پىدرپى بطهران ميرسد عسكر\r\n\r\n\r\n","description":"","footnote":"\r\n( 1 ) سيد جمال الدين واعظى است كه به زبان عوام صحبت ميدارد مذاكرات منبرى او مطلوب خاص و عام شده واعظ مخصوص مسجد شاه طهران است و اجماع پاى منبر او زياد مىشود سيد چنان كه در جلد اول اين كتاب در فصل دهم گفته شده شاگرد شيخ محمد واعظ يزدى و پيرو سبك و سليقه اوست .\r\n","page_name":" 6 ","page_number":14},
  {"content":"\r\n\r\nنام گاريچى كه راه شوسه قم بطهران بدست اوست در راه قم مست بوده بزن عفيفه‌اى كه مسافرت مينموده بيحرمتى مىكند پيرمرد محترمى كه جزو مسافرين بوده او را نهى مىكند عسكر سيد را آزار نموده ريشش را ميبرد اين خبر بروحانيان قم ميرسد اجماع كرده عرايض شكايت‌آميز بدولت مينويسند ولى دولتيان گوش به حرف آنها نميدهند اين وقايع هم مزيد بر علت شده روحانيان مخالف را جرئت ميدهد كه علنا با دولت طرف شوند .\r\nدر اين وقت رؤساى حوزهء روحانى مخالف چهار نفرند آقا سيد عبد اللّه بهبهانى آقا سيد احمد طباطبائى ميرزا محمد جعفر صدر العلماء شيخ مرتضى آشتيانى جمعى هم از درجه دوم و سوم روحانيان با آنها همراه ميشوند و جمعيتشان زياد ميگردد و اين جمعيت قوت ميگيرد وقتى كه آقا سيد محمد طباطبائى هم داخل اين حوزه مىشود .\r\nوارد شدن آقا سيد محمد كه از جملهء رؤساى محترم روحانى است و مرد خارجه ديده تا يك درجه آگاه باوضاع روزگار است موجب قوت مخالفين مىشود روزيكه آقا سيد محمد در مسجد خود بالاى منبر رفته دادوفرياد مىكند در ضمن اشاره مينمايد كه خرابيها همه بواسطهء استبداد دولت است اگر امر دولت در تحت قاعده و قانونى بود البته اينطور نميشد اين سخن در دهان مردم افتاده شاخ و برگها بر او نهاده عنوان ميكنند كه آقا سيد محمد گفته است دولت بايد مشروطه باشد يكى دو روز بعد از اين مذاكره واعظ آن مسجد بالاى منبر ميرود و ميگويد ايها الناس ميان شما معروف است كه آقا گفته‌اند دولت بايد مشروطه باشد خير آقا چنين حرفى نزده‌اند بلكه گفته‌اند دولت بايد مشروعه باشد .\r\nاز طرف ديگر در اين ايام واقعه بانك روس اتفاق ميافتد و شرح آن اين است كه ادارهء بانك استقراضى روسى به خيال افتاده در مركز بازار طهران عمارت ملكى داشته باشد قبرستانى كهنه در وسط بازار امير كه از بازارهاى معروف طهران است مىباشد آن قبرستان را در زمان حيات حاجى ميرزا حسن آشتيانى شخص دلالى بعنوان مجهول الممالك از ميرزاى آشتيانى خريدارى نموده ببانك روس ميفروشد بانك روس هم\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nاراضى ديگر بر آن ضميمه نموده ميگذارد كه در موقع خود بنا نمايد بعد از فوت حاج ميرزا حسن نوشتهء خريد زمين قبرستان را براى اينكه مجتهد زنده‌اى هم امضا كرده باشد با دادن هفتصد تومان وجه نقد ميدهند حاج شيخ فضل اللّه نورى امضاء مينمايد در ايام وبائى سنه ( 1322 ) هزار و سيصد و بيست دو هجرى با اينكه از جانب حكومت غدغن بود جنازه در شهر دفن نكنند همسايگان آن قبرستان شبانه چند جنازه در آن زمين دفن ميكنند و كسى آگاه نميشود در اين ايام كه ادارهء بانك روس در آن فضا بنائى مىكند اتفاقا در موقع كندن يك پى جنازه‌هائيكه هنوز متلاشى نشده پيدا مىشود و آنها را بطور بىاعتنائى در چاهى ميريزند اين خبر بحوزهء مخالف دولت ميرسد و مىبينند كه از اين راه مىشود ضربتى بحاج شيخ فضل اللّه زد كه پول گرفته قبالهء فروش قبرستان را امضا كرده است از اين‌رو حاج شيخ محمد واعظ طهرانى را كه شخصا با حاج شيخ فضل اللّه طرفيت دارد و در اين موقع جزو حوزهء مخالفين دولت است واميدارند سر منبر در ضمن موعظه از حاج شيخ فضل اللّه بدگوئى كرده مردم را بر ضد او تهييج نمايد واعظ مزبور هم قصهء قبرهاى نبش شده را بهانهء اين مذاكره قرار داده يك روز به آخر ماه رمضان مانده بعنوان مشاهده كردن جنازه‌هاى تازه از قبور در آمده مردم را وادار مىكند بروند عمارتهاى ساخته شده در آن فضا را خراب نمايند ، مستمعين از پاى منبر واعظ برخاسته مردم بازارى هم بواسطهء اتصال محل ببازار اجماع نموده چند هزار نفر ميريزند بفاصلهء يك ساعت تمام آن بناها را خراب كرده با زمين برابر مينمايند و هرچه مصالح و آلات در آنها است به يغما مىبرند با فحاشى بسيار كه نسبت بحاج شيخ فضل اللّه و نسبت بدولت مينمايند بانك روس بدولت عارض شده خساراتيكه بر او وارد شده ميگيرد و ساكت مىشود اولياى دولت ميخواهند حاج شيخ محمد و يكى دو نفر از ملازادگان و حواشى آقايان را در اين مقدمه متعرض شوند كه حفظ صورتى كرده باشند چند روزى هم بتوسط علاء الدوله كه حاكم طهران است جواب و سئوال مىشود و ليكن احتياط ميكنند و اقدامى نمينمايند روز عيد قربان آقا سيد عبد اللّه بعد از نماز عيد در حالتى كه كفن به گردن كرده بالاى منبر رفته از عين الدوله\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nبدگوئى مينمايد دولتيان ميشنوند و باز اعتنا نميكنند تنها اقدامى كه براى رفع اين غائله مينمايند اين است كه عضد الملك قاجار را كه محترمترين رجال دولت است و با آقايان روحانى هم الفتى دارد واسطه قرار ميدهند كه با آقا سيد عبد اللّه و آقا سيد محمد و ساير آقايان مذاكرات اصلاح‌آميز بنمايد آقا سيد عبد اللّه عضد الملك را وكالت ميدهد كه هرطور صلاح ميداند كار اصلاح را تمام كند روى اين اساس كه دولت در اجراى مقاصد خصوصى سيد و رفقايش مساعد باشد و براى حفظ صورت معزول بودن مسيو نوز را اعلام كند عضد الملك آقا سيد عبد اللّه را به اين ترتيب راضى مىكند چون بسراغ آقا سيد محمد طباطبائى ميرود او ميگويد مقصود من حصول امنيت است براى خلق به صلح و جنگ كسى كار ندارم اين تجافى آقا سيد محمد از اصلاح با عين الدوله ساخته‌هاى عضد الملك را خراب مىكند و زحمات او بىنتيجه ميماند اينجاست كه تفاوت نظر دو سيد محترم بهبهانى و طباطبائى نيكو هويدا مىشود بهبهانى عزل عين الدوله و آوردن ميرزا على اصغر خان اتابك و پيشرفت كار رياست خود و غلبه نمودن بر رقيب روحانى خويش حاج شيخ فضل اللّه نورى را ميخواهد و طباطبائى در ضمن هرچه بخواهد عقيدهء آزاديخواهى خود را هم آشكار ميسازد .\r\n\r\n","description":"","footnote":"","page_name":" 9 ","page_number":17},
  {"content":"\r\n\r\n\r\nفصل دوم واقعهء قند و فتنهء مسجد شاه طهران\r\nدر خلال اين احوال بواسطهء انقلابات روسيه مسئله گرانى قند روى ميدهد ؟ ؟ ؟ به دو برابر قيمت معمولى ميرسد چند نفر از دلالهاى بازار باهم شريك شده قراردادى ؟ ؟ ؟ بانك روس مىبندند و اين قرارداد هم در گرانى قند مدخليت مييابد اولياى دولت ؟ ؟ ؟ كر ميكنند كه چون مردم عموما بارزانى قند علاقه دارند بعنوان جلوگيرى از قرارداد مزبور و سياست نمودن بمرتكبين آب چشمى از حوزهء آقايان مخالف و تجاريكه ؟ ؟ ؟ آنها همراهند بگيرند و پاى بعضى از تجار را هم كه در موقع مسافرت شاه بفرنگ ؟ ؟ ؟ حضرت عبد العظيم تحصن يافته بودند بميان آورده آنها هم به اين بهانه تنبيه بشوند و مقرر ؟ ؟ ؟ شود اين كار بدست علاء الدوله اجرا بگردد علاء الدوله كه روحا براى اين گونه كارها حاضر ؟ ؟ ؟ ست روز سه‌شنبه پانزدهم شهر شوال هزار و سيصد و بيست و دو ( 1322 ) ميفرستد جمعى از ؟ ؟ ؟ جار را كه دادوستد قند دارند و جمعى از دلالها و سقطفروشان را با بعضى از تجار كه هيچ رابطه با كار قند ندارند احضار كرده بمحض ورود آنها بدار الحكومه و جواب و سئوال مختصرى هردو نفرشان را بفلك بسته بقدريكه انصاف او حكم ميكرده چوب ميزنند در صورتى كه ميان آنها سيد محترم و اشخاص آبرومند متعدد هستند پسر جوان ؟ ؟ ؟ يدى هفتاد ساله كه پدرش زير چوب غش كرده نزد حاكم استغاثه مىكند علاء الدوله حكم مىكند پدر را باز كنند و پسر را به چوب ببندند و پاهاى جوانرا بجرم شفاعت ؟ ؟ ؟ ز پدر مجروح ميسازند بالجمله حاكم بعد از سياست شديد و تشفى خاطر مضروبين را كه اغلب در حال ضعف هستند در محضر خود آورده تكليف ناهار خوردن به آنها مىكند و چون حاضر نميشوند و يا نميتوانند حاضر شوند با شتم‌وضرب آنها را به صرف ناهار مجبور ميسازد خلاصه جماعت مضروبين طرف عصر مرخص ميشوند غوغا در بازار\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nافتاده بستگان آنها و تجار ديگر بشورش آمده دستهاى غيبى بلوا طلب هم جنبش كرده زمينهء انقلاب حاضر ميگردد آقايان مخالف دولت هم به آتش بلوا دامن ميزنند خيرخواهان عين الدوله به او ميگويند مگذار شب بر سر اين كار بگذرد و بهر صورت هست امشب آتش فتنه را خاموش كن مضروبين و لااقل اشخاص بىتقصير را استمالت كن اعتنا نميكند تا صبح روز چهارشنبه شانزدهم شوال هزار و سيصد و بيست و دو ( 1322 ) كه خيالات شبانهء بلواطلبان را بموقع اجرا ميرسد مضروبين در مسجد شاه جمع شده به امام جمعه متظلم ميگردند امام جمعه دفع الوقت مىكند ولى حوزهء آقايان مخالف به اين دست‌آويز قيام كرده يكدسته به پيشوائى آقا سيد عبد اللّه بهبهانى در مدرسهء خان مروى جمع ميشوند و دستهء ديگر بواسطهء نبودن نقشه در كار آنها به پيشوائى صدر العلماء به مسجد شاه ميروند در صورتى كه صلاح آنها نبوده است آنجا رفته باشند بواسطهء انتساب اين مسجد به امام جمعه كه رفيق دولتيانست ولى ملتفت اين نكته نشده ميفرستند خواه‌وناخواه آقا سيد عبد اللّه را هم از مدرسهء مروى به مسجد شاه ميآورند بازارها بسته مىشود و مسجد شاه مركز بلوا و اجتماع مردم ميگردد و جمعيت ميروند آقا سيد محمد طباطبائى را هم به مسجد شاه ميآورند امام جمعه هم خود را داخل كرده در مجمع آقايان مىنشيند در صورتى كه باطنا با آنها مخالف است آقايان زبان اعتراض بدولت ميگشايند و صداى خلق رفته‌رفته بلند مىشود و از طرف دولت پيغام ميآورند كه خواسته‌ايم قند را ارزان كنيم اين دادوفرياد براى چيست كسى گوش نميدهد چونكه مقصد حقيقى دولت آشكار شده است خلاصه چند مرتبه از طرف دولت آمدورفت مىشود كه بنصيحت اجماع را برهمزنند صورت نميگيرد عاقبت تدبيرى ميكنند و آن اين است كه امام جمعه اين جمع را معطل كند تا شب در رسد اول شب چراغهاى مسجد را روشن ننمايند و بيك بهانه امام جمعه خود را از جمع خارج كند در آنحال نوكرهاى علاء الدوله به صورت آدمهاى امام جمعه كه با چوب و قداره در خانهء امام جمعه حاضرند به مسجد ريخته مردم و آقايان را زده از مسجد خارج نمايند امام جمعه هم از علاء الدوله فريب خورده براى اجراى اين تدبير حاضر مىشود امام جمعه ملاحظه\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nنميكند كه مسجد شاه علاوه بر اينكه بست است در واقع خانهء او است و آباء و اجداد او اين مسجد را محترم نگاهميداشته پناهگاه شرافت و سيادت خود قرار ميداده‌اند نبايد مردم را از آنجا با ضرب چوب و قداره بيرون كرد بهر صورت بىتجربگى و حب جاه و مغرور شدن بنويدهاى اولياى دولت امام جمعه را از دايرهء وظيفه‌شناسى بيرون ميبرد خصوصا كه مدتى است در صدد گرفتن مدرسهء خان مروى است از دست اولاد حاجى ميرزا حسن آشتيانى دولتيانهم اين نويد را به او داده‌اند خلاصه امام جمعه كه در باطن با دولتيان همخيال است در ظاهر با آقايان گرم گرفته حتى آنها را وقت عصر از مسجد بخانهء خود كه جنب مسجد است برده چاى داده مهربانى كرده انتظار وقت و فرصت را ميكشد در موقعى كه آقايان يعنى آقا سيد عبد اللّه و آقا سيد محمد در خانهء امام جمعه چاى ميخوردند آقا سيد محمد بدخيالى امام جمعه را حس كرده برفقاى خود كه در مسجد هستند پيغام ميدهد من از اوضاع اين خانه پارهء مطالب استنباط ميكنم و گمان ندارم اين شخص با ما همراه باشد بهتر اين است من از اينطرف به منزل خود بروم و ديگر به مسجد نيايم جوانان بىتجربه به اين پيغام وقعى ننهاده اصرار مينمايند كه حتما بايد حاضر شويد آقا سيد محمد هم نميتواند مخالفت كند ناچار حاضر ميگردد ساعتى بروز باقيمانده امام جمعه به مسجد آمده در مشورت آقايان حاضر و اظهار كمال مساعدت را به آنها مينمايد و طورى خيالات باطنى خود را مستور ميدارد كه مخالفتش احساس نميشود جمعيت بسيار از آقايان تجار و كسبه و طلاب در شبستانى نشسته‌اند و جمعى در صحن مسجد گردش ميكنند نزديك غروب آفتاب آقايان رؤساء و غيره از شبستان بيرون آمده در مجمع عام مينشينند و يك نفر از وعاظ بمنبر رفته موعظه مىكند و ميگويد بهتر اين است مردم امشب بخانه‌هاى خود بروند و فردا دوباره جمع شوند تا كار آنها اصلاح شود و هم اظهار مىكند كه قصد گرانى و ارزانى قند نيست بلكه مقصود عمده كندن ريشهء ظلم و ستم و استدعاى حكومت عادلانه است بعد از او سيد جمال الدين واعظ دائمى مسجد شاه بالاى منبر رفته قبلا امام جمعه آهسته به او ميگويد شاه را دعا كن از صدراعظم حرفى مزن و نسبت بعلاء الدوله هرچه ميخواهى بگو\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nسيد جمال الدين ميگويد اطاعت دارم در اينحال صحن مسجد شاه پر است از جمعيت و همه ساكت ميشوند كه صداى سيد را بشنوند سيد بعد از حمد و ثناى الهى اين آيه را از قرآن ميخواند  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى  در معنى اين آيه قدرى صحبت داشته تعريفى از شاه مىكند و بعد شروع مينمايد بشمردن كارهاى بد علاء الدوله حكمران و بدگوئى بسيار از او مىكند و در ضمن غمخوارى براى اسلام و اهل اسلام و شكوه بيحد از ظلم و ستم اهل جور ميگويد حكومت شرع و عرف هردو بايد تابع قانون اسلام باشد هركس در هر لباس از اين حوزهء مقدس كه مجمع علماى اعلام است خارج باشد و بر ضد اين حوزه قدم بردارد از ربقهء اسلام خارج است ما تابع كسى هستيم كه او تابع اسلام باشد اگر پادشاه هم تابع اسلام نباشد ما تابع او نخواهيم بود سخن سيد به اين مقام كه ميرسد بهانه بدست امام جمعه ميآيد از پاى منبر صدا مىزند سيد فضولى مكن سيد جواب ميدهد آخر شما درس خوانده‌ايد سواد داريد من قضيهء شرطيه گفتم از قبيل  لَئِنْ أَشْرَكْتَ لَيَحْبَطَنَّ عَمَلُكَ  كه خداوند به پيغمبرش ميفرمايد امام جمعه به اين جواب مقرون بصواب سيد اعتنا نكرده فحاشى شديد نسبت به او مىكند و برخاسته روانه مىشود آنچه آقايان ميخواهند او را آرام نمايند نميشود هرچه التماس ميكنند كه آقا القاى كلمهء خلاف مكن و بجاى خود بنشين اعتنا نمينمايد و چون روانه مىشود امر مىكند واعظ از منبر فرود آيد ولى آقايان واعظ را از فرود آمدن نهى نموده ميگويند سخن خود را تمام كن امام جمعه چند قدم رفته برميگردد نگاه مىكند مىبيند سيد هنوز بالاى منبر است فرياد مىزند سيد بابى را از منبر بكشيد با قداره بدهانش بزنيد با طپانچه او را بكشيد سيد ناچار از منبر فرود آمده مجلس بهم مىخورد مسجد تاريك است تمام خلق در حال تحيرند چه بود چه شد واعظ بيچاره چه حرف بيحساب زد امام جمعهء مقدس اين چه رفتارى بود با او كرد و هيچكس از حقيقت امر خبردار نيست امام جمعه ميرسد بقداره بندان علاء الدوله و چوبدارها كه منتظر امر او هستند آنها را امر مىكند به مسجد ريخته مردم را بزنند از آنجا بيرون نمايند آنها هم ميريزند و بهركس ميرسند ميزنند جمعى\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nمجروح ميشوند سر و دستها ميشكند از سر بامهاى مسجد چند نفر فرياد ميكنند ژاندارم با تفنگ ميرسد و يكى دو تير هوائى هم خالى مينمايند كه مردم را بترسانند مردم طورى مضطرب ميشوند كه نميدانند از كدام در فرار كنند علماى روحانى هم هريك از راهى بمنزلهاى خود روانه ميشوند سيد جمال الدين را هم انبوه خلق احاطه كرده او را بخانهء آقا سيد محمد طباطبائى ميرسانند مسجد خالى مىشود امام جمعه به خيال خود فتح كرده به علاء الدوله اطلاع ميدهد و او باتابك و شاه مىرساند مردم و آقايان و علماء درجهء دوم بعد از واقعهء مسجد شاه بعضى بخانه‌هاى خود ميروند و بعضى در خانهء آقا سيد محمد و آقا سيد عبد اللّه جمع ميشوند و بالاخره دو ساعت از شب رفته همه در مدرسهء خان مروى تجمع مينمايند يكى دو ساعت آنجا مشورت نموده قرار ميگذارند پيش از طلوع آفتاب روز يكشنبه بيستم شوال 1322 اجماعا بروند به حضرت عبد العظيم آنجا بمانند كه هم در شهر فتنه نشود و هم مقاصد خود را در محل امن انجام بدهند سيد جمال الدين هم احتياط مىكند در خانهء طباطبائى بماند و معلوم باشد كجا است لهذا شب بعد در آخر شب با لباس مبدل از آنجا خارج شده در منزل نگارنده مخفى ميگردد تا وقتى كه حوزهء آقايان در حضرت عبد العظيم گرم مىشود و سيد هم خود را به آن حوزه مىرساند . صبح فردا آقايان دسته‌دسته روانهء حضرت عبد العظيم ميشوند خبر به امام جمعه ميرسد براى جلوگيرى از اجتماع مردم در زاويهء مقدسه از حكومت استمداد مينمايد و جمعى از مأمورين حكومتى و از نوكرهاى امام جمعه بدم دروازه فرستاده ميشوند كه از مردم جلوگيرى نمايند مأمورين شرع و عرف هم مشغول انجام خدمت شده متعرض مردم ميگردند از جمله آقا سيد جمال الدين افجهء كه پيرمرد عالم محترمى است از كالسگه بيرون آورده به او بىاحترامى ميكنند و اين جلوگيرى از مردم بيشتر تهييج فتنه مينمايد به عين الدوله خبر ميدهند كه اوضاع دم دروازهء حضرت عبد العظيم بتدبير حكومت مشترك علاء الدوله و امام جمعه عاقبت وخيم خواهد داشت عين الدوله ميفرستد نزد امام جمعه و او را از اين اقدام منع مينمايد مأمورين از دروازهء شهر برداشته ميشوند و مردم فوج‌فوج روانهء حضرت عبد العظيم ميگردند از طرف ديگر علاء الدوله تمام همش مصروف\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nاست كه روز پنجشنبه بازار طهران باز باشد حتى آنكه از كدخدايان و رؤساى اصناف التزام ميگيرد و خود صبح پنجشنبه به بازار آمده خواه‌ناخواه واميدارد مردم دكاكين ؟ ؟ ؟\r\nباز كنند روز جمعه هم كه معمول است بازار بسته باشد حكومت نميگذارد بسته شو ؟ ؟ ؟\r\nمبادا مردم در حضرت عبد العظيم اجتماع زياد بنمايند ولى بازارى كه بر ضد ؟ ؟ ؟\r\nمردم بقوهء جبريه باز باشد پيدا است حالش چگونه است .\r\nامام جمعه در اين قضيه آن اعتماد را كه مردم بديانت او داشتند از دست ميدهد و عمليات او با سيد واعظ در مسجد شاه بيش از هر كار او را در نظر خاص‌وعام منفور ميسازد اما او به اين اندازه اهانت كه بر خود وارد ميآورد قناعت نكرده در صدد مىشود برحسب وعدهء كه دولتيان به او داده‌اند در اين موقع رياست مدرسه خان مروى را براى خود از دولت بگيرد رياست اين مدرسه همه‌وقت با ؟ ؟ ؟\r\nعلماى طهران بوده است و در زمان ناصر الدينشاه بر خلاف ترتيب بحاج ميرزا ؟ ؟ ؟\r\nزين العابدين امام جمعه داده شده بمناسبت آنكه داماد شاه است و هركس رياست ؟ ؟ ؟\r\nمدرسه را دارد طلاب علوم دينى اطراف او هستند و حوزهء رياستش گرم مىشود بعلاوه فوايد مادى هم دارد كه همه آن را طالبند .\r\nدر اوايل سلطنت مظفر الدينشاه در ايام رياست امين السلطان بواسطه كدورتى كه او از امام جمعه حاصل كرده بود و بواسطهء خصوصيتى كه با حاج ميرزا حسن آشتيانى داشت مدرسه را از امام جمعه گرفته بحاج ميرزا حسن داده است و بعد از مردن حاج ميرزا حسن در دست اولاد او مانده تا اين زمان كه باز بواسطه مساعدتى كه امام جمعهء كنونى در قضيه مسجد شاه با دولت كرده بپاداش آن ؟ ؟ ؟\r\nرياست را به او ميدهند امام جمعه در هفدهم شوال در مسجد شاه مجلسى منعقد ميسازد حاج شيخ فضل اللّه نورى را كه طرف حقيقى قضيه است يعنى دعوى اعلم العلمائى دا ؟ ؟ ؟\r\nو چنان كه گفتيم امام جمعه را آلت اجراى مقاصد خويش قرار داده با چند نفر ديگر از ملاها كه با او همراه هستند به آن مجلس دعوت كرده جمعى از طلاب را هم ؟ ؟ ؟\r\nمينمايد و يكى از وعاظ را بالاى منبر نموده اظهار مىكند جمعى از منتسبين بلبا ؟ ؟ ؟\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nروحانيت بناى فساد را داشتند ما نگذارديم مردم آسوده باشند و بشغل و كار خود بپردازند مجلس ختم مىشود و جمعى قليل از مردم كه حاضرند سخريه و استهزاكنان روانه ميشوند فرداى آن روز باز در مدرسهء خان مروى مجلس فراهم ميآورند طلاب مدرسهء سپهسالار ناصرى را كه رياست آن اخيرا از طرف شاه بحاج سيد جواد ظهير الاسلام برادر امام جمعه واگذار شده به آن مجلس دعوت ميكنند و هرقدر بتوانند از طلاب و پيشنمازها و غيره آنجا جمع كرده يكى از معاريف واعظين منبر رفته بتقويت دولت و طرفداران آن بر ضد متحصنين حضرت عبد العظيم سخن ميراند و عنوان اين مجلس تصرف نمودن در مدرسهء خان مروى است از طرف امام جمعه بر ضد آقايان آشتيانى امام جمعه به اين كار هم قناعت نكرده مسجد خازن الملك را كه شيخ مرتضى آشتيانى امام جماعت آنجا است و ملا محمد آملى يكى از روحانيان مقدس خود را اولى بامامت آن مسجد ميدانسته علىرغم آشتيانى تصرف كرده مدعى مزبور را با مأمورين دولت بامامت آن مسجد منصوب ميسازد و هم موقوفاتيرا كه بدست هريك از روحانيان مهاجر بوده است ضبط مىكند و مساجد آنها را ميان اشخاص مخالف ايشان تقسيم مينمايد بديهى است هرچه از اين كارها بيشتر مىكند بر انزجار خاطر خلق از اين دسته روحانىنما و دولتيان حامى آنها افزوده مىشود اما حال و كار آقايان مهاجر بعد از رفتن به حضرت عبد العظيم در ظرف دو سه روز جمعى از تبعه و لحقهء ايشان به آنها پيوسته و كمى از تجار هم به آنها همراهى ميكنند روزها در صحن و در مسجد آنجا جمع شده واعظها بمنبر رفته تظلم و طلب يارى از مردم مينمايند خاصه در شب‌وروز جمعه كه موقع ازدحام زوار طهرانى است كه فرياد و دادها بر زيادت است و انتظار ميكشند خلق طهران به آنها همراهى كامل بنمايند اما مردم طهران از طرفى بواسطهء سردى زمستان و از طرف ديگر بواسطهء منع حكومت از اجتماع نمودن در آن مكان مقدس از يارى كردن آنها خوددارى ميكنند خصوصا كه چندان دلخوشى هم از آقايان مهاجر ندارند و فقط از قصهء بيرون كردن آنها از مسجد دلتنگ شده به طرف مقابل آنها بد ميگويند ولى چيزى كه بجان آنها ميرسد اين است كه\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nبيداران طهران موقع را مقتضى دانسته در زير پردهء نازكى با آنها همراهى ميكنند اوراق و كتابچه‌ها نوشته ميرسانند و تأكيد ميكنند جز صحبت عدل و امنيت و قانون صحبتى نداريد كه پشيمانى دارد و وجوه نقدى هم از طرف بعضى اشخاص به آنها ميرسد كه ايشانرا مجبور مىكند بافكار صاحبان آن وجوه همراهى نمايند و رضاى خاطر آنها را منظور دارند بعلاوه شبها در شهر حوزه‌هاى متعدد از اشخاص منور الفكر منعقد مىشود و از قول آقايان عريضه‌ها بشاه مينويسند و منتشر ميسازند طوريكه بدست آقايانهم رسيده بخوانند و تكليف خود را در مذاكرات بدانند از جمله در يكى از آن عرايض بشاه مينويسند ما پارهء سئوالات داريم كه جوابهاى آنها مقدر است از روزيكه سلطنت بقاجاريه رسيده تاكنون در اين يكصد و چند سال چند نفر صدراعظم روى كار آمده است و هريك كه بمسند صدارت رسيده است روز اول چه مبلغ دارائى داشته و از دولت چه مواجب گرفته مدت صدارتش چقدر بوده در اين مدت مخارج چه داشته و روزيكه معزول شده داراى چه اندازه مكنت بوده است و اگر اضافه داشته اين اضافه از كجا آمده است بديهى است اين اقدامات بر اهميت متحصنين در انظار مردم ميافزايد زيرا كه توجه داشتن آنها را بمصالح مملكت ميفهماند خلاصه دو روز بعد از رفتن آقايان به حضرت عبد العظيم نگارنده به منزل امام جمعه ميروم بلكه او را نصيحت كنم با اينكه احتمال مىدهم بىثمر بوده باشد قبلا با برادرش ظهير الاسلام ملاقات ميكنم در اول ملاقات ميگويد آقا ملاحظه ميكنيد با يك مشت ملت بيچاره چه ميكنند و كجا را ميزنند براى ما كه بد نشد بلكه بهتر شد ولى آنها بملت خيانت كردند پيش از آنكه نگارنده جواب بدهد شيخ محمد على طهرانى از آقازادگان منور الفكر طهران حاضر است ميگويد براى شما هم خوب نشد مردم بشما خوب نميگويند ظهير الاسلام از من ميپرسد آيا اينطور است ميگويم بلى ميل نداشتم اين حرف را در غير مجلس خلوت بگويم ولى حالا كه اظهار شد ميگويم مردم بشما بسيار بد ميگويند و تصور ميكنند شما خانوادهء چند صد سالهء خود را بباد داديد كه خلق را از مسجد شاه كه بست دولت و ملت است با ضرب چوب و چماق بيرون كرديد ظهير الاسلام از شنيدن اين\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nحرفها پريشانحال مىشود شيخ طهرانى از تصديق من جرى شده ميگويد آقا چه خبر داريد مردم براى كشتن برادر شما كمر بسته‌اند ظهير الاسلام ميگويد موت و حيات بدست خداست ديگر براى شنيدن اين حرف حاضر نميباشم و از نگارنده ميپرسد حالا ما چه بايد بكنيم ميگويم به اعتقاد من بايد فردا صبح شما و برادرتان به حضرت عبد العظيم رفته در حوزهء آقايان بنشينيد و بگوئيد ما از شمائيم و شما از ما هستيد هرگز راضى نميشويم وهنى بر شما وارد شود و اگر قصهء مسجد را ديديد پيش آمد در ظاهر با شما مخالفت كرديم براى اين بود كه خون مردم بيگناه ريخته نشود ارباب غرض مقاصد شخصيهء خود را انجام ندهند حالا كه آن خطر گذشته ما در مقاصد ملى با شما شركت داريم و هرقدر هم كه بشما بىاعتنائى نمايند تحمل كنيد و درصدد اصلاح كار آنها برآمده اين بيحرمتى را كه بدست خود بر خود وارد كرديد باز بدست خود جبران نمائيد ميگويد من حاضرم ولى گمان ندارم امام جمعه حاضر بوده باشد و راست گفت چه در ملاقات امام جمعه ميبينم بقدرى او را غرور گرفته است كه جاى نصيحت دادن نميباشد بايد گذارد تا روزگار كار خود را انجام دهد در همين شب در خانهء ميرزا اسمعيل خان ثقة الملك گيلانى كه يكى از اشخاص وطن‌خواه است جمعى از دوستان و تجددخواهان جمعند براى استفاده نمودن از موقع و كمك كردن بآقايان صحبت سيد جمال الدين واعظ بميان ميآيد ميگويند بيچاره مخفى شده جرئت ندارد از خانه‌اى كه هست بيرون بيايد و معلوم نيست كجا است و بهر صورت آيا صلاحش اين است كه برود به حضرت عبد العظيم بآقايان ملحق شود يا همينطور مخفى باشد تا عاقبت امر ديده شود نگارنده به آنها مژده ميدهد كه سيد را ميدانم كجا است و در ظرف امشب و فردا ميرود به حضرت عبد العظيم همه مشعوف ميگردند و قرار مىشود از جانب آن جمع مساعدتى بخانوادهء او بشود و آنها را نگاهدارى نمايند چونكه دارائى درستى ندارند و هم از كيفيت استفاده نمودن از موقع براى انجام يك كار اساسى مذاكره مىشود و براى هريك تكليفى معين ميگردد ديگر يك مجلس خصوصى داريم كه از اعضاى آن حاجى ميرزا نصر اللّه واعظ اصفهانى ملك المتكلمين است كه شخص وطن\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nدوست باغيرتى است و سالها است در بلاد ايران در ترويج معارف و خدمت بملت و غمخوارى وطن داد مردانگى داده و ميرزا محمد على خان نصرة السلطان است پسر مرحوم ميرزا حسينخان مصباح السلطنه كه هم پدرش مرد غيور وطن‌پرست ملت‌خواه بوده و هم خودش داراى اين صفات و با فضل و كمال است و برادرم حاجى ميرزا عليمحمد است كه شخص معتقد وطن‌دوست مىباشد مقصود ما اين است بلكه بتوان به زبان اين جمع و بتوسط آنها كارى كه موجب آسايش خلق باشد فراهم آورده حرف حقى گفته شود كه ريشهء استبداد كنده شده نور عدل اگرچه بظلم بالسويه باشد تابش نمايد اتفاقا ميان نگارنده و اغلب رؤساى حوزهء آقايان بواسطه كار معارف جديد و مخالفت سليقه و يا بواسطهء حسادت بعضى از آنها كدورت حاصل است از اين جهت سه نفر سابق الذكر هريك بنوبهء خود ميروند صحبت ميدارند آقايان را تشويق و راهنمائى مينمايند و برميگردند در مجمع خصوصى مذاكره مينمائيم و بمجامع ديگر اطلاع ميدهيم و نگارنده از رفتن به حضرت عبد العظيم خوددارى مينمايد تا كم‌كم آقايان بفهمند در كارهاى عمومى خصوصيت يا خصومتهاى شخصى را نبايد دخالت داد و بعلاوه موقع مناسبى براى ورود نگارنده در جريان كار بدست آيد يك روز سيد عبد الوهاب اصفهانى ملقب بمعين العلماء كه از بستگان من است و با خانوادهء آقا سيد محمد طباطبائى هم الفت دارد ميرود به حضرت عبد العظيم و با بعضى از آقايان صحبت داشته ميگويد يكى از اشخاصى كه ميتواند كارى بكند و حاضر است اگر شما مطلب صحيح مقرون بحسابى داشته باشيد كه به حال ملت مفيد باشد بهر وسيله هست بشاه برساند اگرچه او نام مرا نميبرد ولى آنها ملتفت ميشوند و ميگويند اگر بتواند سفير كبير عثمانى را دوستانه حاضر كند كه او من غير رسم درصدد اصلاح اين كار برآيد ميتوان اطمينان حاصل نمود نگارنده براى مذاكره نمودن با سفير كبير حاضر ميگردد چون خصوصيت و الفت با يكديگر داريم سفير كبير شمس الدين بيك از مردمان آگاه خبرخواه است سالها است مأمور سياسى دولت عثمانى است در ايران و در اين مدت كه در طهران است هر وقت خدمتى بدولت و ملت ايران از دستش برآمده دوستانه اقدام كرده\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nگراورنامهء شمس الدين بيك به خط خود او\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nانجام داده است از سفير مزبور ميپرسم شما براى اصلاح كار آقايان اقدامى مينمائيد يا خير ميگويد آقا سيد عبد اللّه شرحى به من نوشته و يكى از كتاب خود را نزد من فرستاده است ولى چون اقدام در اين كار خارج از وظيفهء مأموريتم مىباشد اقدام نكردم ميگويم چون آن جماعت اگر شما واسطه باشيد اطمينان حاصل كرده اقدام باصلاح مينمايند شايد دولتيانهم مضايقه نداشته باشند شما واسطهء اصلاح ذات البين بگرديد از وزارت خارجه استيذان نمائيد اگر اذن دادند منهم با آن طرف صحبت داشته آنها را راضى ميكنم كه اقدام باصلاح بنمايند و تمام قصد من اينست كه بتوسط سفير كبير عثمانى چند كلمه كه براى آسايش عموم مفيد باشد بشاه گفته شود سفير كبير اين ترتيب را قبول نموده قرار مىشود برود اذن بگيرد و اطلاع بدهد سفير كبير همان روز وزير خارجه را ملاقات كرده رخصت حاصل مينمايد و خطى بمضمون ذيل بنگارنده مينويسد :\r\n« از آن جائى كه دوستدار هميشه اخلاص و ارادت نسبت بعلماى گرام و خاصه يك دوستى و مناسبت قديمه با جناب مستطاب شريعتمدار آقا سيد عبد اللّه سلمه اللّه تعالى دارم در ملاقات بعد العصر امروز با جناب وزير در حق مجاورين گرام بمقام شاه عبد العظيم مذاكرات توسط كارانه وقوع يافت در نتيجه آثار كمال همراهى و مساعدت مشاهده نموده خوشحال شدم از تأمينات واقعه مستبان است كه براى تشريف‌فرمائى آقايان گرام به شهر هرچه لازم است در آن اقدام خواهد شد بنابراين خيلى مأمول و مستحسن است كه از آن طرفهم معامله محابيه مساعدت‌كارانه ارزانى داشته امر بحكمى كه سيد الاحكام است منتهى گرديده مسكى الختام بشود چون دوستدار ذات فضايل سمات عالى را از سعاة اصلاح ذات البين ميدانم از كيفيت مستحضر ميكنم تا هرچه لازمهء آنست مجرى بفرمائيد زياده زحمت نميدهم فى سبت غره ذيقعده 1323 شمس الدين اين خط كه ميرسد مشعوف ميشوم كه راهى براى وارد شدن در اين كار بدست آمده باشد كه بتوانم براى سعادت آتيه مملكت قدمى بردارم .\r\n\r\n","description":"","footnote":"","page_name":" 21 ","page_number":29},
  {"content":"\r\n\r\n\r\nفصل سوم اقدام و خطر\r\nخط سفير كبير را بتوسط برادرم به حضرت عبد العظيم ميفرستم برؤساى حوزه و مخصوصا آقايان بهبهانى و طباطبائى نشان داده مذاكرات بسيار بميان ميآيد و آقايان اطمينان حاصل ميكنند كه نگارنده صميمانه براى آنها كار مىكند و از گذشته‌ها صرف نظر نموده است برادر من صورت مطالب آقايان را مسوده كرده براى من ميآورد ميبينم چند مطلب نوشته‌اند : اول عزل علاء الدوله از حكومت طهران - دوم عزل نوز از رياست گمركات و غيره - سوم امنيت دادن بهمراهان ايشان بعد از آمدن به شهر - چهارم برگردانيدن مدرسهء خان مروى به اولاد حاجى ميرزا حسن آشتيانى - پنجم سياست نمودن از عسگرنام گاريچى راه قم بواسطهء شرارتى كه در راه كرده - ششم تجليل نمودن از ميرزا محمد رضا يكى از علماى كرمان كه از طرف حكومت كرمان به او بىاحترامى شده است - هفتم برداشتن قيمت تمبر دولتى از مستمريات روحانيان چونكه معمول شده است قبض مستمريها را تمبر كرده و مختصرى بعنوان پول تمبر از آنها بصرفهء دولت كسر مينمايند ديدن مطالب آقايان نگارنده را بحيرت فرو ميبرد يكى بواسطهء بىفكرى و كوته‌نظرى ايشان و ديگر متحير ميمانم كه من بسفير كبير گفته‌ام مطالب آقايان نوعى است و همه در راه اصلاح حال عامه و صلاح ملك و ملت است چگونه مىشود اين مطالب را به او گفت و از او مساعدت خواست كه بشاه برساند اما ناچار بودم نتيجهء اقدام خود را بسفير اطلاع بدهم ميروم بر او وارد ميشوم بعد از تعارف معمولى سفير ميپرسد جواب رسيد ميگويم بلى و ميخواهم ورقه را به او بدهم وزير مختار ايطاليا وارد مىشود سفير احتراما از من اجازه ميخواهد كه او را پذيرفته روانه كند و بعد باهم\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nصحبت بداريم در اينحال بخاطر نگارنده ميرسد چه بهتر كه اين ورقه را عوض نموده يك مطلب نوعى هم در آن بگنجانم از طرفى انديشه ميكنم مبادا آقايان پس از اطلاع انكار كنند و براى من خطرناك باشد باز توكل بر خدا كرده كاغذى از روى ميز سفير برداشته يك‌يك مطالب را روى آن كاغذ به همان صورت كه هست مسوده مينمايم مگر مطلب هفتم را كه تغيير داده به صورت ذيل مينويسم قراردادى در اصلاح كليه امور با رعايت حقوق علما و پيش خود خيال ميكنم اين جمله مجمل است و لابد توضيح خواهند خواست آنوقت در موقع توضيح هرچه بايد گفته شود خواهد شد ورقه بسفير داده مىشود كه صحبت بدارد و نتيجه را اطلاع بدهد فرداى آن روز سفير كبير مرا ميطلبد و ميگويد جواب اين است علاء الدوله را معزول ميكنند در باب عزل نوز مدتى است آقايان در اين موضوع حرف ميزنند و دولت تكليف ندارد قبول كند امنيت بآقايان داده مىشود و در ورود آنها به شهر تجليل كرده ميشوند برگردانيدن مدرسهء مروى بآقايان آشتيانى را گفتند صورت نميگيرد ولى من گفتم چون در عنوان مكافات از آنها گرفته شده حالا وقت مرحمت است بايد رد شود قبول كردند عسگر گاريچى تنبيه مىشود از عالم كرمانى تجليل به عمل ميآيد اما هفتم اگر مراد قرارداد در اصلاح كار علماء است كه مىشود و اگر مراد اصلاح كار عموم است يعنى دولت و ملت اين كلمه بزرگ است و توضيح لازم دارد جواب چه خواهد بود نگارنده ميگويد مذاكره ميكنم و جواب مىدهم در صورتى كه نگران هستم بآقايان چه بگويم و آنها چه جواب بدهند بالاخره صورت جواب و سئوال را نوشته بتوسط برادرم به حضرت عبد العظيم ميفرستم و ميگويم چون سفير كبير بعنوان مصالح عمومى در اين كار دخالت كرده صلاح نديدم عين آن صورت را بدهم چونكه مطالب آن اغلب شخصى بود لهذا در مادهء هفتم تغييرى داده شد شما هم اگر توضيحى ندهيد كه عام المنفعه باشد مناسب نخواهد بود و موجب پشيمانى است و هم در مجلس مشورت صورت توضيحى كه بايد بدهند به خط ملك المتكلمين به صورت ذيل نوشته مىشود :\r\nمراد از قرارداد در اصلاح كليهء امور تأسيس ديوان عدالتى است بر طبق شرع مقدس\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nاسلام از روى كتاب و تشكيل يك مجلس مشورتخانه ملى براى اجراى قانون مساوات در تمام بلاد ايران كه فرق فيما بين وضيع و شريف گذارده نشود و هر ذيحق به حق خود برسد آن صورت را هم برادرم به حضرت عبد العظيم ميبرد . بلكه آقايان را راضى كند به همان صورت توضيح بدهند برادرم ميرود صحبت ميدارد و كامياب مراجعت مينمايد چه به خط آقا سيد محمد پسر آقا سيد عبد اللّه در زير هريك از مواد شرحى نوشته شده و در ذيل مادهء هفتم تقريبا همان صورت كه يادداشت شده نوشته مىشود و بامر و تأكيد آقا سيد عبد اللّه مسئلهء الغاى تمبر از اوراق مستمرى آقايان روحانيان بر ماده هفتم افزوده ميگردد و بهرحال نگارنده را نگرانى از تصرفى كه نموده است رفع گشته آسوده خاطر ميشوم غافل از اينكه بواسطهء تدبيرى كه دوستان عين الدوله ميكنند حقيقت امر آشكار مىشود و ميفهمند مطلب هفتم آقايان كه بصرافت طبع نوشته بودند غير از آنچيز بوده كه بتوسط سفير عثمانى بدولت رسيده و از لحاظ همايونى گذشته است و هم از سفير كبير تحقيق كرده ميفهمند كى نزد او آمدوشد دارد چنان كه سفير مزبور از نگارنده در اين موضوع عذرخواهى كرد كه نميتوانسته است پنهان نمايد خلاصه فرداى آن روز ميروم سفير را ملاقات نموده جوابها را براى او ميخوانم همين كه بتوضيح مطلب هفتم ميرسد تعجب كرده ميگويد گمان نميكردم در اين جماعت كسى باشد كه اين سخنانرا بگويد مطلب همين است و هرچه هست در كتاب و قانون است پيغمبر فرموده خافوا الكتاب و لا تخافونى محال است ملتى زندگانى باشرف نمايد مگر آنكه عهدى داشته باشد چنان كه خدا با بندگانش عهد ميبندد قدرت كاملهء خود را محدود ميسازد عقل كل محمد مصطفى ( ص ) با امت خود عهد ميبندد و از آنها عهد ميگيرد پس چگونه مىشود ما بين دولت و ملتى عهد نباشد كه هيچيك از حدود آن تجاوز نكنند بالجمله بعد از صحبت زياد قرار بر اين مىشود كه سفير كبير آن صورت توضيح شده را جوف خط خود بگذارد و بوزارت خارجه بفرستد كه برحسب مرسوم وزير خارجه آن خط را در حضور شاه بخواند و جواب بگيرد سفير كبير اين اقدام را مىكند و كاغذ را ميفرستد و دو روز جواب نميآيد ولى از حضرت عبد العظيم خبر ميرسد كه از طرف عين الدوله كسى آمده يكى از\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nآقايان درجهء دوم از متحصنين را ( آقا سيد احمد طباطبائى ) به باغ دوشان تپه نزد اتابك ميبرد آقاى بى خبر هم مسودهء از مطالب آقايان را كه همراه داشته بر طبق صورت سابق به اتابك ميدهد نگارنده بىاطلاع از تدبيرى كه دولت براى كشف حقيقت امر نموده است شرحى بسفير كبير مينويسد اگر جوابى رسيده باشد مرقوم داريد تا براى آقايان فرستاده شود سفير كبير در جواب من مينويسد مطالب بمقام بابعالى رسيده است و جواب داده‌اند كه آقايان متحصنين بطريق ديگر هم عرايض خود را فرستاده‌اند منحصر بطريق شما نيست و ما بهمانطريق جواب آنها را داده‌ايم و بعد مينويسد كه در اينجا وظيفهء ما على الرسول الا البلاغ بانتها رسيد .\r\nاز جواب سفير معلوم مىشود كه او را جواب داده درصدد تدبير ديگر برآمده‌اند بهرحال نگارنده كاغذ سفير را برداشته به حضرت عبد العظيم ميروم آقا سيد عبد اللّه را ملاقات مينمايم پيش از آنكه از من اظهارى بشود ميگويد سفير را كه جواب دادند ميپرسم از كجا خبر داريد ميگويد از وزارت خارجه اطلاع حاصل نمودم كاغذ سفير را ميخواند و صحبت بسيار مىشود عاقبت تقاضا مىكند يك‌بار ديگر سفير را ملاقات كنم و حقيقت حال را از زبان خودش بشنوم در اين روزها آقايان صبح و عصر در صحن مقدس مجلس منعقد مينمايند چون امروز روز جمعه است بعلاوه از متحصنين دستجات مخصوص هم از طهران براى شنيدن مذاكرات آقايان جمع شده‌اند در هر مجلس چند هزار نفر حاضر ميشوند واعظها منبر رفته از دولتيان شكايت و تظلم بسيار مينمايند طرف عصر بعد از ختم مجلس آقا سيد عبد اللّه در رواق و حرم محترم گريه و زارى و استغاثهء غريبى مىكند كه مردم را منقلب ميسازد اين خبرها پىدرپى بشاه و صدراعظم و رجال دولت ميرسد احتمال ميدهند اگر يك جمعهء ديگر آنها در حضرت عبد العظيم بمانند شايد مفسده بزرگ شود و نتوانند جلوگيرى نمايند از اين جهت شاه باتابك اعظم حكم مىكند كه بايد آقايان را دلجوئى كرده به شهر برگردانى اگرچه شاه بواسطهء رفتارى كه آقايان با امير بهادر جنگ فرستادهء او نموده بودند و ذيلا شرح داده مىشود از آقايان بسيار مكدر است اما در اين مقام چاره ندارد مگر از آنها دلجوئى كرده قضيهء تحصن\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nرا پايان بخشد . و اما شرح رفتن امير بهادر وزير دربار به حضرت عبد العظيم چون يك هفته از توقف آقايان در زاويهء مقدسه ميگذرد از طرف دولت امير بهادر مأمور مىشود برود آقايان را تهديد نمايد و بهر وسيله هست جمعيت را متفرق كرده آقايانرا به شهر بياورد امير بهادر جمعى از سوارهاى كشيكخانه را برداشته به حضرت عبد العظيم ميرود و جمعى از همراهان خود را هم بر خلاف معمول با تفنگ وارد صحن مىكند آنها اطراف صحن ميايستند و او خود ميرود در مقبرهء امينه اقدس كه جنب كفش‌كن ايوان جنوبى واقع است با آقايان مجلس كرده بمذاكره ميپردازد در بين صحبت امير بهادر تندروى كرده خشونت مىكند سيد جمال الدين افجهء كه از همهء آقايان پيرتر است برآشفته نسبت بدولت و اتابك و وزير دربار هتاكى نموده نام شاهرا هم بخفت ميبرد وزير دربار متوحش شده دست و پاى خود را گم مىكند اگرچه تفنگچيان او در اطراف صحن تفنگها را سر دست گرفته وانمود ميكنند كه منتظر رسيدن فرمان شليك نمودن به طرف آقايان هستند ولى از طرف ديگر زنهاى حضرت عبد العظيم با سنگ بالاى بامهاى صحن رفته انتظار دارند اگر بخواهند شليك كنند چون بىاحترامى بمرقد مقدس شده است تفنگچيان را سنگ‌باران نمايند امير بهادر ميبيند چاره ندارد مگر غش كند و بگويد چون اسم مبارك شاه را آنطور كه بايد باحترام ببرند نبردند لهذا من تاب نياورده در عالم شاه‌پرستى از خود بى خود شده غش كردم آب يخ ميآورند به صورتش ميپاشند و او را مالش ميدهند تا سردار نامدار ايران را به حال ميآورند امير بهادر پس از به هوش آمدن باز اصرار مىكند كه آقا سيد محمد و آقا سيد عبد اللّه را در كالسگه نشانده به شهر بياورد اما آنها قبول نميكنند وزير دربار با حال پريشان نااميد از انجام مأموريت به شهر مراجعت مينمايد آقايان بعد از اين واقعه بتصور اينكه كار سخت شود همه از خانه‌هاى متفرقه كه هستند خارج شده در خانه‌هاى داخل بست منزل ميكنند و با احتياط حركت مينمايند و بعلاوه هم‌قسم ميشوند كه تا آخر نفس ايستادگى نمايند و از هم مخالفت نكنند و در واقع بعد از اين واقعه كار تحصن آقايان سخت‌تر مىشود و آشكارا با دولت طرفيت مينمايند .\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nبرگرديم به حال و كار خود روز جمعه دوازدهم ماه ذى القعده الحرام 1323 نزديك غروب آفتاب است نگارنده از حضرت عبد العظيم به شهر ميآيم و ميبينم در اين وقت ملاقات سفير كبير مشكل است همان بهتر كه مشير الدوله وزير خارجه را ملاقات كنم بفهمم او در چه خيال است و از اقدامات من راجع بسفير چه ميگويد و دولتيان از من چه اندازه دلتنگ شده‌اند مطلبى را هم كه ميخواهم از سفير تحقيق كنم از مشير الدوله تحقيق نمايم خصوصا كه حدس ميزنم مشير الدوله باطنا با آقايان همراه باشد و زمينهء صدارت خود را بعد از عين الدوله دارد حاضر مىكند و نظر بارتباط او با ميرزا على اصغر خان اتابك و غايب بودن وى از مملكت مخالفين عين الدوله و مؤالفين ميرزا على اصغر خان همه با صدارت او موافق بوده باشند خلاصه بهر ملاحظه هست ميروم به منزل مشير الدوله يكساعت از شب گذشته است مشير الدوله و علاء الدوله و يكى دو نفر ديگر نشسته‌اند مشير الدوله بطور خصوصى ميگويد سفير كبير چنين و چنان اقدام كرد اينطور جواب داديم و او اظهار مينمود كه شما در كار بوده‌ايد ميگويم بلى صحيح گفته است و بهتر اين بود دست او را هم به كلى كوتاه نميكرديد چون خودتان رخصت داد بوديد او دوستانه واسطهء اصلاح باشد و فايده‌اش اين بود كه آنها بهر وعده‌اى كه بتوسط سفير كبير ميداديد مطمئن ميشدند و كار زودتر انجام ميگرفت مشير الدوله علاء الدوله را صدا مىكند كه در اين مذاكره شركت داشته باشد چونكه علاء الدوله با وجود اينكه با مشير الدوله منسوب است در سياست با عين الدوله همراه مىباشد و يك قسمت از مخالفت آقايان با دولت بواسطهء دلتنگى از اوست مشير الدوله هم از او ملاحظه دارد مشير الدوله ميگويد فلانى از حضرت عبد العظيم ميآيد و شاهد وقايع امروز بوده است خواستم شما هم باشيد صحبت بداريم نگارنده شرح اجماع و هيجان مردم و مذاكرات آقايان را نقل مىكند علاء الدوله ميگويد دولت بايد اقدام كند بزند و ببندد اخراج كند و بقوهء قهريه اين غائله را رفع نمايد ميگويم اينطور نيست امروز هر اقدام از طرف دولت بر ضد اين اجماع بشود موجب مزيد علت مىشود هيجان خلق امروز محض\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nحركات جاهلانهء امير بهادر است كه چند روز پيش شد يك اقدام ديگر اگر بشود كار سختتر خواهد گشت و خونريزى شده عاقبت كار وخيم ميگردد علاء الدوله ميگويد عقيدهء شما اينست دولت بايد هرچه چهار نفر آخوند ميگويند بشنود جواب مىدهم خير بلكه ميگويم روزگار تغيير كرده است و اين ملت ملت سابق نيست و تا يك اندازه چشم و گوش مردم باز شده امنيت و عدالت ميخواهند دولت هم ضعيف است در اين صورت صلاح اينست با ملت ملايمت كند و هرقدر از خواهشهاى مشروع او كه قابل قبول باشد بپذيرد غائله بملايمت بر طرف گردد علاء الدوله ميگويد خواهش آنها يكى عزل من است من خود استعفا مىدهم ميگويم خير گمان ندارم عقلاى قوم چندان نظرى بعزل شما داشته باشند ميگويد پس مقصود عزل مسيو نوز است ميگويم خير آن هم بهانه است پس مطلب چيست ميگويم مطلب تأسيس عدالت‌خانه جواب ميدهد اين حرف را شما ميزنيد آنها خودشان مخل عدل و امنيت هستند ما هر وقت بخواهيم دست باينكار بزنيم همين اشخاص مانع خواهند بود حالا خودشان عدالت‌خواه شده‌اند ميگويم بلى روزگار آنها را مجبور كرده است عدل‌وداد بخواهند ميگويد دروغ ميگويند جوانهاى آنها دلشان ميخواهد پيش پايشان مانند زمان امين السلطان تا محضر اتابك اعظم صاف باشد هر ساعت بخواهند بروند روزى چند توسط بكنند و مبلغى فايده ببرند عدل كدام است حساب و كتاب چيست ميگويم تصديق دارم اكنون كه مجبور شده‌اند اين حرف را بزنند چه ضرر دارد دولت حرف آنها را بگيرد عدالتخانه قانونى تأسيس نمايد و شر هر صاحب شرى را دفع نمايد مشير الدوله در تمام اين مدت سكوت كرده سخن باينجا كه ميرسد حرف نگارنده را تصديق كرده ميگويد البته اگر بشود خوب است شاه هم براى اين كار حاضر است اتابك اعظم هم گمان ندارم مخالف باشد منهم اعتقادم اين است كه نبايد با قوهء قهريه در مقام رفع اين غائله برآمد يكى از وزراى خارجهء سابق ما در موقعى كه شاه با بعضى از روحانيان اظهار بيمهرى داشت و ميخواست آنها را گوشمال بدهد در موقع توسط نمودن از آنها بشاه گفت ما هر كار كه صلاحمان نباشد بكنيم و فرنگيها از ما بخواهند ميگوئيم علماء مانعند اگر ديدند ما ميتوانيم علماء را بقوهء قهريه ساكت نمائيم هر وقت بخواهيم\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nبه اين سياست در برابر خارجه توسل بجوئيم جواب ميدهند چرا در فلان قضيه توانستيد آنها را ساكت كنيد حالا هم همان كار را بكنيد علاء الدوله ميگويد اگر راست ميگويد و جز عدالت چيزى نميخواهند اين مطلب را بنويسند تا ببريم اتابك اعظم را با خود همراه نمائيم و باتفاق بشاه عرض كرده انجام بدهيم ميگويم گمان ندارم از نوشتن مضايقه نمايند ميگويد برويد صحبت بداريد و جواب بياوريد فرداى آن روز ميروم به حضرت عبد العظيم ميبينم امير خان « 1 » سردار پسر وجيه اللّه ميرزا برادرزادهء عين الدوله را حاكم حضرت عبد العظيم نموده‌اند او هم با جمعى سوار و سرباز ابوابجمعى خودش وارد شده از آقايان ديدن كرده جوانها را به منزل خويش دعوت ناهار نموده است و بدست آنها دارد در افكار آقايان نفوذ حاصل مىكند ملتفت ميشوم عين الدوله با انتخاب اين مأمور از دخالت نمودن مشير الدوله و ديگران جلوگيرى كرده و اختيار را بدست خود گرفته و براى اين كار شخص خوبى را انتخاب نموده است چونكه از يكطرف جوانى بىباك و مورد ملاحظهء آقايانست و از طرف ديگر با جوانهاى آقايان ميسازد آنها را تطميع مينمايد چنان كه آن روز تا عصر معطل شدم كه جوانهاى آقايانرا ملاقات كنم نشد و حاكم جديد آنها را رها نكرده نگذاشت با ديگرى ملاقات نمايند خلاصه آقا سيد عبد اللّه را در خلوت ديده بهر عنوان بوده است نوشتهء مختصرى به خط پسرش از او ميگيرم حاصل مطلبش اينكه ما جز عدالتخانه مطلب ديگر نداريم آن شب نميتوانم مشير الدوله را ملاقات كنم فردا شب به منزل او رفته نوشته را مىدهم اظهار مسرت مىكند و ميگويد حالا ديگر اميد است بشود قدمى رو بسعادت برداشت در اينوقت كه چهار ساعت از شب گذشته است مشير الدوله بفوريت از طرف عين الدوله احضار مىشود مشير الدوله با نگرانى ميرود و فردا صبح زود بنگارنده مينويسد ديشب امير خان سردار چهار نفر از آقازادگان را با خود به شهر آورده به منزل اتابك اعظم وارد نموده است تا در باب اصلاح كار و آمدن آقايان به شهر صحبت بدارند و قرارى بدهند در اين صورت ديگر رفتن شما امروز به حضرت عبد العظيم لازم نيست و آن\r\n\r\n\r\n","description":"","footnote":"\r\n( 1 ) - امير خان سردار جوانيست پدر مرده بدولت رسيده با جوانهاى آقايان ارتباط و خصوصيت دارد .\r\n","page_name":" 29 ","page_number":37},
  {"content":"\r\n\r\nچهار نفر ميرزا مصطفى آشتيانى ميرزا ابو القاسم طباطبائى سيد علاء الدين بهبهانى و آقا ميرزا محسن برادر صدر العلماء هستند .\r\nامير خان سردار اين چند نفر را بخانهء اتابك اعظم وارد كرده تا عنوان مطلب را منقلب نمايند و بگويند آقايان پسران و كسان خود را بخانهء اتابك فرستادند و از او تقاضاى اصلاح كار را نمودند دولت هم بصرافت طبع با آنها همراهى كرده مقاصدشان را هرطور خودش خواست بپذيرفت نگارنده از شنيدن اين خبر متألم ميشوم زيرا كه از يكطرف از روحيات آقازادگان بى خبر نيستم و از طرف ديگر عين الدوله را ميشناسم كه مرد زيرك كاركن است و راه كار را نيكو بدست آورده آقازادگان را كه رام و موافق كرد كار آقايان را ساخته و ديگر نه از مشير الدوله‌ها كارى ساخته است و نه از كسانى كه براى مصالح مملكتى و تحصيل قانون ميخواستند از اين اوضاع استفاده كرده باشند تنها يك چيز موجب اميدوارى است و آن اين است كه كم‌كم مردميكه در حضرت عبد العظيم هستند و جمعى از كسانى كه در شهر ميباشند در اين كشمكشها با حرف قانون و عدل و مساوات گوششان آشنا شده شيرينى اين كلمات را احساس نموده اشتهاى كاذبى هم باشد بهمرسانيده‌اند و اقبالى هم كه بآقايان از طرف مردم شده براى اين بوده است كه آنها حرف قانون و عدالت زده‌اند در اين صورت اگر براى حفظ ظاهر هم باشد ناچارند مسئلهء تأسيس عدالتخانه را هم تا يك اندازه تعقيب نمايند خلاصه آقازادگان شب را در خانهء اتابك ميمانند و پذيرائى كامل از آنها مىشود اتابك كه سابق زيرچشمى هم به آنها نگاه نميكرد حالا دوستانه در كمال خوشروئى و رفاقت با آنها سلوك مىكند و از تملق‌گوئى هم دريغ ندارد معلوم است چقدر موجب خوشحالى آنها است فرداى آن روز اتابك ميرود بدربار براى گرفتن دستخط شاه و انجام مقاصد آقايان خبر آمدن آقازادگان بخانهء اتابك در شهر منتشر مىشود براى اينكه در ورود آقايان تعطيل عمومى بشود جمعى زن و مرد ميريزند ببازار و شهرت ميدهند كه آقازادگان را در خانهء اتابك توقيف كرده‌اند و با هياهوى بسيار بازار را تعطيل ميكنند در صورتى كه توقيفى در كار نبوده است اتابك اعظم از بسته شدن بازار متوحش\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nشده با تلفون از دربار با آقازادگان صحبت داشته اظهار مهربانى مىكند و ميگويد دستخط همايون را فورا خواهم آورد و بعد از ساعتى آمده دستخطى از شاه ميآورد كه حاصل آن اجازهء تأسيس ديوان عدالت دولتى براى احقاق حقوق ملت است - آقازادگان بدون اينكه ملتفت نكتهء مطلب بوده باشند قبول كرده ميگيرند و ميروند به حضرت عبد العظيم و بآقايان ميگويند كار تمام شد بايد فردا شهر رفت اما در همان شب كه فرداى آن بنا است كالسگه شاهى را ببرند و آقايان را با سلام و صلوة به شهر بياورند مجمع خصوصى ما در خانه نصرة السلطان است در آن مجمع رأى داده مىشود كه دو نفر شبانه به حضرت عبد العظيم رفته آقا سيد محمد طباطبائى را كه بيش از رفقاى ديگرش طرفدار كارهاى ملى و قانون است ملاقات كرده حيله دولتيانرا در خصوص عدالتخانهء دولتى حالى نمايند تا دولتيان دستخط را عوض كرده دستخطى كه مطلوب است صادر نمايند و مذاكره مىشود كه توقف آقايان دو روز ديگر وقتى عملى مىشود كه مخارج دو روزهء آن جمعيت كه لااقل پانصد تومانست به آنها داده شود اين مبلغ در اينوقت شب از كجا تهيه ميگردد ملك المتكلمين دست در جيب خود برده يك اسكناس پانصد تومانى درآورده ميگويد اين پول را روز گذشته سالار الدوله فرستاده است كه به مصرف اين گونه كارها برسد بهتر اين است همين وجه به آنها داده شود براى تعيين دو نفر كه بروند به حضرت عبد العظيم قرعه كشيده مىشود بنام ملك المتكلمين و نصرة السلطان درميآيد بيدرنگ در حالتى كه برف بشدت مىبارد يك درشگه كرايه پيدا كرده ميروند به حضرت عبد العظيم آقا سيد محمد طباطبائى را از خواب بيدار نموده پيغام حوزه را با اسكناس پانصد تومانى به او ميدهند و قول ميگيرند كه نگذارد فردا آقايان به شهر بيايند بلكه دو روز ديگر بمانند و آن دستخط را رد كنند تا دستخط مطلوب صادر گردد نوشته هم از آقا سيد محمد ميگيرند مشعر به اين قول و قرارداد و نزديك صبح مراجعت مينمايند موفقيت آنها موجب خوشحالى رفقا شده مشعوف ميشويم .\r\nفردا همه انتظار دارند كه آقايان به شهر بيايند دولتيانهم تدارك استقبال ميبينند كه خبر ميرسد آقايان اين دستخط را قبول نكرده تا دستخط مطلوب صادر نشود به شهر نخواهند آمد و در اين قضيه تنها ايستادگى و مخالفت آقا سيد محمد طباطبائى مؤثر\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nواقع گشته نظريات او بر نظريات آقايان ديگر و آقازادگان غالب مىشود .\r\nخلاصه دولت مجبور مىشود دستخط مفصلى به صورت ذيل صادر نمايد :\r\nجناب اشرف اتابك اعظم چنان كه مكرر اين نيت خودمانرا اظهار فرموده‌ايم ترتيب و تأسيس عدالتخانهء دولتى براى اجراى احكام شرع مطاع و آسايش رعيت از هر مقصود مهمى واجبتر است و اينست كه بالصراحه مقرر ميفرمائيم براى اجراى اين نيت مقدس قانون معدلت اسلاميه كه عبارت از تعيين حدود و اجراى احكام شريعت مطهره است بايد در تمام ممالك محروسهء ايران عاجلا داير شود و بر وجهيكه ميان هيچيك از طبقات رعيت مطلقا فرقى گذاشته نشود و در اجراى عدل و سياسيات بطوريكه در نظامنامهء اين قانون اشاره خواهيم فرمود ملاحظهء اشخاص و طرفداريهاى بيوجه جدا ممنوع باشد البته به همين ترتيب كتابچه نوشته مطابق قوانين شرع مطاع فصول آن را مرتب و بعرض برسانند تا در تمام ولايات دائر و ترتيبات مجلس آن هم بر وجه صحيح داده شود البته اين قبيل مستدعيات علماى اعلام كه باعث مزيد دعاگوئى است همه‌وقت معمول خواهد بود اين دستخط ما را هم بعموم ولايات ابلاغ كنيد شهر ذيقعده 1323 دستخط را مىبرند به حضرت عبد العظيم جمعيت زياد از اهل طهران آنجا جمع ميشوند دستخط براى مردم خوانده مىشود همه اظهار خوشحالى ميكنند روز جمعه شانزدهم شهر ذيقعده جمعى از رجال دولت از طرف شاه با كالسگهء مخصوص ميروند به حضرت عبد العظيم مردم بطيب خاطر\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nتعطيل عمومى كرده آقايان را با نهايت احترام به شهر ميآورند مردم همه بىاندازه مسرورند و به يكديگر مباركباد ميگويند ولى اغلب از روى تقليد بدون اينكه بدانند اين خوشحالى براى چيست آقايان ميل دارند بخانه‌هاى خود بروند و بدروازهء طهران كه رسيدند سوار اسب و استر شده مردم تماشائى و استقبال‌كنندگان اطراف آنها جمع شوند و بجلال ملائى معمولى مملكت و دست‌بوس و پابوس وارد شوند ولى ديوانيان تدبيرى كرده نميگذارند مقصود ايشان حاصل شود و آن تدبير اينست كه نزديك دروازهء شهر بكالسگچيان امر ميرسد بسرعت حركت كنند خاصه كه امير بهادر هم در كالسگهء شاه پيش روى آقا سيد عبد اللّه و آقا سيد محمد نشسته وارد دروازه كه ميشوند مردم ورود آنها را از خط بازار انتظار دارند ولى امير بهادر بكالسگچى فرمان ميدهد از خط خيابان برود و يكسر ايشان را بدربار باطاق عين الدوله ورود داده بعد حضور شاه رفته مورد مرحمت شده و از آنجا هريك با جمعيت بخانهاى خود ميروند .\r\n\r\n","description":"","footnote":"","page_name":" 33 ","page_number":41},
  {"content":"\r\n\r\n\r\nفصل چهارم سكوت دولت و مطالبهء ملت\r\nبعد از مراجعت آقايان از حضرت عبد العظيم تا مدتى عموم آقايان مورد توجه زياد از طرف مردم هستند و آنها هم بر شئونات خويش ميافزايند مخصوصا آقا سيد عبد اللّه مرحوم آقاى ميرزا سيد محمد طباطبائى\r\nكه فوق العاده خود را بالا گرفته اوضاع رياست را وسعت ميدهد آقا سيد عبد اللّه تا اينوقت در واقع رياست عامه نداشت و مردم از او بواسطهء مداخلهء بىترتيبى كه در امور شرعيه ميكرده راضى نبوده‌اند طلاب و اهل علم هم باسباب‌چينى نزد او آمد و شد داشته‌اند ولى در اينوقت كه شيخ فضل اللّه نورى از مقامى كه داشته بواسطهء مخالفت با\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nهيجان ملى و طرفدارى از اتابك اعظم تنزل نموده و امام جمعه بواسطهء قصهء مسجد شاه و مخالفت با اصلاح‌خواهان خفيف شده زمينهء رياست شرعى براى آقا سيد عبد اللّه مهيا است و خود را شخص اول ميداند اگرچه در ظاهر از آقا سيد محمد طباطبائى احترام زياد مىكند ولى به او هم در باطن اعتنائى ندارد تمام علماء و اعيان و رجال دولت و عموم شيخ فضل اللّه نورى . آقا سيد عبد اللّه بهبهانى\r\nطبقات خلق به اين دو نفر روحانى اقبال كرده خانهء آنها مرجع عامه شده ببركت اظهار عدالتخواهى سيدين سندين ميشوند كدورتى هم كه ميان نگارنده و هريك از دو سيد محترم بوده است در اين موقع به ظاهر بر طرف ميگردد و آمدوشد دوستانه مينمائيم بالجمله آقايان مشغول ديد و بازديد ميشوند اتابك اعظم بهمهء آقايان اظهار مهربانى مينمايد امير خان سردار سر آقازادگان را بمهمانى و خصوصيت زياد گرم مىكند به حدى كه بفكر اجراى دستخط همايون و تأسيس عدالتخانه هم نميافتند و اگر گاهى مذاكره از اين مطالب در ميان ميآيد دولتيان وعده ميدهند كه مشغول انجام مقدماتش هستيم آقايان هم قانع ميشوند و دنبال نمينمايند كم‌كم مردميكه يا خود به حالت انتظار بوده‌اند و يا اصلاح‌خواهان آنها را تكان ميدادند بنا ميكنند بشب‌نامه نوشتن و از آقايان بدگوئى نمودن كه عدالتخواهى شما چه شد مجلس‌خواهى شما كجا رفت پس شما ما را فريب داديد كه اسباب رياست براى خود فراهم كنيد حالا كه برياست رسيديد ما را فراموش كرديد آقايان ميبينند مردم دست برنميدارند ناچار\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nبه خيال ميافتند كه مسئله را دنبال كنند از شيخ فضل اللّه و امام جمعه هم ملاحظه دارند و تصور ميكنند اگر مردم روى دلشان از اينها برگردد آنها شايد با مساعدت اتابك اعظم پيش بيفتند اين است كه حوزه‌اى تشكيل ميدهند بنام حوزهء اسلامى و جمعى از درجهء دوم ملاها را در آن حوزه شريك نموده در باب گرفتن عدالتخانه و اجراى دستخط شاه مذاكره ميكنند عين الدوله قدرى بدست‌وپا افتاده هرچه ميخواهد اين حوزه را برهمزند صورت نميگيرد آقازادگانرا در خلوت ميخواهد نوازش مىكند پول ميدهد اما كار تا يك اندازه از تحت قدرت آنها خارج است و اصلاح‌خواهان بوسايط ديگر نميگذارند آقايان از اين خط خارج شده گوش به حرف اتابك و اتابكيان بدهند بقيه ذى القعده و ماه ذى الحجه به همين منوال ميگذرد روزى در خانه نشسته‌ام شيخ سيف الدين ميرزا كه شاهزادهء آخوندى است از بستگان مخصوص اتابك بر من وارد شده ميگويد نميدانم چه كرده‌ايد اتابك اعظم بينهايت از شما دلتنگ است و تصور مىكند تمام اينكارها كه شده باقدام يكى دو سه نفر بوده و شما را از آن دو سه نفر ميداند خوبست بهر ترتيب ممكن باشد كدورت او را رفع نمائيد ميگويم من كاريكه خلاف مصلحت دولت و ملت باشد نكرده‌ام نميدانم دلتنگى اتابك اعظم از چه راه است شما هرطور مرا شناخته‌ايد به او حالى كنيد كه من اهل غرض نيستم و اگر كارى كرده‌ام براى خدمت بملت بوده است از جاهاى ديگر هم مكرر خبر ميرسد كه اتابك از من بينهايت رنجيده خاطر گشته و من به بىاعتنائى ميگذرانم فقط كارى كه ميكنم به دو ملاحظه داخل حوزه اسلامى نميشوم يكى اينكه مخلوط است بهواى رياست و مداخل و من چون در خط هيچكدام نيستم نميخواهم دامانم آلوده گردد دوم آنكه بدگمانى اتابك اعظم از من به حد كمال است و براى من آشكارا داخل كار آقايان شدن خطرناك مىباشد در اين صورت بهتر اين است اگر خدمتى از دستم برآيد در خفا بنمايم و در ظاهر وظائف معارفى خود را انجام مىدهم و در باطن براى مقصد سياسى قدم برميدارم و از بىنتيجه ماندن اقدامات افسرده خاطر هستم به خيال ميافتم حوزهء تشكيل داده شود مركب از اصلاح‌خواهان حقيقى مملكت كه غرض و مرضى ندارند و جز استقبال سعادت آتيهء ملت قصدى در وجود\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nآنها نيست همان شب نظامنامهء آن را در سى و شش ماده نوشته آقا سيد محمد طباطبائى را براى رياست آن جمعيت در نظر ميگيرم و مينويسم وارد شوندگان اين جمعيت بايد آقا سيد محمد را رئيس روحانى خود بدانند و نزد او قسم ياد نمايند كه از مواد نظامنامه تخلف ننمايند در دفترى كه نزد آقاى سابق الذكر است نام خود را قيد نمايند فرداى آن روز براى ملك المتكلمين ميخوانم پسند مىكند و ميگويد خوبست ببرم به نظر آقا سيد محمد برسانم بلكه بتوان جمعى از وطنخواهان را باينوسيله جمع كرده كارى از پيش ببريم ملك ميرود آقا سيد محمد را ملاقات مىكند او هم تصرفات مختصرى در نظامنامه كرده چند روز بانجام اين كار ميپردازيم ولى نتيجهء گرفته نميشود چونكه رشتهء امور در واقع بدست آقا سيد محمد نيست و آقا سيد عبد اللّه و كسان او او را بازى ميدهند و او هم كمال ملاحظه را از آنها دارد و نميخواهد كار خصوصى كرده باشد و هم در اين ايام رساله‌اى بنام راز نهانى به صورت سرگذشت مينويسم و از عمليات آقايان و دولتيان هردو تنقيد مينمايم و نسخهء متعدد از آن نوشته شده منتشر ميگردد بهرحال اتابك اعظم در كمال جدوجهد با آقايان معارضهء باطنى مىكند و خيال مينمايد ميتواند آنها را راضى كرده ديوان عدالت مختصرى مرتب كند كه دستخط شاه اجرا شده باشد بىآنكه در اساس دولت تغييرى داده شود ولى اصلاح‌خواهان آرام نميگيرند كسانيهم كه يگانه مقصدشان برهمزدن صدارت عين الدوله است آنها را آرام نميگذارند و پىدرپى از طرف حوزهء اسلامى تأسيس عدالتخانه و اجراى دستخط همايون جدا مطالبه مىشود عين الدوله ناچار شده چند نفر را معين مىكند بروند بخانهء نظام الملك وزير عدليه بنشينند و در باب قانون عدالت صحبت بدارند آن چند نفر صنيع الدوله و مخبر السلطنه و مشير الملك و مؤتمن الملك هستند اين جمع چند روز ميروند و مينشينند گفتگو ميكنند صورتى نوشته باتابك اعظم ميدهند نتيجهء اين مجلس اين مىشود كه اتابك بحوزهء اسلامى پيغام ميدهد كه ما به نوشتن نظامنامهء عدليهء شروع كرده‌ايم رسيده است بفصل قضاوت در امور شرعيه اين فصل نگارشش در عهدهء علماى اعلام است اتابك ميداند در اين موضوع ما بين علماء گفتگو درخواهد گرفت و به زودى\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nنميتوانند قرار قطعى بدهند در اين صورت تعويق در اصلاح كار از جانب آنها شده تا مدتى خيال دولتيان آسوده خواهد بود حوزهء اسلامى جواب ميدهند شما معطل اين فصل نشويد باقى مطالب را تمام كنيد ما خود قرار اين فصل را خواهيم گذارد اگرچه نميتوانستند به زودى قرارى بگذارند ولى تدبير اتابك را رد كرده از خود دور مينمايند چند روز به اين منوال ميگذرد تا ماه محرم ميرسد اتابك براى جلب قلب مردم در خانهء خود روضه خوانى مفصلى مىكند هرشب جمع كثير از طلاب علوم دينى را دعوت كرده هر نفرى را پنجقران پول داده آش و پلوى مفصلى ميخوراند معلوم است معممين طهران هم چه‌اندازه اقبال بورود اين گونه عزاخانه‌ها دارند رجال دولت و اعيان شهر هر شب در خانهء اتابك جمعند اين مراوده زياد طلاب و غيره بخانهء اتابك قدرى اهميت حوزهء اسلامى را كم مىكند ولى رؤساى آنها قرار ميدهند بروضه‌خوانى اتابك نروند شيخ فضل اللّه و امام جمعه رئيس دستهء مخالف بعوض آنها مكرر ميروند و خصوصيت زياد ميكنند يكى دو روز از انعقاد اين مجلس گذشته است به ترتيبى كه دارند يك عده بليت براى من ميفرستند كه بدهم بطلاب و آنها را همراه خود ببرم بمجلس سور يا سوگوارى ميپرسم اتابك اعظم خود در مجلس حاضر است ميگويند خير بواسطهء نقرس پا كه دارد حاضر نميشود نگارنده بليتها را بطلاب ميدهد كه بروند خودم نميروم چند روز ميگذرد يكى از دوستان ميآيد مرا ملامت مىكند كه از يكطرف خود را از حوزهء آقايان دور ميگيرى با آنها خلطه و آميزش نميكنى از اينطرفهم هيچ ملاحظه از اين آ ؟ ؟ ؟ حالا مصدر كار است ندارى با اينهمه دشمن كه داراى اين شرط عقل نيست لااقل يك دفعه بروضه خوانى او برو كه قدرى آتش كينه‌اش ساكت شود دو شب است با حالت كسالت خودش هم در مجلس حاضر مىشود نصيحت دوست مشفق را شنيده همانشب ميروم ميبينم اتابك در رختخواب خوابيده روحانيان درجه دوم و رجال و غيره جمعى نشسته‌اند او هم اعتنائى به كسى ندارد رجال بزرگ دولت ميآيند تعظيم ميكنند بگوشهء چشم اظهار مرحمتى به آنها مىكند به اشاره اذن جلوس ميدهد با نگارنده هم مانند ديگران رفتار مىكند مينشينم و هيچ به او توجه نميكنم چاى ميآورند نميخورم يكوقت ميبينم\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nاتابك متوجه من است نگاه مىكند تبسم مينمايد كه من از اين حالت بىاعتنائى بيرون بيايم باز اعتنا نميكنم تا خبر ميكنند وقت شام است همه برميخيزند بروند سر شام من نميروم اتابك ميگويد چرا سر شام نميرويد ميگويم ميل بشام ندارم ميگويد شام نخوردن بد است ميگويم براى من امشب شام خوردن بد است و كنار بستر او مينشينم و ميپرسم بشيخ سيف الدين ميرزا دربارهء من چه گفته بوديد ميگويد در اين اطاق خلوت يكى من بر سر شما ميزنم يكى شما بر سر من اما بيرون اطاق نبايد كسى بداند ما چه كرده‌ايم ميگويم ظاهرا قصهء سفارت عثمانى است و مطالب آقايان جواب ميدهد بلى چرا بايد پاى سفارت خارج در كار آمده باشد ميگويم مداخلهء سفير كبير دوستانه و براى اصلاح بوده تصور نميشده كه توسط او مضرتى داشته باشد بهر صورت من به قصد خدمت بدولت و ملت اقدام باينكار كرده‌ام اگر خطا بوده عمدا نشده ميگويد حالا كه به حمد اللّه كار اصلاح شده گذشت ميگويم اگر ناتمامى هم داشته باشد بتوجه شما تمام خواهد شد مدتى بملايمت صحبت ميدارد و اظهار مهربانى مىكند و پيش از آنكه مهمانها برگردند و موقع پول دادن برسد معذرت خواسته روانه ميشوم و روضه‌خوانى اتابك تمام مىشود و هيچيك از آقايان حوزهء اسلامى به آن مجلس نميروند كدورت افزوده مىشود بطوريكه در مجالس عمومى علنا آقايان و اتباع آنها از استبداد دولتيان شكايت و از آنها بدگوئى مينمايند نگارنده هم در يك مجلس عمومى كه صحبت ميداشتم ميگويم .\r\nيكنفر كه خيانت به وطن كرد ضرر اين خيانت به تمام اهل وطن مىخورد مانند بدن انسان كه يكى از اعضاى آن اگر خيانت كند تمام بدن دچار زحمت ميگردد مثلا چشم براى ديدن خلق شده اگر چشم پيش پاى خود را نديد و بدن در چاه افتاد آنچه بر تمام بدن وارد شده بواسطهء خيانت چشم است فرداى آن روز باتابك ميگويند چون عين الدوله هستى نظر گوينده بشما بوده است كه خيانت تو بدولت و ملت سبب خرابى كار مملكت است اين تفتين هم بر كدورت او از من ميافزايد از گوشه و كنار خبر ميرسد هر وقت نزد اتابك از آقايان و از عدالت‌خواهى آنها صحبت مىشود از من\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nدلتنگى مينمايد و مىرساند كه من و امثال من آنها را تحريك مينمائيم عين الدوله اين مطلب را ميگويد و اما نميخواهد به روى خود بياورد كه بيشتر تحريكات از طرف كسانى است كه مدعى صدارت او هستند بهر صورت نگارنده هم با او متاركه كرده براى اجراى دستخط شاه و تأسيس عدالتخانه علنا اقدامات نموده مخصوصا بعضى از خلوتيان شاه را مانند شكر اللّه خان معتمد خاقان كه جوان وطنخواهى است و غير او را وادار ميكنم شاه را براى دادن مجلس عدالت و قانون ترغيب نموده محسنات اين كار را به او حالى كنند آنها هم بهيچوجه كوتاهى نميكنند تا كار به جائى ميرسد كه شاه از اتابك اعظم مؤاخذه مىكند كه چرا در اجراى دستخط كوتاهى دارى اتابك ميگويد مشغول اقدامات آن هستم يكروز شاه بتندى به او ميگويد تأخير در اين كار صحيح نيست و عاجلا بايد در تمام ولايات عدالتخانه تأسيس شود عرض مىكند اگر صلاح ميدانيد در پنج مركز از ولايات بزرگ ابتدا تأسيس نمائيم و بعد به جاهاى ديگر بپردازيم شاه هم سكوت مينمايد اتابك اعظم از اصرار شاه تعجب دارد حدس مىزند كه چون خبر متاركه كردن آقايان با دولت و داد و فرياد نمودن آنها در راه اجراى دستخط عدالتخانه بشاه رسيده است خيال مىكند اگر تأخير شود باز اسباب زحمتى فراهم گردد اما واقع امر اين نيست بلكه خلوتيان شاه از روى مقاصد خود و تحريك اصلاح‌خواهان او را آسوده نميگذارند كم‌كم عين الدوله ميفهمد در خلوت هم از اين صحبتها هست بعضى از روى وطنخواهى بعضى از روى ضديت با او بعضى بخصوصيت با ميرزا على اصغر خان امين السلطان كه ميخواهند او را بايران بياورند و عين الدوله مدعى بزرگ اين كار است شاه را آسوده نميگذارند لذا معتمد خاقان و نظام السلطان را كه با اصلاح‌خواهان از ديگران مربوطترند ببهانه‌اى چوب زده تبعيد مىكند بعضى ديگر را هم از خلوت اخراج مينمايد به خيال خود از فساد دربار و خلوت شاه جلوگيرى مىكند در صورتى كه اين اقدامات آتش كينهء بدخواهان او را شعله‌ورتر ميسازد و بر ضديت خود ميافزايند .\r\n\r\n","description":"","footnote":"","page_name":" 40 ","page_number":48},
  {"content":"\r\n\r\n\r\nفصل پنجم نقشهء تازهء دولتيان\r\nدر اين ايام ميرزا محمود خان احتشام السلطنه « 1 » از سفر مراجعت مىكند و بتوسط نير الدوله كه با او نسبت دارد و تازه حكومت طهران را به او داده‌اند با عين الدوله مربوط مىشود احتشام السلطنه وجههء ملى دارد و با نگارنده هم نظر بخصوصيت سابق مربوط است تصور ميكنم بدست او مىشود رو به مقصود قدمى برداشت در صورتى كه زمينهء مساعدى ديده نميشود .\r\nديگر از اشخاصى كه در كار تأسيس عدالتخانه و وضع قانون با اصلاح‌خواهان اظهار همدردى ميكنند حاجى حسين آقا امين الضرب است كه از تجار درجهء اول شمرده مىشود و با ميرزا على اصغر خان رابطهء خصوصى دارد و تازه از سفر آمده در ضمن صحبت بنگارنده ميگويد امين السلطان براى انجام مقاصد ما از همه‌كس بهتر است ميگويم باور ندارم زيرا مذاق او را مخالف با اين ترتيبات ميدانم و گمان نميكنم در اين مسافرت هم تغيير حالى براى او حاصل شده باشد زيرا مخبر السلطنه همسفر او براى من نقل كرد بعد از ديدن اوضاع ژاپون و ترقيات فوق العادهء آن ملت و ديدن مكاتب و مدارس آنجا خواستم ببينم آيا امين السلطان اعتقادى بمكتب و مدرسه پيدا كرده است يا باز مثل اياميكه در ايران بود بىاعتقاد است به او گفتم راستى هرچه خير است از مدرسه بيرون ميآيد گفت بلى هرچه شر هم هست از مدرسه بيرون ميآيد معلوم شد با ديدن آن اوضاع هنوز تغيير اعتقادى نداده است در اين صورت او چگونه حاضر خواهد شد با ملت مساعدت\r\n\r\n\r\n","description":"","footnote":"\r\n( 1 ) - در جلد اول اين كتاب در قسمت معارف مكرر نام برده شده است .\r\n","page_name":" 41 ","page_number":49},
  {"content":"\r\n\r\nكند و بساط عدل‌وداد بگستراند امين الضرب ميگويد چون من او را تازه در لندن ديده‌ام و از عقايدش نيكو مطلع شده‌ام ميدانم بالمره نظريات او بر خلاف سابق است صريح ميگويد من يك خبط كردم كه جزء خطاهاى بزرگ من شمرده مىشود و آن اينست كه در كشته شدن ناصر الدين شاه ملت را وادار نكردم مظفر الدين شاه را با اساس مشروطيت و قانون اساسى بسلطنت قبول نمايند در صورتى كه اين كار در آنوقت در كمال آسانى صورت ميگرفت امروز هم بقاى استقلال مملكت در اين است كه مشروطه بوده باشد ميگويم گمان ميكنم آب‌وهواى لندن اقتضاى اين سخنانرا كرده باشد در اين صورت اگر از آن آب‌وهوا خارج شد و در ايران بمسند رياست رسيد همه را فراموش خواهد كرد ميگويد يقين بدانيد كه تغيير حال پيدا كرده است - معلوم شد ميخواهد براى آوردن امين السلطان زمينه‌سازى كند .\r\nو هم در اين ايام محمد على ميرزا وليعهد از تبريز تلگراف سختى به عين الدوله نموده او را تهديد كرده از اينكه با خيالات اصلاح‌خواهان و حوزهء اسلامى همراهى كند بعضى ميگويند عين الدوله اصلاح‌خواه است و دلش ميخواهد يك كار اساسى بكند اما از وليعهد ملاحظه دارد زيرا وليعهد بىاندازه از او مكدر است بعضى ميگويند شاه باصلاحات رضايت دارد اما عين الدوله راضى نيست و اين تلگراف وليعهد را هم بهانه كرده است كه به زودى اقدام نكند و نزد شاه عذر داشته باشد بعضى ميگويند امير بهادر و حاجب الدوله و بعضى ديگر از درباريان مانعند و نميگذارند او اقدام نمايد چيزى كه مسلم است اين است كه وليعهد جدا با اجراى اين دستخط شاه مخالف است عين الدوله نگرانى خود را از طرف وليعهد ببعضى محارمش گفته است و هم اظهار داشته كه بتوسط روحانيان اقدام كردن باينكار صلاح نيست چه اگر بتوسط آنها بشود دخالتهاى بيمعنى ميكنند و موجب سلب قدرت دولت شده هرج‌ومرج در مملكت روى ميدهد اصلاح‌خواهان تصور ميكنند اگر شخص شاه جدا اصلاحات ملكى را بخواهد و امر كند از عقلا و دانشمندان مملكت جمعى انتخاب شده مجلسى برپا نموده قانون اساسى براى مملكت بنويسند و وزارتخانه‌ها را از روى قانون مرتب نمايند و حدود دولت و ملت را معين نموده ماليهء مملكت در تحت نظارت مخصوص آن مجلس\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nقرار گيرد و قشون مكفى نگاهدارد و صحيه مملكت را منظم دارد دايرهء معارف را وسعت كامل بدهد كم‌كم خرابى مملكت بآبادى مبدل گشته حيات مليت و قوميت ما كه بموئى آويخته شده مستحكم مىشود هيچكس هم از هر طبقه باشد چون شخص پادشاه ميخواهد جرئت مخالفت نخواهد كرد خارجه‌ها هم غير از منافع شخصى خود منظورى ندارند و البته در آبادى و امنيت مملكت بهتر مىتوانند از تجارت خود فايده ببرند اما اينها تصوراتست شاه با اين كسالت مزاج و بيحالى فطرى كه دارد با تسلطى كه درباريان و خلوتيان بر او دارند كى و كجا ميتواند اين گونه اقدامات را بنمايد و اگر صدراعظمى بخواهد اقدام فوق العاده‌اى بكند كدام اطمينان را بشاه دارد كه از شر مخالفين خود ايمن خواهد بود درست است كه عين الدوله اختيار دربار را بقبضه قدرت خود درآورده ميتواند هر مطلب مهم را كه روى دهد مدتى بر شاه مخفى بدارد حتى آنكه بعضى از دستخطها را از طرف شاه مينويسد و خود صحه مينمايد بعنوان اينكه مزاج شاه عليل است و ملاحظه‌اش لازم است ولى باوجود اين در خلوت مدعيانى دارد كه هر وقت باشد و بهر زبان بعضى مطالب را بر ضد او گوشزد شاه ميكنند و با اينكه ميدانند بقدرى شاه كم‌ظرف است كه بمحض ملاقات هرچه شنيده است به او ميگويد اعتنائى ندارند و اتابك نميتواند مدعيان خود را در خلوت شاه به كلى قلع و قمع نمايد اين است كه از اين دربار و اين دولت انتظار اصلاح امور مملكت داشتن بطور عادى بى جا است چه رسد كه توقع اصلاح امور اساسى فوق العاده بوده باشد خلاصه اواخر ماه صفر 1324 يكروز به خيال ميافتم احتشام السلطنه را ملاقات نموده باهم درد دل نمائيم اتفاقا او هم در اينوقت ملاقات مرا تقاضا مينمايد احتشام السلطنه از نگارنده ميپرسد كار آقايان بكجا رسيد ميگويم جوانهاى آنها به مقصود خود رسيدند با اتابك اعظم راه پيدا كردند و اسباب دخل براى آنها فراهم شد پيرمردها را هم بازى ميدهند و هر وقت كارى مخالف ميل آنها بشود حوزهء مقدس اسلامى را كه بمنزلهء مترسى است براى دولت تشكيل داده مقصود خودشانرا حاصل مينمايند و ساكت ميشوند .\r\nاحتشام السلطنه ميگويد حالا حرف بزرگتر داريم و آن اينست كه بدانيم حقيقتا\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nاصلاح‌طلبان كيانند آنها را پيدا كرده دست‌بدست هم داده كارى از پيش ببريم من اين مطلب را كه بشما ميگويم باحدى نگفته‌ام مگر يكنفر كه آن هم رفيق شما است و او ملك المتكلمين است شما دو نفر ناخوش نيستيد دلتان ميخواهد كار اساسى بشود ولى بايد بدانيد كه اگر موفقيتى حاصل گردد فقط بدست اشخاص صحيح با اطلاع ممكن است بشود و گرنه بدست چهار نفر معمم از همه‌جا بى خبر چه طرفى بسته مىشود بايد همدست دولت شد و با رجال دولتى كه هواخواه عدل‌ودادند مساعدت كرده آنها را از ملت مطمئن ساخته دست به كار زد در اينحال ملك المتكلمين هم وارد شده صحبت ما طولانى ميگردد و باينجا منتهى مىشود كه بايد ميان آقا سيد محمد طباطبائى و اتابك اعظم الفت داد تا بتوان نتيجه گرفت و مقرر ميگردد كه ملك المتكلمين واسطهء حصول اين مقصود بوده باشد و او سيد را براى ملاقات عين الدوله حاضر نمايد و بايد دانست كه در اين ايام اتابك حاضر شده است مجلسى در دربار اعظم منعقد ساخته از تمام علماى طهران و رجال دولت دعوت نموده در آن مجلس تأسيس عدالتخانه را عنوان نمايد و بواسطهء خلف شديد كه ميانهء امام جمعه و شيخ فضل اللّه با حوزهء اسلامى هست جمع ميان اين دو دسته ممكن نميشود آقايان حوزهء اسلامى تصور ميكنند اين تدبيرى است از طرف دولتيان ميخواهند اين مجلس را منعقد كنند و همه را دعوت نمايند اگر يكطرف نيايند بگويند چون يكطرف حاضر نميشود دولت ناچار است ملاحظهء آنها را هم داشته باشد و اگر هردو دسته آمدند لابد در مجلس ميان آنها نزاع مىشود آنها بجان يكديگر ميافتند و دولتيان آسوده ميگردند بهر صورت اتابك اعظم بآقا سيد عبد اللّه و آقا سيد محمد پيغام ميدهد در اين مجلس بايد همهء علما حاضر باشند آقايان جدا انكار كرده و ميگويند اگر مخالفين بيايند ما نخواهيم آمد چند روز اين كشمكش طول ميكشد و آقا سيد محمد كمال ضديت را با اتابك اظهار ميدارد آنچه خواسته‌اند او را ساكت كنند صورت نگرفته است حتى آنكه يكروز شعاع السلطنه پسر شاه از آقا سيد محمد بخانهء خود دعوت كرده و قرار داده است اتابك اعظم بيايد آنجا او را ملاقات كند آقا سيد محمد بخانهء شعاع السلطنه ميرود ميفهمد مقصود از اين دعوت چيست پيش از آمدن اتابك روانه ميگردد و اصرار شعاع السلطنه\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nفايده نميبخشد اتابك وارد مىشود از رفتن سيد دلتنگ شده ميپرسد كجا رفت ميگويند به منزل كامران ميرزا برادر شاه ( كامران ميرزا تازه سپهسالار شده است ) اتابك بيفاصله به منزل سپهسالار ميرود كه سيد را آنجا ملاقات كند و با اينكه بهم برميخورند سيد براى صحبت داشتن با او حاضر نميشود در اينحال احتشام السلطنه دامن بر كمر زده ميخواهد بتوسط نگارنده و ملك المتكلمين اتابك و طباطبائى را صلح بدهد و خدمت بزرگى باتابك نموده باشد و هم بايد دانست كه در اين ايام اغتشاش مركز حواس رجال دولت را مختل ساخته خصوصا كه بواسطهء بىپولى كار دولت به سختى كشيده و راه چاره از تمام جهات بسته شده است خواسته‌اند مجددا از دولت روس قرضى بنمايند صورت نگرفته خواسته‌اند از انگليس بگيرند آنها هم بعد از اطمينان از اينكه روسها قرض نخواهند داد جواب يأس داده‌اند از بعضى دول ديگر خواسته‌اند قرض كنند آنها هم بملاحظهء روس و انگليس نداده‌اند از يكطرف دولت عثمانى در سرحد آذربايجان پيشقدمى كرده آنچه ميخواهند او را رد كنند نميشود ناچار بروس و انگليس متوسل ميشوند كه آنها اقدام كرده او را عقب بنشانند آنها هم مسلم است در اين وساطت استفاده خواهند كرد و همه بر ضرر حال و استقبال مملكت تمام مىشود سرحدات ديگر بواسطهء انقلاب مركز و گرفتارى دولت بكشمكش با ملت همه‌جا در حال اغتشاش است انگليسها در سرحد سيستان و در خليج فارس خود را قادر مطلق دانسته هرچه ميخواهند ميكنند روسها از سرحدات گرفته تا مركز همه‌جا فعال ما يشاء هستند داخله مملكت بواسطه تعدى حكام و نبودن قانون مجازات در حال انقلابست روزنامهاى فارسى مخصوصا حبل المتين هر هفته داد سخن ميدهند و راجع بلزوم قبول نمودن دولت مقاصد ملى را از اجراى قانون مساوات و تأسيس عدالتخانه آنچه لازمه نگارش است مينگارند در شهر طهران شبها اوراق زياد منتشر مىشود پر از نكوهش رجال دولت و روحانيان كه چرا در مقام اجراى قانون مساوات كه حيات ملت و دولت به آن بسته است مسامحه دارند بعضى از اشخاص منور الفكر تصور ميكنند جلوگيرى نكردن اتابك از روزنامها با اينكه ميتواند جلوگيرى كند دليل است كه او شخصا مايل است پاى عدالت و قانون در ميان بيايد ولى بجهاتى\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nخوددارى مىكند :\r\n1 - آنكه جمعى از رجال دولت كه وليعهد مملكت در رأس آنها واقع است با او غرض شخصى دارند و حرف آنها در وجود شاه اثر دارد ميترسد كه آنها خاطر شاه را آزرده كرده صدارتش از دستش برود .\r\n2 - آنكه ملتفت شده است در اين پيش‌آمدها دست طرفداران ميرزا على اصغر خان داخل است چه از وزراء و چه از علماء و چه از تجار و با اقدام كردن او باجراى دستخط شاه آنها دست برنميدارند و مقصد خود را كه برهمزدن صدارت او و آوردن امين السلطانست بهر بهانه باشد تعقيب خواهند كرد .\r\n3 - آنكه اختلاف كلمه روحانيان را در مركز و ولايات با جهل ملت و ضعف دولت مشاهده نموده ميترسد اگر سست شده تسليم يكدسته از روحانيان بشود نتواند از هيجان مخالفين آنها جلوگيرى كند كار بهرج‌ومرج بكشد و بيگانگان استفاده نمايند و البته اين عقيده اشخاصى است كه باتابك اعظم خوش‌بين هستند و او را مرد عاقل وطن‌دوست تصور مينمايند .\r\nاينك برگرديم برشته مصاحبه با احتشام السلطنه بديهى است احتشام السلطنه به هيچ عنوان نميتواند مقصديرا كه دارد بدست نگارنده و ملك المتكلمين اجرا كند مگر آنكه ما را اطمينان بدهد كه با اين اقدام به مقصد اصلى خواهيم رسيد او هم در اين زمينه هرچه ميتواند صحبت ميدارد و وعده ميدهد در پايان مجلس از نگارنده ميخواهد ملاقاتى از نير الدوله بنمايم ميگويم براى چه ميگويد چون حاكم شهر است با ما در اين كار همراه باشد بهتر است من به او و بلكه باتابك اعظم گفته‌ام كه با شما و ملك المتكلمين در اجراى اين مقصود همدست خواهم شد از اين بيان معلوم مىشود نقشه تازه كشيده شده تا بدست آزاديخواهان از طرفيت طباطبائى با اتابك جلوگيرى شود بلكه او را بجانب خود ببرند و ساير اعضاى حوزه اسلامى را كه كمتر مقصد آزاديخواهى دارند بهر صورت ممكن باشد مقهور بسازند ولى نظر بسابقه آزاديخواهى احتشام السلطنه در دخالت او در كار اين نقشه ديده نميشود بلكه فقط نظر او در ظاهر لزوم تفكيك\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nآزاديخواهان حقيقى است از روحانىنمايان كه دخالت آنها در امر سياست بعقيده عموم آزاديخواهان مضر است و اگر مساعدتى به آنها مىشود براى پيشرفت مقصد مىباشد تا وقت معين بهر صورت قرار مىشود ملاقاتى از نير الدوله بشود در صورتى كه نگرانى دارم و حيرت ميكنم كه شاهزاده نير الدوله آزاديخواه و عدالت‌پرور شده باشد گاهى تصور ميكنم احتشام السلطنه را فريب داده باشند و ميخواهند بدست او اقدامات ما را بىاثر نمايند و يا آنكه ما را از اقدامات بر ضد دولتيان باز دارند خصوصا كه يك دفعه از دست احتشام السلطنه و عمليات او در كار معارف صدمه خورده‌ام و نميبايد احتياط را از دست بدهم ولى علاقمندى رسيدن به مقصود اين انديشه‌ها را عقيم ميگذارد بهرحال عصر آن روز نير الدوله را ملاقات ميكنم ميپرسد از آقايان چه خبر داريد كار عدالتخانه بكجا انجاميد ميگويم عادل عدل ميخواهد ما هنوز عادل نيستيم چگونه مىشود هوس عدالتخانه داشته باشيم ميگويد پس اينحرفها كدام است كه ميزنند ميگويم اشتهاى كاذبست ولى خيال نكنيد همه اينطور هستيم خير در ميان ما هم اشخاصى هستند كه براستى هواخواه عدل‌ودادند ميگويد آقا سيد محمد اينطور است ولى ريش او هم بدست اولاد او است كه آنها هم از جنس ديگرانند و اين براى او عيب بزرگى است بعد از آن راجع باوضاع دولت و ملت و مقتضيات وقت در اصلاح امور مملكت مذاكره طولانى مىشود در نتيجه مقرر ميگردد نگارنده بعضى از آقايان را ملاقات كرده راضى نمايم با اتابك اعظم همخيال شوند و متفقا باصلاح كار بپردازند بعد از اين مجلس نگارنده ميرزا محمد جعفر صدر العلماء را كه از ديگران سليم النفس‌تر است ملاقات نموده در اين زمينه صحبت ميدارم صدر العلماء ميپذيرد ولى ميرزا حسن برادر وى كه از كاركنان حوزه اسلامى و داماد آقا سيد عبد اللّه بهبهانيست بعلاوه از طرفداران ميرزا على اصغر خان است و مقصد عمده‌اش عزل عين الدوله و آوردن امين السلطان مىباشد مخالفت نموده ميگويد اتابك اعظم بر ضد ما است و آنچه ميگويد از اصلاح خواهى و حاضر بودن براى تأسيس عدالتخانه دروغ است اگر راست ميگويد و حقيقتا ميخواهد دستخط شاه را اجرا كند چه اصراريست كه او در حاضر بودن مخالفين ما\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nدر مجلس دربار مىكند پس تعليق مىكند بر كاريكه ميداند صورت نميگيرد ميگويم براى شما بودن آنها مخالف مقصود است ولى براى اصل كار البته اگر مخالفين هم همراه باشند بهتر خواهد بود پس اين رأى اتابك دليل نخواستن او نيست بلكه دليل خواستن است كه نميخواهد اين كار اساسى داخل كشمكش شما روحانيان با يكديگر شده زير دست و پاى اغراض اشخاص نساخته خراب گردد .\r\nخلاصه فرداى آن روز بعد از مشورتى كه مىشود احتشام السلطنه و ملك المتكلمين ميروند آقا سيد محمد طباطبائى را ملاقات نموده به او اظهار ميكنند كه اگر شما با اتابك اعظم اتفاق نمائيد و اين بينونيتى بر طرف شده از همدگر اطمينان حاصل نمائيد بدست اتابك مجلس ملى تشكيل ميگردد و بتدريج هرطور وقت و زمان اقتضا كرد پيش ميرويم بعد از گفتگوى بسيار از او قول ميگيرند كه يك جمعيت مخفى از اشخاص هواخواه عدل‌وداد و اصلاح‌طلب حقيقى از رجال دولت و ملت تشكيل داده شود و او هم عضويت اين جمعيت را قبول نمايد در ظاهر هم با حوزه اسلامى مخالفت نكند بلكه صلحاى آنها را هم بتدريج داخل اين جمعيت نموده بدها را طرد نمايد و بر اين ترتيب احدى حتى پسرهاى او آگاه نگردند و هم او را حاضر ميكنند كه در باغ نير الدوله ملاقات محرمانه با اتابك اعظم نموده در آن مجلس از يكديگر اطمينان حاصل نمايند و قرار بر اين ميدهند كه اول شب آقا سيد محمد بعنوان مهمانى بيايد به خانه احتشام السلطنه و چون قدرى از شب گذشت محرمانه باتفاق صاحبخانه بروند بملاقات اتابك اعظم احتشام السلطنه از اين قرارداد بسيار مسرور است اتابك هم كه مطلع مىشود خوشحال ميگردد و احتشام السلطنه را تمجيد مينمايد احتشام السلطنه دو مجلس با اتابك اعظم در تشويش او باقدام در گذاردن قانون اساسى صحبت ميدارد آنچه لازمه ترغيب است بجا ميآورد اتابك هم به او وعدهء صريح ميدهد كه با آزاديخواهان مساعدت نمايد و مقاصد آنها را انجام دهد از اين پيش‌آمد ما هرسه نفر مسروريم فقط نگرانى كه داريم اين است كه چون آقا سيد محمد حالت تلون مزاج دارد مبادا رأى او برگردد و جرئت باقدام در اين كار نكند و از رفقاى خود ملاحظه بنمايد و از اين سبب\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nملك المتكلمين را مراقب حال او ميكنيم كه نگذارد او از وعدهء كه داده نكول نمايد ملك - المتكلمين از صبح رفته كه مراقب سيد بوده باشد سيد او را در خلوت ميخواهد و ميگويد من از آمدن آنجا منصرف شدم و صلاح خود را نميدانم به آن وعده وفا نمايم ملك بالتماس ميافتد اى آقا براى رضاى خدا مگر بازيچه است صدراعظم دولت را با اين مقدمات بانتظار گذاردن احتشام السلطنه را در اين ميان مفتضح نمودن مرا و رفقاى مرا خجل و شرمنده كردن چه صورت دارد ميخواستيد ديروز وعده ندهيد و حالا كه وعده داده‌ايد حق خلف كردن نداريد آنقدر ميگويد كه سيد راضى مىشود بهمهمانى احتشام السلطنه بيايد و آنجا تجديد مذاكره بشود دو ساعت از شب گذشته برحسب قرارداد ملك المتكلمين به منزل نگارنده آمده واقعه خانه احتشام السلطنه را نقل كرده ميگويد اول شب سيد وارد شد بعد از تعارفات رسمى از يكطرف من و از طرف ديگر احتشام السلطنه او را برفتن بملاقات اتابك اعظم ترغيب كرديم و گفتيم رشته حيات ملى ما مثل مو باريك شده اگر امشب شما مخالفت نمائيد و با يك ملاقات با اتابك اعظم آن را محكم نسازيد گسسته خواهد شد و در تاريخ اين مملكت شما را خودخواه ياد خواهند كرد و اگر خلاف نفس كرده برويد اين شخص را با خود همراه نمائيد و باهم بسازيد مردم صالح را دور خود جمع كنيد و متفقا رو باصلاح امور جامعه قدم برداريد روح ملت را از خود شاد كرده نام نيك خود را پايدار مينمائيد .\r\nبالاخره سيد راضى مىشود كه با قرآن استخاره كند اگر مساعدت كرد برود و اگر مساعدت نكرد منصرف گردد قبول كرديم مشغول نماز شد بعد از نماز سجده طولانى نمود و گريه كرده بعد استخاره نمود آيه مناسبى آمد اين استخاره سيد را منقلب كرده حاضر نمود از همه‌چيز چشم پوشيده روانه خانه اتابك بشود اما خالى از ترس و واهمه نبود كه مبادا او را تنها بدست آورده كارش را بسازند و يا تبعيدش نمايند فقط اطمينانش بواسطه بودن احتشام السلطنه بود و توكل بر خدا كرده بىاطلاع نوكرهايش كه در بيرون انتظار او را دارند از در ديگر رفتند بملاقات اتابك و من آمدم بشما اطلاع بدهم از اين خبر بينهايت مسرور گشته او را دعا كردم فردا صبح زود هردو ميرويم احتشام السلطنه\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nرا خيلى تردماغ ملاقات مينمائيم ميگويد مجلس ديشب بخوشى گذشت و هيچكس ملتفت نشد اتابك اعظم و آقا سيد محمد از يكديگر اطمينان حاصل كردند ورقه از طرف احتشام السلطنه\r\nاتابك اعظم بعنوان دعوت از علما و رجال و اعيان نوشته مىشود آن ورقه را ميفرستد ما بخوانيم آقا سيد محمد ملاحظه كند اگر پسند شد طبع شده براى رجال دولت\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nو علماء و تجار فرستاده شود كه روز معين بدربار بيايند و از ميان آن مجلس چند تن از دانشمندان از رجال دولت و ملت كه از اوضاع عالم باخبر باشند منتخب شده بنشينند مطابق شرع اسلام با رعايت ملاحظات زمان و معاهدات دول قانونى مرتب نمايند بصحه همايون برسد و اجرا گردد فرداى آن روز نوشته مزبور از طرف اتابك اعظم ميرسد متضمن اظهار شكرگذارى خداوند بر موفقيت خود بانجام اين كار خير تمجيد زياد از شاه و بيان ثمرهء عدل‌وداد در مملكت و عاقبت دعوت نمودن بحضور در مجلس دربار و ترغيب زياد بحسن موافقت ملت با دولت نوشته را ميخوانيم و مقرر مىشود پس از آنكه از نظر سيد هم گذشت و اصلاحاتى در آن شد بطبع برسد ولى اين رقعه از جانب اتابك اعظم براى دعوت فرستاده نشود بلكه رقعه مختصر بعنوان ذيل نوشته و ارسال گردد .\r\n( برحسب امر قدر قدرت ملوكانه روز فلان ساعت فلان در دربار معدلت مدار حاضر شده اوامر ملوكانه را اصغا نمايند ) و بعد از انعقاد مجلس آن ورقه از جانب شاه خطاب باتابك اعظم و عموم ملت در مجلس خوانده شود و هم مقرر ميگردد كه احتشام السلطنه از ساير آقايان اعضاى حوزه اسلامى هم ملاقاتى كرده باشد كه اگر معلوم شد با طباطبائى مذاكراتى هست تصور نكنند اختصاصى در ميان است و اين واقعه روز شنبه سوم شهر ربيع الاول 1324 است .\r\n\r\n","description":"","footnote":"","page_name":" 51 ","page_number":59},
  {"content":"\r\n\r\n\r\nفصل ششم مجلس دربار و اختلاف كلمه رجال دولت\r\nروز يكشنبه چهارم ربيع الاول 1324 تمام روز انتظار ميكشيم كه رقعه دعوت براى انعقاد مجلس اول تأسيس عدالتخانه براى رجال دولت و ملت برود تا شب خبرى نميشود شب دوشنبه با احتشام السلطنه ملاقات مىشود ميگويد اتابك اعظم صلاح ميداند قبل از انعقاد مجلس عمومى مجلسى از وزراء و امراء منعقد ساخته آنها را با خود همراه كند و فردا اين مجلس منعقد خواهد شد مجلس مزبور منعقد مىشود مركب از چهارده نفر عين الدوله اتابك اعظم - امير بهادر جنگ وزير دربار - ناصر الملك وزير ماليه - مشير الدوله وزير خارجه - حاجب الدوله فراشباشى شاه علاء السلطنه وزير مختار لندن - مشير الملك - احتشام السلطنه - محتشم السلطنه - اقبال الدوله و يكى دو نفر ديگر .\r\nاتابك اعظم رو بحاضرين كرده ميگويد خيال داريم مجلسى تشكيل بدهيم براى اصلاح عدليه و اجراى دستخط همايون شرحى در اين باب نوشته شده بايد بخوانيد و هركس رأى خود را بيان نمايد ورقهء كه نوشته شده و انتظار طبع آن ميرود بتوسط محتشم السلطنه خوانده مىشود امير بهادر وزير دربار ميگويد رأى شاه بايد بر همهء اين مطالب مقدم باشد اگر بفرمايد فلان شهر را بچاپيد يا فلان آدم را بكشيد نبايد گفت اين خلاف قانون است زيرا امر شاه بر همه‌چيز مقدم است اين حرف را كه وزير دربار مىزند سكوت طولانى در مجلس حكمفرما ميگردد زيرا اگر بخواهند رد كنند با نوكرى آنها منافات دارد بخواهند قبول كنند خلاف حس و وجدان آنها است در اينحال\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nاحتشام السلطنه ميگويد آقاى وزير دربار چه ميفرمائيد همه حرفها بر سر همين يك كلمه است كه بايد شاه نتواند بر خلاف قانونى كه خودشان ميگذارند رفتار كنند وزير دربارى كه اگر اسم شاه را كسى به بىاحترامى ببرد غش مىكند چگونه بشنود بگويند اختيارات شاه بايد محدود گردد اينست كه با احتشام السلطنه محاجه و مكابرهء سخت مىكند احتشام السلطنه هم سخت جواب ميدهد وزير دربار ميخواهد بعنوان قهر از مجلس برود نميگذارند وزير دربار ميگويد احتشام السلطنه شما قجر هستى حمايت شاه با شما است نه اينكه خودت بگوئى قدرت شاه را بايد محدود كرد احتشام السلطنه جواب ميدهد بلى من قجرم و حمايت شاه با من است فرق من و شما اين است كه من ميخواهم شاه امپراطور آلمان باشد شما ميخواهيد او امير بخارا بشود حاجب الدوله بحمايت وزير دربار درآمده ميگويد احتشام السلطنه شما ميگوئيد دولت بايد هرچه چهار نفر آخوند رشوه‌خوار ميگويند قبول كند احتشام السلطنه - خير من ميگويم دولت بايد كار خود را بسازد و اين بنا را كه روى خاكستر گذارده شده روى اساس محكم بگذارد چهار نفر آخوند هم اگر بهواى نفس خواستند حرفى بزنند قدرت داشته باشند از آنها جلوگيرى كنند آقاى حاجب الدوله آخوند اگر رشوه مىخورد دو تومان و سه تومان است دعوا بر سر اين دو سه تومان نيست بلكه دعوا بر سر سى چهل هزار تومان گرفتن ماهاست سخن كه به اين مقام ميرسد اتابك اعظم ميگويد بس است بايد رأى هركس در اين باب معلوم شود رأى وزير دربار معلوم شد حاجب الدوله رأى شما چيست ميگويد رأى منهم رأى وزير دربار است اين دو نفر كه رأى خود را ميگويند اتابك ميگويد رأى من اينست كه بايد بشود و تشكيل اين مجلس صلاح دولت و ملت است ميرزا نصر اللّه خان مشير الدوله هم با او همراهى مىكند ساير اعضاى مجلس هم با اتابك همراهى ميكنند و از رجال دانشمند يك نفر با وزير دربار همرأى مىشود و او ميرزا ابو القاسم خان ناصر الملك همدانى وزير ماليه است .\r\nناصر الملك در ميان رجال دولت ما اول عالم بعلوم جديد و اول باخبر از اوضاع\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nعالم است ناصر الملك در مدارس عالى انگلستان همدرس رجال نامى دنيا است و براى هر كار از وزارت خارجه و داخله و ماليه و معارف كه سراغ مرد گرفته مىشود قلم از ناصر الملك تجاوز نميكند در اين صورت نميشود گفت ناصر الملك با قانون و عدالت و حساب و كتاب مخالف بوده باشد پس چه مصلحت اقتضا كرده است كه در اين مجلس همرأى امير بهادر\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nجنگ مىشود و با تأسيس عدالتخانه و نوشتن قانون مخالفت مينمايد معلوم نيست .\r\nچند سال پيش با يكى از باخبران در سلك صحبت بودم و از ناصر الملك تعريف نمودم گفت درست است اين شخص عالم و بااطلاع است ولى بقدرى جبون مىباشد كه نهايت ندارد از اين جهت هر وقت حرف اصلاح احوال ايران بميان ميآيد ميگويد نميشود اين مملكت قابل اصلاح نيست كارش گذشته است .\r\nاين صحبت رفيق بااطلاع من موجب حيرت شد چه از يكطرف به او اعتقاد داشتم و از طرف ديگر بناصر الملك بىاعتقاد نبودم از آنوقت گاهى كه او را ملاقات ميكردم در ضمن صحبت امتحانش مينمودم هرچه امتحان كردم ديدم حق بجانب رفيق من بوده است بواسطه جبن ذاتى كه دارد زياد اظهار يأس مىكند و يأس او مضر است زيرا كه مردم همين كه از زبان مثل ناصر الملك كسى سخن نوميدى شنيدند قهرا نااميد ميگردند از طرف ديگر وقتى رجال دولت و اتابك اعظم مشاهده نمايند ناصر الملك ميگويد تشكيل مشورتخانه ملى صلاح مملكت نيست بر اين حرف اثر مترتب مينمايند و حرف او غير از حرف زيد و عمرو است و بهرحال همرأى شدن ناصر الملك در اين مجلس با امير بهادر از روى هر سبب و بواسطه هر صفت بوده باشد دليل است كه او احساس كرده اين مجلس و اين مذاكرات مواضعه است و حقيقت ندارد يعنى دانسته است كه اتابك اعظم براى مصلحت رأى موافق داده است از اين جهت صلاح خود را چنان ديده كه همرأى امير بهادر گردد و البته اگر آن جبن ذاتى را نداشت عقيده خود را اظهار ميكرد و صلاح ملك و ملت را بيان مينمود و از هر ضررى كه بر اظهار حقيقت تصور ميشد به او برسد تحاشى نميكرد مگر آنكه بگوئيم حقيقتا اين مردم را لايق اين صحبتها نميداند .\r\nبالجمله برويم بر سر اصل مطلب مجلس دربار برهم مىخورد وزير دربار خبر مجلس را بشاه ميدهد شب آن روز با احتشام السلطنه ملاقات مىشود او را ميبينم با صورت برافروخته گويا چشمهايش ميخواهد از كاسهء سر بيرون بيايد ميگويد رفقا امروز گفتم هرچه بايد بگويم امروز حرفى را كه پنجاه هزار نفر بايد پشت سر يكديگر\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nبايستند و بگويند من تنها گفتم هرچه بادا باد و بعد شرح مجلس را نقل مىكند .\r\nنگارنده بخاطر ميآورم مجلس معارف را در سنه هزار و سيصد و شانزده ( 1316 ) و آن تهوريرا كه از اين شخص در آن مجلس ظاهر شد و نزديك بود جمعى را گرفتار نمايد فرقى كه هست اين است كه آن روز با نير الملك وزير علوم پيرمرد كم‌حال طرف شد و امروز با استبداد دولت طرف گشته است تا عاقبتش براى او و كسانى كه با او كار ميكنند چه بوده باشد .\r\nخلاصه فرداى آن روز مذاكرات مجلس دربار در تمام شهر شايع شده مردم از اتابك اعظم و احتشام السلطنه تمجيد ميكنند و بامير بهادر جنگ و همرأيهاى او بد ميگويند روز بعد از اين مجلس نگارنده و جمعى از رفقا در باغ امان اللّه خان ضياء السلطان مهمان هستيم حاضرين تصور ميكنند در حقيقت شاه و اتابك اعظم با تأسيس مشورتخانه موافقند و مخالف فقط بعضى از رجال دولت هستند و از روى اين تصور حاضر ميشوند پولى جمع كرده مجسمه شاه را بسازند تا تشويق گردد و بهتر با مقاصد ملت همراهى كند طرف عصر به خانه ميآيم يكى از همراهان ميگويد من ميروم از باطن كار آگاه شده خبرش را ميآورم ميرود و برميگردد و ميگويد عجب فريبى خورده‌ايد اين خبرها نيست شاه تغير بسيار نموده و گفته است كى و كجا اين حرفها بوده من گفتم ديوانخانه عدليه منظمى درست نمائيد اين صحبتها كدام است رفيق من ميگويد صحبتهاى مجلس دربار هم تمام مواضعه بوده است كه مطلب را عنوان نمايند اتابك اعظم موافق رأى بدهد و وزير دربار مخالف زيرا اگر غير از اين باشد اتابك اعظم مخالفت كند ملتيان با او طرف ميشوند و كسى نيست او را نگاهدارى نمايد اما وزير دربار يا ديگرى اگر مخالف شد اتابك اعظم او را حفظ مىكند .\r\nشنيدن اين مطالب ما را نگران و پريشان ميسازد در ملاقات احتشام السلطنه ميبينم او هم پريشان‌حال است اگرچه بطور قطع ميگويد مواضعه در كار نبوده است ولى پيدا است كه فوق العاده نگرانى دارد در اين دو روز مكرر از هركس تحقيق ميكنم كه بدانم آيا حقيقتا شاه و اتابك موافقند يا مخالف از جمله از يكى از خواص\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nدرباريان بطور خصوصى استفسار ميكنم جواب ميدهد البته مخالفند و اگر مخالف نبودند نه امير بهادر و نه هيچ‌كس از همرأيهاى او جرئت مخالفت نميكردند بالاخره ميگويد احتشام السلطنه را هم در سر اين كار از طهران دور خواهند كرد اگر اينطور شد آنوقت تصديق خواهيد نمود كه موافقى در كار نميباشد در همين روز با احتشام السلطنه ملاقات مىشود و ميگويد من رفتنى شدم - بكجا ؟ برياست كميسيون سرحدى آذربايجان براى رفع اختلاف با عثمانيان از شنيدن اين سخن پريشان‌حال شده ميگويم ديديد شما را هم فريب داده بودند و مجلس دربار هم دروغ و مواضعه بود ميگويد خير دور نرويد يقين بدانيد مواضعه نبوده و اين مأموريت با وقوع اين واقعه تصادف كرده است آسوده خاطر باشيد و دنبال خيالات خود را بگيريد .\r\nدر اينحال ياد ميآورم سنه هزار و سيصد و شانزده ( 1316 ) را كه احتشام السلطنه را از كار مجلس معارف خارج كردند و بحكومت كردستان فرستادند در همين خانه از برهمخوردن مجلس معارف دلتنگيها كرديم و از يكديگر مفارقت نموديم .\r\nخلاصه يكى دو روز بافسردگى ميگذرد يكروز ملك المتكلمين ميآيد و ميگويد احتشام السلطنه را ديدم اظهار بشاشت ميكرد و ميگفت آثار خوش نمايان است و قرار شده امشب برويم نزد اتابك اعظم حضورا جواب سئوال نمائيم .\r\nو در اين ملاقات اتابك طورى صحبت مىكند كه ملك المتكلمين ميگويد دلم بحالش سوخت و يقين كردم بيچاره دلش ميخواهد براى مملكت كارى بكند ولى ميترسد مفسده بشود و نتواند از عهدهء رفعش برآيد ملك ميگويد اتابك اعظم در آخر مجلس مرا اطمينان داد كه با خيالات ما همراه است قرار شد با شما و آقا سيد محمد هم صحبت بداريم و باهم كار بكنيم تا نتيجه بدست آيد اين ملاقات و اين مذاكرات باز رايحهء اميدوارى بمشام من مىرساند و اندكى از حال نااميدى كه بودم خارج ميگردم .\r\nيكروز باحتشام السلطنه ميگويم ميل داريد سفير كبير عثمانى را دوستانه ملاقات كرده رشتهء الفت ميان شما و او را محكم نمايم كه در اين سفر باطنا با شما\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nهمراه باشد ميگويد البته خوب است براى اين كار به منزل سفير كبير ميرويم آقا سيد حسن شوشترى را آنجا ميبينيم .\r\nآقا سيد حسن از سادات شوشتر است سالها پدرش در طهران اقامت داشته او هم طهرانى شده خود را از علماى روحانى ميشمارد با سفير كبير عثمانى اظهار خصوصيت مينمايد در اين حال بهاء الدين بيك مستشار سفارت كه مردى متعصب و خودخواه است وارد مىشود سفير كبير ميپرسد مأموريت خود را بانجام رسانيديد يا خير ؟\r\nميگويد بلى خانه آقا سيد عبد اللّه بهبهانى و صدر العلماء رفتم جاى ديگر فرصت نشد بروم سفير كبير ميگويد منزل اين آقايانهم نتوانستيد برويد جواب ميدهد خير آفندم مجال نشد فردا خواهم رفت سفير ميگويد حالا اينجا مطلب را عنوان بنمائيد حس كنجكاوى من مرا واميدارد خوب توجه كرده بدانم سفير كبير با رؤساى روحانى چه مطلب داشته كه توسط مستشار سفارت در آن كار ضرورت يافته مستشار كاغذى را از پاكت درآورده ميگويد استفتائى است از علماى طهران شده به اين مضمون چه ميفرمائيد علماى اعلام اگر طايفه از مسلمين قومى را كه عناد و لجاج آنها با مسلمين محقق باشد تحريك نمايند كه با طايفه ديگر از مسلمين جنگ كنند و يا طليعهء جنگ واقع گردند آيا اين كار جايز است يا خير ؟ در ذيل اين ورقه آقا سيد عبد اللّه نوشته است جايز نيست و اين اوضح افراد سبيل كافر بر مسلم است به حكم  لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا . \r\nاين عمل حرام است صدر العلماء هم اين نوشته را امضاء نموده است آقا سيد حسن بيدرنگ جواب را تصديق كرده ميگويد بلى همين‌طور است كه نوشته‌اند و من مفصل‌تر خواهم نوشت نگارنده بىنهايت از اين استفتاء و جواب در حيرت ميشوم تصور ميكنم مطلب مهمى است و در اين موقع اختلاف ما بين دولتين ايران و عثمانى در سرحد اين سئوال و جواب مضر خواهد بود اين است كه از يكطرف به آقا سيد حسن اشاره ميكنم تأمل كنيد ببينيم مطلب چيست و از طرفى بسفير رو كرده ميگويم اولا موضوع مطلب بايد معين باشد تا حكم مسئله معلوم شود ميگويد موضوع مبين است\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nو بمستشار خطاب مىكند تلگراف را بخوانيد وزارت خارجه عثمانى تلگراف مىكند بمضمون ذيل :\r\nبثبوت پيوسته دولت ايران طايفه ارامنه را كه دشمن مسلمانان هستند تحريك كرده است كه در اين اختلاف سرحدى آنها را طليعهء جنگ خود قرار بدهد و با ما بجنگند شما از علماى ايران استفتاء نمائيد كه اين كار جايز است يا خير ؟\r\nتلگراف كه خوانده مىشود سيد را آهسته در بىتأمل تصديق كردن جواب ملامت كرده بسفير ميگويم اين مطلب حقيقت ندارد سفير كبير ميگويد بلى اتابك اعظم و وزير خارجه تكذيب كرده‌اند من تكذيب آنها را ببابعالى تلگراف كرده‌ام جواب ميدهند مطلب طورى در استانبول انتشار دارد كه قابل انكار نيست و امر شده اين استفتاء بشود ناچار اقدام شده است .\r\nآقا سيد حسن انكار مرا هم از بطلان موضوع تصديق مىكند ولى آيهء شريفه ان طائفتان من المسلمين اقتلارا تا به آخر ميخواند .\r\nنگارنده رشتهء سخن را از دست سيد گرفته بسفير ميگويد اولا قضيه بىاساس است و اگر حقيقت داشته باشد هم جواب استفتاء اين نيست كه آقايان نوشته‌اند زيرا اگر طايفهء از مسلمين بر طايفه ديگر بغى كنند آن طايفه نتواند دفاع نمايد آيا بايد القاى نفس در تهلكه كند و يا ميتواند از بابت الغريق يتشبث بكل حشيش بهركس و بهرچيز متوسل شده از خود دفع شر نمايد سخن نگارنده باينجا كه ميرسد مستشار كاغذها را در پاكت و در بغل ميگذارد چه مأيوس مىشود كه من بگذارم اينجا در اينورقه چيزى كه موافق ميل اوست نوشته شود .\r\nبعد بسفير ميگويم شما چند سال در اين شهر زحمت كشيده حتى در مجالس روضه‌خوانى حاضر شده‌ايد براى اينكه رشتهء الفت ما بين دو دولت اسلامى را محكم نمائيد تا يكدرجه موفقيت هم حاصل كرده‌ايد چه دليل دارد بسبب القاى مغرضانهء كه از دشمنان دو دولت شده است اسباب كدورت فراهم شود مؤالفت بمخالفت مبدل گردد و زحمات چندين سالهء شما هدر برود سفير كبير تصديق مىكند و ميگويد شما خيرخواه دولت\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nو ملت هستيد كه اين حرفرا ميزنيد اما آنها خودشان ملتفت اين مطلب نيستند اول اين حرف را گفتند كه ما را بترسانند بعد ديدند عاقبت خوش ندارد حالا انكار مينمايند .\r\nاين مجلس تمام مىشود چون از سفارتخانه باتفاق سيد خارج ميشويم به او ميگويم آمدن ما به اين مجلس از اسباب الهى بود ميگويد بلى ولى خوب است مستور بماند از اين سخن ميفهمم سيد باطنا با ما همراه نيست و حفظ ظاهر كرده است خاصه كه ديدم در مجلس بمستشار سفارت گفت فردا بعد از ظهر در خانه هستم اگر بخواهيد بيائيد مرا ملاقات نمائيد .\r\nشب اين روز احتشام السلطنه از مذاكرات مجلس سفارت آگاه شده با اتابك اعظم صحبت ميدارد اتابك ميبيند وسيلهء خوبى است براى تاخت آوردن به آقا سيد عبد اللّه بهبهانى از اين جهت احتشام السلطنه را تشجيع مىكند كه بر ضد او قيام نمايد .\r\nخلاصه فرداى آن روز احتشام السلطنه در حال عصبانى ما را ملاقات مىكند و ميگويد بايد طباطبائى را ديد و از اين خيانت كه آقا سيد عبد اللّه بهبهانى كرده است آگاه ساخت و خيانتكار را رسوا نمود آنقدر حرارت بخرج ميدهد كه نگارنده و ملك را هم تحريك مينمايد بر ضد آقا سيد عبد اللّه اقدام نمائيم خود ميرود بملاقات طباطبائى و ما هم هريك دنبال كارى ميرويم اما من با احتياط قدم برميدارم چونكه زحمت پيروى خيالات تند او را ديده‌ام و بعلاوه غرض اتابك را به بهبهانى ميدانم و صلاح نميدانم در اين وقت او مقهور سياست اتابك بگردد اينست كه برادرم را ميفرستم آقا سيد عبد اللّه را ملاقات كرده او را بر جوابى كه غفلتا در استفتاى عثمانيان نوشته ملامت كند و تهديد نمايد كه اگر او خود اين قضيه را جبران ننمايد حربهء بزرگى بدست دشمنان داده است برادرم ميرود و ميبيند و هرچه بايد بگويد ميگويد و در نتيجه مقرر ميگردد آقا سيد عبد اللّه بسفارت عثمانى رفته نوشتهء خود را پس بگيرد و اين كار در همان روز انجام داده مىشود بعد از پس گرفتن نوشته معلوم مىشود در ظرف همان روز مستشار سفارت نوشته را داده است آقا سيد حسن شوشترى و حاج ميرزا ابو طالب\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nزنجانى كه جزو روحانيان تهران است هريك شرح مفصلى مطابق ميل عثمانيان جواب نوشته‌اند نگارنده اين اقدام خود را برفقا نميگويد و بعد از دو روز مطلع مىشود كه موضوع از ميان رفته است .\r\nخلاصه عصر همان روز احتشام السلطنه به من اطلاع ميدهد كه امشب بايد اتابك اعظم را در مجلس خلوت ملاقات نمائيم وقت مغرب احتشام السلطنه و ملك المتكلمين و نگارنده ميرويم به منزل اتابك اعظم اتابك با نير الدوله حاكم تهران در وسط خيابان باغ بىچراغ نشسته‌اند مىنشينيم و اتابك مهربانى زياد مينمايد مدتى صحبت ميداريم اتابك قضيه جواب نوشتن بهبهانى را از استفتاى عثمانيان عنوان كرده بدگوئى مينمايد و ما را تحريك مينمايد بضديت نمودن با بهبهانى و او را خيانتكار بدولت و ملت شناختن در صورتى كه نميداند موضوع از ميان رفته و نوشته را مسترد داشته‌اند اتابك اعظم مدتى هم از ديوانخانه عدليه و مجلس عدالت مذاكره مىكند و اظهار مينمايد كه عنقريب مجلس منعقد خواهد شد اتابك طورى صحبت ميدارد كه تصور مىشود حقيقتا ميخواهند كارى بكنند و تنها مانع غرض شخصى آقايان است اگر آنها باهم اصلاح كنند ديگر محذورى نخواهد بود اتابك شخص بهبهانى را بيشتر مخل كار ميداند و ميگويد او غرض شخصى دارد ميخواهد مرا معزول كند و كسى را روى كار بياورد كه از او حرف‌شنوى داشته باشد در آخر اين مجلس باز بخاطر نگارنده ميرسد كه تمام اين مذاكرات براى اغفال ما و اغفال طباطبائى است كه از روى ايمان و عقيده قدم برميداريم ميخواهند ما را ساكت نگاهدارند و كسانى را كه اغراض ديگر دارند مضمحل سازند ولى به روى خود نياورده بر احتياط خود بعد از اين مجلس ميفزايم .\r\nدر خلال اين احوال مظفر الدين شاه سكتهء ناقص نموده يك شق بدنش سست مىشود تمام حواس دولتيان بمعالجه شاه مشغول مىشود احتشام السلطنه هم با كمال نااميدى بسرحد آذربايجان روانه مىشود بعد از رفتن احتشام السلطنه آقا سيد محمد طباطبائى ميبيند كه احتشام السلطنه رفت و اتابك بوعدهء خود وفا نكرد عصبانى شده كاغذ سختى باتابك مينويسد و ديوان عدالت را مطالبه مىكند اتابك اعظم جواب كاغذ\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nاو را نداده زبانى پيغام ميدهد من صاحب مملكت نيستم مملكت پادشاه دارد هرطور فرمودند آنطور بايد كرد آقا سيد محمد از اين جواب بىنهايت متغير شده سواد كاغذ تهديد آميز را كه باتابك نوشته است بدست مردم ميدهد و هم حوزهء اسلامى مجلس كرده قرار ميدهند وقت خواسته بعنوان عيادت نزد شاه رفته در خصوص عدالتخانه حضورا با شاه مذاكره نمايند اتابك اعظم خبردار شده پيش‌دستى مينمايد و قبل از آنكه آنها وقت بخواهند آقا سيد عبد اللّه را براى تشرف بحضور همايونى دعوت مينمايند آقاى سيد عبد اللّه با وجود قراردادى كه در حوزهء اسلامى شده صلاح نميداند تنها برود تقاضا مىكند حوزه اسلامى همه شرفياب گردند جواب مىآيد چند نفر بيايند و اين چند نفر را خود دعوت ميكنند و از دعوت نمودن طباطبائى خوددارى مينمايند مبادا بواسطه صراحت لهجهء كه دارد در حضور شاه بر ضد اتابك سخن بگويد يا بملاحظه اينكه به اين وسيله ميان او و بهبهانى القاى خلاف نمايند آقا سيد محمد را دعوت نكرده به او بىاعتنائى مينمايند .\r\nبهرحال آقا سيد عبد اللّه و سه نفر ديگر از آقايان بحضور شاه ميروند آقا سيد عبد اللّه در اين مجلس دل شاه را بدست آورده به او دعا مىكند در ضمن دعا گريه مىكند شاه بواسطه عارضهء كسالت و رقت قلبى كه دارد متأثر شده به او اظهار مهربانى مينمايد .\r\nآقا سيد عبد اللّه از آن مجلس بيرون ميآيد در حالى كه يقين دارد شاه با او همراه است و اتابك اعظم مخل است و نميگذارد جدا درصدد مخالفت با اتابك برمىآيد آقا سيد محمد هم كه كتبا مخالفت خود را با اتابك اظهار كرده بود حوزه اسلامى متفق الكلمه بر ضد اتابك اعظم قيام مينمايند .\r\nدر اين حال نگارنده چنان بهتر ديدم كه بعد از مجلس دربار و دور شدن احتشام السلطنه و علنى شدن مخالفت آقايان با اتابك اعظم بطور خصوصى از او ملاقات كرده او را هم نصيحت بنمايم و تخويف كنم بوخامت عاقبت امر و ضمنا حال او را نسبت به خود بدانم وقت ميخواهم بين الطلوعين را معين مىكند هوا تاريك است ميروم قدم مىزنيم و صحبت ميداريم تا پاسى از روز برميآيد ميگويم صورت حاضر عاقبت خوشى ندارد زيرا كه روزبروز خيالات مردم قوت ميگيرد و از اين طرف ضعف حاصل مىشود چرا\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nزودتر اقدام در اصلاح كارها نمينمائيد ميگويد چهل سال است رو بهر كارى رفته‌ام موفقيت ديده‌ام نميدانم چه سرى است كه در اين كار هر اقدام كه ميكنم نتيجه نميدهد ميگويم مردم بيچاره شده روزگار بر آنها سخت است چاره به حال و كار مردم بايد كرد مردم از شدت ظلم و بىاعتدالى بدر خانه زيد و عمر ميروند ميگويد بلى ظلم من است كه مردم را در خانهء آقايان ميكشاند با اينكه اعتقادى به آنها ندارند و از اعمال آنها خشنود نيستند ميگويم اين ملت وزر و و بال بسيار دارد شما چرا وزر ملت را بدوش خودش نميگذاريد ميگويد امروز نميشود مداخله بملت داد كارى كه ميتوان كرد همان اصلاح ديوانخانه عدليه است ميگويم تصور ميفرمائيد با اين ديوانخانه ميتوان رفع ظلمى كرد در زمان ناصر الدينشاه ديوانخانه تأسيس شد بدست عضد الملك رئيس ايل قاجار شاه محكوم واقع شد و بديوانخانه احضار گشت اما براى اصلاحات مملكت و آسايش ملت آن ديوانخانه باعظمت چه نتيجه داد نام شاهزادگان بزرگ را برده ميگويم مأمورين عدالتخانه در مراكز حكومت آنها چه خواهند كرد الا اينكه در عداد نوكرهاى ايشان ايستاده تعظيم نمايند پس چاره نيست مگر آنكه قوت ملت در كار بوده باشد بايد از تمام طبقات خلق جمعى را خودشان انتخاب نموده بمجلس معدلت بفرستند ميگويد خيال داريم بهر وزارتخانه بسپاريم دو سه نفر را روانه كنند ميگويم تجار از ميان خود چند نفر انتخاب كرده بفرستند ميگويد بلى اما بتوسط وزير تجارت هرچه نگارنده صحبت از انتخاب ملت ميكنم او بدولت و وزارتخانه‌ها برميگرداند صحبت علماى روحانى مىشود ميگويد حرف آنها را مزنيد چند نفر قاضى معين مينمائيم در مسائل شرعى قضاوت كنند و احكام آنها در عدليه اجرا گردد بالاخره ميگويم اعتقاد من اينست كه شما خير خواه ملت و طالب آسايش رعيت هستيد به اين جهت همراهى با شما را بر خود لازم ميدانم ولى آن ساعت كه بدانم شما داراى اين عقيده نيستيد و همراهى در اصلاح حال ملت نداريد اول دشمن شما من خواهم بود اوضاع كنونى خطرناك است ميگويد بلى خطرناك است و اشخاص مغرض دارند آن خطر را بدست خود نزديك مينمايند ميگويم همه قسم اشخاص يافت ميشوند مردمى هستند كه مقصودى جز خدمت بدولت و ملت ندارند\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nميگويد خدا نيامرزد كسى را كه اين ملت را به اين روز نشانيد همه را گدا و پريشان كرد مرادش امين السلطان است همه كارهايش مانند قرضى است كه براى دولت كرد قرض كردن بد نيست ولى قرضيكه صحيح باشد نه اينطور قرض كه حالا دست مرا روى دستم گذارده باشد نتوانم هيچ كار بكنم مرادش شرط نتوانستن قرض كردن از دولت ديگر است مادام كه اين قرض ادا نشده باشد كه اين شرط در ضمن قرض ايران از روس شده است باز رشته صحبت را ميآورد بحوزه اسلامى و ميگويد دولت سالى سه كرور تومان كسر محل دارد و باز هم دست برنميدارند هرچه از هرجا ميرسد ميگويند بما بدهيد و حرف پنجشاهى پول تمبر را ميزنند مرادش تقاضاى آقايان است كه از مستمريات آنها چيزى كسر نشود چنان كه سابق نوشته شد ميگويم اذن بدهيد جواب بدهم اولا چرا جمع و خرج دولت را چاپ نميكنيد و بدست مردم نميدهيد تا ديگر كسى توقع زيادى نداشته باشد و همه‌كس بداند چه خبر است آقايان حرفشان اين است كه سيد دعاگو ماهى سه چهار تومان وظيفه ميخواهد نه سالى هفتاد هشتاد هزار تومان مرادم سيد بحرينى است كه از دعاگويان شاه است سالى صد هزار تومان فايده ميبرد و يك دينار وجودش براى ملت ثمر ندارد آقايان نميگويند صد تومان بما بدهيد بلكه ميگويند از آن صد هزار تومان صد تومانش را بما بدهيد - اتابك را شنيدن اين حرف خوش نميآيد و اندكى درهم و برهم مىشود اما اظهار نميكند ميگويم در صورتى كه من وظيفه و مستمرى از دولت ندارم حاضر هستم عباى خود را بفروشم بدولت بدهم ولى ميخواهم بدانم بچه مصرف رسيده است ميگويد افسوس ميخورم كه مثل شما كم است خلاصه مجلس طولانى مىشود و باز تأكيد ميكنم كه هرچه زودتر اصلاحات شروع شود و اسباب آسايش خلق فراهم آيد ميگويد تند نميشود رفت جواب مىدهم كند هم نميشود رفت ميگويد بلى من معتقدم كه ما امروز بايد يا كار بكنيم يا بميريم امروز غير از روزهاى گذشته است سخن باينجا قطع شده روانه ميشوم و تا يكدرجه اطمينان حاصل مينمايم كه از طرف من نگرانى ندارد و خيال بدى دربارهء من نخواهد كرد و بعد از رفتن احتشام السلطنه نگارنده و ملك المتكلمين هردو در خانه نشسته كمتر آمدوشد نموده انتظار نتيجهء عمليات خود را ميكشيم .\r\n\r\n","description":"","footnote":"","page_name":" 64 ","page_number":72},
  {"content":"\r\n\r\n\r\nفصل هفتم مقدمات بلوا و عزل عين الدوله\r\nاواسط ماه ربيع الثانى هزار و سيصد و بيست و چهار ( 1324 ) روزى از طرف دولت جار ميزنند كه از امشب هركس ساعت چهار از شب گذشته از منزل خود بيرون بيايد پاسبانان شهر او را با گلوله خواهند زد سوار و پياده زياد در شهر ميگذارند كه تا صبح در كوچه و بازار گردش ميكنند و مسلم است كه اين اقدام براى دو چيز است يكى جلوگيرى از شبنامهاى بسيار كه شبها بر ضد دولت منتشر مىشود و ديگر آنكه اگر بخواهند كسى را دستگير نمايند از طرف مردم مزاحمتى نشود يك شب مأمورين دولت سه نفر را از خانه‌هاى خود به وضع بد دستگير نموده بكلات تبعيد ميكنند بجرم شبنامه‌نويسى و آن سه نفر مجد الاسلام كرمانى است مدير روزنامه ادب كه سر پرشورى دارد ميرزا آقا تاجر اصفهانى است و حاجى ميرزا حسن مدير سابق رشديه كه هرسه نفر با حوزه آقايان مربوطند شب ديگر از ديوار خانه يكى از بستگان آقا سيد عبد اللّه بالا رفته او را دستگير مينمايند و در گرفتن او بخانواده و همسايگانش آزار ميرسانند براى ترسانيدن آقايان و آنها هم تا يكدرجه ترسناك ميشوند در خلال اين احوال امام جمعه و شيخ فضل اللّه بواسطه قضاياى خصوصى از اتابك اعظم كدورت يافته بآقايان مخالف نزديك ميشوند و بناى بدگوئيرا باتابك ميگذارند اتابك اعظم هرقدر سعى مىكند با آنها صلح نمايد نميشود و او هم اعتنائى بمخالفت آنها نكرده خيالات و عمليات خود را تعقيب مينمايد شاه بواسطه كسالت مزاج از تمام قضايا بى خبر است و اتابك هرچه ميخواهد مىكند و در حقيقت تمام كارها با خود اتابك است .\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nايام وفات صديقه طاهره ميرسد چون قوت و قدرت روحانيون به اجتماع عوام و عوام به غير از عنوان روضه‌خوانى كمتر جمع ميشوند از اين جهت آقايان رسيدن ايام وفات زهرا را وسيله نموده در خانه آقا سيد عبد اللّه و آقا سيد محمد مجلس روضه‌خوانى برپا مىشود و روضه‌خوانها هرچه مىتوانند بر ضد دولت صحبت ميدارند آقايانهم هر كدام مىتوانند بمنبر رفته مانعين اجراى عدل‌وداد را عموما و شخص اتابك اعظم را خصوصا لعن و طعن مينمايند تا شب چهارشنبه هيجدهم شهر جمادى الاولى هزار و سيصد و بيست و چهار ( 1324 ) كه از طرف دولت حكم مىشود دو نفر از اهل منبر را شبانه دستگير نمايند .\r\nيكى حاج شيخ محمد واعظ كه محترمترين وعاظ تهران است و ديگرى حاج ميرزا نصر اللّه ملك المتكلمين نگارنده بى خبر از صدور اين حكم تقاضاى ملاقاتى از عين الدوله كرده‌ام صبح چهارشنبه هيجدهم جمادى الاولى را معين نموده است كه براى ملاقات او بمبارك‌آباد بروم ( مبارك‌آباد عمارت ييلاقى عين الدوله است در جنوب شميران واقع و دو فرسخ از شهر طهران دور است ) روز مزبور وقتى كه مصمم رفتن بمبارك آباد هستم خبردار ميشوم ديشب ساعت شش از شب گذشته ريخته‌اند به خانه ملك المتكلمين كه در همسايگى ما واقع است براى گرفتن او خودش در خانه نبوده دو پسر او را گرفته باداره نظميه برده‌اند . اين خبر مرا پريشان مىكند معاهدات چه شد آنهمه خصوصيت اتابك اعظم با من و ملك المتكلمين كجا رفت معلوم است هيچيك واقعيت نداشته و الا چگونه متعرض ملك المتكلمين ميشدند ديگر چگونه من اطمينان بحرفهاى اتابك اعظم داشته باشم در اين حال مردد ميشوم بمبارك‌آباد بروم يا نروم بالاخره مصمم ميشوم بروم و به خود ميگويم مرا در خارج شهر بگيرند بهتر از اين است كه شب به خانه من بريزند اولاد كوچكم ترسناك شوند و تا اين وقت خبر ندارم حكم دستگيرى درباره ملك و حاج شيخ محمد هردو صادر شده است بهرحال بمبارك‌آباد روانه ميشوم عين الدوله را ميبينم در ايوانى نشسته مشغول كاغذخوانى است و چند ذرع فاصله يك صندلى روبروى او گذارده‌اند وارد ميشوم مينشينم بىآنكه اندك احترامى از من\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nبنمايد شروع مىكند ببدگوئى كردن نسبت بآقايان و ميگويد ما مثل يهودى شديم ( مرادش اينست كه ملتى كه با دولت خود مخالفت كند مثل اين است كه بىدولت باشد و ملت بيدولت يهود است ) دولت براى حرف چهار نفر آخوند دست از حكومت خود برنميدارد من نميخواهم پاره‌ئى اقدامات بكنم و الا ميزدم ميكشتم ميبستم بعد بنگارنده با عتاب ميگويد آرام نميگيريد و مرا تهديد مىكند مثل اينكه سابقه عهد و پيمانى در ميان نبوده است ميبينم جاى سكوت نيست ميگويم وقتى دولت با ملت خود اينطور رفتار كرد آنوقت چه مىشود اگر در يك خانه هركس هست در خواب باشد يك طفل دوازده‌ساله ميتواند اسباب آنخانه را بباد فنا بدهد يعنى از ديوار فرود آمده در خانه را بگشايد دزدان وارد شده هرچه هست ببرند ولى اگر در آنخانه طفل دو ساله بيدار باشد دزدان نميتوانند دستبردى بآنخانه بزنند زيرا كه آنطفل گريه مىكند از گريه او خوابها بيدار ميشوند و اسباب خانه را محافظت مينمايند آقاى اتابك اعظم اگر اعتقاد شما اين است كه در تمام ايران يك طفل دو ساله هم بيدار نيست اشتباه كرده‌ايد و اگر احتمال ميدهيد يك طفل دو ساله بيدار باشد بيدارى او را رعايت نمائيد اين سخن در وجود او سخت اثر مىكند و مثل اين است كه در صندلى خود فرورفته باشد انگشت خود را به پيشانى نهاده در سكوت عميقى فروميرود نگارنده هم قواى خود را جمع كرده براى هر پيش‌آمد ناگوار حاضر ميگردم در اين اثنا صداى زنگ تلفن كه در راهرو همين عمارت است بلند شده پيشخدمت وارد شده ميگويد از دربار ( يعنى دربار ييلاقى نياوران ) ميگويند بدربار بيائيد و بعد به آنجا كه مهمان هستيد برويد اتابك هنوز در حال تفكر است سر را بلند كرده ميگويد بپرس چه تازه روى داده بنا نبود من امروز به نياوران بيايم جواب ميآورد كه بتعجيل بيائيد اتابك مضطرب شده كالسگه خود را بفوريت طلب مىكند بعد از چند دقيقه پيشخدمت خبر حاضر بودن كالسگه را ميدهد و در اين چند دقيقه اتابك اضطراب خاطر خود را مخفى نگاهداشته با نگارنده به آرامى و ملايمت صحبتهاى نصيحت‌آميز مىكند چون باتفاق از باغ بيرون رفته ميخواهيم از يكديگر جدا شويم ميگويد حرف من با شما تمام نشد فردا صبح زود\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nباز بمبارك‌آباد بيائيد اتابك ميرود و نگارنده به طرف زرگنده روانه ميگردد در راه سردار اسعد بختيارى عليقليخان رسيده خبر شهر را ميدهد و ميگويد مأمورين گرفتن حاج شيخ محمد مانند مأمورين گرفتن ملك المتكلمين در شب آنها را پيدا نكردند اما مأمورين دستگيرى حاج شيخ محمد ساعتى پيش او را در كوچه ديدند كه سواره ميگذشت اطراف مركب او را گرفته خواستند بدار الحكومه‌اش ببرند صدا بلند شد مردم اجماع كردند طلاب مدرسه حاج ابو الحسن ( يكى از مدارس طلبه‌نشين طهران است ) درآمده ممانعت كردند كه مأمورين واعظ را جلب نمايند مأمورين شيخ را از قاطر فرود آورده در قراولخانه حبس نمودند مردم و طلاب هجوم آورده در اطاقى را كه حاج شيخ محمد آنجا حبس بود شكسته او را بيرون آورده بودند در اين حال مأمورين حكومت دو سه تير تفنگ شليك نموده سيد طلبه‌ئى كشته شد چند نفر مجروح شدند مردم نعش سيد را بمدرسه حاج ابو الحسن بردند خبر به خانه علماء رسيد همه بهيجان آمدند .\r\nميرزا جعفر صدر العلماء با جمعى كثير از خانه خود بمدرسه حاجى ابو الحسن رفت طلاب نعش سيد را برداشته پيراهن خون‌آلود او را سر چوب كرده قرآن بالاى آن بستند چندين هزار نفر دنبال نعش اجتماع كرده گريه‌كنان و كاه برسرريزان در كوچه و بازار طهران گشتند دكانها بسته شد نعش را به مسجد جامع بردند آقا سيد عبد اللّه و آقا سيد محمد و ديگر آقايان همه در آنجا اجتماع كردند و بلوا بزرگ شد از شنيدن اين خبر دانستم كار اتابك اعظم گذشت و ديگر او را در صدارت نخواهم ديد فورا خود را به شهر رسانيده شاهد و شريك در قضايا ميشوم و اما عمليات دولتيان در فرونشانيدن آتش بلوا - اتابك اعظم و رجال دولت كه در نياوران جمع شده بودند همه به شهر ميآيند .\r\nمحمد وليخان نصر السلطنه كه در اينوقت سپهدار است مداخله تام در كارها دارد از طرف دولت مأمور مىشود مردم را متفرق كند و بلوا را بخواباند آن روز كارى از دولتيان پيشرفت نميكند دكاكين بسته مردم دسته‌دسته به مسجد ميروند علماء مردم را تهييج ميكنند كه دست از كارها كشيده حاضر شوند تا كارى از پيش برده تكليف خود را با دولت معين نمايند .\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nروز پنجشنبه نوزدهم شهر جمادى الاولى باز هنگامه شورش گرم است نعش سيد مقتول را در مسجد جامع امانت سپرده مردم خاصه زنها كه رقت قلب دارند و بعلاوه دستور هم به آنها داده مىشود صداى خود را بگريه و زارى در اطراف نعش سيد طورى بلند كرده‌اند كه تمام مردم را متأثر ميسازند شب جمعه باز اوضاع به همين منوال است دولتيان چند فوج سوار و سرباز را كه در خارج شهر ذخيره دارند وارد شهر نموده تمام معبرها را ميگيرند و صبح جمعه بملاحظه اينكه اجتماع زيادتر نشود بر محاصره اطراف مسجد ميافزايند سپهدار بسربازها دستور ميدهد اگر جماعت خواستند بطور اجماع از مسجد بيرون بروند شليك نمايند دو ساعت از روز برآمده مسجد جامع و بازارها و كوچه‌هاى اطراف آن پر است از جمعيت سر چهار سوق شهركه معروف است به چهار سوق بزرگ سرباز و مستحفظ زياد ايستاده يك وقت دسته با جمعيت ميخواهند از مسجد خارج شده براى تهييج خلق در خيابانها گردش نمايند سربازها با سرنيزه و چوب آنها را مانع ميشوند ايندفعه جمعيت زياد شده دو سه هزار نفر مهياى حركت ميشوند جمعى از سادات را طليعه دسته قرار داده هريك را قرآنى بدست ميدهند به خيال آنكه به سيد قرآن بدست گرفته كسى شليك نخواهد كرد از مسجد خارج ميشوند نزديك چهار سوق صداى صاحبمنصب سربازان بلند مىشود كه نيائيد مىزنيم جماعت اعتنا نكرده روانه ميشوند صاحبمنصبان امر بشليك ميدهند سربازها تيرها را بطاق بازار ميزنند ولى جمعيت اعتنا نكرده ميخواهند بگذرند كه رو بجمعيت شليك مىشود اول كسى كه كشته مىشود حاج سيد حسين معرب كه پيرمرد فقيرى است و خالى از هنگامه‌طلبى نميباشد تير بر گلويش رسيده از پا در ميآيد بلوائيان نعش او را به مسجد مىبرند شصت نفر تقريبا از تماشائى و بلواطلب كشته و مجروح ميگردند سربازها نعش كشتگانرا در سرداب محبس سر چهار سوق و مسجد خرابه‌ئى كه نزديك است مىبرند كه بدست بلوائيان نيفتد مردميكه جنگ نديده صداى توپ و تفنگ كمتر شنيده‌اند فرار مينمايند دولتيان محاصره مسجد را سخت ميكنند هركس بخواهد بيرون برود ميگذارند و هركس بخواهد وارد شود مانع ميگردند .\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nبلوائيان نعش حاج سيد حسين را آورده پهلوى نعش سيد مقتول اول ميگذارند خون از اطرافش جاريست صداى ضجه و زارى زن و مرد به آسمان ميرود .\r\nدر اينحال علماء باهم نشسته مشورت ميكنند و بالاخره رأى آنها بر اين قرار ميگيرد كه بالاى منبر رفته مردم را امر كنند از مسجد يك‌يك خارج شده بر سر شغل و كار خود بروند و آنها خود در مسجد بمانند بهر طريق كه ميدانند با دولت جواب و سئوال نمايند .\r\nآقا سيد عبد اللّه و آقا سيد محمد منبر ميروند و به قرآن و بهرچه مقدس است مردم را سوگند ميدهند كه از مسجد بيرون بروند حاج شيخ فضل اللّه نورى را هم مردم رفته به مسجد آورده‌اند كه اختلاف كلمه در ميان روحانيان نباشد او هم در ظاهر با آقايان همراهى كرده و اين چند روزه در مسجد جامع ميماند ولى در باطن موافقتى با آنها ندارد شيخ نورى هم در اين موقع منبر رفته حرف آقايان را تعقيب مينمايد مردم متفرق ميشوند .\r\nروز شنبه دوازدهم شهر جمادى الاولى بازارها باز مىشود ولى علماء باز در مسجد جمع هستند و در اين چند روزه معلوم نيست تا چه اندازه شرح وقايع بشاه عرض شده است .\r\nديوانيان تدبيرى بنظرشان ميرسد كه دايره محاصره مسجد را تنگ نمايند كه آمدوشد خلق بدانجا قطع گردد روز يكشنبه دايره محاصره را بقدرى تنگ ميكنند كه نظاميان بدرهاى مسجد و بامهاى آنجا ميرسند در اين حال از طرف دولت پيغامهاى تهديدآميز بعلماء داده مىشود كه براى اصلاح با دولت حاضر گردند و آنها نميپذيرند بالاخره جواب ميدهند اگر دولت خواهشهاى ما را اجابت كند چه بهتر و الا اذن بدهد ما همگى بعتبات عاليات برويم جواب از طرف دولت ميآورند كه راه باز است كسى متعرض شما نخواهد بود .\r\nروز دوشنبه بيست و سيم شهر جمادى الاولى هزار و سيصد و بيست و چهار ( 1324 ) تمام آقايان بابن بابويه كه چند ميل راه در جنوب طهرانست ميروند كه از آنجا بقم روانه گردند مگر شيخ فضل اللّه كه به خانه خود رفته و يكصورتى با دولتيها محفوظ\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nميدارد و بعد از دو روز روانه شده بآقايان ملحق ميگردد .\r\nعلماء در اين مقام به حضرت عبد العظيم نميروند براى اينكه تصور نشود ميخواهند آنجا مانده اوضاع سابق را برپا كنند خلاصه آقايان يكروز در ابن بابويه مانده از آنجا بقم روانه ميگردند دولتيان ميخواهند نگذارند شيخ فضل اللّه به آنها ملحق شود او خود نميپذيرد چونكه در نظر عوام براى او بدنما است .\r\nبعد از مسافرت روحانيان از طهران عين الدوله و كاركنانش تصور ميكنند كار اصلاح شد و راحت شدند همه از شهر بعمارت ييلاقى خود ميروند و از رؤساى اصناف التزام ميگيرند دكاكين خود را نبندند و خيالشان به كلى راحت مىشود ولى مسلم است كه اين آسايش موقتى است و عنقريب صدا بلند خواهد شد .\r\nچند كلمه از شرح‌حال خود بنويسم در اين موقع بر من كار سخت شده زيرا كه از يكطرف بملاحظه مدرسه‌ها نميتوانم خود را يك جهت جزو مهاجرين قرار داده با دولتيان كه مساعدتشان براى حفظ مدارس از تعرض روحانىنمايان لازم است صريحا مخالفت نمايم بعلاوه در حوزه آقايان هم اشخاصى هستند كه با آنها دمخور نيستم و بودن در سلك صحبت آنها را خوش ندارم از طرف ديگر از روى آزاديخواهى نميخواهم خود را دور بگيرم اين است كه برادرم حاج ميرزا عليمحمد را روانه قم مينمايم كه بعلماء ملحق شود و خود در طهران توقف مينمايم بىآنكه ملاقاتى از اتابك اعظم بنمايم روز دوشنبه و سه‌شنبه و چهارشنبه شهر طهران آرام است و دكاكين باز روز پنجشنبه طرف عصر كم‌كم دكاكين بسته مىشود .\r\nشب جمعه چند نفر از كسبه و طلاب بسفارتخانه انگليس رفته متحصن ميشوند .\r\nشنيده مىشود كه آقا سيد عبد اللّه به بعضى از خواص خود دستور ميداده است كه بعد از رفتن ما بقم بايد در سفارت انگليس متحصن شد و بديهى است كه اين دستور بىسابقه قراردادى با كسانى از رجال دولت كه در خفا با او كار ميكنند و بالاخره با كاركنان سفارت نبوده است تا عصر جمعه پانصد نفر تقريبا از طلاب و كسبه در سفارتخانه مزبور جمع شده بشكايت از تعديات دولت آغاز سخن مينمايند .\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nاجزاى سفارت هم خالى از انتظار ورود جمعيت نبوده‌اند و به اين سبب حسن قبول از آنها ظاهر شده نيكو پذيرائى مينمايند خبر در شهر منتشر مىشود كه در سفارت انگليس به روى واردين باز است از آنها پذيرائى ميكنند و به آنها امنيت ميدهند بديهى است انتشار اين خبر در ميان مردميكه مدتى است رنگ آسايش و امنيت را نديده شبها خواب راحت ننموده‌اند چه اثر ميبخشد خصوصا كه جمعى از آنها بيگناه كشته شده‌اند .\r\nمحاكم شرعى كه محل حاجت مردم است بواسطه مسافرت آقايان تعطيل شده تحريكات و تبليغاتهم از چند راه مىشود اين است كه مردم تحصن در سفارت را فرج بعد از شدت و از وظائف ايمانى دانسته صنف‌صنف و دسته‌دسته راه سفارت انگليس را پيش گرفته باغ سفارت كه يكى از باغهاى بزرگ تهران است پر مىشود از تجار و كسبه و طلاب و غيره اداره مأكول و مشروب اين جمعيت و هرقدر جمعيت كه در اين فضا بگنجد منظم است از طرف يك كمپانى مجهول اگرچه اشخاص مباشر معلومند و عمده آنها دو نفر تاجر درجه سيم هستند حاج محمد تقى و حاج محمد حسن معروف به بنكدار كه در ايام توقف آقايان در حضرت عبد العظيم باز همين دو نفر ناظر و وكيل خرج بوده طورى اداره را بزرگ گرفته بودند كه اگر بيست هزار نفر هم آنجا جمع ميشد ميتوانستند از عهدهء خرج آنها برآيند بديهى است اين خرج گزاف محل معين و قابل لازم دارد عجالتا كه آن محل بنگارنده مجهول است بعد از اين اگر معلوم شد خواهم نوشت بعضى معتقدند كه دست سياست خارجى كمكهاى مادى هم مينمايد تا چه اندازه صحيح باشد . « 1 »\r\nبالجمله اجزاى سفارت هرچه بتوانند از واردين دلربائى كرده نوع‌خواهى و رأفت خود را نسبت بمردم حالى مينمايند .\r\n\r\n\r\n","description":"","footnote":"\r\n( 1 ) - تحقيقات بعد بنگارنده محقق داشت كه هيچگونه كمك مادى از خارج نميشده است و قسمت عمدهء اين مخارج را رؤسا و تجار طرفداران و كاركنان امين السلطان ميداده‌اند براى بر سر كار آوردن او و شايد از پول خود امين السلطان هم بوده است ديگران هم بمقاصد مختلف كومكهائى ميكرده‌اند .\r\n","page_name":" 72 ","page_number":80},
  {"content":"\r\n\r\nگراندوف شارژدافر انگليس كه در اينوقت بجاى وزير مختار است روز اول آمده خلق را مخاطب كرده ميگويد :\r\nتشكر ميكنم از دولت متبوع خودم كه در فاصله سه ماه راه خبر ورود شما را بسفارتخانه با تلگراف بلندن دادم بفاصله شش ساعت جواب گرفتم كه كمال پذيرائى را از شما بنمايم .\r\nبعد ميگويد از مسجد جمعه تهران تا ارك همايونى سيصد قدم زياده فاصله نيست شش روز خلق آنجا متحصن بودند و جوابى از دربار همايون نشنيدند .\r\nخلاصه هر دسته از طلاب و كسبه وارد ميشدند يكدستگاه چادر مخصوص از طرف سفارت براى آنها سرپا مىشود و از آنها انواع پذيرائى به عمل ميآيد و چون چادر در سفارت يافت نميشود هر دسته كه ميآيند چادرى همراه خود ميآورند و روى هر چادر نوشته مىشود كه متعلق بكدام صنف است تا روز شنبه هفتم شهر جمادى الاخر كه عده متحصنين به بيست هزار نفر ميرسد .\r\nاگرچه كارگذاران سفارت آنقدر كه ممكن است در انتظام داخل سفارت سعى ميكنند ولى مردم هم گويا روح تازهء در آنها حلول كرده مختصر كار بيقاعده از ايشان سر نميزند نماز جماعت ميخوانند مجلس شورائى كه از هر صنف چند نفر در آن باشند تشكيل داده مقررات آن مجلس را همه اطاعت ميكنند اينجا سه مطلب را بايد دانست يكى آنكه متحصنين سفارت انگليس بدولت چه ميگويند و از او چه جواب ميشنوند ديگر آنكه دولت در رفع اين غائله چه اقدام مىكند سيم آنكه اشخاص آزاديخواه خارج از حوزه از اين اجتماع چه استفاده مينمايند و عاقبت امر بكجا ميانجامد .\r\nاين جماعت بعد از ورود بسفارت بتوسط شارژدافر سفارت گراندوف عرضحالى بدولت ميدهند مشتمل بر سه مطلب :\r\nيكى آنكه تمام كار و زندگانى و دادوستد كه داريم از روى شرع اسلام است و در نبودن علماء كه زمام امور شرع بدست آنها است امور زندگانى ما مختل است از\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nاينجهت تا علماى روحانى ما مراجعت نكنند به كار و شغلى دست نميزنيم .\r\nدوم آنكه مجلس عدالت كه شاه در چند ماه پيش دستخط آن را بما داده چرا اجرا نشده است .\r\nسوم آنكه ما امنيت مالى و جانى نداريم و امنيت ميخواهيم .\r\nاين عريضه بتوسط گراندوف بمشير الدوله وزير خارجه داده مىشود و او ميفرستد نزد اتابك اعظم كه اگر اذن ميدهد عريضه را بحضور شاه بفرستد بديهى است اتابك ديگر اينجا نميتواند رخصت ندهد اين است كه اجازه ميدهد و اطمينان دارد كه جواب عين مسوده‌ئى خواهد بود كه بقلم او نوشته مىشود بعد از دو روز جواب عريضه بدست گراندوف ميرسد بمضمون ذيل :\r\nخطاب بمشير الدوله كه در جواب متحصنين بگويد :\r\nما علماى شما را نگفته‌ايم بروند بلكه خودشان رفته‌اند و خواهند برگشت بعلاوه تمام علماء نرفته‌اند و بقدريكه كار شرعيات شما مختل نماند در شهر هستند اما دستخط عدالتخانه كه اجراى آن را خواسته‌ايد آن هم نظامنامه‌اش نوشته شده است درصدد تشكيل مجلس عدالت هستيم و اما امنيت كه خواسته‌ايد به حمد اللّه شهر طهران امن است و ما هم كه سرباز و مستحفظ در شهر گذارده بوديم برداشتيم كه شما آسوده باشيد .\r\nاين جوابها غير از خنديدن متحصنين ثمرى نميكند و فرستادنش بسفارت جز اينكه مزيد هيجان شورشيان بشود فايده‌ئى نميبخشد .\r\nاما اقدامات آزاديخواهان - آزاديخواهان كه حوزه‌هاى متعدد دارند بيشتر افراد آنها بعنوان تماشاچى در جزو متحصنين سفارت ديده ميشوند و مراقب هستند كه اين دواى سمى يعنى توسل به بيگانه به قدر حاجت استعمال شود دست آخر هم كار خود را كرده نگذارند آنطور كه انگليسان ميخواهند ( از اين التجاى خلق بسفارتخانه آنها استفاده كنند ) كامياب گردند .\r\nو اما اقدامات دولت در رفع غائله از طرف دولت حاج ميرزا حسنخان محتشم السلطنه رئيس وزارت خارجه بسفارتخانه ميرود و دستخطى از شاه ميبرد براى مردم بخواند اما هيچكس حاضر نميشود او را ملاقات كند فقط يكنفر ميآيد به او ميگويد\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nما شكايتهاى خود را بتوسط شارژدافر گفته‌ايم جوابى داريد به او بگوئيد او بما خواهد گفت محتشم السلطنه مأيوس مراجعت مينمايد .\r\nبعد از اين جمعى از رؤساى تجار را كه بسفارت نرفته‌اند و در امر بازار و دادوستد مرجعيت دارند از قبيل حاج حسين آقا امين دار الضرب حاج محمد اسمعيل آقا تبريزى حاج محمد على شالچى حاج عبد الرزاق اسكوئى حاج محمد تقى شاهرودى حاج سيد محمد صراف حاج آقا محمد معين التجار بوشهرى آقا سيد محمد باقر كاشانى بصاحبقرانيه احضار كرده آنها را بحضور شاه مىبرند شاه اولا خطاب عتاب‌آميز مىكند كه اين اراذل چرا حركات وحشيانه ميكنند اين اشخاص ورشكسته بىسروپا كيستند بسفارتخانه انگليس رفته‌اند .\r\nتجار همه ساكت ميمانند مگر امين الضرب كه ميگويد ما هرچه داريم از دولت است جان و مال ما متعلق بپادشاه است .\r\nبعد از اين سخن شاه ملايمت كرده اظهار مرحمت بتجار مينمايد و از آنها ميخواهد بروند آن جمع را از سفارتخانه متفرق نمايند .\r\nتجار هم به ظاهر اظهار اطاعت ميكنند و خارج ميگردند .\r\nاتابك اعظم تصور مىكند كار گذشت اين جمع ميروند مردم را متفرق مينمايند مراجعت دادن علماء هم مال المصالحه خواهد شد خونهاى بناحق ريخته شده از ميان ميرود مردم از گفتن حرف مشروع خود منصرف ميشوند و باز ايشان اتابك اعظم خواهند بود .\r\nخلاصه تجار از حضور شاه برگشته اتابك و مشير الدوله را ديده دستور العملهائى گرفته ميآيند و ميروند بسفارتخانه هرچه ميخواهند رؤساى متحصنين را جمع كرده با آنها صحبتى بدارند نميشود و آنها براى ملاقات حاجيها حاضر نميگردند تجار هم كه روحا با مقاصد متحصنين موافقند و از روى مصلحت خود داخل آنها نشده‌اند بىآنكه كلمه‌ئى با كسى صحبت داشته باشند برگشته يكسر ميروند بمبارك‌آباد عمارت ييلاقى عين الدوله خبر شكست خود را به او ميدهند و او بينهايت افسرده‌خاطر مىشود عين الدوله در اين\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nمجلس با تجار صحبت بسيار مينمايد و ميگويد اين مردم چه ميخواهند و چه ميگويند تجار هم چون از سطوت او انديشه دارند در جواب خوددارى ميكنند او جواب ميخواهد حاج آقا محمد معين التجار بوشهرى ميگويد من از اين جماعت نيستم و حرف را پوست كنده ميزنم اين جماعت كه شما با آنها حرف ميزنيد جسمشان خدمت شما و روحشان نزد متحصنين است با آنها همخيال و همرأى هستند مجلس ميخواهند عين الدوله ميگويد ما كه قرار مجلس عدالت را داديم حاج معين ميگويد آنها مجلس مبعوثان ملى ميخواهند از آن مجلسها كه در تمام دنيا معمول است عين الدوله از شنيدن اين سخن بسيار درهم شده سكوت مينمايد و مجلس را خاتمه داده قرار صحبت را بمجلس ديگر ميگذارد كه چند نفر از ميان همين جمع آمده با آنها صحبت بدارد تجار ميروند و فردا صبح چند نفر كه معين شده‌اند حاضر ميشوند .\r\nدر اين مجلس خصوصى عين الدوله با تجار اظهار همدردى و مجلس شورايملى خواهى مىكند دستخطى هم كه از شاه براى نشان دادن بتجار و اغفال نمودن آنها گرفته است نشان ميدهد مفادش قبول نمودن شاه است مجلس شورايملى را .\r\nعين الدوله بتجار ميگويد من از خدا ميخواهم اين كار صورت بگيرد ولى از ملاها انديشه دارم كه مبادا خود را داخل كنند و چون بيشتر آنها اهل غرض و طمع هستند كار را خراب نمايند اين كار بايد صورت بگيرد ولى بدست شما تجار نه بدست علماى روحانى .\r\nتجار كه اين مطلب را ميشنوند دستخط شاه را هم ديده‌اند فريب خورده يقين ميكنند او در باطن با آنها همراه است و راه اصلاح كار اين است كه دست علماء كوتاه شود و بدست تجار مجلس شورايملى تأسيس گردد و حاضر ميشوند كه خود بقم رفته علماء را برگردانند و متحصنين را اطمينان داده از سفارت بيرون بياورند .\r\nمقرر مىشود كه مشير الدوله با جمعى از رؤساى تجار روانه قم شده علماء را برگردانند و بمشير الدوله وكالت تام ميدهند كه از طرف دولت هر قرارى كه صلاح بداند با علماء بدهد و هرگونه اقدامى لازم باشد بنمايد .\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nعين الدوله مخالفت باطنى مشير الدوله را با خود و ربط باطنى او را با علماء و آزاديخواهان ميداند در اين انتخاب ميخواهد او را دچار محذور شديد كند و بالاخره نزد شاه او را متهم سازد و تنها حريفى را كه در مقابل خود ميبيند از ميان بردارد مشير الدوله نيكو ميداند علت انتخاب او براى اين مسافرت چيست اين است كه دست بهم ماليده منتظر است كار عين الدوله ساخته شود و بآرزوى خود برسد .\r\nعين الدوله\r\nمشير الدوله باصرار عين الدوله در ظاهر تدارك رفتنش را بقم ميبيند و از شميران به شهر آمده تجار هم در شرف حركت هستند و از طرف دولت بقم و ساير ولايات تلگراف مىشود كه مشير الدوله مأمور رفتن قم گشت براى مراجعت دادن علماء ولى دشمنان اتابك وقت را غنيمت دانسته نزد شاه سخت براى او كارشكنى ميكنند مشير الدوله هم البته براى خلاص شدن از محذور رفتن بقم هرچه از دستش برميآيد كوتاهى نميكند و\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nبحسن اتفاق يا بحسن تدبير كاركنان مخالف دولت تلگراف مفصلى از تبريز از طرف وليعهد بتوسط مشير الدوله بشاه مىشود حاصلش آنكه براى خاطر يكنفر نميشود چشم از سلطنت پوشيد در اينحال تيرها بهدف مىخورد و شاه براى عزل اتابك حاضر مىشود روز يكشنبه هفتم شهر جمادى الاولى هزار و سيصد و بيست و چهار ( 1324 ) اتابك اعظم را واميدارند از مقام صدارت استعفا نمايد و بمشير الدوله اطلاع ميدهند از خيال رفتن قم منصرف گردد و رئيس الوزراء بوده باشد همانروز دستخط رياست وزرائى او صادر و روز بعد صدراعظم ميگردد .\r\n\r\n","description":"","footnote":"","page_name":" 78 ","page_number":86},
  {"content":"\r\n\r\n\r\nفصل هشتم صدارت ميرزا نصر اللّه خان مشير الدوله و مقدمات تأسيس مجلس\r\nپيش از شروع بنگارش شرح عنوان اين فصل چند كلمه از حال و كار خود بنويسم\r\nدر ايام اخير صدارت عين الدوله عاقبت كار تاريك بود ولى كم‌كم آشكار شد كه ديگر او نميتواند بر اين مسند باقى بماند .\r\nنگارنده هم ملاحظات سابق را لازم ندانسته آمدورفت خود را با مشير الدوله زياد كرده يكى دو مجلس خبط و خطاهاى عين الدوله و كاركنانش را آشكارا بيان ميكنم مشير الدوله هم بر خلاف پيش مضايقه ندارد بگويند و بشنوند و از تمام وقايع حادثه و سختگيريها كه در اين مدت بر مردم شده است اظهار بىاطلاعى مينمايد در صورتى كه ممكن نيست بى خبر بوده باشد مشير الدوله در ميان جمع از نگارنده ميپرسد اين خلق از كدام راه بسفارت انگليس رفتند جواب مىدهم پا گذاردند بنردبانهائيكه شبها براى دستگير نمودن اشخاص بيگناه به ديوار خانه‌هاى آنها گذارده شد و داخل سفارت شدند مشير الدوله خود را ناگزير ديد كه تصديق نمايد .\r\nبالجمله با آقايان بقم رفته بواسطه برادرم كه آنجا است مربوط هستم هرچه ميتوانم با آنها كمك ميكنم و براى تأسيس مجلس شوراى ملى از هيچ اقدام دريغ نميدارم .\r\nروز پنج‌شنبه چهارم جمادى الاولى دو روز بعزل عين الدوله مانده است در ضمن صحبت با مشير الدوله به او ميگويم به زودى خدمت شما خواهد آمد ميگويد كى جواب\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nمىدهم صدارت ميگويد صلاح من نيست جواب مىدهم دو صورت دارد يكصورت آنكه بخواهيد مانند گذشتگان صدارت نمائيد البته نه صلاح شما است نه صلاح مملكت صورت ديگر آنكه بكنيد آن كار را كه صلاح امروز است يعنى تأسيس مجلس شوراى ملى در اين صورت از شما بهتر براى صدارت كسى نيست و صلاح شما و صلاح مملكت هردو هست در اين مجلس با مشير الدوله رايگان صحبت ميدارم و او را براى قبول صدارت مشير الدوله\r\nو اقدام اساسى باصلاح مملكت تشويق مينمايم در صورتى كه در قسمت اول محتاج به تشويق نبود و هم ميرزا حسنخان مشير الملك فرزند او را در اين روز ملاقات كرده او را همفكر و همخيال خود ديده در موضوع اقدام فورى بتأسيس مجلس شوراى ملى ترغيب مينمايم و بايد دانست كه صدارت مشير الدوله در اينوقت بجهاتى براى پيشرفت مقاصد مليون و جريان امور دولت و آرام نمودن افكارى كه در هيجان است مفيد مىباشد اول آنكه مجبور است در موضوع تبديل اساس دولت كوشش نمايد و اين آرزوى مليون و آزاديخواهان حقيقى است دوم آنكه شخص خوش‌فطرت و ملايم‌رفتاريست كسى از او رنجشى ندارد سيم آنكه تا يكدرجه اظهار همدردى با علماء و ملت داشته و آقايان از او حرف شنوى دارند چهارم آنكه بواسطه دو پسر تحصيل كرده‌ئى كه دارد ميرزا حسن خان مشير الملك و ميرزا حسينخان مؤتمن الملك خواص اميدوارى دارند كه بواسطه\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nعلم و اطلاع آنها احوال ملت و اوضاع مملكت رو ببهبود بگذارد .\r\nبهرحال عزل عين الدوله و نصب مشير الدوله تا يك اندازه اشتعال نايره فتنه را آرام مينمايد و عليرضا خان عضد الملك پيرمرد شصت ساله رئيس سلسله قاجاريه و محترمترين رجال دولت كه با علماء هم الفت و سنخيت دارد مأمور مىشود بقم رفته علماء را بمركز برگرداند و همان اختيارات كه بمشير الدوله داده بودند به او هم داده مىشود چند نفر از رجال درجهء دوم دولت هم همراه او روانه ميشوند و اين جمع با ميرزا شفيع خان مستشار الملك گركانى وزير بيوتات دولتى كه يكى از محترمين رجال دولت است و چندى پيش براى دلجوئى باطنى از آقايان بقم فرستاده شده همدست شده خدمت بازگشت دادن علماء را انجام ميدهند و يكعده چهارصد نفرى بتوقف خود در سفارت ادامه ميدهند تا اطمينان از اجرا شدن دستخط همايون حاصل كرده بعد خارج گردند اينجا لازم است بيك مطلب مهم اشاره نمايم و آن نظريات سياسى انگليسان است در ايندرجه همراهى با متحصنين و دادن دستورهاى خصوصى به آنها مخصوصا در اين موضوع كه اختيارات شاه بايد محدود گردد بلى انگليسان به اين نكته در اين موقع كاملا نظر دارند و آن بواسطه مأيوسى آنها است از حيات مظفر الدينشاه و نگرانى مفرطى كه از سياست جانشين او دارند بواسطه ربط خصوصى او با روسها كه در امور آسياى مركزى و در كارهاى ايران بملاحظه خليج فارس و هندوستان با آنها رقابت دارند در اين صورت ميدانند اگر محمد عليميرزاى وليعهد با اختيارات غير محدود بسلطنت برسد سياست آنها در ايران ضعيف ميگردد اين است كه از مختصر هيجان ملى ايران استفاده كرده بباز گذاردن در سفارت به روى مليون افكار ضعيف آنها را قوى ساخته باطنا همراهى ميكنند پيش از آنكه شاه نفس آخرين را بكشد اختيارات سلطنت براى جانشين او مجدود گشته باشد .\r\nخلاصه مردم هفت شب تمام بازار و دكاكين طهران را چراغان ميكنند و در تمام شهرهاى ايران بلكه در هركجا شيعه و ايرانى وجود دارد عيد گرفته مىشود و قنسولخانهاى ايران در تمام دول عالم جشن ميگيرند آقايانهم با نهايت احترام از قم حركت كرده رو بطهران ميآيند بديهى است جمعى از رجال دولت كه با عين الدوله متحد بوده‌اند\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nاز قبيل امير بهادر جنگ و حاجب الدوله و نير الدين و سپهدار نصر السلطنه از اين وقايع بينهايت افسرده‌خاطر هستند اما جرئت مخالفت كردن ندارند حاج شيخ فضل اللّه نورى با بعضى ديگر از علماء زودتر از ديگران از قم حركت كرده ميآيند در كهريزك سه فرسخى طهران توقف ميكنند تا ديگران برسند نگارنده هم از طهران بكهريزك رفته در آنجا بتقريبى با حاج شيخ فضل اللّه نورى كه در مدت اقامت طهران همه‌وقت با خانواده ما كدورت داشته خصوصيت مينمايد و كدورت ديرينه بر طرف مىشود بعضى صلاح ديده‌اند كه علماء در اين سفر درصدد بعضى اسبابچينيها براى استقبال نمودن خلق نباشند و سر زده وارد شده كه به كار تأسيس مجلس شورايملى پرداخته و بيغرضى خود را بخلق حالى نمايند ولى اگر بزرگترها هم فرضا قبول كنند جوانها چگونه رضايت خواهند داد و كى ميگذارند اين كار صلاح انجام يابد .\r\nبالجمله روز چهارشنبه بيست و چهارم شهر جمادى الثانيه هزار و سيصد و بيست و چهار ( 1324 ) آقايان در كمال احترام وارد طهران ميشوند و در حضرت عبد العظيم مختصر خطابه‌ئى خوانده مىشود حاصلش آنكه علما در ورود بطهران ديدوبازديد با كسى نخواهند كرد تا ترتيب مجلس داده شود و قرار ميدهند بملاقات شاه هم نروند تا كار مجلس مرتب گردد و اين قراردادها باصرار آزاديخواهان و بواسطه ملاحظه‌ايست كه آقايان از آنها دارند و گرنه اغلب رؤساى آنها از پيش‌آمدها خوشدل نيستند و ميدانند كه اين اوضاع بر نفع آنها تمام نميشود زيرا كه نه تنها وضع قوانين و تأسيس مجلس شورايملى اختيارات سلطنت و دولت را محدود ميسازد بلكه بنفوذهاى نامحدود ايشان كه با قوت انتساب بشريعت بدست آورده‌اند پايان بخشيده روحانى حقيقى را از روحانىنماى دنياطلب جدا خواهد ساخت ولى عجالة جز همراهى چاره ندارند .\r\nدو روز بعد از ورود آقايان علماء بطهران در صورتى كه هنوز بقيه متحصنين در سفارت انگليس هستند از طرف آقايان و تجار بصدراعظم تذكر داده مىشود كه بانجام مقدمات تأسيس مجلس اقدام نمايد در روز بيست و ششم جمادى الثانى خطابى از طرف صدارت بمحقق الدوله رئيس بيوتات دولتى صادر مىشود كه عمارت وسط باغ بهارستان را كه از\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nعمارات معروف تهران و بنا شدهء مرحوم ميرزا حسينخان مشير الدوله سپهسالار است براى مجلس شورايملى مهيا نمايد اين عمارت بعد از مرحوم سپهسالار در تصرف دولت آمده و مهمانخانه دولت است .\r\nآقايان علماء اگرچه از اين خبر به ظاهر مسرور ميشوند ولى بملاحظه اينكه عمارت بهارستان بىرضاى ورثه سپهسالار به تصرف دولت درآمده ايراد ميكنند كه چون مجلس بايد مطابق شرع اسلام دائر گردد از ورثه مالك بايد اجازه گرفت و چون بعضى از آنها در تهران نيستند لهذا موقتا از بهارستان صرفنظر مىشود و مدرسه نظامى قديم را كه در ارك همايون واقعست براى اين كار معين مينمايند . روز شنبه بيست و هفتم شهر جمادى الثانيه هزار و سيصد و بيست و چهار ( 1324 ) برحسب دعوتنامه‌ئى كه از طرف عضد الملك بجمعى كثير از رجال و علماء و اعيان و اشراف نوشته شده مجلس مفصلى در مدرسه نظامى منعقد ميگردد و چون مذاكره است كه عضد الملك رئيس مجلس خواهد بود و رتق‌وفتق امور آقايان اخيرا با او بوده است دعوت از جانب او مىشود در صورتى كه مسلم است عضد الملك گرچه شخص محترم خيرخواهى است ولى كار رياست مجلس شورايملى از او ساخته نيست و رئيس مجلس را خود مجلس بايد معين نمايد .\r\nبالجمله در اين مجلس لوازم پذيرائى از هر حيث مهيا است و تقريبا هزار نفر از علماء و رجال و اعيان طهران حاضرند صدراعظم و نايب السلطنه هم حاضر ميگردند و از آنجا كه علماء اصرار دارند اين كار باسم آنها تمام شود لذا خطابه‌ئى كه بمشروطيت دولت و انتخاب وكلاى ملت تصريح دارد نوشته‌اند و آقا سيد عبد اللّه مصمم است از طرف آقايان خطابه را در مجلس بخواند ولى صدراعظم پيشدستى كرده اظهار مىكند خطابه‌ئى دارم بايد بخوانم و برميخيزد شروع به خواندن مينمايد آقايان از پيشدستى صدراعظم باطنا ملول ميشوند ولى جز سكوت چارهء ندارند صدراعظم خطابهء خود را بنام خدا و پيغمبر و امام زمان شروع كرده و از شاه تمجيد زياد نموده از موفقيت خودش بانجام خدمات ملى خدا را شكر مينمايد در اين حال حاضرين هم ايستاده‌اند و صحن مدرسه نظامى پر است از تجار و كسبه و مردم تماشائى در اين مجلس شعفى در مردم ديده مىشود كه هرگز ديده نشده\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nو هيچكس باور نكرده در مملكت ايران به اين زودى بشود اين گونه اقدامات را نمود اما به غير از معدودى كه ميدانند چه ميكنند و مقصود چيست ديگران نميدانند چه خبر است اسم مجلسى ميشنوند حرف مشروطه و قانون اساسى بگوششان مىخورد اما قانون يعنى چه مجلس كدام است مشروطه چيست نميدانند كسبه تصور ميكنند مجلسى براى نرخ ارزاق تشكيل مىشود درباريان جاهل تصور ميكنند مجلس شوراى درباريست روحانيان تصور مينمايند مجلسى است براى رسيدگى بمحاكمات و اجراى احكام شرعيه و هيچكدام از آنها كه نميدانند هم حاضر نيستند از اهلش بپرسند اين مهمان تازه وارد شده خصوصيات احوالش چيست چه كارى از او ساخته است چگونه بايد او را پرورش داد و چگونه بايد او را نگاهدارى نمود كه ضايع و باطل نگردد روحانيان مشروطه را از روى چند آيه از قرآن ميشناسند كه در آنها امر بمشورت در امور شده است عوام هم كه نظرشان برؤساى روحانى است و چنان كه در مسائل شرعيه فرعيه از آنها تقليد ميكنند در مسائل سياسى هم تصور ميكنند هرطور آنها گفتند همان صحيح است .\r\nخلاصه بعد از تمام شدن خطابه صدراعظم چون تمام مردم خطابه را نشنيده بودند حاج شيخ مهدى سلطان المتكلمين كه از وعاظ معروفست برخاسته خواندن خطابه را تجديد مينمايد و ميخواهد بعد از آن خطابه علماء را بخواند صدراعظم در اجازه دادن خوددارى مىكند و باصرار آقايان ناچار مىشود قلم بدست گرفته چند كلمه را كه به صورت رجزخوانى است و بمحدود ساختن اختيارات دولت تصريح دارد قلم گرفته باقى را اجازه ميدهند بخوانند تا اينوقت در ايران كف زدن در بين و يا در پايان خطابه‌ها رسم نبوده است جمعى از تجار اروپا ديده و بعضى از آزاديخواهان در گوشه‌ئى نشسته‌اند بمحض پايان يافتن خطابه كف ميزنند و باقى مردم از آنها تقليد مينمايند و كف زدن در مجالس خطابه معمول مىشود روحانيان خشك و مقدسين دنيانديده اين عمل را لغو و لهو دانسته در پيش خود اظهار تنفر مينمايند .\r\nبالجمله صداى كف‌زدنهاى متوالى و فرياد زنده‌باد شاهنشاه ايران زنده باد ملت ايران در عمارت سلطنتى كه به محل انعقاد اين مجلس نزديك است پيچيده شاه ناخوش\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nاحوال را خشنود و وليعهد جوان بيعقيده به اين اوضاع را با درباريان مستبد شكسته‌خاطر ميسازد و مجلس نزديك غروب آفتاب ختم مىشود .\r\nفرداى آن روز آقايان علماء حضور شاه ميروند و بقيه متحصنين سفارت انگليس هم از تحصن بيرون ميآيند به اين ترتيب كه آقا سيد عبد اللّه بهبهانى و بعضى ديگر از آقايان ميروند درب سفارتخانه مىنشينند تا مردم همه بيرون ميروند بعد از آن آقايان علماء بحضور شاه رفته خوشحال مراجعت نموده مشغول ديدوبازديد و در مقام رونق دادن بازار رياست خود برميآيند و اجزاى آنها وقايع حادثه را براى جلب منفعت وسيله دانسته بانجام خيالات خود ميپردازند و مجلس‌خواهى را عنوان هر كار قرار داده عوام هم اميدوارند بدست ايشان قانون عدل‌وداد نوشته و اجرا گردد .\r\nچون طمعكاران و رياست‌طلبان با عقايد آزاديخواهان در باطن مخالفت دارند و نگارنده را هم يكى از آنها ميدانند پس از حصول موفقيت ظاهرى درصدد آزار من برآمده اشخاص پست را بهتاكى نمودن از من واداشته اعلانها نوشته بدروديوار ميچسبانند و جز اطفاى نابر ؟ ؟ ؟ حسادت خود نتيجه نميگيرند .\r\n\r\n","description":"","footnote":"","page_name":" 85 ","page_number":93},
  {"content":"\r\n\r\n\r\nفصل نهم مقدمات مجلس شورايملى و مرگ شاه\r\nآزاديخواهان در مرحله دوم تأسيس حكومت ملى باز مورد حمله ميشوند چه مستبدين ميخواهند در اين مرحله هم مبارزه نموده نگذارند نظامنامه انتخابات به صورتى نوشته شود كه اساس دولت تغيير نمايد بلكه مجلس شوراى دولتى تأسيس گردد و در اين كار بعضى از روحانيان به ظاهر طرفدار مشروطه را با خود همراه مينمايند آزاديخواهان بمحض گرفتن دستخط مشروطيت جمعى از اشخاص مطلع مانند صنيع الدوله و مخبر السلطنه و مشير الملك و محتشم السلطنه را واداشته بعضى از نظامنامهاى انتخابات ملل ديگر را ترجمه و جرح و تعديل كرده نظامنامه انتخاباتى ترتيب ميدهند و بيفاصله جمعى از رجال دولت و ملت را دعوت كرده آن نظامنامه را ميخوانند ولى اين كار به دو اشكال برميخورد يكى از طرف رؤساى روحانى و ديگر از جانب رجال مستبد دربارى كه وليعهد باطنا در رأس آنها واقع است و نميخواهد بگذارد سلطنتى را كه براى در آغوش گرفتنش روز بلكه ساعت‌شمارى مىكند محدود بگردد اين هردو دسته بنظامنامه‌ئى كه از طرف آزاديخواهان بدست رجال مطلع نوشته شده اعتراض دارند و نقطه‌نظر هريك از آنها چيز ديگر است نقطه‌نظر روحانيان اين است كه از بابيهاى ناصر الدينشاهى يعنى منور الافكاران ملت يعنى تجددخواهان و بىاعتقادان بروحانى نمايان و بخرافات گرچه مسلمان حقيقى بوده باشند كسى داخل مجلس نشود زيرا دخول آنها را در مجلس براى رياست خود مضر ميدانند و از شرائطى كه براى منتخب و منتخب نموده‌اند و بالاخره هم جزو نظامنامه مىشود و هم از مسئله طراز اول كه در جاى خود خواهيد خواند نكته‌ئى را كه ذكر شد تصديق خواهيد كرد و اما نقطه‌نظر رجال مستبد در مخالفت با نظامنامه حاضر شده دو چيز است يكى آنكه قواى مملكت فقط در تحت اراده پادشاه\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nبوده باشد و تجزيه نگردد ديگر آنكه روحانيون نفوذى در مجلس حاصل ننمايند يا كمتر حاصل كنند و در اين قسمت توافق نظر ما بين آنها و آزادىخواهان حاصل است .\r\nبالجمله نظامنامه در مجلس مركب از رجال و روحانيان و تجار خوانده مىشود و روحانيان به بعضى از مطالب آن اعتراض مينمايند و ميخواهند نظامنامه را برده در آن نظر و تأمل نموده اصلاحات بنمايند كسانى كه ملتفت مطلب هستند راضى نشده نميگذارند نظامنامه نزد آقايان بماند آقايان هم به خيال ميافتند بدستيارى بعضى از فرنگىمآبان نظامنامه انتخابى ترتيب بدهند قسمتهائى را كه بايد از نظامنامهاى خارج بگيرند گرفته قسمتهاى دينى و وطنى آن را هم بطوريكه با مقاصد آنها وفق بدهد تنظيم نموده امضاى آن را بدولت تحميل نمايند از يكطرف درباريان مخالف از قبيل شعاع السلطنه پسر شاه و امير بهادر جنك و غيره نظامنامه آزاديخواهان را خوانده بر مشير الملك اعتراض ميكنند كه چرا نظامنامه را به آنها نشان نداده در مجلس علماء و تجار و غيره قرائت نموده است زيرا كه آنها در نظر دارند نظامنامه به صورتى نوشته شود كه عنوان سلطنت را تغيير ندهد و بالاخره آنها نيز در نظامنامه مزبور تصرفاتى كرده بميل خود چيزى مرتب ميسازند و براى اسكات مردم و قبولانيدن نظامنامه خود آقا سيد عبد اللّه را نزد شاه دعوت كرده او را راضى ميكنند و خشنود برميگردانند نظامنامه تصرف شده را هم به او ميدهند كه بمردم ارائه داده به همه بقبولاند .\r\nاز اينطرف مليون و آزاديخواهان مخصوصا آقا سيد محمد طباطبائى از تنها رفتن آقا سيد عبد اللّه بحضور شاه ظنين شده از او دلتنگ ميگردند خاصه كه نظامنامه تصرف شده را هم همراه خود آورده است و بمردم ارائه ميدهد يكى دو روز مردم از آقاى بهبهانى بينهايت بدگوئى كرده در خانه او اجتماع مينمايند و او را مجبور ميسازند از راه ناصوابى كه ميرود بازگشته با درباريان موافقت ننمايد و اميدوارند شرحى بصدراعظم بنويسد كه ملت اين نظامنامه را قبول نميكنند يعنى درباريان مخالف بدانند تنها راضى شدن من كافى نيست و از اين اقدام كه نموده‌اند\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nنتيجه گرفته نشده است صدراعظم جواب ميدهد حالا كه مردم قبول نميكنند هرطور خودشان ميخواهند نوشته بفرستند تا امضاء شود اينجا باز تجار بميان افتاده همان نظامنامه را كه آزاديخواهان نوشته‌اند با اندكى تغيير حاضر كرده روز جلسه عمومى خوانده مىشود و اين روز دهم ماه رجب 1324 است و هم جلسه عمومى در هفته دو روز در مدرسه نظام تشكيل مىشود روحانيان موافق و رجال و اعيان و تجار و كسبه جمع ميشوند و خلاصه مذاكرات كه شده در ملاء عام گفته مىشود همه گوش ميدهند و كسى هم بخواهد صحبتى بدارد مانع نميشوند و در واقع يك مجلس آزاد ملى است و هم در اين جلسه نظامنامه‌ئى كه جمعى از فرنگىمآبان باتفاق اولاد طباطبائى نوشته‌اند خوانده مىشود و محل اعتنا واقع ميگردد و هم در اين جلسه در باب ارزان شدن قيمت نان و گوشت آقايان مخصوصا آقا سيد عبد اللّه نطق مفصلى كرده ضمنا خود را تبرئه مينمايد كه با رجال استبداد موافقتى نداشته است قدرى مردم را رام مىكند و مجلس ختم مىشود .\r\nروز دوشنبه سيزدهم رجب باز مجلس منعقد مىشود و نظامنامه‌ئى كه در مجالس خصوصى نوشته شده خوانده مىشود و همه قبول ميكنند و ميرزا شفيع خان مستشار الملك گرگانى كه نماينده دولت است در اين جلسات نظامنامه را ميبرد بصح شاه برساند و براى روز پنجشنبه شانزدهم رجب حاضر نمايد روز پنجشنبه شانزدهم مردم جمع ميشوند و بانتظار رسيدن نظامنامه مينشينند نزديك غروب آفتاب مستشار الملك آمده خبر ميآورد كه نظامنامه صح نشد از پيش هم خبر رسيده بود كه درباريان شاه را مانع شدند كه نظامنامه را امضاء نمايد بمحض رسيدن اين خبر مردم بهيجان آمده نسبت بمخالفين سخت بدگوئى مينمايند و جمعى از همانجا مجددا بسفارت انگليس رفته تحصن ميجويند و تصميم گرفته مىشود روز شنبه بازار را باز نكنند تا وقتى كه به مقصود خود برسند مخالفين از اين هياهو ترسناك شده نظامنامه را بصح شاه ميرسانند و روز دوشنبه هيجدهم رجب 1324 باز مجلس منعقد شده صدراعظم و نايب السلطنه و جمعى از رجال دولت در مجلس حاضر ميشوند و از طرف دولت نظامنامه موشح بدستخط همايون\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nخوانده مىشود روز يكشنبه بازارها باز شده نظامنامه انتخابات چاپ گشته بدست مردم داده مىشود و از طرف دولت مهديقليخان مخبر السلطنه بنظارت انتخابات طهران معين ميگردد و از هر طبقه از طبقات خلق چند نفر معرف تعيين گشته در مجلس انتخابات حاضر ميشوند و همه روز در مدرسه نظام مجلس انتخابات منعقد است جمعى بانتخاب صنفى از روى صحت و بعضى باسبابچينى و تقلب منتخب ميگردند و اكثريت با كسانى است كه به صحت انتخاب شده‌اند .\r\nنگارنده غالبا پهلوى دست مخبر السلطنه نشسته‌ام ميبينم در قبول تعرفه‌ها چندان دقت نمينمايد بر او اعتراض ميكنم آهسته ميگويد بهتر اين است پيش از آنكه شاه آخر نفس را بكشد اين توپ صدا نمايد چونكه ساعت‌بساعت حال مزاجى شاه بدتر مىشود و اميدى به طول حيات او نيست خلاصه تا روز چهاردهم شعبان پنجاه و چند نفر در طهران انتخاب ميشوند و قرار است روز پانزدهم شعبان كه عيد مولود صاحب الزمان است روز افتتاح رسمى مجلس شورا باشد ولى به دو ملاحظه تأخير مىشود يكى بملاحظه تمام نشدن انتخابات و ديگر آنكه روز افتتاح مجلس عيد مخصوص باشد و با عيد مذهبى تداخل نشود از اين جهت افتتاح رسمى مجلس روز يكشنبه هيجدهم شهر شعبان هزار و سيصد و بيست و چهار ( 1324 ) مقرر ميگردد كه در آن روز برحسب دعوت رسمى كه از طرف مشير الدوله صدراعظم شده مجلسى در عمارت سلطنتى در اطاق برليان باغ گلستان منعقد و سلام عام برسم اعياد بزرگ برپا مىشود تمام دوائر دولتى و سفراى خارج با لباس رسمى حاضر ميشوند جمعى از علماء و تجار و اعيان حضور بهم ميرسانند صندلى شاه را در وسط اطاق روبروى باغ گلستان گذارده‌اند علماء يكطرف مينشينند سفرا طرف ديگر ميايستند و شاهزادگان و وزراء طرف ديگر .\r\nشاه ورود مىكند مانند مردهء متحرك او را به زحمت ميآورند روى صندلى سلام مينشانند و اين آخر كرسىنشينى او است بعد از بجا آوردن مراسم و موزيك سلام كه با حضور علما زده مىشود و خطبه و غيره شاه با صداى بسيار ضعيف كه نگارنده و بعضى كه نزديك نشسته‌اند ميشنويم ميگويد ده سال است آرزوى اين روز را داشتم الحمد اللّه كه به مقصود خود\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nرسيدم علماء دعا ميكنند شاه پاكتى را كه بدست صدراعظم است با رعشه شديد بدست گرفته بدست نظام الملك كه مخاطب سلام است و پيش رو ايستاده ميدهد و ميگويد اين نطق ما است بخوان نظام الملك ورقه را از پاكت درآورده صورت نطق شاه را ميخواند نطق شاه كه خوانده شد مجلس پايان مييابد شاه را مىبرند سفراء روانه ميشوند علماء ميروند در يكى از عمارتهاى دربار مينشينند نائب السلطنه و صدراعظم و وزير دربار و جمعى از رجال دولت موافق و مخالف آنجا جمع ميشوند خطابه‌هاى تبريك‌آميز خوانده مىشود و مجلس منقضى گشته از همانساعت وكلاء ميروند بمدرسه نظام در اطاق موقتى مجلس - نشسته بانتخاب رئيس و مذاكرات لازم ميپردازند و بموجب نظامنامه در دفعه اول اكثريت وكلاى طهران براى مذاكره كافى است و رسميت دارد در شب همان روز نگارنده لوحه‌هاى با خط نستعليق جلى نوشته شده حاضر كرده خود بمدرسه نظام برده پولى بقراولها داده در را ميگشايند و همراهى ميكنند لوحه‌ها در سر اطاقها نصب مىشود اطاق مجلس اطاق دفتر - اطاق پذيرائى و غيره صبح كه مردم ميآيند خوشحال ميشوند بىآنكه بدانند كار كيست و هنوز آن لوحه‌ها در انبار مجلس باقيمانده است .\r\nخلاصه از آن روز ببعد بيشتر ايام مجلس منعقد است نظامنامه اساسى مجلس را مينويسند مذاكرات لازم را ميكنند و انتظار ورود وكلاى ولايات و سعد الدوله را دارند ( سعد الدوله ميرزا جواد خان پيرمرد شصت ساله از دانشمندان عصر است سالها در سلك مأمورين وزارت خارجه خدمت نموده و مدتها به سمت وزير مختارى در ممالك خارجه بوده مدتى وزارت تجارت را داشته و تأسيسات خوب در آنوزارتخانه نموده مدتى است كه بواسطه ضديت عين الدوله با او به وضع ناشايست از طهران بيزد تبعيد شده و بالاخره در يزد قصد كشتن او را داشته‌اند او ناچار شده بتلگرافخانه انگليس پناه برده تا موقع عزل عين الدوله در آن تلگرافخانه متحصن بوده است اينك از طرف ملت بوكالت مجلس انتخاب شده و انتظار ورودش را دارند ) و هم در اين مقام از روزنامه مجلس و بىاعتدالى كه در اين كار بر من مىشود چيزى بنويسم تا خوانندگان از اخلاق مردم زمان ما بيشتر آگاه شوند .\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nمدتى است نگارنده و جمعى از معارفخواهان درصدد هستيم روزنامه مفيدى دائر نموده از اينراه هم خدمتى به وطن نموده باشيم در ماه رجب هزار و سيصد و بيست و چهار ( 1324 ) خيال من در اين باب قوت گرفته با مشير الملك صحبت ميدارم او هم همراهى مىكند و چون اجازه تأسيس روزنامه را شخص شاه بايد بدهد قرار مىشود شماره اول آن را نوشته بفرستم به نظر شاه برسانند و اجازه بگيرند به نظر آوردم كه اسمش را مجلس بگذارم به اين مناسبت كه چون مجلس ملى دائر مىشود اين روزنامه هم بنمايندگان بىاطلاع ملت دستور بدهد و هم اخبار مجلس را منتشر سازد شمارهء اول را نوشته ميروم منزل مخبر السلطنه تا در خصوص روزنامه با او صحبت بدارم ميگويد خوب است اسمش را المجلس بگذاريم روزنامه را درآورده نشان مىدهم از توافق نظرى كه حاصل شده حيرت مىكند و وعده ميدهد در اين روزنامه شركت نمايد و هم بعضى از رجال تجددخواه وعده ميدهند هريك يكهزار تومان براى شركت نمودن در اين روزنامه بدهند بهر صورت روزنامه را مىدهم بمشير الملك حضور شاه ميفرستد و اجازه ميخواهد چند روزى ميگذرد روزى بنگارنده مينويسد مدير مسئول روزنامه را معين نمائيد تا اجازه‌نامه صادر شود چون بملاحظاتى نميخواهم بنام خودم باشد و به همين ملاحظات چندين سال است گرفتار زحمات فوق العاده هستم دلم ميخواهد از هر راه بملت خود خدمت كرده باشم و ملاحظاتى دارم كه نميتوانم هر كار را كه شروع ميكنم ظاهرا باسم خودم باشد در اين مقام هم با دوستان مشورت نموده ميگويند چون هنوز براى افراد ملت آزادى نيست و منحصر است آزادى بوكلاى مجلس بهتر اين است روزنامه در تحت نظر هيئتى از وكلاى مجلس باشد كه هرچه ميخواهند بنويسند برادرم ميگويد بهتر آنست مجلسى تشكيل بدهيم از ده نفر چند نفر آقايان مؤسسين روزنامه باشند و چند نفر از آقازادگان ميگويم آقازادگان هواهاى ديگر بر سر دارند و دخيل شدن آنها در اين كار رشته كار را از دست ما ميگيرد جواب ميدهد هرگز اين تصور را ننمائيد در آخر اين مذاكره ملك المتكلمين وارد شده داخل صحبت ميگردد و درخواست مينمايد او را هم شركتى در روزنامه مجلس بدهم سكوت ميكنم چونكه بايد در قبول خواهش او رضاى ديگران را كه دخالت\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nدارند جلب نمايم و بعد جواب بدهم ملك المتكلمين تصور مىكند نميخواستم او را شركت بدهم از اين جهت دلتنگ ميگردد از طرف ديگر برادرم ميرود با آقا سيد عبد اللّه در باب روزنامه حرف مىزند و خبر ميآورد كه از طرف آقا سيد عبد اللّه آقا ميرزا محسن دخيل باشد و اگر بخواهيم مدير مسئول هم بدولت معرفى نمائيم هم او باشد كه با خانوادهء ما سابقه مودت دارد نگارنده بمشير الملك مينويسم كه اين روزنامه در تحت نظارت هيئتى خواهد بود ولى اگر لازم است نام مدير مسئول را در اجازه‌نامه بنويسند . آقا ميرزا محسن خواهد بود بعد از چند روز مشير الملك دستخط شاه را به من ميدهد « به اين مضمون جناب اشرف صدراعظم چون پيشرفت امور دولتى و مملكتى پيوسته منظور نظر معدلت اثر ما است و طبع جرايد صحيحه يكى از وسايل ترقى دولت و ملت است لهذا مقرر ميفرمائيم كه از اين تاريخ روزنامه موسوم بمجلس طبع و نشر و مقالاتيكه مفيد به حال دولت و ملت است در آن مندرج گردد » اين اجازه با رعايت دو شرط كه لازم و ملزوم صحت هر جريده است مرحمت مىشود اولا بايد مديران روزنامه باسم و رسم معين باشد و ثانيا مدير مذكور ملتزم شود فصولى كه بر خلاف مصالح عامه و مضر به حال دولت و ملت است طبع و نشر ننمايد و مرتكب تهمت و افترا و غيره كه موافق قوانين شرع انور مستلزم مجازات است نشود و الا بمحكمه عدليه جلب و مورد مؤاخذه خواهد بود و بعد از رسيدگى در صورت لزوم روزنامه هم توقيف خواهد شد ششم شهر شعبان يونت‌ئيل هزار و سيصد و بيست و چهار بعد شرحى از طرف صدراعظم بوزير مطبوعات نوشته شده كه اجازه طبع روزنامه بآقا ميرزا محسن مرحمت فرمودند شما هم تصويب كنيد كه جارى گردد مسرور ميشوم و ميگويم ترتيب دائر كردن روزنامه را مىدهم و آقا ميرزا محسن هم اگرچه دخالت در كار نخواهد داشت ولى بهمينكه من اسم او را دادم نوشتند مسرور خواهد بود در آخر مجلس مشير الملك ميپرسد شما به غير از من با ديگرى هم صحبت اين كار را داشته‌ايد ميگويم خير نسخه روزنامه نزد شما بوده است ميگويد چيزى شنيده‌ام ولى عجالتا محرمانه باشد ميپرسم چيست ميگويد دبير حضور درصدد بوده است غير از اين دستخط دستخط مخصوصى هم از شاه باسم آقا ميرزا محسن بگيرد كه روزنامه\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nاساسا راجع به او است ميگويم باور نميكنم زيرا كه آقا ميرزا محسن شايد خودش هم خبر ندارد كه من اسم او را نوشته‌ام چگونه در اين صدد برميآيد فقط دو روز پيش در خانه ما اين مذاكره شد و او هم حاضر نبود گفت پس بدانيد اين كار شده است و دستخط ديگر را هم صادر كرده‌اند شاه هم تصور كرده اين تأكيد همان دستخط اول است كه بتوسط من صادر شده و من خبردار شدم چون از اصل قضيه آگاه بودم و ميدانستم ترتيب از چه قرار است كار راجع بشما است و اسم آقا ميرزا محسن محض مصلحت برده شده آن هم نزد صدراعظم نه نزد شاه گفتم عجالتا آندستخط توقيف باشد تا من شما را ملاقات كنم و تعجب كردم كه اگر لازم بود دستخطى هم از شاه باسم آقا ميرزا محسن باشد خود شما به من اطلاع ميداديد آنطور دستخط صادر ميكردم حالا اين ترتيب كه بىخبر من آن اقدام شده جاى تعجب است بديهى است مشير الملك حق دارد دلتنگ شود كه منشى حضور شاه بىاطلاع صدراعظم و مشير الملك در كارى كه مستقيما آنها دخالت داشته‌اند دخالت كند و دستخط صادر نمايد ميگويم من اطلاع ندارم البته غرضى داخل اين كار شده است بايد فهميد چيست دنبال ميكنم و خبر مىدهم كه اين طرارى را كى كرده است از آنجا بيرون آمده بملك المتكلمين و برادرم بشارت صدور دستخط شاه را مىدهم اظهار مسرت ميكنند من محرمانه با آنها مذاكره ميكنم كه طرارى رفته است دبير حضور را ديده بىاطلاع مشير الملك دستخطى از شاه باسم آقا ميرزا محسن صادر كرده است هرچه فكر ميكنم كار كيست نميدانم ملك ميگويد غريب است و اظهار مسرت مينمايد ميپرسد حالا آن دستخط چه شده ميگويم سپرديم توقيف باشد بمحض شنيدن اين حرف در فكر فروميرود بطوريكه معلوم مىشود كار خودش بوده است ميگويم مولانا مبادا كار شما باشد زيرا در مجلس مذاكره پريروز غير از برادرم و شما كسى نبود ميبيند نميتواند انكار كند و اگر امشب هم انكار كند فردا معلوم خواهد شد ميگويد بلى من كردم ميپرسم براى چه جواب ميدهد آن روز خواستم شريك شوم مرا شركت نداديد منهم رفتم اين ترتيب را كردم تا خدمتى بآقا ميرزا محسن شده باشد و او مرا شريك كند ميگويم روزنامه مال من است بردن نام ديگرى بنا بر مصلحتى بوده است كه ميان ما مقرر شده دستخط آن را كه من صادر كرده‌ام شماره اولش\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nرا من نوشته‌ام و حالا بايد من خود تأسيس شركت نمايم اين كار كه شما كرده‌ايد مخالف شرع و عرف و انصاف بوده است ملك ميرود من شرح واقعه را بمشير الملك مينويسم و همانشب هم ببرادرم ميگويم ديدى بمحض اينكه اسم آنها را آوردم چنين تقلب ظاهرى با ما نمودند اظهار خجلت نموده ميگويد گمان ميكنم آقا ميرزا محسن خود بى خبر باشد و اين كار را ملك المتكلمين بىاطلاع او نموده باشد ميگويم باور ندارم هرچه شده است با اطلاع همه آنها بوده است كه چون ديده‌اند اين كار را من ميكنم و آنها بايد تبعيت داشته باشند اين تدبير را نموده‌اند كه خود را اصالت داده و دست ما را كوتاه نمايند و افسوس ميخورم كه اين كار مهم هم خراب شد فرداى آن روز آقا ميرزا محسن ميآيد و ميگويد ملك بىاطلاع من اين كار را كرده است اما معلوم است كه دروغ ميگويد صحبت زياد مىشود و اظهار مىكند كه روزنامه مال شما است من حقى ندارم آن دستخط را كه آوردند مىدهم بشما ميگويم پايه اين كار از محور خود خارج شد و رفقاى شما تصور كردند يك فايده مالى در اين كار هست خواستند كه فايده اين كار را هم مثل باقى كارها به خود اختصاص بدهند خلاصه هرچه اصرار مىكند كه من شريك باشم و كمكهاى قلمى به آنها بدهم چون ميدانم فايده ندارد قبول نميكنم آنها هم تعرض مرا مغتنم شمرده ميروند دستخط دوم را گرفته روزنامه مهملى داير ميكنند رفقاى منهم كه قرار بود شريك اين كار باشند و خرج روزنامه را بدهند و مساعدت قلمى هم بنمايند منصرف ميشوند آقازادگان چندى باهم كار ميكنند و بعد از آنكه در شماره اول روزنامه اسم آقا ميرزا محسن نوشته شد و شهوت تمام گشت قراردادى با ميرزا محمد صادق طباطبائى داده مديرى روزنامه را به او واگذار ميكنند و روزنامه مضاف بمجلس بصورتيكه اسباب انزجار خاطر آزاديخواهان است تأسيس مىشود در صورتى كه من ميخواستم بدستيارى جمعى از دانشمندان كه مخبر السلطنه و مشير الملك هم جزو آنها هستند روزنامه موصوف بمجلس دائر كنم و مجلس را از روى آنروزنامه تصحيح نمايم خلاصه نگارنده دستخط شاه را ضبط كرده و خلطه و آميزش خود را با آن جمع بعد از اين واقعه قطع نموده آنها را به خيال خود ميگذارم بعد معلوم مىشود اين اقدام آقازادگان\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nبراى مصلحتى راجع باداره خودشان بوده است زيرا كه دانسته بودند اولاد شيخ فضل اللّه با نگارنده آمدوشد دارند و آنها با اينكه با شيخ فضل اللّه صلح كرده‌اند نميخواهند با او و با خانواده‌اش راه بروند و من از اين مطلب بى خبر بوده‌ام و ديگر آنكه ميدانستند من در روزنامه مدح و منقبت بى جا از كسى نخواهم نوشت و نميگذارم كسى بنويسد و هم روزنامه را معركه خيالات شخصيه كسى قرار نخواهم داد در صورتى كه آنها ميخواهند هرچه ميخواهند نوشته شود و هرچه نميخواهند نوشته نشود و روزنامه مجلس هم يكى از اسباب دخل و توسعه رياست آنها بوده باشد بهرحال اين اغراض همه مخلوط شده و آقا ميرزا محسن و اولاد آقا سيد عبد اللّه و آقا ميرزا محمد صادق فاش حق مرا غصب كرده هيچ به روى بزرگوارى خود نميآوردند بعد از اينواقعه من از خانواده آقا سيد عبد اللّه مكدر ميشوم و با آنها متاركه ميكنم در اينحال شيخ فضل اللّه مطلع مىشود و ميفهمد نگارنده خواسته‌ام پسر او را شريك كنم و آنها به اين جهت با من مخالفت كرده‌اند بر اظهار مهربانى خود به من ميافزايد .\r\nشيخ ميخواهد مرا جلب نمايد و تصور مىكند در فراهم كردن اسبابى كه نتيجه‌اش رياست كامل آقا سيد عبد اللّه شده وجود مرا مدخليت بوده است و هم اظهار مىكند كه روزنامه‌ئى داير كنند منهم دخيل باشم و در باطن آنها را كمك نمايم اگرچه من از خانواده آقا سيد عبد اللّه رنجش دارم ولى بدوستى شيخ فضل اللّه هم اطمينان ندارم و بعلاوه دوست نميدارم تابع خيالات هيچيك از آنها باشم آنها هريك در خط تكميل رياست خود هستند و دنبال مداخل من در خط استقبال سعادت آتى وطن ميباشم و وجود همه آنها را با خيالات شخصى كه دارند مضر ميدانم و هم ملتفت هستم كه آقا سيد عبد اللّه اگر بداند من رابطه مخفى با شيخ دارم شايد علنا با من معارضه كند و حالا با اين مقامى كه يافته است لزومى ندارد من او را با خود طرف نمايم در صورتى كه به همين اندازه كه در باب روزنامه اسم شركت پسر شيخ را برده‌ام و يا در يك مهمانى كه از آقايان كرده‌ام او را هم دعوت نموده‌ام در كارهاى من از مدرسه و غيره كارشكنى مىكند و براى من مدعى تراشى مينمايد .\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nبرويم بر سر اوضاع مملكت :\r\nدر اين ايام محمد عليميرزا وليعهد از تبريز بطهران ميآيد و بواسطه كسالت مزاج شاه در كارهاى مملكتى دخالت مينمايد بديهى است وليعهد با تغيير اساس سلطنت همراه نيست چونكه جوان و قوى البنيه و با اراده است در اين صورت نميخواهد اختياراتى را كه به زودى دارا خواهد شد محدود نمايند خصوصا كه سياست خارجى او هم به او اجازه نميدهد با مشروطيتى كه مردم به ظاهر در سفارت انگليس بدست آورده‌اند موافقت نمايد زيرا كه او كاملا در تحت نفوذ روسها است و معلمين روسى او افكار او را طرفدار سياست مملكت خود پرورش داده‌اند و انگليسان به همين ملاحظه با مليون موافقت كرده‌اند كه اساس سلطنت تغيير يابد و اختيارات شاه در حال نزع محدود گردد تا جانشين او داراى اختيارات نامحدود نگردد وليعهد هم اين مطلب را خوب ميفهمد و هرچه نقصان داشته باشد هم معلمين روسى وى به او حالى مىكند با وجود اين وقتى بطهران ميرسد و اوضاع را از نزديك مشاهده مينمايد ميفهمد تير از شصت رها شده و ضديت نمودن او با مليونى كه در ميان آنها اشخاص آزاديخواه حقيقى هم يافت مىشود و از يك سياست قوى خارجى هم مدد مييابند نتيجه ندارد و ناچار است در ظاهر با مليون آنها همراهى كند تا دست خود را بتخت و تاج برساند و براى پاره كردن اين زنجير بفراغت بال چاره‌جوئى نمايد و نيز وليعهد احتياط مىكند كه اگر با مليون در گرفتن مشروطيت مخالفت نمايد برادر متهور او سالار الدوله كه باطنا با مليون راه دارد موقع را مغتنم شمرده تاج سلطنت مشروطه را از كف او بربايد و اعتنائى بشاهزاده نبودن مادر وى نشود چه اين شرط كه مادر وليعهد بايد شاهزاده باشد شرط وليعهدى سلطنت مستقل بوده است و در مشروطيت لازم الرعايه نميباشد خصوصا كه شاهزاده خانم بودن مادر وليعهد هم از مفاخر او شمرده نميشود بلكه پسر ام الخاقان معلوم الحال بودن يكى از بزرگتر مطاعن او است به حدى كه دشمنان او بواسطه سوء اخلاق مادرش و بىشباهتى خود او در قيافه بخانواده سلطنت او را فرزند حقيقى مظفر الدين شاه نميدانند وليعهد علاوه بر اين از شعاع السلطنه برادر ديگرش هم كه شاهزاده باهوش\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nعاقلى است و از دنيا بى خبر نيست ملاحظه دارد كه اگر ملت از او صرفنظر كرد و زير بار سلطنت سالار الدوله هم بواسطه ديوانگى كه به او نسبت داده مىشود نخواست برود تاج و تخت سلطنت مشروطه را تسليم شعاع السلطنه نمايد انگليسانهم با او موافقت كنند و كامياب گردد و باز اضافه ميكنم بر نگرانيهاى وليعهد يك ملاحظه را و آن ملاحظه آزاديخواهان آذربايجانست كه سالهاست با آنها در معنى زدوخورد كرده هم او خوب آنها را ميشناسد و هم آنها ويرا نيكو شناخته و ميشناسند و منتظر بهانه هستند براى كوتاه كردن دست او از تخت و تاج سلطنت خصوصا كه در ازمنه اخير بواسطه همدست شدن او با مستبدين و روحانىنمايان آذربايجان و دخالت نامشروع كردن آنها در امر ارزاق عمومى مردم آذربايجان از او سخت تنفر حاصل كرده‌اند و او از آذربايجان انديشه دارد و ميترسد رشته نمايندگى مردم آذربايجان در مجلس شوراى ملى بدست آزاديخواهان حقيقى بيفتد و بخواهند از او انتقام بكشند بهر صورت اين اين ملاحظاتست كه وليعهد را با نهايت مخالفت كه با تغيير اساس سلطنت دارد مجبور مىكند در گرفتن امضاى فرمان مشروطيت از پدر نيمه‌جانش با رجال طرفدار مشروطه مساعدت نموده بمليون وانمود كند كه بسعى او حكومت ملى به آنها عطا شده است اينست كه در اصرار نمودن بشاه در امضاى قسمت اول قانون اساسى تظاهر مينمايد و بيخبران طهران را بشبهه مياندازد كه او با حكومت ملى موافقت دارد ولى در عين حال رجال ملى آذربايجانى كه از افكار او آگاهى دارند فريب نخورده به اين تظاهرات وقعى نميگذارند .\r\nبالجمله وليعهد در ظاهر با صدراعظم و طرفداران او موافقت نموده آخرين امضاى مظفر الدين شاه را كه در قانون مشروطيت است صادر مينمايد و بعد از چند روز مظفر الدين شاه از زحمت زندگانى خلاص شده بواسطه سلامت نفس و حسن فطرتى كه دارا بوده خوش‌عاقبت و صاحب نام نيك مىشود و سردر عمارت بهارستان كه بوجه مشروع محل دائمى مجلس شوراى ملى شده است بلوحه عدل مظفر كه تاريخ مشروطيت\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nاست مزين ميگردد .\r\nمظفر الدينشاه در تاريخ ذى القعده هزار و سيصد و بيست و چهار ( 1324 ) رحلت مىكند و از طرف ملت در تمام مملكت سوگوارى پرحرارتى در مرگ او بجاى آورده مىشود كه نظيرش كمتر ديده شده است .\r\n\r\n","description":"","footnote":"","page_name":" 98 ","page_number":106},
  {"content":"\r\n\r\n\r\nفصل دهم سلطنت محمد على شاه\r\nمحمد عليشاه قاجار پدرش مظفر الدين شاه مادرش ام الخاقان دختر ميرزا تقى خان اميركبير بعد از وفات پدر بتخت سلطنت جلوس مينمايد با هزارگونه هواوهوس كه در سر و هزارگونه آرزو كه در دل دارد .\r\nمحمد عليشاه بسلطنت ميرسد در بحبوحه هيجان افكار آزاديخواهان مملكت و سياست‌بازى اجانب با محدود شدن اختيارات او و مقابل بودنش با يك حكومت ملى نورس پرآشوب خالى از علم و تجربه كافى .\r\nمحمد عليشاه از ابتداى سلطنت بزرگتر همّى كه دارد اينست كه خود را از قيد و بند مشروطيت كه قهرا اختيارات و عايدات او را هم محدود خواهد ساخت رهائى بخشد رجال مستبد درباريهم بهمراهى كهنه‌پرستان از اعيان و اشراف و شاهزادگان و روحانى نمايان هرچه بتوانند او را تشويق ميكنند كه بساط تازه را برچيند و نگذارد تغييرى در اوضاع دولت و سلطنت حاصل گردد و ليكن بديهى است كه اين كار آسانى نميباشد اگرچه بيخبرتى و كم‌تجربتى مجلسيان تا يك اندازه مشكلات مخالفت با مجلس را كم مىكند و روزبروز بر مخالفين مجلس افزوده مىشود چنان كه شرح داده خواهد شد .\r\nمحمد عليشاه با اينكه طبعا در مخالفت با حكومت ملى محتاج بمشوق نميباشد يعنى به قدر حاجت مشوق باطنى در وجود خودش موجود است با وجود اين دو مشوق داخلى و خارجى هم او را در مخالفت نمودن با اساس مشروطيت ترغيب مينمايد اما خارجى همانست كه در اواخر فصل نهم اشاره رفت كه نظر باختلاف شديد روس و\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nانگليس در انتخاب حكومت ملى بتقويت انگليسان روسها سخت رنجيده‌خاطر شده‌اند و بواسطه دستهاى خود كه در اطراف شاه دارند كه از همه معتبرتر شاپشال‌نام است كه معلم زبان روسى شاه است دقيقه‌ئى در اغواء نمودن شاه بر ضد مشروطيت فروگذار محمد على شاه\r\nنمينمايند و بطور كلى به او دستور ميدهند كه در ظاهر با مجلسيان مماشات نمايد و در باطن عمليات قانونى آنها را بىاجرا بگذارد و در انقلاب بلاد و اغتشاش حواس مليون\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nبهر وسيله كه ممكن باشد كوتاهى نكند تا موقعى كه بشود انگليسها را قانع كرده حمايت خود را از مليون سلب نمايند و در تغيير اساس حكومت ملى نورس ايران رضايت داده مقصود شاه حاصل گردد .\r\nو اما انگليسان مقصود عمده‌ئى كه در مساعدت با تبديل اساس حكومت داشته‌اند دو چيز بوده است يكى مقدمه و ديگرى ذى المقدمه اما مقدمه چنان كه در فصل پيش نگارش يافته آنكه محمد عليميرزاى وليعهد با روابط خصوصى كه با روس دارد و ممكن است بمحض رسيدن بسلطنت امتيازاتى سرا بروسها بدهد كه براى سياست انگليس بىنهايت خطرناك باشد در اين صورت بايد پيش از رسيدن او بسلطنت اختيارات او محدود گرد اينمقدمه را حاصل كرده به مقصود خود رسيده‌اند اما ذى المقدمه بواسطه مأيوس شدن روسها از اينكه بوسيله دوستى با شاه بمقاصد خود برسند حاضر گردند با انگليس راجع بايران و تبت و نقاط ديگر كه لازم ميدانند معاهده تازه‌ئى ببندند پس از فراغت از انجام مقدمه بيفاصله بگرفتن ذى المقدمه اقدام نموده به زودى موفق ميگردند كار معاهده را انجام بدهند روسها هم بشاه اميدوارى ميدهند كه پس از اتمام كار معاهده محذور برهمزدن اساس مشروطيت ايران ضعيف خواهد شد بالجمله معاهده هزار و نهصد و هفت مسيحى روس و انگليس راجع به اين مملكت يكى از ضربتهاى شديد است كه نظير آن در عمر طولانى ايران كمتر بر فرق او رسيده است .\r\nمعاهده 1907 يك قسمت ظاهرى دارد و يك قسمت مخفى در قسمت ظاهرى ايران بسه منطقه تقسيم شده :\r\nمنطقه نفوذ روس - منطقه نفوذ انگليس - منطقه بيطرف\r\nمنطقه نفوذ روس شامل تمام شمال شرقى و غربى ايرانست طهران و همدان و كرمانشاهانهم مشمول اين منطقه مىباشد كه راه خانقين - بغداد - طهران نيز در اين قسمت افتاده .\r\nمنطقه نفوذ انگليس شامل نقاط جنوبى مملكت است كه تمام خاك خوزستان را دربردارد منطقه بيطرف باقيمانده مملكت است به شكل دهليزى كه بعضى از نقاط آن\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nتنگتر و بعضى فراختر مىباشد قسمت وسط را اسما بيطرف گذاشته‌اند براى سلطنت ايران و براى اينكه فاصله‌ئى بوده باشد ميان دو منطقه نفوذ دو رقيب و اينكه چرا منطقه نفوذ روس از حيث مسافت چند برابر منطقه نفوذ انگليس شده دليل متعدد دارد اول آنكه انگليسان روسها را فريب داده باشند كه منطقه نفوذ آنها مساحة سه برابر منطقه نفوذ خودشان مىباشد در صورتى كه با وجود پايتخت بودن طهران در غير نقاط سرحدى و ولايات شمالى روسها چه نفوذى مىتوانند داشته باشند كه انگليسان آن نفوذ را دارا نباشند .\r\nثانيا انگليسان ميخواسته‌اند راه خانقين - كرمانشاه - همدان - طهران در منطقه بيطرف نباشد كه بواسطه نزديك شدن سياست آلمان به مغرب ايران بسبب راه‌آهن بغداد - حلب - استانبول دولت ايران نتواند اين راه را بآلمانها بدهد چونكه مذاكره هست كه آلمان راه‌آهن بغداد را بطهران بياورد در اين صورت اگر ميخواست منطقه نفوذ خود را بدرجه‌ئى وسعت بدهد كه شامل راه خانقين همدان طهران هم بشود روسها زير بار نميرفتند و بعلاوه توسعه بيفائده‌ئى بود براى او خصوصا كه در موقع عقد اين معاهده دولت انگليس از حكومت هند ( چنان كه از يكى از سياسيون لندن شنيده شده ) ميپرسد اگر از راه ايران حمله بهندوستان بشود قشون هند تا كجا ميتواند جلو رفته دفاع نمايد حكومت هند همين منطقه نفوذ سياسى را براى حدود لشگركشى معين مينمايد و از اينها مهمتر آنكه نقطه‌نظر انگليس بعد از مسئله حفاظت هند در جنوب ايران فوائديست كه از خليج فارس ميبرد كه عمدهء آنها جلوگيرى از تجاوزات آلمان و عثمانى از راه عراق عرب بدرياى هند است و هم فوائدى كه از بلاد جنوبى ايران ميبرد كه عمده آنها معادن نفت خوزستان مىباشد و روزبروز بر اهميت آنها افزوده مىشود در اين صورت منطقه‌ئى كه انگليس براى خود معين كرده است تمام نظريات اقتصادى و سياسى و سوق الجيشى را تأمين نموده لازم ندارد منطقه را وسعت داده اسباب نارضائى روسها را فراهم نمايد .\r\nاين معاهده ظاهرى روس و انگليس است در 1907 مسيحى كه بعدها يك معاهده\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nسرى را هم دربر ميگيرد كه در آن معاهده قسمت بيطرف ايران را هم ما بين خود تقسيم نموده‌اند و بعد از سالها اين قضيه مكشوف ميگردد خلاصه عهدنامه علنى روس و انگليس بمجلس شوراى نورس ما ميآيد و مجلس رد مىكند با اظهار تنفر شديد از وقوع اين واقعه اما نپذيرفتن مجلس عهدنامه مزبور را تأثيرى در عمليات دو دولت در ميان خود نمينمايد و مدلول آن را در جميع عمليات خويش رعايت مينمايند و دولتيان ايران در ادارات بيغرض سعى ميكنند در مكالمات و مكاتبات چيزى كه مشعر بر قبول مواد معاهده مزبور بوده باشد از آنها سر نزند چونكه از مجلس رد شده است .\r\nعقد معاهدهء روس و انگليس و آمدن آن بمجلس نورس ايران و پذيرفته نگشتن آن دو مضرت بزرگ بمجلس مىرساند و موجب خوشحالى محمد عليشاه ميگردد و آن دو مضرت اينست كه انگليسها انتظار نداشتند مجلس معاهده را رد كند و البته اين كار بر خلاف انتظار موجب بدبينى آنها نسبت بمجلس و مجلسيان مىشود و ديگر آنكه بواسطه عقد اين معاهده انگليس از نگرانى نفوذ روس در تمام مملكت خلاص شده ديگر حاجتى بتقويت نمودن از مليون بر خلاف سلطنت محمد عليشاه ندارد بلكه از يكطرف ميخواهد دل شاه جوان را از چنگال روس قوىپنجه درآورده بجانب خود جلب نمايد و از طرف ديگر هم بيمضايقه نيست كه مجلس ردكننده معاهده او گوشمالى ببيند كه بلندپروازى ننمايد و سستى حمايت انگليس از مليون و مجلس و مجلسيان قهرا موجب خشنودى شاه است كه در آتيه بتواند اين زنجير را از پاى خود بردارد گرچه زنجير اسارت روس و انگليس در تقسيم نمودن مملكت به گردن او بيفتد .\r\nخلاصه آنكه پيش‌آمد سياست خارجى ايران در ظاهر بر ضرر مليون و بر نفع ظاهرى و موقتى مخالفين مجلس كه شاه در رأس آنها واقع است تمام مىشود .\r\nو اما سياست داخلى شاه و مجلس كه روزبروز كسب شدت كرده بر مخالفت باطنى شاه و يكقسمت مهم ملت با مجلس و مخالفت مجلس و مليون با شاه و طرفداران او مىشود از اينقرار است اول اسباب خلف از طرف شاه و موافقين او - شاه شخصا با مجلس و مشروطه مخالف است اطرافيان او هم اين مطلب را ميدانند و هرچه مىتوانند در عالم\r\n\r\n","description":"","footnote":"","page_name":" 103 ","page_number":111},
  {"content":"\r\n\r\nمزاج‌گوئى و تملق‌سرائى كه شيوه درباريانست از اوضاع مشروطه بدگوئى نموده خاطر او را بيشتر متوجه مخالفت مينمايند .\r\nرجال دربارى اكنون سه طايفه‌اند اول رجال دربار ناصرى كه در ميان آنها مخالف با حكومت ملى بيش از موافق است و شاهزادهء كامران ميرزا عمو و پدرزن شاه در رأس آنها واقع است شاه هم از او بيش از تمام رجال دولت و خانوادهء سلطنت ملاحظه دارد كامران ميرزا هم به اين نظر مقام خويش را فوق مقام سلطنت ميداند و در تمام امور طرف مشورت شاه است اين شاهزاده طماع عياش بسه جهت شاه را بر ضد اساس حكومت ملى تشويق مينمايد اول آنكه شخصا مستبد و داراى عقايد كهنه و از دنياى تازه به كلى بى خبر است دوم آنكه نميخواهد پادشاه جوان برادرزاده و داماد خود كه ميتواند از سلطنت او استفادهء كامل بنمايد بدست مليون گرفتار و اختيارات او محدود بوده باشد سيم آنكه بصدارت ميرزا نصر اللّه خان مشير الدوله رضايت نداشته و ندارد چه اولا او را كوچكتر از خود در شأن و رتبه ميداند و نميخواهد از او تمكين نمايد در صورتى كه خود را ؟ ؟ ؟\r\nامين السلطان كه سمت آقائى بر مشير الدوله داشته نميدانسته چه رسد كه زير دست مشير الدوله واقع گردد ديگر آنكه مشير الدوله به قوت ملت بصدارت رسيده است و طرفدار مشروطيت و افكار جديد شناخته شده نميخواهد چنين شخصى كه صدارت او موجب تقويت مليونست بر مسند صدارت بوده باشد در اين صورت شاه را دائما بر ضد مجلس بر ضد مشروطه بر ضد دولت و بر ضد شخص صدارت تشويق مينمايد و حرف او در وجود شاه بسيار اثر دارد ديگر از رجال دربار ناصرى هم از قبيل مشير السلطنه - مجد الدوله - اقبال الدوله و امثال آنها خود را بكامران ميرزا بسته معنا در مخالفت با مليون او را تقويت مينمايند طايفه دوم از رجال دربارى درباريان مظفر الدينشاه هستند از قبيل عين الدوله و امير بهادر جنگ - حاجب الدوله - امير خان سردار و امثال اينها كه اساسا در زمان مظفر الدينشاه مخالف مشروطه بوده‌اند اكنون هم تغيير عقيده نداده‌اند و در مخالفت با اين اساس و تقرب جستن بشاه در اظهار مخالفت با مليون امت مستقلى هستند .\r\nطايفه سوم درباريان و خلوتيان شخصى محمد عليشاه ميباشند كه از هر نقطه‌نظر\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nباشد در عالم چاكرى با آنچه ولينعمت آنها با آن مخالف است موافق نميباشند بعلاوه از استبداد و طمعكارى ذاتى كه دشمن بزرگ قانون‌طلبى است .\r\nپس تمام رجال قديم و جديد دربار باستثناى كمى از رجال عالم تجددخواه كه در ميان هريك از اين سه طايفه وجود دارند و با مليون سرا يا علنا موافقت ميكنند بر ضد اساس حكومت ملى هستند و هريك بهر عنوان و بهر وسيله گرچه بتوسط زنهاى حرمسراى كامرانى و حرم‌شاهى باشد در ترغيب نمودن شاه بمخالفت با مجلس كوتاهى ندارند در ميانه رجال ناصرى يكنفر پيش افتاده و خود را بشاه نزديك نموده وعده‌هاى مسرت‌آميز بشاه ميدهد و از جمله وعده‌ها يكى جلب كردن قلب مليون است به طرف خود و حاضر نمودن رؤساء و كاركنان آنها بحسن موافقت با شاه و برهمزدن اساس مشروطيت بدست خود آنجماعت و آن شخص غلامحسين خان غفارى وزير مخصوص است .\r\nاكنون لازم است يك مركز مخالفت مهم ديگر را كه تأثير آن در تشويق شاه بر ضد مليون كمتر از تأثير مخالفت سه طايفه مزبور از رجال دولت نيست در مد نظر بگيريم .\r\nآن مركز مهم هيئت روحانيان و روحانىنمايان مخالف مشروطيت و يا مخالف روحانيان موافق مشروطيت مىباشد كه در رأس آنها چنان كه از پيش خوانده‌ايد حاج شيخ فضل اللّه نورى و جمعى ديگر از قبيل سيد على آقاى يزدى كه طرف توجه شاه و حرمسراى او است و از تبريز بطهران آمده در دربار مقام و نفوذى دارد ميباشند و در ولايات حتى در عتبات عاليات يك يا چند تن از روحانيان و روحانىنمايان بر ضد روحانيان موافق مشروطيت خود را با شاه مربوط ساخته در همه‌جا زبان مستبدين گشته‌اند .\r\nشاه در ميان تمام تكيه‌گاههاى داخلى خود به اين هيئت بيشتر تكيه داده تصور مىكند اين هيئت ميتواند مشروطه را نامشروع بخواند و از راه ديانت و اسلاميت آن را لغو سازند شيخ نورى و تابعين او در ظاهر با آقايان بهبهانى و طباطبائى صلح كرده اظهار مشروطه‌خواهى ميكنند و ليكن چون آنها او را ببازى نميگيرند و راههاى استفاده مادى را به روى او و همراهانش ميبندند بمخالفت باطنى خود مداومت ميدهد و از تشويق\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nنمودن شاه و درباريان مستبد بمخالفت با مشروطه باطنا دقيقه‌ئى فروگذار نمينمايد .\r\nدر فصل نهم اشاره شد كه شيخ نورى با نگارنده طرح الفت ميريزد با وجود ضديتى كه سالها با خانواده ما داشته است در اينموقع از نگارنده تقاضاى يك ملاقات خصوصى و محرمانه مينمايد اين ملاقات حاصل ميگردد اگرچه در بازگشت آقايان از قم كه باستقبال آنها در كهريزك سه فرسخى طهران رفته‌ام شيخ را هم اتفاقا ملاقات كرده باهم صحبتهاى مهرآميز نموده‌ايم ولى اين ملاقات كه چند ساعت طول ميكشد و غير از يكى از پسران او احدى بر آن آگاه نيست و او هم در مجلس حاضر نميباشد در حقيقت اول مجلس ملاقات خصوصى است كه با شيخ مينمايم شيخ نورى سالها در مجالس خصوصى نسبت بخانواده ما بدگو بوده است و ميداند من رنجش قلبى از او دارم در اينوقت خجلت خود را از گذشته‌ها به اين بيان اظهار مينمايد عادت مردم روزگار اينست هركس را ديدند ميخواهد ترقى نمايد و مقامى حاصل كند بهر عنوان باشد او را متهم ساخته بر سرش ميزنند كه سربلند ننمايد او را تصديق كرده داخل صحبت ميشويم\r\nنگارنده خلوص نيت خود را در خدمات ملى از معارف‌پرورى و مشروطه‌خواهى با شواهدى كه دارد بيان مينمايد همه را تصديق و اظهار هم اعتقادى كرده ميگويد من حالا دانسته‌ام كه اگر مشروطه نباشيم از شر اجانب محفوظ نخواهيم ماند اما چيزى كه هست اين است كه رفيقمان ( مرادش آقا سيد عبد اللّه بهبهانى است ) اين كار را وسيله دخل قرار داده در بردن مال مردم بىاعتدالى مينمايد و هيچ قسم نميشود از او جلوگيرى كرد ميگويم تقصير بر شما است شما كه وضعتان محفوظتر است اگر با مجلس و مشروطه موافقت ميكرديد او اينقدر خود را جلو نميانداخت شما دور رفتيد او هم ميدان را خالى ديده هر كار ميخواهد مىكند ميگويد صحيح است ولى از اول اينحرفها در ميان نبود معارضه در مطالب شخصى بود آنها هم مقهور شدند نميدانم اين مطالب از كجا به آنها القاء شد كه گرفتند و پيش افتادند مردم هم اقبال كردند حالا آنها سوار كار شده هيچكس را رعايت نميكنند از انتخاب وكلاى مجلس صحبت بميان ميآيد ميگويد وكلاى خوب انتخاب نشده‌اند جواب مىدهم اول كار است در اين نوبت بهتر از اين\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nممكن نبود بعد خوب خواهد شد شايد شنيده باشيد شاعرى در هجو مجلسيان اين دو بيت را گفته است .\r\n در سال هزار و سيصد و بيست و چهار * شد مجلس معدلت بطهران پادار\r\nگفتم بمدير كيست اعضاء گفتا * موش و بقر و پلنگ و خرگوش شمار \r\nو من در جواب او گفته‌ام :\r\n ديدم وكلاى مجلس ملى را * كرده است يكى تخطئه با اين گفتار\r\nدر پاسخ اين سخن بگفتم كه عجب * نبود اگر اين كسان شدندى مختار\r\nموش و بقر و پلنگ گردند وكيل * از جانب گرگ و سگ و خوك و كفتار\r\nامروز همين است و جز اين نيست ولى * زين چار چو بگذرى نهنگ آيد و مار \r\nشيخ از شنيدن اين بيانات اظهار بشاشت نموده انتقاد و جواب آن هردو را در كتابچه خود ثبت مينمايد .\r\nشيخ در آخر مجلس از نگارنده تقاضا مىكند با دوستان آزاديخواه حقيقى خود مذاكره كنم بلكه با وى موافقت كنند او بيايد به طرف مشروطه‌خواهان و بهبهانى را چنان كه همه‌وقت طرفدار دولتيان بوده است به حال خود بگذارند با شاه موافقت نمايد و وعده ميدهد كه اگر اين كار صورت بگيرد نواقص كار مشروطيت را او بر طرف خواهد ساخت و روحانيان مخالف را موافق مينمايد شاه را هم از ملت اطمينان داده با مجلس و مجلسيان همراه ميگرداند .\r\nنگارنده با اينكه اساسا معتقد نيست كه سياست و روحانيت بهم آميخته بوده باشد و دخالت روحانيان را در سياست مخالف صلاح مملكت ميدانم و هم اين حسن طلب را ساده و بىآلايش نميدانم چون به او وعده مىدهم با دوستان صحبت بدارم با بعضى از خواص گفتگو ميكنم و روى مساعدتى نشان نميدهند با اينحال با او متاركه نكرده در هرموقع هرچه صلاح او بوده باشد و با مصلحت مملكت هم مخالف نباشد به او ميگويم .\r\nشيخ و همراهانش دنباله صلح ظاهرى را با رقباى خود ترك نكرده به ظاهر با آنها\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nآمدورفت دارد بمجلس هم ميآيد و با مجلسيان خصوصيت مينمايد و در كارهاى فايده دار هم بهر وسيله هست مخصوصا در توسط از حكام و غيره بواسطه روابط خصوصى كه با شاه دارد ميخواهد دخالت كرده استفاده بنمايد ولى حريف او آقاى بهبهانى سخت مراقبت دارد كه پولى بدست او نرسد و قوتى نگيرد بلكه ميكوشد كه او را نابود سازد و مسند رياست شرعى و ملى را به خود اختصاص داده هرگونه استفاده مادى و معنوى بوده باشد مختص او و تابعينش بگردد اين دو حريف در باطن بلكه تا يك اندازه در ظاهر باهم كشمكش دارند و سيد مجلس و مشروطه را شمشير خود ساخته با اين شمشير با حريف خود مجادله مىكند .\r\nشيخ نورى در اينوقت كه مجلسيان بنگارش متمم قانون اساسى مشغولند راهى براى نفوذ خود در مجلس بدست آورده در ميان روحانيان مقدس و تجار و كسبه متدين القاى شبهه مىكند كه ممكنست مطلبى بر خلاف شرع در متمم قانون اساسى نوشته شود در اين صورت لازم است كمال مراقبت بشود و كلمه‌ئى بر خلاف شرع قانونيت حاصل نكند و حكومت ملى مشروع داشته باشيم و اين يگانه حربه‌ايست كه او در مقابل حريفان خويش و آزاديخواهان به كار ميبرد تعصب مذهبى طبقات مختلف خلق هم شمشير او را تيز مينمايد و صيقل ميدهد خاصه كه حرف تساوى حقوق هم در كار است و در باب حدود تفاوتى كه ميان مسلمان و كافر در شرع اسلام هست و در بعضى مسائل مهم جزائى ديگر كه محل خدشه است در مجلس صحبت ميدارند و اين مذاكرات هم حربه مىشود بدست شيخ براى اينكه خاطر عوام متدين را از مشروطه و مجلس مكدر سازد حوزه استبدادى مركزى هم از خدشه نمودن شيخ در كار قانون اساسى و مجلس خوشحال است و بيش از پيش بشيخ مدد حالى و مالى ميدهد و ارتباط شيخ با شاه بر زيادت ميگردد آقا سيد عبد اللّه بمطلب پىبرده ميفهمد حريف راه خوبى بدست آورده در ظاهر اظهار مسلمانى و قدس و تقوى و حفظ ناموس شرع و در باطن زورآزمائى و مداخل اينست كه دو سه مجلس با او مذاكره مىكند و ميگويد در نكات شرعيه كه شما در قانون اساسى در نظر داريد چه بايد كرد و بالاخره شيخ صورتى مينويسد كه بايد اين صورت يكى از\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nمواد قانون اساسى باشد حاصلش اينكه همه‌وقت بايد يك هيئت كه كمتر از پنج نفر نباشند از طراز اول علماى طهران در جزو مجلس باشند كه تمام قوانين موضوعه در مجلس از نظر آنها بگذرد تا مخالف شرع انور نباشد و تعيين عدد پنج براى اينست كه اگر كمتر باشد و سه نفر بنويسد شايد سه نفر دو سيد و امام جمعه بشوند و او خارج گردد و اگر چهار نفر بنويسد معلوم مىشود كه مطلب چيست اين است كه عدد را پنج مينويسد كه قطعا او را شامل گردد و بموجب اين ماده او نيز عضويت رسمى در مجلس داشته باشد و اولويتى كه آقا سيد عبد اللّه و آقا سيد محمد براى خود در اين كار تصور ميكنند باينماده از ميان رفته همه همترازو بشوند و لفظ طراز اول را مينويسد براى آنكه در درجه دوم علماى طهران اشخاص متدين‌تر از درجه اول هستند و بعلاوه آنها هم مانند سيد جمال الدين افجهء و حاج ميرزا سيد حسين قمى و ميرزا محمد جعفر صدر العلماء و غيره در كار مشروطه پيش قدم از شيخ و امام جمعه ميباشند و از حوزه اسلامى در اين صورت شايد آنها عضويت حاصل كنند و باز او محروم بماند اين است كه با لفظ طراز اول خود را از اين محذور خلاص مينمايد خلاصه شيخ اين صورت را مينويسد و هرچه ميخواهد در قانون اساسى بگنجاند آقا سيد عبد اللّه در ظاهر همراهى مىكند و در باطن دستور العمل ميدهد كه مجلسيان نپذيرند مدتى در اين باب كشمكش در كار است و بالاخره شيخ بعضى از اجزاى خود و بعضى از طلاب مقدس را واميدارد بنجف اشرف تلگراف كنند و از علماى نجف تصديق اين ماده را بخواهند بلكه بمساعدت آنها بتواند اينماده را بگنجاند و مقام خود را در مجلس محكم نمايد باوجوداين نميتواند به زودى كارى از پيش ببرد .\r\nشيخ كه از اين راه هم مأيوس شده ناچار مىشود يكجهت با حوزه استبدادى سازش نموده به قوت آنها كار خود را از پيش ببرد اينست كه مراوده خود را بمجلس كم مىكند و در غياب از مجلسيان بدگوئى مينمايد و با پول درباريان بحوزه خود كه اسمش را در مقابل حوزه اسلاميه حوزه علميه نهاده وسعت ميدهد تا بكجا منجر گردد .\r\n\r\n","description":"","footnote":"","page_name":" 109 ","page_number":117},
  {"content":"\r\n\r\n\r\nفصل يازدهم فتنهء مدرسهء سادات و احوال مجلس و دربار\r\nدر ماه ذى الحجة الحرام 1324 كه اندكى از زحمات مليون در تغيير اساس دولت آسايش حاصل ميگردد نگارنده نيز در مقام برميآيد وظائف معارفى خود را انجام بدهد و از آن جمله است عيد غدير در مدرسه سادات پيش‌آمدها چنين اقتضا نموده كه هر طرف نظر مينمايم دشمن و دشمنى ميبينم و منشاء آنها بيشتر حسادت و كينه‌ورزى است .\r\nمخالفين معارفى كه از پيش بوده‌اند و اگر بر عدد آنها افزوده نگشته باشد كاسته نشده مستبدين از رجال دولت و روحانىنمايان نيز بواسطه تندروى من در امور سياسى ضديت حاصل نموده مشروطه‌چيهاى طمع‌كار هم نميخواهند آزاديخواهان بىطمع را در برابر خود ببينند آقا سيد عبد اللّه بهبهانى و آقا سيد محمد طباطبائى كه اكنون خود را دو شاخص مليون ميدانند هريك بعلتهائيكه از پيش ذكر شده با نگارنده بىمهر ميباشند اگر معدودى مشروطه‌خواه حقيقى و معارف‌دوست واقعى وجود داشته باشد و سبك و رويه نگارنده را بپسندند در اقليت هستند و چندان كارى از آنها ساخته نيست در اينحال ترديد دارم آيا جشن مدرسه سادات را منعقد سازم يا نه خصوصا كه داخله مدرسه هم آرام نيست و آتشهاى مخالفتى از بعضى اعضاى طمعكار در زير خاكستر پنهان است .\r\nميرزا محمود خان علاء الملك وزير علوم اصرار دارد معمول همه ساله ترك نشود ميرزا علينقى خان مستشار السلطان كه يكى از معاونين مدرسه است مرا بانعقاد مجلس جشن تشويق مينمايد امسال سال اول است كه مدرسه سادات بهمت سلطان محمد ميرزا سيف الدوله داراى خانه ملكى شده و بر اعتباراتش افزوده\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nگشته عليرضا خان عضد الملك رئيس قاجاريه يك قسمت از وسايل انعقاد اين مجلس را فراهم ميآورد و رجال دولت و ملت و معاريف طهران به اين جشن دعوت ميشوند جمعى از مهمانها وارد شده و بعضى در شرف وارد شدن هستند كه يكدسته از اشرار طلبه‌نما كه در مدرسه سپهسالار ناصرى و ديگر مدارس منزل دارند ورود مينمايند در حالتى كه هريك در زير عبا چوب و چماقى پنهان دارند سيد ولى اللّه‌نام از معلمين مدرسه كه در ظاهر از نزديكان نگارنده است و در باطن همدست مخالفين اين جمع را رهبرى نموده در مواضع مختلف مينشاند شاگردان مدرسه امتحان ميدهند و گاهى خطابه‌ئى خوانده حاضرين را سرگرم مينمايند اشخاصى كه براى برهمزدن اين مجلس آمده‌اند و از طرف معاندين نگارنده دستور العملها دارند بصدا درآمده ميگويند اطفال در اين مدرسه مظلوم هستند كسى به آنها ناهار نميدهد در اين زمستان رنگ آتش را نديده‌اند لباس ندارند درس نميخوانند ايها الناس اگر شما مسلمانيد بفكر رفع ظلم از ذرارى پيغمبر خود بوده باشيد نگارنده ميخواهد آنها را بنصيحت آرام كند ولى آرام نميشوند ميرزا على اكبر خان بهمن كه جوان تحصيل كرده تربيت شده‌ايست برخاسته رو بشاگردان مدرسه نموده ميگويد آيا اظهارات اين اشخاص صحيح است يا خير شاگردان جواب ميدهند صحيح نيست بلكه همه‌چيز ما مرتب است و شكايتى نداريم سيد محمد معلم رياضى مدرسه كه از تربيت‌يافتگان همين مدرسه است برخاسته رو باشرار كرده ميگويد شما گفتيد معلمهاى مدرسه همه ناراضى هستند من يكى از معلمين هستم و هيچ نارضائى ندارم اشرار با اين دو جوان طرف شده از هرگونه فحاشى نسبت به آنها دريغ نميدارند و در ضمن نسبتهاى نامشروع بنگارنده ميدهند در اينحال چوبها را از زير عباها درآورده به قصد آزار من و كسانى كه مرا حمايت ميكنند از جا برميخيزند جوانهاى تحصيل كرده بمدافعه قيام ميكنند نگارنده ميبيند فتنه بزرگ مىشود با جمعى از رجال دولت كه نزديك من نشسته‌اند از مدرسه خارج شده دستور ميدهد شاگردان را مرخص نموده مجلس را برهمزده بصدراعظم و وزراء و بعضى از سفراء كه موعودند فورا اطلاع بدهند بمجلس جشن نيايند .\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nپس از رفتن نگارنده علاء الملك وزير علوم ميرسد و ميكوشد چند نفر طلبه شرور را بمجازات برسانند جوانان بعنوان حمايت از وزير علوم اجماع كرده هريك از اشرار بچنگ جمعى از آنها افتاده آنها را تأديب ميكنند و آنشب فتنه آرام ميگيرد فرداى آن روز وزير علوم شرح قضيه را بطور راپورت نوشته بهيئت رئيسه شوراى ملى ميفرستد و استعفاى خود را نيز برئيس الوزراء تقديم مينمايد صدراعظم از جانب شاه استعفاى وزير علوم را نپذيرفته دستور ميدهد اشرار را مجازات نمايند از مجلس هم بوزير علوم نوشته مىشود هركس را مقصر ميدانيد سياست نمائيد و هم از طرف شاه و صدراعظم از نگارنده دلجوئى مىشود از طرف ديگر طلاب شرور و جمعى از هم‌لباسان و هم‌صفتان آنها بدستورى كه از مراكز استبدادى به آنها ميرسد اجماع كرده سيد و آخوند عمامه‌ها را به گردن انداخته در كوچه و بازار طهران صداى وا اسلاماه وا شريعتاه بلند نموده از هرگونه هتاكى نسبت بنگارنده دريغ نميدارند و به اين كيفيت به منزل آقا سيد عبد اللّه بهبهانى رفته نزد او تظلم مينمايند سيد بيكى از آنها آهسته ميگويد اجماعا بمجلس برويد و هم به خانه آقا سيد محمد طباطبائى رفته او را با خود همراه نمائيد اشرار بمجلس ميروند كسى گوش به حرف آنها نميدهد چونكه راپورت قضيه از پيش بمجلس داده شده به خانه طباطبائى ميروند سيد به دو ملاحظه به آنها روى مخالفت نشان ميدهد يكى آنكه باطنا با بهبهانى صفائى ندارد و ميداند تحريكات از اوست دوم آنكه از پيش با نگارنده در كار مدرسه سادات كشمكشى نموده نميخواهد با آن سابقه ديگر در اين كار دخالت كرده باشد اين استكه اشرار طلبه‌نما را از خانه خود مأيوس بيرون مينمايد بعضى از معاندين دوست‌نما درصدد ميشوند در خانه وزير مخصوص حاكم طهران مجلس تحقيقى منعقد گشته به اين قضيه در آنجا رسيدگى شود و مقصرين در آنجا مجازات شوند ولى نگارنده تعقيب نمودن مسئله را صلاح ندانسته و باخراج نمودن يكى دو نفر از معلمين مدرسه كه با مفسدين همدست يا محرك آنها شده‌اند قضيه را خاتمه داده آتش فتنه را فرومينشاند .\r\nاينك قدمى بمجلس شوراى ملى گذارده ببينيم مجلسيان چه ميكنند چهار ماه\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nاست مجلس دائر شده هنوز نظامنامه داخلى آن اجرا نگشته هنوز ترتيب حرف زدن نمايندگان منظم نيست هنوز جاى نشستن وكلا معين نميباشد هنوز دستور مجلس بعد را از پيش معين نمينمايند و هركس بدلخواه خود بيرويه هر مطلبى را بخواهد عنوان مينمايد هنوز كميسيونها منظم نيست هنوز ارتباط مجلس با وزارتخانه‌ها صحيح نميباشد و بالجمله مجلس هنوز وقت خود را صرف جزئيات مىكند و بكارهائيكه براى آنها تأسيس شده نميپردازد بلى كميسيون ماليه مجلس تعيين و شروع به كار كرده ايكاش اين كميسيونهم بكارهائى كه دست زده و مىزند نميپرداخت زيرا عمليات بيرويه كميسيون ماليه مجلس روزبروز بر قوت مستبدين و كثرت عدد آنها ميافزايد و مردم را از حكومت ملى متنفر ميسازد .\r\nكميسيون ماليه مجلس بجاى هر كار قلم قطاعى بدست گرفته بر سر حقوق ارباب حقوق خط بطلان ميكشد چند سال است بواسطه خالى بودن صندوق دولت بارباب حقوق جزئى يا كلى چيزى نرسيده اكنون هم پولى نيست كه به كسى بپردازند كسى هم درصدد مطالبه برنميآيد در اين صورت لازم نيست كميسيون ماليه به اين عنوان روى دل جمع كثير را از مجلس نورس برگرداند در صورتى كه ممكن است تا حد معينى را كه مختصر مدد فقرا و بيچارگان است نه تنها قطع ننمايد بلكه وسيله پرداخت آنها را فراهم كند و اگر بخواهد قلم قطع بكشد بر سر رقمهاى بزرگ بوده باشد كه صاحبان آنها اغلب بىاحتياجند نه اينستكه تصور شود نگارند طرفدار مفتخوارى بوده باشم خير بلكه روزى بايد عجزه را بدار العجزه فرستاد و ديگر حقوق نداد مگر در مقابل خدمت ولى آيا امروز آن روز است و آيا با وضع و محاذات كنونى مجلس شورا و حكومت ملى اين اقدام مطابق مصلحت باشد جاى ترديد است كميسيون مالى مجلس تيولات را هم كه اغلب رجال و اعيان و روحانيون مملكت دارند قطع مىكند و از اين راه نيز بر مخالفين مجلس و مشروطه جمع كثير افزوده ميگردد .\r\nعجبا رئيس قوه مجريه يعنى پادشاه وقت كه در اجراى قوانين مجلس خوددارى مىكند قانون قطع تيول را خود با شتاب مجرا ميسازد دليلش هم واضح است چونكه\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nميداند باجراى اين قانون ظاهرا و باطنا مجلس دچار زحمت ميگردد كميسيون بودجه مجلس در تعيين حقوق سلطنت بىآنكه رعايت نزاكت كرده قبلا نظر شاه را جلب نمايد يك كرور نقد و مقدارى جنس باداره سلطنتى تخصيص ميدهد شاه اعتراض مىكند كه اين مبلغ براى حقوق سلطنت كافى نميباشد مجلس اين اعتراض را بى جواب ميگذارد .\r\nدر اين ايام از طرف شاه يكدستگاه تلگراف در ميدان توپخانه در دسترس عموم گذارده شده تا هركس تظلمى داشته باشد به اين وسيله تظلم خود را بمقام سلطنت برساند ارباب حقوق قطع شده و صاحبان تيول پاى اين دستگاه تلگراف سرا پرده برپا نموده بشكايت از مجلس و مجلسيان تحصن ميجويند ارباب حقوق جزء از سادات و اهل منبر و غيره درب خانه نقيب السادات شيرازى در معبر عام چادرى برپا كرده روز و شب در آن محل روضه‌خوانى مينمايند و ضمنا بر ضد مجلس و مجلسيان در موضوع قطع حقوق تظلم مينمايند بديهى است اين اقدامات مربوط است با مخالفت باطنى شاه و درباريان با حكومت ملى .\r\nچند فوج سرباز در طهران به حال فلاكت ساخلو ميباشند در اينوقت درباريان آنها را بشورش نمودن تحريك كرده مطالبه حقوق مينمايند .\r\nكامران ميرزاى نايب السلطنه وزير جنگ است نه اعتنائى بوزارت جنگ دارد نه خود را مسئول مجلس و مجلسيان ميداند مشروطه و حكومت ملى را استهزا مىكند برادرزاده و داماد خود را كه پادشاه وقت باشد للگى مينمايد و خود را شخص اول مملكت ميشمارد .\r\nنايب السلطنه بمشير الدوله صدراعظم بىاعتنائى مىكند و هرچه بتواند براى او كار شكنى مينمايد و چون كارهاى عمده دولت و مملكت بدست نايب السلطنه است و صدراعظم قدرت و نفوذى بر او ندارد .\r\nكارها غالبا معطل و حواس مجلسيان و مشير الدوله از اين بابت مختل است .\r\nوزير مخصوص حاكم طهران بشاه وعده داده است خاطر او را از طرف مجلس آسوده نمايد محمد عليشاه ذخيره نقدينه داشته آن را در اختيار وزير مخصوص گذارده\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nكه در راه برهمزدن حكومت ملى به مصرف برساند وزير مخصوص با مشروطه‌خواهان فوق العاده خصوصيت مينمايد و تصور مىكند بتطميع نمودن آنها و بچرب‌زبانى ميتواند قلب ايشان را بجانب خود جلب نموده بدست خود آنها بساط تازه گسترده شده را برچيند .\r\nوزير مخصوص كار صدارت مشير الدوله را نزديك بزوال ميداند و خود را رو بسوى صدارت و يا رئيس الوزرائى ميكشاند وزير مخصوص هزار وعده ميدهد و همه را ظاهرا از خود بوعده راضى نگاهميدارد اما عاقبت همه را ميرنجاند زيرا كه وفا نميكند وزير مخصوص شبها در منزل خود اطاقهاى متعدد دارد كه در همه چراغ ميسوزد و راههاى جداگانه دارد جمعى از ارباب حاجت در هر اطاق منتظر وعده‌هاى روز او هستند او هم تا بعد از نصف شب مشغول پذيرائى اين جمع است بىآنكه بگذارد بدانند در اطاق ديگرچه اشخاص ميباشند و اينخانه بيك حقه‌بازخانه بيشتر شباهت دارد تا به خانه يك حاكم يا يك وزير عجالتا رئيس كاركنان شاه اين شخص است و تلفن مخصوص از اطاق خود باطاق شاه دارد مشير الدوله را اقدامات خصوصى وزير مخصوص نگران نموده به زحمت خيالى انداخته است وزير مخصوص با من و برادرم خصوصيت مىكند مكرر ميآيد مكرر ما را به منزل خود برده صحبت وطنخواهى ميدارد و خيالش اينست ما را آلت اجراى مقاصد خود قرار بدهد برادرم كمتر با رجال دولت مراوده داشته ولى نگارنده سالها در اينشهر با رجال دولت و وزراء خصوصيت و مراوده و آمدوشد داشته‌ام و آنها را نيكو ميشناسم و كمتر فريب گفتار آنها را ميخورم وزير مخصوص مرا زياد زحمت داده اسباب بدگمانى مشروطه‌خواهان را از من فراهم ميآورد يكى از شبها در خانه او من هستم و برادرم و دو نفر ديگر از مليون وزير مخصوص يكدسته شبنامه از بغلش درآورده كه همه بر ضد دولت و بر ضد اعمال شخص او است اظهار اطلاع كرده هريك از آنها را به جائى و بشخصى نسبت داده ميگويد بفلان غرض نوشته است يكوقت حوصله بر من تنگ شده دست دراز ميكنم شبنامه‌ها را از دست او گرفته بر زمين ميريزم و ميگويم حيف است وقت ما صرف اين حرفها بشود ميخواهيد بگوئيد اين شبنامه‌ها از طرف ملت نيست و از روى اغراض شخصيه نوشته شده شما حاكم\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nطهرانيد باشيد وزير مخصوص و محرم شاهيد باشيد اين شبنامه‌ها را فرض كنيد شخص من نوشته‌ام و يا ميدانم هريك خط كيست و هرچه نوشته شده مطابق واقع است تا كى بايد روزگار ملت بيچاره را سياه داشت و مردم را بخواب غفلت انداخت و نگذارد پى بحقوق مشروعه خود ببرند و در اين زمينه با حرارت صحبت كرده او را سخت ملامت ميكنم يكوقت ميبينم برادرم و آن دو نفر لبهاى خود را بدندان ميگزند و به من اشاره ميكنند بس است نگارنده بعد از آنكه دل خود را خالى كرده ساكت ميشوم و وزير مخصوص ميفهمد من بدام او نخواهم افتاد مذاكرات مرا به روى خود نياورده با كمال بشاشت و خوشروئى ما را از منزل خود روانه مينمايد و وعده ميدهد به زودى به منزل من بيايد بىآنكه من ديگر انتظار آمدن او را داشته باشم و يا او به خيال وفا كردن باينوعده باشد .\r\nبعد از اين شب زحمت مراوده من با وزير مخصوص رفع مىشود و از اين بابت آسوده ميگردم و اما مناسبات من با مجلس شوراى ملى رسم شده علماى مشروطه‌خواه و آزاديخواهان مؤسس مجلس بعنوان اينكه از اول در كار بوده‌اند خود را ذيحق ميدانند ميروند در جزو وكلاى مجلس مينشينند بىآنكه صحبت بدارند مگر آنكه آقا سيد عبد اللّه و آقا سيد محمد كه گاهى صحبتى هم ميدارند در اين صورت من هم گاهى بمجلس رفته بطور خصوصى دستور مذاكراتى بنمايندگان عوام مىدهم بىآنكه هيچ گونه دخالت در كارى كرده باشم در اين ايام بعضى از كسبه طهران به خيال ميافتند انجمنى موسوم بانجمن مركزى اصناف تأسيس نمايند تا قوت كار مشروطه بوده باشد نگارنده را هم بعنوان معلمى ميخوانند دعوت آنها را ميپذيرم براى انجمن نظامنامه نوشته ميخوانم پذيرفته مىشود و معمول ميگردد .\r\nبعد از آنكه پدرم ناخوش‌احوال و خانه‌نشين شده پاى كسبه و اصناف طهران از خانه ما بريده شده بود در اينوقت كه بوى تمدن عهد جديد بمشام بعضى از بازاريان هم رسيده ميخواهند ملت مشروطه باشند ناچار مشرب آنها گرچه باشتهاى كاذب بوده باشد بمشرب من نزديك شده خود را محتاج به من تصور مينمايند و نگارنده در تشكيل\r\n\r\n","description":"","footnote":"","page_name":" 116 ","page_number":124},
  {"content":"\r\n\r\nانجمن اصناف فوق العاده همراهى ميكنم چه در انجمن مركزى اصناف و چه در انجمنهاى صنفى كه متعدد و پىدرپى تشكيل مىشود و كم‌كم تمام كارهاى انجمن بتصويب نگارنده ميگذرد و با چند نفر از رؤساى كسبه انجمن مخصوص داريم و كار انجمن بواسطه قوت بازار بالا گرفته مورد ملاحظه ميگردد و هم در اين ايام خيال ميكنم انجمن خيراتى تأسيس نمايم و صندوقهائى بسازم بصورتيكه از هرگونه تصرف محفوظ باشد دار العجزه و دار الايتامى بنا كنم و فقرا و عجزه را نگاهدارى نمايم براى اين كار مردم را دعوت بهمراهى مينمايم كتابچه مفصلى مينويسم جمعى از كسبه متدين را وكيل صندوق خيرات قرار مىدهم جعبه‌هاى خيرات را ميسازم اوراقى در اين باب طبع كرده منتشر مينمايم و درصدد هستم جعبه‌ها را در گذرها نصب كرده اداره خيراتى راه بيندازم در صورتى كه اين كار بلديه است و يك شخص يا چند شخص نميتوانند باينكارها اقدام نمايند ولى احساسات مرا باقدام در اينكارها واميدارد .\r\nخلاصه دو سه ماه روزوشب اوقات صرف ميكنم يكوقت خبردار ميشوم بعضى از معاندين بر ضد من عنوانات نموده ميگويند ميخواهد چهار شاهى كه مردم به فقرا ميدهند آن را هم ندهند و اين كار اعانت فقرا را هم به صورت فرنگىمآبى درآورد تا جان داريم نخواهيم گذارد به اين مقصود برسد و ميشنوم جمعى از اشرار را حاضر كرده‌اند هر روز من بخواهم جعبه‌هاى خيرات را بديوارهاى طهران نصب كنم بريزند بشكنند و ببرند اينست كه دست نگاهميدارم تا بلديه دائر گردد و كار خود را بكند و از تعجيل در عملى كردن اين خيال منصرف ميگردم .\r\nو اما اوضاع دربار در اينوقت اوضاع دربار تغيير كلى كرده از اينكه در باب تيول و حقوق كارى بر ضد مجلس نتوانستند بكنند مجلس قدرى قوت گرفته است و خاطر مستبدين افسرده گشته و از هر راه درصدد چاره‌جوئى برميآيند .\r\n\r\n","description":"","footnote":"","page_name":" 117 ","page_number":125},
  {"content":"\r\n\r\n\r\nفصل دوازدهم عزل ميرزا نصر اللّه خان مشير الدوله و نصب ميرزا على اصغر خان امين السلطان\r\nدر ماه محرم 1325 مخالفين حكومت ملى تا آنجا كه بتوانند نزد شاه براى مشير الدوله كارشكنى ميكنند و از طرف ديگر هواخواهان امين السلطان درصدد برميآيند او را بايران آورده بصدارت برسانند و زحمت فوق العاده براى اين كار ميكشند و در اينراه مهديقليخان مخبر السلطنه و حاجى حسين آقا امين الضرب سعى بليغ مينمايند آقا سيد عبد اللّه بهبهانى هم كه از روز اول هواخواه او بوده در اين صورت با نفوذ اين دو سه نفر در مجلس و در ميان مجلسيان كم‌كم شاه را براى آوردن امين السلطان حاضر ميكنند موافقين امين السلطان بشاه ميگويند امين السلطان اگر بيايد بازى مشروطه را برميچيند و غير او كسى اين قدرت را ندارد و مخالفين مشير الدوله بشاه ميگويند مشير الدوله مشروطه‌خواه است و صدارتش مضر مىباشد بهر صورت شاه را واميدارند امين السلطان را از اروپا بطهران احضار نمايد ولى امين السلطان از طرف ملت اطمينان ندارد لهذا اشخاصى را در ميان مردم انداخته هركجا بايد پول بدهند ميدهند هركجا بايد تملق بگويند ميگويند و راه آمدن او را صاف مينمايند مشير الدوله هم چون ميداند بعمر صدارت او ديگر چيزى باقى نيست و اگر امين السلطان اينجا نباشد كار بدست اشخاصى خواهد افتاد كه در مرتبه از او پست‌تر هستند و لابد است از كار خارج شده گوشه‌نشين گردد اينست كه خودش براى آوردن امين السلطان حاضر مىشود و اقدام كامل مينمايد مشير الدوله در چند روز آخر كار صدارتش گرفتار كار اصفهان مىشود كه مردم اصفهان بر ضد ظل السلطان برخاسته بر دولت سخت ميگيرند و به حكم مجلس شوراى\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nملى در غره صفر 1325 ظل السلطان بعد از سى و شش سال حكومت اصفهان در نهايت افتضاح كه هيچ حاكمى از هيچ شهر به اين رسوائى معزول نشده معزول ميگردد چند روز دكان و بازار اصفهان براى اين كار بسته مىشود مشير الدوله با اينكه با ظل السلطان خصوصيت دارد در اينموقع با ملت همراهى مىكند شاه مايل بعزل ظل السلطان نيست و از مشير الدوله بر سر اين كار بيشتر دلتنگ ميگردد ظل السلطان بر ضد مشير الدوله نزد شاه اقدام مىكند و كار بر مشير الدوله سخت مىشود .\r\nخيال مشير الدوله ( چنان كه از خودش شنيده شده ) اينست كه بعد از ورود امين السلطان به او بگويد من حالا صدر اعظم هستم ولى سلطنت مشروطه حاجت بصدر اعظم ندارد هشت وزير معين مينمائيم يكى از وزارتخانها را شما اختيار و قبول كنيد با رياست وزراء يكى را هم من قبول خواهم نمود و باهم كار ميكنيم ولى فرصت به او نميدهند كه اين تدبير را صورت خارجى بدهد و پيش از آمدن امين السلطان در شب چهارم شهر ربيع الاول او را باستعفا نمودن مجبور ميسازند مشير الدوله از كار خارج شده برستم‌آباد كه محل ييلاقى اوست ميرود كه آنجا بماند روز بعد نگارنده شرحى نوشته و او را\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nملامت مىكند كه چرا رفتيد خارج شهر كسى بعد از عزل از صدارت بايد از شهر خارج شود كه از ملت خوف داشته باشد و يا از دولت بترسد دولت كه با شما كارى ندارد ملت هم كه خدمات شما نزد او مشكور است در اين صورت به شهر بيائيد و سر خانه و زندگى خود باشيد از خارج هم ديگران اينحرف را به او ميزنند و مشير الدوله مطمئن شده به شهر آمده در خانه خود مينشيند .\r\nدر ايام معزولى مشير الدوله تا ورود امين السلطان كار شخص اول را غلامحسين خان غفارى وزير مخصوص كه حاكم طهران و وزير دربار است انجام ميدهد يا باهمال ميگذراند امين السلطان از مجاهدين قفقاز نگرانى دارد لهذا ببادكوبه وارد نشده در كشتى روسى بمساعدت مستحفظين روس بانزلى ميآيد ميرزا عباسخان مهندس‌باشى كه فى الجمله شباهت بامين السلطان دارد ببادكوبه وارد مىشود مجاهدين قفقاز كه انتظار ورود امين السلطان را دارند تصور ميكنند ميرزا عباسخان امين السلطانست حمله كرده چند گلوله به او ميزنند بعد معلوم مىشود اشتباه بوده است گلوله‌ها هم كارى نشده او را نميكشد و بقول عوام سر بيگناه پاى دار ميرود اما سر دار نميرود ميرزا عباسخان را معالجه ميكنند و بطهران ميآيد امين السلطان ميخواهد در انزلى از كشتى پياده شود جمعى از مجاهدين از او جلوگيرى ميكنند و در دريا رسوائى ميبيند بالاخره بكشتى برگشته بوسيله تلگراف از طهران تكليف ميخواهد مطلب در مجلس شوراى ملى مذاكره مىشود و چون طرفداران او نفوذ دارند مجلس بورود او رأى ميدهد و وارد ميگردد معلوم است با اين ترتيب امين السلطان در ظاهر اظهار وطن‌پرستى مىكند و خود را هواخواه حكومت ملى قلمداد مينمايد و با وجود واقعهء بادكوبه و انزلى حب رياست نميگذارد خود را از كارها چندى دور گرفته خستگى سفر در نمايد امين السلطان بمحض ورود كه ميبيند كلاشهاى طهران باز دور او را گرفتند تنهائى اروپا و آوارگى چند ساله را فراموش كرده ايران را ايران سابق تصور نموده بر مسند وزارت داخله و رئيس الوزرائى در ظاهر و صدارت و اتابك اعظمى در باطن مينشيند امين السلطان با مجلسيان اظهار خصوصيت زياد نموده در مقام جلب قلب آنها برميآيد مخصوصا روحانى\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nو روحانىنمايان مجلس را كه همه‌وقت از او توقعات داشته و متنعم ميشده‌اند باطنا با خود همراه مىكند تا يك شب كه جمعى از آنها را بشام دعوت مينمايد و مخالفين وى مراقبت دارند از آمدورفت نمايندگان نزد او آگاه گردند با كمال كوششى كه در مخفى داشتن اين مجلس مىشود واردين از درهاى متعدد و بطور خفا وارد ميگردند عدد و هويت اشخاص بر مخالفين معلوم مىشود به اين ترتيب كه شخصى از درختهاى خيابان لاله‌زار بالا رفته تا حدى كه بر صحن حياطى كه مهمانى آنجا است مشرف ميگردد و تمام اشخاص را كه در يك محل از باغ جمع هستند صورت برميدارد و شناخته ميشوند .\r\nدر اين ايام از طرف يك كميته سرى دو نفر يكى شيخ محمد بروجردى و ديگرى شيخ محسن نجم‌آبادى براى كشف حقيقت حال امين السلطان نزد او ميروند پيغام كميته را به او ميرسانند حاصل آنكه نيت شما نسبت بحكومت ملى بايد معلوم باشد تا مليون تكليف خود را نسبت بشما بدانند امين السلطان در جواب شرحى از حالات سابق خود گفته و هم تغيير حالى كه براى او حاصل شده و خيالات بعدش را در باب مشروطه شرح ميدهد بحديكه فرستادگان تا يك اندازه او را تصديق مينمايند امين السلطان فرستادگان را امتحان مىكند به اين ترتيب كه ميخواهد به آنها پولى بدهد آنها تعرض كرده ميگويند نه بگيريد و نه بدهيد امين السلطان از اين بيان حيرت مينمايد زيرا از معممين طهران چنين عقيده از پيش سراغ نداشته است خلاصه حوزه سرى ما مراقب است بداند كردار امين السلطان بر طبق گفتار او هست يا نه يكروز نگارنده بديدن او ميرود ميبيند باز همان كلاشهاى قديم دور او را گرفته و همان تملقها كه گفته ميشد باز گفته مىشود ميگويم چه ميشد چند دقيقه در خلوت به او ميگفتم در اين سفر اگر بگيرى يا بدهى هر دو خونبهاى تو خواهد بود و هم به او حالى ميكردم كه اگر تغيير وضع ندهد و اين گونه مردم را از خود دور ننمايد براى او خطرناك خواهد بود در اين خيالات هستم كه امين السلطان به من اشاره كرده ميگويد ميل دارم چند دقيقه شما را در خلوت ملاقات كنم وعده گذارده مىشود يك ملاقات خصوصى طولانى حاصل ميگردد در بين اين دو ملاقات او وزير داخله و رئيس الوزراء ميگردد در اين ملاقات امين السلطان ميگويد از حال من\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nخبر نداريد ميگويم چرا خبر دارم و ميدانم چگونه است حال كسى كه واقع شده باشد ميان خواستن عاميانه و نخواستن جاهلانه ميگويد بگوئيد نخواستن بچگانه ميگويم بلى چنين است ميگويد از قلب من خبر ميدهيد و مدتى اظهار دلتنگى از روزگار خود كرده ميگويد تا بود گرفتار آن مستبد ناصر الدينشاه بودم بعد دچار مظفر الدينشاه با آن احوال و اخلاقى كه داشت و حالا گرفتار اين اوضاع كودكانه خداوند عاقبتش را بخير كند .\r\nنگارنده ميگويد پيش از اين مملكت ما دو سر داشت يكى شاه و صدراعظم كه سر دولت ناميده ميشدند و ديگر رؤساى روحانى كه سر ملت خوانده ميگشتند اكنون ملت ديده و زبان گشوده و به آن دو سر ميگويد هرچه شما ميكنيد بايد بنفع من بوده باشد نه بنفع خود اگر از خودسرى دست برداشتيد البته سرورى خواهيد كرد و اگر باز بخواهيد خودسرى كنيد من هردو را دور خواهم كرد و سر صالح بىدرد سرى از خود خواهم رويانيد پس تكليف شما امروز اينست كه در حقيقت سر ملت باشيد تا زيان نبينيد امين السلطان از اين سخنان اظهار مسرت كرده در موضوع انتخابات كه شده صحبت طولانى ميدارد و اعتقادش اينست كه نمايندگان مجلس خوب انتخاب نشده‌اند مگر بعضى از آنها چند نفر را اسم ميبرد و تعريف مىكند در صورتى كه آنها به اعتقاد من تعريفى ندارند ولى در اين مقام صلاح نميدانم حرفى بزنم و نميزنم همينقدر ميگويم اول كار است خوب خواهد شد امين السلطان ميگويد عيب ديگر كار اينست كه دست ملاها زياد داخل است ولى همينقدر كه كار نضج گرفت دست آنها هم كوتاه مىشود امور اصلاح ميگردد و اضافه مىكند كه آنها هم اگر خوب و صحيح باشند چه ضرر دارد دخالت داشته باشند بديهى است اضافه كردن اين جمله از روى ملاحظه است بعد شرحى نقل مىكند كه پيرمردى است در اروپا تمام بدنش از حس افتاده مگر سرش ولى قوايش بجا است همه‌چيز ميفهمد و ميگويد او را ملاقات كردم و از گفته‌هاى او بهره بردم در ضمن صحبت با او هر وقت حكايت قرض ايران بميان ميآمد گويا مرا در زمين فرو ميبردند ميخواهد بگويد من فهميده‌ام قرض بدى براى مملكت كرده‌ام و حالا پشيمانم\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nامين السلطان در آخر اين مجلس در مقامى كه ميخواهد اظهار اميدوارى به كار مملكت بكند ميگويد دو نفر آخوند نزد من آمدند خواستم به آنها پول بدهم نگرفتند اميدوار شدم كه روح تازه در مملكت توليد گشته و احساسات جديدى بروز نموده است و البته جاى اميدواريست و اين همان دو نفر نمايندهء انجمن خصوصى سرى ميباشند كه از پيش اشاره شد .\r\nاينك چند كلمه از رفيق ديرينه خود مخبر السلطنه بنويسم مخبر السلطنه بعد از مراجعت بايران تمام همّش اين بوده كه اسباب آمدن امين السلطان را فراهم نمايد ديگران هم او را كمك ميكردند و اقداماتى كه از طرف اين جمع در عزل عين الدوله آقاى مخبر السلطنه\r\nميشد براى همين مقصود بود بلكه شايد قسمتى كه از مخارج در اين كار ميشده هم از جانب امين السلطان و طرفداران او بوده است بهرحال ميتوان گفت در ميان اقدامات و سياستهاى مختلف كه در تبديل اساس سلطنت بوده سياست بازآوردن امين السلطان بايران هم بىدخالت نبوده و مخبر السلطنه يكى از عاملهاى قوى اين سياست بوده است خصوصا كه برادرش صنيع الدوله رئيس مجلس شورايملى شد و مخبر السلطنه راتق و فاتق امور و واسطه صدور بعضى دستخطها از شاه و پيشنهادها از طرف صدارت بمجلس شد و طرف ملاحظه دولت و ملت گشت مردم هم نام او را به نيكى مىبرند و ميگويند دستخط امضاى\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nصريح مشروطيت از محمد عليشاه بسعى و كوشش وى گرفته شده است ولى تا اينوقت مخبر السلطنه سمت معينى ندارد بعد از عزل مشير الدوله از صدارت كه وزارت علوم علاء الملك هم برهم مىخورد و وزارت علوم و اوقاف و مطبوعات بموجب قانون اساسى يكى از وزارتهاى هشتگانه ميگردد اين وزارت بمخبر السلطنه واگذار شده مردم از اين حسن انتخاب اظهار خرسندى مينمايند و ميگويند حالا وقت است كه پايه معارف در محور خود جارى شده به بدن بيجان معارف روحى دميده شود نگارنده هم از اين انتخاب خرسند هستم و با خستگى كه دارم مصمم ميشوم همه‌گونه مساعدت در كار معارف از رفيق شفيق خود بنمايم غافل از اينكه از وزارت علوم مخبر السلطنه هم خدمتى كه قابل ذكر باشد بمعارف نميشود و موانع بسيار در پيش خواهد آمد خلاصه هفت وزارتخانه مستقل تأسيس و هفت وزير مسئول باصول پارلمانى معين ميگردد بشرح ذيل :\r\nسلطان على خان يزدى وزير افخم وزير داخله - ميرزا ابو القاسم خان ناصر الملك همدانى وزير ماليه - كامران ميرزا نايب السلطنه وزير جنگ - ميرزا محمد عليخان علاء السلطنه وزير خارجه - مخبر السلطنه وزير علوم - عبد الحسين ميرزا فرمانفرما وزير عدليه ميرزا مهديخان كاشانى ملقب بوزير همايون وزير تجارت و فلاحت - ميرزا نظام الدينخان مهندس الممالك وزير فوايد عامه .\r\nاين هفت وزير مشغول كار ميشوند در صورتى كه هيچ تناسب فكرى و علمى و عملى با يكديگر ندارند كه بتوانند مسئوليت مشترك داشته باشند ناچار فتنه‌انگيزى و پارتىبازى شروع شده غلامحسينخان غفارى كه حاكم طهران و مقرب درگاه سلطان و همه‌كاره بوده و عزل مشير الدوله و تشكيل اين كابينه ناجور هم بدست او شده است خودى پيش انداخته در وزارت دربار كار صدارت مىكند ولى چند روز زيادتر طول نميكشد كه امين السلطان وارد شده وزارت داخله و رياست وزراء را تصرف مىكند سلطان على خان وزير دربار مىشود وزير مخصوص غلامحسينخان فقط حاكم طهران ميگردد و با بودن امين السلطان حناى او در دربار رنگى ندارد امين السلطان\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nروز دوم مسندنشينى خود وزرا را با وزير دربار سابق و لاحق يك جا جمع كرده با آنها همقسم مىشود كه باهم كار كنند و از يكديگر تخلف ننمايند در صورتى كه بديهى است كامران ميرزا هرگز با او رام نميشود و زير بار وى نميرود و هم از فرمانفرما نميتواند مطمئن بوده باشد .\r\nامين السلطان به كار مجلس و مجلسيان ميپردازد و جمعى از معممين مجلس را در مجلس خلوت خانه امين السلطنه كه با وى نسبت دارد در سه ساعت از شب گذشته ملاقات خصوصى مىكند و قلب آنها را بجانب خود جلب مينمايد و اين همان مجلس است كه از پيش نوشته شد كه مخفى نمانده و معممين مجلس خود را در نظر تندروان تطميع شده و خيانتكار بحكومت ملى معرفى مينمايند حاجى حسين آقا امين الضرب حاج آقا محمد معين التجار بوشهرى و حاج محمد اسمعيل تبريزى كه سه نفر نمايندهء تجار در مجلس هستند جزو طرفداران امين السلطان محسوب ميباشند جماعتى از نمايندگان كسبه هم با آنها موافقند رئيس مجلس صنيع الدوله بواسطه مخبر السلطنه با امين السلطان موافق است و جمعى هم با او هستند حاج سيد نصر اللّه سادات اخوى بارتباط سابق امين السلطان با آن سلسله از هواخواهان اوست و جمعى هم تابع وى ميباشند خلاصه چند دسته از دستجات مجلس كه از همه قويتر دسته آقا سيد عبد اللّه بهبهانى است به پول يا بخصوصيت و يا به صرف تبعيت همه طرفدار امين السلطان ميشوند بفاصله چند روز رشته اكثريت مجلس بدست امين السلطان ميآيد و امين السلطان بخصوصيت بسيار با آقا سيد عبد اللّه و حاجيها و معممين مجلس شورايملى را انگشترگردان خود قرار ميدهد فقط چند نفر از اشخاص تندرو در مجلس هستند كه با آمدن امين السلطان موافق نبوده اكنون هم با او مخالفند و به هيچ وسيله امين السلطان نميتواند آنها را با خود همراه نمايد اين چند نفر دسته كوچكى تشكيل داده بنام اقليت در مقابل اكثريت هنگفت مجلس عرض اندام مينمايند از جمله آنها است آقا سيد حسن تقىزاده وكيل آذربايجان تقىزاده جوانى است در حدود سى سال عالم بمقتضيات وقت و بالنسبه باخبر از اوضاع عالم و چون اين جمع بيغرض و ملت‌خواه شناخته شده‌اند هواخواهان مشروطيت\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nبا آنها همراه هستند ولى هرچه نفوذ امين السلطان در مجلس زياد مىشود كلمه اين جمع پست شده كار به جائى ميرسد كه ديگر نميگذارند تقىزاده و رفقاى او در مجلس نطق نمايند بلكه به شرحى كه خواهد آمد درصدد ميشوند تقىزاده را از مجلس خارج سيد حسن تقيزاده\r\nنمايند و موفق نميشوند امين السلطان تصور مىكند تعرض مجاهدين به او در ورود بايران بتحريك اين جمع بوده است اين حال امين السلطان نسبت بمجلس و اما حالش نسبت\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nبشاه امين السلطان تا چندى شاه را سرگرم مىكند باينكه من طورى رفتار ميكنم كه مجلسيان بيكار مانده عقب كار خود بروند ولى در ظاهر بايد با آنها همراهى كرد كه سر نخورند و بدست اكثريت از تندروان جلوگيرى نمود تا وقتى كه به مقصد برسيم ولى در قصه رحيمخان چليپانلو كه خواهد آمد شاه از او رنجيده شده ميفهمد زور مليون از تدبير امين السلطان بيشتر است از طرف ديگر هم مخالفين امين السلطان شهرت ميدهند شاه مخل مشروطيت است او را بايد خلع كرد و يكنفر از اطفال نابالغ خانواده سلطنت را پادشاه نمود و امين السلطان نايب السلطنه بوده باشد اينحرف بشاه ميرسد و بيشتر موجب تنفرش از امين السلطان ميگردد امين السلطان درصدد است نايب السلطنه را از وزارت جنگ فرمانفرما را از وزارت عدليه و وزير همايون را از وزارت تجارت خلع نمايد بميليون ميگويد اين سه نفر مخل كارند بشاه ميگويد ملت اينها را نميخواهد و با خود آنها اظهار خصوصيت مىكند اگرچه خلع فرمانفرما آسانتر از نايب السلطنه است و خلع وزير همايون از هردو آسانتر ولى چون فرمانفرما بتوسط اولاد و بستگان آقا سيد محمد و آقا سيد عبد اللّه كه آنها را تطميع نموده با خود همراه دارد و آقايان مزبور با او اظهار دوستى مينمايند و باسبابچينى بسيار خود را وزير عدليه ملى و هواخواه مشروطيت قلمداد مىكند و كاركنان او جزو كاركنان امين السلطان ميباشند از اين جهت امين السلطان دربارهء وى مسامحه مىكند كه موجب رنجش رفقايش از او نشود وزير همايون بمسخرگى طورى خود را بشاه نزديك كرده كه امين السلطان مجبور است از او ملاحظه داشته باشد اينست كه ميپردازد بخارج كردن كامران ميرزا از كابينه و خلع او از وزارت جنگ جرايد را واميدارد دنبال كنند مردم را بر ضد او تحريك مينمايد و همه را شاه خبردار شده بر كدورت خاطرش از وى افزوده مىشود امين السلطان با ناصر الملك وزير ماليه هم ميانه ندارد و او را از جنس خود نميداند و در كشمكش ديرينه كه با ميرزا عليخان امين الدوله داشته ناصر الملك را محرم و دوست دشمن خود ميشناخته ولى چون او عالم است و ملت هم به او اقبال دارد متعرض وى نميشود بلكه به ظاهر كمال خصوصيت را با او مينمايد ناصر الملك\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nاز امين السلطان وحشت دارد و ميكوشد بلكه او از وى نگران نباشد و او را مطيع صرف نسبت به خود بداند علاء السلطنه وزير خارجه با امين السلطان همراه است مهندس الممالك نوكر شخصى او است مخبر السلطنه تبعيت صرف از او دارد و دائما مشغول كارگشائى براى او است بحديكه به كارهاى وزارتى خودش هم نميرسد در اين صورت موى دماغ امين السلطان كامران ميرزا و فرمانفرما و وزير همايون هستند و ميكوشد آنها را دور كند تا چه اندازه موفق گردد .\r\nو اما قصه رحيمخان چليپانلو كه اشاره كرديم شرح مطلب اينستكه شاه از خود مقدارى تفنگ در آذربايجان دارد مينويسد كه آنها را بطهران بياورند روزيكه در تبريز تفنگها را حمل ميكنند مردم غيور تبريز مطلب را دانسته از حمل تفنگها جلوگيرى مينمايند بلكه آنها را ضبط كرده ميگويند اگر شاه مشروطه است دولت و ملت حافظ او است حاجت باسلحه شخصى ندارد و اگر مشروطه نيست ما او را بسلطنت مشروطه قبول كرده‌ايم غير از اين باشد او را نميشناسيم شاه از اينواقعه بينهايت نگران و متألم شده و بتوسط رحيمخان سردار نصرت كه از ملازمين مخصوص او است تدبيرى مىكند و آن اينست كه پسر رحيمخان در تبريز اغتشاش كند و گوشمالى بانجمن ايالتى تبريز بدهد پسر رحيمخان هم در تبريز بناى تاخت‌وتاز را ميگذارد اطراف شهر را مغشوش مىكند و يكى از اعضاى انجمن را گلوله زده ميكشد بعض ديگر هم كشته ميشوند مردم تبريز بهيجان آمده بازارها را ميبندند خبر بطهران رسيده وكلاى آذربايجان براى كشتگان تبريز سوگوارى مينمايند خلق در بهارستان جمع شده بازار طهران بسته مىشود و هيجان شديد گشته عاقبت شاه مجبور ميگردد پسر رحيمخان را در تبريز از رياست ايل معزول كند و خود رحيمخان را بجرم اينكه از طهران دستور العمل به پسرش داده است گرفتار و محبوس و مغلول نمايد تا مردم ساكت گردند اينواقعه بر شاه بسيار ناگوار است و زنجيرى كه به گردن رحيمخان گذارده مىشود مثل اينست كه به گردن شاه گذارده شده باشد امين السلطان هم در اين قضيه با ملت و مجلس همراهى مىكند غير از اين هم چاره ندارد و اين قضيه يكى از اسباب بزرگ ضديت شاه با مجلس و دلتنگى او از شخص امين السلطان شمرده مىشود .\r\n\r\n","description":"","footnote":"","page_name":" 128 ","page_number":136},
  {"content":"\r\n\r\n\r\nفصل سيزدهم شيخ نورى در حضرت عبد العظيم و وقايع ديگر\r\nيكى از كارهاى مهم كه مقارن ورود امين السلطان واقع مىشود رفتن شيخ فضل اللّه نوريست از طهران به حضرت عبد العظيم براى مخالفت با همكاران خود بعنوان مشروطه مشروعه‌خواهى و بموافقت شاه و درباريان مستبد شرح واقعه آنكه بعد از مأيوس شدن شيخ فضل اللّه از موافقت نمودن آقا سيد عبد اللّه و آقا سيد محمد با او از طرف حوزه مركزى استبدادى يعنى از دربار مأمور مىشود كار را يكطرفى كرده جمعى از اهل علم را بغمخوارى اسلام با خود به حضرت عبد العظيم برده آنجا بماند و مردم را بسوى خود بخواند بلكه باينوسيله روى دل عوام را از مجلس و مشروطه برگرداند اينست كه با حاج ميرزا حسن آقاى تبريزى كه اكنون در طهران است و آقا سيد احمد طباطبائى كه مخالف سياست برادر خود مىباشد و جمعى از درجه دوم روحانيان و پيشنمازها و معدودى از طلاب بزاويه مقدسه رفته آنجا اقامت مينمايند و بتوسط وزير مخصوص از پولى كه شاه ببانك روس حواله نموده مبلغ هنگفتى به مصرف اين كار ميرسد اين جمع با جمعى از مفتخواران و سورچرانان طهران چند ماه در حضرت عبد العظيم ميمانند و بهر يك از متوقفين آنجا شهريه معين به قدر كفاف براى خودشان و براى خانوادهايشان داده مىشود يعنى همه را شيخ ميدهد و از هركجا بايد بگيرد ميگيرد شبها و روزهاى جمعه در همان خانه كه منزل دارند شيخ منبر ميرود و موعظه مىكند مردم شهرى آنجا جمع ميشوند شيخ قرآن بدست گرفته قسم مىخورد كه من قصدى غير از خدمت بشرع ندارم اين مجلس كه دائر شده مشروع نيست و اين قانون مخالف شرع اسلام است رفته‌رفته كارش بالا گرفته يكدستگاه مطبعه سنگى از طهران به حضرت عبد العظيم مىبرند و بمديرى حاج شيخ مهدى عبد الرب‌آبادى قزوينى كه از اصحاب شيخ است و در زمان\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nناصر الدينشاه و اعتماد السلطنه در كار مطبوعات دخالت داشته روزنامه‌ئى چاپ ميكنند در اين روزنامه بدگوئى بسيار از مجلس و مجلس‌خواهان مشروطه و مشروطه‌طلبان مىشود و آن اوراق در طهران و ديگر بلاد ايران منتشر ميگردد كاركنان حوزه مزبور در حضرت عبد العظيم گاهى بعضى از مشروطه‌خواهان معروف را كه به زيارت ميروند گرفته آزار ميرسانند در آخر شبها گاهى بعضى از رجال دولت ميروند محرمانه شيخ را ديده دستور العمل ميدهند و برميگردند بعد از چندى كه شيخ و اتباعش در حضرت عبد العظيم ميمانند از روى مصلحت آقا سيد عبد اللّه و آقا سيد محمد و صدر العلماء و بعض ديگر از آقايان روحانيان شبانه ميروند كه او را برگردانند صحبت بسيار ميدارند و قرار مىشود شيخ تأملى كرده و جواب بدهد و بديهى است بىاجازهء شاه و كاركنان او نميتواند جواب بدهد آقايان بيرون ميآيند و بمحض بيرون آمدن آنها در نصف شب بعضى از رجال دولت كه در درشگه‌هاى خود در خيابان منتظرند وارد شده با شيخ خلوت مينمايند و نتيجه اين مىشود كه شيخ بمراجعت به شهر راضى نگردد شيخ هم بآقايان جواب منفى ميدهد اما در شهر طهران عموما از اين رفتار شيخ ناراضى هستند و او را ملامت ميكنند خاصه كه معروف شده شيخ دوازده هزار تومان ببانك روسى بدهكار بوده كسان شاه سندش را از بانك گرفته به او رد كرده‌اند معلوم است شيخ در اين سفر و اينحركت با اينكه مرد عاقلى است و ميداند مشگل است كارش پيشرفت كند تا يك استفاده بزرگ نكرده باشد اقدام نميكند در مدت اقامت او در حضرت عبد العظيم تمام حوزه استبدادى از مكلا و معمم با او همراهى دارند سيد محمد يزدى و امثال او از قول بابيها كاغذ مينويسند از مشروطه تمجيد ميكنند و آن نوشتجات را در حضرت عبد العظيم منتشر ساخته از آنجا به شهر طهران آورده شهرت ميدهند كه مشروطه خواهان نوشته‌اند و هريك آنها از هرگونه تشبث براى بدنام ساختن آزاديخواهان دريغ نميدارند .\r\nدر اين تابستان آقا سيد عبد اللّه در دزآشوب شمران دستگاه مفصلى برپا نموده اسباب رياستى مانند يكى از اعيان معتبر فراهم كرده تلفن مخصوص از خانه شهريش\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nبه آنجا كشيده اغلب رجال دولت با او آمدوشد دارند حتى كسانى كه شبانه در حضرت عبد العظيم با حريف و مخالف او در رازونيازند .\r\nامين السلطان در ييلاق قيطريه است و با آقا سيد عبد اللّه كمال ارتباط را دارد و به ظاهر در تمام كارها با او مشورت مىكند ولى در باطن بملاحظه درباريان توجهى هم بشيخ در حضرت عبد العظيم مينمايد تا دو طرف را نگاهداشته باشد بالجمله كشمكش ميان آقا سيد عبد اللّه و شيخ فضل اللّه در اين تابستان باينصورت است و دستگاه سور هردو حريف در كمال خوبى دائر مىباشد يكى باسم مجلس‌خواهى و موافقت با مشروطه و ديگرى بنام مجلس‌نخواهى و مخالفت با مشروطه كم‌كم روزنامه شيخ فضل اللّه بعضى از مقدسين كسبه را متزلزل ميسازد و نزديك است قسمهاى به قرآن او را در مخالف بودن مشروطه با اسلام باور نمايند اينست كه در بازار بعضى از مستبدين بعنوان ديندارى از او حمايت ميكنند و بعضى درصدد هستند پولى ببازاريان بدهند كه بازار بسته شود مردم تعطيل عمومى كرده به حضرت عبد العظيم بروند و بشيخ مساعدت نمايند در اينحال انجمن اصناف از وزراء و علماء و وكلاء و تجار و كسبه دعوت مينمايد و عنوان مىكند كار شيخ و توقف او را در حضرت عبد العظيم چه بايد كرد و بعلماء اصرار مينمايد كه بهر صورت ممكن است او را از حضرت عبد العظيم به شهر بياورند تا موجب فسادى نشود در اين مجلس نگارنده نطقى مىكند كه موجب ملالت خاطر رؤساى روحانى آن مجلس ميگردد ولى چون حق گفته شده از رنجش كسى باك ندارم و آن سخن اينست آقايان شيخ فضل اللّه نه با مجلس مخالف است و نه با مشروطه طرف نه با قانون اساسى ضد و نه دلش به حال مذهب سوخته است بلكه حرف او با همكاران محترمش مىباشد كه به او اعتنائى ندارند و او را مرده فرض كرده‌اند شيخ ميگويد من دعوى برترى بر شما داشتم نشد راضى شدم با شما همسر باشم صورت نگرفت حالا بكوچكى كردن از شما راضى شده‌ام و باز شما مرا ببازى نميگيريد آخر منهم از جنس شما و همكار شمايم روى آن مسند كه نشسته‌ايد قدرى جمعتر بنشينيد تا منهم زير دست شما بنشينم بعضى كه از حقيقت امر خبردار هستند مسرورند ولى رؤساى آقايان مخصوصا آقا سيد عبد اللّه\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nبهبهانى بينهايت دلتنگ شده از جا برخاسته ميگويد ما را اينجا آورده‌اند كه ناسزا بشنويم و روانه شد ، مجلس برهم مىخورد .\r\nاما اين مذاكره دو فائده بزرگ ميدهد يكى آنكه آقايان ميفهمند اصل مطلب بر اهلش پوشيده نيست و ديگر آنكه مردم ميفهمند حرف شيخ فضل اللّه شخصى است و بغمخوارى دين و مذهب مربوط نميباشد لهذا از بستن بازار و رفتن به حضرت عبد العظيم خوددارى مينمايند و محركين شيخ از گرفتن نتيجه كه برهمزدن اساس مشروطه باشد تا يك اندازه مأيوس ميگردند .\r\nدر اين ايام اكراد سرحد ساوجبلاغ بناى تاخت‌وتاز را ميگذارند و اسمش اين است كه دولت عثمانى به خاك ايران تجاوز نموده است اما اين مطلب دنباله قصهء تفنگهاى شاه در تبريز است كه ضبط مليون شده و شاه اسباب اغتشاش را در تمام آذربايجان خصوص در سرحدات فراهم آورده است و ميخواهد به اين بهانه استعداد جنگى تبريز را كه ملتيان در تصرف خود دارند بعنوان مدافعه با اكراد از چنگ آنها بيرون بياورد نه اينست كه كشمكش ما بين دولت ايرانى و عثمانى در ميان نباشد خير كشمكش بر سر اراضى متنازع فيه سالها طول كشيده است و در اينوقت سياست استبدادى چندى در استانبول و نظير آن در دربار محمد عليشاه اقتضا كرده است كه حواس مشروطه خواهان جمع نبوده باشد و شدت يافتن مسائل اختلافى سرحدى با سياستهاى مزبور مربوط مىباشد و نتيجه هم گرفته شده است زيرا كه تعديات اكراد عثمانى در سرحدات آذربايجان مدتى حواس مجلس و وزراء را مختل كرده امين السلطان اتابك اعظم در مقام بيرون كردن فرمانفرما از كابينه عنوان مىكند كه نظام الملك از عهدهء حكومت آذربايجان برنميآيد و آنجا حاكم نظامى ميخواهد و لابد بايد فرمانفرما برود هرچه فرمانفرما بتوسط آقايان رفقاى خود خواست طفره زده باشد نشد و بالاخره در موقعى كه خبر وقوع قتل و غارت بسيار در سرحد رسيد فرمانفرما را حكومت آذربايجان داده روانه كرد و از شر او خلاص شد يا آذربايجان را بشر او گرفتار ساخت اينجا است كه فرمانفرما در مجلس شوراى ملى در موقعى كه او را برفتن آذربايجان تشويق\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nمينمايند گريه مىكند و اظهار وطن‌پرستى مينمايد تا آنجا چه بكند خلاصه اتابك اعظم در ظاهر با مجلس همراهى مىكند نوشتجات مجلس را بر خلاف سابق بىجواب نميگذارد و روزى چندين كاغذ در جواب مطالب مجلس مينويسد و سخت به كار چسبيده است بمجلس ميگويد من براى خدمت بملت و پيشرفت كار مجلس حاضرم و روز و شب با شاه معارضه دارم بشاه ميگويد برهم زدن مجلس راه دارد من در ظاهر بايد كمال همراهى را با مجلسيان بكنم و آنها را از خود راضى نگاه بدارم كه با من طرف نشده مرا از كار نيندازند و ورق سفيد و سياه نكشند و در ضمن بايد بعضى از وكلا را با خود همراه كنم و دستهء صحيحى درست نمايم انجمنها را رو به خود بنمايم و مردم را از بابت كارها كه دارند آسوده كنم آنوقت خود مردم بالطبع كارى با مجلس نخواهند داشت منصرف ميگردند و كار مجلس سست شده خودش بتدريج تحليل ميرود شاه هم چند روزى تأمل مىكند يكوقت حادثه‌ئى روى ميدهد كه ملت و مجلس باتابك اعظم فشار ميآورند و از او اقدام ميخواهند و آن كار بر خلاف ميل شاه است اتابك هم مجبور مىشود با ملت همراهى كند و آنوقت شاه مكدر شده او را در فشار ميگذارد مختصر آنكه امين السلطان در ميان دو فشار بزرگ واقع شده و چون قدرى طول كشيده است ديگر شاه فريب او را نخورده و از او مساعدت جدى و عاجل ميخواهد او هم مجبور است اندكى از طرف ملت كوتاه بياورد كه از فشار آنطرف آسوده گردد بمحض اينكه يكقدم بجانب ميل شاه ميگذارد صداى ملتيان بلند شده او را با بدگوئى و بدنويسى چنان مضطرب ميسازند كه راه رفتن خود را فراموش مىكند چيزى كه اسباب اميدوارى او است رفاقت با آقا سيد عبد اللّه است و موافقت رئيس مجلس و بعضى از وزراء با او و در دست داشتن اكثريت مجلس تا اين دو فشار عاقبت با او چه كند .\r\nامين السلطان سه ماه ربيع الاول و ربيع الثانى و جمادى الاولى را به اين ترتيب ميگذراند و ميخواهد باور نمايد كه ميتواند در ميان اين دو فشار خود را نگاهدارى كند يا مجلس و شاه را باهم راه ببرد .\r\nامين السلطان تصور مىكند اگر كامران ميرزا را از كابينه بيرون كند و وزير\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nجنگى كه موافقت با او داشته باشد برگزيند به دو جهت فايده ميبرد يكى دورى از شر وزير جنگ معزول و ديگر استفاده نمودن از مساعدت وزير منصوب و بدست داشتن رشتهء امور نظامى اينست كه تمام قوه خود را صرف معزول كردن كامران ميرزا مينمايد در صورتى كه شاه راضى باينكار نيست كه قوهء نظامى از اختيار او خارج گردد از امين السلطان و هركس را كه او بوزارت جنگ انتخاب كند اطمينان ندارد پس به اين ملاحظه كار امين السلطان سخت است و شايد درجه سختى آن را هم او خود درست احساس نمينمايد .\r\nاوايل جمادى الثانيه يكروز با مخبر السلطنه صحبت ميدارم كه من كار اتابك را صحيح نميدانم و عاقبت خوش براى او نيست زيرا امكان ندارد در ميان اين دو فشار جان بسلامت درببرد و لابد از يكطرف و يا از هردو طرف خواهد خورد مخبر السلطنه ميگويد چه ضرر دارد ملاقاتى از او بنمائيد و حضورا صحبت داشته خير و صلاح او را بگوئيد ميگويم مضايقه ندارم قرار ميدهيم شبى باهم بقيطريه رفته او را ملاقات نمائيم ميرويم و سه نفرى صحبت طولانى ميداريم نگارنده ميگويد كار شما را خوش نميبينم اين ترتيب كار سرحدات اين اوضاع حضرت عبد العظيم و شيخ فضل اللّه اين وضع مجلس اين وضع دربار آن نامساعدتى شاه آن مخالفت كامران ميرزا اين بدگمانى فوق العاده تندروان ملت از شما اين پيشرفت نكردن كارها عاقبت اين كار چه خواهد شد ميگويد نقلى ندارد من هنوز كيفهاى سفرى خود را باز نكرده‌ام و خيال سفر هندوستان دارم حركت كرده ميروم و هر كار ميخواهند بكنند ميگويم گمان نميكنم بشما فرصت بدهند بانجام اين خيال موفق گرديد بهتر اين است كه اگر راستى از عهدهء كار برنميآئيد جان خود را از خطر نجات داده در خانه خود بنشينيد و مردم را هم از معطلى و نگرانى خلاص كنيد بلكه بتوانند چاره‌ئى بروزگار خود بنمايند مخبر السلطنه ميگويد راستى من هم خسته شده‌ام اگر حقيقة شما خيال استعفاء نداريد من از وزارت علوم استعفاء خواهم داد و گوشه‌ئى به خيال خود مينشينم باز نگارنده ميگويد بعضى از ملتيان از من خواسته‌اند اينحرف را بشما بگويم زياده از يك هفته فرصت نداريد يا كار را يكطرفى كنيد و يا استعفاء\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nبدهيد جواب ميدهد باز بشما كه يك هفته مهلت ميدهيد بهاء الواعظين از جانب بعضى از طلاب آمده بود و ميگفت دو روز زيادتر مهلت نداريد من او را فرستادم نزد آقا سيد عبد اللّه بلكه او بتواند از طلاب جلوگيرى نمايد خلاصه امين السلطان حرفهاى من و مخبر السلطنه را گوش داده در ظاهر تصديق مىكند و ميگذرد فرداى آنشب شرح گذارش با امين السلطان را براى رفقا نقل كرده ميگويم گمان ندارم از اين شخص كارى ساخته شود وضع او را طورى ميبينم كه نه ميتواند كار بكند و نه ميتواند استعفاء بدهد ديگر تا چه پيش آيد .\r\nچند روز از اين مقدمه ميگذرد قصه جشن سال اول مجلس شوراى ملى پيش ميآيد و ملتيان اقدام فوق العاده كرده در فضاى نگارستان و در خود بهارستان تدارك جشنى كه مانند آن را كسى در خاطر ندارد ميبينند در اطراف فضاى نگارستان يا ( جلوخان مجلس ) غرفهاى عالى ميبندند مدارس ملى هريك غرفه مخصوص دارند شاگردان مدارس همه با لباسهاى يكرنگ حاضر ميشوند چهار مدرسه متعلق بنگارنده در مدرسه سادات جمع شده و سرود ملى معروف را كه هم‌آنروز ساخته‌ام و شعر ترجيعش اينست :\r\n اى جوانان وطن موسم آزادى ما است * روز عيش و طرب و خرم شادى ما است \r\nميخوانند و ببهارستان ورود مينمايند و هيجانى در خلق پديد ميگردد سه روز و سه شب اين جشن ملى طول كشيده جمعى از وطنخواهان راتق و فاتق هستند و استفادهء مادى نيز مينمايند ملل متنوعه از گبر و نصارى و يهود همه شامل اين جشن ميشوند و هريك تدارك فوق العاده ميبينند ترتيب اين جشن كه در واقع از جشنهاى بزرگ ملى بشمار است البته بر حوزه مركزى استبدادى بسى ناگوار مىباشد و هم در حضرت عبد العظيم تأثير نيكو نمينمايد زيرا كه شيخ و اتباعش پيرايه‌ها بر آن بسته ميگويند مشتمل بر اعمال نامشروع و منهيات شرعى بوده است در روز اول جشن انجمنهاى ملى به صورت اجتماع حركت كرده ميروند بتكيه دولت بر سر نعش مظفر الدينشاه براى ترحيم در اعطاى مشروطه و تبريك محمد عليشاه در ابقاى آن‌كه تشويقى از او شده باشد در ايام جشن مردم با كمال متانت و آرامى رفتار ميكنند صدائى از كسى بلند نميشود بطوريكه موجب\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nحيرت خودى و بيگانه ميگردد بالجمله جشن ميگذرد و تظاهراتى مخصوصا از آقايان آقا سيد عبد اللّه و آقا سيد محمد كه در پرده‌هاى الوان آتش‌بازى پهلوى زنده باد محمد عليشاه زنده باد سيدين سندين هم ديده و بر حسدها افزوده مىشود پس از انقضاى جشن باز مجلس به همان كارها كه ميكرده مشغول مىشود مخالفين هم بر هر اقدامى كه بر ضد آن مينموده‌اند ميافزايند .\r\nماه جمادى الثانيه 1325 تمام مىشود و اشتغال به كار جشن اندكى خيالات تندروان را دربارهء امين السلطان عقب مياندازد جشن كه تمام مىشود ميبينند باز از طرف مستبدين نغمه مخالف مشروطه خوانده مىشود همه را بامين السلطان نسبت ميدهند مخصوصا كه طرفداران شاه ميگويند او با مجلس همراه است و امين السلطان مانع مىباشد و اين سخن از روى اشتهاريست كه برعكس اين قضيه حاصل شده است و بهر حال نواختن ساز مخالفت با اتابك دوباره آغاز ميگردد تا بكجا منتهى گردد بديهى است كه شاه و امين السلطان هردو با اين مجلس و مشروطه مخالفند ولى هريك بسببى عليحده و هم مسلم است كه مخالفت شاه محكمتر و اساسىتر است از مخالفت امين السلطان .\r\nبالجمله نگارنده در اين ايام به خيال تأسيس روزنامه‌ئى افتاده با انجمن اصناف صحبت ميدارم و بدستيارى آقا سيد مصطفىنام از نمايندگان اصناف در مجلس روزنامه‌ئى موسوم بانجمن اصناف داير مينمائيم زحمت نگارش اين روزنامه هم مزيد زحمات من مىشود بعد از چند نمره نام آن را بامداد ميگذارم و كار ادارهء آن را بغلامعليخان قاجار كه در كار مدارس در جلد اول اين كتاب نام برده شده واگذار مينمايم نميدانم چند شماره طبع مىشود و بكجا خواهد كشيد .\r\nاوائل ماه رجب يكروز در انجمن اصناف كميسيونى منعقد مىشود در خصوص خيالات امين السلطان صحبت ميدارند و تصور ميكنند آنچه فساد ديده مىشود از اوست و حاضر شده است مجلس را برهم بزند در نتيجه مذاكرات شرحى بامين السلطان مينويسند و از نگارنده تقاضا ميكنند واسطهء ابلاغ آن باشم و حضورا هم با وى صحبت\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nبدارم شب اين روز بقيطريه باغ ييلاقى امين السلطان ميروم امين السلطان با جمعى از نمايندگان مجلس از رؤساى تجار در مذاكره استقراضى است كه ميخواهند براى دولت از خارجه بكنند نوبت ملاقات به من ميرسد كاغذ انجمن را مىدهم ميخواند و ميگويد از من چه ميخواهند در صورتى كه شاه همراهى نميكند از من هم زياده بر اين ساخته نيست ميگويم گردونه مملكت بايد روى هشت چرخ متساوى بگردد حالا يكى از همه بزرگتر است و يكى شكسته و يكى از كار افتاده البته اين ارابه حركت نميكند ميپرسد چه بايد كرد جواب مىدهم بيملاحظه بگويم ميگويد بلى ميگويم هر هشت را بايد كنار گذارده هشت چرخ يك اندازه نوساز كاركن زير اين ارابه بايد گذارد تا حركت مرحوم مستوفى الممالك\r\nنمايد جواب ميدهد چند روز است كامران ميرزا از وزارت جنگ استعفا داده يكنفر را كه محل اطمينان باشد ميخواهم پيدا كنم بجاى او بگذارم به زحمت اين يكنفر را پيدا كرده‌ام و اشاره مىكند بمستوفى الممالك « 1 » كه آنجا قدم مىزند شما هشت نفر از كجا پيدا خواهيد كرد ميگويم چون شما در پاركهاى بزرگ عقب آنها ميگرديد اينست كه پيدا نميكنيد اگر از آنجا تجاوز كنيد بجاى هشت نفر هشتاد نفر پيدا خواهيد كرد حالا جواب كاغذ انجمن را بدهيد ميگويد جواب اينست كه مانع پيشرفت مشروطه و قانون\r\n\r\n\r\n","description":"","footnote":"\r\n( 1 ) مستوفى الممالك ميرزا حسنخان پسر ميرزا يوسف مستوفى الممالك آشتيانى است كه مدتى صدراعظم ايران بوده و اين جوان بعد از سالها توقف در اروپا تازه بايران آمده شخص محترم وطن‌دوستى است .\r\n","page_name":" 137 ","page_number":145},
  {"content":"\r\n\r\nشاه است و مرا هم نزد او متهم كرده‌اند اينست كه از من كارى پيشرفت نميكند ميگويم بنويسيد ميگويد مينويسم جواب را بفلانى داده‌ام قبول كرده برميخيزم و هنگام خارج شدن به او ميگويم جان شما در خطر است ميگويد خدا حفظ مينمايد بيرون ميآيم مخبر السلطنه و وكيل السلطنه برادر امين السلطان را آنجا ملاقات كرده به آنها نصيحت ميكنم مگذاريد وضع اينطور بماند كه ايندرجه بدگمانى مردم باتابك اعظم عاقبت خوش ندارد .\r\nخلاصه صورت مجلس شب را فرداى آن شب در حوزه اساسى انجمن نقل مينمايم ميپرسند شما خود چه استنباط كرديد ميگويم من از او مأيوس هستم چند روز از اين مقدمه ميگذرد در انجمن آذربايجان بدگوئى زياد از امين السلطان ميكنند جمعى كثير از آنها ببهارستان رفته در مجلس بر ضد امين السلطان دادوفرياد مينمايند .\r\nدو سه روز بعد باز يكشب در بهارستان مردم بر ضد امين السلطان سخت هيجان مينمايند شاهزاده يحيى ميرزا كه جوانى غيور و وطن‌خواه است از تندروان ميرود بالاى بلندى و ميگويد اى ملت تمام خرابى كار شما از ميرزا على اصغر خان امين السلطان است اگر مشروطه و آزادى ميخواهيد بايد دفع شر او را بنمائيد و بديهى است اين تحريك هم از انجمن آذربايجانست كه آقا سيد حسن تقىزاده مدير آن مىباشد و بر ضديت با امين السلطان ثابت‌قدم مانده در مجلس هم طرفداران امين السلطان براى او فرصت و احترامى باقى نگذارده‌اند اين مطالب هم بامين السلطان ميرسد و باز همه را بازى فرض نموده بىاعتنائى مينمايد اما ديگر جرئت بمجلس آمدن ندارد و تنها ارتباط محكم با آقا سيد عبد اللّه را براى خود كافى ميداند .\r\nيكروز مخبر السلطنه مرا دعوت مىكند و ميگويد امين السلطان ما را سرگردان دارد ميگويم بلى اعتقادش اين است اگر آقا سيد عبد اللّه را داشته باشد ملت را دارد در صورتى كه همين اختلاط فوق العاده او با آقا سيد عبد اللّه او را تمام خواهد كرد رفيق عزيز من شما چرا آبروى خود را حفظ نميكنيد امين السلطان از ميان ميرود و شما هم بتبعيت او با كمال بدنامى خواهيد رفت حالا تا وقت باقى است استعفا بدهيد كه ملت استقلال\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nرأى در شما ببيند بلكه آبروى چندين ساله را حفظ كرده باشيد ميگويد قسم خورده‌ام با او مخالفت نكنم ميگويم امين السلطان هم با كامران ميرزا قسم خورده بود كه باهم بسازند چه شد كه دو روز بعد از قسم خوردن در حضور خود من از او بدگوئى ميكرد و در مخالفت او ايستاد تا از ميان برداشتش وقتى شما بايد با او همراه باشيد كه او هم حفظ آبروى رفقاى خود را بكند ميگويد حالا خيالى كرده‌ايم كه فردا وزراء اجماحا برويم نزد شاه حرف را پوست‌كنده و بىپرده بزنيم عريضه‌ئى هم نوشته‌ايم بدهيم اگر جواب مساعد داد و دانستيم با او ميتوانيم برآئيم و با مجلس همراه باشيم دستخطى بگيريم و شروع به كار كنيم و اگر نشد و شاه واقعا همراه نيست همه استعفا بدهيم و قطع بدانيد اگر آنها استعفاء ندادند شخص من خارج خواهم شد مخبر السلطنه صورت عريضه‌ئى كه وزراء بشاه نوشته‌اند ميدهد نگارنده ملاحظه مىكند و جزئى جرح و تعديل بنظرم رسيده ميگويم يادداشت مىكند و ميگويد اگر دستخط موافق گرفتيم روز شنبه بيائيم بمجلس يا خير ميگويم خير ميگويد چرا جواب مىدهم زيرا كه براى اتابك آمدن بمجلس خطر دارد ميگويد با وجود آوردن دستخط موافق ميگويم عجبا دستخط را كه نميتواند به پيشانى خود بچسباند و يا جار بزند و بياورد لابد در مجلس نشان خواهد و پيش از نشان دادن دستخط براى او خطر هست ميگويد پس چه كنيم ميگويم روز شنبه شميران در باغ خودم هستم اگر دستخط مساعد گرفتيد شما خودتان زودتر بيائيد مرا ملاقات كنيد باهم به شهر آمده مطلب را كه اتابك با شاه كار خود را تمام كرده است ببعضى از انجمنها كه مورد ملاحظه‌اند حالى ميكنيم آنوقت اگر صلاح شد خودش بيايد به شهر و بمجلس و گرنه وزراء بيايند و دستخط را بياورند و اتابك بعد از رفع غائله و حصول اطمينان بمجلس بيايد قرار بر همين مىشود و ميگذرد اينواقعه روز جمعه نوزدهم رجب هزار و سيصد و بيست و پنج ( 1325 ) است .\r\nروز شنبه نگارنده ميرود بشمران و تا دو ساعت بغروب مانده انتظار مخبر السلطنه را ميكشم نميآيد ناچار روانه شهر شده ميسپارم اگر آمد بگوئيد به شهر آمده من در خانه خود انتظار او را دارم بعد معلوم مىشود اتابك و وزراء تا يكساعت بغروب مانده در\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nسلطنت‌آباد با شاه در كشمكش بوده‌اند و بالاخره دستخط را آنطور كه مايل بوده از شاه گرفته‌اند ديگر وقت نشده است مخبر السلطنه مرا ملاقات كند امين السلطان آقا سيد عبد اللّه را بر گرفتن دستخط موافق آگاه كرده او هم با نهايت غرور ميگويد برويد بمجلس منهم الان خواهم آمد امين السلطان با وزراى خود بمجلس وارد مىشود آقا سيد عبد اللّه هم ميرسد اتابك دستخط شاه را كه مشتمل بر اظهار همراهى با مجلس است و اختيار تام دادن بوزراى مسئول ميخواند در اينحال دستخط ديگر از شاه ميآورند باتابك ميدهند خودش ميخواند بىآنكه ديگرى بر مضمون آن آگاه گردد نيم ساعت از شب گذشته مجلس ختم مىشود و چون هيجان و همهمه در مردم زياد است امين السلطان دست آقا سيد عبد اللّه را گرفته ميگويد برويم بالاخانه قدرى صحبت بداريم به خيال اينكه مردم متفرق شوند و خلوت گردد و البته خالى از اضطراب نبوده اين دو نفر كه بالا ميروند امام جمعه كه طرف بىاعتنائى آقا سيد عبد اللّه است دلتنگ مىشود و آقا سيد محمد را نميگذارد همراه آنها برود در باغ طرف شمال بهارستان گوشه‌ئى مينشينند صحبت بدارند آقا سيد عبد اللّه ميفرستد عقب آقا سيد محمد - امام جمعه نميخواهد تنها بماند او را مانع مىشود كه برود و چون آدم كم‌ظرفى است جواب فرستاده آقا سيد عبد اللّه را ميگويد حالا آقا با يار غارش خلوت كرده است ما را چه كار دارد يكساعت از شب ميگذرد امين السلطان و آقا سيد عبد اللّه از عمارت پائين ميآيند كه روانه شوند كالسگه آقا سيد عبد اللّه را بر خلاف رسم داخل بهارستان ميآورند آقا سيد عبد اللّه كالسگه‌اش دم پله عمارت حاضر است ولى چون اتابك متوحش است همراه او ميآيد كه او را بيرون در بهارستان بكالسگه نشانيده روانه كند و بعد بكالسگه خود سوار شود اتفاقا كالسگه اتابك را ده قدم از در دور تر نگاهداشته‌اند اتابك و آقا سيد عبد اللّه از در بيرون ميآيند جمعى هم پشت سر آنها هستند بيرون در سيدى ميآيد پهلوى آقا سيد عبد اللّه از او تقاضائى كرده آقا سيد عبد اللّه را مشغول مينمايد و از طرفى ديگر مشتى خاك به هوا ميپاشند حواس امين السلطان متفرق مىشود كه صداى ششلول بلند شده چند تير پىدرپى به او مىخورد\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nو روى زمين افتاده فورا جان ميدهد مردم فرار مينمايند و آقا سيد عبد اللّه غش كرده روى زمين ميافتد وزراء هريك از راهى ميروند نعش امين السلطان را در كالسگه انداخته بخانه‌اش مىبرند ميشويند و فردا شب او را شبانه بىاطلاع كسى بقم فرستاده آنجا مدفون ميگردد .\r\n\r\n","description":"","footnote":"","page_name":" 141 ","page_number":149},
  {"content":"\r\n\r\n\r\nفصل چهاردهم وقايع بعد از قتل امين السلطان\r\nعباس آقاى صراف تبريزى كه جزو انجمن فدائيان داراى نمره چهل و يك بوده با دستيارانش فرار ميكنند عباس آقا از كنار جلوخان بهارستان طرف شمال فرار ميكرده درب خانه مشار الدوله شيرازى كه در فضاى جلوخان است از او جلوگيرى ميكنند بىآنكه بدانند او قاتل است بلكه او ميدويده و معين حضور آدم اتابك در عقب سر فرياد و فغان ميكرده كه آقا را كشتند و او به خانه وزير مخصوص ميرفته كه او را خبردار كند اشخاصى كه از عباس آقا جلوگيرى مينمايند تصور ميكنند كسى فرياد مىزند اين شخص را كه فرار مىكند بگيريد از اين جهت آن دو سه نفر بر او سر راه ميگيرند عباس آقا هم تصور مىكند فرياد و فغان عقب سر براى گرفتن او است پيش رو هم ميبيند دو سه نفر ميآيند او را بگيرند در اين صورت از حيات خويش مأيوس شده يك تير در دهان خود خالى مىكند و همانجا بر زمين افتاده جان ميدهد و ششلول او بدست نوكرهاى مشار الدوله ميافتد مىبرند زير خاك پنهان ميكنند و بعدها مشار الدوله مطلع شده ششلول را از نوكرش گرفته بصنيع الدوله رئيس مجلس ميدهد و در مجلس ضبط ميگردد و نعش عباس آقا را پليس برداشته باداره نظميه مىبرند از آنجا بمجلس ميآورند ظهر يكشنبه نگارنده بمجلس رفته ميبيند علماء و وكلاء همه هستند نعش عباس آقا را هم ميبينم پاى ديوار عمارت مجلس در باغ طرف شمال گذارده شده دكتر آورده ببينند آيا خود كشى كرده يا كسى او را كشته است و تصديق مىشود كه خودكشى نموده بالاخره نعش را مىبرند در قبرستان مختار السلطنه دفن مينمايند تندروان از مشروطه‌خواهان قاتل را تجليل ميكنند و از رفتار اداره نظميه كه نعش را شبانه دفن كرده دلتنگ ميباشند\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nخاصه كه محل دفن را هم اداره نظميه نشان نميدهد اينست كه روز دوشنبه بيست و دويم هيجانى كرده ميخواهند بر اجلال السلطنه رئيس نظميه حمله بياورند چون اجلال السلطنه از دوستان نگارنده است از من استمداد مىكند منهم ميروم به منزل او و نمايندگان انجمنها را ساكت كرده پس از تحقيق كه در دفن‌وكفن او كوتاهى نشده برئيس نظميه ميگويم در اين صورت چه ضرر دارد كه قبر او را نشان بدهيد هرچه شما زيادتر انكار كنيد بر بدگمانى و اصرار آنها افزوده مىشود محل قبر را نشان ميدهند و غسال شهادت ميدهد كه او را غسل داده كفن كرده و دفن نموده است آنگاه مردم آرام شده سر قبر او علامتى ميگذارند و ميگذرد از آنطرف براى امين السلطان مجلس ختم علنى نميگذارند بعضى بفاتحه‌خوانى به منزل او ميروند ولى مجلس فاتحه‌خوانى رسمى نيست به دو سبب يكى آنكه بجرم نامساعدتى با ملت كشته شده و روى دل مشروطه‌خواهان كه امروز ملت خوانده ميشوند از او منحرف است و كسان او اطمينان ندارند اگر ختم بگيرند يا نعش او را علنى و با اسباب ظاهرى بلند كنند مردم همراهى نمايند ديگر از طرف شاه اطمينان بهمراهى با خودشان ندارند خبر هيجان ملت هم در پيدا كردن قبر قاتل اتابك البته بر توهمات آنها افزوده از اينرو هرچه مىتوانند بكوتاهى ميپردازند و خود نمائى نميكنند و اما شرح‌حال عباس آقا اين جوان بيست و سه سال تقريبا از عمرش گذشته جوان معقول آرامى بود هيچوقت از وى شرارتى ديده نشده در كار مشروطه‌خواهى شورى داشت و اغلب روزها در بهارستان با چند نفر از رفقاى خود گردش ميكرد همين كه در مجمع رفقايش قرعه ميكشند براى اقدام بكشتن امين السلطان قرعه بنام او در ميآيد او هم براى انجام اينخدمت حاضر مىشود روزى ميرود بعكاسخانه عبد اللّه ميرزاى عكاس عكس برميدارد و بروسى خان شاگرد عبد اللّه ميرزا ميگويد اين عكس را ارزان نفروش زيرا طالب زياد خواهد داشت روسى خان مقصود او را نميفهمد روزها ميرفته است مشق تيراندازى با رولور ميكرده كه خوب مسلط شود روز پيش از اين واقعه بحمام ميرود خود را پاك و پاكيزه مىكند و مهياى انجام مقصود ميگردد عباس آقا امر معاشش منظم بوده عيال و اولادى ندارد خانه و زندگانيش مرتب و دارائى مختصرى هم\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nداشت و دليلى ندارد كه اين اقدام او را حمل بر غرض شخصى بتوان نمود نه اينكه بخواهم بگويم كشته شدن امين السلطان باستحقاق بوده بلكه اعتقادم اينست كه تحريكات در شورانيدن مردم بر او از طرف حوزه مركزى استبدادى كه شاه در رأس آن قرار گرفته نيز بوده است چون از او راضى نبودند و او را تا يكدرجه مجبور بمساعدت با مجلس و مجلسيان ميديدند و بوعده‌هائى كه به آنها داده وفا نكرده بود اما چيزى كه هست اينست كه عباس آقا وجود امين السلطان را مخل پيشرفت كار مشروطه ميدانست و براى اصلاح حال ملت اين اقدام را نموده در اين صورت اگر امين السلطان در حقيقت آن درجه كه عباس آقا او را مقصر ميدانسته و واجب القتل ميشمرده مقصر بوده است بدا به حال او و خوشا به حال عباس آقا و اگر ايندرجه مقصر نبوده است يا هيچ تقصير نداشته عباس آقا چون از روى عقيده باينكار اقدام كرده است نميتوان او را ملامت كرد البته به اعتقاد خود خدمت نموده امين السلطان هم خيانت نكرده و هردو رو سفيدند چيزى كه نگارنده در آن شك دارم اينست كه آيا همانطور كه عباس آقا اعتقاد داشت و كرد راه اصلاح ملت و پيشرفت حكومت ملى ما منحصر بود بكشتن امين السلطان يا راه ديگر هم داشت و بالجمله آيا ما ميتوانيم مطمئن باشيم كه بعد از كشته شدن امين السلطان براى مجلس و ملت بهتر مىشود يا نه آيا حوزه مركزى استبدادى بكشته شدن امين السلطان قوت خواهد گرفت يا ضعف حاصل خواهد نمود آيا مخالفين مجلس بكشته شدن امين السلطان آنقدر ترسناك ميشوند كه هرچه در دامن دارند بريزند و با حكومت ملى از صميم قلب همراه باشند آيا طرفداران امين السلطان در خود مجلس بعد از كشته شدن او طبيعت خود را تغيير خواهند داد و با استقلال رأى راه حقيقت را پيش خواهند گرفت و رفت يا فورا ورق را برگردانيده با دسته مخالف او سازش ميكنند و باز به همان كارها كه ميكرده‌اند مشغول خواهند شد قدرى بالاتر برويم آيا شخص شاه بعد از كشته شدن امين السلطان طورى به خود ميآيد كه هواهاى استبدادى را از سر دور كرده بفهمد در مقابل ارادهء ملى نميشود ايستادگى كرد و در مخالفت دولت با ملت مملكت از ميان ميرود و در كشمكش دربار با مجلس حقوق دولت\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nو ملت هردو پايمال ميگردد و بايد بدست اتحاد حقيقى با اصلاح‌خواهان واقعى ملت مفاسد دولت و ملت را رفع كرد يا نه و ديگر آنكه آيا سياست بيگانگان يعنى روسها كه زمام كار دربار بدست آنها است در قدم اول و انگليسان در قدم دوم و مهمان تازه رسيده يعنى آلمان بعد از كشته شدن امين السلطان تغيير خواهد كرد و منافع خصوصى ايران را بر منافع خويش ترجيح خواهند داد خصوصا روسها كه امين السلطان را در تحت حفاظت خود بايران آورده او را دست‌نشانده خود ميدانند بعد از كشته شدن او از نفوذ خود در اين مملكت صرف‌نظر ميكنند يا آنكه آنچه را هم كه از امين السلطان در همراهى با آنها توقع داشته‌اند بمضاعف از شاه توقع خواهند داشت و آيا در اين صورت آن ملاحظات كه امين السلطان در رعايت اطراف امور در نظر داشت شاه هم همان ملاحظات را خواهد كرد يا نه اينها مطالبى است كه حالا نميشود رد يا قبول كرد و با گذشتن زمان حقيقت آشكار ميگردد و معلوم مىشود كه آيا اقدام عباس آقا بكشتن امين السلطان چنان كه با عقيدهء او موافق بوده آيا با مصلحت حقيقى وقت هم مطابق بوده است يا نه اينك برميگرديم و از روز يكشنبه بيست و يكم رجب شروع كرده حوادث را بطور اجمال كه رشته منقطع نشود مينويسيم .\r\nبعد از كشته شدن امين السلطان و برهمخوردن كابينه وزراء چند روز مجلس تزلزل دارد و تصور مىكند شاه را بهانه بزرگى براى بهمزدن مجلس بدست آمده ولى اينطور نيست اولا آقا سيد عبد اللّه كه با امين السلطان اتحاد داشت و بواسطه همان اتحاد نزد تندروان مجلس موهون شده بود فورا ورق را برگردانيده با مخالفين امين السلطان آميزش كرده زودتر از هركس بمجلس حاضر مىشود و از حدوث اين قضيه اظهار دلتنگى نميكند شاه هم كه از كشته شدن امين السلطان اگر خوشحال نباشد افسردگى ندارد مليون هم مخصوصا آذربايجانيان طهران براى تجليل قاتل امين السلطان اقدامات مجدانه كرده قبر او را گل‌ريزان نموده او را شهيد راه وطن ميخوانند و البته اين اقدامات براى بازماندگان امين السلطان بينهايت حزن‌انگيز است بلى هركس بخواهد ميان يك ملت كم‌علم بىتجربه و يك پادشاه جوان خودخواه فاصله گردد\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nو با هردو ظاهرسازى كند بىآنكه در واقع يكطرفى باشد البته از دو طرف مىخورد .\r\nخلاصه اول تأثير بزرگ كه كشته شدن امين السلطان مىكند اينست كه حوزه حضرت عبد العظيم برهم مىخورد چه بمحض رسيدن خبر قتل امين السلطان بشيخ نورى فورا از ميان جمع بيرون رفته در را به روى خود بسته كسى را به خود راه نميدهد و اين وحشت بضميمه برهمخوردن سياست درباريان در نگاهدارى آن حوزه با مصارف زياد سبب مىشود كه شيخ نورى نزد روحانيان مشروطه‌خواه واسطه فرستاده تقاضا مىكند براى بهانه آمدن او به شهر صورتى بدست آورند آنها هم دريغ نكرده سئوالى از زبان او نوشته پرسيدند حدود مداخله مجلس چيست و جواب مينويسند مجلس مداخله در امور شرعيه نميكند و تصرفات او در امور عادى و راجع بمصالح ملكى است شيخ نورى اين مطلب را وسيله قرار داده بعوام و مقدسين ميگويد اطمينان حاصل شد كه حقوق اسلامى دستخوش اين مجلس نخواهد شد و حوزه را برهمزده بطهران آمده در خانه خود مينشيند بىآنكه با كسى مراوده و معاشرت نمايد . اما بديهى است كه دو چيز نميگذارد او به كلى آرام بگيرد يكى حب رياست و دخل با وجود رقابت شديد كه با همكارانش دارد و ديگر رابطه خصوصى او با شاه و درباريان مستبد كه او را آلت دست خود دارند و براى مخالفت با مجلس و مشروطه وجود او و همراهانش را لازم ميدانند و به او نويد ميدهند كه هر وقت باشد كار بر وفق مرام آنها خواهد شد و اگر بوعده آنها اهميت ندهد تصديق روسها و اظهار خصوصيت آنها با وى او را اميدوار مىكند چه اگر خوب نگاه كنيم ميبينيم كه در سياست خارجى شيخ نورى نظر بروسها مىكند همان نظر را كه آقا سيد عبد اللّه بانگليسان مينمايد و دو سياست ضد يكديگر خارجى هم هريك از گريبان فراخ يكى از اين دو رئيس روحانى سر درآورده كار روائى مىكند خلاصه آنكه شيخ نورى در باطن دست از كار خود برنميدارد با سعد الدوله ارتباط تام دارد و دست‌بدست يكديگر داده‌اند جمعى از معممين هم كه در تشكيل حوزه حضرت عبد العظيم شريك او بوده از انعامات ملوكانه سهم ميبرده‌اند باز با او همراه و همخيال ميباشند سيد على يزدى كه مكرر نام برده شده و برادرزاده او سيد محمد\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nيزدى با حوزه شيخ نورى مربوط بوده و هستند و از هرگونه اقدام بر ضد مشروطيت دريغ نميدارند رجال مستبد هم بديهى است بهواى نفس خود و بمتابعت ميل شده با اين حوزه اظهار خصوصيت مينمايند و اما كار وزراى مسئول ميرزا نصر اللّه خان مشير الدوله بعد از امين السلطان محل توجه ملت است كه رئيس الوزراء و وزير داخله بشود ولى هرچه به او اصرار ميكنند نميپذيرد و ميداند با مخالفت باطنى شاه كارى از او ساخته نيست بالاخره شاه براى حفظ ظاهر او را مجبور ميسازد كه بىسمت در كارها باشد و بمشورت او امور دولتى بگذرد ولى بعد از قتل امين السلطان بفاصله چند روز سكته كرده از دنيا ميرود بعضى ميگويند او را بامر شاه مسموم ميسازند اما مأخذ صحيحى بدست نگارنده نيامده است ملت در عزادارى مشير الدوله اقدامات كامل مىكند مشير الدوله خوشبخت آدمى بود زندگانى خوبى نمود دو پسر قابل او ميرزا حسنخان و ميرزا حسينخان بهترين يادگار او هستند بعد از مردن مشير الدوله شاه بيرضاى مجلس و ملت ميرزا احمد خان مشير السلطنه را كه مردى بى خبر از اوضاع دنيا و مخصوصا از ترتيب حكومت ملى است بوزارت داخله و رياست وزراء انتخاب مىكند سعد الدوله را وزير خارجه مينمايد و اين هردو را غايت آمالشان بوده است قوام الدوله وزير ماليه مىشود ميرزا محمود خان علاء الملك وزير عدليه ميرزا حسنخان مستوفى الممالك در وزارت جنگ باقى ميماند مخبر السلطنه نظر بخصوصيت تام كه با امين السلطان داشته مدتى بلاتكليف مانده وزارت علوم بىوزير ميماند صنيع الدوله رئيس مجلس شوراى ملى بعد از حادثه قتل امين السلطان ترسناك شده از رياست مجلس استعفا داده خانه‌نشين ميگردد ميرزا محمود خان احتشام السلطنه كه بامر امين السلطان از رياست كميسيون سرحدى عثمانى بطهران احضار شده بود در همان ساعت كه امين السلطان را كشتند وارد طهران شده نظر بحسن ظنى كه ملت در مشروطه‌خواهى به او دارد در وقت انتخاب وكلاء از طرف طلاب دينى بوكالت انتخاب شده در اينوقت براى رياست او در مجلس حسن طلب مىشود احتشام السلطنه هم به اين آرزو ميرسد تا عاقبتش چه باشد نظر بحوادث گذشته كه در اوايل اين كتاب نوشته شده آقا سيد عبد اللّه رضايت برياست او ندارد او را هم\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nبهر صورت هست راضى مينمايند احتشام السلطنه به ظاهر رئيس مجلس است ولى در باطن كار صدارت مملكت را مىكند و در امور قوه مجريه هم دخالت مينمايد مشير السلطنه وزراى خود را بمجلس معرفى مينمايد و مشغول كار ميشوند چند روز بيشتر طول نميكشد كه اجزاى وزارت خارجه بر سعد الدوله شورش كرده نارضائى ملتيان هم از او مدد مىكند و او از وزارت خارجه خلع گشته وزارت خارجه بميرزا محمد عليخان علاء السلطنه ميرسد ميرزا حسنخان محتشم السلطنه را برياست كميسيون سرحدى ميفرستند و همه روزه اغتشاشات سرحدى و تجاوزات عشائر و قتل و غارت آنها در خوى و ماكو و اروميه و ساوجبلاغ بر زيادت ميگردد عثمانيها وقت را فرصت شمرده اراضى متنازع فيه را تصرف مينمايند و در تمام نقاط سرحدى اردو حاضر ميكنند از اين بابت حواس مجلسيان و مليون مشوش مىشود ولى شاه اعتنائى ندارد و اهميت نميدهد بلكه اين اغتشاشها سبب برهمخوردن اساس مشروطيت بگردد از طرفى هم روسها هرچه بتوانند اسباب مزيد اغتشاش را در همه‌جا فراهم ميآورند و شاه را مدد حالى و مالى ميدهند در خلال اين احوال عهدنامه روس و انگليس در خصوص اختيارات اين دو دولت در آسياى وسطى خاتمه يافته بامضاى دولتين ميرسد شمال و جنوب ايران را تقسيم اقتصادى مينمايند و پايه تصرفات خود را در داخله ايران به روى اساس اين عهدنامه كه عهدنامه هزار و نهصد و هفت ناميده مىشود ميگذارند اگرچه مجلس شوراى ملى عهدنامه مزبور را رد مىكند و ميگويد كسى حق مداخله در امور ايران ندارد و پايه سياست خارجى ما روى عهودى است كه تاكنون با دول داشته‌ايم ولى آنها پيش خود بفصول عهدنامه جديد رفتار ميكنند هر چه بخواهند فقط سفير انگليس در طهران جواب منفى مجلس ملى را در معاهدهء مزبور منطقى ميشمارد .\r\nاحتشام السلطنه رئيس مجلس ميبيند از يكطرف مخالفت باطنى شاه با اساس مشروطيت و ضديت مليون با امراء و رجال دولت و خوفى كه براى رجال مستبد بعد از سانحه قتل امين السلطان روى داده كه جرئت نميكنند از خانه‌هاى خود بيرون بيايند و از طرفى مختل بودن امور مملكت و از كار افتادن چرخ قوه مجريه بديهى است با اين\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nاوضاع از مجلس هم كارى پيشرفت نخواهد كرد و سرآمد تمام دردها درد بىپولى است كه ادارات دولتى از لشگرى و كشورى و سلطنتى در حال انحلال است ارباب حقوق سال گذشته بواسطه نرسيدن حقوق خود فوق العاده مزاحم و هر دسته‌ئى از قشون با يك اداره از ادارات دولتى تعطيل كرده شورش مينمايند ناچار تدبيرى براى اين كار مىكند و انجمن موسوم بانجمن خدمت مركب از وزراء و امراء و سرداران و حكام معزول و شاهزادگان و غيره تشكيل ميدهد و واميدارد آن انجمن عريضه‌ئى بشاه نوشته درخواست مساعدت با اساس مشروطيت را بنمايند و تصريح ميكنند كه اگر مخالفت با مشروطه بشود آنها براى خدمت و نوكرى حاضر نخواهند بود شاه از خواندن اين عريضه دلتنگ مىشود ولى بناچار جواب مساعد داده اظهار همراهى مىكند امراء اين جوابرا مستند كرده بتوسط احتشام السلطنه بمجلس نزديك ميگردند و يكروز اجماعا بمجلس آمده اظهار همدردى مينمايند غلامرضا خان آصف الدوله شاهسون و غلامحسينخان وزير مخصوص غفارى حسين پاشا خان امير بهادر جنگ اقبال الدوله كاشانى و علاء الدوله زيادتر از ديگران مورد ملامت هستند و مكرر از طرف تندروان تهديد كرده ميشوند اينك با كمال اطمينان خاطر بمجلس آمده آسوده ميگردند .\r\nامير خان سردار كه در قضيه توقف روحانيان در حضرت عبد العظيم شرح‌حال او را نوشتيم رئيس اين انجمن مىشود و انجمن خدمت روزى براى قسم خوردن بمجلس حاضر شده قسم مىخورد كه با اساس مشروطيت مخالفت ننمايند اين كار به ظاهر پسنديده به نظر ميآيد و حكم عفو عمومى است كه بعموم ستمكاران داده شده باشد بىآنكه پشيمانى آنها از رفتار گذشته خود محقق و بىآنكه درجه وفادارى آنها نسبت بقسمى كه خورده‌اند معلوم بوده باشد اينست كه نگارنده نميتواند قضاوت نمايد كه آيا بر نفع حكومت ملى تمام خواهد شد و يا بر ضرر آن تا آتيه چه حكم نمايد - در اين ايام نمايندگان انجمنهاى ملى باسم انجمن مركزى مدتى در بهارستان متحصن شده چند مطلب كه راجع بامنيت مملكت است بتوسط مجلس از شاه ميخواهند و بالاخره اظهار ميكنند كه تا متمم قانون اساسى از مجلس نگذرد و بصحّ شاه نرسد ما از بهارستان\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nبيرون نخواهيم رفت مجلس هم جدا درصدد اتمام متمم قانون اساسى شده چون ماه رمضان نزديك است ميكوشد پيش از رسيدن آن نمايندگان انجمنها از بهارستان خارج شوند ولى قانون اساسى براى يكماده در مجلس معطل است و آنمسئله قضاوت است كه روحانيان مجلس ميل دارند به صورتى نوشته شود كه بمسند رياست شرعى آنها خللى نرساند مشروطه‌خواهان ميل دارند به صورتى نوشته شود كه تمام محاكمات راجع بديوان عدالت باشد و در مسائل شرعى از طرف ديوان عدالت بمحاضر شرعى رجوع شود از اين جهت دو سه روز در مجلس مذاكره طول ميكشد يكروز آقا سيد عبد اللّه با جمعى از دانشمندان مجلس طرف شده اصرار مىكند نوشته شود محاكمات در اموال و اعراض و نفوس راجع بمحاكم شرعيه مجتهدين عظام است و در امور عرفيه راجع بديوان عدالت عظمى مجلسيان ميل ندارند باينصورت نوشته شود كار بمشاجره كشيده مجلس برهم مىخورد خبر بنمايندگان انجمنها ميرسد بهيجان آمده بر ضد آقا سيد عبد اللّه قيام مينمايند و درصدد توهين او ميشوند بدزبانى زياد ميكنند و ششلول ميكشند كه او را بكشند آقا سيد عبد اللّه سخت ترسناك مىشود و بالاخره صورتى در كميسيون نوشته مىشود مطابق ماده دوم از اصل بيست و هفتم متمم قانون اساسى و از روى ناچارى آقا سيد عبد اللّه و آقا سيد محمد آنصورت را امضاء ميكنند و غائله رفع مىشود .\r\n\r\n","description":"","footnote":"","page_name":" 150 ","page_number":158},
  {"content":"\r\n\r\n\r\nفصل پانزدهم مطالبه متمم قانون اساسى و وقايع ديگر\r\nمحمد عليشاه نميخواهد متمم قانون اساسى را امضا كند ولى در مركز و از ولايات خاصه گيلان و آذربايجان درصدد مطالبه برميآيند و در ماه شعبان 1326 در طهران نمايندگان انجمنها در بهارستان توقف ميكنند و در ولايات در تلگرافخانهاى رشت و تبريز شب‌وروز مانده بمجلس فشار ميآورند تا امضاء مىشود و شب اول ماه رمضان نمايندگان انجمنها در مركز از مجلس و در ايالات از تلگرافخانه‌ها بخانهاى خود مراجعت مينمايند بعد از گذشتن متمم قانون اساسى مجلسيان درصدد ميشوند دولت را برهمزده مشير السلطنه را كه نامتناسب با اساس مشروطيت است از رياست وزراء خلع نمايند لهذا رأى گرفته مجلس بدولت اظهار بىاعتمادى مىكند و كابينه برهم مىخورد اين تغيير كابينه بينهايت مخالف رأى شاه است زيرا در موقع تعيين كابينه از طرف مجلس بشاه اخطار شده كه در انتخاب وزراء سعى نمائيد اشخاصى باشند كه زمامدارى آنها طول بكشد و بتوانند كار بكنند مشير السلطنه اهليت براى اين كار ندارد شاه جواب داده غير از اين جمع كسى را سراغ ندارم من انتخاب ميكنم شما اگر ديديد به كار نميخورند رأى عدم اعتماد بدهيد اينك بفاصله چهل و چند روز رأى بىاعتمادى به آنها ميدهند البته بشاه برميخورد خاصه كه بعد از انداختن كابينه مجلس خود درصدد تعيين كابينه برميآيد شاه هم اعتراضا ميگويد من كسى را سراغ ندارم هركس را خود ملت ميخواهد انتخاب كند تا من نصب نمايم مليون مايل هستند ناصر الملك وزير داخله و رئيس الوزراء باشد ناصر الملك در ايام رياست مشير السلطنه از وزارت ماليه استعفا داده خانه‌نشين است در اين مقام هرچه مليون به او اصرار ميكنند زير بار\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nوزارت داخله نميرود چند روز تشكيل كابينه معطل ميماند دو سه شب از شبهاى ماه رمضان از دو ساعت از شب رفته تا طلوع فجر وكلا و جمعى از امراء و وزراى معزول در مجلس ميمانند يكروز صنيع الدوله را وزير داخله ميكنند خطابات شاه به او مىشود او هم اين كار را خارج از قدرت خود دانسته استعفاء ميدهد و عمده چيزى كه موجب استنكاف اشخاص از وزارت داخله است تحريكات اغتشاشى است كه از طرف شاه و مستبدين داخلى و خارجى براى اغتشاش ولايات و سرحدات مىشود و مشكلاتى كه از اين بابت توليد ميگردد خلاصه ناچار ميشوند وزارت داخله را بيكى از امراء كه طرف اعتماد شاه باشد بدهند گرچه در خط مشروطه‌خواهى نباشد و براى اين كار غلامرضا خان آصف الدوله شاهسون انتخاب مىشود و كابينه برياست ناصر الملك تشكيل مييابد بشرح ذيل :\r\nناصر الملك رئيس الوزراء و وزير ماليه - مخبر السلطنه وزير عدليه - ميرزا حسنخان مشير الدوله وزير خارجه - ميرزا حسين خان مؤتمن الملك وزير تجارت و گمرك - صنيع الدوله وزير علوم - آصف الدوله وزير داخله - مستوفى الممالك وزير جنگ .\r\nدولت جديد به ترتيب مزبور بر خلاف ارادهء شاه تشكيل شده مشغول كار و يا دچار محذورات ميگردد .\r\nناصر الملك دولت مشروطه تأسيس مينمايد خود رئيس الوزراء و وزير ماليه مىشود تمام اعضاى كابينه غير از وزير داخله هم‌افق و هم‌رأى هستند وزير داخله هم چون از اوضاع داخله اطلاع دارد و مردى زيرك و باعزم است با وزراء راه ميرود و با آنها مخالفت نميكند اما شاه از اين وزراى مشروطه‌خواه راضى نيست و مخصوصا برياست ناصر الملك مايل نميباشد روسها هم بتوسط شاپشال معلم زبان روسى شاه را ببرهمزدن اين كابينه ترغيب مينمايند زيرا كه ناصر الملك را با انگليسها مربوط دانسته ميل ندارند او رئيس الوزراء باشد سعد الدوله هم كه او را از وزارت خارجه خارج\r\n\r\n","description":"","footnote":"","page_name":" 152 ","page_number":160},
  {"content":"\r\n\r\nنموده‌اند و كمال ضديت را با دولت تازه دارد شاه را بر ضد كابينه تحريص مينمايد از طرفى هم اقبال الدوله و وزير مخصوص و وزير همايون كاشانى كه هريك خود را لايق الصداره ميدانند و در اين تغييرات كارى به آنها رجوع نشده بينهايت دلتنگ هستند و از كابينه بدگوئى و براى آن نزد شاه كارشكنى مينمايند هرچه از دست اين اشخاص برنميايد از دست كامرانميرزا برميآيد كه روى دل شاه را از اين كابينه منصرف نمايد و بالاخره شاه وحشت كرده دمى آسايش ندارد شيخ نورى هم با چند نفر از هم لباسهاى خود وقت را غنيمت دانسته جدا مشغول تحريك كردن بر ضد مجلس و كابينه ناصر الملك ميباشند در اين احوال حسين پاشا خان امير بهادر جنگ كه بعد از مرگ مظفر الدينشاه بيكار و خانه‌نشين شده است و چهارصد هزار تومان خود را از دولت طلبكار ميداند و اعتنائى بحرفش نميشده بمحض اينكه جزو امراء بمجلس آمده قسم ياد كرده و داخل جمع گشته به خيال ميافتد بهر وسيله باشد در اينحال اضطراب و وحشت شاه خودى بخلوت انداخته بشاه تقرب بجويد از مساعدت رئيس مجلس و وزير داخله استفاده نمايد امير بهادر كشيكچىباشى شاه مىشود و شاه از او اطمينان حاصل كرده او را وسيلهء حفظ جان خود قرار ميدهد شايد روسها هم در وارد كردن امير بهادر جنگ بحوزه دربار بيدخالت نباشند براى كمك نمودن او به برهمزدن كابينه ناصر الملك اينجا مطلب مهمى كه اتفاق ميافتد و براى گرم كردن بازار فساد و مزيد اميدوارى شاه در ضديت با اساس مشروطه مفيد ميگردد همان اقدام كميسيون ماليه مجلس است بقطع حقوق ارباب حقوق براى تعديل بودجه مملكتى و جبران شش كرور كسر محل چنان كه از پيش شرح داده شد اين اقدام دل جمعى از بزرگان مملكت را از مجلس و مشروطه برگردانيد چه گفته‌اند قطع مرسوم سخت‌تر است از قطع حلقوم اين كار جمعى هواخواه دلشكسته براى مستبدين مهيا نموده آنها را ضميمه دلسوختگان تيول و تسعير ساخته بشاه اميدوارى داد كه بتواند از زير بار مشروطيت خارج گردد شاه بعد از تعيين حقوق سلطنتى چنان كه نوشته شد بىنهايت دلتنگ گشته هرچه سعى نمود چيزى اضافه كنند پذيرفته نشد او هم جمعى از فراش و قاطرچى و غيره\r\n\r\n","description":"","footnote":"","page_name":" 153 ","page_number":161},
  {"content":"\r\n\r\nرا كه از بودجه سلطنتى حقوق مىبرند اخراج كرده ميگويد مجلس حقوق شما را قطع كرد اين جمع معلوم الحال هم براى انواع شرارت و ضديت با مجلس حاضر ميگردند تمام اين اسباب جمع مىشود براى اينكه در دربار نقشه بزرگى به جهت مخالفت با مجلس كشيده شود اينجا چند كلمه از احوال خود و احوال احتشام السلطنه بنويسم و بعد نقشه مخالفت مزبور را بيان نمايم بعد از آنكه احتشام السلطنه رئيس مجلس مىشود نگارنده بواسطه سابقه خصوصيت كه با او داشته باصرارى كه او مينمايد بيش از پيش بمجلس آمدوشد نموده او را كمك مينمايم ولى نظر بخصوصيت احوال كه از او ديده‌ام نگرانى دارم كه آيا عاقبت كار او چه خواهد شد و چگونه اين شخص تندخو با يك جمع مختلف العقايد كار خواهد كرد خاصه كه در مجلس اشخاصى هستند زير بار خودرائى احتشام السلطنه نميروند و از آنها است چند نفر از وكلاى آذربايجان مانند مستشار الدوله - آقا سيد حسن تقىزاده - حاجى ميرزا ابراهيم آقا و حاج ميرزا آقا و غيره كه از تندروانند احتشام السلطنه در اول ورود بمجلس با اين جمع بناى خصوصيت را ميگذارد و با آنها ظاهرسازى مىكند اما چنان كه در جلد اول اين كتاب و اوايل جلد دوم نوشته شده احتشام السلطنه با حسن عقيده كه دارد بواسطه تندخوئى در مقام عمل غالبا افراط و تفريط مىكند و خود به زحمت ميافتد و دوستانش را به زحمت مياندازد .\r\nتندروان مجلس كه پيش از كشته شدن امين السلطان بواسطه ضديتى كه با او داشتند ناتوان مانده بودند اينك توجه رئيس مجلس را به خود ميبينند خصوصا كه بواسطه قتل امين السلطان غرورى هم آنها را گرفته معلوم است براى جلو رفتن خود ميدانى بدست ميآورند و معلوم نيست كار آنها با رياست احتشام السلطنه بكجا خواهد رسيد .\r\nو چون احتشام السلطنه از آنها برگردد و بناى مخالفت بشود كار خودش بكجا خواهد كشيد عجالتا كه اظهار خصوصيت و صميميت با يكديگر ميكنند و هردو ميدانند كه هيچيك در اين اظهار خصوصيت راست نميگويند و سياست اين اقتضا را نموده احتشام السلطنه از مخالفين آقا سيد عبد اللّه هم استفاده مىكند چه شيخ نورى و دوستان او بواسطه اينكه سابقه كدورت احتشام السلطنه را با آقا سيد عبد اللّه ميدانند با او خصوصيت ميكنند\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nاحتشام السلطنه هم با آنها باطنا اظهار مهربانى مينمايد در ظاهر هم با آقا سيد عبد اللّه راه ميرود نگارنده دائما او را نصيحت ميكنم كه ايندفعه مثل دفعه‌هاى پيش نيست كه شما بيرويه اقدام نمائيد سابق اگر حادثه‌ئى واقع شد صدمه‌اش بشما و چند نفر رسيد كه با شما هم‌خيال بودند ولى امروز شما رئيس مجلس شورايملى هستيد اگر حادثه‌ئى واقع شود صدمه‌اش به تمام ملت وارد مىشود بمشروطيت خلل مىرساند ظاهرا تصديق مىكند ولى باز گاهى صفات ذاتى خود را بروز ميدهد بمجلس بىاعتنائى مىكند و اشخاص را از خود بىسبب ميرنجاند .\r\nبهرحال بعد از آنكه اسباب مراوده امراء و وزراى معزول و بزرگان از رجال دولت را با آنهمه فاصله كه ميان آنها و مجلس بود فراهم ميآورد و شروع مىكند بجمع‌آورى پول بعنوان استقراض داخلى براى تشكيل بانك ملى و پاى هريك از رجال دولت و شاهزادگان بزرگ از قبيل ظل السلطان و كامران ميرزا چيزى مينويسد كه بدهند و زحمت زياد در اين باب تحمل مىكند تصور مىشود سه چهار كرور تومان پول جمع خواهد شد اما با اين همه هياهو بيش از دويست هزار تومان پول كه آن هم يك قلم هفتاد هزار تومان از ظل السلطان گرفته مىشود جمع نشده اين وجوه را هم بحقوق ارباب حقوق و بقشون و بمأمورين خارج مملكت ميدهند و مختصر گشايشى مىشود معادل سيصد هزار تومان طلاى مسكوك در خزانه هست آن را خواهى نخواهى از شاه ميگيرند كه سرمايه بانك بگردد مستشارى براى ماليه و بانك از فرانسه اجير ميكنند كه بايران بيايد بىآنكه ماليه منظم شود يا بانكى دائر گردد .\r\nباز از خيالات احتشام السلطنه بعد از وارد نمودن امراء بمجلس شورايملى اين است كه شاه را با مجلس همراه كند و از آنجا كه تندروان مجلس معتقدند كه تا شاه به كلى مأيوس نشود دست از مخالفت با مجلس برنخواهد داشت با خيالات احتشام السلطنه همراه نميباشند جمعى از ناطقين و اشخاصى كه كلمه آنها نفوذ دارد نيز با عقيدهء آنها همراهند احتشام السلطنه با اين جمع از وكيل و غير وكيل در اينموضوع طرف مىشود و هيچ طرف را نميشود ملامت كرد چه احتشام السلطنه صلاح نميداند تا ايندرجه با شاه\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nضديت شود و كار بهركجا ميخواهد بكشد بلكه دوست ميدارد شاه و خانواده او محترم باشند مجلس هم بوظائف خود رفتار كند و تصور مىكند اين كار شدنى است و ميتوان شاه را با مجلس همراه كرد مخالفين او ميگويند بايد ريشه استبداد را كند و مماشات فايده ندارد .\r\nبهرحال رفته‌رفته ميان احتشام السلطنه و رفقاى مجلسى او كشمكش حاصل مىشود جمعى از نمايندگان كسبه در مجلس و اشخاصى كه با احتشام السلطنه خصوصيت و با تندروان مجلس رقابت دارند جمع شده انجمنى تشكيل ميدهند بحمايت احتشام - السلطنه و شرح‌حال اين انجمن را با نتايجى كه بر آن مترتب مىشود بعد از اين خواهيم نگاشت خلاصه احتشام السلطنه بهر صورت هست اسباب آمدن شاه را بمجلس فراهم ميآورد و در حالتى كه شاه نهايت نگرانى را دارد كه از عمارت سلطنتى بيرون بيايد بمجلس آمده اظهار همراهى مىكند از وقت خارج شدن شاه از حرمسرا تا ورود او بعمارت سلطنتى تمام اهل حرم گريه‌وزارى مينمايند زيرا اميد سلامت برگشتن او را ندارند بعد از اينروز شاه قدرى اطمينان حاصل كرده يكروز هم به حضرت عبد العظيم ميرود و ديگر سوارى و بيرون آمدن از عمارت موقوف مىشود .\r\nاحتشام السلطنه هم در زحمت شديد افتاده زيرا كه نتوانسته است ميانه شاه و تندروان مجلس را اصلاح كند و از ميان دو محذور بودن خلاص گردد بعلاوه پردهء ظاهرسازى كه با تندروان داشته دريده شده با آنها طرف كشته رفقاى نزديك او هم با عقيده تندروان مجلس موافقند و نميتوانند كمكى به او بنمايند نگارنده هم جزء تندروان است ناچار از خصوصيت نمودن زياد با احتشام السلطنه خوددارى كرده تا آنجا كه بافراط نكشد با تندروان همراهى مىكند و در عين حال دچار ضيق ماليه و گرفتارى زياد بكارها هستم و روزگار سختى ميگذرانم و سرآمد افسردگيها حادثه ناگهانى است كه در خانواده‌ام روى داده دختر كوچكى مجديه‌نام كه به او تعلق خاطر بسيار دارم بمختصر عارضه از دنيا ميرود و مرگ او مرا بىاندازه پريشان‌خاطر ميسازد .\r\n\r\n","description":"","footnote":"","page_name":" 156 ","page_number":164},
  {"content":"\r\n\r\n\r\nفصل شانزدهم نقشهء سعد الدوله و اختلال امور\r\nبعد از مأيوس شدن محمد عليشاه از اينكه تندروان مجلس و ملت با او سازش نمايند تا ببرچيدن بساط مشروطيت كامياب گردد بجميع وسائل متوسل مىشود و در اينحال ميرزا جواد خان سعد الدوله كه در مجلس از رياست صنيع الدوله بواسطه دشمنى قديم كه باهم دارند دلتنگ است بحسن استقبال از شاه يا بحسن طلب از خودش با شاه راه پيدا كرده از وكالت مجلس استعفا ميدهد و با شاه مربوط مىشود و به او حالى مىكند ايران استحقاق سلطنت مشروطه را ندارد و بايد سلطتنش مستقل و قانونى بوده باشد يعنى وضع قوانين بتصويب پادشاه بوده باشد شاه اينحرف را گرفته رها نميكند و سعد الدوله را بال‌وپر داده وعدهء وزارت خارجه و همه‌چيز ميدهد گويند سعد الدوله بشاه ميگويد من ابو المله هستم اساس مشروطه را من ريخته‌ام حالا هم هرطور بخواهم خود برميگردانم شاه باور مىكند و سعد الدوله نقشه ميكشد اغتشاش در تهران و ولايات چون بالا بگيرد سفارتخانها بصدا درميآيند آنوقت شاه ميگويد ملت من استعداد مشروطه بودن ندارد و بايد موقتا بساط مشروطه برچيده شود و در مدت فترت وزراء فقط نزد شاه مسئول بوده باشند تا اغتشاش بر طرف شود سفراى خارجه اين مطلب را خواهند پذيرفت مجلس بعنوان موقتى تعطيل مىشود و ديگر باينصورت دائر نميگردد اين نقشه را سعد الدوله ميكشد شيخ نورى و اتباع او و جمعى از رجال مستبد دولت و كامران ميرزا همه با او همراه شده شاه را ترغيب باجراى آن مينمايند سفارت روس هم كمك مىكند بمقدمات كار يعنى اغتشاش كردن در ولايات و مركز و سلب امنيت نمودن در خلال اين احوال\r\n\r\n","description":"","footnote":"","page_name":" 157 ","page_number":165},
  {"content":"\r\n\r\nسالار الدوله برادر شاه در حكومت بروجرد و لرستان بر شاه ياغى شده به خيال سلطنت ميافتد رضا خان ظهير الدوله صفا عليشاه از حكومت همدان مأمور شده نزد او ميرود براى نصيحت دادن و ثمر نميكند ناچار حسام الملك همدانى با استعداد مختصرى و داود خان سعد الدوله\r\nكلهر با جمعيتى بجلو - گيرى او ميروند در اول ميدان جنگ سالار الدوله فرار كرده در كرمانشاه در قنسولخانه انگليس متحصن ميگردد انگليسها هم نگهدارى نكرده او را تسليم سيف الدوله حاكم كرمانشاهان مينمايند سيف الدوله او را تحت الحفظ بطهران ميآورد سالار الدوله مدتى در باغ عشرت‌آباد حبس نظر است و بعد آزاد ميگردد در هنگام ياغيگرى او مجلس او را از ادعاى سلطنت نمودن منع كرده تلگرافا به او ميگويد سلطنت محمد عليشاه را ملت امضاء كرده تغيير بردار نيست .\r\nبديهى است مساعدت مجلس در رفع شر سالار الدوله بايد موجب خوشوقتى شاه\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nاز مجلس بشود ولى حب استقلال نميگذارد شاه در اينمقام لذت مشروطيت را چشيده فوائد آن را بداند بالجمله درباريان بعد از فراغت از قضيه سالار الدوله باز شروع ميكنند باجراى نقشه سعد الدوله و بيشتر ملاحظه آنها از آذربايجان است و بسردارهاى آنسامان و رؤساى عشاير دستور العملهاى مخصوص ميفرستند و مير هاشم‌نام تبريزى را كه تهران آمده با مساعدت كامل به تبريز ميفرستند آنجا دسته‌ئى جمع كرده با فساد ميپردازند در شهر تبريز و خوى و ماكو و اروميه و ساوجبلاغ و اردبيل و غيره اسباب اغتشاش و قتل و غارت فراهم ميآورند .\r\nقضيه اغتشاشى كه از پسر رحيم خان چليپانلو در نواحى تبريز بروز مىكند و قتل و غارتى كه آنجا مىشود و بالاخره ملت در تهران فشار سخت آورده رحيمخان بر خلاف ميل شاه در غل‌وزنجير ميرود از نتايج همين نقشه است و همچنين در فارس بتوسط اشرار آنجا هرچه بتوانند اغتشاش ميكنند و در گيلان و مازندران و استراباد و خراسان و ديگر بلاد بعنوان تركمان و غيره آشوب برپا مينمايند وصول اين اخبار پىدرپى موجب اغتشاش حواس مردم پايتخت ميگردد و اما شهر تهران - درباريان به خيال ميافتند يكدسته ملت‌نما در مقابل مشروطه‌خواهان بتراشند و در مقابل آنها وادارند چون طرف مشورت شاه در اين اقدامات مشتى مردم فرومايه ميباشند مشورت‌دهندگان به خيال ميافتند اراذل اوباش تهران را كه سالها است مصدر شرارت ميباشند دور خود جمع كنند و از آنها استمداد نمايند لهذا بدستور كامران ميرزا و مباشرت آقا بالا خان سردار افخم كه در اينوقت رئيس قورخانه است دو نفر از اجزاى قورخانه را كه يكى خسرو خان مقتدر نظام است و ديگرى سيد محمد خان صنيع حضرت يكى سردسته مشتيهاى سنگلج و ديگرى سردسته مشتيهاى چالميدان براى انجام اينخدمت انتخاب ميكنند و پول و خلعت داده واميدارند هريك از آنها مشتيهاى محله خود را همراه كرده مهمانى نمايند اين دو دسته را كه سالها است باهم كدورت دارند صلح داده با يكديگر مراوده و معاشرت نمايند مشروطه‌خواهان مطلب را دانسته درصدد برميآيند جلوگيرى كنند ولى مقارن مىشود با گرفتن جشن افتتاح مجلس شورايملى و ناچار اندكى\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nدرباريان از خيالات فسادانگيزانه خوددارى مينمايند مقتدر نظام و صنيع حضرت هم در جزو مستخدمين بهارستان به خدمت چراغبانى و آتشبازى مشغول ميشوند و بعد از گذشتن جشن از طرف ملت به آنها خلعت داده مىشود كه تأليف قلبى شده باشد بلكه اسباب دست مفسدين نشوند ولى فائده نكرده باز حوزه فساد را گرم مينمايند ديگر از اقدامات كه مىشود آنكه حسنخان اجلال السلطنه اصفهانى رئيس نظميه است و با خيالات درباريان همراه نيست او را عزل كرده رياست نظميه را بميرزا فتح اللّه خان سعيد السلطنه ميدهند سعيد السلطنه كه از قديم با شاه محرم بوده و كمال اطمينان را به او دارند دسته‌ئى از زنان فاحشه را در تحت رياست نظميه رشوت ميدهند كه در ماه رمضان يكروز با صورتهاى گشوده بىحجاب در بازار تهران وارد شوند و بگويند آزاديست و ما بايد بىحجاب باشيم به خيال اينكه لابد بر سر اين كار هيجان عمومى مىشود و از نتايج سوء مشروطيت محسوب ميگردد بلكه باينوسيله هم بشود اخلالى در كار مجلس نمود اينمطلب را هم ملتيان ميفهمند و ايستادگى نموده سعيد السلطنه را معزول نموده مسافرت باروپا مىكند و هم سعى كرده حكومت تهران را از وزير مخصوص كاشانى گرفته بمؤيد الدوله ميدهند و به خيال خود بعضى از شاخه و برگهاى فساد را ميزنند ولى فايده نميكند و درباريان جدا مشغول اجراى نقشه سعديه هستند از جمله درصدد ميشوند بعضى از انجمنهاى ملى كه در باطن هواخواه سلطنت باشند تأسيس كنند از جمله انجمنى باسم انجمن آل محمد تشكيل داده جمعى از سادات مكلا و معمم را در آن انجمن جمع نموده از مخصوصين شاه هم اشخاصى داخل ميشوند با اين شعار كه آل محمد مشروطه نميخواهند ديگر آنكه شخصى ميرزا عباسقلىنام چند سال است باسم مجلس سرّى و فراموشخانه پول از مردم ميگيرد و گذران مىكند در اينوقت بغلط اشتهار ميدهد كه قاتل امين السلطان عضو انجمن سرّى او بوده بشاه هم وعده ميدهد كه بتوسط اعضاى انجمن سرّى مقاصد او را انجام خواهد داد شاه را هم بحوزه سرى وارد ساخته از وجوهيكه براى برهمزدن مشروطه تدارك شده سهمى ميبرد و مدتى در اطراف نقشه سعد الدوله سورچرانى مينمايد ديگر از جمله اقدامات كه ميكنند\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nاينست كه چون از انجمن آذربايجان در تهران بينهايت نگرانند بعضى از رؤساى آنها را بهر وسيله هست رو به خود كرده بدست ناصر السلطنه طباطبائى و جمعى ديگر انجمن آذربايجان ديگرى بنام انجمن فتوّت تشكيل داده تمام رجال دولت را به آن انجمن دعوت ميكنند صورتا انجمن مشروطه‌خواهى است و معنا برهم زنندهء انجمن آذربايجان و مجرى خيالات شاه و هم بتوسط اقبال الدوله كاشانى انجمنى در ورامين تشكيل داده جمعى از اشرار آنجا را براى اجراى مقاصد خود حاضر ميكنند و رفته‌رفته خيالات شاه را در مخالفت با مجلس بوسيله اين اسباب و بضميمه انزجار خاطر جمعى از افراد ملت از مجلس بواسطه قطع حقوق و كسر مرسوم قوت داده به او حالى ميكنند كه بيك حمله مجلس از ميان خواهد رفت و اسباب آن حمله هم مهيا است كامران ميرزا كه بيكار مانده و انتظار نداشته در عهد سلطنت دامادش منزوى و خانه‌نشين باشد بتوسط دختر خود در اندرون و بيواسطه هرچه بتواند افساد كرده شاه را اطمينان ميدهد كه ببرچيدن بساط مشروطه موفق خواهد گشت از طرف ديگر شيخ فضل اللّه و همراهان او از ملانماها بشاه اطمينان ميدهند كه چون بخواهد بر ضد مجلس قيام كند آنها هم مجلسيانرا تكفير كرده بحرمت مجلس فتوى بدهند روسها هم‌چنانكه گذشت كمال تسلط را بر شاه دارند و او را بمخالفت با مجلس و مشروطه ترغيب مينمايند .\r\nامير بهادر جنگ هم كه براى اجراى همين نقشه او را رياست كشيكخانه داده‌اند بشاه ميگويد من خود به تنهائى مجلس را برهم ميزنم سوارهاى ابوابجمعى خود را از تبريز ميطلبد و اوايل ماه ذى القعده سيصد نفر از آنها وارد طهران ميشوند ورود اين سوارها بطهران از تبريز در صورتى كه مجلس اصرار دارد استعدادى براى سرحد آذربايجان از تهران فرستاده شود آن هم سوار امير بهادر جنگ بينهايت خاطر مليون را آشفته مىكند انجمنهاى ملى بهيجان آمده فرياد ميكنند اين سوار براى چه آمده از ورامين تفنگچى به شهر براى چه ميآيد توپ و تفنگ در عمارت سلطنتى براى چه جمع ميكنند ذخيره بعمارت شاه براى چه مىبرند سوار و سرباز در داخل عمارت دولتى چرا ساخلو شده در تبريز و گيلان و فارس و سرحدات اين اغتشاشها براى چيست\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nتركمانها براى چه تعدى ميكنند و اعتراضهاى بسيار ديگر با جوش و خروش بسيار اما به حرف ميگذرد .\r\nاز آن طرف چون كابينه وزراء در تحت رياست ناصر الملك است و او راضى نميشود شاه با مجلس مخالفت كند از اينجهت شاه از او بىنهايت دلتنگ شده ناصر الملك هم ترسناك گشته ميخواهد استعفاء بدهد ولى از مجلس و ملت ملاحظه دارد شاه نه تنها از رياست وزرائى ناصر الملك دلتنگ است بلكه وزارت جنگ مستوفى الممالك را هم نميپسندد و چون ميخواهد با مجلس بجنگد وزير جنگى ميخواهد كه مطيع او بوده باشد و هم برياست گمرك مؤتمن الملك راضى نيست زيرا كه با بودن او دست و بالش براى تصرف در نقدينه صندوق گمرك باز نيست و تا كابينه برهم نخورد مقاصد شاه انجام نميگيرد اينست كه با وزراء بد سلوكى مىكند و به آنها بىاعتنائى مينمايد روزى به آنها ميگويد من در موقع انتخاب شما خواب بودم و گرنه شما بوزارت انتخاب نميشديد مرادش اينستكه شب ماه رمضان وقتى در مجلس وزراء انتخاب شدند او خواب بوده است يا غافل بهر صورت كار به سختى ميكشد و نزديك است رشته‌ها گسسته شود .\r\nروز جمعه نهم ذى القعدة الحرام 1325 از انجمن شاه‌آباد تهران كه يكى از انجمنهاى بزرگ است از نمايندگان انجمنهاى ملى دعوت مىشود كه در كار بلديه جواب و سئوال كنند نگارنده هم در آن مجمع حاضر ميشوم ابتدا صحبت بلديه است كه چرا بتكاليف خود رفتار نميكند بعضى از اجزاى انجمن آذربايجان اغتشاش تبريز را عنوان ميكنند بالاخره حرف باينجا ميكشد كه تمام مفاسد از شاه است سعد الدوله و امير بهادر جنگ و اقبال الدوله و شاپشال خان روسى كه معلم شاه است و بعضى از خلوتيان شيخ نورى و سيد على يزدى و غيره دستيار او هستند بايد چارهء كار خودش را كرد تا فتنه‌ها بخوابد سخن به اين مقام كه ميرسد نگارنده ميگويد بهتر اينست نطق مجلس را به من واگذار كنيد همه اظهار مسرت كرده گوش ميدهند ميگويم اگر تمام راستگويان عالم جمع شوند و بگويند يك محمد عليشاه نوعى با يك مجلس شورايملى مانند مجلس ما از صميم قلب همراه است باور نبايد كرد ولى نبايد تقصير را بر شاه وارد\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nكنيم زيرا كه شاه يكنفر است و يك رأى دارد بايد دانست آراء ناصواب او در كدام نقطه تعدد و تكثر پيدا مىكند آنجا را جلوگيرى كرد تا رفع مفاسد بشود وقتى شاه ميگويد من اگر از مجلس بخواهم چيزى بر حقوق من بيفزايند آيا قبول خواهند كرد در جواب اين سئوال حاضرين بايد بگويند البته قبول خواهند كرد و بر فرض هم نكنند براى خودشان كه نميخواهند بلكه باز براى شما ميخواهند و براى اصلاح مملكت شما نه اينكه در جواب بگويند مجلسيان غلط ميكنند امر مبارك را اطاعت نكنند كسى كه اين حرف را در حضور شاه مىزند بايد دهانش را خورد كرد پس اگر ميخواهيد كارى بكنيد درصدد شويد يكى دو نفر را از دور شاه دور كنيد بلكه از مفاسدى كه مترقب الوقوع است جلوگيرى شود آقا سيد حسن تقىزاده هم بعد از من تقريبا در همين زمينه صحبت ميدارد و ديگران هم حرفهاى خوب ميزنند و بالاخره قرار مىشود از همان مجلس عريضه تلگرافى بشاه نوشته شود كه سعد الدوله و امير بهادر جنگ نميگذارند شما بآسودگى پادشاهى نمائيد و ما ملت بآسايش زندگانى كنيم ما دوستدار تخت و تاج و هواخواه سلطنت شما هستيم خواهشمنديم اين دو نفر را از خود دور كنيد كه رفع سوء ظن ملت شده آسوده‌خاطر مشغول كار خود باشند عريضه به اين مضمون نوشته شده حاضرين همه مهر ميكنند دكتر حسين خان كحال و يك نفر ديگر مأمور ميشوند عريضه را برده از تلگرافخانه خصوصى كه در ميدان توپخانه براى رسيدن عرايض مردم بشاه تأسيس شده مخابره مينمايند و بمردم گفته مىشود فردا دهم ذى القعده در مسجد سپهسالار ناصرى جمع شده انتظار جواب بكشند اين مجلس منقضى شده مردم متفرق ميشوند جمعى ميآيند نزد نگارنده اظهار ميكنند كه اين كار ناتمام است بايد علاء الدوله را ملاقات نموده و او را واداريد برود شاه را ديده هرچه ميداند بگويد بلكه از عريضه مليون جواب مساعد برسد و اينكه علاء الدوله را براى اين كار اختيار ميكنند بواسطه پيش‌آمديست كه ذيلا نگارش مييابد علاء الدوله را حاكم فارس كرده‌اند و خيالش اين بوده قوام الملك شيرازى را كه مدتى است در تهران مانده با خود بفارس ببرد و از آنجا كه جمعى از مردم فارس و انجمن جنوب كه در طهران تأسيس شده برفتن قوام الملك\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nبشيراز رضايت ندارند ميكوشند كه علاء الدوله از بردن قوام صرفنظر كند و نتيجه نميگيرند ناچار مسئله را بهو و جنجال انداخته ناطقين را واميدارند بر ضد حكومت فارس علاء الدوله صحبت بدارند و ملك المتكلمين در نطقهاى خود مسئله را جدا دنبال مىكند ملك المتكلمين مدتى است از احتشام السلطنه مكدر است به تبعيت تندروان مجلس و با وجود خصوصيتهاى سابق در اين موقع هم برادرى احتشام السلطنه را در مورد علاء الدوله رعايت نكرده بلكه هردو را مستبد و طرفدار شاه و مخالف حكومت ملى ميخواند و مردم را بر ضد آنها تهييج مينمايد احتشام السلطنه نزد نگارنده از ملك المتكلمين شكايت و اظهار دلتنگى مىكند ميگويم اگر مايل باشيد شب بيائيد منزل من بفرستم ملك المتكلمين هم بيايد اسباب الفتى فراهم شود و اگر شبهه‌ئى از دو طرف حاصل شده بر طرف گردد احتشام السلطنه تحاشى كرده ميگويد هرگز حاضر نميشوم كسى بر من منت بگذارد و مرا با فلان آدم صلح بدهد خير هر كار از دستش برميآيد بكند اگر از تندمزاجى و حالت افراط و تفريطى كه در امور دارد آگاه نبودم ميبايد دلتنگ شوم ولى به روى خود نياورده ميگذرم فرداى آن روز از طرف ملت اعلانى منتشر مىشود بعنوان اخطار لازم و مردم را دعوت ميكنند بمدرسه صدر كه مركز اجتماع انجمن اتحاديه طلاب است و مقصود از اين دعوت و اجتماع تهديد نمودن علاء الدوله است كه بحكومت فارس نرود اين خبر چون بعلاء الدوله ميرسد مضطرب ميگردد زيرا كه احتمال ميدهد مردم هيجانى كرده و به خانه او بريزند شب روز موعود احتشام السلطنه و برادرش معين الدوله به منزل نگارنده آمده اظهار پريشانخاطرى مينمايند گفتگوى بسيار مىشود عاقبت تقاضا ميكنند بفرستم ملك المتكلمين بيايد از او استمالت بشود از او قول بگيرند فردا در آن مجمع عام دربارهء علاء الدوله زيادروى نشود به شرط آنكه احتشام السلطنه علاء الدوله را از مسافرت فارس منع نمايد ملك المتكلمين ميآيد در پايان مذاكرات احتشام السلطنه تقبل مىكند و قضيه معنا خاتمه مييابد فرداى آن روز ملك المتكلمين در انجمن ملى مطلب را طورى عنوان مىكند كه مردم ميفهمند مقصود حاصل شده بعد هم علاء الدوله از حكومت فارس استعفا ميدهد علاء الدوله بعد\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nاز استعفاى از حكومت فارس ميخواهد از توهيناتيكه بر او وارد شده جبرانى شده باشد و او را مساعد با ملت بشناسند اينستكه رؤساى مليون صلاح ميبينند بعلاء الدوله گفته شود كه اگر شاه را واداريد جواب ملت را مساعد بدهد مردم خواهند دانست اين كار را شما صورت داده‌ايد و موجب خوشنامى شما در ميان ملت ميگردد بالجمله براى اين كار صبح شنبه دهم ذى القعدة الحرام ميروم به منزل علاء الدوله و شرح واقعه روز پيش را گفته او را ترغيب ميكنم برود نزد شاه و اصرار كند كه جواب ملت مساعد داده شود علاء الدوله براى رفتن نزد شاه حاضر ميگردد ولى ميخواهد قبلا با احتشام السلطنه مشورت كرده باشد در اين صحبت هستيم كه حسنخان وزير افخم پسر سلطان عليخان وزير دربار وارد مىشود اول احتياط ميكنم با او صحبت بداريم چون از مخصوصين شاه است بعد مطلب پىبرده مىشود و صريح به او ميگوئيم اگر اينجواب امروز از طرف شاه مساعد نرسد بد خواهد شد حسنخان هم اظهار همراهى مىكند احتشام السلطنه هم ديده مىشود و روز شنبه علاء الدوله و حسنخان ميروند دربار نگارنده هم بانجمن آذربايجان كه محل مذاكره اين كار است اطلاع مىدهم كه قضيه اينطور شد و بعد از ساعتى ميروم بمدرسه سپهسالار كه محل اجتماع ملت است جمعيت زياد مىشود ملك المتكلمين و سيد جمال الدين و بعضى ديگر نطقهاى مهيج ميكنند ولى از طرف شاه جوابى نميرسد عاقبت قرار مىشود آنشب قضيه مسكوت عنه بماند تا فردا كه يكشنبه است اگر جواب مساعد رسيد چه بهتر و الا ملت هرچه تكليف خود را ميداند بكند شب يكشنبه از علاء الدوله استفسار مىشود كار شما و شاه بكجا كشيد جواب يأس‌آميز ميرسد صبح يكشنبه مردم در مسجد سپهسالار جمع ميشوند مجلس شورايملى هم منعقد مىشود علاء الدوله و ظل السلطان و عضد الملك بمجلس ميآيند كه بهيئت اجتماع نزد شاه رفته بلكه او را حاضر كنند با ملت لجاج نكند و قدم مساعدى بردارد ولى بر اقدام آنها نتيجه‌ئى مترتب نميگردد از طرف ديگر در همان شب از دربار بخسرو خان مقتدر نظام و سيد محمد خان صنيع حضرت كه گفته شد دو نفر سركرده مشتيهاى شهرى هستند و نوشتيم مورد توجه شاه شده‌اند دستور داده مىشود صبح يكشنبه به مسجد سپهسالار\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nآمده با مردم طرف شده جمعيت را متفرق سازند اين دو نفر با جمعى از اراذل‌واوباش بمركز مزبور آمده گوشه‌ئى مينشينند مشروطه‌خواهان هم جمعيتشان زياد مىشود تا نزديك ظهر دو دسته بهمديگر نگاه كرده هيچيك دست از پا خطا نميكنند ولى مستبدين سخنان ناهنجار گفته حرفهاى زشت ميزنند از مشروطه و مجلس بد ميگويند كه كسى به آنها طرف شود و بهانه‌ئى بدست آنها بيفتد ولى مشروطه‌خواهان با اينكه مسلح هستند و استعدادشان بد نيست اعتنا نكرده خوددارى مينمايند نزديك ظهر كم‌كم مردم متفرق ميشوند كه بعد از ناهار دوباره اجتماع نمايند مستبدين هم از مسجد بيرون آمده و چند تير رولور درب مسجد خالى كرده قمه‌هاى خود را كشيده شرارت مينمايند و از آنجا در مجلس آمده چند گلوله بدر بهارستان خالى كرده روانه ميشوند قراولان در مسجد را ميبندند مجاهدين مسلح سردر مجلس را ميگيرند كه اگر بناى زدوخورد باشد دفاع نمايند مستبدين ميروند بميدان توپخانه كه قبلا براى محل اجتماع آنها تدارك ديده شده آنجا جمع گشته چادرى برپا ميكنند و از طرف دولت سوار قزاق و توپ و استعداد براى حفظ آنها در اطراف ميدان مهيا مىشود و بفاصله كمى دو حوزه مسلح در مقابل يكديگر تشكيل ميگردد يكى در بهارستان و مسجد سپهسالار و ديگرى در ارك همايون و باغ گلستان و ميدان توپخانه طهران .\r\n\r\n","description":"","footnote":"","page_name":" 166 ","page_number":174},
  {"content":"\r\n\r\n\r\nفصل هفدهم فتنهء ميدان توپخانه طهران\r\nبراى بيان واقعه ميدان توپخانه بايستى اولا كيفيت و كميت دو دسته مخالف را كه آماده جنگ شده‌اند نوشته بعد بنگارش شرح واقعه و نتايج او بپردازيم مجلسيان مخصوصا وكلاى آذربايجان با جمعى از مشروطه‌خواهان حقيقى خارج از مجلس و عموم انجمنهاى ملى در تدارك تفنگ و آلات دفاع ميشوند و هم آن روز تا شب تقريبا سيصد نفر مسلح در مجلس حاضر ميگردند ميخواهند به مسجد سپهسالار هم وارد شده آنجا را سنگر نمايند ولى طلاب مدرسه راه نميدهند مليون تصور ميكنند چون رياست مدرسه با حاج سيد جواد ظهير الاسلام است كه شوهر خواهر شاه مىباشد او بحمايت شاه سپرده است در مدرسه را ببندند و مجاهدين را راه ندهند فشار ميآورند تا مدرسه را بگيرند و بالاخره احتشام السلطنه رئيس مجلس و ظهير الاسلام رئيس مدرسه باهم ميروند طلاب را از مخالفت با ملت منع كرده در را باز مينمايند بلكه مدرسه را هم بباغ بهارستان راه اتصال ميدهند و بسنگربندى در اطراف عمارت مدرسه و بهارستان ميپردازند و چون اين عمارتها بر اغلب عمارات تهران برترى دارد و منارهاى مدرسه بر تمام شهر مشرف است بهترين جاها براى سنگربندى مىباشد از داخل شهر و اطراف عمارت ممكن نيست دشمن پيش بيايد مگر از خارج شهر با توپ كارى بكنند خلاصه سنگربنديها تمام مىشود و صاحبمنصبان مشروطه‌خواه از صميم قلب براى خدمت بملت حاضر ميشوند اداره نظامى خوبى تشكيل داده مىشود جمعى كثير از وطنخواهان و خوانين محترم و بزرگزادگان از قبيل اللهيار خان آجودان‌باشى پسر حسنخان وزير نظام كه آجودان باشى كل نظام بوده و بجرم وطنخواهى تازه اين شغل از او گرفته شده و ظهير السلطان\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nپسر رضا خان ظهير الدوله كه نوهء دخترى ناصر الدين شاه است و عين السلطان پسر صارم الدوله نوهء دخترى ناصر الدين شاه و غلامرضا خان پسر ميرزا محسن خان مظفر الملك و امثال اينها از جوانهاى حساس ترتيب كشيك مرتبى در بهارستان و مدرسه ناصرى و عمارتهاى اطراف بهارستان تا مسافت معينى از هر طرف ميدهند انجمنهاى ملى هريك جوانهاى سلحشور خود را مسلح كرده در مركزهاى انجمنهاى ملى نزديك بهارستان مانند انجمن شاه‌آباد و انجمن مظفرى و غيره مستحفظى مينمايند انجمنهاى ملى تماما در مدرسه سپهسالار حاضر شده هر انجمن حجره‌ئى از حجرات مدرسه سپهسالار را فوقانى يا تحتانى مركز خود قرار داده تابلوى انجمن را بر سردر آن حجره نصب مينمايد ملك المتكلمين و آقا سيد محمد رضاى شيرازى ( مساوات ) - سيد جمال الدين واعظ - ميرزا جهانگير خان مدير صوراسرافيل و جمعى ديگر از وطنخواهان گرم‌كننده معركه‌هاى ملى ميباشند انجمن اصناف تدارك شام و ناهار براى انجمنهاى ملى و متوقفين بهارستان ميبينند و مخارج اين هيئت از كميسيون مخصوص كه براى اين كار تشكيل شده داده مىشود اشخاصى هم مانند ظل السلطان و غيره كه با شاه ميانه ندارند و تمول سرشار دارند بمخارج اين كار سرّا كمك مينمايند روزها تفنگداران در فضاى بهارستان و مدرسه مشق نظام ميكنند و شبها كشيك كشيده حفاظت مينمايند و كمال مراقبت مىشود كه صدائى از كسى بلند نشود چنان كه در ظرف بيست روز كه از اول تا آخر اين كار طول ميكشد و همه‌وقت جمعى كثير در آن محوطه حاضرند و تعطيل عمومى شده چند هزار نفر در اطراف بهارستان گردش مينمايند و انواع تحريكات از طرف مقابل مىشود كسى با كسى مختصر نزاع يابد زبانى نميكند و آسيبى به كسى نميرسد .\r\nاز ورامين و شهريار و شميران و حضرت عبد العظيم و ساير نواحى طهران پىدرپى انجمنهاى ملى مسلح بمددكارى مليون ميآيند و هيجان غريبى هويدا ميگردد از قزوين ميرزا سيد حسن پسر شيخ الاسلام قزوين با جمعى از مجاهدين بحمايت مجلس مسلح وارد ميشوند و از تمام ولايات انجمنهاى ملى بتوسط تلگراف اظهار مساعدت ميكنند و روز دوم در تمام ولايات تعطيل عمومى مىشود بالجمله يك مرتبه تمام مملكت يكپارچه\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nملت‌خواهى و وطن‌پرستى ميگردد اين هيأت مليون و حالت مليون و اما هيأت مخالف در ميدان توپخانه چند چادر ميزنند جمعى از اراذل‌واوباش شهر را زير آن چادرها و در فضاى ميدان جمع ميكنند شيخ فضل اللّه نورى و سيد على يزدى و ميرزا ابو طالب زنجانى و ملا محمد آملى و ملا محمد على رستم‌آبادى و جمعى ديگر از روحانيان را كه با شاه همراه هستند در ميدان حاضر كرده در حياطى كه پشت ميدان توپخانه واقع و درش از ميدان باز است نزديك قورخانه كهنه آنها را منزل داده آش و پلو مفصلى براى ايشان تدارك ميبينند شبها مشروب بسيار براى مشتيها و سردستگان اشرار حاضر ميكنند و همه را سرمست خدمتگزارى بشاه مينمايند جمعى از فواحش را كه سابقا نوشتيم تهيه كرده بودند براى هتاكى نمودن نسبت بمشروطه‌خواهان و مجلس در ميدان حاضر ميكنند مشتيهاى محله چالميدان بهمراهى صنيع حضرت و مشتيهاى محله سنگلج بهمراهى مقتدر نظام در اطراف شهر بآزار نمودن مردم و بردن عبا و ساعت و هرچه از هركس بدست آورند ميپردازند و از نانجيبى چيزى فروگذار نميكنند .\r\nروز دوم بعد از ظهر در وقتى كه جمعى كثير در ميدان جمعند سيد محمد يزدى بالاى منبر رفته يا روى توپ نشسته مردم را بمخالفت با مشروطه ترغيب مينمايد جوانى عنايت اللّه‌نام در ميان جمع سخنى ميگويد كه بوى مخالفت ميدهد ميريزند او را با قداره و قمه و كارد و غيره قطعه‌قطعه نموده بدنش را بدرخت ميآويزند على اوف‌نام ترك را به همان سبب يا بسبب ديگر چند زخم منكر ميزنند و هركس را احتمال بدهند مشروطه‌خواه است هرچه بتوانند اذيت و آزار ميرسانند شنيده مىشود پسر نقيب السادات شيرازى كه در سلك روضه‌خوانها است بعد از كشته شدن عنايت اللّه آمده با قلمتراش چشمهاى او را از حدقه درميآورد و ميگويد ميخواهم چشم مشروطه را درآورم روحانيان ميدانى هم اين گونه منكرات را ميبينند و شرب مسكرات را علنا مشاهده ميكنند و همه را صواب تصور مينمايند و در واقع كشمكش ميان شيخ فضل اللّه نورى و آقا سيد عبد اللّه بهبهانى اكنون باينصورت درآمده است با هرچه دربردارد از سياستهاى ديگر عجبا شيخ نورى با وجود ديدن واقعه حضرت عبد العظيم و افتضاح آنكار باز در اينموقع فريب خورده\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nخود را يكباره مفتضح مينمايد زيرا كه اگر هيچ نقص نداشت الا همدست شدن با قاطرچيان و اراذل‌واوباش شهر براى رسوائى او كافى بود روز دوم واقعه كه شيخ نورى بميدان ميآيد صبح زود آقا سيد عبد اللّه بتوسط يكى از محارم خود حاج شيخ مهدى واعظ به او پيغام ميدهد كه حالا وقت است شما باز با ما اتفاق كرده بمجلس بيائيد تا قبايح گذشته پوشيده شود وقتى رسول سيد ميرسد كه شيخ در سجاده عبادت نشسته قرآن در مقابلش گشوده است شيخ ميگويد به اين قرآن قسم من از منزل بيرون نخواهم رفت و با كسى آمدوشد نخواهم نمود و منتظر امر پروردگارم فرستاده بيرون آمده همانوقت يكدسته از اراذل ميدانى وارد ميشوند و شيخ را بر خر شيطان سوار كرده وارد ميدان مينمايند و معلوم مىشود امر پروردگار امر محمد عليشاه قاجار است و يا امر جمعى از اراذل‌واوباش .\r\nبالجمله روحانيان ميدانى محض مزيد عنايت بباغ گلستان دعوت شده شرفياب حضور پادشاه ميگردند و مورد اظهار مرحمت بسيار ميشوند و در ازاى آن مرحمتها سيد ابو طالب زنجانى ميگويد من از علم جنگ بىخبر نيستم و اگر امر كنيد يك توپ شرپنل ببرند در بيرون دروازه شميران سوار كرده به بهارستان شليك نمايند هركس آنجا هست فرار خواهد نمود و مردم متفرق ميشوند آقايان ديگر هم مخصوصا ملا محمد على رستم‌آبادى كه سالها در اين شهر كوس قدس و تقوى زده است او را تصديق مينمايد شاه هم در ظاهر تصديق ميكنند تا آقايان رنجيده‌خاطر نشوند ولى بعد از مرخصى آنها چند نفر از درباريان عرض مىكند اين كار خطا است چونكه سفارت روس چندان دور از بهارستان نيست خطرناك خواهد بود آقايان از حضور شاه مرخص شده بميدان توپخانه آمده دسته‌دسته مردم شرور را براى آوردن بعضى از ملاهاى درجه دوم و سيم كه در بهارستان نيستند ميفرستند بعضى را ميآورند و بعضى طفره ميزنند .\r\nباز برگرديم بداستان بهارستان بعد از ظهر روز شنبه دهم ذى القعده اجتماع در بهارستان زياد مىشود از وكلاى مجلس كسانى كه جدا درصدد تدارك مدافعه‌اند وكلاى آذربايجان‌اند و ادارهء مدافعه ملى را معاضد السلطنه نائينى رياست مىكند اعضاى انجمن\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nآذربايجان خصوصا بعضى از آنها مانند شجاع لشگر كه ناظم انجمن است معركهء مدافعه را گرم ميكنند حوزه مركزى مدافعه مردم آذربايجان و ساير ولايات را از پيش‌آمد ناگوار بتوسط تلگراف رمز بهر وسيله باشد خبردار ميسازد علاء الدوله از صبح شنبه در مجلس اقامت گزيده بملاحظه برادرش كه رئيس مجلس است دو ساعت بغروب مانده او را بتوسط تلفن بدربار احضار ميكنند علاء الدوله نظر باقداماتى كه كرده و خود را نزد شاه متهم ساخته جرئت رفتن دربار را ندارد ما هم صلاح او را نميبينيم بدربار برود بالاخره برادرش معين الدوله از دربار با تلفن ميگويد بيائيد ضرر ندارد معلوم مىشود او را هم مجبور كرده‌اند اين تلفن را بنمايد علاء الدوله ميرود و ما منتظر خبر دربار ميشويم در اين مقام لازم است چند كلمه از حال دربار و وزراء بنويسيم چون شاه از رئيس الوزرائى ناصر الملك دلتنگ است و با وجود او اجراى مقاصد خود را مشكل ميداند اينستكه نهايت اصرار را به برهمزدن كابينه و خلع ناصر الملك دارد ناصر الملك بملاحظه مليون با اينكه بينهايت ترسناك است از استعفاء دادن هم ميترسد با وجود اين يك روز پيش از واقعه زبانى استعفاء داده بدربار نميرود وزراى ديگر هم از رفتن بحضور شاه خوددارى ميكنند روز شنبه بعد از ظهر شاه آنها را احضار مىكند مردّد هستند بروند يا نروند بالاخره طرف عصر مصمم ميشوند بروند و سببش اينستكه ميشنوند حكم شده اگر نيايند جبرا آنها را ببرند ناچار ناصر الملك و مشير الدوله و مؤتمن الملك باهم بدربار ميروند پيش از ورود آنها علاء الدوله وارد مىشود بمحض اينكه حضور شاه ميرسد شاه شروع مىكند بفحاشى نسبت به او و بالاخره با چوب بر سر و مغز او ميكوبد و او را كشيده بمحبس مىبرند معين الدوله برادرش را هم با او حبس ميكنند ناصر الملك و دو نفر وزير ديگر وارد ميشوند مقابل اطاق حاجب الدوله كه ميرسند بناصر الملك ميگويند شما در اين اطاق بنشينيد ناصر الملك ميگويد مرا شاه احضار فرموده‌اند ميگويند بلى ولى حالا حكم اينست كه شما در اين اطاق بمانيد دو نفر وزير ديگر ميخواهند با او بروند ولى نميگذارند و آن دو نفر ميروند باطاق كشيكخانه ميبينند صنيع الدوله و مخبر السلطنه و آصف الدوله و مستوفى الممالك كه\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nباقى وزراء هستند در اطاق كشيكخانه جمعند با كمال پريشانى آنها هم مينشينند و منتظرند كه حكم چه صادر شود ناصر الملك را لدى الورود باطاق حاجب الدوله زنجير ميكنند و قصد كشتن او را دارند ناصر الملك وقتى از خانه‌اش روانه دربار مىشود يكنفر را ميفرستد بسفارت انگليس و اطلاع ميدهد كه اين رفتن من بدربار خطرناك است بيفاصله هم خبر گرفتارى او بسفارت انگليس ميرسد چرچيل نائب سفارت انگليس نظر بخصوصيتى كه با ناصر الملك دارد فورا خود را بدربار رسانيده ميرود نزد شاه و سخت ميگويد كه ناصر الملك داراى نشانهاى معتبر دولت ما است اگر خيانتى كرده است بايد معلوم شود كه ما نشانهاى خود را از او بگيريم و اگر خيانتى نكرده بچه سبب او را محبوس كرده‌اند شاه مضطرب شده ميگويد كسى او را حبس نكرده است و فورا ميروند زنجير را از گردن او برميدارند و در اطاقى محترما مينشانند و بعد از كمى فاصله او را باطاق كشيكخانه كه وزراء هستند مىبرند كمى با وزراء مينشيند و پاسى از شب رفته باتفاق وزراء حركت كرده به خانه خود ميرود و صبح روز فرداى آنشب بجانب فرنگستان روانه شده خود را از ورطهء خطرناك خلاص مينمايد و در همانشب علاء الدوله و معين الدوله را هم اخراج بلد كرده روانه گيلان ميكنند اينواقعه دربار و برهم خوردن كابينه و تبعيد رئيس الوزراء و علاء الدوله و برادرش بىاندازه مجلسيان را مضطرب ساخته مناسبات مجلس و دربار منقطع ميگردد شب يكشنبه جمعى كثير در مجلس و مدرسه سپهسالار توقف ميكنند ولى علماء و وكلاء بخانهاى خود ميروند كه فردا صبح باز اجتماع نمايند نگارنده هم جزء اشخاصى هستم كه ميبايد احتياط كار خود را داشته باشم از اين سبب شب را در خانه يكى از دوستان ميمانم ولى هياهوى شديد شهر و صداى تير اشرار در تمام محلات نميگذارد كسى بخواب برود صبح زود بمجلس رفته مشغول كار خود ميشويم و از جمله كارها كه در اين روز مىشود اينستكه تلگرافى از جانب علماى مشروطه‌خواه به تمام ولايات ايران و يكى بعلماى عتبات شده از واقعه همه را خبردار ميكنند و با اينكه دولت قدغن سخت كرده در تلگرافخانه هيچ تلگرافى را مخابره نكنند از سيم كمپانى آن تلگرافات مخابره مىشود روز دوم مخبر السلطنه\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nميآيد بمجلس و واسطه جواب و سئوال مىشود و مخبر السلطنه در دربار با اطرافيان شاه گفتگو كرده است به اين شرط داخل كار شود كه نه از شاه بر مردم و نه از مردم بر شاه آنها هم قبول كرده‌اند طرف عصر نتيجه اقدامات مخبر السلطنه اين مىشود كه هيئتى از وكلاى مجلس بدربار احضار گردند و فتح باب گفتگو بشود وكلاء ميروند و تا ساعت چهار از شب گذشته برنميگردند تمام مردم در بهارستان انتظار آمدن آنها را دارند بعد از ساعت چهار از شب رفته كه ميآيند خبر ميآورند كه شاه اظهار ميدارد من اين استعداد و توپخانه را حاضر كرده‌ام براى جلوگيرى از اشرار كه آنها خلافى نكنند و الا من با مجلس طرف نيستم و دعوا ميان خودتان است بالاخره يك مجلس بكنند وزراء و علماء و وكلاء قراردادى بنمايند كه باهم بسازند من حرفى ندارم فردا هم كه دوشنبه است مجلس تعطيل باشد مردم متفرق شوند بديهى است اين جواب فايده به حال ملت ندارد و پذيرفته نميشود و از جمله كارهاى روز دوم يكى نوشتن متحد المآلى است از طرف مجلس بسفراى خارجه كه آنها را از خلفى كه شاه نموده است خبردار ساخته كه از آنها استمداد معنوى بنمايند و جوابهاى مساعد ميرسد سفراء در خانه سفير كبير دولت عثمانى كه شيخ السفراء مىباشد مجلس ميكنند و رأى ميدهند متفقا شاه را ملاقات نموده او را ملامت كنند ميروند ميبينند صحبت ميدارند و همان جوابها كه بوكلا داده شد بسفراء هم داده مىشود همينقدر آنها را مطمئن ميكنند كه زدوخورد نخواهد شد روز دوم دويست نفر سرباز از ميدان بعنوان حفاظت مجلس تا نزديك بهارستان ميآيد و استجازه ميكنند كه اگر براى حفظ مجلس اين سربازها لازم باشند آنجا اقامت نمايند مجلس رأى نميدهد كه سرباز در آنحدود بماند و آنها را برميگردانند روز يكشنبه طرف عصر كه خبر حركات وحشيانه ميدان توپخانه و كشته شدن عنايت اللّه و مجروح شدن جمعى بيگناه ميرسد موجب پريشانحواسى جمع گشته شروع بجنگ را انتظار ميكشند شب سيم را تا صبح كسى نميخوابد چه احتمال ميرود كه شبيخون بزنند مجاهدين در حدود معينى ما بين بهارستان و ميدان توپخانه را محافظت ميكنند نه از مسلحين ملى كسى از آن حد تجاوز مىكند و نه از جنگجويان دولتى هر طرف با اسم\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nشب مخصوص براى هر محل از ورود دشمن جلوگيرى مينمايند اذان صبح آنشب از يكى از مجاهدين محمودنام كه جوان زيركى است ميپرسم نميدانم نعش عنايت اللّه را در ميدان از درخت فرود آوردند يا نه ميگويد ميروم خبر ميآورم ميگويم چگونه ميگذارند خود را بميدان برسانى ميگويد اگر از بست و بند مجلس بگذرم كار مشكلى نخواهد بود به او رخصت داده مىشود ميرود و بعد از ساعتى بازآمده احوال ميدان و ميدانيان را نقل كرده ميگويد تا پاى درختى كه نعش جوان بر آن آويخته بود رفتم پيراهن و شلوار بر درخت آويخته است و جسدش را برده‌اند .\r\nبالجمله روز سوم جواب تلگرافات از ولايات ميرسد و انقلاب فوق العاده در سرتاسر مملكت حاصل شده تعطيل عمومى ميگردد و از آذربايجان و گيلان و كرمان و اصفهان و فارس و جاهاى ديگر تلگراف ميكنند كه ما محمد عليميرزا را بپادشاهى نميشناسيم اين خبرها كه بشاه ميرسد مضطرب شده اوضاع دربار درهم و برهم مىشود در اينحال ميرزا مهديخان وزير همايون بمجلس آمده با هيئت رئيسه جواب و سئوال مىكند كه شاه دستخط مراجعت ناصر الملك و علاء الدوله و معين الدوله را بدهد و اسباب اصلاح فراهم شود وقت شام دستخطى از شاه ميآورند بهيئت رئيسه مجلس ارائه ميدهند كه الساعه بايد مجلس جمعيت را متفرق كند تا ما هم جمعيت ميدان را متفرق سازيم و اگر نكنند براى حفظ مملكت ناچار بقوهء جبريه متفرق خواهم ساخت احتشام السلطنه از اين دستخط وحشت كرده اصرار مينمايد كه امشب بايد جمعيت از فضاى بهارستان بيرون بروند كه كار بجنگ نكشد در اينوقت كه سه ساعت از شب رفته است چند هزار نفر در فضاى بهارستان و نگارستان و اطراف هستند غير از انجمنها كه در مدرسه ناصرى ميباشند و غير از مجاهدين كه در سنگرها مشغول حافظتند ناطقين ايستاده مردم را ترغيب ميكنند كه امشب برويد و صبح بيائيد احتشام السلطنه براى مردم نطق كرده اصرار مينمايد كه متفرق شوند و بهر وسيله هست مردم را راضى مينمايد كه بروند و آنشب كسى در عمارت مجلس نماند رئيس مجلس وانمود مىكند كه هركس امشب در مجلس بماند كشته مىشود در صورتى كه قضاياى بعد ثابت مينمايد اينطور نيست و بزرگترين قوت در\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nهمين شب بدست مليون است بواسطه اخبار ولايات امشب هر كار بخواهند بكنند مىتوانند امشب مىتوانند از زير بار حكومت قجر بيرون بيايند امشب مىتوانند زمام امر مملكت را بدست لايقترين و صالح‌ترين افراد ملت بسپارند محمد عليشاه هم آخرين درجه نااميدى را دارد و اين تهديد مانند تهديديست كه از گربه مغلوب ظاهر ميگردد .\r\nاگر ما امشب از اين تهديد خائف شده جمعيت را متفرّق سازيم عاقبت وخيمى را بايد منتظر بوده باشيم در اينحال حاج امين الضرب را كه رئيس مباشرت مجلس است ميبينم بالاى سرسراى عمارت گوشه‌ئى ايستاده چون چشمش بنگارنده ميافتد گريه مىكند و ميگويد ميخواهم خود را از بالاى عمارت به پائين انداخته هلاك كنم از اين غلبه دولت و متفرق كردن مردم او را تسلى داده ميگويم شب اينجا ماندن چه فايده دارد روز بايد جمع شد و كار كرد حالا ميروند صبح زود باز همه حاضر خواهند بود خاصه كه بازار بسته است و فردا هنگامه بزرگتر مىشود در صورتى كه خود نيز باطنا با او همعقيده هستم خلاصه بهارستان را خالى ميكنند و غير از مستحفظين كسى آنجا نميماند در اينحال يكعده چهل نفرى سرباز از طرف دولت در عمارت بهارستان آمده بعنوان قراولى توقف مينمايند .\r\nآمدن اين سربازها و گرفتن در عمارت موجب نگرانى مىشود كه شايد بخواهند عمارت را تصرف كرده و فردا كسى را راه ندهند باينكار هم اهميت داده نميشود و ميگوئيم شوراى ملى شرط نشده است در بهارستان باشد اگر چنين كارى كردند فردا مجلس در يكى از مساجد منعقد خواهد شد مستحفظين ملى مجلس هم احتياطا سربازها را در قراولخانه ميان دو در عمارت مجلس جا داده درها را بسته كليد آنها را خود نگاهميدارند كه آنها نتوانند خطائى بكنند سنگرهاى خود را هم محفوظ ميدارند و انجمنها هم در جاى خود هستند آخر شب بشاه خبر ميدهند تفنگچى و اسلحه بسيار در مدرسه سپهسالار تهيه ديده شده است اين خبر موجب وحشت او گشته در ساعت شش از شب رفته ظفر السلطنه حاكم تهران باتفاق مخبر السلطنه بدر مدرسه ميآيند\r\n\r\n","description":"","footnote":"","page_name":" 175 ","page_number":183},
  {"content":"\r\n\r\nتحقيق ميكنند و مراجعت نموده دروغ بودن قضيه را بشاه ميرسانند و او آرام ميگيرد روز بعد باز جمعيت در بهارستان جمع شده و جمعيت ميدان هم بجاى خود باقيست و از طرف دولت اصرار دارند تمام جمعيت بهارستان و اطراف آن بايد پراكنده شوند تا آنطرف هم مردم ميدان را متفرق سازد و هم در اينروز براى شروع نمودن به كار صلح و صورت قانونى دادن بدولت وزراء معين ميشوند و يك هيئت مركب از مليون و از طرفداران شاه بشرح ذيل وزير ميگردند : حسينقليخان ما فى نظام السلطنه وزير ماليه و رئيس الوزراء شاهزاده ظفر السلطنه وزير جنگ آصف الدوله وزير داخله صنيع الدوله وزير علوم و فوائد عامه مشير الدوله وزير خارجه مخبر السلطنه وزير عدليه وزير همايون كه در اينوقت لقب قائممقامى گرفته وزير تجارت و فلاحت ميشوند و بايد بمجلس آمده معرفى بشوند و هم در اين روز بعضى از وكلاء با عضد الملك قاجار در دربار ملاقات ميكنند و عضد الملك با شاه جواب و سؤال بسيار كرده بمجلس ميآيد و اظهار مىكند كه شرايط صلح از طرف مجلس نوشته شود تا او نزد شاه برده اسباب اصلاح را فراهم آورد شرايط صلح از قرار ذيل نوشته مىشود .\r\nشاه قرآن مهر كند و قسم ياد نمايد كه ديگر مخالفت با مشروطه نخواهد كرد وكلاى مجلس قرآن مهر كنند و قسم ياد نمايند كه اگر او مخالفت نكرد آنها هم بسلطنت او خيانت نكنند .\r\nشاه مرتكبين شرارت را سياست كند و ابوابجمعى امير بهادر را بگيرد مجلس براى حفظ خود دويست نفر مستحفظ مسلح ملى نگاهدارد شاه ادارهء قزاقخانه را جزو وزارت جنگ نمايد يعنى وزير جنگ مسئول عمليات قزاقخانه باشد شاه سعد الدوله را تبعيد نمايد تبعيدشدگانرا كه ناصر الملك و علاء الدوله و غيره هستند احضار كرده به آنها مهربانى نمايد شاه تمام اين مطالب را ميپذيرد بعضى را فورا و بعضى را بتدريج انجام بدهد و در ورق اول قرآن به خط خود شرح ذيل را مينويسد :\r\n« چون بواسطه انقلاباتيكه اين چند روزه در طهران و ساير ولايات ايران واقعشده براى ملت سوء ظنى حاصل شده بود كه خداى نخواسته ما در مقام نقض عهد و مخالفت\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nبا قانون اساسى هستيم لهذا براى رفع اين سوء ظن و اطمينان خاطر عموم ملت به اين كلام اللّه قسم ياد ميكنيم كه اساس مشروطيت و قوانين اساسى را كلية در كمال مواظبت حمايت و رعايت كرده و اجراى آن را بهيچوجه غفلت نكنيم و هركس بر خلاف مشروطيت رفتارى كرده مجازات سخت بدهيم و هرگاه نقض عهد و مخالفت از ما بروز كند نزد صاحب قرآن مجيد مطابق عهد و قسم و شرطى كه از وكلاى ملت گرفته‌ايم مسئول خواهيم بود . » با اين تفصيل خلق نميپذيرند كه دكاكين را باز نموده تعطيل بر طرف گردد چونكه اطمينان ندارند و نطقهاى مفصل شده بخلق ميگوئيم شما وقتى ملت تربيت شده محسوب ميشويد كه هر وقت صلاح بود جمع شويد مجتمع گرديد و هر وقت صلاح بود متفرّق شويد بيدرنگ متفرق شويد اگر غير از اين باشد كه هر وقت گفتند بيائيد بيائيد و هر وقت گفتند برويد برويد كه شما را ملت عاقل و تربيت شده نميشود گفت خلاصه جمعى از مردم به قوت نطق و بيان ناطقين اول ظهر متفرق ميشوند ولى در اينحال خبر ميرسد جمعى از اشرار ميدان رو بمجلس حركت كرده ميآيند و از يكطرف جمعى از اراذل در اول بازار يكى دو تا دكان كه باز شده تاراج مينمايند و دوباره هنگامه اجتماع در بهارستان برپا مىشود ساعتى ميگذرد خبر ميرسد در خيابان پستخانه از پشت سر آن جماعت كه شليك‌كنان رو بمجلس ميآمدند قزاق رسيده آنها را بقوه جبريه برميگردانند و علت شرارت و حركت آنها به طرف مجلس فقط خودنمائى بوده كه چون ديده‌اند بمغلوبيت آنها صلح مىشود خواسته‌اند ثبات قدم خود را در خدمت باستبداد ثابت نموده و نمايش بدهند و ممكن است با دستور العملى بوده براى ترسانيدن مجلسيان و منت گذاردن بر ايشان در متفرق نمودن جمعيت ميدان اما اينحركت و حركت تاراج كردن دكانها مردم را باوضاع بىاطمينان‌تر ميسازد و تمام روز بهارستان پر است از خلق بانتظار عاقبت كار طرف عصر عضد الملك بمجلس آمده قرآن مهر شده را از جانب شاه با دستخط قبول شرايط صلح ميآورد احتشام السلطنه در مجلس علنى اظهار مىكند شاه مخالف قانون اساسى رفتار كرده تا جبران مخالفتها نشود اين كار اصلاح نميشود و اين اظهار بواسطه رفتاريست كه با برادرانش علاء الدوله و معين الدوله شده است و بالاخره دستخط\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nشاه پذيرفته شده قضيه به همين ترتيب ميگذرد بناصر الملك و علاء الدوله و معين الدوله تلگراف مىشود برگردند ولى ناصر الملك قبول نكرده بفرنگستان ميرود و علاء الدوله و معين الدوله از رشت مراجعت مينمايند شب اين وزراء ميآيند بمجلس معرفى ميشوند و در همانشب چادرهاى ميدان توپخانه برچيده مىشود ولى مردم آنجا متفرق نميگردند بلكه اراذل‌واوباش را در قورخانه منزل داده و از آنها پذيرائى ميكنند و معممين را در ارك در خانه‌ئى برده از آنها مهماندارى مينمايند كه اگر از طرف مجلس نكولى شد دوباره مجتمع گردند از اينطرف تمام روز جمعيت در بهارستان بسيار است و چون شب دست ميدهد و وزراء معرفى ميشوند كم‌كم مردم متفرق ميگردند ولى مستحفظين در جاى خود كشيك ميكشند و انجمنها در مدرسه ماند شبهاى پيش ميمانند اينجا لازم است بقضيه‌ئى كه ميان نگارنده و آقا سيد عبد اللّه بهبهانى واقع شده اشاره نمايم تا حقايق احوال بهتر آشكار گردد يكروز پيش از مصالحه و تشكيل دولت جديد سيد از نگارنده تقاضا مىكند با ظل السلطان ملاقات كرده به او بگويم يكصد و پنجاه هزار تومان بدهد تا او اسباب خلع محمد عليميرزا و نصب ويرا سلطنت فراهم آورد نگارنده با اينكه از توسط در اين گونه قضايا كه محرك آنها حس طمعكارى اشخاص است اجتناب دارم ناچار با ظل السلطان صحبت داشته او ميگويد كار را انجام بدهد تا مبلغ را به او بپردازم نگارنده هنوز اينجواب را به سيد نرسانيده است كه نظام السلطنه و وزراى او براى معرفى بمجلس حاضر ميشوند وضع مجلس اينست وكلاء روى زمين درهم نشسته و وزراء در صفى كه هيئت رئيسه نشسته به حالت انتظار قرار گرفته‌اند روحانيان كه آقا سيد عبد اللّه در رأس آنها است يكطرف مجلس جلوس نموده تماشاچيان بيش از گنجايش فضا روى زانو - و دوش يكديگر قرار گرفته مجاهدين با تفنگ در اطراف مجلس ايستاده رئيس مجلس از آقا سيد عبد اللّه و آقا سيد محمد استجازه مىكند كه معرفى وزراء شروع شود ولى آقا سيد عبد اللّه گوش نداده نگارنده را ميطلبد و مقصودش اينست ببيند اگر ظل السلطان پذيرفته است مبلغ را بدهد در كار معرفى وزراء اخلال كند و مجلس را برهم بزند و در صدد فراهم آوردن اسباب خلع شاه و نصب ظل السلطان برآيد و الا اجازه بدهد وزراء\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nمعرفى گردند پىدرپى مرا ميخواهد به زحمت خود را به او رسانيده حاضرين همه حيرت ميكنند چه مطلب فوريست كه در اينوقت بايد محرمانه با من صحبت بدارد چون بنجوى ميپردازيم دو نفر از روحانيان منافق آهسته به يكديگر ميگويند مگر اين شخص ميگذارد ميان شاه و ملت اصلاح شود نگارنده ميشنود و نميتواند حقيقت حال را آشكار كرده بگويد آنكه نميخواهد بگذارد من نيستم بهرحال سيد بمحض شنيدن جواب يأس آميز ظل السلطان سربلند كرده برئيس مجلس ميگويد بسيار خوب آقايان وزراء معرفى گردند وزراء معرفى ميشوند و دولت مشروطه باز تشكيل مىشود و به ظاهر ميان شاه و ملت اصلاح ميگردد .\r\n\r\n","description":"","footnote":"","page_name":" 179 ","page_number":187},
  {"content":"\r\n\r\n\r\nفصل هجدهم وقايع بعد از صلح بىاساس\r\nپيش از نگارش وقايع مزبور لازم است بخصوصيتى كه ميان احتشام السلطنه رئيس مجلس و بعضى از وكلاى آذربايجان واقع شده و خصوصيت مزبور در جزرومد اين احوال مدخليت دارد اشاره نمايم و آن اينستكه از پيش نوشته شد نظر بكمال جدائى كه ما بين تقىزاده و ديگر تندروان مجلس از وكلاى آذربايجان و غيره با امين السلطان بود تندروان عقب ميمانند به حدى كه ديگر اجازه نطق به آنها داده نميشود مخصوصا به تقىزاده كه سرحلقه آنها است احتشام السلطنه كه بعد از قتل امين السلطان رئيس مجلس مىشود با آقا سيد عبد اللّه سابقه كدورت داشته وجود او را با نفوذ نام در مجلس مضر ميداند و ملاحظه مىكند كه تندروان بعد از كشته شدن امين السلطان جلو افتاده از تحت فشارى كه بوده‌اند درآمده مورد ملاحظه شدند احتشام السلطنه هم نظر به حال افراط و تفريطى كه در وجودش هست با تقىزاده و رفقايش فوق العاده خصوصيت مينمايد بطوريكه بىاطلاع آنها كارى نميكند و با اينكه بعضى از وكلاء را طرف شور در كليه امور مجلس قرار دادن خلاف رسم است بطوريكه همه‌كس ميفهمد خصوصيت فوق العاده با آنها مىكند آنها هم نفوذ تام در مجلس پيدا ميكنند و آقا سيد عبد اللّه و چند نفر از تجار درجه اول كه در مجلس هستند و با تندروان ميانه‌ئى ندارند بواسطه ارتباطى كه با امين السلطان داشته‌اند از ارتباط زياد احتشام السلطنه با تقىزاده دلتنگ شده هريك براى حفظ خود راهى اختيار مينمايند حاج امين الضرب و معين التجار بوشهرى خود را باحتشام السلطنه نزديك مينمايند احتشام السلطنه چون حاج امين الضرب تحويلدار و رئيس مباشرت مجلس است وجوهى كه جمع شده نزد او است ناچار است از وى ملاحظه داشته باشد از طرف ديگر تقىزاده و رفقايش تند ميروند و از احتشام السلطنه پيش افتاده اعتنائى به او نميكنند بلكه گاهى به كارهاى افراط و تفريطى او اعتراض هم ميكنند در اينحال آقا سيد عبد اللّه ميبيند شاه از او مطمئن نيست كه برود با او بسازد\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nاحتشام السلطنه هم كه كدورت قديم دارد و با او يكرنگ نميشود قوت مجلس هم كه با آذربايجانيها است بهر وسيله هست با وجود كمال دورى سليقه او با سليقه تقىزاده و رفقايش ناچار به طرف آنها دست دراز نموده بتوسط ملك المتكلين خود را در جرگه آنها داخل مينمايد معلوم است اتحاد آقا سيد عبد اللّه با تقىزاده و رفقاى او قهرا احتشام السلطنه را از آنها منفصل مىكند ملك هم كه سالها با احتشام السلطنه رفاقت داشته و ما سه نفر باهم عوالمى داشته‌ايم نظر به اين پيش‌آمد از احتشام السلطنه بريده در مجالس و محافل و بلكه در معابر از او بدگوئى مينمايد و احتشام السلطنه بهر وسيله‌ئى خواسته او را جلب كند صورت نگرفته است بعضى از تجار مجلس هم مانند حاج محمد اسمعيل تبريزى و سيد مرتضوى از كاركنان شاه شده دسته‌ئى در مجلس تشكيل ميدهند طرفدار مخالفت با نفوذ تندروان و روحانيان ولى چون نفوذ كلمه وكلاى آذربايجان در مجلس است و هواخواهان آنها هم در خارج بسيارند و روى دل عموم مشروطه‌خواهان به آنها است و آقا سيد عبد اللّه هم با آنها اتحاد كرده قوت تندروان بر زيادت و كدورت احتشام السلطنه با آن هيئت علنى ميگردد اوايل اين كشمكش احتشام السلطنه را ديدم از تقىزاده بدگوئى مىكند تعجب كرده گفتم چرا اين‌طور ميگوئيد من او را به اين صفت كه گفتيد نميشناسم و بيدليل اينحرف را از شما قبول نميكنم احتشام السلطنه توقع دارد با هركس او دوست است منهم دوست باشم بيدليل و تا با او دشمن شد منهم دشمن شوم بىدليل منهم براى اين رويه حاضر نميباشم اين بود كه هرچه در اينموضوع گفت رد كردم و دانست در اين معارضه با او همراه نخواهم بود ناچار سكوت كرد ولى معلوم بود كه باطنا دلتنگ شد خاصه كه دانسته است ملك المتكلمين هم با آنها اتحاد دارد و از وى جدا نخواهد شد در ظرف چند روز در هر ملاقات احتشام السلطنه ميخواست خيانتكارى تقىزاده و رفقايش را به من گوشزد نمايد و من اعتنا نميكردم و دليل ميخواستم او هم دليلى نداشت بگويد ناچار ميگفت حرف همين است كه زدم اين حرف مرا گوشه دستمال خود ببند تا برسى و بدانى من راست گفته‌ام خلاصه مادهء اين كدورت روزبروز غلظت پيدا مىكند شاه هم\r\n\r\n","description":"","footnote":"","page_name":" 181 ","page_number":189},
  {"content":"\r\n\r\nنگرانيش از همين چند نفر وكلاى آذربايجانست كه ميداند به هيچ وسيله با او رام نخواهند شد و او را نيكو ميشناسند بلى شاه از وكلاى آذربايجان نگران بوده اتحاد آنها با آقا سيد عبد اللّه و با كابينه ناصر الملك و نفوذ اين جمع دو ملت هم بر نگرانى او افزوده و خواب و راحت ندارد و تا يك اندازه عمليات شيخ نورى هم از روى حسادت بر آقا سيد عبد اللّه و داخل شدن او در حوزه نافذ در مجلس است و چون در ريشه‌هاى قضيه ميدان توپخانه دقيق شويم خواهيم ديد بقضاياى فوق الذكر مربوط مىباشد از طرف ديگر تشكيل هيئت نظامى ملى در بهارستان و انجمنها آن هم در تحت قدرت نافذين البته بر شاه بسى ناگوار است و ميكوشد بهر وسيله باشد آن را برهم بزند از احتشام السلطنه ميخواهد كه سربازان ملى انجمنها را منحل نمايد او هم نظر بكدورتى كه با هيئت با نفوذ دارد بشاه قول داده انجام بدهد اينستكه سعى مىكند تمام مسلحين ملى متفرق و همان دويست نفر كه جبرا به گردن شاه گذارده شده بعنوان مستحفظ ملى در بهارستان بمانند هيئت نافذ اصرار دارند دويست نفر از مسلحين مطمئن در مجلس بمانند و اينمطلب را مقدمه تأسيس نظام ملى ميدانند در اينموضوع كشمكش احتشام السلطنه با هيئت نافذ آشكار شده علنا باهم طرفيت مينمايند شش روز بعد از مصالحه احتشام السلطنه اصرار مىكند نظاميان مجلس ترك سلاح گويند و آنها نميپذيرند بالاخره مقرر مىشود از انجمنهاى ملى كه در مدرسه سپهسالار هستند نماينده بخواهند و گفتگو كنند نمايندگان انجمنهاى ملى كه در مدرسه سپهسالار هستند نماينده بخواهند و گفتگو كنند نمايندگان انجمنها و رؤساى نظامى بهارستان در اطاق مجلس جمع ميشوند احتشام السلطنه ميرود با آنها صحبت ميدارد بلكه آنها را راضى نمايد بمتفرق نمودن مسلحين در صورتى كه قضيه ما بين او و هيئت نافذ مجلس اينطور حل شده است كه فقط دويست نفر اشخاص لايق از مسلحين بمانند و باقى متفرق شوند در اينحال تقىزاده با نگارنده در اطاق رئيس نجوائى مىكند و ميگويد خوب بود احتشام السلطنه را كمك ميكردند كه بتواند نمايندگان انجمنها را قانع نموده مسلحين را متفرق نمايند نگارنده هم بمجمع وارد شده ميبينم كار تمام شده انجمنها به اين شرط راضى ميشوند مسلحين آنها ترك سلاح گويند كه وزير جنگ كه حكومت تهران را هم دارد سند مسئوليت خود را از بابت امنيت شهر بدهد\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nدر اينحال نوشته‌ئى در اينموضوع از ظفر السلطنه وزير جنگ ميآورند مبهم و بيمعنى اتفاقا هم بيش از آن نميتوانسته بنويسد زيرا كه شهر بينهايت منقلب است اشرار هم محرك قوى دارند كه آرام نگيرند در اين صورت بر خلاف رأى شاه و درباريان ظفر السلطنه چه ميتواند بكند خلاصه نوشته مزبور را نمايندگان انجمنها نميپذيرند احتشام السلطنه دلتنگ شده باطاق خود ميرود و از عدم قبول نمايندگان انجمنها اظهار دلتنگى مىكند يكى از نمايندگان كه با نگارنده مهرى ندارد به او ميگويد فلانى رأى نداد نوشته وزير جنگ را قبول كنند و گرنه مردم ميپذيرفتند دو نفر از وكلاى مخالف هيئت نافذ هم كه ديده بودند تقىزاده پيش از رفتن نگارنده بمجلس با من نجوائى كرد ميگويند بلى فلانى با تقىزاده نجوائى كرد و بعد باطاق مجلس آمد احتشام السلطنه باور كرده نگارنده را ميطلبد و با خنده‌روئى ميگويد آقا بشما بگويم مملكت ايران بسر انگشت شما و يكنفر ديگر بباد فنا خواهد رفت نگارنده كه به كلى خود و تقىزاده را در اين قضيه بىتقصير ميداند از جا برخاسته ميگويم با اين بدگمانى شما ديگر جاى توقف من در اينجا نيست و روانه ميشوم اگرچه طولى نميكشد كه مرا استمالت نموده ظاهرا دلتنگى بر طرف مىشود ولى ميفهمم او مرا هم مخالف خود ميداند و من بعد با وى با احتياط رفتار مينمايم بهرحال آنشب خواه‌وناخواه مردم را به نوشته ظفر السلطنه وزير جنگ قانع نموده متفرق مينمايند و قرار مىشود فردا بازارها باز گردد فرداى آن روز خبر ميرسد اشرار ميدان كه آنها را در عمارت قورخانه جاى داده بودند بهريك پنج تومان انعام داده مرخص نموده‌اند و معممين از مجتمعين ميدان را بهيئت اجتماع در تحت حفاظت ژاندارم و پليس از عمارتى كه در ارك ساكن بودند حركت داده بمدرسه خانمروى كه در وسط شهر طهرانست و مركز علماء و طلاب است ورود داده آنجا را مركز ضد مشروطه قرار ميدهند شام و ناهار از طرف دربار به آنها داده شده وسايل آسايش ايشان را از هرجهت فراهم ميآورند در حجره‌هاى مدرسه مروى چنان كه انجمنهاى ملى در حجرات مدرسه سپهسالار منزل داشتند معممين مشروطه‌نخواه منزل ميكنند و به خيال خود حوزه‌ئى در مقابل حوزه ملى مدرسه سپهسالار مهيا ميسازند و عنوان طرفيت شاه با مجلس بطرفيت\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nدو دسته از ملت با يكديگر يكى موافق مشروطه و ديگرى مخالف آن مبدل ميگردد مخالفين مردم نادان و سورچران را دور خود جمع كرده منبر ميروند از مجلس و مجلسيان بدگوئى مينمايند و گاهى هم از مشروطه مشروعه براى جلب قلوب تمجيد ميكنند و بر اين مجلس اعتراض مينمايند كه موافق شرع اسلام نميباشد رفته‌رفته آدم ببازارها فرستاده مردم را تهييج ميكنند به اجتماع در مدرسه مروى و هم‌آواز شدن با مخالفين مجلس مكرر يكدسته از اوباش علمى برداشته با يك رجاله وارد بازار شده فرياد وا دينا وا اسلاما بلند نموده جمعى از متفرقه را دور خود جمع كرده بمدرسه مروى مراجعت مينمايند مردم عوام هم حالشان معلوم است براى تماشا هم باشد اجتماع مينمايند بالجمله دولتيان بعنوان حفظ امنيت شهر جمعى سرباز اطراف مدرسه مروى بحفاظت ميگذارند و چون از طرف مجلس و ملت سختى مىشود كه اين جمع را بايد متفرق ساخت ناچار هركس را بخواهد بمدرسه برود مانع ميشوند و هركس بخواهد بيرون بيايد مانع نميشوند و اين ترتيب از روز سيم برپا شدن بساط مروى شروع ميگردد روزى كه شيخ و اتباعش در مدرسه اجتماع ميكنند تلگراف بسيار بولايات كرده اظهار مظلوميت مينمايند و استمداد ميطلبند جواب آنها باستثناء يك يا دو نامساعد رسيده بلكه او را سخت ردع و منع نموده‌اند به اين سبب شيخ از مساعدت ولايات مأيوس ميگردد جواب تلگرافات علماى نجف هم بمجلس رسيده شيخ را محكوم بنفى و تبعيد دانسته‌اند شاه هم كه اين اوضاع را ميبيند در دادن پول براى مصارف مدرسه مروى خوددارى مىكند از طرف مجلس هم سخت گرفته مىشود كه اين جمعيت را بايد متفرق نمود اينستكه از طرف شاه دو نفر از محارم او بمدرسه مروى آمده محرمانه شيخ را ميبينند و به او خاطرنشان مينمايند با اين اسباب ديگر نميشود كارى كرد و صلاح وقت در متفرق شدن است ضمنا هم هرچه بايد پول و وعده به او ميدهند و شاه او را موقتا راضى كرده به خانه خود فرستاده حوزه فساد برهم مىخورد شيخ از جان خود ترسناك است و در خارج شدن از مدرسه تعلل مينمايد يكوقت با كمال اطمينان براى رفتن حاضر مىشود و در نتيجه تحقيقات معلوم ميگردد كه با سفارت روس جواب و سئوال\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nنموده و از آنجا اطمينان حاصل كرده است تا امروز معلوم نبود شيخ نورى هم با روسها روابط دارد اگرچه معلوم بود هركس جزو حوزه استبدادى باشد در هركجا طرف توجه روسها است و روسها با اينكه برحسب عهدنامه 1907 نميتوانند در امور سياسى ايران بىاطلاع سفارت انگليس دخالت نمايند ولى باز همه كار ميكنند نهايت قدرى در پرده و با ملاحظه و هيچ به روى خود نميآورند كه اين بر خلاف معاهده است انگليسها هم ميفهمند و به روى خود نميآورند تا جائى كه براى خودشان مضرت نداشته باشد .\r\nروزى فاتشكف نايب سفارت روس كه مرد درويش‌مسلكى است به منزل من آمده در ضمن صحبت متفرقه اظهار مىكند اينواقعه پيش بردن مليون و برهمزدن جمعيت ميدان توپخانه براى مجلس خوب شد اما يك نقص دارد و آن اينست شيخ فضل اللّه را هم بايد با آقايان صلح داد تا آن نقص هم بر طرف شود و معلوم شد چون بشيخ اطمينان داده‌اند ميخواهند وسائل آسودگى و امنيت را براى او بهر وسيله باشد فراهم آورند اما در حقيقت حرف او صحيح است و نگارنده خود در همين عقيده بوده و هست و مكرر نگارش يافته كه ضديت ميان شيخ فضل اللّه و آقا سيد عبد اللّه منشأ بسيارى از وقايع حاضر مىباشد و قطع دارم شيخ فضل اللّه بعد از اين صدمات كه خورده در كنج خانهء خود آسوده نخواهد نشست و با آن دست كه در اسباب‌چينى دارد ميكوشد تا حريف خود را به زمين زده ميدان رياست را تصرف نمايد فقط ملاحظه شيخ از مشروطه‌خواهان حقيقى است و اميدوارى كه دارد بمستبدين مشروطه‌نما است كه شمشير استبداد را زير عبا و رداى مشروطه بسته‌اند روز يار مشروطه‌خواهانند و شب غمخوار مستبدين و هرچه نقمت بر اين ملت برسد از اين جماعت است كه در هر لباس جلوه‌گرند بهر صورت اگر آقا سيد عبد اللّه بهر وسيله بود با شيخ نورى ميساخت و اين دست قوى را از حوزه مركزى استبداد كوتاه ميكرد خدمتى به وطن كرده بود اما نظريات و ملاحظات خصوصى نميگذارد صلاح از فساد تميز داده شود و اگر تميز داده شد فداكارى كرده صلاح كار و خير ملك و ملت رعايت كرده شود .\r\n\r\n","description":"","footnote":"","page_name":" 185 ","page_number":193},
  {"content":"\r\n\r\nبالجمله بعد از برهمخوردن حوزه شيخ نورى و متفرق شدن اشرار ميدان و آسوده گشتن خاطر مجلسيان از اين داهيه تندروان از مشروطه‌خواهان درصدد ميشوند كه رؤساى اشرار را مجازات بدهند ولى اشرار مخفى گشته بدست نميآيند و ظفر السلطنه حاكم تهران ميكوشد به ظاهر آنها را گرفتار نمايد رضا بالاى معتضد ديوان كه از اعضاى انجمن آذربايجان و جوانى كارآمد است بتقويت تندروان رئيس پليس طهران گشته گرفتارى اشرار را از او ميخواهند و بايد دانست كه مجازات دادن برؤساى اشرار يا مجتمعين ميدان توپخانه كاملا مخالف رضاى شاه و كاركنان او است ولى تندروان مجلس شورايملى و نمايندگان انجمنها اصرار دارند كه آنها دستگير و مجازات شوند چونكه جزو شرايط صلح است تا گذشته تدارك بشود اينستكه رياست نظميه را بهركس تكليف ميكنند با شرط گرفتن اشرار زير بار نميرود و بواسطه مخالفت شاه رضا بالا بتشويق تندروان از وكلاى آذربايجان مخصوصا تقىزاده و حاج ميرزا ابراهيم آقا قبول اين شغل را نموده براى گرفتار كردن اشرار مزبور مهيا ميگردد جمعى را از درجهء دوم و سيم گرفته در ميدان توپخانه سياست مىكند اما مردم قانع نشده صنيع حضرت و مقتدر نظام و سيد كمال و اسمعيل سلطان و حاجى معصوم را ميخواهند كه هريك سردسته جمعى از لوطيهاى محلات تهران هستند و در ميدان توپخانه اجتماع داشتند اسمعيل سلطان و سيد كمال به آسانى گرفتار ميشوند مقتدر نظام به خانه ظفر السلطنه رفته ظفر السلطنه او را بعدليه ميفرستد حاجى معصوم و صنيع حضرت را هرچه جستجو ميكنند نمييابند عاقبت سراغ او را در خانه‌ئى گرفته شبانه رئيس نظميه بر آن خانه وارد شده او را در لباس زنانه گرفتار مينمايد اگرچه شرارت اين جمع را خلق طهران ميدانند و مسئله استثناء قانونى هم در مصونيت مساكن در كار هست ولى بهتر بود كه در گرفتارى و حبس و سياست آنها حدود قانونى بيشتر رعايت ميشد كه بهانه‌ئى بدست مخالفين نيفتد اما بايد دانست كه پايهء مشروطيت هنوز در محور خود نيست و سختى نمودن مليون در مخالفت نمودن با قانون براى مخالفتهاى آنطرف است و الا از اينطرف در اين گونه مطالب ممكن بود بمسامحه بگذرانند عدليه ما هم هنوز قانونى ندارد و ديوان جزائى موجود نميباشد\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nبالجمله از وقايع مهم كه در اين ايام روى ميدهد قصه كشته شدن فريدون فارسى است در بستر خواب خود شرح آن اينكه فريدون از تجار درجه دوم فارسى بود و سالها در طهران تجارت ميكرد فريدون جوانى رشيد و مشروطه‌خواه بود در واقعه ميدان توپخانه پول و اسلحه بمجاهدين مجلس داد و در جشن بهارستان خدمات شايان نموده خود را كاملا مبغوض شاه و درباريان مستبد ساخت بعد از وقوع صلح ظاهرى شاه با مجلسيان يك شب چند نفر از غلامان مخصوص شاه با بعضى از سركردگان اشرار كه در ميدان توپخانه بودند از ديوار خانهء او بالا رفته او را در حالتى كه با همسر خود در بستر خوابيده ميكشند به اين ترتيب كه دو نفر به روى او افتاده ضربت سختى با قداره بر سرش ميزنند زن جوان او برخاسته دست بدامان آنها مىشود ضربتى بدست او ميرسد كه غش كرده روى زمين ميافتد فريدون از جاى برخاسته از دريچه اطاق خود را بحياط ديگر مياندازد يكى از اشرار او را تعاقب كرده با دشنه زخم كارى بپهلويش زده او را هلاك مىكند بعد از آن يك تفنگ و جزئى اسباب از خانه او برداشته روانه ميشوند فرداى آنشب اين خبر شهرت كرده مردم مشروطه‌خواه بطور قطع ميگويند اينحادثه بامر شاه شده و خواسته است بعد از مغلوب شدن خودنمائى كرده صدمه‌ئى بمشروطه‌خواهان زده باشد و اينكه قرعه را بنام گبر بيچاره زدند براى اين بوده كه اگر ملت دنبال كرد و قاتل را پيدا نمود و خواست قصاص كند حوزه مركزى استبداد بصدا درآيند كه كشته شدن مسلمان در ازاى گبر جايز نيست و تساوى حقوق غير مشروع است و اگر گرفتار شد كشته نخواهد شد و اگر دنبال نكردند و پيدا نشد كه هيچ بهر صورت جاى شبهه نيست كه اين عمل عمدى و از روى غرض معين بوده است اينست كه انجمنهاى ملى بهيجان آمده در سوگوارى فريدون با فارسيان طهران هم‌آواز شده بعزاخانه فريدون ميروند و اين اول دفعه استكه مسلمانان با فارسيان در طهران خلطه و آميزش نموده اظهار همدردى و هموطنى مينمايند اگرچه فارسيان را داهيه قتل فريدون بسى پريشان‌خاطر كرده است ولى از اينكه مليون اينطور با آنها مرافقت و موافقت كردند مسرور هستند خلاصه مليون ايران از يكطرف و انجمن فارسيان از هندوستان از طرف ديگر از مجلس و از دولت مطالبه خون فريدون را ميكنند\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nو هم فارسيان طهران بمجلس تظلم مينمايند تظلمات زن جوان فريدون در جرايد ملى سخت مهيج واقع ميگردد و بناچار حكومت طهران درصدد گرفتارى قتله فريدون برميآيد .\r\nخانه فريدون نزديك است به خانه مجلل ( مجلل السلطان جوانى است از روس مآبان و از محارم شاه ) نظميه طهران ( بوسيله اظهار زن فاحشه‌ئى كه در شب قتل فريدون نزديكى خانه مجلل جمعى را ديده نردبانى برداشته روانه ميشوند ) غلام سياه مجلل را دستگير مينمايد و در استنطاق او معلوم مىشود صنيع حضرت رئيس اشرار چالميدان همانشب در خانهء مجلل مهمان بوده است .\r\nبالجمله از آثار و علامات محقق ميگردد كه مجلل و صنيع حضرت در قتل فريدون دخالت داشته‌اند شاه اصرار دارد پاى هركس را ميخواهند بميان بياورند فقط متعرض مجلل نشوند اين گفتگو هم مزيد بر علت شده مشروطه‌خواهان در گرفتارى صنيع حضرت و مقتدر نظام سختى مينمايند و بالاخره رضا بالا رئيس نظميه هردو را دستگير مينمايد و در استنطاقها معلوم مىشود قتله فريدون جمعى ترك و فارس از غلامان شاهى بوده‌اند بدستيارى دو شخص مذكور و يكى دو نفر از آنها تقرب مخصوص بشاه دارند اسباب سرقت شده از خانه فريدون هم از خانهاى آنها بيرون ميآيد و يكيك اين اشخاص گرفتار گشته در استنطاق دو نفر جوان غلام خان و غلامرضا خان از تفنگداران خاص شاه در نظميه و عدليه حقايق نيكو آشكار گشته رسوائى اين كار فجيع مستقيما به شخص شاه متوجه ميگردد و اشخاص مزبور در محبس ميمانند .\r\n\r\n","description":"","footnote":"","page_name":" 188 ","page_number":196},
  {"content":"\r\n\r\n\r\nفصل نوزدهم مجازات اشرار و حوادث ديگر\r\nدر اواخر ذى الحجه 1325 در موضوع مجازات اشرار ميدان از طرف مجلس و مليون شاه و دولت سخت گرفته مىشود و بكرات روحانيان مجلس جمع شده در اينباب صحبت ميدارند چون چهار نفر از اشرار كه صنيع حضرت و مقتدر نظام و سيد كمال و اسمعيل سلطان باشند روز اول واقعه درب مجلس آمده تيراندازى كرده‌اند و هم در ميدان توپخانه اين چند تن بيشتر از ديگران شرارت نموده‌اند در اينوقت كه آنها در حبس نظميه هستند مقرر مىشود دربارهء ايشان حكم مجازاتى صادر گردد دو سه روز به آخر ذى الحجه مانده تصور ميكنند نبايد گذارد مجازات آنها بمحرم برسد مبادا در روز عاشورا دسته‌هاى قمه‌زن را تحريك نمايد آنها را از حبس نجات بدهند چونكه معمول است قمه‌زنها در آن روز از حكومت محل حبسى ميخواهند و حكومتها ناچارند به آنها بدهند اينستكه تعجيل كرده يكروز در مجلس جمع شده از مجتهدين مجلس تقاضا ميكنند حكم شرعى مجازات آنها را بنويسند آقا سيد عبد اللّه بنگارنده ميگويد خوبست شما نويسنده حكم باشيد ميگويم هنوز حكمى صادر نشده پس از تعيين از نگارش آن دريغ نميدارم ميگويد ما در خارج باهم حرف زده‌ايم و به نظر ما چنان رسيده است كه آنها را كتك بزنند و بعد مدت ده سال در كلات خراسان محبوس باشند چون مليون اصرار دارند آنها را بدار بزنند براى مجازات كمتر حاضر نميشوند پس نظر روحانيان مجلس در حقيقت تخفيف مجازات آنها است ميگويم زياده بر اين هم لازم نيست و مدارا بايد كرد ميگويد پس صورت حكم را بنويسيد نگارنده صورت حكم را مينويسد و در وقت نوشتن آقا سيد عبد اللّه ميگويد حاج معصوم را علاوه كنيد ميگويم او گرفتار نشده و تقصيرش\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nهم در اين قضيه كمتر از آن چهار نفر است ميگويد خير صلاح است علاوه كنيد نگارنده ميداند اين اصرار از روى يك ملاحظه خصوصى است كه چون حاج معصوم در محله او ساكن است و بعضى از مشتيهاى آن محل كه به سيد بستگى دارند با وى طرفند در اينموقع ميخواهد خدمتى ببستگان خود كرده باشد ضمنا هم دفع شر اين شخص شرور را بنمايد بهرحال حكم درباره پنج نفر صادر ميگردد و هيئت روحانى مجلس آن حكم را امضاء مينمايند در حين امضاى حكم مجازات نگارنده بآقا سيد عبد اللّه ميگويد آيا بهتر نيست كه تا فردا صبح كسى خارج از اين اطاق نداند حكم مجازات چيست صلاح اينستكه حكم در پاكت گذارده شده سر پاكت مهرولاك گردد و مستقيما نزد وزير عدليه فرستاده شود و او در وقت اجراء داشتن بمردم ارائه بدهد زيرا اگر غير از اين بكنيد از چنگ دو سه هزار نفر كه پاى عمارت انتظار صدور حكم اعدام آن چهار نفر را دارند خلاص نميشويد بعلاوه چون نام حاج معصوم هم داخل شده و او هنوز گرفتار نيست ميشنود و قطعا ديگر بدست نخواهد آمد حاضرين تحسين ميكنند و حكم را در پاكت گذارده مهر مينمايند و ملك المتكلمين در ميان جمع فرياد مىكند اينست حكم شرعى مجازات اشرار كه مطابق ميل و رضاى شما است فردا صبح در عدليه اجراء خواهد شد هرچه داد ميكنند ما حالا بايد بدانيم مجازات آنها چيست گفته مىشود حالا صلاح نيست بدانيد و بر خلاف مصلحت است مردم تصور ميكنند اگر امشب مطلب فاش شود كه فردا بايد آنها را كشت شايد شبانه هواخواهان قوى آنها آنها را از محبس بگريزانند اينست كه قانع ميشوند خلاصه بهر زبان هست مردم را متفرق ميكنند و حكم بقاضى قزوينى سپرده مىشود كه فردا ببرد نزد وزير عدليه و او اجراء نمايد و هم مقرر مىشود چند تن از نمايندگان انجمنهاى ملى هم فردا صبح باتفاق رافع حكم رفته حكم را بوزير عدليه برسانند آنشب ميگذرد و فرداى آن روز بيست و نهم ذى الحجه جمعيت زياد در عدليه حاضر شده و آن چهار نفر را بسه پايه بسته بهركدام سيصد شلاق ميزنند و بعد عكس آنها را برداشته زنجير به گردن هريك نهاده روانه كلات مينمايند در موقع نگارش حكم مجازات يكى از حاضرين ميگويد بنويسند ده سال\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nمغلولا در كلات بمانند ولى نگارنده موافقت نكرده فقط مينويسد از طهران تا كلات مغلول بوده باشند آقايان هم با آن پيشنهاد موافقت نميكنند و ميگذرد تبعيدشدگان چند منزل كه از طهران دور ميشوند خبر ميرسد كه زنجير آنها را در راه برداشته‌اند باز مليون دنبال ميكنند و وزارت داخله تلگراف مينمايد آنها را با زنجير ببرند و انجمنهاى ولايات اثناى راه حق نظارت دارند تا آنها را مأمورين دولت مغلولا بكلات برسانند .\r\nمجازات اشرار اگرچه بر ضد حوزه استبدادى بود و در واقع مركز استبداد را سياست كردند ولى باوجود اين شخص شاه چندان دلتنگ نيست زيرا كه تصور نميكرده است ملت از سر كشتن اشرار بگذرد حالا كه ميبيند تسهيل كردند و حرف اعدام را بميان نياوردند مسرور است بديهى است اين چند نفر تصور نميكردند با نهايت مهربانى شاه به آنها گرفتار شوند چه شود باينكه سياست و مجازات گردند با حبس طولانى و شاه نتواند از آنها دفاع نمايد .\r\nخلاصه مجازات اين چند نفر چشم بدخواهان مجلس را به حساب انداخته ظاهرا جاى خود مينشينند ولى شاه و حوزه مركزى استبدادى براى مخالفت باطنى با مجلس و مشروطه كمر خود را محكم ميبندند مخصوصا شيخ نورى كه ميبيند به حكم آقا سيد عبد اللّه حاميان او و علمداران حوزه‌اش را باينصورت مجازات دادند و بدان ميماند كه شلاقها را به پشت او زدند و زنجيرها را به گردن او نهادند آتش كينه‌اش شعله‌ور مىشود اما چاره ندارد و انتظار وقت و فرصت را ميكشد بالجمله ماه ذى الحجه تمام مىشود و در اين ماه برحسب معمول هرسال در روز عيد غدير جشن افتتاح باشكوهى بتلافى سال گذشته براى مدرسه سادات ميگيريم و در آن جشن انجمنهاى ملى را دعوت ميكنيم و اين روز اول است ملت به اين مدرسه آمده اين مؤسسه را از مؤسسات ملى ميشناسند هركس واقعه سال گذشته مدرسه را ديده با آن حال پريشان و وضع امسال را هم ميبيند ميداند خداوند را عناياتى است كه هركس براى او قدم بردارد شامل حال وى مىشود و دست خدا بالاى دستها است .\r\nدر محرم 1326 مجلس شورايملى بحران شديدى را در زير پردهء رقيقى ميگذراند\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nكار معارضه باطنى احتشام السلطنه با تندروان مجلس و مليون بالا گرفته احتشام السلطنه ميكوشد از نفوذ آنها بكاهد و آنها ميكوشند دست او را از دامان رياست مجلس كوتاه كنند و البته نفوذ و قوت مخالفين احتشام السلطنه بيشتر از آنست كه او بتواند لطمه‌ئى به آنها برساند اينستكه در عين مبارزه در باطن تهيه فرار را هم ميبيند كه اگر موفق نگشت باروپا مسافرت نمايد احتشام السلطنه اگرچه بواسطه خلطه و آميزش زياد نگارنده با مخالفين خود از من هم ظنين شده و گاهى در مقام امتحان برميآيد ولى باز خيالات خود را هر وقت اتفاق ملاقات بيفتد ميگويد در يك ملاقات استعفانامه خود را بضميمه مكتوب دوستانه گله‌آميزى كه بملك المتكلمين نوشته بنگارنده ارائه ميدهد او را منع ميكنم كه استعفانامه بفرستد و ميگويم گمان ميكنم باصلاح كارها بپردازيد بهتر از اين تعرضات باشد روز بيچارگى ملت است كسانى كه دعوى غمخوارى ملت را دارند اگر هريك بملاحظه‌ئى خود را دور بگيرند پس كى كار بكند و كى اين‌بار را به منزل برساند احتشام السلطنه شرحى از فساد اخلاق بعضى از رؤساى مليون نقل كرده ميگويد اينها براى جلب منفعت قدم ميزنند وطن‌فروشى ميكنند پول ميگيرند اعمال غرض ميكنند و باز از ملك المتكلمين گله نمود كه پاس حقوق دوستى قديم را نگاه نداشته با وى ضديت مىكند خلاصه آنكه نصايح من به او مؤثر نميشود و بعد از دو روز استعفانامه خود را بمجلس ميدهد با ترتيبى كه ميدهند براى قبول نشدن آن بتوسط اكثريت در اين صورت موافقت اكثريت مجلس با رد استعفاى احتشام السلطنه و استحكام كار او موجب شدت حرارت تندروان شده و براى بيرون كردن او از مجلس كمر خود را محكمتر ميبندند در اين ايام بواسطه كشمكش دو نفر از خوانين متمول زنجان كه يكى را بهبهانى حمايت مىكند و مسلم است براى استفاده‌ئى است كه از او نموده و ديگرى را احتشام السلطنه حمايت مىكند بواسطه ضديت با بهبهانى در نتيجه كشمكش بهبهانى و احتشام السلطنه علنى شده مكرر احتشام السلطنه در مجلس ميگويد آقا سيد عبد اللّه رشوه مىخورد حقوق مردم را پايمال مينمايد نميگذارد امور در مجراى حقانيت جارى گردد جمعى از وكلا هم با او همراهى ميكنند در اينحال آقا سيد عبد اللّه وارد شده به او گفته مىشود\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nرئيس مجلس نسبت بشما بدزبانى كرد چنين‌وچنان گفت معلوم است با مقامى كه سيد براى خود تصور مىكند نميتواند اين واقعه را بر خود هموار نمايد اينست كه با كمال تغير از مجلس برخاسته باطاق ديگر ميرود احتشام السلطنه هم مجلس را ختم كرده باطاق خود ميرود و قيل‌وقال در ميان وكلا بلند شده تندروان مجلس مخصوصا وكلاى آذربايجان كه با احتشام السلطنه طرف هستند و از اين نقطه‌نظر با آقا سيد عبد اللّه ساخته‌اند بحمايت سيد برخاسته وكلا را بهيجان ميآورند هياهو ميان نمايندگان و تماشاچيها زياد مىشود و بالاخره احتشام السلطنه را نزد آقا سيد عبد اللّه آورده به او تكليف صلح ميكنند احتشام السلطنه با كمال خشونت ميگويد براى خاطر ملت زير بار هر كار ميروم و به ظاهر صلح مىكند ولى فرداى آن روز بمجلس نميآيد در اين‌روز وكلاى مجلس و كاركنان از مليون دو دسته شده يكدسته به منزل احتشام السلطنه ميروند و يكدسته به منزل آقا سيد عبد اللّه نگارنده هم به دو ملاحظه جزو آن دسته ميشوم كه به منزل سيد ميروند يكى بواسطه رفقاى تندرو خود از وكيل و غيره و ديگر بملاحظه انجمن اصناف كه با من كار ميكنند و در اين قضيه بملاحظه تعصب مذهبى مايل هستند با سيد همراهى شده باشد سيد از ملاقات من و اينكه در اين واقعه خصوصيت با احتشام السلطنه را رعايت نكرده از او ديدن كرده‌ام مسرور مىشود و در كمال شدت درصدد اسباب‌چينى است كه بتوسط انجمنهاى ملى از احتشام السلطنه توهينى بشود انجمن آذربايجان بملاحظه تندروان از وكلاى مجلس و بعضى از انجمنهاى ديگر برابطه‌ئى كه بانجمن آذربايجان دارند بحمايت سيد قيام كرده باحتشام السلطنه مينويسد ديگر حق ندارى پا بمجلس بگذارى آقا سيد عبد اللّه در اين مجلس بنگارنده ميگويد خوبست انجمن اصناف هم از رفقاى خود باز نمانند چيزى بنويسند و بفرستند اما انجمن اصناف بملاحظاتى كه دارد باينكار اقدام نميكند و به همين اندازه كه از سيد ديدن كرده باشند قناعت مينمايد در اينحال مصلحين بميان افتاده اسباب اصلاح ميان سيد و احتشام السلطنه را فراهم ميآورند چون سيد احساس مىكند همراهى تندروان از وكلا و غيره براى خصوصيت با او نيست بلكه براى ضديت با احتشام السلطنه است كه تصور ميكنند با شاه\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nهمراه شده باشد و ممكن است احتشام السلطنه اين شبهه را از آنها رفع كند آنوقت او مغلوب خواهد بود و آزاديخواهان حقيقى با او و نوع روحانىنما موافقت ندارند اينستكه خودش نيز براى اصلاح واسطه برميانگيزد و اسباب اصلاح فراهم مىشود خلاصه احتشام السلطنه بمجلس ميآيد و با تندروان مجلس هم در ظاهر خصوصيت مىكند و حقيقت مطلب اينستكه شاه خواسته است از احتشام السلطنه اطمينان حاصل كند احتشام السلطنه هم براى اطمينان دادن بشاه خيال كرده بود دست آقا سيد عبد اللّه را از مجلس كوتاه كند و بعد از كوتاه كردن دست سيد بتدريج بعضى از وكلاى آذربايجان را هم كه بر ضد شاه هستند از مجلس خارج نمايد نه اينكه قصد خيانت داشته باشد بلكه اعتقادش اين شده كه بايد با شاه ساخت و او را همراه كرد ولى چون موفق نشد ناچار ورق را برگردانيده از در ديگر داخل مىشود و آن اينستكه به خيال تأسيس مجمعى ميافتد مركب از بعضى وكلاء و بعضى اشخاص خارج و مقصودش از تأسيس مجمع مزبور اينستكه تندروان مجلس را با عده‌ئى از هواخواهان آنها در يك مجلس جمع كرده آنها را با خيالات خود همراه نمايد و غير مستقيم اين رشته ارتباط تندروان را با روحانىنمايان منقطع نمايد احتشام السلطنه براى پيشرفت مقصد خود كه اطمينان دادن بشاه باشد بعضى از انجمنها را از قبيل انجمن آل محمد و انجمن اتحاديه طلاب و غيره را با خود همراه كرده تقريبا بيشتر از نصف وكلاى مجلس را هم كه مردم ساده‌لوحى هستند طرفدار خود نموده باوجود اين تندروان با اقليتى كه دارند كار خود را ميكنند و نميگذارند احتشام السلطنه به مقصد خود برسد احتشام السلطنه در تأسيس مجمع مزبور يا قصد جلب قلب تندروان را دارد و يا خيال خرابى كار آنها را از راه خصوصيت و مهربانى با ايشان نگارنده هنوز نميتواند قضاوت كند كه كدام نظر را دارد ولى ميتواند بنويسد كه كدورت باطنى او با تقىزاده و ملك المتكلمين و بعضى ديگر از تندروان به حدى نيست كه تصور شود براستى ميخواهد با آنها طرح الفت بريزد .\r\nبالجمله احتشام السلطنه كه بعد از واقعه توپخانه و حادثه ماه ذى القعده با نگارنده سرسنگين بود در اينوقت ورق را برگردانيده مرا به منزل خود دعوت مينمايد و ميگويد\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nحالا كه من دوباره بمجلس آمدم لابد يك ماهى در اين كار خواهم بود دلم ميخواهد در اين يك ماه كارهاى مجلس را سر و صورتى بدهم كارها را يكطورى منظم كرده باشم كه بعد از رفتن من در كمال خوبى گردش كند و خيالم باينجا رسيده است كه مجمعى ترتيب بدهم جمعى از وكلاء باشند جمعى از مبرزين از مليون و كارها را در آن مجمع تسويه كرده از مجلس بگذرانيم هرچه طفره ميزنم كه در اين موضوع آلت دست او نشوم نميپذيرد و بدست نگارنده مجمع را تشكيل ميدهد در صورتى كه كمال نگرانى را از عاقبت اين كار دارم خصوصا وقتى مشاهده ميكنم مدعوين او از وكلاء فقط اشخاص مخالف او هستند و از خارج باز كسانى كه با او موافقت ندارند و يا با تندروان مجلس موافقت دارند در جلسه اول مجمع مزبور احتشام السلطنه نگارنده را مخاطب ساخته ميگويد بعضى از رفقاى مجلس ما كه از من دلتنگى دارند بواسطه اينستكه آنها اصلاح شدن حال شاه را محال ميدانند و تصور نميكنند روزى بشود كه شاه حقيقة با مجلس همراهى كند و بالاخره مجبور خواهند شد با او طرف شوند و گمان نميكنند من با آنها تا اين درجه همراه باشم از اينجهت است كه با من اتحاد نميكنند و حال آنكه اينطور نيست اگر در واقع مطلب اينست من خودم اول كسى خواهم بود كه در مقام اين كار برخواهم آمد و بعد از آنكه ملت تكليف خود را در طرف شدن با شاه دانست من خودم با كمال قدرت نوشته را برداشته ميبرم مىدهم و حرف آخر را ميزنم پس چرا رفقا بايد از اين بابت از من نگران باشند و در اينموضوع مذاكره طولانى مىكند و چنان سخت ميگويد كه تصور مىشود حالا خيال دارد برود بشاه حرف آخر را بزند نگارنده ميگويد من نميتوانم در اين باب رائى بدهم شما بايد با رفقاى مجلسى خود صحبت بداريد در اينحال تقىزاده و مستشار الدوله و وثوق الدوله وارد ميشوند احتشام السلطنه بمحض نشستن آنها ميگويد صحبت من و فلانى در اينموضوع بود و شروع كرده مطلب را آنطور كه با من عنوان كرده بود تكرار مينمايد نگارنده ميبيند شايد وكلاى تندرو خيال كنند سبقت در اين سخن از من بوده است لهذا حرف او را قطع كرده ميگويم رفقا خيال نكنيد من سبقت به اين صحبت كرده باشم خير\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nمطلب را ايشان عنوان كردند و من سكوت كرده رائى نداده‌ام احتشام السلطنه از جلوگيرى نگارنده درهم شده ولى مطلب را تمام كرده ميگويد شروع باينكار بعضى اسبابها لازم دارد و از همه مهمتر داشتن وزير جنگى است كه از او اطمينان داشته باشيم و بهتر از علاء الدوله براى اين كار كسى نيست اينجا حدس زده مىشود كه مقصد اصلى حاضر كردن زمينه براى وزارت جنگ علاء الدوله است تقىزاده و مستشار الدوله جواب مجملى به او ميدهند و ساكت ميشوند در اينحال ممتاز الدوله و حكيم الملك و حاج محمد اسمعيل تاجر تبريزى وارد ميشوند احتشام السلطنه چون ميخواهد باز عنوان مطلب را بنمايد تقىزاده و مستشار الدوله برخاسته باطاق ديگر ميروند وثوق الدوله را هم ميطلبند و باهم بمذاكره خصوصى ميپردازند نگارنده هم نزد آنها رفته ميپرسم چه تصور ميكنيد مقصود از اين تشكيل و مراد از اين بيانات چيست جواب ميدهند ما چيزى نميفهميم غير از اينكه ميخواهند به اين عنوانها اسباب وزارت جنگ علاء الدوله را فراهم بياورند تا بواسطه برادرى علاء الدوله با رئيس مجلس قدرت در دست خودشان باشد و از مخالفين شاه هرطور ممكن باشد جلوگيرى نموده او را از خود اميدوار سازند و بالاخره بعد از مذاكره طولانى وثوق الدوله را ميفرستند برود به گوش احتشام السلطنه بگويد اين حرفها را در اين مجلس كوتاه نمائيد در مجلس خصوصى صحبت خواهيم داشت هرطور صلاح باشد اقدام مينمائيم وثوق الدوله يكى دو مرتبه ميرود و ميآيد و بالاخره قرار ميدهند در اين مجلس از اينموضوع صحبت نشود و چون مذاكره راجع به خود مجمع بميان ميآيد نمايندگان رأى نميدهند مجمعى مركب از وكيل و غير وكيل تشكيل گردد و ميگويند اگر اين انجمن مربوط به خود مجلس است بايد در خود مجلس يا در جوار آن باشد و همه وكلاء حق ورود داشته باشند و اگر كار ديگر است كه اسمش نبايد انجمن مجلس باشد خلاصه اين مجلس ميگذرد و مجلس دوم هم دو روز بعد منعقد مىشود كه بيشتر نمايندگان جمع ميشوند و صحبتهاى متفرقه راجع بداخله مجلس ميدارند و ميرزا سيد ولى اللّه خان دكتر كه يكى از وكلاء است و شخص بافضل مبتنى است يك نظامنامه داخلى پارلمانى را كه از فرانسه ترجمه كرده ميخواند و دلچسب\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nوكلاء مخصوصا آنها كه ميخواهند پارلمان صحيح داشته باشند ميگردد و قرار مىشود آن را پاك‌نويس كرده بمجلس بدهد و از روى آن نظامنامهء داخلى را تكميل نمايند در آخر اين مجلس احتشام السلطنه با وثوق الدوله و تقىزاده و مستشار الدوله باز در موضوع وزارت جنگ علاء الدوله صحبت داشته قرار ميدهند روز ديگر در خانه احتشام السلطنه جمع شده بطور خصوصى در اين باب مذاكره نمايند ولى طفره زده نميروند و احتشام السلطنه بينهايت دلتنگ ميگردد زيرا حرف خود را گفته و بىنتيجه مانده است .\r\nبالجمله انجمن در مرتبه سيم منحل شده ناچيده برچيده مىشود و سياست احتشام السلطنه در تأسيس آن بكدورت و يأس مبدل ميگردد گويا تمام وسائل اصلاح امور مملكت مربوط بوزارت جنگ علاء الدوله بوده و چون صورت نگرفته است همه از دست رفته ديگر هيچ راه اميدى باقى نمانده است احتشام السلطنه بعد از برهمخوردن انجمن مزبور از سه نفر نماينده فوق الذكر سخت ملول شده از آنها در زير پردهء نازكى بدگوئى مينمايد و معلوم مىشود تشكيل انجمن براى مقصد مهمى بوده است كه بىنتيجه ماندن آن موجب اين درجه يأس و ملالت شده در اينحال وثوق الدوله از طرف خود و رفقايش بنگارنده ميگويد احتشام السلطنه بىاندازه ملول است خاصه كه ما وعده داديم به منزل او رفته در آن مبحث صحبت بداريم و نرفتيم در صورتى كه نتوانستيم برويم ولى او خيال كرده ما طفره زده‌ايم با او صحبت بداريد بلكه از خاطرش بيرون برود و ايندرجه مكدر نباشد نگارنده هم برحسب خواهش آقايان با او صحبت ميدارم بىآنكه نتيجه داشته باشد خلاصه بعد از اين واقعه احتشام السلطنه از خيال اينكه تندروان با او همراه شوند مأيوس شده باز در خط تكميل روابط خود با مخالفين آنها ميافتد و با شاه خصوصيت مىكند و ميكوشد روابط مجلس را با شاه زياد نمايد دستخطهاى مهرآميز آن را بمجلس مىرساند و به او وعده ميدهد اكثريت ثابتى در مجلس موافق با نظريات او و مخالف با مشى تندروان برقرار نمايد و بايد دانست كه بعد از واقعهء ذى القعده و قضيه ميدان توپخانه ديگر شاه از منزل بيرون نيامده روزوشب در كار است بهر وسيله باشد قلب مجلسيان را جلب\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nكرده با اطمينان از طرف ملت از منزل بيرون بيايد و در اين ايام به خيال خود بتوسط احتشام السلطنه تا يك اندازه آن اطمينان را حاصل نموده روز جمعه بيست و پنجم محرم 1326 خبر ميدهند شاه بدوشان تپه ميرود و تدارك مفصل ميگيرند كه موكب ملوكانه با احتشام حركت نمايد در ميان مردم اشتهاراتى هم هست كه اين بيرون رفتن شاه براى انجام خيال فاسديست بر ضد مجلس و در باطن تداركى ديده شده كه بعد از بيرون رفتن شاه شهر را هرج‌ومرج نمايند و از ورامين و غيره اشرار به شهر بريزند و مجلس را برهم بزنند و اين خصوصيت شاه با مجلس ظاهرى و براى اغفال است كه اگر قضيه ناگوارى روى داد بوى نسبت داده نشود .\r\n\r\n","description":"","footnote":"","page_name":" 198 ","page_number":206},
  {"content":"\r\n\r\n\r\nفصل بيستم بمب‌اندازى براى شاه\r\nدر اين فصل شرح حادثه‌ئى نوشته مىشود كه نهال آزادى را ريشه‌كن و آزاديخواهان را دچار بدبختيهاى گوناگون مينمايد و مملكت را بمخاطرهء دخالت علنى بيگانگان تهديد مينمايد شرح واقعه آنكه در كشمكش شاه با تندروان از نمايندگان و مليون در عين ظاهرسازيها كه مىشود دو طرف در باطن براى فانى كردن يكديگر تهيه ميبينند و باصطلاح عوام از دو طرف پاى جان ميزنند و قطعى است كه التيام حقيقى در ميانه حاصل نخواهد شد خصوصا ميان شاه و يكعده از وكلاى آذربايجان كه در ايام وليعهدى او چنان كه از پيش نوشته شد خصومتى در ميانه بوده است در اينوقت بدست آدم‌كشهاى قفقازى و غيره تهيه براى اعدام شاه ديده شده شاه هم از اين مطلب احتراز دارد كه از عمارت سلطنتى بيرون نميايد و بالاخره چنان كه در آخر فصل پيش نوشته شد و با احتياط بسيار مقرر شده است موكب همايونى از شهر بدوشان تپه برود و مخالفين هم وقت را براى اجراى خيال خود مغتنم شمرده‌اند بعد از ظهر روز جمعه 25 محرم 1326 شاه از در عمارت باغ گلستان در كالسگه نشسته از خيابان پستخانه از در خانهاى ظل السلطان با سوار و مستحفظ زياد از شهر بيرون ميرود اتومبيل شاه را پيش روى كالسگه به چند قدم فاصله مىبرند و پرده‌هاى آن را انداخته‌اند تا معلوم نشود كسى در اتومبيل هست يا نيست يساولان شاهى هم اطراف اتومبيل حركت نموده وانمود مينمايند كه شاه در اتومبيل است همين كه اتومبيل مقابل كوچه تكيه تخت بربريها ميرسد از مردم تماشاچى يك بمب زير اتومبيل ميافتد چون خانهء ما نزديك است به اين محل صداى بمب مثل اينستكه خانه را بلرزه درآورده هنگامه و اضطراب غريبى برپا ميگردد و تا يكى دو\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nساعت معلوم نيست بمب كارگر شده است يا خير بمحض بلند شدن صداى بمب مردم متفرق شده شاه از كالسگه فرود آمده در نزديكترين خانه‌ها وارد ميگردد اطرافش را ميگيرند و خيابان را خلوت كرده او را پياده و در ميان نوكرها باندرون ميرسانند سوارهاى كشيكخانه بمردم بيطرف شليك كرده جمعى را ميكشند جمعى در اثر بمب مقتول و مجروح شده نعشها در خيابان ميافتد خون مانند نهر جارى است و نظميه بسرعت تمام بتصفيه خيابان و برداشتن كشتگان ميپردازد و چون اين حادثه نزديك خانه ظل السلطان رويداده او مخالف با شاه شناخته شده است بعضى از اطرافيان شاه ميخواهند نسبت اين كار را به او بدهند ولى بيشتر بانجمن آذربايجان و تندروان مجلس و ملت منسوب ميگردد .\r\nساعتى پيش از اين واقعه نگارنده در منزل خود با يكى از ناطقين تندرو ملت نشسته شخص مزبور ميگويد احتمال ميرود صدائى بلند شود و پس از وقوع واقعه معلوم مىشود او هم از توطئه مسبوق بوده است شاه بمحض رسيدن بعمارت سلطنتى ظفر السلطنه حاكم طهران را طلبيده با چوب‌دستى خود او را آزار مىرساند نظميه طهران درصدد كشف قضيه برآمده خانه‌هاى اطراف را جستجو نموده در كوچه بربريها در خانه‌ئى را كه دو سه تن قفقازى در آن ساكن بوده و بعد از واقعه فرار كرده‌اند باز نموده طفلى را در آنخانه ميبينند كه براى برداشتن آب باينخانه آمده و صاحبخانها او را نديده در خانه گذارده در را بسته و رفته‌اند در آنخانه علامتى ديده نميشود مگر پريشان حواسى و فرار صاحبخانها در كوچه پشت كارخانه چراغ برق خانه‌ئى را باز دربسته مييابند كه چند نفر قفقازى هم در آنجا بوده و بعد از زدن بمب رفته‌اند در را باز كرده بعضى علامات از قبيل اجزاى ديناميتى يافت مىشود ولى صاحبخانها بدست نمييايند در ضمن تحقيق اين احوال معلوم مىشود شخص زرگرى چندين قالب بمب ساخته در استنطاق او كشف مىشود كه شيدا اف قفقازى كه پيرمردى است از فراريهاى قفقاز و در جنگ با ارامنه بايران آمده است به او دستور ساختن قالب بمب داده است شيدا اف را گرفته استنطاق ميكنند معلوم مىشود داخل كار بمب زدن بشاه نبوده است و اينكارها را وسيله دخل\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nو ترسانيدن رجال دولت و پولدارهاى مملكت قرار داده بالاخره او را بده سال حبس در انبار دولتى محكوم ميسازند حسن و آلش‌نام دو جوان از اهل تبريز متهم باينكار ميشوند اين دو جوان ترك در يك خانه منزل داشتند آنها را گرفته مهرى به صورت مرغ نزد آنها بدست ميآيد كه اسم چند نفر از مستبدين مانند امير بهادر جنگ و غيره نوشته شده و چون نظير اين مهر در خانه آن چند نفر قفقازى كه فرار كرده‌اند نيز ديده شده اين مهر را علامت قرار ميدهند كه آنها و اين دو تن از يك كميته ميباشند لهذا آنها را مدتى محبوس ميسازند و بالاخره باسبابچينى مخفى تندروان مجلس مستخلص ميشوند امان اللّه خان ضياء السلطان را كه خانه خود را به اين چند نفر قفقازى اجاره داده و با آنها خصوصيت و آمدوشد داشته است گرفتار مينمايند و شرح گرفتارى او را بعد خواهيد خواند . خلاصه شاه جدا درصدد پيدا كردن مرتكبين بمب مىباشد و تصور مىكند ظفر السلطنه حكمران تهران نظر بارتباطى كه با مليون دارد كوتاهى مىكند و هم تصور مىكند كه رضا بالاى معتمد ديوان رئيس نظميه نظر بارتباط و بستگى كه بانجمن آذربايجان دارد و بعد از واقعه ميدان توپخانه ظفر السلطنه او را رئيس نظميه نموده آن اقدام جدى كه در گرفتارى بستگان شاه از اشرار تهران و قتله فريدون فارسى نموده است در گرفتارى مرتكبين بمب نميكند و به او ظنين گشته است مكرر شاه بوكلاى مجلس گله مىكند كه چرا مجلس در باب گرفتارى مرتكبين بمب جدوجهد نمينمايد و مليون چرا آن فشارى را كه در باب قتله فريدون و غيره بدولت وارد ميآوردند در گرفتارى مرتكبين بمب وارد نميكنند و هيچ اثر نميكند در اين صورت شاه ذيحق است كه تصور نمايد تندروان از مجلس و ملت در اين قضيه نه تنها مساعدت ندارند بلكه بدفع الوقت ميگذرانند و سببش اينست كه بواسطه اتصال شاه بروسها مليون قلبا از او رنجيده‌اند و براى هيچگونه همراهى با وى حاضر نميباشند شاه ملتفت نامساعدتى باطنى مليون هست و نميداند تا بحقيقت روى دل ملت با او نشود نميبايد انتظار هيچگونه مساعدت را از ملت داشته باشد بلكه روزبروز احوال وخيمتر مىشود تا عاقبت بكجا منجر بگردد و از همه مطالب بيشتر چيزى كه موجب رنجش خاطر شاه از ملت است قصه نظام ملى است كه انجمنهاى\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nملى شروع كرده‌اند بگرفتن نظام داوطلب مخصوصا انجمن آذربايجان و انجمن برادران دروازه قزوين و انجمن مظفرى و انجمن شاه‌آباد و انجمن مجاهدين كه آنها در اين كار اقدام فوق العاده نموده به زمان كم جمعى را مسلح ميسازند بىآنكه دستجات مختلف روابط محكمى با يكديگر داشته باشند و بىآنكه انتظامات درستى در ميان خود آنها حكمفرما بوده باشد بعد از رقعه ماه ذى القعده كه بعضى از مليون بگرفتن نظام ملى پرداختند نگارنده پى ميبرد كه نظام ملى گرفتن باينصورت كه مسلح شدن جمعى از مردم در هر لباس از هر انجمن در هر سن و در شهر گردش كردن نه از روى قانون معين و نه در تحت نظر وزارت جنگ مفسده‌اش از مصلحتش بر زيادت است از اينجهت شرحى بهيئت رئيسه مجلس شورايملى نوشته تذكر مىدهم كه آنچه را اين نظام ملى بسوى ما جلب مىكند ضررش زيادتر از آن چيز است كه از ما دفع مينمايد ولى اثرى نميبخشد و تصور ميكنند اين معدود مسلح بمحض اينكه چپ و راست را شناخت ميتواند از حمله قشون دولت دفاع نمايد .\r\nبهرحال انجمنها بگرفتن نظام ملى ميپردازند و از نجف اشرف هم بتوسط يكى از سربازان ملى ملقب به ابو السادات حكمى در مشروعيت و لزوم نظام ملى گرفته شده طبع و نشر ميگردد و به تمام ولايات و ايالات فرستاده مىشود ملك المتكلمين و چند نفر ديگر از حوزه انجمن آذربايجان در اين كار سعى بليغ دارند و بالاخره يك كميسيون مركب از چند نفر بنام كميسيون اتحاد نظام ملى تشكيل ميدهند مير سيد ابراهيم خان سرتيپ توپخانه كه مردى وطن‌دوست و عالم است رئيس مشاقان نظام ملى مىشود و براى هر انجمن مشاق معين مينمايد و هر انجمن لباس سرباز ملى خود را بفرم مخصوص در ميآورد هر وقت رفقاى تندرو صحبت نظام ملى را ميدارند ميگويم صورت حاليه‌اش خوب نيست اسباب وحشت فوق العاده شاه مىشود و شايد يكوقت نتيجه به عكس ببخشد آنها را عقيده اينستكه نجات مملكت در نظام ملى است و چون شاه محال است با ملت همراه شود و قوانين مجلس را اجرا نمايد پس هرچه نظام ملى قوت بگيرد ملاحظهء او از مليون زيادتر شده و كارها بهتر پيشرفت خواهد نمود اما\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nمن چشمم از اين نظام ملى آب نميخورد و تصور ميكنم دوئيتى ميان قشون دولت و نظام ملى خواهد افتاد و چون نظام ملى لشگر مشروطه است طرف مقابل هم قزاق را براى خود ذخيره روز سخت خواهد نمود و آنها را با نظام ملى طرف خواهد كرد خلاصه با اينكه نگارنده در بيشتر كارهاى مشروطه تا بتوانم مساعدت ميكنم در كار نظام ملى هيچ اقدام نكرده مورد ملامت رفقاى تندرو هستم ولى چكنم كه من محكوم عقيدهء خود ميباشم و بس .\r\nبالجمله به زمان كمى در طهران قريب دو هزار نفر سرباز ملى مشغول مشق شده زير سلاح ميروند در آذربايجان و ولايات ديگر هم هركدام بفراخور استعداد خود در اين كار اقدام مىشود در مجلس قرار است نظامنامهء مخصوصى براى اين كار نوشته شده بصحّ شاه برسد و جارى گردد اما صورت نميگيرد چونكه مجلس گرفتارى بسيار دارد به حدى كه فرصت براى اين گونه كار بدست نميآورد بعلاوه اين موضوع اگرچه موافق ميل تندروان است ولى طرفداران شاه و موافقين با رئيس مجلس عدهء زياد هستند كه اقليت تندرو معلوم نيست بگذرانيدن قانونى كه موافق سليقه او نباشد موفق گردد اينستكه اينمسئله در مجلس طرح نميشود گفتم مجلس گرفتارى بسيار دارد بلى بواسطه دست فسادى كه از طرف بدخواهان مشروطه در كار است هرچند روز يك مرتبه در مركز ولايات اغتشاشى برپا مىشود كه حواس مجلس و ملت را به خود مشغول ميسازد مليون بطور قطع ميدانند اغتشاش مركز ولايات مستند است بدستور العمل مخصوص و از روى نقشه خصوصى است كه از پيش نگارش يافته خاصه وقايع آذربايجان و سرحدات و تعديات روسها در پيله‌سوار هويدا ميسازد قشون روس دعوت شده است كه به خاك ايران آمده تشدد نمايد و اولتيماتم بفرستد و عرصه را بر مليون و مجلس تنگ نمايد خلاصه اغتشاش ولايات مليون طهران را بهيجان آورده بلوا ميكنند و البته چون نميخواهند با شاه طرف شوند و با اينكه قانون مشروطه او را غير مسئول قرار داده گفته شود بلوا بر ضد شاه است لهذا بر وزراء اعتراض مينمايند و شاه گله مىكند كه انجمنهاى ملى از حدود خود تجاوز نموده بر وزراء سختگيرى مينمايند شاه نميخواهد به روى\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nخود بياورد كه سختگيرى ملت بر وزراء بواسطه اغتشاشهائى است كه بدستور كاركنان او حاصل مىشود و مليون ناچارند بوزراء زبان اعتراض بگشايند وزراء هم در خوددارى از فرستادن استعداد براى آرامش بلاد و آسايش عباد بواسطه نامساعدتى شاه معذورند در اين صورت همه مستند به شخص شاه است كه روحا و فكرا با اساس مشروطه مخالف مىباشد و آب او با مشروطه‌خواهان در يك جوى نميرود وزراء هم يكطرف سختى مجلسيان و مليون را بر خود ميبينند و يكطرف نامساعدتى شاه را ناچار در ميان اين دو فشار خود را ناتوان ديده استعفاء بدهند و مدتى اوقات مجلس مصروف تشكيل كابينه جديد مىشود و بمحض اينكه كابينه تشكيل ميشد خبر اغتشاش تازه‌ئى رسيده يا در مركز قضايائى روى ميداد كه كشمكش شروع ميگشت خاصه كه مجلس سعى مىكند كابينه را از اشخاص مشروطه‌خواه عالم اختيار كند و شاه باطنا ميل نداشت و آن اشخاص را به او ميقبولانيدند اينهم موجب مزيد دلتنگى شاه و عدم مساعدت او با دولت ميگشت اينجا موقع بيان كردن نكته‌ايست كه در مقام محاكمهء تاريخى شايد تذكر آن نكته محاكمه‌كننده را سودمند بوده باشد و آن اينستكه جمعى از نمايندگان مجلس كه استحقاق اينمقام را ندارند و شايد معنى مشروطه را هم نميدانند چون از باطن كار بىاطلاعند بر ضد تندروان مجلس قدم ميزنند خاصه كه هرچندنفر از آنها را يكنفر از خارج مجلس يا از داخل اداره كرده نميگذارد از حقايق امور آگاه شوند و پى بحقوق خود و حقوق موكلين خويش ببرند .\r\nعلى الخصوص كه امر معاش بسيارى از آنها مختل است و از حقوق وكالت كه براى آنها تعيين شده غير از يك جزئى كه در چند ماه اول گرفته‌اند ديگر چيزى به آنها نرسيده و با اينحال معطلى و پريشانى و غربت از آنها نميشود توقع داشت رعايت حق واقع را بر فرض كه ادراك نمايند بر همه‌چيز مقدم بدارند اين گونه از نمايندگان اغلب كسانى هستند كه در كشمكش احتشام السلطنه با تندروان مجلس طرفدار احتشام السلطنه شده‌اند و بيشتر از آنها از روحانيان و مقدسين ميباشند احتشام السلطنه هم بعد از برهمخوردن كلوب مجلس از پيشرفت كار خود در مجلس مأيوس شده در باطن درصدد\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nاست بهر وسيله بشود خود را مستخلص نمايد از اينجهت به خيال وزير مختارى لندن افتاده آن كار را براى خود انجام داده منتظر وقت است كه استعفا داده و روانه شود .\r\nدر اين ايام مخبر السلطنه در كار وزارت عدليه‌اش مسلط شده اعتنائى به احكام شرعيه و توسطهاى نامشروع ارباب نفوذ مخصوصا آقا سيد عبد اللّه كه عدليه را همه‌وقت اسباب دست خود و آلت اجراى احكام ناسخ و منسوخ ميدانسته ندارد اينستكه سيد بر ضد وزارت عدليه او سخت ميكوشد ولى از آنجا كه كابينه وقت به قوت مخبر السلطنه و بست و بندهاى او گردش مىكند اقدامات آقا سيد عبد اللّه بر ضد او نتيجه نميدهد نظام السلطنه رئيس الوزراء باقدرت ميخواهد قدمهائى بردارد اما بواسطه نامساعدتى شاه كارى از او پيشرفت نمينمايد شاه از وزارت جنگ ظفر السلطنه و حكومت طهرانش راضى نيست بلكه نگرانى هم دارد ولى مليون نميگذارند او را تغيير بدهد زيرا كه تصور ميكنند كسى كه بجاى وى بيايد از مخالفين آنها خواهد بود و ممكن است خطرناك باشد بالاخره صنيع الدوله وزير علوم و مشير الدوله وزير خارجه باهم متفق شده استعفاء ميدهند نظام السلطنه هم مجبور مىشود كناره‌گيرى نمايد البته شاه مايل است استعفاى آنها را بپذيرد ولى مجلسيان ميل ندارند كابينه تغيير نمايد و ايستادگى ميكنند كه شاه استعفاى آنها را نپذيرد اينستكه با مختصر ترميم دوباره همان كابينه تشكيل ميگردد نظام السلطنه وزير داخله و رئيس الوزراء و صنيع الدوله وزير ماليه - مخبر السلطنه وزير علوم - مشير الدوله وزير خارجه - مؤتمن الملك وزير تجارت مىشود ميرزا رضا خان مؤيد السلطنه گرانمايه كه مردى خارجه‌ديده و بيغرض است وزارت عدليه مييابد داخل شدن مؤيد السلطنه و مؤتمن الملك در اين كابينه باصرار نظام السلطنه و با فشار مليون بر نارضائى شاه ميافزايد .\r\nتنها كارى كه بر وفق ميل شاه در اين ترميم كابينه واقع مىشود تغيير حكومت طهران است كه از ظفر السلطنه گرفته مىشود و بمصطفى خان حاجب الدوله ميرسد و اصرار شاه بتغيير حكومت طهران براى دستگيرى مرتكبين بمب است كه تصور مىكند اگر\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nحكومت طهران بدست شخصى از خواص خودش باشد اقدام جدى خواهد كرد و از بىرعايتى قانون و بيملاحظگى از تندروان مجلس و ملت باك نخواهد داشت بهرحال پيداست كه عمر اين كابينه بسى كوتاه است بيچاره ارباب حاجت كه در اين تغيير و تبديل وزارتها همه سرگردانند و كارها همه معطل خاصه كه پول هم كمياب شده و چرخ ادارات دولتى نزديك است از كار بيفتد .\r\n\r\n","description":"","footnote":"","page_name":" 206 ","page_number":214},
  {"content":"\r\n\r\n\r\nفصل بيست و يكم احوال معارف و اوضاع حكومت ملى\r\nشايد كسى از خوانندگان كتاب من خواسته باشد بداند در اين روزگار احوال مكاتب جديد چگونه و در دوره مشروطيت معارف ما تا چه پايه ترقى يا تنزل نموده از اينجهت بطور اجمال مينويسم در اينمدت كه از عمر حكومت ملى ميگذرد وزارت علوم اغلب با صنيع الدوله و مخبر السلطنه بوده است صنيع الدوله كارى كه مىكند از انجمنهاى ملى نماينده ميخواهد و انجمن معارفى مركب از اشخاصى كه او خود انتخاب كرده و از اشخاصيكه از انجمنهاى ملى انتخاب شده‌اند تشكيل ميدهد و اين انجمن از ميانه خود براى رسيدگى بامور معارفى هيئتى انتخاب مينمايد كه نگارنده نيز جزو آن هيئت مىباشد و اين هيئت بعد از يازده سال كه از تأسيس مكاتب جديد ميگذرد شروع مىكند به نوشتن نظامنامه براى انجمن معارف و پرگرام براى مدارس تمام به حرف و يكقدم بجانب ترقى مدارس برداشته نميشود بلكه در اين سال لطمه بزرگى هم بمدارس مىخورد و آن اينستكه انجمنهاى ملى اغلب به خيال توسعه مدارس ميافتند بىآنكه در نظر بگيرند كه پيش از تهيه معلم و كتاب توسعه دادن بمدارس زيان آن از سودش بر زيادت است انجمنهاى ملى در هر انجمن يكى دو كلاس درس يا زياده تشكيل ميدهند و گمان ميكنند چون كرايه خانه با انجمن است مستخدم هم دارند بخرج جزئى مىتوانند يكى دو معلم بگيرند و مدرسه‌ئى تأسيس نمايند غافل از اينكه آنها مدرسه نميشود و بواسطه متفرّق كردن شاگردان مدارس موجود كه در مدت يازده سال با زحمات و خسارت بسيار داير شده ديگر آنها هم نميتوانند خود را اداره نمايند بلى اين كار شايسته بود در صورتى كه مدارس انجمن مخصوص اكابر بيسواد ميشد كه خواندن و نوشتن فرا بگيرند نه براى\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nاطفال بهرحال تأسيس مدارس انجمنى و توجه بيداران مملكت كه حاميان معارف هستند به كارهاى مشروطيت و بازماندن آنها از رسيدگى بامور معارفى نقصان عظيم بمدارس جديد مىرساند مدارسى كه از وجوه دولتى به آنها كمك مىشود بواسطه ضيق ماليه دولت و نرسيدن وجه به آنها همه مقروض و پريشان ميشوند نگارنده سعى مىكند كه ترتيب اساسى به كار معارف داده شود و تصور مىكند كه مجلس شورايملى بودجه وزارت معارف را زياد خواهد كرد و خواهيم توانست دار المعلمين و دار المعلمات عالى و دار المعلمين هاى متوسطه و ابتدائى تأسيس كرد تهيه معلم و كتاب ديد و بالاخره تعليمات ابتدائى را اجبارى نمود تصور مىكند به زودى شعبه وزارت معارف و اوقاف و فوائد عامه و مطبوعات كه همه راجع بوزارت معارف است بولايات كشيده خواهد شد و ماليات بر مستغلات كه وضع شود يا سهم معلومى از كل عايدات مملكتى بمعارف اختصاص خواهد يافت كه سالى چند كرور بودجه معارف بشود و از محل اوقاف اوقافى كه بشود به مصرف معارف رسانيد سال‌بسال بر بودجه معارف افزوده ميگردد و در سايهء مشروطيت طفل يكشبه معارف ره صد ساله خواهد پيمود چنان كه بسيارى از اين مطالب را چون مخبر السلطنه وزير علوم مىشود نگارنده به روى كاغذ ميآورد و به او ميگويد بلكه عملى بگردد بديهى است با اشتغال شبانروزى نگارنده به كار مشروطه و حكومت ملى كمتر ميتوانم بمدارس سركشى نمايم و چون كاركنان مدارس گله ميكنند كه چرا كمتر به كار مدارس رسيدگى مينمائى جواب مىدهم مشغول تصحيح اساس معارف هستم و ميدانم مدارس موجود بصورتيكه دارد جانى نخواهد گرفت بايد از روى اساس صحيح بودجه كامل براى معارف تهيه كرد و لوازم توسعه مدارس را آماده ساخت و چرخ معارف را مطابق احتياجات كنونى مملكت به راه انداخت عجالتا بايد همين وجودهاى ناقص را حفظ كرد تا نتيجه اقدامات ظاهر گردد افسوس كه براى عملى شدن اين تصورات هنوز موقع نرسيده است و اميدواريم به زودى برسد .\r\nمناسب ميدانم در اينمقام شرحى هم از مدرسه آلمانى طهران بنويسم در ايام توقف احتشام السلطنه در برلن تصور مىكند هرقدر نفوذ مادى و معنوى آلمان در ايران\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nزياد شود براى سياست مملكت سودمند خواهد بود لهذا ترتيب تأسيس بانك آلمانى در ايران ميدهد و هم اجازهء تأسيس يكمدرسه آلمانى در طهران با بودجه هشت هزار تومان صادر مينمايد .\r\nپنجهزار تومان آن را دولت ايران بدهد و سه هزار تومانش را دولت آلمان و اين مذاكرات پيش از مشروطه شدن ايران است در اوايل مشروطيت يكنفر معلم آلمانى پطرس‌نام از برلن براى تأسيس مدرسه بطهران ميآيد دولت ايران زمينى در پشت ميدان مشق طهران به او ميدهد و شروع مىكند ببناى مدرسه ضمنا مدارس موجود طهران را هم ملاحظه مينمايد .\r\nروزى كه بمدرسه ادب ميآيد نگارنده با وى صحبت ميدارد كه خوبست مدرسه خود را از اطاق پنجم شروع كند كه از مدرسه ابتدائى ما شاگرد به آنجا وارد شود جواب ميدهد كه ما از ابتداء شروع خواهيم كرد ميگويم بطفل مبتدى كه هنوز زبان مادرى خود را نميداند چرا از اول زبان خارج درس بدهند و دنبال اين سخن را ميگيرم معلم مزبور در مجلس ديگر پروگرام مدرسه خود را نشان ميدهد كه نوشته است طفل مبتدى در هفته هيجده ساعت درس ميخواند نه ساعت فارسى نه ساعت آلمانى بالاخره اعتراض من باينموضوع بىنتيجه ميماند و مدرسه آلمانى داير شده اطفال را از كلاس تهيه زبان آلمانى درس ميدهند و به خواندن و نوشتن فارسى اهميت نميدهند بعد از آمدن احتشام السلطنه و رياست او در مجلس يكروز به منزل علاء الدوله ميروم ميبينم دو برادر يعنى علاء الدوله و احتشام السلطنه باهم گفتگو ميكنند كه سالى هفت هزار تومان بدهيم و چند نفر از اطفال خود را تربيت نمائيم ميپرسم مطلب چيست ميگويند خيال داريم سالى هفتهزار تومان از كيسه خود بدهيم بمدرسه آلمانى كه دو نفر معلم قابل بياورد و يك كلاس روز و شبى در مدرسه براى اطفال ما دائر نمايد چندى ميگذرد يكروز در مجلس شوراى ملى ميشنوم مذاكره است اين هفتهزار تومان را دولت بدهد و جزو بودجه معارف بگردد يعنى دولت سالى دوازده هزار تومان بمدرسه ايران و آلمان اعانه بدهد و مجلسيان از پذيرفتن آن ابا دارند از يكطرف احتشام السلطنه به آنها وعده داده است كه\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nهفتهزار تومان ديگر بآنمدرسه داده شود و از طرفى مجلس قبول نميكند كه جزو بودجه دولت بشود .\r\nچند روز كشمكش مىشود و بالاخره در شب تولد امپراطور آلمان سفارت آلمان در طهران بوزارت خارجه اطلاع ميدهد كه برحسب وعدهء رئيس مجلس شورايملى ما بوزارت خارجه خود راپرت داده‌ايم كه دولت ايران هفتهزار تومان بر اعانه مدرسه خود افزوده و وزير خارجه ما ميخواهد فردا صبح كه حضور ميرود اين راپرت را تقديم امپراطور نمايد پس امشب بايد تكليف قطعى اين مبلغ در مجلس معين گردد بديهى است صنيع الدوله رييس مجلس\r\nاحتشام السلطنه با سختگيرى آلمانيها در اينموضوع مخالف نميباشد اما مجلسيان بهر ملاحظه هست در رد اين پيشنهاد ايستادگى ميكنند و بالاخره مطلب بشاه گفته مىشود و مقرر ميگردد عجالتا شاه از حقوق خود قبول كند تا بعد چه پيش آيد مدرسه آلمانى مىشود داراى سالى دوازده هزار تومان مرسوم از دولت ايران تا چه اندازه بتواند بمعارف ما خدمت نمايد و براى اين مملكت مفيد بوده باشد و هم در اين ايام صنيع الدوله وزير ماليه كتابچه‌ئى بمجلس ميدهد براى تحصيل پول حاصلش آنكه چهار كرور\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nتومان بر گمرك قند و چاى بيفزايند و باعتبار اين محل شصت يا هفتاد كرور تومان قرض نمايند نواقص دواير دولتى را بر طرف كنند و وسائل ساختن راه‌آهن را فراهم بياورند به ترتيبى كه در رساله راه نجات خود نوشته است اين كتابچه در مجلس حسن قبول مييابد ولى چون دولتين روس و انگليس بر زياد كردن تعرفه گمرك اعتراض دارند نه تنها پيشرفت نميكند بلكه اسبابچينى زياد بر ضد صنيع الدوله ميكنند مخصوصا روسها افسوس كه نه ملت را علمى است كه پى بحقوق خود برد و نه دولت را قدرتى است كه بتواند حقوق ملت خود را حفظ نمايد .\r\nو هم در اين ايام واقعهء جانگداز فارس اتفاق ميافتد شرح واقعه آنكه نعمت اللّه بروجردى از مشروطه‌خواهان به خانه قوام الملك شيرازى رفته او را بضرب گلوله از پا درميآورد پسران قوام قتل پدر را مستند بمشروطه‌خواهان فارس نموده در مجلس سوگوارى پدر دستور داده حاج شيخ باقر اصطهباناتى را كه از اجله روحانيان فارس است با حاج سيد احمد معين الاسلام كه يكى از علمداران بزرگ مشروطه در فارس بشمار ميرود بقتل ميرسانند و جسد حاج سيد احمد را آتش ميزنند اينحادثه در مجامع ملى طهران و ديگر بلدان تأثير شديد نموده در اغلب بلاد ايران مجلس سوگوارى براى شهداى فارس برپا ميكنند و از دولت قصاص مرتكبين را ميطلبند در طهران در مسجد سپهسالار قديم آقا سيد عبد اللّه بهبهانى ختم گذارده انجمنهاى ملى جمع ميشوند و داد و فرياد بسيار مينمايند در آن مجلس ملك المتكلمين بعد از نطق مهيجى ميگويد شش نفر از مفسدين فارس بايد بطهران احضار شوند و نام پسرهاى قوام الملك و معتمد ديوان كه مدعى آنها است و نصير الملك و بعضى ديگر را كه منشأ فتنه و فسادند ميبرد و از طرف علماء يعنى آقا سيد عبد اللّه بهبهانى و آقا سيد محمد طباطبائى بدون مراجعه بدولت به اين شش نفر تلگراف مىشود كه حركت نموده بطهران بيائيد بعد هم باصرار آقا سيد عبد اللّه و انجمنهاى ملى نظام السلطنه رئيس الوزراء تلگراف احضار آنها را صادر مىكند و اين كار بسيار بيرويه از طرف مليون واقع مىشود زيرا كه مجلس را بى خبر ميگذارند آقايان در كار قوهء مجريه دخالت كرده احضارنامه ميدهند و بعلاوه از طرف انجمنهاى ملى ده نفر ده نفر ميروند\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nبخانهاى علماء و آنجا اقامت ميكنند تا حكم احضار آن شش نفر جارى گردد از طرف ديگر نظام السلطنه بمجلس ميرود و مجلسيان از او ميپرسند شما بچه ملاحظه اين شش نفر را احضار گرديد جواب ميدهد از جانب آقا سيد عبد اللّه و از طرف انجمنهاى ملى بر من سخت گرفته و مرا مجبور كردند چنين تلگرافى بنمايم در صورتى كه صلاح نميدانستم معلوم است بعد از اين اظهار رئيس دولت ديگر آمدن شيرازيها صورت نميگيرد و نزديك مىشود ميان مجلس و انجمنها و علماء كدورت سخت حاصل شود اينستكه روز آخر سوگوارى شهداى فارس در منزل آقا سيد محمد طباطبائى چون مغرضين ميخواهند در اينموضوع صحبتهائى داشته به آتش اختلاف كلمه ميان علماء و انجمنها و مجلس و دولت دامن بزنند از طرف خيرخواهان جلوگيرى شده مجلس را به زودى ختم نموده اعلان ميكنند كه اين آخر مجلس سوگوارى شهداى فارس است و بعد از دو سه روز آن جمع كه در خانه علماء مانده‌اند خارج شده آن شش نفر هم از شيراز حركت نميكنند ولى ظل السلطان را مأمور حكومت فارس مينمايند ظل السلطان بفارس رفته آنجا را امن نموده پسر قوام را بفرنگ ميفرستد و يكى دو نفر قاتل مسلم آن دو نفر شهيد را قصاص مىكند و اما اوضاع و احوال عمومى سال 1326 هجرى درميرسد كار ملك و ملت بينهايت درهم و برهم است بيشتر اوقات بكشمكش ميان دولت و ملت ميگذرد نه دستورها تمام شد نه بودجه‌ها از مجلس گذشت نه وزارتخانه‌ها منظم شد و نه تكليفات حكام معلوم گشت و نه بلديه‌هاى قانونى ايجاد شد فقط قانون ايالتى و ولايتى از مجلس گذشته بطبع رسيده براى حكام فرستاده شده اما معلوم نيست بتوانند از عهدهء اجراى آن برآيند با وجود نامساعدتى شخص شاه با اساس مشروطيت در اواسط ماه صفر كه اواخر برج حوت است روزى بانجمن مركزى اصناف ميروم ميبينم شكايت بسيار از عدليه دارند و ميگويند همهء اين اقدامات براى احقاق حق و داشتن عدليه بوده افسوس كه عدليه ما امروز از تمام اوقات گذشته بدتر است و بهيچوجه صلاحيت احقاق حق نمودن ندارد نگارنده هم چون از حقيقت حال عدليه باخبر است و از كار كاغذسازيها و ناسخ و منسوخ احكام شرعى قضات و تقلبات وكلاى عدليه و مداخله روحانىنمايان در اجرائيات امور قضائى و نفوذ\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nتام آقا سيد عبد اللّه بهبهانى در امور عدليه براى اجراى احكام صادر شده از محضر خويش آگاه هستم و بر اوضاع قضائى حاضر تأسف ميخورم قدرى با خيالات آنها همراهى كرده گفتم چه ضرر دارد دعوتى از نمايندگان انجمنهاى ملى نموده علماى روحانى و وزراء را هم دعوت كنيم و در باب عدليه صحبت داشته و اصلاحش را از علماء و وزراء بخواهيم نمايندگان اصناف هم كه براى اين گونه خودنمائيها حاضر هستند ميپذيرند و قرار مىشود دعوت‌نامه بنويسند و براى روز جمعه هفدهم شهر صفر همه را جمع كرده در كار عدليه صحبت بدارند اين خبر برؤساى عدليه ميرسد نگران ميمانند كه نتيجه اين مجلس چه خواهد بود قضات روحانى مخصوصا شخص آقا سيد عبد اللّه از انعقاد اين مجلس كه ( بواسطه اصناف ) بىقوت نميباشد متوحش ميشوند و درصدد اسبابچينى برميآيند كه اين مجلس به آنها برنخورد از طرف رؤساى عدليه پيغامهاى سخت بنگارنده ميرسد كه هرگز نخواهيم گذارد كسى از ما توهين نمايد بعضى از آنها كه كهنه‌كار هستند و در انجمنهاى ملى ديگر عضويت دارند نزد رؤساى روحانى عنوان ميكنند كه فلانى از روى غرض شخصى اين مجلس را تشكيل ميدهد و در واقع مقصودش توهين كردن از احكام شرعيه شما است خلاصه آنچه مىتوانند اسبابچينى ميكنند كه از آن مجلس نتيجهء مهمى گرفته نشود حتى آنكه ميفرستند نگارنده را تهديد بكشتن مىكند و اعتنائى به حرف آنها نميشود بلكه بوزراء تأكيد ميكنم كه دعوت انجمن اصناف را قبول نمائيد و مخصوصا بوزير عدليه مؤيد السلطنه كه من خود او را وادار بقبول وزارت عدليه كرده سفارش مينمايم كه البته حاضر شويد و بدانيد اين مجلس بر ضد شما نخواهد بود زيرا شما تازه وارد اين كار شده‌ايد و ايرادى بر شما نيست نمايندگان اصناف و انجمنها كه از سيصد نفر متجاوز هستند و رؤساى ادارات دولتى در انجمن اصناف در روز موعود جمع شده وزراء و علماء هم حاضر ميگردند آقا سيد عبد اللّه ديرتر از همه حاضر مىشود و از طرف انجمن لايحه‌ئى كه مشعر است بر دلتنگى از اجزاى عدليه و درخواست اصلاح آن قرائت شده مباحثه و گفتگو مىشود وزير عدليه خرابى كار عدليه را بواسطه نداشتن مكان قابل و اجزاى عالم و نبودن قانون مدنى باقتضاى زمان و نبودن پول و غيره بيان\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nمينمايد ملك المتكلمين برخاسته راجع باصلاحات عدليه نطق مفصلى مينمايد آقا سيد جمال الدين واعظ هرچه ميداند در اينموضوع بيان كرده خرابيهاى عدليه را ميشمارد علماء ساكت هستند مخصوصا آقا سيد عبد اللّه در نهايت افسردگى نشسته است و صحبت با نمايندگان انجمنهاى ملى است و با ناطقين معروف طرف آنها هم غالبا وزرا هستند رفته‌رفته از گوشه‌وكنار اشخاصى كه از طرف اجزاى عدليه مأمور شده‌اند در اين مجلس از آنها حمايت نمايند بكنايه و اشاره ميگويند خرابى عدليه زير سر احكام ناسخ و منسوخى است كه بدست مردم داده مىشود اينحرفها هم كه از گوشه‌وكنار گفته مىشود موجب مزيد دلتنگى آقايان علماء است ولى به روى خود نميآورند نگارنده نميخواهد مطلب منقلب شده عنوان شكايت تنها از علماء باشد و اجزاى عدليه بىتعرض بمانند ولى هرچه ميخواهم جلوگيرى نمايم صورت نميگيرد بالاخره مخبر السلطنه وزير علوم عنوان مىكند كه من چون مدتى در عدليه بوده‌ام خرابى كار عدليه را از همه‌كس بهتر ميدانم تمام خرابى عدليه بواسطه احكام متساويست كه از محضرهاى شرعى طهران و ديگر ولايات در دست عارض و معروض مىباشد و چاره‌پذير نيست اصلاح اين كار از قدرت ما وزراء خارج است و اين وظيفه خود حجج اسلام مىباشد و بس و پس از نطق طولانى بآقا سيد عبد اللّه خطاب مىكند كه مجلسى تشكيل بدهيد جمعى از علماء را در آنمجلس بنشانيد آن احكام متساوى را ملاحظه كنيد هركدام باطل است بسوزانيد و هركدام حق است اجرا كنيد و جان خود و تمام خلق و عدليه را آسوده نمائيد و من بعد هم اين گونه احكام متساوى بدست مردم داده نشود نطق مخبر السلطنه كه تمام مىشود عموم حاضرين غير از علماء احسنت ميگويند و آقا سيد عبد اللّه آهسته سخنى بميرزا محمد جعفر صدر العلماء و شيخ محمد صادق كاشانى گفته آرام مينشيند نگارنده دانست كه آنها را بجواب گفتن وادار كرد كه تعرض نمايند در اينحال صدر العلماء بصدا درميايد كه اين چه مجلسى است و اين چه مذاكراتى است پس علماء توسط كه نبايد بكنند حكم كه نبايد بدهند و احكام شرعيه را هم كه بايد سوخت ديگر در اين مجلس چه نشستنى دارد و خواست برخيزد آقا سيد عبد اللّه\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nدر ظاهر او را آرام كرده مينشاند و ميگويد بلى هرچه در اين مجلس شد كفايت كرد اصلاح اين كار راجع به خود ما است در مجلس ديگر خودمان صحبت داشته قرارى خواهيم گذارد و برميخيزد و در اينحال باز صدر العلماء و شيخ محمد صادق كاشانى و ملا محمد رضاى قمى كه صاحب محضر هستند دادوفرياد ميكنند و آقا سيد عبد اللّه را در وسط اطاق نگاهداشته اطراف او جمعشده‌اند در اينوقت صولت نظام از اجزاى بلديه رو بآقا سيد عبد اللّه نموده ميگويد تمام اينكارها را فلانى مىكند و اسم مرا ميبرد سيد يحيى شيرازى مدير انجمن علافخانه كه جوان باغيرتى است با او معارضه نموده ميخواهد او را بزند كه چرا نام فلانى را ميبرى و به او بيحرمتى مينمائى آقا سيد عبد اللّه سيد را ساكت مىكند و به اين ترتيب مجلس وقت غروب آفتاب برهم مىخورد آقا سيد عبد اللّه و چند نفر از علماى درجه دوم كه با او هستند با كمال دلتنگى ميروند مردم ساده‌لوح انجمن اصناف از اين پيش‌آمد و از دلتنگ بيرون رفتن آقا سيد عبد اللّه افسرده ميشوند ولى رؤساى عدليه خرسند ميگردند كه ميبينند شتر از در خانه آنها برخاست و بدر خانه آقايان روحانيان خوابيد و هم جمعى از نمايندگان انجمنها كه از هرج‌ومرج احكام شرعى و محاكم روحانى افسرده‌خاطر هستند از اينمجلس و از اين مذاكرات خوشحال گشته تصور ميكنند در نتيجه اين مجلس از آن هرج‌ومرجها جلوگيرى خواهد شد بعد از رفتن علماء نگارنده باز كمى با وزراء نشسته بمخبر السلطنه ميگويم به اين عنوان كه كرديد نام نيك تازه‌ئى از خود در صفحات تاريخ ايران گذارديد وزراء ميروند انجمن اصناف چاره‌جوئى براى جبران قضيه مينمايد بالاخره جمعى از رؤساى انجمن با ملك المتكلمين و سيد جمال الدين واعظ به خانه آقا سيد عبد اللّه و صدر العلماء رفته عذرخواهى ميكنند و ميگويند مطلب ما همان بود كه روى كاغذ آورده بوديم و خوانديم مذاكرات خارج بما مربوط نبوده است آقا سيد عبد اللّه ميگويد فردا عصر اينجا بيائيد تا من تكليف را معين نمايم و قصدش اينست كه بقضيه اهميت داده بگويد علماء همه دلتنگ شده‌اند ميخواهند مرافعه شرعى را ترك نمايند و من جلوگيرى خواهم كرد سيد عادتش در اين گونه امور همين است كه به ديگران القاء مينمايد طرف ؟ ؟ ؟ حرف\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nخود را به زبان غير ميگويد بعد خود مصلح واقع ميگردد و اين جمع كه از خانه آقا سيد عبد اللّه بيرون ميروند چند نفر از كهنه كسبه طهران كه همه‌وقت بعنوان رياست صنف از مردم گوش‌برى نموده و با مأمورين حكومت سازش كرده استفاده مينموده‌اند اكنون بيكار مانده و بر كاركنان انجمن حسد مىبرند موقع را غنيمت دانسته بر ضد نگارنده و كاركنان انجمن مخصوصا جوانهاى آنها قيام مينمايند و چنان كه بعد كشف مىشود از طرف حوزه استبدادى هم بعضى از آنها را بطمع انداخته‌اند كه با نگارنده ضديت و مخالفت نمايند چه مستبدين رضايت ندارند من اين درجه در انجمن اصناف كه در واقع ملت ساده است نفوذ داشته باشم در اينوقت همان چند نفر به خانه آقا سيد عبد اللّه وارد شده ميگويند ما رؤساى انجمن از اين دعوت و اين اجتماع و اينمذاكرات خبر نداشتيم هرگز راضى باينمجلس نبوديم هرچه شده بىاطلاع ما شده است و اضافه ميكنند اين كارها را فلانى با چند نفر ديگر كه دستيار او هستند ميكنند از مذاكرات اين چند نفر پيرمردان اصناف بر مخالفين معلوم مىشود كه در انجمن مخالف هم براى من و كسانى كه از من حرف‌شنوى دارند موجود است و اينمطلب به آنها قوت قلب ميدهد كه بتوانند از نفوذ نگارنده در اصناف طهران بكاهند بالجمله فردا عصر برحسب قرارداد روز پيش هيئت نمايندگان انجمن اصناف ميروند به منزل آقا سيد عبد اللّه وارد حياط كه ميشوند سيد فورا عباى خود را بدوش افكنده همراه اين جمع از خانه بيرون آمده به خانه امام جمعه و صدر العلماء و ديگر آقايان روحانى روانه شده هركدام خانه نباشند به آنها پيغام ميدهد كه انجمن اصناف رفتند آقا سيد عبد اللّه را آوردند بعذرخواهى از واقعه روز پيش درخواست مينمايند شما در امور شرعيه تعطيل ننمائيد و هركدام خانه هستند به خانه آنها وارد شده چند دقيقه نشسته همين عنوان را مينمايد و ميرود و مطلب خاتمه مييابد دو روز بعد از اينواقعه ميشنوم كه شيخ على زرندى كه آخوند هتاكى است در مسجد شاه طهران منبر رفته بدون مقدمه از نگارنده بدگوئى نموده است و هم ميشنوم سيد شرورى از اهل اصفهان در انجمنهاى ملى رفته از نگارنده بدگوئى مينمايد و چون معلوم است از كجا و بتحريك كيست به بىاعتنائى گذرانيده و ميگذرد\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nخلاصه اگرچه آقا سيد عبد اللّه بعد از واقعه انجمن اصناف بهر وسيله هست چند نفر از رؤساى انجمن را رو به خود كرده بر آن واميدارد كه بىاطلاع او كارى در انجمن نگذرد و هم حوزه مستبدين در كمال جد ميكوشند نفوذ مرا در انجمن اصناف كم نمايند ولى با اينهمه من دست از كار نكشيده انجمن اصناف را رونقى بقاعده داده براى هر صنف از اصناف طهران انجمنى تشكيل داده مىشود و مركز كل آنها انجمن مركزى اصناف است و مركز انجمن مركزى يك كميسيون چند نفريست كه با نگارنده كار ميكنند بعلاوه در ولايات هم انجمن اصناف متعدد دائر شده و مركز آنها همه انجمن مركزى اصناف طهرانست روزنامه بامداد ارگان انجمن مىباشد و غلامعليخان قجر كه سمت مديرى آن را دارد و از مخصوصين نگارنده است در جلوگيرى از مفاسد انجمن مرا مساعدت مينمايد نگارنده از آنجا كه اعضاى اين انجمن ملت ساده هستند و فساد اخلاق به اين طبقه كمتر سرايت كرده دوست ميدارم اگر اوقاتى صرف مىشود در بيدارى اين طبقه كه از همه‌جا بى خبر مانده‌اند بوده باشد و گمان ميكنم در انجام اين خدمت به قدر امكان كوتاهى نشده باشد و هم در اين ايام انجمنى بنام انجمن اصفهان در خانهء نگارنده تأسيس مىشود و عموم اصفهانيان مقيم طهران كه جمعيت بسيار هستند مخصوصا از تجار و كسبه بعضويت اين انجمن خوانده ميشوند و جمع كثير عضو ميگردند مستبدين اصفهان از تأسيس اين انجمن و دخالت نگارنده و برادرم در كار آن متوحش شده روحانىنمايان اصفهان را بمخالفت واميدارند و هم مركز استبداد طهران ميكوشد كه نگارنده و برادرم در اين انجمن دخالت نداشته باشيم و بالاخره كار انجمن اصفهان ميافتد بدست بعضى از تجار ورشكسته اصفهانى كه ظاهرا جزو مشروطه‌خواهان و باطنا مربوط با مستبدين طهران و اصفهانند و عكس آن نتيجه كه مقصود از تأسيس آن بوده است حاصل مىشود .\r\nدر اين ايام كدورت آقا سيد عبد اللّه و تندروان مجلس با احتشام السلطنه بر زيادت مىشود و سخت درصدد خرابى كار او برميآيند احتشام السلطنه هم مصمم شده است از رياست مجلس استعفا بدهد بعد از ختم مجلس شوراى ملى ميرزا داود خان از انجمن\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nبرادران دروازه قزوين كه يكى از تماشاچيان بوده است بمعين التجار بوشهرى كه در يك موضوع اقتصادى در مجلس رأى مخالف سليقه او داده بود اعتراض مىكند كه چرا حقوق ملت ايران را پايمال مينمائى و نسبت به او بدزبانى ميكنى و معين التجار باحتشام السلطنه شكايت مينمايد احتشام السلطنه چون ميرزا داود خان را صورة نميشناخته در صورتى كه در مجلس حاضر بوده است به او بد ميگويد و فراشان مجلس را امر ميدهد اين شخص را توقيف نمائيد ميرزا داود خان خود را معرفى مىكند و ميگويد هر فرد از افراد ملت حق دارد با وكيل خود صحبت بدارد و چيزى بخاطرش برسد بگويد اين تغيرات براى چيست احتشام السلطنه آرام مىشود و او را نصيحت مىكند و ميگذرد ولى بهانه بدست مخالفين او آمده روز يكشنبه 25 شهر صفر 1326 در مركز انجمن برادران دروازه قزوين از نمايندگان تمام انجمنها دعوت شده و با اينكه بعضى از نمايندگان انجمنها نظر بخصوصيت با احتشام السلطنه مخالفت ميكنند انجمن برادران باكثريت آراء شرحى باحتشام السلطنه مينويسد كه شما بايد از رياست مجلس استعفاء بدهيد ولى احتشام السلطنه پيش از اين روز استعفاءنامه خود را بمجلس فرستاده بود مقارن اين حال خوانده مىشود و احتشام السلطنه از رياست مجلس خارج ميگردد .\r\n\r\n","description":"","footnote":"","page_name":" 218 ","page_number":226},
  {"content":"\r\n\r\n\r\nفصل بيست و دوم تغيير رئيس و تبدل احوال\r\nبعد از استعفاى احتشام السلطنه رياست مجلس شوراى ملى بميرزا اسمعيل خان ممتاز الدوله كه شخص وطن‌دوست آگاهى است و تازه بوكالت مجلس رسيده تفويض مىشود ممتاز الدوله با تندروان مجلس ارتباط دارد و چون در مجلس اشخاصى هستند كه تصور ميكنند صلاحيت رياست مجلس را از او بيشتر دارند بوى عنوان رياست موقتى داده مىشود كه بعد از سه ماه خود استعفاء نمايد ممتاز الدوله چون تصور اينمقام را براى خود نميكرده نهايت اهتمام را دارد كه نيكو از عهدهء كار برآيد بلكه لازم نشود استعفاء كند بعد از خارج شدن احتشام السلطنه مسلم است آقا سيد عبد اللّه مجلس را زير نگين خود ميداند ممتاز الدوله نسبت به او اظهار اطاعت مىكند تندروان مجلس هم صورت ظاهرى با او نگاهميدارند و در باطن راضى نميباشند كه سيد در كار مجلس ايندرجه دخالت بنمايد و مجلس و مشروطه را وسيله دخل و رياست خود قرار بدهد .\r\nروحانيان موافق مجلس هم از اين اندازه نفوذ سيد در مجلس دلتنگ هستند و آنها كه در ظاهر با مجلس همراهى ميكنند و باطنا مخالفند دلتنگتر مانند حاج ميرزا ابو القاسم امام جمعه طهران كه در ظاهر هرچه ميتواند خود را طرفدار مجلس قلمداد مىكند و هر بىاعتنائى كه از آقا سيد عبد اللّه و آقا سيد محمد همكار و هم‌لباسهاى خود در مجلس مشاهده مينمايد بناچار تحمل مىكند روحانيان مخالف مجلس هم كه طرفيت ظاهرى و باطنى آنها با آقا سيد عبد اللّه هويدا است در اين صورت آقا سيد عبد اللّه نميبايد ايندرجه مغرور شده عاقبت حال و كار خود را ملاحظه ننمايد ولى سيد را فوق العاده\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nغرور گرفته كه هيچكس و هيچ‌چيز را در نظر نميآورد بعلاوه بر تجملات خود افزوده در سوارى به وضع امراى بزرگ حركت مىكند خانه‌اش مانند خانه وزراء آمدورفت و محل ارباب حاجت است و بالجمله وضع آقا سيد عبد اللّه را در خرج فوق العاده و بىبند ممتاز الدوله\r\nو بارى زندگانى جز به كارهاى بىبند و بار ميرزا على اصغر خان امين السلطان به چيز ديگر نميتوانم تشبيه كنم چند كالسگه و درشگه نگاهداشته چهل اسب در سر طويله‌اش بسته مىشود پسران متعددش هريك زندگانى وسيع و اسباب تجمل بسيار و خرج فراوان دارند معلوم است اين اداره وسيع لااقل در ماه چند هزار تومان خرج دارد و از كجا ميرسد در صورتى كه عايدى معينى ندارد و تمام را بايد از اينجا و آنجا بدست آورد البته اين رفتار از كسى كه دعوى حجة الاسلامى مينمايد و خود را مرد خدا و اهل آخرت ميداند پسنديده نيست و موجب تكدر خاطر خاص‌وعام است اما سيد هيچ اعتنا بنظريات خلق دربارهء خود ندارد و زندگانى بىبندوبار پا در هواى خود را براى خود پايدار تصور مينمايد سيد بهر وسيله هست از هركس و هرجا دخلهاى عمده نموده هركجا احتمال بدهد ميتوان استفاده‌ئى كرد با تمام قوا رشته كار را محكم نگاهميدارد تا دخل خود را بكند و رها نمايد از شرعيات و عرفيات هردو فايده ميبرد عدليه اعظم را يك دكه اجرائى براى احكام خود تصور مينمايد و توقع دارد ناسخ و منسوخ احكام او هردو را اجرا كنند تا از هردو راه استفاده كرده باشد اينستكه همه چه مستبد و\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nچه مشروطه‌خواه از او رنجش حاصل نموده‌اند حتى آقا سيد محمد طباطبائى هم كه يكى از سيدين سندين است از رفتار سيد ناراضى است و بر اعمال وى خورده‌گيرى مىكند نه اينستكه آقا سيد محمد از مداخل كردن باك داشته باشد خير ولى درصدد دخل از راه غير مشروع نميباشد خلاصه آنكه احتشام السلطنه حوزه بزرگى ظاهرا و باطنا بر ضد آقا سيد عبد اللّه تشكيل ميدهد و از رياست مجلس خارج شده در كمال شتاب بجانب اروپا مسافرت مينمايد يكروز پيش از مسافرتش با معتمد خاقان بديدن او ميروم از اينكه من رابطه قديم را رعايت نموده اينحوادث را موجب متاركه قرار نداده‌ام مسرور شده مدتى باهم گفتگو مينمائيم در ضمن صحبت عقيده خود را دربارهء آقا سيد عبد اللّه بيان مىكند كه عمليات او براى حكومت ملى مضر است ميگويم بديهى است مردم مخصوصا اشخاص بصير از رفتار او ناراضى هستند ولى چون از شاه اطمينان ندارند انديشه دارند كه مبادا او بر ضد حكومت ملى رفتار كند ناچارند هرقدر هم رفتار روحانيان موافق مشروطه ناپسند باشد با آنها راه بروند و هر ساعت كه اطمينان از شاه حاصل كرده يقين نمودند او قصد برهمزدن اين اساس را ندارد فورا از كارهاى آقا سيد عبد اللّه و امثال او جلوگيرى خواهند كرد پس اين وقتى را كه شما صرف خرابى كار آقا سيد عبد اللّه مينمائيد اگر صرف تحصيل اطمينان از شاه مينموديد به حال مملكت اصلح بود ميگويد صحيح است ولى با ترتيب حاليه شاه چگونه اطمينان حاصل مىكند و با ملت همراه مىشود خلاصه احتشام السلطنه ميرود و انفصالش از رياست مجلس شورايملى شاه و درباريان را بيش از پيش از مليون متوحش ميسازد زيرا كه درباريان رابطه خود را با مجلس منقطع ميبينند و از اين‌رو بتشكيل يك انجمن سرى پرداخته براى برهمزدن اساس مجلس و حكومت ملى آماده ميگردند\r\nبعد از انفصال احتشام السلطنه از رياست مجلس يكى از اقدامات مهم كه درباريان ميكنند راجع است بقضيه بمب‌اندازان براى شاه چون تا احتشام السلطنه رئيس مجلس بود بطور بىقانونى اينمسئله را تعقيب نميكردند ولى اكنون كه او رفته است درباريان كمتر از مجلس و مجلسيان ملاحظه دارند و باك ندارند كه از حدود قانون خارج شده بهر\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nصورت بتوانند اقدام نمايند لهذا بدست مصطفى خان حاجب الدوله حيدرنام از اجزاى كارخانه چراغ برق را توقيف ميكنند و در استنطاق او بسه نفر ظنين ميگردند مير اسمعيل نام از اهل قفقاز كه مدتى است در طهران معلم دفتردارى است حيدر خان مباشر امور چراغ برق طهران و ضياء السلطان امان اللّه خان تبريزى شب چهارشنبه ششم شهر ربيع الاول در آخر شب مأمورين حكومت و نظميه از ديوار به خانه اين سه نفر رفته آنها را دستگير مينمايند و در نظميه محبوس ميشوند فرداى آنشب آنها را بباغ گلستان برده يكروز و يكشب آنجا استنطاق ميشوند و چيزى از آنها معلوم نميشود مير اسمعيل و حيدر خان چون تبعهء روس هستند سفارت روس آنها را ميبرد بسفارتخانه خود و ضياء السلطان را هم بعدليه مىبرند آنجا محبوس ميگردد چون ترتيب اقدام در اين كار بر خلاف قانون اساسى است و اگر اين فتح باب بشود و بخواهند شب بخانهاى مردم بريزند غائله بزرگ خواهد شد و امنيت زائل ميگردد از اين‌رو مردم بهيجان آمده در بهارستان جمع ميشوند و بدولت سخت ميگيرند كه بايد حاكم طهران و رئيس پليس بعدليه جلب شده استنطاق و مجازات شوند كه چرا بىقانون رفتار نموده‌اند و مردم در مسجد سپهسالار جمع شده ملك المتكلمين نطق مهيجى مينمايد چند نفر از وكلاء مجلس نزد شاه و وزراء رفت‌وآمد مينمايند و بالاخره شاه را راضى ميكنند كه در اطاق نظام مصطفى خان حاجب الدوله حاكم طهران و رضا بالا رئيس پليس را استنطاق نمايند مجلس مفصلى در آنجا ترتيب داده مىشود وزراى مسئول و جمعى از رجال دولت حاضر شده نمايندگان مليون هم ميآيند اين دو شخص استنطاق شده و تقصير بر آنها ثابت مىشود ولى مليون به همين اندازه اكتفا كرده بعزل حاكم قناعت و از مجازات آنها ميگذرند در اينحال وزراى مسئول استعفا ميدهند بواسطه فشارى كه از طرف شاه و مليون بر آنها وارد مىشود ولى مجلسيان و انجمنهاى ملى با مساعدت عضد الملك قاجار ايستادگى كرده نميگذارند دولت تغيير حاصل نمايد روز چهارشنبه سيزدهم اين كار تمام مىشود و حكومت طهران را ميدهند بميرزا صالح خان وزير اكرم ( ميرزا صالح خان مردى وطن‌دوست و مشروطه‌خواه است هركجا حكومت كرده مردم از او راضى بوده‌اند ) در اين وقت\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nحاكم طهران شده مجلسى در خانه خود مركب از جمعى از ناطقين و ارباب جرايد و نمايندگان انجمنها ترتيب داده با آنها در كار حكومت خود مشورت مىكند و هواخواهى خود را از ملت آشكار ميسازد ميرزا صالح خان درصدد است از روى قانون ايالتى حكومت طهران را براى ساير ولايات سرمشق قرار بدهد تا چه اندازه موفق گردد و اما ترتيب كار متهمين بمب و عاقبت كار آنها بعد از تغيير حكومت طهران در عدليه بناى استنطاق آنها را ميگذارند و دو نفر ديگر از اجزاى كارخانه چراغ برق را باظهار حيدرنام دستگير نموده در استنطاق آنها مطالب مختلف ظاهر شده معلوم ميگردد حيدرنام كه بروز دهندهء اشخاص است آلت دست درباريان مىباشد و سخنان او اساس ندارد و بهر صورت مطلب را ساختگى ميدانند و نميگذارند دولتيان از اينراه مسئله بمب را دنبال نمايند سيد اسمعيل از سفارت روس و دو نفر جوان كه حيدر آنها را نشان داده بود از عدليه مرخص ميشوند تنها ضياء السلطان در عدليه ميماند و مدت حبس او طولانى شده هرچه ميخواهند او را مرخص كنند شاه راضى نميشود انجمنهاى ملى بر وزير عدليه براى مرخصى او سخت ميگيرند وزير عدليه بشاه ميگويد شاه اصرار دارد كه استنطاق او تجديد شود و در اين باب كشمكش زياد ميان انجمنها و عدليه حاصل ميگردد و هم در خصوص دو نفر ديگر كه متهم بقضيه بمب هستند حسن و آلش‌نام مليون بتحريك بعضى از نمايندگان تندرو آذربايجان اصرار دارند آنها را مرخص كنند و نيز در باب قتله فريدون كه استنطاقهاى سخت از آنها شده بود و تقصير آنها ثابت شده بر وزير عدليه سخت گرفته‌اند آنها را مجازات نمايد و جمعى را به خانه وزير عدليه فرستاده‌اند آنجا بمانند و از او خلاصى متهمين بمب و مجازات كشندگان فريدون را بخواهند نمايندگان يكى دو روز در خانه وزير عدليه ميمانند وزير عدليه از نگارنده درخواست ملاقات مىكند و اظهار دلتنگى از وضع انجمنها مينمايد و ميگويد شما مرا داخل اين كار كرديد حالا چرا بفريادم نميرسيد نگارنده اوقات صرف كرده نوشته‌ئى از صدق الملك رئيس محكمه جزا گرفته بامضاى وزير عدليه رسانيده بنمايندگان انجمنها مىدهم كه بفاصله يكهفته مقاصد آنها را انجام نمايد بعد از اتمام اين كار ميبينم نمايندگان انجمنهاى ملى حاضر\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nهستند به آنها ميگويم آقايان اين كار گذشت ولى من لازم ميدانم بشما بگويم بيست و پنج سال پيش از اين در همين شهر جمعى از وطن‌پرستان به خيال آنچه امروز شما در صددش هستيد بودند خدمتها در اينراه كردند و زحمتها كشيدند مرا هم در انجمنهاى خود راه ميدادند و بوطن‌خواهى من حسن ظنى داشتند بيشتر افراد آن در راه وطن دوستى كشته شدند آنها هم كه باقى ماندند دچار زحمت و مرارت بسيار گشتند اكنون بشكرانه زندگانى و رسيدن به آرزوى ديرين كه حكومت ملى است بشما كه برگزيده برگزيدگان خلق طهرانيد ميگويم اينراه كه ما پيش گرفته‌ايم ما را به منزل نميرساند و عاقبت كارها تاريك است بواسطه نفاقى كه در ميانه هست و بواسطه طمعكارى كه بعضى از مباشرين امور دارند از يكطرف نواقص اخلاقى و عملى خودمان و از طرف ديگر خلفى كه ميان شاه و ملت است و دستهاى خارج كه براى مزيد هرج‌ومرج مملكت از آستين برآمده در اين صورت كجا ما روى سلامت را خواهيم ديد بيائيد تا وقت باقى است چاره به كار خود كنيم و پيش از اينكه كار از دست برود نگذاريم رشته‌هاى امور گسسته شود حاضرين همه گوش ميدهند و تصديق مينمايند در اينحال بهاء الواعظين كه يكى از ناطقين ملت و شخص هتاكى است خود را بميان افكنده با گفتگوهاى بيهوده نميگذارد از آنچه گفته شد و در دلها اثر كرد نتيجه گرفته شود و بر سخنان بيغرضانه من اثرى مترتب گردد تنها يكنفر از ميان جمع ميگويد آيا بهتر نبود ميگذارديد فلانى حرفش را تمام ميكرد ولى به حرف او هم كسى اعتنا نكرده همه برخاسته متفرق ميشوند از خانه كه بيرون ميرويم جوان كاسبى از ميان جمع خارج شده بنگارنده ميگويد افسوس خوردم كه نگذاردند شما چاره كار را هم بگوئيد آيا ممكن است به من بگوئيد چاره كار چيست ميگويم بلى چاره كار جلب قلب شاه و اطمينان كامل دادن به او و متحد ساختن او با مجلس و كوتاه كردن دست ارباب غرض چه از طرف شاه و چه از طرف ملت ميگويد صحيح است من در انجمن خود اينمطلب را عنوان خواهم كرد او را دعا ميكنم و ميگذرم فرداى آن روز ملك المتكلمين را ملاقات كرده قصه شب را براى او نقل ميكنم و ميگويم راه اصلاح كار اينستكه هرطور بشود شاه را راضى كنيم چند\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nتن از درباريان را كه اسباب فسادند از خود دور كند و راه اتصال خود را بملت بازنمايد و اگر احيانا گفت من چند نفر را دور ميكنم شما هم چند نفر را دور كنيد تا صلح حقيقى واقع شود چه بايد كرد ملك المتكلمين ميگويد ما هم اين كار را ميكنيم اگر حقيقة اصلاح حال اين مملكت باينستكه ما چند نفر مدتى دور باشيم البته خواهيم رفت ميگويم تصور نميكردم شما حاضر باشيد و اينحرف را بزنيد اعتقاد من اينستكه يكعده هم از مليون كه طرف سوء ظن شديد شاه هستند مدتى مسافرت نمايند كه خاطر شاه بالمره آسوده گردد و براى ساختن با مجلس حاضر شود .\r\nبالجمله با ملك المتكلمين تبانى ميكنيم كه در مجالس و محافل جز حرف صلح و سازش و جلب قلب شاه سخنى نگوئيم بلكه موفق شويم اسباب اتحاد شاه را با ملت فراهم آوريم و هريك از رفقاى گوينده و نويسنده خود را واداريم از اين رويه خارج نشوند و خود نيز سرمقاله تندى را كه بر ضد شاه در شماره نوزده بامداد نوشته و در دست طبع است در مطبعه حروف او را برچيده بجايش مقاله ملايمى در عنوان الصلح خير مينويسد و طبع مينمايد ولى در همين وقت روزنامه مساوات كه ارگان تندروان است مقاله بسيار تندى در مذمت شاه نوشته طبع مىكند و بمادر او نسبت بدعملى ميدهد خبر بشاه رسيده بىنهايت متغير ميگردد و حكم ميدهد در عدليه وكيل شاه با مدير مساوات محاكمه نمايد و اگر مساوات از عهدهء اثبات آنچه نوشته برنيايد مجازات گردد از طرف شاه شاهزاده مؤيد السلطنه محمد حسين ميرزا كه از خواص او و مرد اديبى است وكالت مييابد و از طرف مدير مساوات مذاكره مىشود كه ملك المتكلمين وكيل گردد نگارنده ميبيند عجب فسادى فراهم شد خيالات مصلحانه ما كجا و اين قضيه كه پيش آمده كجا خصوصا كه وكيل مساوات ملك المتكلمين باشد كه طرف سوءظن شديد شاه است و هرچه ميخواهم او را منع كنم با همه تبانيها كه در ميان بوده است نميپذيرد از يكطرف شاه سخت گرفته كه سيد مدير مساوات را احضار نمايند و محاكمه شود و از طرفى انجمنهاى ملى آماده شده‌اند كه نگذارند اين محاكمه صورت بگيرد و مدير مساوات مجازات شود نزديك است حادثهء بزرگى وقوع يابد و عمده سببش\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nبدگمانى شديديست كه مليون از شاه دارند با اينكه همه تصديق ميكنند كه مساوات زيادروى كرده است حق نداشته اين مطلب را بنويسد ولى باز در مقام طرف شدن شاه با او حاضر نميشوند او محاكمه شود در اينحال شبانه وزير عدليه ميآيد به منزل نگارنده و ميگويد عجب بليه‌ئى گرفتار شدم و شرح گرفتارى خود را به كار مساوات و محاكمه شاه را با او بيان مينمايد در اينحال حكيم الملك ميرزا ابراهيم خان و ملك المتكلمين هم وارد ميشوند نگارنده ميگويد بلى بسيار بد نوشته است و چون ديدند در روزنامهاى مركز در حق شاه اينطور بد نوشتند و شاه مملكت نتوانست از يك روزنامه‌نويس جلوگيرى نمايد كه اينطور هتك آبروى او را نكند ديگر او چگونه از يك حاكم بىقوه كه از طرف شاه رفته اطاعت و حرف‌شنوى خواهد كرد ولى با اين تفصيل حرف باطل را بايد محو كرد نه اينكه رشته آن را بدرازا كشيد حالا يكعده معينى اين روزنامه را خوانده‌اند بايد نسخه‌هاى آن را جمع كرد و نگذارد زياده بر اين منتشر شود و واداشت در شماره بعد بهر عنوان شايسته باشد تدارك نمايد اين كار را بمحاكمه علنى كشيدن اسباب مزيد رسوائى دولت و ملت است و البته در محاكمه مدعى صحبتهاى متفرقه هم براى اثبات مدعاى خود خواهد گفت و موجب مزيد دلتنگى و كدورت شاه خواهد شد پس تعقيب كردن اين كار براى مقام منيع سلطنت شايسته نميباشد وزير عدليه ميگويد من هم ملتفت اينمطالب هستم كه بينهايت متفكرم چه كنم بالاخره بعد از صحبت بسيار قرار مىشود نگارنده برود عضد الملك را ملاقات نموده شرح مطلب را به آن مرد خيرخواه بگويد بلكه او تدبيرى كند كه اسباب زيادتى توهين بمقام سلطنت فراهم نيايد صبح فرداى آن روز عضد الملك را ملاقات ميكنم و ميگويم مدير مساوات خبط بزرگى كرده چنين مقاله‌ئى را در روزنامه خود درج نموده حالا شاه محاكمه علنى ميخواهد كه اگر نسبتى را كه داده است نتوانست بثبوت برساند مجازات گردد بديهى است در اين محاكمه صحبتهائى بميان ميآيد كه نميشود از گفتن آنها جلوگيرى كرد و اين چند كلمه اكنون در يك روزنامه درج شده فردا در تمام جرايد شرح واقعه درج مىشود و براى مقام سلطنت مناسب نيست در اين صورت بىاعتنائى بهتر است خاصه كه خودش\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nپشيمان شده نسخه‌ها را جمع كند و در شماره‌هاى بعد تلافى نمايد عضد الملك ميگويد اعتقاد من هم اينست كه دنبال نشود ميگويم كه شما خيرخواه دولت و ملت هستيد در اين قضيه چه اقدام خواهيد كرد ميگويد هركس را بايد بخواهم خواهم خواست و هر چه بايد بگويم خواهم گفت نگارنده با اميدوارى باصلاح كار مراجعت نموده بشاهزاده مؤيد السلطنه وكيل شاه هم شرح ملاقات عضد الملك را ميگويم او هم رأى ندارد كه مسئله تعقيب شود چونكه در محظور شديد خواهد افتاد بعد از يكروز عضد الملك پيغام ميدهد كه اقدام كردم هرچه بايد بگويم گفتم تا يكدرجه هم پذيرفته شده است روز ديگر ميفرستد كه دستخطى صادر شده بايد مدير مساوات بيايد زيارت نمايد و معلوم مىشود كه اين دستخط در جواب عريضه شفاعت‌آميز عضد الملك صادر شده است بمضمون ذيل :\r\n« جناب عضد الملك تقصيرات مدير مساوات هرقدر بزرگ باشد ولى مقام شما بزرگتر است توسط شما را دربارهء او قبول كرديم من بعد بسپاريد از اين گونه كارها نكنند » بعد از رسيدن پيغام عضد الملك روزى نگارنده و مدير مساوات و سيد جمال الدين واعظ و بعض ديگر از وطنخواهان به منزل عضد الملك رفته دستخط شاه را ميدهند بمدير مساوات و قضيه خاتمه پيدا مىكند در واقع در اينوقت كه جدوجهد داشتيم نگذاريم رشته اتحاد دولت و ملت پاره شود اين قضيه بيموقع واقع شده به خوبى خاتمه يافت و عضد الملك و مؤيد السلطنه وكيل شاه هردو حق دولتخواهى خود را ادا كردند بعلاوه عفو و اغماض شاه از مساوات موجب جلب قلب مليون بجانب اصلاح‌خواهى شده همه ميگويند بايد در خط اصلاح كوشيد .\r\n\r\n","description":"","footnote":"","page_name":" 227 ","page_number":235},
  {"content":"\r\n\r\n\r\nفصل بيست و سوم مذاكرات صلح و نتيجهء معكوس\r\nدر حينى كه مليون طهران همه ميكوشند شاه را از خود اطمينان داده اسباب اصلاحى فراهم نمايند روزى در يكى از انجمنهاى ملى از انجمنها نماينده ميطلبند براى مذاكره اصلاح و جلب قلب شاه بجانب ملت نگارنده هم حاضر مىشود جمعيت بسيار است يكى از ناطقين ملى ميرزا فضل اللّه حكيم الهى كه مدتى در خارجه بوده و تازه آمده است بى خبر از تصميم مليون و بىاطلاع از عنوان انعقاد انجمن نطق مفصلى نموده از اينجا شروع مىكند كه از دهان من آتش مىبارد خبر از ذلت ايرانيان در خارج مملكت نداريد در يكى از بلاد روسيه ديدم چند نفر مقصر سياسى گرفته بودند كه يكى از آنها جوان ايرانى بود آنها را تيرباران كردند و هريك را يك يا دو تير بنقطه قلب زدند ولى جوان ايرانى را طورى كشتند كه من بمعاونت مادر پيرش كه اولادش منحصر به همين پسر بود و كفالت خرج مادر را مينمود به زحمت پاره‌هاى بدن او را جمع كرده به خاك سپرديم اين ذلت و خوارى ما ايرانيان در خارج نيست مگر بواسطه همراهى نكردن شاه با ملت و خواست بر ضد شاه سخن سخت بگويد ولى نگارنده كلام او را قطع كرده برميخيزم و ميگويم هركس در كشتى نشسته باشد و حال غرق شدن كشتى را ديده باشد ميداند كه در آنوقت تمام خيالات از ميان رفته هريك در صدد ميشوند تخته‌پاره‌ئى براى استخلاص خود بدست آورند امروز روزگار ملت و مملكت ما حال آن كشتى در شرف غرق را دارد و آن تخته پاره كه احتمال ميرود اگر به آن متوسل شويم ما را نجات ميدهد اتحاد حقيقى شاه است با ملت زيرا كه حال مملكت ببدنى ميماند كه سرش از تن جدا شده باشد و تا\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nاين سر و بدن بهم متصل نشوند كارى صورت نخواهد گرفت البته اشخاصى در دربار هستند كه صلاح آنها نيست اين اتحاد و اتفاق چه اگر شاه با ملت سازش حقيقى كرد ديگر وجود امير بهادر و امثال او در دربار چه اثر خواهد داشت و تا كسى نگويد نقص از يكطرف گفته شد و از طرف ديگر نگفته ماند ميگويم در ميان ما هم از همان اشخاص هستند كه نميخواهند آب صاف شود و صلاح خود را در آن ميدانند كه هر روز كشمكش تازه‌ئى باشد براى فائده بردن خود البته تا دست آنها هم كوتاه نشود ما به مقصد اتحاد و اتفاق نخواهيم رسيد و نگارنده تصور مىكند بمحض اينكه ملت از طرف شاه اطمينان كامل حاصل كند از طرف خود نيز موانع اتحاد و اتفاق را بر طرف خواهد نمود بهرحال امروز تكليف ما اينست كه يك اقدام فوق العاده در اتحاد و اتفاق با شاه بنمائيم اگر موفق شديم چه بهتر و الا منتظر عاقبت وخيم بايد بود سخن نگارنده قريب به اين مضمونها به آخر رسيده مورد حسن قبول حاضرين واقع ميگردد و مقرر مىشود هر انجمن چند نفر نماينده بفرستد بمدرسه سپهسالار نمايندگان جمعشده مهر انجمن را هم همراه بياورند و در آن مجمع عريضه‌ئى بمجلس نوشته استدعا نمايند بهر وسيله ميدانند اسباب اصلاح حقيقى شاه را با ملت فراهم آورند روز ديگر در تمام شهر اشخاصى كه از دو طرف صلاح خود را در اصلاح نميبينند شهرت ميدهند كه روز پنجشنبه عصر در مدرسه سپهسالار انجمنها جمع ميشوند كه شاه را خلع نمايند و طورى اشتهار ميدهند كه همه‌كس باور مينمايد مثلا امام جمعه طهران دو روز بعد از اينواقعه از من پرسيد شما در انجمن مهديه صحبتى داشته‌ايد ميگويم بلى ميگويد شنيده‌ام گفته‌ايد بايد دست شاه را از سلطنت كوتاه كرد تا كار مملكت اصلاح شود جواب مىدهم عجب مردم مفسدى هستند من در ميان هزار نفر آنهمه تأكيد باتحاد و اتفاق دولت و ملت و جلب قلب شاه بجانب صلح و سلامت نمودم حالا به اين صورت شهرت ميدهند براى اينكه آتش فتنه خاموش نگردد .\r\nخلاصه اين شهرت بىاساس سبب مىشود كه آنمجلس در مدرسه سپهسالار منعقد نميشود ولى روز ديگر نمايندگان انجمنها ميروند بانجمن فاطمى و آنجا عريضه بمجلس نوشته\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nميفرستند و تقاضاى فراهم آوردن وسائل اتحاد و اتفاق را با شاه مينمايند در خلال اين احوال قصه تجاوزات روس در سرحد پيادسوار به خاك ايران و قتل و غارت در آن سرحد بر خلاف معاهدات بلكه بر خلاف رحم و انصاف و انسانيت روى ميدهد و هم در اروميه بدست اكراد نزاع شده جمع كثير كشته ميشوند و بىعصمتيها واقع ميگردد تندروان مجلس و ملت همه را مستند بتحريكات مستبدين مينمايند و جزء نقشه دستور هرج‌ومرج براى اخلال مشروطه ميشمرند و بهر صورت اين قضايا موجب هيجان شديد در مجلس و در ملت مىشود و مقارن ميگردد با اظهار اقبالى كه از طرف شاه بمجلس مىشود به اين ترتيب كه چون عيد مولود شاه نزديك شده شاه بمجلس اظهار مىكند چون واقعه اروميه پيش آمده جمعى از فرزندان من كشته شده‌اند من عزادار هستم انعقاد جشن ميلاد رسمى خود را موقوف مينمايم و مخارج جشن را اعانه مىدهم به ورثه كشته‌شدگان اروميه اينمطلب در مجلس و ملت تأثير نيكو مينمايد و ميگويند حالا كه شاه اين مساعدت را بر برادران مصيبت‌زده ما مىكند ملت هم خوشتر و بهتر از سال پيش جشن ميلاد او را ميگيرد و دستور العمل ميدهند تمام انجمنها و تمام شهر و بلكه تمام مملكت جشن ملى و چراغان مفصل براى ميلاد شاه بنمايند با وجود اين مغرضين نميگذارند اصلاح‌خواهان حقيقى به مقصد خود برسند عريضه نمايندگان انجمنها را در مجلس بىنتيجه ميگذارند و از هر طرف ميكوشند ميان مليون و شاه اصلاح واقعى حاصل نگردد در خلال اين احوال قصه سيد محمد يزدى پيش‌آمده داستان تازه‌ئى بدست مليون ميافتد شرحش آنكه در شب دوشنبه سيم ربيع الثانى 1326 چهار ساعت از شب رفته حاج ابو الحسن‌نام از اجزاى انجمن اروميه در بازار طهران دكان خود را بسته به خانه ميرود در بازار دو نفر را ميبيند ورقه اعلانى به ديوار چسبانيدند و گذشتند حاج مزبور نگاه مىكند اعلان بچاپ ژلاتين است از طرف طائفه بهائى يعنى بعنوان آنها قريب به اين مضمون ما طايفهء بهائى واداشتيم ميرزا رضا ناصر الدينشاه را كشت ما اوضاع مملكت را منقلب نموديم ما مجلس را تأسيس كرديم اجزاى مجلس اغلب از ما هستند همه اينكارها را ما كرديم كه آزادى پيدا كنيم و از پردهء خفا درآئيم حالا اگر شاه بما آزادى داد ما\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nخود مجلس را برهم خواهيم زد و خاطر شاه را از اين رهگذر آسوده خواهيم كرد و اگر نكرد ما هم‌چنين‌وچنان خواهيم كرد امضاء طايفه بهائى حاج ابو الحسن مشغول خواندن اعلان است كه پيش روى او پليسهاى بازار بعضى از همين اعلانها را كنده در دست دارند و ميآيند حاج ابو الحسن به آنها ميگويد پيرمردى با سيد جوانى را ديدم اين اعلانات را ميچسبانيد و از اينطرف رفتند پليس آنها را تعاقب مينمايد و پيرمرد گرفتار مىشود او را با بسته اعلان و ظرف سريش كه در دست داشته بنظميه برده در استنطاق ميگويد من نوكر سيد على يزدى هستم سيد على آقا يزدى يكى از ملاها است در زمان مظفر الدينشاه طرف توجه شاه و اندرون او بوده براى شاه و حرمسرا استخاره ميكرده دعا مينوشته در قضيه ميدان توپخانه چنان كه از پيش نگارش يافت با شيخ فضل اللّه نورى همدست بوده و اكنون در خانه نشسته با كسى آمدوشد ندارد فرداى آن روز خبر در شهر منتشر شده پيرمرد را مىبرند بعدليه آنجا استنطاق مىشود و سيد على آقاى يزدى بعدليه جلب ميگردد اين اول دفعه است كه يكى از ملاها بعدليه جلب مىشود سيد على آقا در عدليه اظهار مىكند كه پيرمرد نوكر من نيست بلكه نوكر سيد محمد برادرزاده من است و سيد محمد مرد شرورى است و با من بد است بنوكرش سپرده اگر گرفتار شدى بگو نوكر سيد على آقا هستم عدليه درصدد تحقيق برميآيد و معلوم مىشود سيد على آقا بىتقصير است او را رها مىكند سيد على آقا در اين ايام ميخواسته است بمشروطه‌خواهان نزديك گردد و چند روز پيش از اينواقعه بملك المتكلمين پيغام داده دو سه نفر از مشروطه‌خواهان بيايند مرا ملاقات نمايند كار لازمى دارم ولى كسى نرفته است چه وضع كنونى ما از بدگمانيها طوريست كه هيچكس نميتواند با كسى از مخالفين آمدوشد كند و مشروطه‌خواهان با مستبدين به كلى متاركه دارند .\r\nدر اينموقع سيد على آقا آن حسن طلب را شاهد صدق قرار داده ميگويد من ميخواستم از خيالات فاسد برادرزاده‌ام شما را مسبوق نمايم و هم كاغذى از سيد محمد يزدى به خط خودش بدست ميآيد كه بمصطفى خان حاكم طهران نوشته به او خبر ميدهد كه اعلاناتى به اين مضمون منتشر خواهيم كرد و نيز چند ماه پيش كاغذى در يكى از\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nكتابخانه‌هاى طهران بدست ميآيد كه از بغل فرستاده سيد محمد يزدى افتاده و بيكى از مخدرات حرم شاهى تقريبا بمضمون ذيل نوشته عرض كنيد چنين‌وچنان كردم و از اقدامات خود بر ضد مجلس و مشروطه نتيجه گرفته از اين كاغذ معلوم مىشود كه سيد محمد بانجام اين گونه اقدامات مأموريت دارد كاغذ مزبور نزد احتشام السلطنه كه رئيس مجلس بود فرستاده شده و بعد از انفصال وى از رياست ميرزا جهانگير خان مدير صوراسرافيل ميرود آن را از احتشام السلطنه گرفته ضبط ميگردد بهرحال در عدليه ثابت مىشود كه اين خيانت مستند به سيد محمد يزدى است و اين يكى از نقشه‌هاى حوزه استبدادى است كه چون اين اعلانات نشر شد مجلسيان و مجلس متهم ببهائىگرى شوند و يكدسته از اشرار را اسلحه داده بودند بعد از انتشار اعلانات مزبور بريزند با مشروطه‌خواهان زدوخورد كنند بعنوان حمايت دين و مذهب و در ميانه چند نفر را كه علمدار مشروطه و طرف توجه ملتند كشته آنوقت دولت براى دفع مفسده دخالت نموده مجلس را بواسطه اتهام مجلسيان تعطيل نمايد نقشه مستبدين كشف ميگردد سيد محمد يزدى با آن ريش و عمامه و صورت تقدس كه دارد در عدليه محبوس و مغلول مىشود زنجير شدن سيد محمد و كشف شدن پلتيك مستبدين براى مجلسيان مفيد مىشود و از روى غرور تصور ميكنند هرچه نقشه استبدادى بر ضد مجلس و مجلسيان بود با سيد محمد يزدى زير زنجير رفت و ديگر در پس پرده چيزى نيست از طرف ديگر با وجود ثبوت خيانت سيد محمد يزدى روحانيان حتى طرفداران مشروطيت بمحبوس و مغلول بودن او رضايت نداده بر خود ميترسند اينست كه اندكى ريزه‌خوانى ميكنند ولى به جائى نميرسد دو روز بعد از زنجير شدن سيد محمد شبى قاضى قزوينى كه مردى مشروطه‌خواه و باغيرت است و در اطاق استنطاق عدليه عضويت دارد نزد نگارنده آمده كاغذى از سيد محمد نشان ميدهد كه خطاب بملت و مشروطه‌خواهان نوشته پاى آن را با مهر چهارگوشه كوچك خود مهر كرده بتقصير خود اعتراف نموده خواهش عفو كرده در ضمن نوشته است اگر مرا مرخص نمائيد مخارج يكصد نفر طفل مجانى را در يك مدرسه خواهم داد و خدمات ديگر هم بملت ميكنم قاضى ميپرسد آيا صلاح هست به جاهاى ديگر نشان بدهم\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nميگويم ضررى ندارد و بهر صورت بايد او را تبعيد كنند در اين شهر نباشد قاضى ميرود و پس از ساعتى سيدى وارد مىشود كه او را نميشناسم همين كه خلوت مىشود نزديك آمده ميگويد عرض محرمانه‌ئى دارم سيد احمد برادر سيد محمد يزدى هستم از جانب برادرم بشما پيغام آورده‌ام كه حق يا ناحق مرا گرفتار كردند و من بشما متوسل شده‌ام اسباب خلاصى مرا فراهم آوريد شما اگر بخواهيد مرا نجات بدهيد ميتوانيد ميگويم كاغذى كه بدست قاضى داده بود ديدم و قرار شد به جاهاى ديگر هم نشان بدهد من از اعمال برادر شما كه تمام از اول مشروطه تا حال در خط افساد و اتهام مشروطه‌خواهان بوده كمال نفرت را دارم هيچ مسلمان بلكه هيچ كافر به اين قبيل افسادها كه موجب قتل نفوس و هتك اعراض است راضى نميشود اما حالا كه پشيمان شده و وعدهء جبران ميدهد بشما راهنمائى ميكنم برويد آقا سيد محمد طباطبائى را ملاقات نمائيد و اقدام كنيد شايد برادر شما از زنجير و محبس خلاص گردد ولى توسطها ثمر نميكند و سيد مدتى در عدليه مغلولا ميماند گاهى خود را بديوانگى مىزند و گاهى نسبت اعمال خود را بدولتيان ميدهد بهرحال جشن ميلاد شاه نزديك شده از شب جمعه چهاردهم ربيع الثانى 1326 شروع ميگردد و زنجير شدن سيد محمد يزدى دو روز پيش از شروع بجشن ميلاد شاه است شب پنجشنبه سيزدهم ربيع الثانى دو نفر برادر غلامخان و غلامرضا خان نام از تفنگدارهاى مخصوص شاه كه جزو كشندگان فريدون محبوس بوده‌اند با يكى دو نفر ديگر از محبوسين عدليه فرار مىكند چون آن دو جوان در خدمت شاه منزلتى دارند تندروان تصور ميكنند دولتيان آنها را فرار داده‌اند اينست برئيس نظميه سخت ميگيرند كه فراربان را بدست آورد و مستحفظ آنها را حبس نمايد در شب جمعه غلامخان برادر بزرگتر بدست ميآيد و برادر كوچك كه بيشتر مورد توجه شاه است و تقصيرش افزون بدست نميآيد و بواسطه فرار اينها و شكايت مستحفظين عدليه از نداشتن وسائل حفظ و حراست مجرمين قرار داده مىشود جمعى از محبوسين عدليه را بانبار شاهى ببرند از جمله شيخ محمود ورامينى است كه در عدليه زنجير است و از مقصرين مهم مىباشد و در فتنه ورامين اردوكشى شده تا او را دستگير نموده‌اند و\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nاو قطعا بتحريك درباريان در ورامين بر ضد مجلس و مشروطه قيام كرده در اينوقت كه او را ميخواهند بانبار ببرند هتاكى نموده بمأمورين عدليه ناسزا ميگويد آنها هم باطاق جزا شكايت ميكنند و پس از ثبوت تقصير تازه او را به چوب بسته سياست مينمايند سياست شدن شيخ محمود بعد از زنجير گشتن سيد محمد يزدى بر شاه و كاركنانش بسى ناگوار ميگردد شب جمعه كه شب اول چراغان است وقت غروب نگارنده ببهارستان آمده ميبيند چراغها بعضى روشن و بعضى خاموش است سبب ميپرسم ميگويند انجمنها ترديد دارند چراغها را روشن بكنند يا نكنند چون حيدر خان‌نام كه در سفارت روس محبوس و متهم بقضيه بمب مىباشد هنوز تقصيرش ثابت نشده ميخواهند او را بروسيه و به سيبرى بفرستند انجمنها ميگويند در صورتى كه او بىتقصير است شاه از روسها بايد بخواهد امشب او را مرخص نمايد و شنيده مىشود كه اين تدبيرى مىباشد از تندروان مجلس شورايملى تا به اين عنوان او را آزاد سازند و بالجمله اين مذاكرات در فضاى بهارستان شنيده مىشود و در اطاق تلفنخانه مجلس پاى تلفن رئيس مجلس ديده مىشود با جمعى از نمايندگان انجمنها كه رئيس با دربار صحبت ميدارد و در ميان جمع بهاء الواعظين فرياد مىكند اگر الان حيدر خان مرخص نشود ميريزيم هر كجاى شهر چراغ روشن كرده باشند خاموش مينمائيم بديهى است اين ترتيب با مقصدى كه از نزديك شدن مليون بشاه و دلجوئى از او بوده منافى است ولى با اوضاع حاضر چه ميتوان گفت ممتاز الدوله رئيس مجلس با امين الملك پسر وزير دربار حرف مىزند او ميرود بشاه ميگويد و جواب ميآورد از اينطرف بمرخصى حيدر خان اصرار مىشود و از آنطرف انكار و در ضمن صحبت از طرف شاه از زنجير شدن سيد محمد يزدى و چوب زدن بشيخ محمود ورامينى گله مينمايند و رئيس ميگويد خبر ندارم و از عدليه تحقيق ميكنم و جواب عرض مينمايم بالاخره ممتاز الدوله ميگويد اگر حيدر خان را مرخص كنند مردم فردا شب را هم چراغان خواهند كرد و در چشم بيگانگان خيلى اين طول دادن چراغان و جشن ملى تأثيرات سياسى خوب خواهد داشت چرا فرصت را از دست ميدهيد و نتيجه نميگيريد شما كه ميگوئيد او را مرخص مينمائيم چه ضرر دارد امشب باشد عاقبت در تحت اين فشار\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nحيدر خان همان شب مرخص مىشود و اعلان مينمايند كه فردا شب هم چراغان خواهد بود اما اين چراغان و جشن در مزاج شاه هيچگونه اثر عاطفت و خوشحالى نميكند بلكه بواسطه آميخته شدن بقضيه استخلاص كسى كه شاه او را قطعا شريك در قصد كشتن خود ميداند توليد بغض و كينه شديد نموده بيش از پيش براى برهمزدن اين اساس مهيا ميگردد با اين تفصيل صورت ظاهر را حفظ كرده بانجمنها آدم فرستاده اظهار امتنان مينمايد انجمن اصفهان كه ربط هيئت رئيسه‌اش بحوزه‌هاى استبدادى معلوم است جشن مفصلى ميگيرد و خرج گزاف مىكند و در اطراف آن صحبت بسيار مىشود ولى چيزى كه ميتوان گفت اينستكه چند انجمن راه جداگانه ميروند و با تندروان موافقت نمينمايند شايد هم مقصد مشروعى داشته باشند شب سيم چراغان ميروم بانجمن نوباوگان جعفرى كه در دروازه دولاب طهران قرب دبستان دانش است آنجا اهل محل را جمع ميبينم و باقتضاى مجلس صحبتى راجع بدبستان مينمايم و ميگويم چند سال است اين مدرسه در محله شما دائر است اطفال فقراى شما آنجا مجانا تحصيل ميكنند و من اول دفعه است كه شما را ملاقات ميكنم با شما آشنائى نكردم از شما توقعى نداشتم اينك كه اتفاقا روبرو شديم ميگويم دبستان دانش و هرچه دارد يك مؤسسه ملى است همانطور كه درصدد آبادى خانه خود هستيد اين مدرسه را هم كه براى تربيت نوباوگان شما تأسيس شده نگاهدارى نمائيد و به اين مؤسسه نظر توجه مخصوص داشته باشيد نگارنده تصور ميكردم سخنان من طورى اثر كرده باشد كه اهل آن محل بفوريت بجمع‌آورى اعانه اقدام نموده خرابى دبستان بآبادى مبدل ميگردد و نظارت حقيقى ملت زحمت مرا كم خواهد كرد و بعد از اين در محلات ديگر طهران هم كه مدرسه دارم باهل محل دخالت داده زحمات ده ساله خود را در راه معارف تسليم ملت نموده مدارس را بملت و ملت را به خدا ميسپارم هزار افسوس كه اينها همه تصورات بود نه خيالات من صورت گرفت و نه مذاكرات با آن مردم فائده به حال دبستان دانش بخشيد .\r\n\r\n","description":"","footnote":"","page_name":" 235 ","page_number":243},
  {"content":"\r\n\r\n\r\nفصل بيست و چهارم تصميم شاه و درباريان به خرابى مجلس\r\nبعد از چراغانى و استخلاص متهمين بمب بفشار مليون حال شاه دگرگون شده در اوضاع دربار تغيير كلى حاصل ميگردد و درباريان و حوزه‌هاى استبدادى با كمال شتاب به برهمزدن اساس مشروطيت ميپردازند نظام السلطنه رئيس الوزراء اگرچه ملت از او راضى نيست ولى اين نارضائى فقط بواسطه اينستكه برحسب عادت ديرينه او از بعضى حكام پول ميگيرد و گرنه در مقابل خيالات شاه و حوزه‌هاى استبدادى بهترين اشخاص است براى رياست دولت نظام السلطنه ما فى مكرر بشاه حرفهاى سخت مىزند و شاه را از مخالفت با مجلس تهديد مينمايد به اعتقاد من با اينكه با رشوه‌خوار و تعارف‌بگير مخالف و دشمن هستم اعتراض ملت را بر نظام السلطنه و امثال او در اينوقت كه چرا پول ميگيرند بيموقع ميدانم اولا بوزيرى بايد گفت پول نبايد بگيرى كه مواجب او اول ماه از صندوق ماليه داده شود و كسى هم از او توقع پول گرفتن نداشته باشد آنوقت اگر پول گرفت بايد مجازات كرد اما وزيرى كه به او مواجب نميرسد اجزايش همه گرسنه و مقروضند مخارج وزارتى هم بر خرج او افزوده شده بعلاوه محرمانه هم بايد به اشخاص وجوهى نياز نمايد توقع پول نگرفتن زياد است اين قبيل مردم هم قابل فداكارى كردن نميباشند .\r\nخلاصه به اعتقاد من در اينموقع استعفاى نظام السلطنه نبايد پذيرفته شده باشد ولى باينملاحظه نميشود و كابينه نظام السلطنه و اوضاع دربار درهم و برهم‌تر ميگردد مذاكره است بعد از نظام السلطنه صنيع الدوله وزير ماليه كابينه تشكيل بدهد ولى از آنجا كه صنيع الدوله در وزارت ماليه‌اش از روى مصلحت امير بهادر را از خود راضى كرده ورقه\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nطلب هنگفتى را كه او از دولت در زمان مظفر الدينشاه ادعا داشته امضاء نموده و پرداخته شده و هم خصوصيت مخبر السلطنه با امير بهادر در كار حكومت آذربايجان مخبر السلطنه در حسن رابطه صنيع الدوله با امير بهادر تأثير نموده و تندروان مجلس بصنيع الدوله حمله كرده در مجلس علنى او را دنبال مىكند زمينه رياست وزرائى او محو مىشود .\r\nبديهى است اين كار هم شايسته نبود و در اينوقت كه هيچكس زير بار وزارت نميرود خزانه از پول خالى است ميان شاه و ملت هم جدائى حاصل شده نبايد اينقدر سختگيرى كرد و همه را رنجانيد اينست كه نگارنده با صنيع الدوله صحبت ميدارد ايرادات تندروان را به او ميگويد و جوابهاى قانع‌كننده ميشنود ولى تندروان نميپذيرند به اعتقاد من صنيع الدوله شخص بدخواهى نيست نقصى كه دارد اندكى خودخواه و خانواده پسند است روزى كه در مجلس علنى او را دنبال ميكنند بعضى را اعتقاد اينستكه چون لايحه صنيع الدوله در باب گمرك قند و چاى ناپسند خاطر اجانب شده آنها غير مستقيم تندروان را تحريك كرده‌اند كه اسباب بدنامى او را فراهم بياورند بهرحال در اينوقت كه صنيع الدوله اول كسى است كه ميپذيرد تشكيل كابينه بدهد شاه و درباريان از او ملاحظه دارند ديگران هم تا يك اندازه از او حرف ميشنوند صلاح مملكت نبود كه به او حمله نموده او را از كار بيندازند ولى تندروان به اين حرفها اعتقاد ندارند اگرچه مرا هم جزو تندروان ميشمارند اما من اينملاحظات را همه‌وقت داشته و گفته‌ام نهايت نميتوانسته‌ام از آنها جدا شوم و يا مخالفت نمايم مثلا رفقاى تندرو من اصرار دارند وزراء از جوانهاى تحصيل كرده باشند اگرچه به كلى نامعروف و از طبقه سيم بلى اگر دولت قوى و قادر بود و خزانه تهى نبود و ملت آزاديخواه داراى حزب قوى در تمام مملكت بود و نفوذ هم داشت اين عقيده ممكن بود عملى بشود ولى با اوضاع كنونى هنوز زود است كه اين آرزوى ما عملى بگردد خصوصا با اوضاع ملوك الطوايفى در ايلات و عشاير كه حيثيات اشخاص البته در كارها دخالت دارد عقيده نگارنده دربارهء وزارتخانه‌ها با حال كنونى اينستكه وزير شخص باحيثيت بىطمعى باشد و معاون\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nاو كه با وى مسئوليت مشترك دارد يكى از جوانهاى وطنخواه عالم واقف بمواقف عصر و از مستشاران خارجى هم از دولتهاى بيطرف تا مدتى بينياز نخواهيم بود .\r\nخلاصه برگرديم بر سر احوال دولت و ملت سختى روسها در اين ايام در پيله‌سوار طورى است كه همه‌كس ميداند بهانه است و ميخواهند حواس ملت و مجلس را مشوش نموده نگذارند به كار خود بپردازند مشير الدوله وزير خارجه اگرچه جوان عالمى است ولى باندازه‌ئى ترسناك است كه گويا وجود خود را باطل گذارده و عمده ملاحظه‌اش از مخالفت شاه است با مشروطيتى كه وجود او در تأسيس آن دخالت داشته اينستكه بر خود و بر تمول سرشارى كه پدر براى او گذارده انديشه دارد دست از پا خطا نميكند و كارهاى خارجى هم در حال فلج مانده است با اين همه مشير الدوله با صنيع الدوله ساخته و درباريان را تا يكدرجه از خود مطمئن ساخته‌اند .\r\nو اما كابينه از طرف مليون و مجلس مذاكره بود صنيع الدوله رئيس الوزراء بشود ولى چنان كه گفته شد حمله‌ئى كه از طرف تندروان مجلس شد او را از كار دور نمود شاه هم برياست صنيع الدوله باطنا راضى نيست و ميخواهد كسى كابينه را تشكيل بدهد كه با مقاصد او كاملا همراه باشد و از همه‌كس براى او بهتر ميرزا احمد خان مشير السلطنه است مشير السلطنه در جلد اول اين كتاب نامبرده شده از رجال كهنه‌پرست ايران مىباشد و هيچگونه سنخيت با اوضاع مشروطه و حكومت ملى ندارد ولى شاه جد مىكند كه او رئيس دولت بشود و بهر وسيله هست تندروان مجلس را هم راضى مينمايند كه او سر كار بيايد به شرط آنكه معاونش يكى از مشروطه‌خواهان باشد و براى اين كار دبير الملك را انتخاب مينمايند كه جوان وطن‌دوست و بااطلاعى است مشير السلطنه رئيس الوزراء مىشود ميرزا محمد عليخان علاء السلطنه وزير خارجه و مشير الدوله وزير علوم بعد از تشكيل كابينه مشير السلطنه و پيش از آنكه رسما بمجلس معرفى شود ضديت شاه با مجلس و مشروطه بىپرده ميگردد مجلسيان ميكوشند كه مشير السلطنه وزراى خود را بمجلس آورده معرفى شوند و صورت محفوظ باشد ولى انجام نميگيرد يعنى شاه اجازه نميدهد و همراهى نميكند نفسها در سينه‌ها تنگ شده\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nروزبروز بر قوت مستبدين افزوده مىشود و بر ضعف مشروطه‌خواهان ، حوزه‌هاى استبدادى جدا مشغول كارند اوضاع دربار بالمره دگرگون شده ترتيب استبدادى را پيش گرفته‌اند منافقين معمم و مكلا در ظاهر با مشروطه‌خواهان و در باطن با مستبدين كار ميكنند اصلاح‌خواهان حقيقى متحير و در كار خود سرگردانند در اين ايام روزى معتمد خاقان بنگارنده ميگويد علاء الدوله از شما گله دارد كه چه تقصير از من صادر شده كه فلانى با من متاركه نموده است جواب ميگويم مدتى او در همان راه كه من قدم ميزدم قدم ميزد در نتيجه مكرر همديگر را ملاقات ميكرديم بعد از آنكه خط سير خود را تغيير داد ديگر ضرورة همديگر را ملاقات ننموديم باز هر وقت همراه شديم مكرر ملاقات خواهد شد نظر به اين حسن تقاضا كه از طرف علاء الدوله شده بود از رئيس مجلس شوراى ملى ميپرسم آيا صلاح ميدانيد علاء الدوله را ملاقات كرده در خصوص اصلاح شاه و دربار با مجلس گفتگو نمائيم ميگويد ضرر ندارد خصوصا كه اين ايام اظهار همراهى هم مينمايد از اين‌رو باتفاق معتمد خاقان بملاقات علاء الدوله ميرويم علاء الدوله مرا كه ميبيند تعجب مىكند كه با همه حسن‌طلبها به منزل وى نرفتم و حالا بىاطلاع وارد ميشوم پس از گله‌گذاريها بصحبت شروع شده از اوضاع دربار و خيالات اطرافيان شاه بر ضد مجلس و هم از بىترتيبى وضع انجمنهاى ملى و نفاق كلى كه در ميان مليون بطور فوق العاده حاصل شده و از بدگمانيها كه رويداده و از تحريكات روسها و بالجمله از اوضاع داخلى و خارجى حاضر چه از طرف شاه و دربار و چه از جانب مليون اظهار دلتنگى مىشود در اينحال شاهزاده مؤيد السلطنه ورود مينمايد ( محمد حسن ميرزاى مؤيد السلطنه چنان كه در قضيه محاكمه مساوات نوشته شد از مخصوصين محمد عليشاه است ) علاء الدوله با حضور تازه‌وارد ميگويد معايب را گفتم و جاى شبهه نيست بايد راه چاره را پيدا كنيم ميگويم چاره بدست شما است ما مشروطه‌خواهان بايد باهم اتفاق كنيم جلوى مفاسد كارهاى خود را بگيريم كه مشروطه‌نمايان يا خودخواهان طماع از حدود خود تجاوز ننمايند ميپرسد با آقا سيد عبد اللّه و حوزهء او چه ميكنيد ميگويم تدبيرى هم در كار سيد شده كه در احكام شرعيه ايندرجه ريش خود را بدست\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nوكلاى كاغذساز و نزديكان خود ندهد و اينقدر ناسخ و منسوخ ننويسد بلكه بشود در ضمن بودجه عدليه حقوقى هم براى او معين كرد كه ديگر در كارهائى كه وظيفهء او نيست مداخله ننمايد شما اگر ميتوانيد فكرى به حال دربار بنمائيد كه اينطور مركز نفوذ روس و روس‌پرستان شده شاه را هم بواسطهء قضيهء بمب مرعوب ساخته‌اند و بواسطهء دلتنگى كه شاه از مجلس و ملت دارد ميدان بدست دشمنان داخلى و خارجى مملكت افتاده او را بر اقدام بمخالفت با ملت تحريص ميكنند و نميدانم عاقبت اين كار بكجا خواهد كشيد علاء الدوله ميپرسد شما چه بخاطرتان ميرسد من تصور نميكنم تا اين اشخاص اطراف شاه هستند بگذارند شاه ملت و مملكتدارى نمايد ميگويم آن هم تقصير شما است اگر شما اينقدر مناعت بخرج ندهيد خود را دور نگيريد و حاضر شده به كارهاى دربار رسيدگى نمائيد چرا بايد وضع دربار اينطور باشد كه ميگوئيد مثلا اگر آقاى عضد الملك اندكى از مقام خود تنزل كرده عارشان نيايد براى حفظ استقلال يك مملكت چند هزار ساله و براى حفظ سلطنت قاجاريه چوب دست گرفته پشت آن پردهء قرمز بنشينند و بگويند من دربانى اين در را ميكنم كيست كه در اين مملكت بايشان بگويد شما نباشيد من باشم در صورتى كه اگر بگويند من صدارت اين مملكت را ميكنم هم كسى نيست با ايشان معارضه نمايد شما كه علاء الدوله هستيد اگر برويد بجاى كشيكچىباشى نشسته بگوئيد من كه علاء الدوله هستم براى حفظ و حراست شاه از همه‌كس اولويت دارم كى با شما معارضه خواهد كرد و همچنين تمام كارهاى دربار را كه چند نفر اشخاص معلوم الحال بحيطهء تصرف درآورده شاه بيچاره را مات كرده‌اند اگر شما بزرگان از رجال و شاهزادگان محترم بدون اينكه تصور كنيد كسر شأن شما است عهده‌دار گرديد و در هرحال بشاه نصيحتهاى دولتخواهانه داده او را باتحاد با ملت تحريص نموده بدست امثال ما از تجاوزات پاره‌ئى اشخاص مغرض يا بىتجربه كه جزو مليون شده‌اند جلوگيرى نمائيد در اين صورت البته اوضاع حاليه تغيير كرده اين كشمكشها بر طرف مىشود شاه از ملت اطمينان حاصل مىكند و ملت از شاه و اساس حكومت ملى پشتيبان\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nسلطنت او ميگردد مسلم است عضد الملك و شما و امثال شما كه از خانوادهء سلطنت هستيد خيانت بشاه نميكنيد خير او را خير خود و خير خود را خير او ميدانيد پس تمام تقصير بر شما است كه خود را دور گرفته‌ايد و رشتهء امور بدست بيگانگان و بيگانه‌پرستان افتاده براى عيش‌ونوش يا سياست موقتى خود باك ندارند ملت محو و مملكت بر باد رود چرا چند نفر از پيرمردان از رجال دولت كه طرف ملاحظه هستند بخانهء عضد الملك نميروند او را با خود همراه نموده باتفاق بنزد شاه رفته معايب امور را بشاه حالى نمايند و از او خواهش كنند اقدامى در تصفيهء دربار بنمايد بلكه يكعده از همان رجال محترم همه روزه در دربار حاضر شده يك مجلس مشاورهء دربارى برياست عضد الملك معين نمايند كه كارهاى دربارى را در تحت نظر گرفته اختلافاتى را كه ميان شاه و مجلس حاصل مىشود بمسالمت و ملايمت حل نمايند مردم هم وقتى دانستند در دربار اشخاص مجرب بيغرض نشسته بكارها نظر دارند البته اين سوءظنها كه هست بر طرف خواهد شد علاء الدوله اين رأى را پسند مىكند و مؤيد السلطنه تمجيد مينمايد و ميگويد اشخاصى كه بايد بخانهء عضد الملك بروند كيانند مشير السلطنه - نظام الملك - نظام السلطنه - مدير الدوله - سردار كل و علاء الدوله را مينويسند جلال الدوله پسر ظل السلطان نام برده مىشود ميگويم چون شاه از پدرش ظنين است مناسب نيست او در ميان باشد نام سردار منصور رشتى ثقة الملك گيلانى و معتمد خاقان هم بر اسامى مزبور اضافه مىشود و از اشخاصى كه شاه يا مردم به آنها بدگمانند كسى را داخل نميكنند كه قضيه به كلى بيطرفانه باشد و سوءظنى از هيچ طرف حاصل نگردد خلاصه علاء الدوله صورت را گرفته ميگويد حالا ميرويم بنظام‌آباد آنجا هم مجلسى است و همين مذاكرات است صحبت را هم با رفقا ميداريم و بعد از آن از عضد الملك وقت خواسته او را ملاقات مينمائيم و اين صحبت را با او بميان ميآوريم و مذاكره مىشود كه اين اقدام مخصوص رجال دولت باشد نه علماء مداخله كنند و نه انجمنها تا موجب هيچ سوءظنى نشود و با هيچ سياست مخلوط نگردد .\r\nدر اين ايام حادثه ديگر اتفاق ميافتد كه آتش غضب شاه و درباريان را شعله‌ور\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nميسازد و آن حكايت مجازات قتله فريدون زرتشتى است كه مليون زحمت پيدا كردن قاتلين مزبور را كشيده انتظار دارند استنطاق آنها تمام شود و مجازات گردند در ميانه اشخاصى هم به قصد استفاده از ورثه فريدون قضيه مجازات را سخت دنبال دارند از جمله سيد مطهركه باداره جهانيان زرتشتى بستگى دارد وكيل ورثه فريدون شده ملك المتكلمين و جمعى از ناطقين و ارباب جرايد را هم بهر وسيله با خود همراه كرده بعضى از آنها بعنوان حمايت از اجراى قانون مجازات و بعضى بخصوصيت و ملاحظه در اين كار كوشش دارند استنطاقهاى آنها كه تمام مىشود روزى جمعى از اهل علم را بعدليه دعوت كرده صورت استنطاقهاى آنها را ميخوانند دزدى و آدم‌كشى و محارب بودن آنها بر آن جمع محقق مىشود يك مجلس هم سيد مطهر از آقا سيد عبد اللّه بهبهانى و همان جمع كه در كار مجازات قتله فريدون جدوجهد دارند دعوت كرده بمخارج جهانيان مهمانى مفصلى مينمايد .\r\nنگارنده بهيچوجه داخل اين گفتگو نيستم و در هيچ مجلس از مجالس آنها حاضر نميشوم مگر يك شب كه رؤساى روحانى در مدرسه سپهسالار جمع ميشوند كه حكم مجازات قتله فريدون را بنويسند نگارنده هم حاضر ميگردد و در آنمجلس فقط صورت استنطاقها خوانده شده مقرر مىشود در مجلس ديگر علماى روحانى حكم مجازات آنها را بنويسند روز ديگر جمع شده به اين ترتيب مينويسند كه آنها را سخت سياست نمايند و بعد پانزده سال در كلات محبوس باشند اين حكم بعدليه فرستاده مىشود روز مجازات مردم در عدليه جمعشده نه نفر را سياست ميكنند .\r\nگفته مىشود يكى را هزار شلاق ميزنند و بتدريج تنزل كرده تا به صد شلاق اكتفا مىشود و با نطقهاى مهيج از ناطقين بعنوان زنده‌باد مجازات اين كار خاتمه مييابد و چون عدليه بعمارت سلطنتى نزديك است صداى اين هنگامه و هياهو به گوش شاه ميرسد درباريان فاسد هم يك كلمه را هزار كلمه كرده بشاه وانمود ميكنند كه چون قتله فريدون بيشتر از نوكرهاى مخصوص شاه هستند و مردم اعتقادشان اين است آن كار بىدستور اعليحضرت نبوده است اين است كه محض مخاصمه با شاه اينطور به سختى آنها را مجازات\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nميدهند خلاصه بعد از مجازات قتله مزبور آنها را در گارى ريخته بكلات روانه ميكنند واقعه مجازات قتله فريدون خاصه با اين پيرايه كه پول زيادى از ورثه فريدون گرفته شده ما بين رؤساى روحانى و جمعى از كاركنان مشروطه تقسيم گشته ميدان بدست مخالفين داده سخنها ميسازند و ميگويند براى خاطر گبرى چرا بايد نه نفر مسلمان را اينطور سياست نمايند و چون اين ترتيب مجازات در مردم عوام نيكو اثر نكرده آنها هم اعتراض مخالفين را پسند ميكنند و از مرتكبين اظهار دلتنگى مينمايند و بعد از اينكه حرارتها كم شد و ديگ طمعها از جوش افتاد كسانى كه در اين كار شركت كرده بودند هم اعتراف ميكنند كه بيموقع واقع گشت بىآنكه بر اين تصديق و اعتراف اشخاص راجع بقضاياى گذشته اثرى مترتب گردد .\r\n\r\n","description":"","footnote":"","page_name":" 243 ","page_number":251},
  {"content":"\r\n\r\n\r\nفصل بيست و پنجم مقدمه اجتماع در خانه عضد الملك\r\nچنان كه در فصل پيش نگارش يافت در اين ايام علاء الدوله و بعضى ديگر از رجال درجهء اول دولت بر ضد درباريان اجتماعاتى دارند از جمله روزى در خانه ميرزا كاظم خان نظام الملك نورى جمع شده قرار ميدهند باتفاق به خانه عضد الملك رفته با او نزد شاه بروند و تقاضاى اصلاح دربار را بنمايند و بايد دانست كه ايندسته از رجال دولت مدتى است بر ضد درباريان اجتماعات دارند اما نه بحمايت مشروطه و مجلس بلكه براى مقاصد خصوصى اجتماع خانه نظام الملك هم جزو همان اجتماعات بوده كه در نتيجه مذاكراتى كه با علاء الدوله شده آنجا تصميم گرفته مىشود كه به خانه عضد الملك بروند و تمام اعضاى آن هيئات كه جلال الدوله هم جزو آنهاست شامل اين تصميم ميگردند در صورتى كه پيشنهاد اين بوده است كه از رجال دولت ظنين نزد شاه يا ملت كسى داخل نبوده باشد از طرف ديگر جمعى از روحانيان و روحانىزادگان هم خود با بعضى از رجال دولت كه مدعى مشروطه‌خواهى هستند مجمعى داشته آنها هم تصميم ميگيرند كه با عضد الملك داخل مذاكره شده او را واسطه اصلاح شاه با ملت قرار بدهند بهرحال دستجات مشروطه‌خواه حقيقى و ماجراجويان و كاركنان باطنى شاه و بيگانگان كه لباس مشروطه‌خواهى در بر كرده‌اند همه خود را داخل اين نقشه كرده بجاى يك اجتماع خصوصى چند نفر از رجال مهم مملكت كه بايد به خانه عضد الملك رفته باشند يك اجتماع عمومى از تمام دستجات و انجمنها در آنخانه مىشود كه قطعا مخالف صلاح وقت است ولى تصادفات و وفور اغراض مختلف و نبودن\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nتشكيلات ملى منظم يكنقشه متين بىآلايشى را به صورت ناپسند درآورده رشته كار از دست عقلاء خارج و بدست رجاله افتاده سوء نتيجه ميبخشد پس از ديدن اين اوضاع نگارنده ميخواهد دورى نمايد ولى جريان كار مانند سيل همه را ميكشاند و دورى جستن يك يا چند تن مقدور نميگردد و بايد معترف بود كه احساسات گاهى مانع مىشود كه انسان عواقب امور را سنجيده در قضايا پيش‌بينى نمايد خلاصه شب شنبه بيست و نهم ربيع الثانى 1326 امراء در خانه علاء الدوله جمع شده تا آخر شب صحبت ميدارند علاء الدوله ميگويد شاه پيغام داده مرا تهديد نموده است كه شكمت را پاره ميكنم و من جواب داده‌ام كه بهر صورت من كشته خواهم شد اگر بدست ملت كشته شوم اولادم باقى نميماند و اگر بدست شما كشته شوم لااقل اولادم نزد ملت عزيز خواهند بود پس بهتر اين است كه بدست شما كشته شوم خلاصه آخر آنشب قرار ميدهند صبح شنبه فرداى آن روز همه در خانه علاء الدوله جمع شده از آنجا به خانه عضد الملك بروند فردا صبح زود نگارنده از قرارداد شب آگاه شده منتظر نتيجه اقدام آقايان امراء ميشوم و هرچه ميتوانم آنها را مساعدت ميكنم يكمطلب از روز پيش باقى ماند و آن اينستكه نگارنده باتفاق معتمد خاقان ميرزا كاظم خان نظام الملك را ملاقات مينمايد و او را بموافقت با ساير رجال دولت و در رفتن به خانه عضد الملك ترغيب مينمايد حاج ميرزا ابراهيم آقا نمايندهء آذربايجان هم ما را در اين ملاقات مرافقت و مساعدت مينمايد حاج ميرزا ابراهيم آقا جوانى است سى و چند ساله خوشرو و خوشخو و پاكدامن و از مشروطه‌خواهان حقيقى بلكه قدرى هم از مشروطه‌خواهى تندتر ميرود و از تندروان مجلس محسوب است نگارنده نقشه اصلاح‌خواهان را بيان كرده به او ميگويد با وضع حاضر صلاح كار در اتحاد حقيقى شاه با مجلس و ملت است و ترتيب حاليه دربار بواسطه وجود اشخاصى كه مانع اين اتحاد و اتفاقند خوش نيست بايد از شاه بتوسط عضد الملك و رجال اولى مملكت تقاضا كرد بتسويه دربار بكوشد ما هم اشخاص مفسد را از ميان مليون خارج نمائيم بلكه اين اتحاد حاصل گردد\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nنظام الملك ميگويد ما با جمعى از امراء اتحاد كرده‌ايم حالا هم كه رفقاى ما صلاح دانسته و داخل اين كار شده‌اند البته من هم از آنها مخالفت ننموده به منزل عضد الملك خواهم رفت نمايندهء محترم در ضمن صحبت شرح ملاقات خود را با امير بهادر جنگ نقل مىكند و ميگويد درباريان در خط صلح و سلامت قدم نميزنند خداوند عاقبت را بخير كند خلاصه روز شنبه امراء ميروند به منزل عضد الملك اما هيچيك از آنها جرأت نميكنند اصل مقصد را بيان نمايند و همه در پرده صحبت ميدارند مگر علاء الدوله كه گاهى در ضمن صحبت به خرابى كار دربار اشاره مينمايد پاسى از شب يكشنبه رفته كاغذى از معتمد خاقان بنگارنده ميرسد نوشته است وضع اينجا بد است عنوانى از اصل مطلب نميشود كاش كسى كه مطلب را ميتوانست ادا كند ميآمد و صحبت ميكرد در آخر كاغذ مينويسد « المستغاث بك يا يحيى » ديدم در آنوقت شب كسى نيست آنجا برود و من خود صلاح نميدانستم شركت نمايم يكى بملاحظه اينكه بنابراين بوده است غير از چند نفر امراء كسى آنجا نرود و نميخواهم خود بر خلاف پيشنهادى كه داده‌ام رفتار كرده باشم و ديگر آنكه شاه از من دلتنگ بوده و از قصه خانه علاء الدوله و مذاكرات كه شده بتوسط شاهزاده مؤيد السلطنه به صورتى آگاه شده است كه بر كدورت او افزوده شده در صورتى كه من هرچه گفته و هرچه كرده‌ام بر صلاح شخص او و صلاح مملكت بوده است نميخواهم بيشتر از اين بدون جهت او را از خود دلتنگ سازم چنان كه ميرزا رضا خان مؤيد السلطنه گرانمايه وزير عدليه كه يكروز پيش بواسطه مخالفت شاه و درباريان استعفاء داده است نقل مىكند در آخرين جلسه كه با وزراء نزد شاه رفته است شاه را از نگارنده بىاندازه مكدر ديده و ميگفته است فلانى امراء و رجال دولت را واداشته است بر ضد من در خانه عضد الملك اجتماع نمايند و هم بنظام السلطنه رئيس الوزراء اعتراض ميكرده است كه چرا دشمن مرا دفع نميكنيد نظام السلطنه تصور ميكرده است مراد شاه از دشمن خود ظل السلطان است ميگويد قربان چاكر نميتواند بله قربان بوده باشد ظل السلطان دشمن اعليحضرت نميباشد جواب ميدهد مرادم ظل السلطان نيست رئيس الوزراء ميگويد شاه كه از كسى نميترسد\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nچرا نام نميبرند تا درصدد دفع او برآئيم شاه نام نگارنده را برده مرا دشمن خود تصور مينمايد نظام السلطنه او را ملامت مىكند و ميگويد مفسدين دربارهء وى اعمال غرض كرده‌اند او نه تنها دشمن اعليحضرت نيست بلكه خيرخواه دولت و ملت است بهرحال چون خاطر شاه بطور خصوصى متوجه است كه اجتماع امراء در خانه عضد الملك بتحريك نگارنده است و اين عقيدهء او براى رسيدن به مقصد ؟ ؟ ؟ ضر است ميخواهم تا بتوانم خود را از اين قضيه دور گرفته باشم بلكه كسى هم آنجا مرا نبيند اين است كه در آنوقت شب حيران ميباشم چه كس را بفرستم كه بتواند روى مطلب را باز كند و امراء بتوانند داخل مذاكره بگردند در اين حال قاضى قزوينى وارد شده شرح واقعه را به او ميگويم ميگويد من ميروم - راه دور است و چشم شما نابينا چگونه ميرويد پول داريد درشكه كرايه نمائيد ميگويد خير اتفاقا در خانه ما در آنوقت دو قران پول پيدا نميشود كه بدست قاضى داده شود قاضى ميرود و نميدانم چگونه خود را آنوقت شب در كمال عجله به خانه عضد الملك مىرساند عنوانهاى مهيج كرده حاضرين را گرم مينمايد و ميگويد حالا كه آمده‌ايد تا رفع نواقص دربار را نكنيد دست برنداريد تا خاطر ملت را از خود شاد كرده باشيد و چون غلامعليخان قجر بعضد الملك بستگى دارد و با نگارنده هم مخصوص است در اين مقدمه زحمت بسيار ميكشد و پىدرپى نگارنده را از جريان احوال باخبر ميسازد روز يكشنبه جمعيت در خانه عضد الملك زياد مىشود اغلب امراء و وزراء آنجا آمدورفت مينمايند و در اين روز شاه دستخط رئيس الوزرائى و وزارت داخله را به مشير السلطنه ميرزا احمد خان ميدهد مشير السلطنه خود جزو اشخاصى است كه به خانه عضد الملك آمده و چون در شرف تصدى وزارت است زودتر به مقصود رسيده بعنوان وزارت داخله و رئيس الوزرائى با عضد الملك نزد شاه رفت‌وآمد مينمايد طرف عصر اين روز جمعى از ناطقين و نمايندگان ملت هم بديدن امراء رفته ملك المتكلمين نطق مفصل و مهيجى نموده جمع را بهيجان شديد ميآورد و خبر بانجمنهاى ملى رسيده همه حاضر ميشوند بديدن امراء بروند آقا مير سيد محمد طباطبائى شبانه رفته ديدن نموده است آقا سيد عبد اللّه كه هيچ داخل اين كار نبوده به خيال ميافتد كه ببهانه‌ئى خود را داخل نمايد و بالجمله تحصن\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nخانه عضد الملك از ترتيب خصوصى خارج شده رنگ عمومى به خود ميگيرد و دستجات موافق و مخالف همه وارد شده عنوان مطلب تغيير مينمايد نزديك غروب آفتاب اين روز نگارنده بمجلس ميروم ميبينم آقا سيد عبد اللّه و جمعى از آقايان در اطاق مخصوصى كه براى تنقيح قوانين عدليه است نشسته‌اند چون هرچه خواستند قانون عدليه را در مجلس بخوانند آقا سيد عبد اللّه انكار نموده ميگفت قانون عدليه را ما علماء بايد نگاه كرده تصحيح نمائيم و هرطور نوشتيم مجلس بدون تصرف به آن رأى بدهد مجلسيان هم اينمطلب را قبول نميكردند يكروز هم در مجلس علنى عنوان مىشود آقا سيد عبد اللّه ضديت كرده ميگويد همانست كه گفته‌ام قانون عدليه را ما بايد بنويسيم عدليه بقول ناصر الدينشاه راشباشى شرع است هرچه عنوان ميكنند كه مراد ما احكام شرعى نيست بلكه مراد ترتيب اجراى احكام و حدود تصرفات اجزاء و مباشرين است او نميپذيرد بالاخره خواه يا ناخواه قرار ميدهند اطاق مخصوص در مجلس ترتيب بدهند و آقايان علماء و چند نفر از علماى مجلس هم كه جزو وكلا هستند آنجا رفته قانون عدليه را نگاه كنند كه مخالف شرعى نبوده باشد مجلس امروز آن مجلس است ولى افسوس كه از اين مجلس چيزى كه صلاح ملك و ملت باشد بيرون نخواهد آمد و فقط بدفع الوقت ميگذرد روحانيان صاحب مسند به اختيار راضى نخواهند شد مداخله آنها در امور مردم محدود بوده باشد روز دوشنبه صبح خبر ميرسد كه نمايندگان انجمنها دسته‌دسته به خانه عضد الملك ميروند نگارنده هم ميبيند به كلى دورى نمايد صحيح نيست ناچار بعنوان ديدن امراء رفته ميشنوم دو سه مرتبه عضد الملك و مشير السلطنه و نير الدوله نزد شاه رفته مذاكره كرده‌اند كه چند نفر از دربار دور شوند و هنوز به جائى نرسيده بعد كم‌كم جمعيت زياد مىشود بحديكه خانهاى عضد الملك با وسعتى كه دارد گنجايش واردين را ندارد نزديك ظهر ملك المتكلمين نطق مفصلى كرده ميگويد از هر انجمن يك يا دو نفر بمانند باقى بروند و اين خبط است زيرا كه اولا عنوان تحصن امراء مبدل بعنوان تحصن انجمنها مىشود و بر خلاف مقصود است ثانيا خانه عضد الملك غير از مسجد و مدرسه مىباشد آن هم با وسعت نظر و مبادى آدابى كه عضد الملك دارد لابد هركس آنجا بماند بايد شام و ناهار به او بدهند\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nو اسباب پذيرائى آن جمع كثير كه سيصد نفر آنها بعنوان نمايندگى انجمنها مانده‌اند البته فراهم نيست بملك المتكلمين اعتراض ميكنم چرا اينطور گفتيد ميگويد ملتفت اين نكته نبوده‌ام و ديگر حالا نميتوانم آنچه را گفته‌ام بر خلاف آن بگويم ناچار ميروم عضد الملك\r\nدر مجلس خلوتى كه عضد الملك و وزراء و امراء نشسته‌اند ميگويم نمايندگان انجمنها\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nميخواهد اينجا بمانند و اين صحيح نيست خوبست از طرف آقايان امراء كسى برود و عذر بخواهد و آنها را روانه نمايد همه پسند ميكنند و علاء الدوله را ميفرستند علاء الدوله اصرار مىكند كه نگارنده با او برود و اين خدمت را باتفاق انجام بدهيم عضد الملك و امراء هم تقاضا ميكنند و نگارنده باتفاق علاء الدوله ميرود و علاء الدوله به زبان مهربانى عذر نمايندگان را ميخواهد و آنها ميروند صبح فرداى آن روز باز نگارنده ميرود و جمعيت را بيش از روز پيش مشاهده مينمايد محمد صادق خان امير توپخانه كه پيرمرد مقدسى است به من ميگويد فصل بزرگى در اين قضيه بر كتاب تاريخ شما افزوده شد ميگويم بلى خدا كند كه عاقبتش بخير باشد در اين روز كميسيون اداره‌ئى ترتيب دادند مركب از چند نفر رجال مانند علاء الدوله - آصف الدوله - معاون الدوله قائم مقام - سردار منصور - ثقة الملك - معتمد خاقان - دبير الملك و چند نفر از مليون مانند آقا ميرزا محسن - ملك المتكلمين - ميرزا جهانگير خان صور - آقا سيد محمد رضاى مساوات - ميرزا داود خان - حاج ميرزا عليمحمد برادر من و بنده نگارنده كليه مذاكرات در اين انجمن راجع برتق‌وفتق كار حوزه خانه عضد الملك است غلامرضا خان آصف الدوله شاهسون هم داخل شده نگارنده تعجب دارد آصف الدوله از دربار منقطع شده بمليون ملحق شده باشد در صورتى كه مجلس هم با او خوب رفتار نكرد و بىمقدمه او را از وزارت داخله معزول ساخت مذاكرهء جلال الدوله مىشود كه داخل اين انجمن بشود هيچكدام رأى نميدهند و ميگويند او بايد بيرون از مردم پذيرائى نمايد در اينوقت صورت چند نفر كه بايد از دربار دور شوند بعضد الملك داده مىشود و او با مشير السلطنه و نير الدوله ميروند بدربار در اين روز تمام دوائر دولتى غير از پست و تلگراف تعطيل شده همه آمده‌اند به خانه عضد الملك چهار ساعت بغروب مانده عضد الملك از دربار مراجعت كرده جواب مساعد ميآورد و ميگويد شاه قبول كرده شش نفر را از دربار دور نمايد امير بهادر جنگ - حسن خان امين الملك - شاپشال خان روسى - موقر السلطنه - مفاخر الملك و يكنفر ديگر از خلوتيان على بيك‌نام كه از بستگان شاپشال است همه اظهار بشاشت ميكنند و مقرر ميگردد دو ساعت بغروب مانده در وقتى كه ازدحام زياد است بمردم گفته شود و\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nآسوده گردند در اينوقت جلال الدوله از نگارنده ميپرسد شما صبح در انجمن بوديد ؟\r\nمتحير ميمانم چه بگويم زيرا قرار نبود او بداند چنين مجمعى بوده و او را خبر نكرده‌اند ميگويم در اطاقى كه چند نفر بودند من هم حاضر بودم ميگويد سردار منصور هم بود ميگويم بلى ميبينم آشفته‌حال گشته ميگويد كار خود را كردند و با كمال تغير برخاسته باطاق ديگر ميرود و بعضى را صدا كرده با آنها خلوت مينمايد ميخواهد بگويد سردار منصور با من معاهد بوده است و حق ندارد در آن مجمع باشد بىآنكه همعهد خود را خبر كرده باشد بديهى است اشخاصى كه علم و هنر ندارند تمام عمر خود را بخوشگذرانى و تن‌پرورى بسر برده‌اند هرچه توانسته‌اند كرده‌اند و همه از آنها تملق گفته‌اند حالا چگونه مىتوانند تغيير حال داده از نخوت و غرور دست برداشته يكى از افراد ملت باشند خلاصه از حال و رفتار جلال الدوله نگران ميمانم چه ميفهمم در ميان امراء نفاق حاصل شد تا كى و از كجا نتيجه‌اش بروز نمايد بعد از ظهر باز كميسيون منعقد مىشود جلال الدوله را هم ميآورند چند دقيقه ميماند و ميرود بهاء السلطنه از اجزاى انجمن شاه‌آباد اظهار مىكند چون شاه دستخط عزل اين اشخاص را از دربار نداده است خوب است مشير السلطنه و عضد الملك سند بدهند كه مطلب مقطوع بوده باشد همه پسند ميكنند و صورتى از جانب مشير السلطنه نوشته مىشود كه اين چند نفر را شاه از دربار تبعيد فرمودند و آنها ديگر بدربار نخواهند آمد و آن صورت را مىبرند مشير السلطنه مهر كرده عضد الملك هم در حاشيهء آن صحتش را مينويسد ملك المتكلمين ميخواهد آن نوشته را براى مردم بخواند ولى از بس ازدحام است ممكن نيست در حياط خوانده شود لهذا بالاى بام رفته بعد از نطق مفصلى از شاه تمجيد مىكند بعضد الملك و مشير السلطنه و نيّر الدوله كه در اين كار زحمت كشيده‌اند دعا مينمايد و نوشته را ميخواند مردم اظهار بشاشت كرده دسته‌دسته از خانه عضد الملك خارج ميگردند نزديك غروب آفتاب باز عضد الملك و مشير السلطنه و نيّر الدوله بدربار ميروند كه اشخاصى را بجاى مردودين معين نمايند هيئت رئيسه مجلس هم كه در اينوقت به خانه عضد الملك آمده از آنجا بنزد شاه ميروند و شاه بسيار\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nمختصر آنها را ميپذيرد و اعتناى درستى به آنها نميكند عضد الملك ميماند براى اتمام كار ما هم خانه عضد الملك ميمانيم كه او مراجعت نمايد بلكه آنشب متحصنين همه از آنجا بروند دو ساعت از شب رفته عضد الملك و مشير السلطنه و نيّر الدوله مراجعت كرده بحاضرين ميگويند كار گذشت و مقصود حاصل شد ميخواهيد برويد برويد عضد الملك ميگويد من آنجا نشستم و واداشتم امير بهادر اسباب خود را از دربار جمع كرد كه برود و قطعا امشب خواهد رفت ساعت چهار از شب رفته همه ميروند كسى آنجا نميماند روز چهارشنبه خبر ميآورند امير بهادر در سفارت روس متحصن شده او و شاپشال ادعاى طلب از شاه مينمايند و ميگويند طلب ما را بدهيد تا برويم معلوم مىشود دستور العمل است و خيال دور كردن آنها را از دربار ندارند عضد الملك مجددا بدربار ميرود به او ميگويند اطمينان داشته باشيد كه خواهند رفت فقط براى طلب خود مانده‌اند عضد الملك را اغفال كرده در شب پنجشنبه تدارك ميبينند كه شاه را از شهر بيرون برده مخالفت با مجلس و ملت را آغاز نمايند .\r\n\r\n","description":"","footnote":"","page_name":" 252 ","page_number":260},
  {"content":"\r\n\r\n\r\nفصل بيست و ششم تشكيل باغشاه در مقابل مجلس\r\nصبح پنجشنبه چهارم جمادى الاولى 1326 ميرزا صالح خان حاكم طهران بدربار ميرود ميبيند اوضاع دربار دگرگون است سربازهاى سيلاخورى را لباس پوشانيده‌اند سوارهاى كشيكخانه را حاضر كرده‌اند يك دسته قزاق مهياى حركت است در اينحال شاه از اندرون بيرون آمده بميرزا صالح خان ميگويد ميخواهم بباغ شاه بروم ميرزا صالح خان ميگويد اجازه ميدهيد يكعده از سربازان ملى را هم خبر كنيم بيايند در ركاب مبارك باشند ميگويد نه آنها رسميت ندارند و لازم نيست بعد شاه ميپرسد از او كه تو هم سوار ميشوى يا ميترسى جواب ميدهد از كه ميترسم البته در ركاب مبارك هستم شاه ميگويد پس بگو اسب برايت همينجا زين كنند و سوار شو احتمال ميرود كه چون از او هم بدگمانند نخواسته‌اند او به منزل خود برود و بيايد در اينحال بميرزا صالح خان خبر ميدهند بعضى رو به خانه امير بهادر رفتند بعنوان غارت كردن خانهء او كه حاكم بعجله دنبال تحقيق اينمطلب ميرود بعد از رفتن او شاه فورا سوار مىشود به اين ترتيب كه سربازهاى سيلاخورى از عمارت به وضع وحشتناكى وارد ارك و خيابان شده هياهوى بسيار ميكنند سوارهاى كشيكخانه از اينطرف و آنطرف تاخت‌وتاز مينمايند قزاقها از اطراف در سر تاخت فرياد كرده بى جهت شليك مينمايند دو عراده توپ با جمعى قزاق از طرف مجلس عبور ميدهند بطوريكه مردم يقين كنند توپ مىبرند براى خراب كردن مجلس دكانهاى شهر بسته مىشود مردم بهيجان ميآيند و رو بمجلس ميروند ببينند چه خبر است انقلاب شديد در شهر حاصل مىشود و بعد از ساعتى آرام شده معلوم ميگردد شاه بعد از سه ماه و كسرى كه از خانه بيرون آمده باينترتيب متوحشانه\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nاز شهر بيرون ميرود مردم كه حقيقت مطلب را ميفهمند دكانها را باز كرده مشغول كار خود ميشوند طرف عصر ملك المتكلمين و جمعى را ميبينم سخت بدست و پا هستند چون خبر رسيده است ميخواهند ذخيره را از شهر بيرون ببرند و مليون ميخواهند اطراف عمارت ذخيره را كه باستيان ناميده مىشود مستحفظ بگذارند كسى تصرف ننمايد مجلسيانهم از اين رفتار شاه حيرانند .\r\nنگارنده باتفاق ميرزا جهانگير خان مدير صور ميرود به خانه علاء الدوله براى ملاقات امراء كه بداند آنها در چه حالند و چه ميخواهند بكنند منشى سفارت روس ديده مىشود كه از آنخانه بيرون ميآيد امراء ميخواهند متفرق شوند آصف الدوله - علاء الدوله جلال الدوله - سردار منصور - معتمد خاقان و ثقه الملك را گوشه‌ئى جمع كرده ميپرسم چه خيال داريد ميگويند چند نفر ميرويم نزد عضد الملك از او تكليف بخواهيم و فردا صبح در خانهء سردار منصور جمع شويم ببينيم چه بايد كرد و جلال الدوله بطور خصوصى ميگويد از سفارت روس كسى نزد علاء الدوله آمده ميگويد شنيده‌ايم رجال دولت در خانهء شما جمعند براى خلع شاه با موافقت سفارت انگليس بشما ميگوئيم نخواهيم گذارد كسى در امر سلطنت شاه اخلال كند از اين خيالات منصرف باشيد علاء الدوله جواب داده هركس بشما گفته است دروغ گفته هيئت امراء و رجال دولت قصدى جز استحكام سلطنت محمد عليشاه ندارند و اين اقدامات براى تصفيه دربار و آسايش خاطر شاه است اينمطالب كه شما تصور كرده‌ايد بالمره بىاصل مىباشد و پيش از اينواقعه هم بيك روز وزير مختار روس و شارژدافر انگليس باهم بى خبر ميروند به منزل عضد الملك و او را تهديد كرده ميگويند انجمنها خيال كشتن شاه را دارند و خواهش تبعيد بعضى از اطرافيان شاه مقدمهء اين كار است شما توسط كنيد امير بهادر از دربار نرود و عضد الملك جواب ميدهد من رسميت ندارم اگر مطلبى داريد بوزير خارجه بگوئيد و آنها از خانه عضد الملك مأيوسانه مراجعت كرده‌اند از اين اقدامات معلوم مىشود سفارت روس بدست و پا افتاده ميخواهد نگذارد دست‌نشانده‌هاى او از دربار دور گردند و شارژدافر انگليس را هم براى قوت كار خود بعنوان رعايت معاهدهء 1907 با خود همراه كرده باهم ميروند\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nو از طرف هردو سفارت به اين و آن پيغام ميدهند خلاصه جلال الدوله از پيغام سفارت روس ترسيده بود و به من ميگفت چرا ما را نميبريد گوشه مجلس بيندازيد مرادش اينست در مقام امن بوده باشند در شب همين روز قاضى قزوينى و جمعى از آزاديخواهان ميآيند نزد نگارنده كه چرا آرام نشسته‌ايد و اقدام نميكنيد جواب مىدهم بلى خيلى آرام نشسته‌ايم من فكر ديشب را كه ميكنم ميگويم كاش حالا ديشب بود و ما از حركت شاه جلوگيرى ميكرديم فردا شب هم شايد افسوس امشب را بخوريم كه كاش ديشب كارى كه بايد بكنيم كرده بوديم بهر صورت بعضى مطالب است برهان لازم ندارد اين شاه كه بعد از واقعه بمب ديگر از باغ گلستان پا بيرون نگذارده و حالا به اين تدبير خود را از شهر بيرون انداخته محال است با بودن مجلس و بودن اين اشخاص و با همين ترتيبات كه داريم ديگر داخل شهر بشود مگر تغيير اوضاع كلى داده شده باشد پس نبايد غافل بود و مطلب را كوچك شمرد ولى از ما غير از خيرخواهى و ترغيب و تحريص كردن كاركنان رسمى كارى ساخته نيست در اداى اين وظيفه هم كوتاهى نشده و نميشود فرداى آنشب كه جمعه است امراء در خانه سردار منصور جمعشده تا عصر ميمانند طرف عصر معتمد خاقان آمده نگارنده را از طرف رفقاى خود دعوت مىكند كه در مجمع آنها حاضر گردم و در ضمن صحبت ميگويد نميدانم چه حكايت است كه بعضى مطالب را از من پنهان ميكنند چنان كه در اينوقت كه به من تكليف كردند بيايم اينجا گفتم رفتن لازم نيست با تلفن خبر ميكنم يا كاغذ مينويسم گفتند خير خودت بايد به روى مرا روانه كردند و بينهايت پريشانحالند ميگويم حق دارند كه پريشانخاطر باشند ميبينند آن اشخاص از دربار دور نشدند اجتماع خانه عضد الملك بىنتيجه ماند شاه بيرون رفت و دارد استعداد جمع مىكند البته كار صورت خوشى پيدا نكرده و عاقبتش وخيم مينمايد اما چرا از شما مطالب را پنهان ميكنند شايد صحبتهائى دارند كه نميخواهند به گوش مليون برسد و شما را بما نزديكتر ميدانند تا به خود و نيز همه با يكديگر موافقت ندارند و از هم مطمئن نيستند اين است كه از شما ملاحظه دارند و شايد ميخواهند در حضور منافقين حرفهائى بزنند كه به گوش شاه برسد و سبب عفو و اغماض شاه از آنها بگردد و از طرف ديگر از مليون هم\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nملاحظه دارند اينست كه شما را در هر صحبت محرم نميدانند بهرحال من و برادرم و معتمد خاقان ميرويم به خانه سردار منصور امراء تازه از خواب بعد از ظهر برخاسته‌اند بعضى از آنها بينهايت افسرده‌خاطر هستند و آنها كسانى ميباشند كه با دربار راهى ندارند و بعضى مرحوم حاج ميرزا عليمحمد دولت‌آبادى\r\nپيداست كه باطنا خوشحالند و ظاهرا خود را متألم نشان ميدهند از آنها است غلامرضا خان آصف الدوله كه رو بنگارنده كرده ميگويد اين چند نفر كه از دربار نرفتند و معلوم نيست عاقبت كار چه خواهد شد نگارنده عقايد شخصى خود را در اصل اين خيال كه براى جلوگيرى از انجمنها و ناطقين و ارباب قلم بود بتوسط يك هيئت امراء و وزراء و قصد اصلاحى كه در سر داشته‌ام مفصل نقل كرده ميگويم من داخل اغراض شخصى نيستم براى هيچكس كار نميكنم غرض من نوعى است همه تصديق و اظهار مهربانى\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nميكنند برادرم هم شرحى ميگويد حاصلش آنكه كسى با شاه طرف نيست مقصود رفع نواقص و اصلاح امور است و همه بايد باهم همدست شويم و راه مقصود را بپيمائيم .\r\nمعاون الدوله ميگويد امروز صبح قاضى قزوينى و بعضى ديگر از طرف انجمنها آمده بودند از ما تكليف ميخواستند و ما متحير بوديم چه جواب بدهيم نه تكليف ما معلوم است و نه تكليف مردم ما در اين گفتگوئيم كه محمد باقر خان فراشباشى مجلس و يكنفر از اعضاى انجمن مظفرى از طرف انجمنها ميآيند و اظهار ميكنند نمايندگان انجمنهاى ملى در انجمن مظفرى جمعند و ميگويند شما چه كرده‌ايد و تكليف ما چيست امراء جواب ميدهند منتظريم فرستادگان ما از خانه عضد الملك و از جاهاى ديگر كه رفته‌اند برگردند آنوقت جواب بدهيم آنها ميمانند جواب بگيرند نگارنده و برادرم روانه ميشويم بعد از اين مجلس كه آثار خوشى ديده نميشود با كمال افسردگى بمجلس شورايملى ميروم وكلاء هستند و آقا سيد عبد اللّه و بعضى از مليون ولى نمايندگان انجمنها همه در انجمن مظفرى جمعند و جمعيت بسيار آنجا است ميشنوم در انجمن مظفرى مشغولند عريضه‌ئى بشاه مينويسند باز خبر ميرسد كه عريضه شاه صلح‌آميز و متضمن درخواست اصلاح واقعى با ملت است و در آخر عريضه نوشته‌اند براى انجام هرچه موجب اطمينان اعليحضرت باشد حاضر خواهيم بود نگارنده تعجب مىكند اين عريضه در اينموقع چه اثر خواهد داشت ميپرسد از وكلاء هم كسى هست ميگويند تقىزاده هم هست او هم به اين عريضه رأى داد ميگويند مخالفتى نكرد خلاصه از ترتيب كار و وضع رفقا مخصوصا ملك المتكلمين نگران هستم چون ميدانم در كار است و آرامش نميگذارند و از طرف ديگر چون مرد زودباوريست ممكن است او را فريب بدهند ديشب با او و ساير رفقا قرار شده من بروم امراء را ملاقات كرده برگردم امروز هم يك مرتبه ديگر امراء را ديده‌ام و هنوز رفقا را نديده‌ام باهم صحبت بداريم بدانم چه كرده‌اند چه ميكنند از اينجهت با نهايت افسردگى از عمارت مجلس فرود آمده پاى عمارت ميرزا داود خان و حسين آقاى پرويز را ديده گوشه‌ئى نشسته از بىرويه بودن حركات رفقا شكايت ميكنيم و ميگوئيم در چنين موقع خطرناك چرا نبايد اقلا چهار نفر كه از يكديگر اطمينان دارند و قصدشان اصلاح امور\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nاست باهم كار كنند و از گفتار و كردار همديگر اطلاع داشته باشند آنها هم تصديق ميكنند و قرار مىشود ملك المتكلمين و آقا سيد جمال الدين و آقا سيد محمد رضاى مساوات و ميرزا جهانگير خان و ميرزا داود خان و حسين آقا فرداى آن روز در منزل ملك المتكلمين جمع شده در اين باب گفتگو كرده ترتيبى بدهيم كه از نطقها و كتابتهاى مختلف جلوگيرى شود و با مشورت يكديگر بگويند و بنويسند و اقدام نمايند روز شنبه صبح رفقا جمع ميشوند و در خصوص همخيالى در امور و جلوگيرى از مفاسد انجمنها و ناطقين و نويسندگان صحبت ميداريم در اين مجلس نگارنده بيملاحظه حرف زده ميگويم مردم ميگويند شما در كار مشروطه فائده برده‌ايد يكى ملك خريده و خانه ساخته است ديگرى پول ذخيره كرده و از اين سخنان غرض‌آميز گفته مىشود اما هرقدر دشمنان از من بدگوئى كنند نميتوانند بگويند درصدد دخل و فائده بوده‌ام در اين صورت معلوم است جز حفظ اساس مقصدى ندارم شك نيست كه ما باهم در اصل مقصد همرأى و هم‌خيال هستيم پس بايد با كمال اتحاد از مفاسد جلوگيرى كنيم و نگذاريم كسى از حدود خود تجاوز كند ملك المتكلمين ميگويد در اصل مقصد اتحاد لازم است داريم و در كارهاى نوعى بىمشورت كار نميكنيم ولى در آمدورفتها هركس آزاد است ميگويم البته با رابطه‌هاى شخصى كار ندارم در آخر اين مجلس قرار مىشود حاج محمد حسين رزاز را از انجمن اصناف سيد عبد الرحيم كاشانى را از انجمن فاطمى خبر كنيم و در انجمنها افتاده از تندرويهاى بى جا تا آنجا كه ممكن است جلوگيرى شود بعد از ظهر روز شنبه عضد الملك به خواهش امراء ميرود شاه را ملاقات مىكند و از سبب نرفتن شاپشال از دربار و ماندن امير بهادر در سفارت روس پرسش مينمايد شاه ميگويد آنها رفتنى هستند و البته خواهند رفت چون طلب دارند ميخواهند طلب خود را بگيرند و بروند و از عضد الملك ميخواهد كه امراء را بحضور برده مورد مرحمت بگردند عضد الملك هم قول داده اين كار را بكند و آنها را بحضور شاه ببرد و شب يكشنبه پاسى از شب رفته است اطلاع ميدهند امراء در خانهء دبير الملك جمعند بيائيد كار لازمى هست چون وارد ميشويم ميگويند وقت گذشته است بايد رفت به منزل عضد الملك در راه ميپرسم چه خبر است ميگويند شاه\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nامراء را احضار كرده است و عصر روز شنبه قرار بود بروند نرفته‌اند حالا ميخواهند يك مجلس باهم باشيم در اينخصوص با عضد الملك مشورت شود و اگر صلاح باشد بروند ميگويم من صلاح نميدانم بروند و اطمينان ندارم كه شاه بعضد الملك راست گفته باشد خاصه با تخلفى كه كردند از دور كردن آن چند نفر از دربار ديگر چگونه اطمينان مىشود حاصل كرد كه اينها بروند آنجا توهينى از ايشان نشود خلاصه وارد اطاق عضد الملك ميشويم ميبينم جلال الدوله هم آنجا است در صورتى كه در مجلس آخرى حاضر نميشد حالا احتمال ميرود عضد الملك او را خواسته باشد براى رفتن حضور شاه مينشينيم و صحبت ميداريم عضد الملك اصرار دارد كه فردا صبح بايد برويم نزد شاه علاء الدوله ميگويد چون آنها از دربار تبعيد نشده‌اند بچه اطمينان برويم عضد الملك شرح تعرضات خود را بشاه در باب تبعيد مفسدين دربار نقل مىكند و اگرچه طبعا در حرف زدن وقفه دارد و زودزود كلامش را ميبرد و دوباره با سكوتى كه فاصله شده شروع به حرف زدن مىكند ولى امشب مخصوصا در ضمن گفتن قصه دربار سكوتهاى بيموقع غير مناسب از او ظاهر مىشود كه معلوم است آنجا خبرهائى بوده و او نميخواهد بگويد بالاخره باصرار حاضرين بعضى از جمله‌هاى افتاده را ميگويد و آن بىاحترامى است كه شاپشال در دربار از او كرده است مثلا هركجا عضد الملك مينشسته او هم ميآمده پاهاى خود را روى هم انداخته با كمال بىادبى مقابل او مينشسته و به او بىاعتنائى ميكرده است اينمطالب كه گفته مىشود من جازم ميشوم كه رفتن آنها بدربار عاقبت خوش ندارد ولى علاء الدوله ميگويد اگر آنها رفته باشند يا مطمئن باشيم بروند ضررى ندارد و خواهيم رفت بالاخره عضد الملك قسم مىخورد كه اگر آنها از دربار نروند و شاه از قراردادى كه شده تخلف كند من هم هرچه تكليفم هست خواهم كرد و اين حرف با مقامى كه عضد الملك دارد بىاهميت نميباشد زيرا ممكن است بگويد تمام قاجاريه را برميدارم ميروم دربار و اتمام حجت ميكنم و اگر پذيرفته نشد حرف آخر را ميگويم عضد الملك كه اين قسم را مىخورد علاء الدوله ميگويد ديگر حرف تمام است و جاى گفتگو نيست و براى رفتن دربار حاضر مىشود فقط ميخواهند كه از صبح يكشنبه بعصر\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nمقرر گردد و طرف عصر نير الدوله را بفرستند دستخطى از شاه در اظهار لطف بامراء بگيرد كه مطمئن شوند و عصر بروند شرفياب گردند در اينمجلس نگارنده بعضد الملك ميگويم احترامات شخص شما امروز براى ملت قيمت دارد و بر همه لازم است پاس حرمت شما را داشته باشند خود شما هم هرچه قدرت داريد بخرج بدهيد كه در اينموقع وهنى بر شما وارد نشود ملك المتكلمين هم در همين زمينه نطقى مىكند جلال الدوله ميگويد چون رئيس الوزراء سند داده است كه اين چند نفر از دربار تبعيد شده‌اند ما با شاه كارى نداريم و همان نوشتهء رئيس الوزراء كه رسميت دارد ما را كافى است و به همان نوشته ما ميتوانيم آنها را تبعيد شده بدانيم .\r\nبالجمله در ساعت چهار از شب اين مجلس منقضى مىشود و در وقت رفتن دم در اطاق چون خاطرم آسوده نيست سر ميگذارم به گوش عضد الملك و ميگويم علاج واقعه پيش از وقوع بايد كرد و ميروم - از خانهء عضد الملك كه بيرون ميآئيم جلال الدوله مرا در كالسگه خود مينشاند در راه باز من عقيدهء خود را در باب مصلحت نبودن رفتن بدربار اظهار ميكنم ولى ميبينم كه امراء با نهايت ملاحظه‌ئى كه دارند باطنا بىميل نيستند زودتر حضور شاه رفته باشند و خيالشان راحت گردد .\r\nجلال الدوله كه به منزل ميرسد كاغذى از سفارت روس خوانده نزد نگارنده ميفرستد كه نوشته است شما در كار سلطنت شاه اخلال ميكنيد اينمطلب با معاهدات و قراردادهاى شما مخالف است صريح مينويسيم كه دولت روس و انگليس براى تغيير سلطنت موجود موروثى ايران حاضر نيستند و اين اقدامات شما براى شما و خانوادهء ظل السلطان عاقبت وخيم دارد معلوم مىشود در دربار و در سفارت روس اين مطلب اينطور بازگو شده كه ميخواهند شاه را بردارند و ظل السلطان را نايب السلطنه فرزند صغير او احمد ميرزا قرار بدهند خلاصه از ديدن كاغذ سفارت روس نگران ميمانم و ميفهمم فتنه بزرگ شده و مطلب را منقلب كرده‌اند .\r\n\r\n","description":"","footnote":"","page_name":" 260 ","page_number":268},
  {"content":"\r\n\r\n\r\nفصل بيست و هفتم گرفتارى امراء و بيحرمتى بعضد الملك\r\nعصر روز يكشنبه هفتم شهر جمادى الاولى 1326 عضد الملك امراء و رجال دولت را بحضور شاه ميبرد كه مورد مرحمت گردند شاه در ظاهر اظهار مرحمتى به آنها كرده اجازه مرخصى ميدهد هنگام مراجعت دم در باغ يكدسته قزاق آنها را احاطه كرده علاء الدوله و جلال الدوله و سردار منصور را ميگيرند و باقى خارج ميشوند عضد الملك ميبيند آنها را گرفتند ميگويد منهم برميگردم آن سه نفر را جاى ديگر مىبرند و عضد الملك را جاى ديگر مينشانند شاه هم باندرون رفته عضد الملك نميتواند او را ملاقات كند وقت مغرب حشمت الدوله را كه رئيس خلوت و منشى مخصوص شاه است از طرف مجلس شورايملى ميطلبند و از سبب گرفتارى امراء ميپرسند حشمت الدوله آمده جواب صحيحى نميدهد آقا سيد عبد اللّه عريضهء توسط بشاه مينويسد جواب ميرسد حالا توسط شما در اين كار زود است اگرچه گرفتارى اين سه نفر براى اصل كار و براى سياست آقا سيد عبد اللّه در موافقتش با مجلس مضر است ولى چون قصه خانه عضد الملك بىدخالت او شده تصور مىكند بالاخره آنها بتوسط او مرخص خواهند شد و از هريك پولى خواهد گرفت اينستكه مكرر ميگويد كارخانهء عضد الملك را اشتباه كردند و غلط بود و گاهى ميگويد شاه گفته است من و عضد الملك بايد از آنها توسط نمائيم تا رها شوند و تا من و عضد الملك باهم توسط نكنيم خلاص نخواهند شد خلاصه آنشب عضد الملك و آن سه نفر در باغ شاه ميمانند و فرداى آن عضد الملك هرچه اصرار مىكند بىثمر ميماند و بالاخره عضد الملك از شاه تغيير شنيده با كمال كدورت از باغ شاه درآمده از شهر خارج مىشود و بسليمانيه ميرود و آن سه نفر را بجانب مازندران\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nتبعيد ميكنند و فورا امير بهادر از سفارت روس درآمده بدربار ميآيد و تمام اشخاصى كه بنا بود از دربار تبعيد شوند و بعضى هم رفته بودند بجاى خود برگشته هريك مشير و مشار ميگردند و مخالفت آشكار مىشود عجبا در همين روز يكشنبه طرف عصر كه اين كار در باغ شاه اتفاق ميافتد ميرزا احمد خان مشير السلطنه كابينه خود را بمجلس آورده رسما معرفى مىكند خودش وزير داخله و رئيس الوزراء - مشير الدوله ميرزا حسنخان وزير علوم - صنيع الدوله وزير ماليه - مستوفى الممالك وزير جنگ - علاء السلطنه وزير خارجه مؤتمن الملك وزير تجارت و چون مجلس از وزراء خواسته است پروگرام خود را بمجلس تقديم كنند لهذا پروگرام قشنگى مشتمل بر دوازده ماده همه راجع باصلاحات ملكى و رفع نواقص وزارتخانه‌ها و اصلاح امور ماليه ميدهند و مورد توجه مىشود خصوصا لايحه صنيع الدوله در اصلاح ماليه كه بعد از خوانده شدن صداى احسنت نمايندگان بلند ميگردد و ميگويند حالا ما وزارت داريم و كار مجلس پيش خواهد رفت مگر آنها كه ميدانند باغ شاه چه خبر است و مجلس و قانونى باقى نمانده است معرفى وزراء در مجلس و گرفتارى امراء در باغ شاه در يكوقت واقع مىشود وزراء بعد از معرفى ميروند و باز شبانه احضار ميشوند و بمجلس ميآيند و از آنها ميخواهند سبب گرفتارى امراء را بيان نمايند ميروند فردا جواب بياورند ولى فردا ورق برگشته ديگر بىاذن و اجازه شاه نميتوانند بمجلس بيايند خلاصه روز دوشنبه هيجان شديد در خلق پيدا شده انجمنها دادوفرياد ميكنند وقت ظهر بنگارنده از مجلس اطلاع ميدهند كه اطاقى براى شما و چند نفر ديگر معين شده آنجا كميسيون مخصوصى است حاضر شده به وظايفى كه مقرر است رفتار كنيد كميسيونى براى نگارش پاره‌ئى از مطالب لازم و مدافعه از خيالات مخالفين است مجلس لازم دانسته اين هيئت بطور غيررسمى در خود مجلس كار كند و كميسيون اصلاح را كه رسما از مجلس انتخاب شده معاونت نمايد اجزاى اين كميسيون را از اشخاص نافذ در ملت انتخاب كرده‌اند كه بمردم هم اگر نصيحتى دادند بپذيرند اجزاى اين كميسيون به بيست نفر ميرسد و اغلب آنها از اجزاى انجمن آذربايجانند يعنى منسوب به تندروان مجلس ملك المتكلمين و سيد\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nجمال الدين هم هستند سيد محمد پسر آقا سيد عبد اللّه را هم عضويت داده‌اند و يكعده از جوانان را كه از آنها اطمينان دارند مأمور خدمت اين كميسيون كرده‌اند اطلاعات از هرجا به اين اطاق ميرسد و جواب لوايحى كه از طرف دولت بر ضد مشروطه و مجلس نشر ميگردد از طرف اين جمع داده مىشود و هم در اينروز تلگرافخانه را كه بدست سردار منصور بود از او گرفته بمخبر الدوله كه محل اعتماد شاه است ميسپارند بديهى است در اين صورت ديگر تلگرافات ملت بولايات مخابره نميشود اگرچه آقا سيد عبد اللّه تلگرافات بعلماى ولايات مىكند و قاصد مخصوص بقزوين و قم و غيره ميفرستد و از آنجاها ولايات ديگر را خبر ميكنند ولى تا درباريان مىتوانند نميگذارند تلگرافى از طرف مليون مخابره شود و بزرگتر تدبير آنها در جلوگيرى از هيجان ملى عمومى تحت نظر گرفتن تلگرافخانه است . فرداى اينروز اعلانى از طرف شاه بعنوان راه نجات بدر و ديوار طهران چسبانيده مىشود بمضمون ذيل : راه نجات ملت - ملت قديم قويم ايران كه فرزندان حقيقى و روحانى ما هستند البته خوشوقت نخواهند بود كه دولت ششهزار سالهء ايشان پايمال هواوهوس مشتى خائنين مغرض خودخواه كه به كلى از شرف مليت دور و از حيثيت انسانيت مهجورند بگردد البته راضى نخواهند بود كه بدبختانه دستخوش خيالات فاسد دزدان آدمىكش شوند يكى بطمع وزارت ديگرى به خيال رياست بعضى به علت جلب فايده برخى بواسطه كسب تسلط و اقدام بامور نامشروع ساده‌لوحان بيچاره را بعناوين مختلفه هر ساعتى بزبانى و هر روز به بيانى فريفته آنانرا آلت كار و اسباب اعتبار خود قرار دهند بعموم فرزندان خود اعلام مينمائيم كه در اين صورت چيزى نخواهد گذشت كه از دولت و ملت جز اسمى باقى نخواهد ماند و به كلى رشتهء قوميت و قواى مملكت از هم گسيخته خواهد شد چنان كه سالهاى دراز و با اتلاف نفوس صناديد مملكتى و عقلاى ملت از عهدهء اصلاح آن نتوانند برآمد بديهى است كه اشتباهى نخواهند داشت كه شخص همايون ما در اينمدت تا چه پايه در پيشرفت مشروطيت و آسايش ملت و صلاح حال مملكت اقدامات فرموده از هيچ اقدامى فروگذار نفرموديم هرچه گفتند شنيديم و هرچه خواستند كرديم و از هر حركت زشت ناپسند تجاهل و\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nاغماض نموديم چه عهدها بستند كه نشكستند چه پيمانها كه بپايان نبردند آيا ديگر براى شما شبهه باقيمانده كه معدودى مفسدين قصدى جز خراب كردن خانهء شما ندارند آيا نميدانيد كه ميخواهند رابطه و اتحاد حقيقى ميان دولت و ملت برقرار نماند صراحتا بشما ميگويم كه بهيچوجه من الوجوه ممكن نيست بيش از اين دولت و ملت خود را دچار حوادث و انقلابات ديده و از اعمال مغرضين صرفنظر فرمائيم و اين حركات ناشايسته را بازيچه پنداشته و ملت خود را در تنگناى فساد و ظلم مفسدين ايران خراب‌كن بگذاريم دولت ايران بطوريكه دستخط فرموده بعموم دول اعلام فرموده‌ايم مشروطه و در عداد دول كنستى توسيون محسوب است وكلاى مجلس شورايملى در كمال امنيت و قدرت بتكليفى كه از براى آنها مقرر است عمل خواهند كرد ما هم جدا در اجراى دستخط و مرحمت سابقه خودمان جاهد و ساعى و تجار و كسبه و رعايا عموما در امان و به كار خود مشغول مفسدين با هيچ قبول وساطتى مخذول و منكوب هركس از حدود خود تجاوز نمايد مورد تنبيه و سياست سخت خواهد شد البته ملت نجيب ايران و فرزندان عزيز من اين اقدام حيات‌بخش شاهانه را شايسته هرگونه تشكر دانسته مقاصد حسنهء ما را در نظر داشته و بهيچوجه از همراهى فروگذار نخواهند نمود\r\nمحمد عليشاه قاجار نهم شهر جمادى الاولى 1326\r\nاين لايحه را بتوسط تلگراف به تمام ولايات مخابره ميكنند در كميسيون مخصوص جواب اين دستخط نوشته شده طبع و نشر مىشود بمضمون ذيل :\r\n جواب راه نجات * مرا بخير تو اميد نيست شر مرسان \r\nهنگاميكه دولت روس درصدد بستن ( دوما ) يعنى مجلس شوراى روسيه برآمد اعلانى در ميان ملت منتشر كرد كه تقريبا همان اعلان لفظ بلفظ ترجمه شده در روز نهم جمادى الاولى 1326 يعنى دو روز پيش باسم راه نجات ملت در طهران منتشر شد مندرجات اين اعلان يك آيندهء تاريك و يك بدبختى نزديك را بملت و دولت ايران وعده ميدهد يعنى همان خونريزيها و همان هرج‌ومرجها و همان ضعف قوائى را كه دولت و ملت روس بعد از انتشار نظير اين اعلام دچار شد براى ايرانيان نيز مقدور و\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nممهد است ملت خوب ميداند كه هرچند اين اعلام بنام اعليحضرت محمد عليشاه انتشار يافته باشد و نسبت او را به شخص شخيص سلطنت بدهند باز حقيقت امر غير از اين است يعنى همانطوريكه در كليه امور چند نفر خائن بىايمان اطراف دربار سلطنت را گرفته و در تصرف امور دولتى احق و اولاى از شخص پادشاه شده‌اند در اين اعلام نيز عقايد شخص خود را بنام مقدس اعليحضرت در انظار ملت جلوه ميدهند ظاهر اعلام مزبور بطور ابهام از عده‌ئى مغرضين نامعين و لزوم اقدام دولت در طرد يا قتل آنها حكايت مىكند بهترين دليلى كه عدم انتساب اين اعلان را به شخص اعليحضرت مدلل مىكند همان خوف عمومى است كه از ابهام اين مقصد و عدم تعيين مغرضين در ملت توليد مىشود چه معلوم نيست كه مقصود از اين مغرضين كيانند اگر مراد از اشخاصى است كه در استحكام اساس مشروطيت يعنى مايهء اميدوارى و اصل و ضامن حيات و بقاى ايران در مدت اين دو ساله اقدامات كرده‌اند همه ملت ايران جز معدودى از خائنين دربارى داخل در اين عنوان ميباشند و احدى نيست كه از اين دايره خارج و مستثنى باشد و اگر مراد اشخاصى باشند كه حقيقة خائن و مغرض و مايهء فساد ميباشند آن هم در صورتى كه مملكت داراى سلطان و مجلس شورى و كابينه وزراء و وزارت عدليه مىباشد و قانون اساسى مملكت موشح به قسم و امضاى اعليحضرت پادشاه شده است همه‌كس را فقط بيك احضارنامه عدليه ميتوان حاضر كرده موافق اساس شرع و اصول مشروطيت پس از استنطاق و محاكمه بمجازات خود رسانيد و وقتى كه مبهم و غير معلوم اسم مغرضين برده شود ناچار هر كس تصور مىكند كه خود او يا يكى از بستگانش داخل در آن زمره مىباشد و يقين است كه در اين صورت اطمينان از عموم ملت سلب شده و خوف و دهشت بر همه مستولى گرديده بالاخره از اجتماع قوى و ضديت با فناء و اضمحلال خود و بستگان مجبور ميشوند و چنان كه گفتيم البته شخص اعليحضرت كه قلب مباركش نمايندهء رحمت خداوند متعال است هيچوقت بانتشار چنين لايحه راضى نشده و به اين وحشت عمومى تن نخواهند داد و بلاشك همين اعلان نيز يكى از اعمال خائنين درباريست كه در اين مدت يكسال و نيم آنى باتحاد دولت و ملت راضى نشده و با تمام قوا در تفريق و\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nتجزيه ايندو قوه كوشيدند ديگر از عجايب اين اعلان كه ما را در مقابل اروپائيها شرمنده و بلكه در برابر هر عاقلى خجل و شرمسار مىكند عبارتى است كه مضمون ذيل در آن مندرج مىباشد دولت ايران بطوريكه دستخط فرموده و بعموم دول اعلان فرموده‌ايم مشروطه و در عداد دول كنستى توسيون محسوب است وكلاى مجلس شورايملى در كمال امنيت و قدرت بتكليفى كه از براى آنها مقرر است عمل خواهند كرد صاحب اعلان هيچ متذكر نيست كه سلطنت وقتى مشروطه و صاحب مجلس شورى باشد بموجب قانون اساسى ممكن نيست احدى را از آحاد ناس بر خلاف قانون توقيف و حبس كرده و همه نوع اسباب هتك شرف و سلب امنيت او را فراهم آورد و سه روز قبل حبس علاء الدوله و جلال الدوله و سردار منصور انهدام اساس مجلس شورى و سلطنت مشروطه و قانون اساسى را جدا آشكار مىكند و نيز انتزاع تلگرافخانه را بى اطلاع وزراء از مدير سابق و واگذاردن آن به ديگرى كه پريروز اتفاق افتاده و تغيير حكومت طهران و نظميه شهركه همين دو روزه بدون اينكه از مجراى وزارتخانه‌ها باشد رويداده قول صاحب اعلان را در وجود مشروطه و كنستى توسيون تكذيب مينمايد و نيز صاحب اعلان از زبان اعليحضرت همايونى انتشار ميدهد كه بديهى است اشتباهى نخواهد داشت كه شخص همايون ما در اينمدت تا چه پايه در پيشرفت مشروطيت و آسايش ملت و صلاح حال مملكت اقدامات فرموده و از هيچ اقدامى فروگذار نكرده‌ايم هرچه گفتند شنيديم و هرچه خواستند كرديم و از هر حركت زشت و ناپسندى تجاهل و اغماض نموديم چه عهدها بستند كه نشكستند چه پيمانها كه بپايان نبردند اين عبارات نيز بقدرى خلاف واقع و ضد مشهودات اينمدت است كه عامه نفوس در ؟ ؟ ؟\r\nاصلى آن بهيچوجه تشكيك نخواهند كرد چه گذشته از آن مغرضين كه معلوم نيست مراد چه طبقه از مردمند عموم مردم ايران در آخر سلطنت شاهنشاه مبرور مظفر الدينشاه كبير براى فقر و فلاكت و بدبختى كه ايران را احاطه كرده بود و بواسطه بينظمى كه در كليه اعمال دولت مشهود بود و به علت تسلطى كه اجانب در اين آب و خاك پيدا كرده و حيات استقلالى ايران را تهديد ميكردند مجبور شدند كه بهيئت\r\n\r\n","description":"","footnote":"","page_name":" 266 ","page_number":274},
  {"content":"\r\n\r\nاجتماع از صغير و كبير و عالم و عامى بصداى واحد تغيير اوضاع سلطنت را خواستار شوند و پس از كوشش و كششهاى زياد و بعد از مغايرتهائى كه درباريان كردند و موانعى كه پيش آوردند وقتى شاهنشاه كبير ماضى مقاصد ملت را بدقت ملاحظه فرمود و اجراى آن را مايهء حيات مملكت و آسايش عباد و آبادى بلاد ديد فورا باسترداد حقوق ملت اجازه داد و غصب عليه اولياى دربار حقوق ملت را تصديق نمود شخص اعليحضرت حاضر هم چه بواسطه فشارهاى ملت و چه به علت وجدان پاك خود در آنوقت بامضاى اينفرمان قضا بنيان ناچار شد در تمام اينمدت ملت چه بوسائط روزنامجات چه بوسايل ناطقين چه بتوسط مجلس و وكلاى خود فرياد زدند كه مقصود ما از اين اقدامات اصلاح مملكت و حفظ منافع اهالى و بالاخره كليه اصلاحات داخلى و خارجى است اين حرف را گفته و همه‌جا در مقام عمل جان و مال خود را در معرض فداكارى گذاشتند در اينوقت لازم بود كه دولت نيز كه نمايندهء ملت است به تمام قواى مادى و معنوى خود در پيشرفت اينمقاصد مشروعه ملت همراهى كرده و اين راه مخوف پراحتياط را بواسطه قوه نگاهبانى خود تأمين كند ولى افسوس كه ملت در تمام اينمدت هميشه جز خلاف انتظار خود را از طرف دولت نديد و آنى از جانب دفاع اولياى امور دولتى خود آسوده ننشست و تمام اين ضديتها چنان كه همهء ما ملت ميدانيم و شخص اعليحضرت هم پس از رجوع بقلب حق بين خود ملتفت ميشوند ناشى از اغراض خانمانسوز همان يكمشت خائنين مسلط بر دربار بود كه روزگار ايران را به اين تيرگى نمود چنان كه از يكطرف پسر رحيم خان چليپانلو را در تبريز تحريك كردند كه در يكروز روشن سيصد نفر از نفوس محترم را از دم شمشير گذرانده صدها خانمان را از هم پاشيده از يكطرف اكراد ساوجبلاغ مكرى را محرك شده حيات استقلالى مملكت را بتزلزل انداختند از يكطرف در ماكو و كركانه رود و ارومى و خوى و خلخال و اردبيل آتشهاى فتنه روشن كرده بكشتن نفوس مسلمين و بر باد دادن عرض و ناموس اسلام و اختلال در امنيت و ايجاد خوف و دهشت عمومى اساس نظم را برهمزدند از يكطرف باشارات مخصوص قوام و پسرهاى او را به تنهيب و غارت و خرابى فارس مأمور كردند و ايل عرب را بمعاونت او مأمور نمودند از يكطرف\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nدر زمان حكومت سيف الدوله كرمانشاهان را ميدان جنگ كرده خونهاى مسلمين را در ازاى هيچ گناه ريختند از يكطرف شيخ زين الدين را به حضرت عبد العظيم فرستاده آتش فتنه را دامن زدند و بعد از آن شيخ فضل اللّه را كه دينش دنياى او مىباشد به همان مكان مقدس فرستاده امنيت را از تمام مملكت سلب نمودند و بعد از فاصله مؤيد فتنه يازدهم رمضان سيد على يزدى شدند و قم و كاشان و اصفهان و يزد و كرمان را نيز چنان كه صفحات روزنامها پر است و صورت تلگرافها در تلگرافخانه حاضر از اين خون‌خوارى و خون‌آشامى بىنصيب نگذاشتند و بعد از همه اينها فتنه ثانوى كه بتوسط شيخ فضل اللّه در ميدان توپخانه برپا شد و همراهيهاى ظاهرى كه اولياى دولت از فتنه‌انگيزى او كردند جاى هيچ ترديد نيست و همه دنيا ميدانند كه قريب يك ماه تمام از شمال تا جنوب و از مشرق تا مغرب ايران چه زلزله و آشوب و انقلاب در اين مملكت برپا بود و چگونه سلب امنيت از همه قراء و قصبات ايران نمود و هنوز قسم‌نامه ثانوى دولت خشك نشده بود كه فتنه ورامين و شيخ محمود و حسنخان قرچكى را برپا نمودند و شبانه به خانه فريدون ريخته او را كشتند و بهاء الواعظين را در ملاء عام برحسب مأموريت مخفى زخم زدند و معاهده ششگانه را كه دولت براى تأييد قسم خود در واقعه توپخانه كرده بود بموقع اجرا نگذاردند ملت در همه اين اقدامات به چشم دقت ميديد و در ميان همه اين وقايع چيزى كه مايه تسلى قلب خود و جهت جامعه ملت و دولت و علت اتحاد و اتفاق اين دو قوه باشد تجسس ميكرد ولى بدبختانه در ظاهر اثرى از آن بدست نميآورد بلكه به عكس شاپشال تبعه روس و علىبيك و امير بهادر روسىنژاد را هر روز بر خلاف ميل ملت در دربار مسلطتر و بر نفوس و اعراض مسلمين چيره‌تر مييافتند و معلم روسى را براى تربيت وليعهد دولت ايران بمذاق روسها پانزده سال اجير ميديدند تمام اين مطالب را ملت ميديد ولى بواسطه اطلاعى كه از احاطه شخص اعليحضرت باغراض شش هفت نفر خائن مغرض داشت با شخص اعليحضرت هيچوقت دل بد نكرد و با تمام قوا در تعميه و چشم‌پوشى از اين اعمال كوشيد تا وقتى كه هجوم همسايگان بسرحد شروع شد و تگرگ تهديد باستقلال ايران از هر طرف بافق مملكت باريدن گرفت در اينوقت ملت\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nاز اتحاد تامه ما بين خود و نمايندهء قواى خويش يعنى شخص اعليحضرت اقدس همايونى ناچار گرديد و موقع را تنگتر از آن مشاهده كرد كه باهمال و دفع الوقت بگذراند از اين‌رو با كمال ادب و نهايت نجابت مانند همهء اقدامات سابقه خود امراى مملكت را جلو انداخته و رئيس سلسله جليله قاجار و خيرخواه شخص اعليحضرت را براى تصفيه دربار از كيد خائنين شفيع قرار دادند و شخص اعليحضرت هم برحسب اوامر وجدانى خود قول صريح بر طرد و تبعيد شش نفر از مفسدين دربارى دادند و ملت را با صداى زنده‌باد شاهنشاه ايران قرين يكدنيا مسرت كردند ولى افسوس كه يكروز فاصله در ميان آن خوف و دهشت عمومى شاپشال كه يكنفر از طردشدگان بود با شمشير كشيده در ركاب اعليحضرت امنيت عمومى را تهديد نمود و انتزاع تلگرافخانه از مدير سابق و بريدن سيمهاى تلگراف بدست غلامهاى كشيكخانه و شليك به طرف آدمهاى تلگرافخانه و تغيير حكومت طهران و نظميه شهر بدون اطلاع وزارتخانها و تلگرافات به اطراف حاوى بر اعتناء نكردن به احكام وزير جنگ و امثال اين امور تمام از مسرتهاى حاصله از فرمايش ملوكانه را مبدل بيك غم و اندوه عمومى كرد .\r\nاعلان مزبور تمام حركات درباريان را به عكس بملت نسبت ميدهد و ميگويد كه چه عهدها بستند و شكستند و آسايش را از ملت برداشتند در صورتى كه بستن عهد و شكستن آن را جز از اعمال درباريان نميتوان محسوب داشت و سلب آسايش عمومى را جز از طرف اولياى دولت نميتوان ديد و كيست كه از داخله و خارجه نداند كه تا امروز در حفظ اساس مشروطيت چه قسمها خورده شده و شكسته گرديد و چگونه بتحريكات درباريان سلب آسايش عمومى و امنيت مملكتى شده .\r\nو گرنه آحاد ملت عهد و قسمى ندارند كه بشكنند و قوه شخصى را دارا نيستند كه صرف سلب امنيت كنند و السلام على من اتبع الهدى فى نهم شهر ذى القعده 1326 .\r\n\r\n","description":"","footnote":"","page_name":" 269 ","page_number":277},
  {"content":"\r\n\r\n\r\nفصل بيست و هشتم مداراى مجلس و تفاوت احوال\r\nمجلس شوراى ملى روز دوشنبه هشتم و سه‌شنبه نهم جمادى الاولى از هيجان خلق و اجتماع زياد در بهارستان جلوگيرى مىكند و بملايمت از شاه مرخصى سه نفر تبعيد شده يعنى جلال الدوله و علاء الدوله و سردار منصور را تقاضا مينمايد عصر روز سه‌شنبه نهم كه از دربار يأس حاصل ميگردد انجمنها در مدرسه سپهسالار جمع ميگردند و سربازان ملى مسلح شده در انجمنهاى اطراف بهارستان و مسجد سپهسالار حاضر ميشوند محوطه مجلس صورت نهم ذى القعده را به خود ميگيرد با تفاوت بسيار ميان اين دو روز و اين دو اجتماع اول آنكه در واقعه نهم ذى القعده طرف مجلس و مشروطه در ظاهر اراذل‌واوباش شهر طهران بودند و شيخ نورى و جمعى از معممين هم در جزو آنها با كمال رسوائى بسر ميبردند شاه و درباريان به آنها در باطن مدد ميدادند و اگر كسى از آنها ميپرسيد انكار كرده ميگفتند اين قشون و توپخانه را در ميدان براى حفظ امنيت شهر مهيا كرده‌ايم در صورتى كه براى حفظ مخالفين بود و بس مجلسيان هم يقين داشتند قشون دولت آشكارا با مجلس طرف نخواهد شد ولى در اين نوبت شخص شاه طرف است و ناگفته نشود كه بر ضد مشروطه و مجلس كار مىكند عنوان كرده است كه ميان مليون اشخاص مفسد پيدا شده ميخواهم آنها را سياست كنم و گرنه با مشروطه همراهم و مجلس را ميخواهم دوم - آنكه در واقعه نهم ذى القعده انجمنها اغلب ملى و مشروطه‌خواه بودند و اگر در بعضى از انجمنها تنى چند اشخاص مستبد داخل شده قابل اعتنا نبودند ولى در اين نوبت چندين انجمن بزرگ دولتى تشكيل شده است كه روزوشب بر ضد مجلس و مشروطه كار ميكنند و اينك در مسجد سپهسالار همان انجمنهاى مخالف حرارت و دلسوزيشان از\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nهمه بيشتر است و بيش از وطنخواهان و مشروطه‌طلبان واقعى سنگ مجلس و مشروطه خواهى را به سينه ميزنند در صورتى كه در باطن خدمتگذار شاه و دربارند بعلاوه انجمنهاى ملى حقيقى بواسطه پريشانى ملت گرفتار بىپولى هستند و امورشان مختل است در صورتى كه انجمنهاى دولتى از محل معين مخارج آنها ميرسد و هيچگونه نگرانى ندارند از جمله انجمن علمى مركزيست اگرچه به اين اسم در اين سال انجمنى از اجزاى مدارس تشكيل داديم و خواستيم به قوت آن انجمن كمكى بدايره معارف كرده باشيم و نشد ولى به اين نام بامر كامران ميرزا نايب السلطنه و بتوسط سيد حسن شوشترى كه شخص جسور مستبديست در لباس ملائى يك انجمن سياسى داير شده اعضاى آن سيد و ملا و پيشنماز و روضه‌خوان و محرر شرعيات و غيره است و بهريك پول ميدهند و سور فراوان دارند بر ضد حوزه علميه علمائى كه با مجلس و مشروطه همراهند و از اين قبيل انجمنها در شهر و اطراف متعدد داير كرده‌اند مشروطه‌خواه و مستبد مخلوط و مشتبه شده و همه از يكديگر ظنين گشته‌اند و اين كارها اغلب بتوسط ارشد الدوله مىشود ارشد الدوله از اول باسم مشروطه‌خواهى داخل انجمنها شده و در موقع تحصن نمايندگان انجمنها در بهارستان مدير انجمن مركزى گشته در ظاهر مشير و مشار كارهاى ملى و در باطن از كاركنان جدى امير بهادر جنگ و مستبدين دربار بوده است ارشد الدوله بعد از آنكه كاملا از احوال و خيالات ملتيان آگاه شد بدربار رفت و جزو كاركنان جدى بر ضد مليون گشت چه فسادها كه از او ظاهر نشد و چه فتنه‌انگيزيها كه ننمود تا عاقبت كارش چه باشد سيم آنكه در واقعه نهم ذى القعده هر وقت كميسيون از خواص انجمنها منعقد ميشد چه كميسيون نظامى و چه غيرنظامى بواسطه اينكه اشخاص امين انتخاب ميشدند مطالب كميسيونها مستور ميماند و غير از خواص از مليون كسى اطلاع حاصل نميكرد مخصوصا در كار نظام كه هيچ معلوم نبود قواى نظامى چيست و زمام امور نظام بدست كيست استعداد چقدر است ذخيره چه دارند و خيالات آنها چه مىباشد اما در اين دفعه هرچه ميخواهند يك انجمن سرى معين نمايند براى امور نظامى صورت نميگيرد و چون در اغلب انجمنها مستبدين نفوذ دارند پيش از همه نمايندگان و خبرنگاران خود را انتخاب\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nكرده وارد ميسازند و بتوسط آنها از خفاياى امور آگاه ميگردند اين استكه درباريان از تمام قوه نظامى ما و استعدادى كه داريم بلكه از تمام مذاكرات مخفى ما و محل سنگرها و عدد تفنگ و فشنگى كه هست آگاهند و رعبى كه در دل آنها بود به كلى بر طرف شده است چهارم آنكه در واقعه نهم ذى القعده كار بىپولى به اين سخن نبود و از چندجا بمليون مساعدت ميشد ولى در اينواقعه از هيچكس و از هيچ‌كجا مختصر كمك هم بما نميشود امر زندگانى تمام كاركنان معطل و احوال اغلب آنها پريشان است حتى آنكه مجلس شورايملى براى مخارج لازم كارش مختل است ماليه كه پول نميدهد بواسطه جلوگيرى شاه براى يك ناهار مختصر كه گاهى لازم مىشود ببعضى از علماء كه تا وقت ظهر آنجا مانده‌اند داده شود پول ندارند از خارج هم كه با وجود ضعف مليون و قوت مخالفين كسى مساعدت نميكند در اين صورت مجلسيان و مليون در نهايت تنگدستى ميباشند و براى مصارف لازم وسيله‌ئى ندارند پنجم آنكه در واقعه نهم ذى القعده روى دل عموم خلق از هر طبقه بجانب مجلس و مشروطه بود ولى ايندفعه بواسطه قضيه بمب و قضيه مجازات قتله فريدون و پول گرفتن مشروطه‌چيان از ورثهء او مردم از مجلس و مشروطه دلتنگ شده‌اند و سلب آسايش همه را بجان آورده است مخصوصا از آقا سيد عبد اللّه و عمليات او و بستگانش عموما دلتنگ هستند و هر مساعدت با او بكنند بضرورتست نويسندگان و ناطقين هم چون حق و باطلشان به يكديگر آميخته شده و تندگوئى و تند نويسى آنها كه غالبا بتحريك درباريانست موجب تزلزل خاطر مردم بيطرف گشته نوعا طرف توجه نميباشند بلكه تا اندازه‌ئى هم طرف تنفر واقع شده‌اند ششم آنكه در واقعه نهم ذى القعده چون تهيه جنگ درباريان ناقص و خالى از سياست بوده به حدى كه فرنگيان هم آنها را تقبيح ميكرده حق را بمجلس و مجلسيان ميداده‌اند مگر سفارت روس كه ميخواست تجاوزات انجمنها را سبب هرج‌ومرج قرار بدهد و اغتشاش ولايات را از تحريك درباريان دور بگيرد و آن هم بطلانش بر همه واضح بود ولى ايندفعه روس‌مآبان از درباريان بتوسط جرايد روسيه مليون را در همه‌جا مقصر قلمداد كرده شكايت وزراى مسئول را از انجمنهاى ملى شاهد صدق گفتار خود قرار داده‌اند در صورتى كه تعرض انجمنهاى ملى\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nبوزراى مسئول بواسطه مسامحه آنها است در اصلاح حال مملكت و جلوگيرى از حوادث سرحدى و هرج‌ومرج ولايات در صورتى كه آنها همه بدستور شاه و درباريان بوده وزراء استطاعت جلوگيرى نداشته‌اند و به همين سبب كابينه وزراء پىدرپى دچار بحران و دستخوش تغيير ميگشته نه مليون تقصير داشته‌اند و نه وزراى مسئول بلكه تمام تقصير در دربار مخالف اساس مشروطيت بوده است خلاصه اين دفعه روسها توانستند بواسطه تندروى ناطقين و نويسندگان بواسطه پيشرفت نكردن كار مجلس و بواسطه مداخله زياد روحانيان در امور ملكى وجود هرج‌ومرج را در مملكت نسبت بمليون بدهند و شاه را ذيحق بشناسند كه بمجلس و مجلسيان و انجمنهاى ملى تعرض نمايد .\r\nهفتم آنكه در واقعه نهم ذى القعده رئيس مجلس احتشام السلطنه بود و احتشام السلطنه نه تنها خود دائما در كار بود بلكه عضد الملك رئيس قاجاريه و برادران احتشام السلطنه علاء الدوله و معين الدوله و وزراء و امرائى كه به اين خانواده منسوب و مربوط بودند هم بملاحظه خصوصيت با احتشام السلطنه و حفظ رياست او در مجلس بمنافع خود هم كه بود كار ميكردند و باينواسطه مجلس در چشم داخله و خارجه عظمت و اهميت داشت ولى اولا تمام آن اشخاص كه با احتشام السلطنه همراه بودند حالا بواسطه خارج شدن او از كار رياست مجلس ممتاز الدوله دلتنگ هستند و در باطن كارشكنى مينمايند طرفداران احتشام السلطنه در خود مجلس با رياست ممتاز الدوله مخالف ميباشند بعلاوه اشخاصى از وكلاء كه غرض شخصى با وكلاى آذربايجان و متنفذين در مجلس دارند چون ممتاز الدوله در كارها تابع خيالات آنها است با او طرفيت باطنى دارند بعلاوه دولتيان و وزراء و درباريان اعتنائى بمقام رياست ممتاز الدوله ندارند و مجلس را بواسطه رياست او كوچك ميشمارند و هنوز افكار به حدى نرسيده است كه تنها نظر بلياقت و قابليت بوده باشد هشتم آنكه در واقعه نهم ذى القعده مجلسيان از هر طبقه باهم متفق بودند و مخالفى نبود اگر هواخواهانى از شاه در مجلس بود اشخاص معين بودند كه احتراز از آنها در مذاكرات به آسانى ميسر ميشد اما ايندفعه هيئت مهمى در مجلس هست كه اكثريت را تشكيل ميدهد اين هيئت هواخواه شاه است با مداخله زياد آقا سيد عبد اللّه\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nدر كار مجلس مخالف با هيئت نافذه مجلس يعنى وكلاى تندرو ضد مىباشد اين هيئت پولها گرفته خصوصيتها ديده با انجمنهاى دولتى و مجمعهاى استبدادى ارتباط حاصل نموده بست‌وبندها دارند خاصه كه حقوق آنها هم از مجلس نرسيده اغلب گرسنه‌اند و ناچار ميباشند بهر وسيله باشد تحصيل معاش كنند و بالجمله در اينوقت در مجلس سه دسته موجود است يكى همين دسته كه ذكر شد دسته دوم هيئت نافذه كه وكلاى آذربايجان و گيلان و جمعى از وكلاى تازه انتخاب شده كه برضاى هيئت نافذه انتخاب شده و با آنها همراهند رئيس مجلس هم جزو آنها است عدد ايندسته به بيست نفر نميرسد عده كمى هم بيطرف هستند و در هرحال با ملاحظه راه رفته انتظار ديدن عاقبت امر را دارند و در اين صورت معلوم است از هيئت نافذه در مجلس عمومى كارى بر ضد شاه و دربار پيشرفت ندارد و تندروان ناچارند كارها را در كميسيون مخصوص انجام بدهند و اغلب در كميسيون آنها هم خبربران مخالفين موجودند و نميتوانند آزادانه صحبت بدارند در اين صورت در واقع دست و زبان آنها بسته است .\r\nدسته مخالفين در مجلس قوت گرفته است بوجود چند نفر از تجار كه در باطن كار تجارتشان خراب بوده و به خيال اصلاح كارهاى شخصى داخل مجلس شده‌اند اشخاص عمده آنها حاج محمد اسمعيل تبريزى و سيد مرتضوى و ميرزا محمود اصفهانى و حاج على حاج حبيب هستند حاج آقا محمد معين التجار بوشهرى هم بملاحظه آنكه در بنادر آلودگى زياد دارد و احتمال ميدهد تعرضى از طرف مجلس بمتصرفات او بشود در ميانه راه ميرود بلكه بآنطرف نزديكتر است تا ببيند قوت با كدام طرف خواهد بود حاج حسين آقا امين الضرب كه ظاهرا با اين دسته از تجار كار مىكند باطنا تنها مانده از يكطرف از شاه اطمينان ندارد و خود را در مخاطره ميبيند و از طرفى با آقا سيد عبد اللّه و هيئت نافذه مجلس طورى بست‌وبند دارد كه نميتواند جدا شود از اين جهت درمانده و حيران است ارباب جمشيد كه وكيل فارسيان است در واقعه نهم ذى القعده پول و تفنگ بمجلس و مجلسيان داده خود و ديگر فارسيان همه‌گونه همراهى با مليون نموده‌اند ايندفعه بواسطه قتل فريدون سخت ترسيده و چون ضعف مجلس و مجلسيان را ديده\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nشايد در باطن با درباريان طرح الفتى افكنده باشد و از اين قبيل مطالب كه موجب پراكندگى افكار مجلسيان است بسيار هست كه هيچيك در نهم ذى القعده وجود نداشته نهم آنكه در واقعه نهم ذى القعده تمام وكلاى مجلس در طهران مردم را بضديت با مخالفين ترغيب ميكردند و مردم از زبان وكلاء جز حرف مخالفت با درباريان چيزى نميشنيدند وكلاى ولايات بهر رمز و بهر وسيله بود بموكلين خود ميرساندند كه تلگرافات سخت كرده تا آخر درجه ضديت خود را با درباريان اظهار كنيد اما در اين نوبت مردم از زبان ( غير از معدودى ) حرف نااميدى ميشنوند وكلاى طرفدار شاه هرچه مىتوانند مردم را دلسرد كرده از كار مياندازند نمايندگان ولايات بهر وسيله هست بموكلين خود ميرسانند كه شاه مظلوم است و تندروان مجلس و انجمنها ستمكار و باينوسيله نميگذارند در ولايات هيجانى بشود خصوصا كه دولتيان هم در تلگرافات آنها تصرفات كرده هرچه ميخواهند اضافه ميكنند عجالتا دسته تندروان مجلس هم باهم اتفاق ندارند و چند دسته شده‌اند مثلا وكلاى آذربايجان چهار نفرشان مستشار الدوله - تقىزاده و حاج ميرزا ابراهيم و حاج ميرزا آقا باهم متفقند و باقى متفرق شده هركدام با دسته‌ئى كار ميكنند و شاه در ميان آنها هم طرفدارانى دارد كه نميگذارند تعليمات ضد شاه در آذربايجان مؤثر واقع گردد و هم آنكه در واقعه نهم ذى القعده شاه بالمره از مليون نااميد نشده بود يعنى تصور نميكرد سازش با آنها صورت‌پذير نباشد ولى بعد از واقعه بمب و اقدامات جدى تندروان در استخلاص اشخاصى كه باتهام آن كار گرفتار شده بودند قطع حاصل كرده كه نه او ميتواند ديگر با اين اشخاص راه برود و نه آنها با او راه خواهند رفت و از دو طرف نااميدى حاصل شده است با اين خصوصيات و خصوصيتهاى ديگر كه ناگفته ماند اين اجتماع و هيجان ملى را بهيجان ملى نهم ذى القعده قياس نبايد كرد و اين دفعه بر مزاج مجلس مرضهائى مستولى شده و بخارج هم سرايت كرده است كه هريك از آن مرضها مهلك است و اطباى حاذق از معالجه‌اش عاجزند آيا جاى تأسف نيست كه بعضى از باانصافان دربار كه باطنا روى دلشان بجانب مشروطه است سر به گوش من گذارده ميگويند هرچه شكايت داريد از خودتان بكنيد و تمام مفسده را از منافقين مجلس\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nبدانيد زيرا كه نقشه مخالفت با مجلس از مجلس بدربار ميآيد بلى جاى تأسف است كه جمعى از وكلاء خائن روز وكيل مجلسند و شب مشاور دربار روز براى ملت حرف ميزنند و شب براى شاه روز عمامه بر سر نهاده بمجلس ميآيند شب كلاه بخارائى بر سر گذارده بدربار ميروند و افكار ضد مجلس را بهيجان ميآورند بلى فلان تاجر يا فلان كاسب يا فلان سيد و آخوند كه پيش از اين بهيچوسيله راه ديدن صدراعظم مملكت را نداشته اكنون با درشگه و كالسگه‌هاى مخصوص بدربار رفته و با پادشاه همراز شده از او توقع همراهى مىكند و در عين تنگدستى كه دارد بيش از توقع او پول ميگيرد و بوعده جاه و مال اميدوار مىشود از او چه توقع ميتوان داشت كه فداكارى كرده حقوق ملت را زير پا نگذارد خدايا چگونه شكر نعمت ترا بجاى آورم كه با همه خصوصيت كه در زمان وليعهدى او با اين پادشاه داشتم در زمان سلطنتش چون ديدم با اساس سعادت ملت باطنا همراه نيست فريب نويدهائى كه از طرف او دادند نخورده به او نزديك نشدم و در اداى وظيفه وجدانى كوتاهى نكردم .\r\nبالجمله پس از اجتماع انجمنها در مسجد سپهسالار بهر وسيله هست انجمنهاى ولايات را خبردار ميكنند و از آنها مدد ميخواهند از تلگرافات جوابهاى مساعد ميرسد رؤساى مليون در هركجا در انجمنهاى ولاياتى جمعشده ادارات را تعطيل كرده و با طهران در جواب و سئوال ميشوند كميسيون مدافعه ملى اخبار ولايات را به گوش مليون طهران مىرساند و چون بيش از هر قوهء دولتى از قزاقخانه نگران است لايحه‌هاى مخصوص در تذكر دادن بقزاقان و ترسانيدن آنها از طرف شدن با ملت در ميان آنها منتشر ميسازد و چون اغلب صاحبمنصبان ايرانى آنها در مجلس قسم ياد كرده‌اند كه مخالفت با مشروطه نكنند در اين صورت آنها را بسوگندى كه خورده‌اند متذكر ساخته به خدا و پيغمبر و امام و قرآن قسم ميدهند كه فريب صاحبمنصبان روسى را نخورده به روى برادران وطنى خود تير نيندازند و از قشون اطراف شاه قزاقان روسى كه رخت ايرانى پوشيده‌اند و اشرارى كه براى شرارت قزاق شده و سواران امير بهادر و سربازهاى\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nسيلاخورى كه بدزدى و راهزنى معروفند بيش از همه در باغشاه مورد توجه ميباشند آنهايند كه زودتر با ما جنگ خواهند كرد خلاصه روزها با رفقا در كميسيون مدافعه كار ميكنم و شبها هريك در خانهء يكى از دوستان يا در خانهاى خود بسر برده با پريشانحالى ميگذرانيم .\r\n\r\n","description":"","footnote":"","page_name":" 277 ","page_number":285},
  {"content":"\r\n\r\n\r\nفصل بيست و نهم طرفدارى صلح و سختى احوال\r\nصبح چهارشنبه دهم جمادى الاولى 1326 تقىزاده بكميسيون مدافعه آمده اظهار مىكند بايد صلح كرد و صلاح نيست زياد سختى بشود بديهى است او در ميان وكلاء از همه بمخالفت با شاه معروفتر است شاه هم او را دشمن خود ميداند و تصور مىكند در قضيه بمب او و رفقاى نزديكش دخالت داشته‌اند در اين صورت اين اظهار از او موجب تعجب است زيرا كه اولا حرف صلح زدن اكنون معنيش صرفنظر كردن از حقوق ملت است و مردم بدگمان هركس را ببينند حرف صلح مىزند دنبال نموده از او بدگوئى ميكنند در اين صورت يك مرتبه اين شخص كه خود را سردسته تندروان ميداند و تاكنون اظهار ميكرده بايد كار را يكطرفى كرده ريشهء فساد را از بيخ‌وبن بركند صلح‌طلب شده جدا دم از اصلاح مىزند جاى حيرت است بعضى از اعضاى كميسيون كه از او تبعيت دارند سكوت اختيار كرده بعضى ضديت كرده اعتراض مينمايند تقىزاده شرح مفصلى در سبب تغيير عقيده خود بيان كرده ميگويد در مجلس موافقت ديده نميشود و اكثريت كوركورانه با آنطرف است در اين صورت نميتوان با اكثريت مخالفت كرده و هم فرنگيها رسمى و غيررسمى ميگويند انجمنها زيادروى كرده اختيار را از دست مجلس گرفته‌اند و از اينجهت هرج‌ومرج شده و بعلاوه تحقيقا ما را استعداد مدافعه كامل نيست با اين تفصيل غير از اينكه صلح كنيم و بتدريج كارها را اصلاح نمائيم چاره نداريم من عقيدهء خود را ميگويم و دلم ميخواهد معلوم باشد كى گفت بايد صلح كرد و كى گفت بايد جنگيد بعد از مذاكرات تقىزاده آقايان بواسطه اطلاع از وضع مجلس و نظر خارجه‌ها و اطلاع بر باطن كارها كه تا آنوقت آنطور نميدانسته در تفكر فرورفته تصور ميكنند با شرايط صحيح بطوريكه از حقوق ملت چيزى پايمال نشود و نقض قانونها كه شده جبران گردد اصلاح\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nشود بهتر خواهد بود اما بچه ترتيب ميتوان اطمينان حاصل كرد و اينكه شاه و درباريان براى اصلاح حاضر خواهند شد يا خير جاى ترديد است ملك المتكلمين هم در اين مجلس نطق مفصلى مىكند حاصلش اينكه ما چه صلح كنيم و چه جنگ بايد قوه و استعداد داشته باشيم و همه تصديق ميكنند نگارنده ميگويد استعداد ما براى صلح يا جنگ فقط اتحاد و انفاق ما است مخصوصا نمايندگان مجلس و اين استعداد چنان كه گفتند امروز براى ما مهيا نيست اگر بتوانيم اختلاف كلمه خود را بر طرف سازيم تنها راهى است كه ما را به مقصد مىرساند ملك المتكلمين اعتقادش اينست كه صاحبمنصبان فوج خلج با ما همراهند و آنساعت كه شروع بجنگ شود آنها بكمك ما خواهند آمد صاحبمنصبان مزبور هم اغلب بمجلس و انجمنها آمده با تندروان از مليون سروسر دارند و رفقاى زودباور ما آنها را صديق و محرم خود دانسته هرچه در سر و در دل دارند با آنها در خلوت بميان ميگذارند نگارنده تصور نميكند آنها راهى بباغ شاه نداشته باشند و گاهى نگران حركات آنها است يكروز ميبيند يكى از آنها با صاحبمنصب سربازهاى گارد مجلس در گوشه‌ئى نجوى مىكند چشمش كه از دور به من ميافتد خود را كنار كشيده سعى مىكند معلوم نشود نجوى بوده است از اين رفتار ميفهمم فوج خلجى بكمك ما نخواهد آمد تصورات ديگر هم كه ميكنم از رسيدن استعداد از اطراف همينطورها است خلاصه روزى يكى دو مرتبه وزراء يعنى صنيع الدوله و مشير الدوله و مؤتمن الملك اغلب و مشير السلطنه و علاء السلطنه و مستوفى الممالك كمتر بمجلس آمده در كميسيون صلح صحبتى ميدارند و ميروند و عمده نظر كميسيون اصلاح مجلس اينستكه سه نفر تبعيد شده يعنى علاء الدوله و سردار منصور و جلال الدوله را برگردانند براى جبران نقض قانون اما چيزى كه در خاطر شاه نيست رعايت قانون اساسى است تلگرافات ولايات ميرسد مينويسند ما محمد عليميرزا را بسلطنت نميشناسيم از فارس و گيلان و آذربايجان و قزوين و اصفهان وعدهء فرستادن استعداد جنگى ميدهند خبر اين تلگرافات بشاه ميرسد و معلوم نيست چه تأثير مىكند بر اجتماع انجمنهاى ملى در مدرسه سپهسالار افزوده مىشود و چون از انجمنهاى دولتى كه جزو آنها هستند اطمينان ندارند كه مفسده برپا بكنند\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nو هم از اعضاى فاسد كه در انجمنهاى ملى داخل شده‌اند و از بعض ناطقين منافق اطمينان نيست كه نطق مضرى نكنند كميسيونى در كتابخانه مسجد سپهسالار از نمايندگان انجمنها منعقد شده قرار داده‌اند هركس بخواهد لايحه در ملاء بخواند يا نطق عمومى بكند بايد باذن آن كميسيون بوده باشد بلكه باينوسيله از آنمفاسد جلوگيرى بشود و هم از طرف مجلس هر مذاكره با انجمنها باشد بتوسط آن كميسيون مىشود مدير آن كميسيون موقتى ميرزا محمد صادق طباطبائى است چهارشنبه دهم در كميسيون اصلاح مجلس قرار داده مىشود كه حاج امام جمعه خوئى نماينده خوى كه خود با شاه راهى دارد و از تندروان مجلس دلخوش نيست و مخصوصا با تقىزاده و رفقايش طرفيت دارد نزد شاه رفته او را آرام كند حاج امام جمعه ميرود شاه را ملاقات كرده برميگردد و ميگويد كار را تمام كردم و امر باصلاح ميگذرد و شاه از چند نفر اشخاص نافذ در ملت نگران است ميگويد اينها ميان دولت و ملت را فساد ميكنند بايد آنها از اين مملكت بروند تا كار اصلاح شود منهم قبول كردم كه آنها بروند و قرار شد جلال الدوله و علاء الدوله و سردار منصور هم كه تبعيد شده‌اند در تبعيد بمانند اشخاصى هم كه از دربار بنا بود بروند نروند به اين ترتيب كار اصلاح مىشود ميپرسند آن هشت نفر كيانند ملك المتكلمين - سيد جمال الدين - سيد محمد رضاى مساوات - ميرزا جهانگير خان صور - ميرزا داود خان - شاهزاده يحيى ميرزا و بندهء نگارنده را ميشمارد بديهى است يك چند نفر را از مليون در مقابل آن چند نفر كه ملت از دربار اخراج آنها را خواسته بود در نظر گرفته تبعيد آنها را ميخواهند و اين مقدمه تقاضاى تبعيد چند نفر از وكلاى مجلس مخالف شاه است كه اكنون نميخواهند صحبت آنها را بدارند اين جواب را كه امام جمعه ميآورد موجب تخطئه او مىشود كه رفتيد نقض قانونى كه شده است رفع نمائيد حالا يك عده ديگر را كه براى ملت كار ميكنند قول داده‌ايد بدون جهت تبعيد نمايند مفسدين دربار هم كه اينهمه فساد كرده‌اند بجاى خود باشند در صورتى كه شاه قول صريح داده آنها را دور كند خلاصه كميسيون اصلاح مجلس اين مطلب را نميپذيرد مردم هم قبول نميكنند ولى اشخاص ساده‌لوحى كه تصور ميكنند\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nراستى برفتن اين چند نفر شاه آرام گرفته دست برميدارد و كار اصلاح مىشود ميگويند چه ضرر دارد اين چند نفر بروند و كار اصلاح شود خلاصه اين خبر بكميسيون مدافعه ميرسد و گفته مىشود در كميسيون اصلاح قرارداد حاج امام جمعه را رد كردند نگارنده ميگويد آقايان اتفاقا شش نفر از آن چند نفر كه اسم برده شده الان در اين اطاق حاضرند شما را به خدا برخيزيد از اين مملكت برويم و وجود خود را اسباب دردسر دولت و ملت قرار ندهيم حاضرين بنگارنده حمله كرده ميگويند اين چه حرفى است كى ميگذارد شما برويد ميگويم عرض مرا توجه نكرديد مقصود من اينستكه اگر اين بهانه‌ئى نيست ما چند روزى دور ميشويم ببينيم كارها اصلاح مىشود يا نه اگر اصلاح شد چه بهتر ما هم قصدى جز اصلاح كارها نداريم و اگر اصلاح نشد لااقل بر مردم معلوم مىشود كه اين اظهار شاه واقعيت ندارد و غرض اصلى او برهمزدن اساس حكومت ملى است حالا اگر فعليتش را رأى نميدهيد لااقل برويم در كميسيون اصلاح اظهار نمائيم كه ما خود براى دور شدن حاضر هستيم از اين بابت نگران نباشيد كه بر خلاف قانون چگونه مىشود آنها را تبعيد كرد چون شاه تصور كرده است به نبودن ما مفاسد رفع مىشود ما خود به رضايت خاطر مسافرت ميكنيم ملك المتكلمين ميگويد ما اگر برويم دست و دل مليون از كار سرد مىشود و اين صلاح نيست ميگويم اگر ملت‌خواهى اين مملكت منحصر است بما چند نفر بهتر اينست كه دست و دلها سرد شود بلكه از كار بيفتد و اگر اشخاص ديگر هم هستند كه بعد از رفتن ما كار ميكنند و ما نبايد مشتبه باشيم كه همين مردم امروز نميخواهند شما نطق كنيد يا من و امثال من براى آنها غمخوارى كنيم پس بهتر اين است كه اگر اصلاح ميان شاه و ملت دايرمدار دور شدن ما چند نفر است بزرگتر خدمت ما بملت اين است كه بار خود را از دوش ملت برداشته نگذاريم رشته پاره شود و خونريزى شروع گردد ملك ميگويد حرف حسابى است فقط از راه بما اطمينان بدهند ما ميرويم اطمينان راه هم به اين است كه يكعده مستحفظ بما بدهند مستحفظينى كه ما خود معين نمائيم از كدام دسته بوده باشند و عجالتا رفتن بكميسيون و اظهار اين مطلب لازم است من حاضرم\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nبروم و برميخيزد نگارنده و آقا سيد محمد رضاى مساوات و آقا سيد جمال الدين و ميرزا جهانگير خان و ميرزا داود خان هم موافقت كرده بمجلس ميرويم و بكميسيون پيغام ميدهيم ما حرف لازم داريم جواب ميدهند دو نفر بيايند بگويند ملك المتكلمين و سيد جمال الدين را معين مينمايند و تعيين آنها باينملاحظه است حاج امام جمعه اسامى چند نفر را محرمانه گفته و نميخواهند اينحرف علنى بشود ولى ملك المتكلمين و سيد جمال الدين از پيش مذاكره رفتنشان بوده است بهر صورت آن دو نفر داخل شده مطلب را ميگويند اجزاى كميسيون از اين حسن اقدام تشكر ميكنند و يكى از آنها كه مقدس خشك است ميگويد حالا فهميدم راستى شما خيرخواه دولت و ملت هستيد و براى خدا كار ميكنيد آقايان مسرور از كميسيون بيرون آمده كميسيون اين اظهار حضور ما را براى خارج شدن از مملكت بشاه پيغام ميدهد بمحض اينكه خبر بشاه ميرسد كه ما خود براى مسافرت بدون شرط و قيد حاضر هستيم فورا اوراق را برگردانيده فرداى آن روز وزراء ميآيند و دستخطى خطاب بمشير السلطنه ميآورند كه ما از مسئله رفتن هشت نفر صرفنظر كرديم معلوم مىشود اظهار ما مخالف سياست آنها بوده است و تصور نميكرده‌اند ما خود براى رفتن حاضر بوده باشيم از صدور اين دستخط وزراء تصور ميكنند كار اصلاح خواهد شد غافل از اينكه رشته بدست ديگران است آنها نقشهء جنگ ميكشند و انتظار فرصت را دارند وزراء را هم در مجلس سرى خود راه نميدهند دسته مخالفين هم كه در ميان مشروطه‌خواهان هستند و اغلب شناخته نميشوند و در نهايت جدوجهد بحوزه استبدادى مدد ميرسانند اما از طرف مليون آقا سيد عبد اللّه در كمال استقامت بمجلس آمدورفت مىكند و آقا سيد محمد را هم براى تنها نبودن خود نگاهداشته هرچه ميخواهند او را جدا كنند با كمال كدورت باطنى كه دارند نميگذارد چند نفر ديگر از ملاهاى دوم و سوم را هم گاهى ميفرستد ميآورند و آنها را سرگرم نگاهميدارد سيد محمد امام جمعه طهران هم كه از كاركنان شاه است تمام اوقات حاضر شده ميخواهد در كميسيونهاى مخفى هم راه داشته باشد ولى آقا سيد عبد اللّه او را راه نداده به او اعتنائى نميكند او هم از اين بابت بىنهايت دلتنگ است اما چاره ندارد\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nو در ظاهر تحمل مىكند حاج سيد جواد ظهير الاسلام ميآيد و ميرود او را هم در كميسيونها راه نميدهند ولى بقدرى كه از امام جمعه احتراز دارند از او ندارند ميانه او هم با امام جمعه برادرش چندان خوب نيست امام جمعه هر وقت خودش در مجلس نيست يكنفر آدم دارد مراقب آمدورفت تمام اشخاص است و در تمام كارها سر برده به امام جمعه خبر مىرساند روز پنجشنبه يازدهم در كميسيون هستيم وقت ظهر ميرزا محمد صادق طباطبائى بى خبر وارد شده اعضاى كميسيون را ميشناسد و از نبودن خود در جزو اين جمع دلتنگ شده روانه ميگردد و همچنين سيد يعقوب شيرازى كه تازه يكى از ناطقين مشروطه خواه بشمار آمده ميخواهد وارد كميسيون شود راهش نميدهند چون شخص طماع بدزبانى است بعد از ساعتى خبر ميرسد در مسجد سپهسالار قال‌وقيلى به راه انداخته نسبت به اعضاى كميسيون بدگوئى كرده ميگويد اين جمع را پول داده آنجا نشانده‌اند كه در خط اصلاح با شاه كار كنند و اينها خيانتكارند و سابق اشاره كرديم كه بدترين حرفها به گوش ملتيان در اين ايام بواسطهء صلحى كه در واقعه نهم ذى القعده اتفاق افتاده و نقض شده كلمه صلح است و هر كس را بفهمند حرف صلح مىزند او را تخطئه ميكنند و مستبد و هواخواه شاهش ميخوانند معلوم است اين عقيده دو طايفه است يكى مستبدين مشروطه‌نما و كاركنان حوزهء استبدادى كه نميخواهند حرف صلح زده شود بلكه ميخواهند ملت سختى را به آخر برساند كه اساس برهم بخورد دوم مشروطه‌خواهان جاهل كه از حقايق امور اطلاع ندارند يكروى كار را ميبينند و تصور ميكنند نبايد حرف صلح زد و بايد ريشهء فساد را كند و در اينموضوع راجع بكميسيون خصوصيتى پادرميانى كرده است و آن اينستكه معاندين شخص ملك المتكلمين و سيد جمال الدين و آقا سيد محمد رضاى مساوات و نگارنده كه اغلب از اتحاديه طلاب علوم دينى هستند از اين كميسيون بدگوئى كرده ميگويند چرا بايد اين اشخاص در مجلس عضو كميسيون و نمايندهء مليون بوده باشند و بالاخره از روى حسادت و اغراض خصوصى اين كميسيون ملى غيررسمى كه مجانا جانفشانى ميكنند مورد حمله اشخاص مغرض شده و مجلس را از اين بابت هم به زحمت انداخته‌اند و مغرضين شايد براى برهم زدن اين اجتماع كوچك بىشائبه\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nمضايقه نداشته باشند علنا به طرف اشرار رفته شاه را در طرفيت با مجلس و مشروطه مساعدت نمايند و اين يك نمونه مختصر است از درجهء انحطاط اخلاقى كاركنان اين ملت و بالاخره بتحريك مفسدين از طرف نمايندگان انجمنها لايحه‌ئى بمجلس فرستاده مىشود كه ما وكالتى به آن كميسيون نداده‌ايم آنها از طرف ملت نيستند مجلس اگر مطلبى با انجمنهاى ملى دارد بتوسط كميسيون خودشان كه در مسجد دارند اظهار كند نه بتوسط كميسيونى كه در مجلس منعقد است اين اظهارات مغرضانه كه از اشخاص مغرض بظهور ميرسد خاطر اعضاى كميسيون را كه همه اشخاص بيغرض هستند و تنها چند نفر در ميان آنها طرف حسادت شده‌اند مكدر ميسازد عاقبت اين چهار نفر كه ملك و سيد جمال الدين و مساوات و نگارنده باشيم براى اطفاى حرارت كبد مغرضين گاهى در كميسيون ميمانيم و گاهى در انجمنها حاضر ميشويم كه تصور كنند ما از كميسيون خارج شده‌ايم و آرام بگيرند از اينجهت بعد از ظهر پنجشنبه از توقف دائمى در كميسيون رهائى يافته گاهى بيرون ميآئيم در اينوقت بعمارت مجلس كه مشرف است بر باغ بهارستان آمده ميبينيم ورقه‌ئى بدست مردم است ميخوانند چند سطر نوشته است كه عنقريب محمد عليميرزاى قاجار بشمشير مسعود قاجار بسزاى اعمال خود خواهد رسيد و مردم احمق تعريف مينمايند چند نفر از جوانان چشمشان به من افتاده و جمع ميشوند و از اينموضوع ورقه ميپرسند جواب مىدهم بدانيد اين ورقه از طرف حوزهء استبدادى نشر شده براى اينكه بخارجيها بگويند اين اوضاع براى تغيير سلطنت است و با اسبابچينى مسعود ميرزا ظل السلطان مىباشد كه ميخواهد پادشاه شود و شاهدش اينورقه است ميخواهند اين حرف مشروع ملت را كه رفع نقض قانون اساسى است بيك مطلب نامشروع مبدل كرده ما را بدستيارى ظل السلطان براى مدعيگرى با تخت‌وتاج متهم سازند جوانان كه اين حرف را ميشنوند فورا ميان خلق افتاده ورقها را از دست مردم گرفته پاره ميكنند و حقيقت امر را بمردم حالى كرده نميگذارند دشمنان از اين تدبير خود نتيجه بگيرند .\r\n\r\n","description":"","footnote":"","page_name":" 284 ","page_number":292},
  {"content":"\r\n\r\n\r\nفصل سىام تدبير وكلاء و تهديد بامدت\r\nاز جمله كارهاى مهم كه روز پنجشنبه يازدهم جمادى الاولى اتفاق ميافتد اينستكه اول ظهر آقا سيد عبد اللّه و آقا سيد محمد و امام جمعه خوئى و ممتاز الدوله رئيس مجلس و مستشار الدوله و تقىزاده و تمام اجزاى كميسيون اصلاح دفعتا بكميسيون مدافعه وارد ميشوند آنها دوازده نفرند ما هم در آن روز پانزده نفر هستيم بمحض اينكه مينشينند بدون تعارف و گفتگو حاج امام جمعه ميگويد بىسئوال و جواب الان بايد شما برويد بفاصله ده دقيقه اين مردم را از مسجد متفرق كرده برگرديد آنوقت سببشرا از ما بپرسيد تا بگوئيم همه را حيرت فروميگيرد چه حكايت است و چه رويداده كه اينطور ميگويند من نزديك مستشار الدوله نشسته‌ام از او آهسته ميپرسم چه خبر است ميگويد در كميسيون اصلاح شخص باخبرى گفته الان دستخطى از طرف شاه بمجلس خواهد رسيد كه اينمردم را بفاصلهء دو ساعت بايد متفرق نمائيد و الا خودم بقوهء قهريه متفرق خواهم كرد اينستكه كميسيون اصلاح رأى داده است شما برويد مردم را متفرق كنيد ملك المتكلمين و سيد جمال الدين ميگويند آخر ما بفهميم چه خبر است و مطلب چيست مردم كه گوسفند نيستند يكنفر برود آنها را از مسجد بيرون كند صد انجمن متجاوز در مسجد تابلو كوبيده‌اند و منزل دارند و بايد بدانند چرا بروند خاصه با اين بدگمانى كه دارند مخصوصا از ديروز تا به حال كه معرضين القاء كرده‌اند ما براى اصلاح اينجا جمع ميشويم با ما هم طرفيتى حاصل كرده‌اند اگر بخواهيم برويم بدون دليل به آنها بگوئيم متفرق شويد حق خواهند داشت بدگمانتر بشوند پس بهتر اينست دليل مطلب را هم بمردم بگوئيم تا نه خود را متهم كرده باشيم و نه سخن بىاثر مانده باشد حاج امام جمعه ميگويد دليلش را حالا نميتوانيم بگوئيم من چون از مطلب مسبوق هستم\r\n\r\n","description":"","footnote":"","page_name":" 285 ","page_number":293},
  {"content":"\r\n\r\nميگويم اگر در حقيقت براى اصلاح كار شما وكلاى مجلس وقت لازم داريد دو روز و سه روز و اين ازدحام با مسلح بودن سربازان ملى و مجاهدين حواس شما و حواس درباريان را مغشوش دارد وجه جمع اينست كه بمردم گفته شود از هر انجمن پنج نفر بمانند باقى بروند تا روز شنبه كه شما كار خود را بكنيد همه پسند كرده تمجيد ميكنند و ميگويند همين كار را بكنيد باوجوداين رفقا اصرار دارند كه بدانند چه واقع شده و دنبال ميكنند آقايان هم چون قرار داده‌اند پرده از روى مطلب برداشته نشود از گفتن سبب اين تقاضا ابا ميكنند آقا سيد عبد اللّه در اين مقام با حاج امام جمعه سختى مىكند و ميگويد بچه دليل بايد اينطور تحكم كرد و البته اينها همه تشر است واقعيت ندارد مردم را هم نبايد دلسرد و آزرده‌خاطر كرد من حالا دليلش را ميگويم نگارنده ميگويد شما كه وكلاء هستيد خيانت نميكنيد اينها هم حجج اسلامند بطريق اولى باهم كه در اين كميسيون موقتى هستيم قسم خورده‌ايم و خيانت نميكنيم در اين صورت چرا نميگوئيد و همه را نگران نموده‌ايد همين كه آقا سيد عبد اللّه ميخواهد حرف بزند شيخ حسين سقط فروش كه از وكلاى مقدس مجلس است و در كميسيون اصلاح عضويت دارد برخاسته ميگويد حالا كه بناى گفتن است ديگر من تكليفم نيست در اين مجلس بنشينم و ميرود آقا سيد عبد اللّه هم دليل مطلب را ميگويد و برميخيزد برود حاج امام جمعه با كمال تشدد جلو او را گرفته ميگويد تا نگفته بودى ميرفتى ضرر نداشت حالا كه گفتى بايد بمانى و نميگذارم برويد شما ما را در اينمقام آورديد حالا حق نداريد برويد و بهر صورت او را برميگردانند و بالاخره قرار مىشود در متفرق ساختن مردم تعجيل نشود تا مأخذ آن حرف كه گفته شده است معلوم شود اگر صحيح بود و لازم شد كه مردم را متفرق كنند بعد از ظهر باينكار اقدام شود آقايان ميروند و كميسيون به كار خود ميپردازد و دستخطى هم آن روز از شاه نميرسد و معلوم مىشود تمام اين قضيه تبانى بوده است ميان درباريان و بعضى از وكلاى تجار كه در كميسيون اصلاح هستند كه بيايند در كميسيون اين صحبت را بدون بيان دليل بدارند بلكه به همين تهديد ما براى متفرق ساختن مردم حاضر شويم و اگر نشد آنوقت بشاه مراجعه كرده دستخط تهديدآميزى صادر كرده بفرستند وقت\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nغروب آفتاب است وزراء ميآيند جواب و سئوال بسيار مىشود و همه بىثمر ميماند يك دفعه عنوان ميكنند كه بايد سيد محمد يزدى و شيخ محمود ورامينى از حبس درآيند قتله فريدون رها شوند و بلكه تمام مقصرين واقعهء نهم ذى القعده و بعد را آزاد كنند جواب گفته مىشود شاه گفته بود اعمال نامشروع كه از آن مقصرين صادر شده بىرضاى من بوده است حالا كه به اين جد استخلاص آنها را ميخواهد ثابت مىشود در همهء آن اعمال دست خودش داخل بوده است و اين براى او بد است ميگويند ميدانيم ولى چكنيم كه صريح و بيملاحظه ميگويد آنها بايد آزاد شوند استخلاص مقصرين هم با بودن مجلس و انجمنهاى ملى مشكل به نظر ميآيد گاهى ميگويند شاه برفتن هشت نفر از مليون اصرار دارد و گاهى حرفهاى ديگر ميزنند و به اعتقاد من تمام طفره است و نميدانند چه بگويند وزراء كه بدربار ميروند طرف گفتگوى آنها امير بهادر و چند نفر مستبد دربارى هستند و هرچه ميگويند از قول آنها ميگويند و اگر وقتى هم با شاه روبرو بشوند شاه به آنها ميگويد برويد بنشينيد حرف بزنيد هرطور صلاح باشد بكنيد يعنى هرطور درباريان صلاح بدانند آنطور بكنيد اينست كه چون مينشينند و حرف ميزنند درباريان وزراء را بازى داده هر قراردادى كه صلاح ملت در آن باشد قبول نميكنند ببهانهء اينكه شاه نميپذيرد و بالجمله وزراء اختيارى ندارند و محض حفظ صورت بمجلس آمدورفت كرده امرار وقت مينمايند خلاصه شب پنجشنبه ميگذرد و صبح جمعه جمعيت در مدرسه سپهسالار زياد مىشود انجمنهاى ملى هيجان فوق العاده دارند صبح جمعه نگارنده بانجمن اصناف كه در مدرسهء سپهسالار است ميرود قدرى با نمايندگان اصناف صحبت ميدارم در اينحال دو نفر جوان كه يكى از آنها ابو الحسن خان نام دارد سالها در مدرسهء ادب تحصيل كرده او را خوب ميشناسم وارد شده ميگويند ما از طرف هيئت محترمى مأموريم در اين انجمن اظهار نمائيم مبادا سستى كنيد و حاضر شويد ايندفعه هم شما را فريب بدهند و باز بكلماتى بگذرانند ايندو جوان كه سابقهء وطنخواهى ندارند به تمام انجمنها رفته با حرارت بسيار همين عنوانات را كرده‌اند و اينك بانجمن اصناف آمده‌اند نگارنده در جواب آنها ميگويد خدا كند فعل و قول ما يكى بوده باشد از اين انجمن اطمينان داشته باشيد باقى را\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nببينيد صحبتهاى ايندو جوان و مذاكرات ديگر كه شده انجمن اصناف را بر آن ميدارد تلگراف مهيجى بانجمنهاى صنفى ولايات كرده از آنها استمداد تعطيل عمومى ميطلبند اگر چه من باور ندارم تلگرافخانه اين تلگرافات را مخابره كند و اگر از اينجا هم براى اسكات مردم مخابره شود در محل سپرده مىشود نرسانند زيرا كه تلگرافخانه كاملا در تحت نظر درباريان است و شايد اين گونه تلگرافات را گرفته بخارجه‌ها نشان بدهند كه ببينيد انقلاب در ولايات مستند بتعليمات انجمنهاى مركز مىباشد كه صورت هرج‌ومرج به خود گرفته است خلاصه پيش از ظهر اين روز دستخطى كه ديروز ميان درباريان مستبد و دربار پرستان مشروطه‌نماى مجلس تبانى شده است ميرسد به اين مفاد كه اگر تا دو ساعت ديگر مردم را متفرق نكرديد من بقوهء قهريه متفرق خواهم كرد مجلس منعقد مىشود دستخط را ميخوانند بديهى است اين مجلس رأى خواهد داد كه دستخط شاه بايد اطاعت شود خصوصا كه شنيده مىشود در باغ شاه توپها را باسبها بسته‌اند سواره قزاق و پياده سرباز همه حاضر و آماده هستند براى اينكه اگر دو ساعت گذشت و مجلس مردم را متفرق نساخت بمجلس حمله كنند مجلس رأى ميدهد كه فورا بايد اجتماعات را برهم زد و انجمنها را متفرق ساخت كميسيون مدافعه تصور مىكند بهتر اين باشد كه مردم بروند مسجد جامع را چادر زده آنجا توقف نمايند كه هم از اينجا جمعيت متفرق شده باشد و هم رشته كار منفصل نگردد .\r\nنگارنده ميرود بانجمن اصناف كه در مسجد سپهسالار است و به آنها مسئله رفتن به مسجد جامع را اظهار مىكند اما آنها قبول نميكنند و ميگويند مسجد سپهسالار سنگرگاه محكم دارد و انجمنهاى ملى معتبر با استعداد زياد اينجا جمعند بعلاوه اتصال بمجلس اسباب اطمينانست ما از جاى خود حركت نميكنيم زيرا اگر برويم آنجا زود محاصره و مغلوب ميشويم نگارنده بكميسيون برگشته رأى انجمن اصناف را اطلاع ميدهد در اينحال صاحبمنصب قزاقخانه غلامرضا خان‌نام با بيست و پنجنفر قزاق حامل دستخط شاه در يكى از اطاقهاى مجلس نشسته و جمعى از وكلاء او را نصيحت ميكنند كه او قزاقها را نهى كند از اينكه با ملت طرف شوند و از ورقه‌ئى كه خطاب بقزاقها طبع شده چند نسخه\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nبه او و همراهانش ميدهند مجلس هم جواب مساعدى بشاه نوشته ميفرستد آقا سيد عبد اللّه و شيخ عبد النبى مازندرانى و يكى دو نفر از روحانيان و چند تن از ناطقين ملت در گوشهء خلوت نشسته صحبت ميدارند نگارنده ميرود كه رأى كميسيونرا در باب رفتن مردم به مسجد جامع به سيد بگويم ميبينم اظهار دلتنگى بسيار كرده ميگويد اگر مردم امروز متفرق شوند كار خراب است و ديگر نميتوانيم مردم را جمع‌آورى نمائيم شيخ عبد النبى كه با درباريان است و آقا سيد عبد اللّه او را بمصلحت بمجلس ميآورد تصديق نميكند و اصرار دارد مردم متفرق گردند در اينحال آقا ميرزا محسن كه نمايندهء روحانيان است در مجلس وارد شده ميگويد كار گذشت و مجلس رأى داد كه فورا مردم را بايد متفرق كرد و ديگر صحبت داشتن فائده‌ئى ندارد شيخ عبد النبى مسرور و آقا سيد عبد اللّه و ديگران متألم ميشوند همه متفكرند كى جرئت مىكند برود در مسجد ميان چند هزار نفر خلق موافق و مخالف و منافق اين حرف را بزند ملك المتكلمين و سيد جمال الدين ميگويند ما از آبروى خود انديشه داريم و محال است باينكار اقدام نمائيم راستى هم كار مشكلى است خاصه براى ما كه دشمن شخصى و معارض بسيار از مخالفين و از موافقين داريم كه بمحض اظهار اينحرف همانها ما را تخطئه ميكنند در اينحال ممتاز الدوله رئيس مجلس و تقىزاده و مستشار الدوله ميآيند و ميگويند مردم از مسجد رو بمجلس ميآيند كه اعتراض كنند چون شنيده‌اند ميخواهيم به آنها بگوئيم متفرق شوند خوبست شما مردم را قانع نمائيد كه برگردند آقا سيد عبد اللّه جواب سخت ميدهد و ميگويد من حاضر نيستم به اين كار اقدام نمايم ملك المتكلمين و سيد جمال الدين هم از رفتن انكار ميكنند نگارنده ميگويد بهتر اينست رئيس مجلس و آقايان خود بروند مطلب را بمردم حالى كنند بلكه متفرق شوند و الا به آن عنوانها كه شده و ما را طرفدار صلح شناخته‌اند صحبت داشتن ما اثرى نخواهد داشت آقايان ميروند با مردم صحبت ميدارند و به آنها حالى ميكنند كه بعد از رأى دادن مجلس اگر متفرق نشويد شما را مخالف مجلس ميدانند و ميگويند ملت از مجلس حرف‌شنوى ندارد و هرج‌ومرج است بعضى از مشروطه‌خواهان بى خبر با مستبدين باخبر بصدا درآمده معارضه ميكنند تقىزاده ميگويد هركس\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nمعارضه كند دشمن مجلس و بدخواه ما است او را تحريك كرده‌اند كه نگذارد مردم متفرق شوند تا غرض طرف مقابل صورت بگيرد و صدا مىكند اسم اشخاصى كه مردم را از رفتن نهى ميكنند ثبت نمايند به اين تدبير مردم را متفرق ميكنند و باقى نميماند مگر در هر انجمن چند نفر از رؤسا و كمى از تماشاچيان آن هم غالب از بدخواهان و دستياران مخالفين .\r\nتفنگچيهاى ملى كه بالاى بامها در سنگرها انتظار آمدن قشون دولت را دارند و براى جانفشانى حاضر شده‌اند با كمال يأس در تكليف خود حيرانند خبر بما ميرسد كه مردم متفرق شدند آقا سيد عبد اللّه بينهايت دلتنگ ميگردد نگارنده ميگويد در اين صورت بهتر اين است ما هم برويم و تأكيد كنيم حالا كه رفتند همه بروند آقا سيد عبد اللّه و ديگران برخاسته از پله‌هاى عمارت كه پائين ميرويم صداى هياهو پاى عمارت بلند مىشود ديده مىشود به قدر صد نفر از اشخاص متفرقه از مسجد پاى عمارت آمده دادوفرياد ميكنند كه وكلاى خائن چرا رأى دادند كه ما برويم دقت ميكنيم در ميان آنها كمتر وطن‌پرست ميشناسيم تنها نائب الصدر شيرازى كه مردى درويش و از وطنخواهان است با سروپاى برهنه چوبى بر دست دارد فرياد مىزند و بوكلاء بدگوئى مىكند ميرسيم بميان اين جمع و آنها باتفاق ما به مسجد ميآيند مشاهده مىشود به قدر هزار نفر از بقيه جمعيت در مسجد و تقريبا يكصد نفر تفنگچى بالاى بامهاى مشرف بر خيابان در سنگرهاى خود و بعضى از تماشاچيان در طبقه فوقانى مسجد جمعند آقا سيد جمال الدين منبر ميرود و ميخواهد صحبت بدارد مردم به او بدزبانى ميكنند ناچار فرود ميآيد و آقا سيد عبد اللّه منبر رفته بمردم ميگويد من نه ميگويم برويد و نه ميگويم نرويد شما خود عقل داريد ملاحظه كنيد اگر صلاح خود را در ماندن ميدانيد بمانيد و اگر صلاح خود را در رفتن ميدانيد برويد اين حرف را مىزند و فرود آمده رو بمجلس ميرود مردم اطراف او را گرفته ميروند تفنگچيها از بالاى بام فرياد ميزنند مردم بكوشيد تا جامهء زنان نپوشيد در اينحال ديده مىشود آقا سيد عبد اللّه ميرسد به آخر مسجد كه از آنجا بايد برود براهى كه داخل بهارستان مىشود يك دفعه تفنگچيان بعضى از انجمنها كه اطمينانى به آنها نيست اطراف او و كسانى كه با او هستند\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nگرفته سر تفنگها را رو به آنها كرده ميگويند اگر برويد شما را خواهيم كشت خوب دقت ميكنم ميبينم بيشتر آن اشخاص از كاركنان حوزه استبدادى هستند و از اشخاصى كه مخصوصا با آقا سيد عبد اللّه ضديت دارند و بعد كشف مىشود كه آنها پيش خود مذاكره كرده‌اند يكى از آنها تيرى خالى كند آنگاه در ميان جمع همان اشخاص آقا سيد عبد اللّه و كسانى را كه طرف ملاحظه دولتند بكشند و معلوم نشود به تير كى كشته شده‌اند بعضى از اطرافيان سيد بخطرناكى موقع پىبرده بچابكى سيد را در حجره‌ئى از حجرات مسجد كرده در را به روى او ميبندند تا خلوت مىشود و او را به منزل خود ميرسانند تا عصر اين روز كم‌كم نمايندگان انجمنها تابلوهاى خود را برداشته روانه ميشوند مسجد به كلى خالى ميگردد ولى مردم بينهايت دلتنگ و افسرده شده سرشكستگى فوق العاده براى مشروطه‌خواهان حاصل مىشود كه بيك دستخط شاه و آمدن بيست و پنجنفر قزاق مردم ترسيده فرار كردند و اغلب مقصود مجلس را از اين رأى كه داده نميدانند .\r\n\r\n","description":"","footnote":"","page_name":" 291 ","page_number":299},
  {"content":"\r\n\r\n\r\nفصل سى و يكم تفرقه ملييون و عريضه مجلس بشاه و جواب آن\r\nاگرچه كميسيون مدافعه كه نگارنده در آن عضو بوده منحل شده و ديگر كار خصوصى در مجلس ندارم ولى طرف عصر بمجلس ميروم ببينم چه خبر است ميبينم ميان وكلاء همهمه و گفتگو است جوقه‌جوقه و درهم نشسته صحبت ميدارند آقا سيد عبد اللّه و آقا سيد محمد و امام جمعه طهران و ظهير الاسلام در اطاقى نشسته‌اند در اينحال وزراء آمده ميروند بكميسيون اصلاح آقا سيد عبد اللّه و آقا سيد محمد را هم ميطلبند امام جمعه و ظهير الاسلام با كمال كدورت برخاسته روانه ميشوند وكلاء بعضى از كار صبح تمجيد ميكنند و بعضى مذمت نگارنده ميگويد بعد از آنكه مجلس رأى داد مردم بروند صحيح يا خطا بايد رفته باشند و ديگر جاى چون‌وچرا نيست منكه يكى از افراد مشروطه‌خواهان هستم و از روحيات مجلس و هرچه در آن هست خبر دارم و اكثريت آن را صالح نميدانم باوجود اين اگر رأى بدهد مرا از خانهء خود دور كنند ميپذيرم و ميروم مير سيد ولى اللّه خان كه يكى از وكلاى با سواد و باملاحظه است ميگويد اين اعتقادهاست كه مجلس را محكم مىكند و نگاهدارى مينمايد بالجمله كميسيون اصلاح برهم مىخورد وزراء بيرون آمده اظهار ميكنند واقعه امروز اندكى از شدت آنطرف كاسته و قرار شده است هشت نفر از مليون هم بروند بلكه براى آمدن آنها هم كه رفته‌اند ترتيبى بشود و همه مسرورند كه كار رو باصلاح است روز شنبه دوازدهم مرا بدار الفنون دعوت كرده‌اند كه ميرزا حسينخان مشير الدوله وزير علوم شده ميخواهد بيايد اعضاء و اجزاى دار الفنون و كاركنان معارف به او معرفى شوند اگرچه ميدانم با اوضاع حاضر از مشير الدوله براى معارف كارى ساخته نيست\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nو او در اين تنگنا قدمى براى معارف نميتواند بردارد باوجود اين ميروم مشير الدوله ميآيد معرفى اجزاى دار الفنون و مدرسه نظام و رؤساى معارف صورت ميگيرد معلمين از نرسيدن حقوق خود شكايت ميكنند شاگردان دار الفنون جمعشده از بىدرسى شكوه مينمايند و بالاخره معلوم مىشود معلمين دار الفنون و اجزاء نه هزار تومان طلب دارند نگارنده آهسته بمشير الدوله ميگويد اگر بخواهيد وزير علوم باشيد اين مبلغ را اگر چه به قرض باشد بپردازيد تا اجزاى معارف دلگرم شده به كار خود بپردازند قول ميدهد كه اين كار را بكند منهم اجزاى معارف را از مساعدت مشير الدوله اميدوار ميكنم ولى انقلابات سياسى براى رسيدگى بمعارف فرصتى باقى نميگذارد طرف عصر بمجلس ميروم معلوم مىشود مجلسيان در كارند لايحه بشاه مينويسند كه چرا نقض قانون اساسى شده و بايد جبران شود اين لايحه را مسوده كرده حاضر گذارده‌اند براى يكشنبه كه در مجلس علنى خوانده شود و بفرستند از يكطرف كسبه و تجار و اصناف و عموم مشروطه‌خواهان از پيش‌آمد كار روز جمعه و متفرق شدن انجمنها از مسجد دلتنگ هستند و هم از نقض قانون اساسى در تبعيد امراء كه شده و جبران نگشته بينهايت افسرده‌خاطرند لهذا مقرر شده از روز شنبه انجمن اصناف و انجمن تجار و انجمن صرافخانه مجمعى داشته باشند طرف صبح در مركز انجمن تجار و طرف عصر در مركز انجمن اصناف بنشينند و بتوسط مجلس حقوق خود را از دولت مطالبه كنند و از مجلس بخواهند دولت را مجبور كند نقض قانونى كه شده جبران نمايد و اطمينان بدهد كه ديگر نقض قانونى نخواهد شد انجمنهاى مزبور بر طبق اينقرارداد لايحه‌ئى بطبع رسانيده منتشر كرده‌اند روز يكشنبه چهاردهم جمادى الثانى 1326 لايحه‌ئى كه مجلس بشاه نوشته در مجلس علنى خوانده مىشود بمضمون ذيل :\r\n« بشرف سده سنيه اعليحضرت اقدس شاهنشاهى خلد اللّه ملكه و سلطانه مىرساند در حالتى كه از دولت چند هزار ساله ايران نمانده بود مگر اسمى بلامسمى و قواى حياتيه آن با تسلط خارجه و جهل و بىقيدى داخله باسفل مراتب سقوط رسيده سلاسل امنيت و استقلال آن منتهى بود بموئى موسوم باراده ملوكانه كه آن هم در مقابل تندباد اغراض اجانب سفيل و سرگردان رو بمخاطرات عظيمه سير مراتب مضره مينمود چون مشيت\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nخداوندى منشور اضمحلال آن را امضاء نفرموده بود نداى غيبى اسلاميت و ايرانيت افراد اهالى را از خواب غفلت بيدار و براهى هدايت فرمود كه هادى عقل و تجربه در طى مراحل تاريخ اختيار نموده لهذا يكباره خاص و عام مملكت با وجود اختلاف مدارك پى بمخاطرات و مهالك برده بيك حركت غيورانه از فضاحت بيحسى خود را دور ساخته متنبه به اين اصل اصيل استقلال مليت و استحكام قوميت شدند كه قواى مملكت ناشى از ملت است و سلطنت وديعه‌ايست كه بموهبت الهى از طرف ملت به شخص پادشاه مفوض شده است لاجرم خواستار تغيير مسلك سلطنت شدند و اعليحضرت شاهنشاه مبرورا نار اللّه برهانه بامضاى فرمان مشروطيت و اعطاى سعادت حريت منتى بزرگ بر ملت نهاده نام خود را برحمت ابدى زينت تاريخ ايران ساختند ولى تكميل اين عطيت و تتميم اين موهبت را روزگار براى تقديس و تكريم نام نامى اعليحضرت همايونى ذخيره كرده بود اينستكه با مساعدت بخت بلند و طالع ارجمند همايونى در اواخر ولايتعهد و اول جلوس ميمنت مأنوس رضاى شاهانه را بتصديق مشروطيت جالب شده در بيست و هفتم ذى الحجه 1326 حسن نيت شاهانه را با آرزوى ملت كه به صورت هيجان عمومى ظاهر گشته بود توفيق داده با كمال نواقص قانون اساسى فرمان دادند در صورتى كه جهانيان منتظر بودند كه از اين تجاذب حقيقى كه بين پادشاه و رعيت حاصل و به اين سرمايه سعادت كه بتوفيقات خداوندى كامل كردند آثار ترقى و تمدن بسرعت و سهولتى كه شايسته نجابت ملى و فطانت جبلى ايرانيان است ظاهر و موجبات امن و آسايش عمومى فراهم گردد روزبروز اغتشاش ولايات و ناامنى طرق و شوارع و انقلابات سرحدات زيادتر و در خود پايتخت كه در تحت نظر مستقيم اعليحضرت شاهنشاهى و هيئت دولت و مجلس شورايملى است وقايعى بس ناگوار اتفاق افتاد كه اگر در صور و علل آنها شور دقيق و غور عميق به عمل آيد هريك از آنها لكه مبرمى است كه از انتساب آن بادنى مقربين دربار هرچند قلم ايرانى را شرم آيد ولى تاريخ كه در محور حقايق امور متحرك لا يزال است بدبختانه در ثبت و ضبط آن شرم و ترحم نخواهد داشت تعداد آن قبايح و تذكار آن نصايح را چه حاجت كه اجتماعات حضرت عبد العظيم و واقعه ميدان توپخانه و غيره و غيره هنوز در السنه و افواه مثل سال طاعون و و با در عداد\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nتاريخ بدبختى اين مملكت مذكور و مركوز اذهان است از اثران آن اتفاقات فضيحه هنوز دلهاى رميده رعيت آرام نيافته و جراحتهاى وارده بر قلوب ملت كاملا التيام نپذيرفته بود كه باز مفسدين بىايمان امان نداده براى اخلال روابط پادشاه و رعيت وقايع چند روز قبل را حاضر و احوال ماه ذى القعده را بوجهى شديدتر و ماده نهم - دهم - دوازدهم چهاردهم و بيست و سيم را كه روح قوانين اساسى است نقض نموده مجددا نونهال اميد را كه بهزاران آه و تدبير و خون دل در قلوب رعايا ميروئيد از بيخ‌وبن برانداخته بجاى آن يأس و حيرت و بأس و شدت نشاندند مخصوصا در موقعى كه سرحدات مملكت دچار مخاطرات عظيمه است نفاق خانه برانداز خانگى را به اين شدت حادث نمودند كه خاطر مقدس همايونى را مثل مساعى وكلاى ملت و وزراى دولت و قواى مادى و معنوى مملكت كه ناشى از اطاعت رعيت است مشغول همديگر سازند و بر مقاصد سوء خود بپردازند بديهى است دوام اينحال ملازم است با اضمحلال دولت قويم و قديم ايران و ايرانى مسلمان كه بمدلول فرمان قضا جريان استاد ازل از حب حيات حب الوطن من الايمان آب خورده با بيدارى حواس بطور خاص تشنه حفظ حقوق خويش است متحمل نخواهد شد كه ايران و اسلام خود را با هرچه در او هست آلت بازيچه چند نفر مفسد دربارى ببيند .\r\nدستخط همايونى كه روز جمعه بر تفرقه معدودى رعايا كه بطور صلح و سلم جبر كسور واقعه بر قوانين اساسى و اعاده حقوق از دست رفته خويش را متظلما استدعا ميكردند بهر تدبير و اصرار بود از طرف مجلس شورايملى كه در طى تمام طرق چاره مساعى است بموقع اجراء گذارده شد ولى اين اقدام و امثال آن از قبيل سرشگ از رخ پاك كردنست در حالتى كه خون دلها در فوران و كليه ايران در هيجان است نقض قوانين اساسى كه از شمال تا جنوب و از مشرق تا مغرب ايران را با ناله و افغان پر كرده كه اگر اين ناله و فريادها يك جا جمع شود خداى نخواسته چه آهنگ مخالفى از آن ظهور تواند كرد بالجمله تكليف بر وكلاى ملت خيلى سخت شده است انتظار مردم طهران و فشار ولايات در اعادهء احترام قوانين و اصلاح كلى امور آن به آن در تزايد و فرصت\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nو مجال را از دست ميبرد آنچه بطور قطع بر عقلاى مملكت ثابت شده است علت واقعى اين خرابيها و تكرار اتفاقات ناگوار كه شأن عهود و شيشه دلها را يك جا ميشكند و حرمت قانون با نواميس سوگند اسلامى را يكسره بر طرف مىكند دو چيز است .\r\nاولا شبهات مغرضين تاكنون مانع شده است كه در قلب شاهانه اين اعتقاد راسخ شود كه در سلطنت مشروطه تمامى امور در تمامى اوقات بايد در مجراى قانونى سير نمايد تا اصول ذيل قانون اساسى از لفظ بمعنى برسد ( اصل 44 ) شخص پادشاه از مسئوليت مبرا است وزراى دولت در هرگونه امور مسئول مجلس هستند ( اصل 45 ) كليه قوانين دستخطهاى پادشاه در امور مملكتى وقتى اجرا مىشود كه بامضاى وزير مسئول رسيده باشد و مسئول صحت مدلول فرمان و دستخط همان وزير است ( اصل 57 ) اختيارات و اقتدارات سلطنتى همانست كه در قوانين مشروطيت حاضر و تصريح شده است ( اصل 64 ) وزراء نميتوانند احكام شفاهى يا كتبى پادشاه را مستمسك قرار داده سلب مسئوليت از خودشان بنمايند در صورتى كه كليه امور از جزئى و كلى در مجراى وزارتخانها فيصل پذيرفت مسئوليت نيك‌وبد آن از شخص همايون شاهنشاهى مرتفع و بر عهدهء وزراء تحقق مييابد و قدس مقام منيع سلطنت بتمامه محفوظ ميماند و الا در صورت بىاطلاعى وزير از فلان امر كلى يا جزئى ايراد مسئوليت بر آن وزير بديهى است از طريق عدل و عقل خارج است و در اساسى كه بتجارب هزار ساله عقلاء و حكماى جهان مرتب شده است البته تصور چنين امر بيرويه و عجيب نميگنجد كه فعل عمرو را زيد مسئول باشد .\r\nثانيا آنچه بيقين پيوسته است اغراض مفسدينى چند كه دشمن ملك و دولت و خائن شخص شخيص همايون هستند در ميان نيت پاك و فطرت تابناك همايونى كه از مزاياى سلاطين عظيم الشأن است و حقوق رعاياى صداقت‌شعار حايل و حاجبند و هر ساعت خاطر مقدس ملوكانه را بر صرافتهائى جلب ميكنند كه با خير و صلاح عامه فرسنگها مسافت دارد و هر دقيقه بالقاى شبهات مغرضانه قلب شاهانه را از معانى اصول مشروطيت و قوانين اساسى منصرف ساخته باقتضاى خودخواهى و استبداد ذاتى خودشان يا در راه\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nخدمت بمصلحت غير متابعت قوانين مملكتى را گويا در حضور مبارك مغاير شئون سلطنتى جلوه داده به قدر امكان و بهر فرصتى كه مييابند خاطر مقدس را بر ابقاى الفاظ و انهدام معانى اصول قانون واميدارند لهذا ما دامى كه كسور واقعه بر قوانين اساسى جبران نشده و اعادهء احترام قانون به عمل نيامده است و در آينده كليه امورات در مجارى قانونى حل‌وفصل نشود و نمايندگان ملت را اطمينان كامل حاصل نگردد كه بر حفظ تمامى حقوق ملت قادر خواهند بود و به مثل آنچه تا به حال واقعشده بار ديگر نقض عهد قانون نخواهد شد مجبوريت تامه وارد خواهد بود كه وكلاى ملت باقتضاى وظايفى كه ديانتا و وجدانا با شهادت خداوند و توسط قرآن مجيد بر عهده گرفته‌اند عدم امكان تحمل خود را بفشار فوق العاده مسئوليت يك ملت بموكلين خود اعلام نمايند و السلام على من اتبع الهدى » اين لايحه بقلم مستشار الدوله وكيل آذربايجان نوشته شده روز يكشنبه در مجلس خوانده مىشود و از شاه وقت ميخواهند هيئتى از وكلاء با اين لايحه شرفياب گردند در دادن وقت يكروز تأخير مىشود و روز دوشنبه قرار است اطلاع بدهند وكلاء شرفياب گردند شب دوشنبه از طرف انجمن اصناف بنگارنده خبر ميدهند كه حاج شيخ محمد واعظ بانجمن آمده نطقى كرده و نغمهء مخالف خوانده است از بعضى ناطقين و نويسندگان بدگوئى كرده مردم دلتنگ شده‌اند و تقاضا مىشود كه نگارنده صبح دوشنبه باتحاديهء تجار و اصناف برود روز مزبور به آن مجمع حاضر شده جمعيت از تجار و كسبه و صرافان بسيار است بتقاضاى حاضرين نطق طولانى ميكنم در ضمن آنها را باتحاد و يگانگى تشويق كرده بر حفظ اصول قانون اساسى ترغيب مينمايم و در مقام تأكيد ميگويم شنيده‌ام بعضى گفته‌اند چه ضرر دارد بعضى از اصول قانون اساسى نقض شده باشد و خون كسى ريخته نشود گويندهء اين حرف معنى قانون را ندانسته و گرنه اين حرف را نميزد قوانين بهم پيوسته است يكى كه نقض شد مثل اينست كه همه نقض شده باشد ايران مخصوص اين عده نفوس حاليه نيست بلكه الى الابد حق ايرانى است كه بعرصهء وجود ميآيند اگر قسمت اعظم نفوس حاليه كشته شوند كه قانون براى ايرانيان آينده محفوظ بماند سزاوار است و زيان نكرده‌اند ببينيد چقدر\r\n\r\n","description":"","footnote":"","page_name":" 297 ","page_number":305},
  {"content":"\r\n\r\nفرق است ميان اين اعتقاد و آن اعتقاد بعد شرحى در خصوص متفرق شدن مردم در جمعه دوازدهم ميگويم كه شما از اين بابت دلتنگ نباشيد اين عين صلاح بود كه بر همه كس از خارجه و داخله معلوم گشت ملت سركش و ياغى نيست بلكه مطيع و فرمانبردار است حالا آن روز گفتند برويد رفتيد مجلس هم لايحه‌ئى نوشته حضور شاه خواهند برد و نقضهائى كه در قانون اساسى شده جبران مىشود شرحى از فوايد دين و اصل اعتقاد خصوصا ديانت اسلامى نقل ميكنم و مجلس ختم مىشود بعد از ختم مجلس منتخبين سه انجمن جمع شده نگارنده هم با آنها نشسته در خصوص اصلاح شاه با ملت و جبران نقض قانونى كه شده صحبت ميداريم در اينحال خبر ميرسد كه ميرزا سليمانخان را گرفتند ميرزا سليمانخان شخصى است سى و پنجساله مستوفى و محاسب نظام از مشروطه‌خواهان جديست و با حوزه نافذ در مجلس و ملت ربط كامل دارد تصور مىشود چون ذخيرهء قشونى در دست اوست توقيف گشته مبادا بتواند بمليون كمكى بنمايد ضمنا آبچشمى هم از نظاميان بگيرند كه مساعدتى با مشروطه‌خواهان نكنند خبر گرفتارى ميرزا سليمانخان مرا افسرده مىكند چه با من دوستى دارد بعلاوه لطمه‌ايست كه بمليون وارد مىشود مسئله در انجمن مطرح شده عريضهء استفسار بمجلس مينويسند سبب گرفتارى او را ميپرسند و اقدام در استخلاص وى را تقاضا ميكنند آقايان ميروند عريضه را بنويسند خبر ميرسد انجمن اصفهان بديدن اين سه انجمن آمده‌اند انجمن اصفهان عبارتست از مديرش كه ميرزا محمود تاجر باشد و سيد عبد الرحيم اصفهانى و مستشار التجار و بعضى ديگر از رفقاى آنها كه بيرابطه با حوزه مركزى دربارى نميباشند آمدن اين جمع به اين محل معلوم است براى مقصديست بنفع حوزه استبدادى واردين اظهار ميكنند چون انجمن اصفهان اغلب اجزايش تجار و كسبه هستند خواهش ميكنيم ما هم جزء اين سه انجمن باشيم نگارنده ساكت است و واردين از بودن من در اين مجلس مكدر و متحيرند چون مقصد اصلى را كه دارند با حضور نگارنده نميتوانند اظهار نمايند يكى از اعضاى انجمن اصناف كه انجمن اصفهان را ميشناسد و روابط آنها را ميداند اظهاراتى مىكند كه پذيرفته شدن آنها در جزو سه انجمن دچار\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nاشكال مىشود و بالاخره نگارنده زودتر ميرود و واردين هم بىآنكه مطلب خود را كه براى آن آمده‌اند اظهار كنند روانه ميشوند اما مقصد اصلى واردين آنكه از حوزه استبدادى دربارى برؤساى انجمن اصفهان دستور داده مىشود كه از طرف انجمنها لايحه‌ئى بمجلس نوشته شود مفادش آنكه اكنون كه خاطر شاه متوجه رفتن هشت نفر از مليونست چه بهتر كه مجلس بگويد اين هشت نفر مسافرتى بنمايند تا رفع غائله شده كار باصلاح بگذرد اينمطلب ابتدا در انجمن اصفهان مطرح شده است و اعضاى جزو آنها كه از روى بيخبرى باصل خيال كه اينها بهانه است و اگر بجاى هشت نفر هشتاد نفر هم بروند باز حوزه استبدادى از خيالات خود كه برهمزدن اساس است دست برنخواهد داشت به اين لايحه رأى داده‌اند فرستاده‌اند انجمن آل محمد و انجمن حقوق بعضى ديگر از انجمنهاى موافق با دولت هم آن را امضاء كرده‌اند اينك آمده‌اند بلكه بتوانند اين سه انجمن متحد كه تجار و اصناف و صرافانند و مهمترين انجمنها است نيز امضاء نمايند همين كه مرا آنجا ميبينند چون يكى از آن هشت نفر هستم و احترامات فوق العادهء تجار و اصناف را نسبت به من مشاهده ميكنند مناسب نميبينند اظهار كنند خصوصا كه ميبينند پذيرفته شدن آنها در جزو انجمن باشكال برخورد مأيوس مراجعت مينمايند .\r\n\r\n","description":"","footnote":"","page_name":" 299 ","page_number":307},
  {"content":"\r\n\r\n\r\nفصل سى و دوم تحصن در بهارستان و وخامت عاقبت آن\r\nطرف عصر اين روز انجمن مجاهدين بنگارنده اطلاع ميدهند با احتياط رفتار كنيد و شب در منزل خود نمانيد كه خطر بشما نزديك است ساعتى بعد از طرف تندروان مجلس اخطار مىشود كه بفوريت و با احتياط خود را بمجلس برسانيد چون بمجلس ميرسم يكى از رفقاء ميگويد برويد باغ عقب در عمارت فوقانى با شما كار دارند ميروم ميبينم چند نفر از رفقاء هستند و قرار شده باز كميسيون مخصوصى از ما منعقد شود ملك المتكلمين ميگويد شما بايد شبها هم اينجا بمانيد علت ميپرسم ميگويد اولا اينجا كار داريم و شايد مذاكره طول بكشد و نتوانيد برويد و هم بيرون رفتن براى ما احتياط دارد شايد اسباب گرفتارى فراهم شود بالاخره معلوم مىشود چون انجمن مجاهدين تقسيم ميشوند بخانهاى بعضى از وكلاى تندرو كه محل خطرند براى محافظت آنها و اكنون كه ما چند نفر هم همان مخاطره را داريم بايد ما را هم محافظت كنند و نميتوانند متفرق شده هركس را در منزل خود حراست نمايند لهذا قرار داده‌اند ما شبها يك جا جمع باشيم و عده‌ئى از مجاهدين اطراف اينعمارت را حفاظت نمايند بعلاوه عجالتا مجلس امن است و در اينجا نميتوانند كسى را توقيف نمايند بهرحال نگارنده هم در باغ بهارستان توقف مينمايد ملك المتكلمين است و سيد جمال الدين و سيد محمد رضاى مساوات و ميرزا جهانگير خان مدير صور و ميرزا داود خان و ميرزا محمد خراسانى مدير روزنامه حقوق و اسد اللّه خان كه سابقا نظامى بوده و ميرزا اسد اللّه خان خواهرزاده مدير صور و ميرزا على اكبر خان دهخدا و يحيى خان برادرش و شريف خان و چون بعضى از اين جوانان جزء سربازان ملى هستند دوازده قبضه تفنگ هم با مقدارى فشنگ در اين اطاق هست\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nشبها باستثناى دو سه نفر از ما كه تفنگ بردار نيستيم باقى جزء مجاهدين تا صبح بنوبه كشيك دارند نگارنده از شب سه‌شنبه شانزدهم جمادى الاولى تا شب سه‌شنبه بيست و سوم بعضى از شبها در مجلس ميمانم و بعضى از شبها بخانه‌ئى كه اهل‌وعيالم آنجا هستند ميروم و بعضى از شبها در خانهء ميرزا علينقيخان مستشار السلطان بطور خفا ميمانم و هر وقت از بهارستان ميخواهم بيرون بروم با احتياط حركت ميكنم كه كسى ملتفت نشود اطراف بهارستان هنوز امن است ولى دور رفتن البته خطر دارد در چهارشنبه هفدهم گاهى ژاندارم و سرباز سيلاخورى و پليس شهرى اطراف بهارستان متفرق ديده مىشود ولى كسى را متعرض نميگردند شبها از مغرب كه ميگذرد تكليف معلوم نيست كه بمانم يا بروم و اگر بروم كجا بروم مردم همه متفرق ميشوند فقط اشخاصى كه نميتوانند بروند ميمانند سخت ميگذرد يك شب با افسردگى كه نه ميل داشتم بروم و نه ميتوانستم بروم برادرم ميگويد خوبست برويم منزل آقا سيد عبد اللّه آنجا بمانيم چونكه جمعى از اشخاص كه براى خود خطر تصور ميكنند شبها در منزل آقا سيد عبد اللّه يا آقا سيد محمد ميمانند بتصور اينكه آنجاها امن خواهد بود جواب مىدهم شما برويد براى من ناگوار است آنجا بيايم بعد از رفتن او چكنم از معاضد السلطنه كه رئيس كميسيون ادارهء مجلس است ميپرسم آيا ممكن هست من شب در عمارت مجلس بمانم ميگويد بلى ممكن است ميگويم بسرايدارها بسپاريد اگر آخر شب خواستم بيايم در عمارت بخوابم مواظبت نمايند او هم ميسپارد ولى بعد از شام كه ميبينم جاى خواب را از منزل رفقا جدا كنم موجب رنجش باطنى آنها مىشود اقدام نميكنم و تا صبح انتظار شبيخون زدن دشمنان را داريم چونكه شنيده مىشود نردبانهاى بلند تدارك ميبينند كه از ديوار عمارت بالا آمده ما را دستگير نمايند روز چهارشنبه نمايندگان تجار و اصناف و صرافان بمجلس آمده اظهار ميكنند ما ديگر نميتوانيم در انجمنهاى خود بمانيم و بازار هم بسته خواهد شد ما بايد بيائيم در مسجد سپهسالار اقامت كنيم هيئت رئيسه مجلس بملاحظاتى كه سابق نوشتيم باينكار رضا نميدهند ميروند نزد آقا سيد عبد اللّه او ميگويد يا در مسجد جامع بمانيد و يا بيائيد در مسجد سپهسالار آنها\r\n\r\n","description":"","footnote":"","page_name":" 301 ","page_number":309},
  {"content":"\r\n\r\nهم مسجد سپهسالار را اختيار ميكنند و از روز پنجشنبه هيجدهم در مسجد ناصرى همان سه انجمن جمع شده تدارك شام و ناهار مختصرى براى خود ميگيرند خوانندگان اين كتاب ميدانند كه از اول مشروطيت ايران هر وقت لازم شده است طهرانيان اجتماعى نمايند ناچار بوده‌اند ديگ پلو را سربار بگذارند چنان كه در سفارت انگليس و در حضرت عبد العظيم و در قم و در مسجد سپهسالار و در مجلس مكرر بتجربه رسيده است و اگر نبودند وكلاى آذربايجان و جمعى از مردم آن مرزوبوم و بعض نقاط ديگر كه در واقعه ميدان توپخانه در نهم ذى القعده تفنگ بدوش گرفته مهياى دفاع ملى شدند و جمعى از جوانان طهران به آنها تأسى كردند كسى در طهران بصرافت نبود كه لازم خواهد شد در مقابل رجاله مخالف يا قشون دولت اسلحه برداشته دفاع نمايند و تصور ميشد وظيفه ملت فقط جمع شدن و حرف زدن و بد گفتن و بد نوشتن و آش و پلو خوردن است خلاصه باز سور مختصرى در مسجد تدارك ديده مىشود تجار و كسبه و اصناف مجتمع ميگردند ولى مجلس اجازه نميدهد تفنگداران ملى اسلحه بردارند خاصه كه از روز دوشنبه ببعد قزاقان هركس در شهر تفنگ داشته باشد از دستش گرفته ضبط ميكنند كميسيون اتحاديه نظام ملى در انجمن مظفرى منعقد است ولى اولا ميان رؤساى كميسيون اختلاف است ثانيا از جانب حوزه رئيسه استبدادى خبرچين در ميان آنها متعدد هست كه اسرار آنها را بمركز اطلاع ميدهند در اين صورت از اين كميسيون هم بديهى است كارى ساخته نيست چند نفر از مجاهدين در مقابل تعرضى كه قزاقان بمجاهدين ميكنند جرئت كرده از دست قزاقان چند قبضه تفنگ ميگيرند ولى بفوريت از طرف دولت ميآيند پس ميگيرند و قرار مىشود كه مجاهدين متعرض قزاقان نشوند قزاقان هم از دست مجاهدين اسلحه نگيرند يكى دو روز بالنسبه آرام است و باز دوباره قزاقان شروع ميكنند بتعرض تفنگداران هم جرئت نميكنند با تفنگ بمجلس و مسجد آمدوشد نمايند از اينجهت روزبروز از قوهء دفاع ملى كاسته مىشود وكلاى شاه در مجلس هرچه مىتوانند دل مردم را خالى ميكنند از طرف ديگر هم هرچه از طرف شاه تهديد مىشود ما باور نميكنيم واقعيت داشته باشد و همه را حمل بر توپ و تشر مينمائيم خلاصه عصر اين\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nروز آقا سيد عبد اللّه را ديده به او ميگويم اعتقاد من اين است اگر اين مردم در مسجد جامع ميماندند و بعضى از علماء هم با آنها ميبودند بهتر بود كه در مسجد سپهسالار جمع ميشدند زيرا آنجا اگر بودند عنوان تغيير ميكرد و بعنوان مظلوميت درصدد احقاق حق خود برميآمدند اما اينجا عنوان طرفيت و اعمال قوه دفاع ملى است در صورتى كه اسباب مدافعه آنطور كه ميبايد فراهم نميباشد آقا سيد عبد اللّه ميگويد بلى اينطور است ولى مردم ترسناكند و جرئت نميكنند آنجا بروند اينجا بملاحظه نزديكى بمجلس و بودن ما تا يكدرجه اطمينان دارند بعد ميگويد سست گرفتند و خود را وادادند آنطرف هم جرى شده است اعتقادم اينست بايد سخت گرفت و اسلحه را هم ظاهر كرد بلكه آنطرف قدرى ملاحظه كند و اضافه مىكند اين جمله را كه همينقدر بدانيد اگر يك طفل دم مسجد يا بهارستان خون از دماغش در بيايد من آن كارى كه بايد بكنم خواهم كرد مرادش اينستكه حرف آخر را دربارهء شاه خواهم گفت اين غرور را كه از او ميبينم ميگويم آخرش بخير باد روز جمعه جمعيت در مسجد زياد مىشود و تعطيل عمومى شده تدارك طول دادن ايام تعطيل را ميبينند از جمله ميخواهند وجهى حاضر كرده ببعضى از شاگردان بازار بدهند كه بتوانند تعطيل را طول بدهند و از هيچ كجا صورت نميگيرد حاج امين الضرب كه محل توقع اين كار است همراهى نميكند و عمده ملاحظه او تنها ماندن از رفقايش مىباشد كه مهمتر ايشان حاج معين التجار بوشهرى است كه اغلب بواسطهء بدگوئى مردم از او بملاحظه كه از شاه دارد اين اواخر بمجلس نميآيد و از نيامدن او حاج امين الضرب مكدر است يكروز صبح زود آقا سيد عبد اللّه ميرود به خانه معين التجار و بهر زبان هست او را راضى مىكند بمجلس بيايد و قرار ميدهد پولى هم بدهد ولى او به قرارداد خود رفتار نميكند بهرحال وضع مالى مليون بىنهايت درهم و برهم است در مجلس پول پيدا نميشود و تمام كارها بواسطه بىپولى مختل مانده پىدرپى خبر ميرسد شاه جمعيت جمع مىكند تمام قراولهاى در خانها را برداشته باردو برده‌اند سربازهاى مامقانى كه اغلب در شهر كسب ميكرده‌اند همه را جمع كرده لباس و تفنگ داده‌اند از قزاق و سوار و سرباز و متفرقه\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nسه چهار هزار نفر با چند توپ شرپنل و غيره در اردو جمع است يكى از شبها كه نگارنده به خانه مستشار السلطان ميرود آنجا ميشنوم كه روز جمعه يازدهم فرستاده‌اند تمام خانهاى اعيان و اشراف كه اطراف بهارستان و مسجد سپهسالار است خبر كرده‌اند حمله بمجلس خواهد شد شما اهل‌وعيال خود را بمحله ديگر بفرستيد و هم روز جمعه صورت تلگرافى ديده مىشود كه از جانب شاه بملاير مخابره شده براى احضار فوج آنجا بامضاى امير بهادر جنگ بىاطلاع وزير مسئول اينها شاهد حال است كه مشروطيت در باغشاه منحل شده و آنجا اعتنائى بقانون اساسى نيست خلاصه روز سه‌شنبه و چهارشنبه و پنجشنبه و جمعه مجلس انتظار رسيدن جواب لايحه خود را از شاه دارد و تصور مىكند شاه نميتواند جواب نامساعد از آن لايحه بدهد و قطعا تسليم شده و نقض قانونى كه نموده است جبران خواهد كرد و اطمينان خواهد داد كه ديگر خلاف قانون رفتار نكند و اگر كرد از سلطنت خلع باشد معلوم است هواى بهارستان با هواى باغ شاه تفاوت كلى دارد روزيكه رئيس مجلس با شش نفر از نمايندگان لايحه را نزد شاه برده‌اند و رئيس ميخواسته است لايحه را بخواند شاه ميگيرد و ميگويد خودم ميخوانم و جواب خواهم فرستاد و بنمايندگان بىاعتنائى مىكند معلوم است لايحه را كه پيش از رسيدن بتوسط نمايندگان او از همه‌چيزش خبر دارد ميداند در حوزه تندروان مجلس نوشته شده و دست چه اشخاص داخل بوده و اكثريت مجلس محض حفظ صورت موافقت نموده است بهتر از اين پذيرائى نخواهد كرد و هم در اين ايام شنيده مىشود سفارت روس بحمايت از شاه سفارت فرانسه را واداشته است از سفراى ديگر دعوت كند و در آن مجلس از انجمنهاى ملى و تجاوز از حد نمودن آنها و تندروى تندروان ملت گفتگو شده بالاخره بسفرا اظهار داشته است كه شاه براى حفظ امنيت ميخواهد چند نفر اشخاص مفسد را كه در گرفتارى آنها خود را ذيحق ميداند تبعيد كند و سفراء را با خود موافق كرده بشاه اطمينان داده است از اين‌رو شاه از طرف خارجه‌ها در اقداماتى كه بر ضد مجلس مىكند نگرانى ندارد و بايد دانست كه انگليسان هم در اينوقت كارى با مجلس و مشروطه ما ندارند و از موافقت با روسها دريغ نميكنند اينست كه دست\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nو پاى كاركنان مجلس يعنى از تندروان سست شده سياست داخلى و خارجى را با خود نامساعد و با شاه مساعد ميبينند من از خارج شنيده بودم سفراى خارجه در اينوقت برعكس نهم ذى القعده بعنوان مداخله مليون در كار وزارتخانها با شاه همراه شده‌اند و در اينوقت قطع حاصل مينمايم تندروان مجلس هم بمغلوبيت خود يقين دارند فقط ناچار هستند تا دم آخر بمجلس آمدورفت كرده صورت ظاهر را نگاهدارند خلاصه روز شنبه بيستم جمادى الاولى جواب لايحه مجلس از طرف شاه بتوسط حسنخان امين الملك ميرسد جوانان مجاهد ميخواهند امين الملك را بازاى ميرزا سليمانخان كه گرفتار شده توقيف نمايند و گرو نگهدارند آنها را منع ميكنم و نميخواهيم از طرف ما اقدامى بر خلاف قانون شده باشد جواب شاه و هيئت رئيسه مجلس خوانده مىشود و ميبينند جواب مطالب لايحه مجلس نيست بلكه گله‌گذاريست و باز يادآورى وقايع گذشته كه در فلان قضيه چه كرديد و در فلان قضيه من چه كردم و اغلب دلتنگى از اقدامات مليون است در مجازات اشرار و مقصرين و كوتاهى كردن در مجازات مرتكبين بمب - هيئت رئيسه مجلس صلاح نميبيند اين جواب اشاعه شود و اشاعه نميشود روز بعد هم صنيع الدوله ميآيد و كاغذ را پس گرفته نميگذارد در مجلس بماند و منتشر نشده شب يكشنبه بيست و يكم وزراء آمده عنوان ميكنند كه شاه سه مطلب ميخواهد اگر مجلس همراهى مىكند كار اصلاح مىشود اول آنكه اقتدارات شاه مانند اقتدارات امپراطور آلمان باشد .\r\nدوم آنكه حق داشته باشد همه‌وقت ده هزار قشون در طهران نگهدارد .\r\nسيم آنكه اختيارات تام در كار قشون داشته باشد وزير جنگ نزد شخص شاه مسئول باشد .\r\nاز اين سه خواهش معلوم مىشود كه در خواهش اول ميخواهد اختياراتى بيش از آنچه در قانون اساسى براى او معين شده دارا گردد و در خواهش دوم چون عنوان نظام ملى كه پيش‌آمده و يكعده از جوانان مملكت تحت سلاح رفته‌اند آرام او را قطع كرده است ميخواهد در مقابل آنها يك ده هزار قشون براى حفظ خود داشته باشد چنان كه خواهش سيم هم ناشى از همين خيال است و شايد خواهش دوم بتحريك\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nروسها باشد كه به اين بهانه بر عدهء قزاق خود بيفزايند بالجمله مجلس هيچيك از اين سه خواهش را نميپذيرد چونكه همه مخالف قانون اساسى است و جواب منفى ميدهد و رشتهء رابطه صورى مجلس با شاه گسسته مىشود وزراء مأيوس از اصلاح مراجعت ميكنند .\r\n\r\n","description":"","footnote":"","page_name":" 306 ","page_number":314},
  {"content":"\r\n\r\n\r\nفصل سى و سوم قطع روابط و تصميم بجنگ\r\nبعد از جواب منفى كه مجلس از تقاضاهاى شاه ميدهد وزراء مأيوس از اصلاح مراجعت ميكنند و ازدحام در مدرسه سپهسالار زياد مىشود و بوكلاء فشار سخت ميآورند كه مبادا سست بگيرند و كار را به آخر نرسانند يعنى شاه را خلع ننمايند در همين روز لايحه‌ئى از طرف شاه باصح و اجازه طبع منتشر مىشود مشتمل بر چهار صورت تلگراف يكى از تبريز كه از طرف بعض علماى آنجا در جواب تلگراف راه نجات كه به تمام ولايات شده اظهار دعاگوئى نسبت بشاه شده است دوم تلگراف جمعى از مردم قم كه باز در جواب راه نجات اظهار همراهى با شاه كرده‌اند سيم تلگرافى از يزد در همين موضوع بعلاوه نوشته‌اند هزار و هشتصد نفر از جان گذشته براى خدمت حاضر هستيم چهارم تلگرافى است كه ظل السلطان از شيراز در توسط از جلال الدوله بشاه نموده است نشر اين لايحه بااهميتى كه به آن داده‌اند و دستخط شاه را در اجازه طبع و نشر آن پاى ورقه طبع كرده‌اند در انظار خفيف ميآيد و موجب استهزاء مىشود در صورتى كه تلگرافات بسيار از تمام انجمنهاى ملى بمجلس رسيده بود و در پاره‌ئى از آنها تصريح بخلع شاه داشت و مجلس اجازهء طبع آن را نداده است بعد از نشر اين ورقه از طرف شاه بر هيئت رئيسه مجلس سخت ميگيرند كه تلگرافات مزبور در اين موقع نشر شود و باز اجازه نميدهد اما انقلاب مردم زياد است و تزلزل فوق العاده دارند اشخاصى كه شبها در بهارستان ميمانند از آنجا بيرون نميروند اما من به دو ملاحظه هر شب آنجا توقف نميكنم يكى آنكه اشخاص نااهلى كه نه اطمينان از آنها هست و نه از معاشرت آنها دلخوش هستم آنجا آمدوشد ميكنند و گاهى شبها هم توقف مينمايند ملاحظه دوم\r\n\r\n","description":"","footnote":"","page_name":" 307 ","page_number":315},
  {"content":"\r\n\r\nآنكه عنوان تحصن در بهارستان را براى خود خوش ندارم در صورتى كه هنوز آشكارا بر ضد من حكمى صادر نشده است آقا سيد جمال الدين واعظ و آقا سيد محمد رضاى شيرازى مدير مساوات هم همين رويه را پيش گرفته گاهى ميمانند و گاهى ميروند و شبهاى آخر را بيشتر توقف ميكنند بعضى كه جزو هشت نفر مقصر شاه خواسته نيستند بملاحظه حفظ خود و يا بملاحظه اينكه رفقا در بهارستان مانده‌اند جزو متوقفين شده‌اند مانند بهاء الواعظين و سيد يعقوب و شيخ عبد العلى مؤيد و بعض ديگر .\r\nاز اشخاص مقصر درجه اول چهار نفر هستند ملك المتكلمين ميرزا جهانگير خان مدير صوراسرافيل و ميرزا داود خان علىآبادى سيد جمال الدين واعظ اصفهانى .\r\nراتق‌وفاتق امور اين حوزه حسين آقاى كاشانى است اجزاى اداره صوراسرافيل هم مانند ميرزا قاسمخان تبريزى و غيره هستند و ادارهء صور در واقع آنجا است و هم قاضى قزوينى و ميرزا على اكبر خان دهخدا و برادرش ميرزا يحيى خان و ميرزا محمد خراسانى و آقا ميرزا محسن نجم‌آبادى و آقا سيد جليل اردبيلى نائب مدير انجمن آذربايجان و مدير الصنايع جزو متوقفين در بهارستانند .\r\nشام و ناهار اين جمع را ميرزا اسد اللّه كتابفروش اداره مىكند ولى بواسطه بىپولى در نهايت اختصار و نامرتب حتى دو سه روز آخر كه در مسجد سپهسالار براى انجمن تجار و اصناف ناهار و شامى مهيا ميكنند و براى ما هم ميآورند بىوضع و بىترتيب است و ملك المتكلمين مخصوصا از اين بابت شكايت دارد نگارنده هر وقت آنجا هستم ناهار و شام مختصرى از خانه‌ام ميآورند ولى كمتر خود مصرف مينمايم روزى يكى دو مرتبه كميسيون منعقد مىشود ما دوازده نفر يا كمتر جمع ميشويم و تقىزاده كه رابط اين حوزه است با هيئت رئيسه مجلس ميآيد وقايع را اطلاع ميدهد و بعد از مشاوره نظر اينحوزه را گرفته ميرود .\r\nشب يكشنبه را نگارنده در آخر شب به خانه يكى از دوستان رفته تا صبح از صداى شليك در شهر بىآنكه معلوم باشد شليك‌كننده كيست نه من خواب نميروم بلكه تصور ميكنم بسيارى از مردم شهر خواب نميكنند روز يكشنبه صبح زود از آنخانه كه شب را آنجا بروز آورده با\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nبرادرم بديدن حاج سيد محمد پسر امام جمعه طهران كه تازه از نجف آمده ميروم و نميخواهم بداند بواسطه تحصن در بهارستان يا خوف از گرفتارى بديدن او نرفته‌ام هركس در آن مجلس مرا ميبيند خاصه كسانى كه از قضاياى باغشاه و خطرناكى اوضاع براى من اطلاع دارند حيرت ميكنند كه من بيملاحظه بيك مجلس عمومى وارد شده‌ام خصوصا كه بقزاقان دستور داده شده است چند نفر از متحصنين را اگر در خارج بهارستان ببينند با گلوله بزنند و نگارنده يكى از آنها است و چون ببهارستان برميگردم ملك المتكلمين ميگويد عجب است از شما كه بدون هيچ ملاحظه ميرويد و ميآئيد بعد ميخندد و ميگويد معلوم مىشود اطمينانى حاصل كرده‌ايد ميگويم اينچه خيال است از كجا اطمينان دارم اطمينان من به قوت قلب خودم است شما هم خوب نميكنيد يكجهت اينجا توقف كرده هيچ بيرون نميرويد ميگويد آخر تقصيرات هم درجه دارد بعضى تقصيرشان كمتر است و بعضى بيشتر البته شما به قدر من مقصر نيستيد سخن باينجا قطع مىشود بواسطه اين مذاكره و دلجوئى از دوست خود كه بينهايت پريشان‌احوال است شب دوشنبه را در بهارستان ميمانم نيم ساعت بغروب مانده وزراء مايوس از اصلاح ميروند تقىزاده بنگارنده ميگويد كميسيون بايد منعقد شود مذاكرات لازم هست در حالتى كه آثار دهشت و اضطراب از بشره‌اش ظاهر است نه تنها او بلكه همه اضطراب داريم و تصور مىشود همانشب ما را در بهارستان دستگير خواهند كرد ميآيم رفقا را پيدا كنم ميبينم ملك المتكلمين كنار نهر آب در آخر باغ روى فرشى با يكنفر ديگر نشسته پهلوى آنها مينشينم و ميرزا جهانگير خان را واميدارم رفقا را جمع كرده كميسيون منعقد گردد در اينحال حسنخان امين الملك از مجلس درآمده به طرف ما ميآيد كه از در آخر باغ بيرون برود چشمش بما ميافتد از دور سلام كرده ميگويد حال ميكنيد ميگويم بلى شما هم بيائيد بنشينيد حال كنيد شما اينجا چه ميكنيد امين الملك از اين سئوال وحشت مىكند چون خيال مجاهدين را روز پيش دربارهء خود شنيده بوده است تصور مىكند ميخواهيم او را توقيف نمائيم ملك المتكلمين ميگويد بودن ايشان در بهارستان مثل بودن من است در باغشاه امين الملك از اينحرف بيشتر انديشه مىكند در اينحال من دست او را گرفته\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nميخواهم بنشانم دست خود را رها كرده ميگويد بعد از اينحرف ديگر نشستن ندارد و با شتاب روانه مىشود كمى بعد اعتضاد السلطنه پسر ناصر الدينشاه جوان هيجده ساله كه چند سال در فرنگ تحصيل كرده و چون امر معاشش مختل بوده بطهران آمده در يكى از عمارتهاى قسمت شمالى بهارستان منزل دارد با معلمش وارد شده با ما مينشيند و اظهار مشروطه‌خواهى كرده در ضمن صحبت معلوم مىشود به او از طرف شاه گفته شده است منزلش را از بهارستان بيرون ببرد اكنون آمده بنوكرهاى خود دستور بردن اسبابش را بدهد از اين مطلب محقق مىشود بهارستان به زودى مورد حمله خواهد شد خلاصه پاسى از شب ميگذرد رفقا جمعشده كميسيون منعقد و مذاكره بسيار مىشود همه يأس‌آور در آخر شب تقىزاده ميرود به منزل خود كه نزديك بهارستان است و ميسپارد كه اگر امشب از خانه او صداى شليك بلند شد مجاهدين بكمك او و رفقايش بروند چه تصور مىكند حمله به خانه او بشود بعد از رفتن او ديگر غير از متحصنين كسى نيست شام مختصرى صرف مىشود و هريك به حال خود هستند نگارنده قدم مىزند برابر ملك المتكلمين كه روى فرش در نهايت تفكر نشسته ميرسم حال پريشان او را ديده يك شعر از تضمين ميرزا ابراهيم ساغر اصفهانى را بخاطر آورده بمناسبت حال ميخوانم اشك از چشم همه جارى ميگردد و شعر اين است :\r\n حبيب در شب عاشور با صحابه نشست * بخرّمى و بگفت اى گزيدگان الست\r\nرسيد موسم سير رياض جان پيوست * شكفته شد گل حمرا و گشت بلبل مست\r\nصلاى خوشدلى اى صوفيان باده‌پرست \r\nرفقا با حال منقلب برخاسته استراحت مينمايند و بايد دانست اگر اين شب را نگارنده در بهارستان نمانده بودم شب بعد از آن را بالقطع آنجا ميماندم و اكنون شايد زنده نبودم كه اين كتاب را بنويسم و لكن چون عمر من به آخر نرسيده بود بجاى شب سه‌شنبه شب دوشنبه آنجا ميمانم روز دوشنبه صبح زود مجلس شورايملى سرا منعقد مىشود مذاكرات ديشب وزراء\r\n\r\n","description":"","footnote":"","page_name":" 310 ","page_number":318},
  {"content":"\r\n\r\nطرح گشته گفتگوى بسيار مينمايند در اين مجلس عموم نمايندگان ساكت هستند و يا بحمايت ملت و بر ضد شاه سخن ميگويند رئيس مجلس ميبيند مجلس صورتا موافق است و مخالفى نيست مجلس را علنى كرده با حضور تماشاچيان مذاكرات وزراء را ميگويد خبر بما ميرسد فورا خود را بمجلس ميرسانيم ميبينم هنگامه غريبى است نمايندگان فرياد ميزنند و جوش‌وخروش مينمايند بعضى ميگويند تا هشت ساعت ديگر بايد اين اردو را از خود دور كند و نقض قانونها كه شده جبران نمايد و از آتيه تأمين بدهد بعضى ميگويند بيست و چهار ساعت مهلت دارد كه اين كارها را انجام بدهد بعضى از شدت شوق گريه ميكنند كه توانسته‌اند حرف خود را بزنند حاج ميرزا ابراهيم آقاى تبريزى جوش و خروش بسيار كرده مجلس را بهيجان ميآورد و بالاخره قرار مىشود وزراء را بخواهند و مطلب را بتوسط وزراء بشاه برسانند مجلس پيش از ظهر ختم شده همهمه شديد در خلقيكه در بهارستان و مسجد هستند ميافتد مقارن اينحال آقا سيد عبد اللّه و آقا سيد محمد و ساير آقايان هم از مسجد سپهسالار كه مردم آنها را در مجمع خود برده‌اند برگشته در اطاق مجلس مينشينند از يكطرف سربازان ملى مسلح شده در انجمن مظفرى و انجمن آذربايجان و انجمن مجاهدين و در خود بهارستان جمع ميشوند نمايندگان منتظر آمدن وزراء هستند وكلاى طرفدار شاه بهر وسيله هست ساعت بساعت به او خبر ميدهند بلكه شايد دستور هم بدهند برميگردم بحوزه رفقاء ميبينم ملك المتكلمين شخص فشنگ‌فروشى را طلبيده ميخواهد هزار دانه فشنگ از او خريدارى كند فشنگ‌فروش از يكطرف از شاه ميترسد و از طرف ديگر از مشروطه‌خواهان ملاحظه دارد بهر صورت پانصد عدد فشنگ ميفروشد و متعذر مىشود كه بيش از اين ندارد ولى براى خريد همين مقدار كم فشنگ هم پول نيست بالاخره از اين و آن قرض مينمايند كه از جمله بيست و پنج تومان از بهاء الواعظين آشوب‌طلب وام ميگيرند و اين عين پولى است كه در تقسيم مبلغى كه از ورثهء فريدون فارسى براى مجازات قتله او گرفته شده قسمت اين شخص شده است بارى در چند ساعت مهلت كه هست كاركنان از نمايندگان و مليون بوظيفه اينروز رفتار نميكنند و باز حالت انتظار دارند كه شاه از هياهوى مجلس\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nترسيده دست از مخالفت بردارد بعقيدهء نگارنده بايد در اين چند ساعت فرصت آن چند نفر كه مورد نظر شاه هستند و اهل جنگ نميباشند شبانه خود را بمأمنى برسانند كه در مجلس نباشند و از طرف مجلس بسفراى خارجى نوشته شود جواب اين لايحه مجلس از شاه نرسيد و ملت غير از جبران نقض قانونها كه شده و اطمينان از آتيه مقصدى ندارد و غير از دويست نفر مستحفظ مخصوص كه در ماه ذى القعده بموجب دستخط شاه بمجلس داده شده مسلحى اينجا نميباشد و بهرحال اگر آماده جنگ هستيم بايد قوه خود را سنجيده آنگاه اقدام كنيم و اگر آماده اصلاح هستيم بايد بدون فوت وقت به تمام وسائل داخلى و خارجى متوسل شد اسباب اصلاح را فراهم آورد ولى 24 ساعت بشاه مهلت ميدهيم بىآنكه تدارك بعد از مدت را در صورت مخالفت ديده باشيم و اين از نقصان تجربه و عدم رشد سياسى ما است كه بيگناهان را بعاقبت وخيم گرفتار ميسازد .\r\nو اما حال بهارستان و بهارستانيان در بعد از ظهر اين روز علماء و وكلاء در شمال باغ بهارستان متفرق هستند و همه مبهوت و متحير آقا سيد عبد اللّه كسالت مزاج دارد و در خيابان باغ فرشى افكنده و بسترى گسترده‌اند در بستر افتاده بمتكاى متعدد تكيه داده است و جمعى اطراف او نشسته‌اند آقا سيد محمد گاهى در سبزه‌هاى باغ نشسته سبيل ميكشد و گاهى با وكلاء قدم مىزند حاج ميرزا ابو القاسم امام جمعه طهران و ظهير الاسلام برادرش كه با دربار مربوطند و بملاحظه حفظ صورت و اطلاع بر احوال ببهارستان آمدورفت دارند بىآنكه آثار ملالى از صورتشان ظاهر باشد با بعضى از ملاهاى دوم و سيم گوشه‌ئى نشسته تماشا ميكنند در اينوقت برميخيزند بروند نگارنده آنها را تعاقب كرده ميپرسم كجا ميرويد جواب ميدهند همين نزديكيها ميرويم و برميگرديم ظهير الاسلام از نگارنده ميپرسد وضع را چگونه ميبينيد ميگويم خوب نميبينم ميگويد چه خواهد شد جواب مىدهم آخر طورى مىشود ميگويد تا كى جواب مىدهم تا فردا چون اظهار ميكنم زود برگرديد حاج ميرزا ابو القاسم بطور استهزاء ميگويد پيش از آمدن وزراتان ما خواهيم آمد با يك لبخندى كه ميفهماند او خبر دارد وزراء\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nنخواهند آمد و اگر بيايند هم ثمرى نخواهد داشت بهرحال آنها ميروند رئيس مجلس با مستشار الدوله آمده آقا سيد عبد اللّه را برداشته در گوشه‌ئى با بعضى از وكلاى تندرو مدتى صحبت ميدارند بىآنكه بر ما معلوم شود چه صحبت داشتند و عيب كار اينستكه در اين وقت تنگ هم باز باهم همفكر و خيال نميباشيم اگرچه از بس منافق در ميان هست چه در علماء و چه در وكلاء نميشود مطالب را علنى كرد بالجمله تا نزديك غروب آفتاب خبرى نميرسد وقت مغرب علماء بمنزلهاى خود ميروند ما هم جوقه‌جوقه در باغ بهارستان نشسته صحبت ميداريم ملك المتكلمين بينهايت پريشان‌خاطر است حاجى سيد نصر اللّه سادات اخوى روزنامه حقوق را درآورده شعرهاى صدر السلطنه را كه براى جشن سلامت شاه از قضيه بمب ساخته و بسيار مهمل است محض تفريح خاطرها ميخواند و بجاى چاره انديشى براى فردا تفريح مينمايند امين الضرب و حاج على حاج حبيب تاجر شال‌فروش دست يكديگر را گرفته قدم ميزنند آنها را صدا ميكنم امين الضرب ميگويد با شما نميشود نشست اشاره باينكه شما را مفسد ميخوانند و شاه با شما طرف است خلاصه قدرى از شب ميگذرد صنيع الدوله و مشير الدوله با حالت پريشان وارد شده ميروند آخر باغ بهارستان با هيئت رئيسه مجلس خلوت ميكنند يكى از وكلاء دست صنيع الدوله را گرفته ميپرسد چه شد صنيع الدوله دست خود را به سختى رها كرده ميگويد چگونه ميتوانم نتيجه را اينجا بشما بگويم يكى از مجاهدين بمشير الدوله ميگويد شما بيآئيد نه آنوزير كه حالش معلوم است مرادش صنيع الدوله است زيرا مردم نوعا از صنيع الدوله خوب نميگويند بواسطه خصوصيتى كه با امير بهادر جنگ نموده است و امير بهادر او را تمجيد مىكند قدرى فاصله مؤتمن الملك هم آمده بحوزه آنها وارد مىشود در اين ايام هر وقت اين سه وزير يا يك يا دو نفر از آنها ميآيند معلوم است از جانب درباريان آمده خبر خوشى ندارند و هر وقت همه ميآيند يعنى مشير السلطنه و علاء السلطنه و مستوفى الممالك هم هستند معلوم است كه شاه را ديده با اميدوارى آمده‌اند خلاصه آمدن اين سه نفر معلوم ميدارد كه دستشان به شاه نرسيده خبر خوشى نياورده‌اند .\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nنگارنده چون شب پيش در بهارستان مانده است و غالبا يكشب در ميان بيرون ميروم امشب را مصمم هستم بروم و چون از اطراف بهارستان اطمينان ندارم يكى از شاگردان خود را كه بملاقات من آمده ميفرستم درشگه‌ئى كرايه كرده دور تر از در مجلس نگاه ميدارد اين در آخر باغ بهارستان و زير عمارتى است كه منزل متحصنين مىباشد ميخواهم از آن در بروم معلوم مىشود قفل است درصدد ميشوم كليد آن را نزد هركس باشد بگيرم ميبينم ملك المتكلمين روى ايوان پاى عمارت در تاريكى نشسته صدا مىكند كليد در را كى ميخواهد ميگويند فلانى جواب ميدهد كليد نزد ميرزا داود خان است تا ميروند ميرزا داود خان را بياورند در را باز كنند ميآيم نزد ملك كه با او صحبتى بدارم جوانى را ميبينم كه در واقعه نهم ذى القعده او را شناخته‌ام از خبرچينهاى مخصوص شاه است و طورى امر خود را مخفى كرده خود را مشروطه‌خواه قلمداد مينمايد كه هيچكس نميفهمد تنها چون در آن واقعه فهميده است من از حال او باخبر شده‌ام هيچگاه نزديك من نميآيد روزها در مجلس و بهارستان كمتر ديده مىشود مگر انقلابى روى دهد كه ميان جمع ديده شود شبها در گوشه‌وكنار با كسانى كه او را نشناسند صحبت ميدارد در اينوقت ميبينم اين جوان در تاريكى شب تنگ در كنار ملك نشسته با او دوستانه راز و نياز مىكند جوان از ديدن من مشوش مىشود خاصه كه ميبيند من سر به گوش ملك گذارده به او حرف آهسته ميگويم ولى چه سود كه هرچه نميبايد بشود بواسطه خوش باوريها شده است ملك ميگويد ميرويد جواب مىدهم بلى ملك با كمال يأس و حسرت ميگويد پس در خانه خود نمانيد ميگويم خير جاى ديگر ميمانم و گماشته خود را اينجا ميگذارم كميسيون هيئت رئيسه وزراء كه برهم خورد اگر خبر تازه‌ئى هست به من برساند در را باز ميكنند نگارنده خارج شده خود را بدرشگه رسانيده در كوچه كه مقابل سفارت انگليس است و عيالات من چند روز است آنجا رفته‌اند ميروم مدتى منتظر ميشوم خبرى از بهارستان برسد و نميرسد آرام نگرفته كاغذى مينويسم بمشير الدوله كه همسايه آن خانه است كه اگر خبرى داريد به من بدهيد برنده كاغذ جواب زبانى ميآورد كه فردا صبح معلوم مىشود نميفهمم فردا صبح چه معلوم مىشود وزراء بمجلس ميروند كار را\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nاصلاح كنند يا فردا صبح جنگ مىشود اگرچه شدت احتياط مشير الدوله را ميدانستم ولى از اين درجه احتياط كه جواب كاغذ مرا ننويسد تعجب ميكنم خاصه كه در كاغذ تصريح كرده‌ام اگر جواب بنويسد كاغذ را مفقود خواهم كرد خلاصه آنشب را با كمال نگرانى بسر برده صبح زود مصمم رفتن ببهارستان هستم كه صداى تير بلند مىشود دو سه تير خالى شده آرام ميگيرد و من عجله دارم زودتر خود را ببهارستان برسانم آدم خود را فرستاده‌ام درشگه بياورد برميگردد و ميگويد نميشود رفت قزاق و سرباز تمام گذرها را گرفته اطراف مجلس را هم احاطه كرده‌اند و نميگذارند كسى بمجلسيان ملحق گردد خانوادهء من مرا سخت از رفتن ممانعت ميكنند و در صورتى كه اهل جنگ نيستم و سلاحى با خود ندارم در واقع بيرون رفتن من خود را بمهلكه انداختن است ولى باز دارم مقهور احساسات خود ميشوم و ميخواهم خود را ببهارستان و رفقا برسانم خاصه كه خبر ميرسد آقا سيد عبد اللّه و آقا سيد محمد را مردم با جمعيت زياد وارد بهارستان كردند كه براى رفتن بىاختيار شده ميخواهم از در خانه بروم بيرون كه صداى توپ بلند مىشود در اينوقت خانواده و اولاد من بگريه‌وزارى افتاده من از خيال رفتن منصرف ميشوم خاصه كه صداى حركت توپ و سوار جديد كه بكمك قشون دولت ميرود از پشت همين خانه كه من هستم بگوشم ميرسد در اينحال آدم تركى دارم درشگه‌چى است گريه‌كنان آمده ميگويد نعشها روى خاك افتاده است و دنيا تيره‌وتار شده است ترا به حق جدت از خانه بيرون مرو او را مطمئن ميكنم كه بيرون نميروم قصد من در شتابى كه داشتم اين بود كه در حوزه رفقا داخل شده در بلائى كه رسيده با آنها شركت نمايم حالا كه نخواهند گذارد ببهارستان برسم البته بى جهت جان خود را تلف نخواهم كرد خلاصه يكساعت جنگ مغلوبه است و صداى شليك از دو طرف بلند است و در ضمن صداى توپ كه پىدرپى ميايد تك‌تك صداى تفنگ هم به گوش ميرسد تا سه ساعت از ظهر ميگذرد يكصد و نود توپ خالى مىشود و تمام آنها رو به مسجد سپهسالار و بهارستان و انجمنهاى اطراف است خدا ميداند بر من چه ميگذرد انسان در آتش باشد بهتر است تا در خارج ببيند دوستان و عزيزان يا افراد ملتش در آتش ميسوزند و چاره نداشته باشد\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nزنهاى آنخانه و اطفال گريه‌وزارى ميكنند هرچه ميخواهم آنها را آرام كنم نميشود پىدرپى خبر ميرسد كه فلان را كشتند فلان را گرفتند خون از ديدهء دل من جارى است صداى ضجه و ناله و همهمه به آسمان ميرود اين حال من اكنون برويم بر سر واقعهء جنگ و احوال برادران و بقيه شرح‌حال نگارنده را در فصل چهلم خواهيد خواند .\r\n\r\n","description":"","footnote":"","page_name":" 316 ","page_number":324},
  {"content":"\r\n\r\n\r\nفصل سى و چهارم جنگ و غارت و بدبختى\r\nروز سه‌شنبه بيست و سيم جمادى الاولى 1326 پيش از طلوع آفتاب چند دسته قزاق و سرباز سيلاخورى و سرباز مامقانى و غيره با چهار عراده توپ ته پر شرپنل و غيره از باغشاه براى محاصرهء مجلس و مسجد و انجمنهاى اطراف بهارستان حركت ميكنند در صورتى كه مجلس اذن نداده است شب سه‌شنبه انجمنهاى ملى با مجاهدين آنها در مسجد جمع باشند و نميخواهند از جانب ملت اقدام بجنگ شده باشد از اين سبب در مسجد سپهسالار زياده از يكصد و پنجاه نفر از مليون كسى حاضر نيست آن هم اغلب از انجمن تجار و اصناف و صرافانند بعد از ظهر روز دوشنبه كه مذاكرات مجلس علنى منتشر مىشود انجمنها هجوم آورده ميخواهند لوحه‌هاى خود را بعادتى كه بوده اطراف مسجد نصب كرده مجتمع گردند ولى از طرف مجلس منع مىشود تنها از هر انجمن چند نفر با يك عدهء كم از مجاهدين در مسجد ميمانند در مجلس هم غير از متحصنين و يكعده سرايدار و سربازهاى گارد و چند نفر تفنگچى از انجمن مجاهدين كسى نيست در انجمنهاى مظفرى و حميت و آذربايجان كه اطراف بهارستانند در هركدام عده كمى مستحفظ هست آنها هم شب كشيك داده صبح اغلب استراحت كرده و يا دنبال كار خود رفته‌اند .\r\nانجمنهائيكه در مجلس و مسجد هستند و از آنها اشخاصى شامل جنگ ميشوند از اينقرار است : انجمن شاه‌آباد - انجمن فاطميه - انجمن تشكر - مجمع انسانيت - انجمن امامزاده يحيى - انجمن وفائيه - انجمن مجاهدين .\r\nانجمنهائيكه در مراكز خود كار ميكنند و جنگجويان آنها در محل خود داد مردانگى ميدهند و يا جزو مجاهدين در مجلس و مدرسه جنگ ميكنند از اينقرار است :\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nانجمن آذربايجان - انجمن مظفرى - انجمن حميت - انجمن برادران دروازه قزوين .\r\nاشخاصى كه در انجمن آذربايجان شامل جنگ شده بجنگجويان كمك مينمايند :\r\nميرزا احمد خان حامد الملك - ميرزا عبد الرزاق خان حكاك - حشمت نظام - مشهدى عبد اللّه عطار - سيد ابو القاسم طلبه خلخالى - مشير ديوان خراسانى - برادر پرى خان تبريزى ميرزا حسينخان - ميرزا حسين كرمانشاهى - غلامحسين خان تبريزى - قهرمان خان نوكر سردار منصور اشخاصيكه در انجمنهاى مظفرى و حميت جنگ كرده و يا كمك بجنگجويان ميدهند :\r\nموثق السلطنه - حيدر قليخان پسر موثق السلطنه - آقا اسمعيل خان تبريزى تفنگدار حسين آقا - مشهدى رسول - مهدى قليخان - عليقليخان - آقا مهدى - بهرام خان خواجه - آقا بشارتخان - آقا جواد سمسار - مظفر قليخان - ميرزا شفيع - سيد عبد اللّه .\r\nاشخاصى كه از مجمع انسانيت در مسجد سپهسالار شامل جنگ ميشوند :\r\nميرزا يحيى خان ولد ميرزا عباسعلى آشتيانى - ميرزا حسينخان گركانى - قاسم آقاى خياط - مشهدى حسن تفرشى - محمد حسن بقال - محمود پاره‌دوز - ميرزا رضاى فراش .\r\nاشخاصيكه از انجمن فاطميه شامل جنگ ميشوند :\r\nميرزا زين العابدين خان مستعان الملك - آقا سيد محمود\r\nاشخاصى كه از انجمن شاه‌آباد بسر در مجلس آمده آنجا شامل جنگ ميشوند :\r\nعليخان منتصر الدوله - شاهزاده حسن الهيار خان - ميرزا حاجى آقا - ميرزا محمد عليخان دواساز - ميرزا حبيب اللّه ميرزا يوسف - ميرزا عليخان خياط - يحيى خان ولد ميرزا محمد خان - سرتيپ محمد خان - رفعة الملك - حمزه سرباز - احمد آقاى رزاز پسر كوچك مشهدى حسين فراشخانه .\r\nاز انجمن مجاهدين اشخاصيكه شامل جنگ ميشوند :\r\nاصغر نجار - مشهدى اصغر دالان‌دار - مشهدى يد اللّه - سيد حسن رزاز - شيخ احمد - استاد حسين بناء - حيدر پاره‌دوز .\r\nاشخاصيكه از انجمن تشگر در مسجد شامل جنگ ميشوند :\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nحسنخان مشاق انجمن .\r\nاز انجمن امامزاده يحيى :\r\nمشهدى حسن شيشه‌بر .\r\nاشخاصيكه از انجمن آذربايجان بمجلس رفته و آنجا جنگ ميكنند و وكلاى آذربايجان را محافظت مينمايند :\r\nشجاع لشگر - ميرزا مسيب خان - پرى خان - مبشر برادر حشمت نظام - حسينقليخان تبريزى - سيد حبيب ليمونات‌ساز - شكوه التجار برادر سيد حبيب - آقا شيخ حسن طلبه - دو نفر نوكر حسينقليخان .\r\nچون تحقيق كامل از اشخاص جنگجو بواسطه اينكه اسامى آنها ثبت نبوده ممكن نيست از اين جهت بذكر نام يكعده از آنها كه شناخته شده‌اند قناعت مىشود و در تاريخهاى مفصلتر شايد اشخاص ديگر هم نامبرده شوند و بهر صورت در دفتر حقيقى وطن نام نامى آنها با صد هزار افتخار و شرف ثبت است .\r\nبالجمله چون تمام توجه قشون دولت به مسجد سپهسالار است كه آن سنگرگاه معتبر را از دست مليون بگيرند اول آفتاب يكدسته قزاق به مسجد آمده چون در باز است و مردميكه شب آنجا مانده‌اند آمدورفت ميكنند اول دو نفر صاحبمنصب قزاق به مسجد وارد شده ديده‌بانى مينمايند و پشت سر آنها سى چهل نفر قزاق و يك صاحبمنصب وارد مىشود و چون قصد گرفتن سنگرها را دارند و مجاهدين و غير آنها اغلب در مرتبهء بالاى مسجد هستند در حالتى كه بعضى هنوز از خواب برنخاسته و بعضى مشغول نمازند قزاقان به طرف بام روانه ميشوند ميرزا باقر خان ناظم انجمن برادران دروازه قزوين و شيخ حسن خان نايب مدير انجمن معمارخانه و ميرزا حسينخان برادرش و بعضى ديگر از مجاهدين و بعضى از انجمن اصناف ميخواهند آنها را برگردانند و نصيحت به آنها اثر نميكند بالاخره مجاهدين از بالاى بام سر تفنگها را بجانب ايشان برگردانيده ميگويند اگر نرويد خواهيم زد اين اقدام مجاهدين و فشار مردم قزاقان را مجبور مىكند مراجعت كنند مجاهدين خواه‌وناخواه آنها را بيرون نموده در را ميبندند .\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nحاجى سيد عليمحمد كاشانى از اعضاى انجمن اصناف و شيخ حسنخان و حاج سيد محمد تنباكوفروش از مليون بيرون درميمانند و براى قزاقان حكم علماى اصفهان را كه در حرمت شليك بمجلس و مجلس‌خواهان است ميخوانند سيد جمال الدين واعظ و سيد يعقوب شيرازى و قاضى قزوينى ميخواهند با قرآن بروند قزاقان را موعظه كنند كه با برادران دينى خود جنگ نكنند مردم مانع شده ميگويند اين حرفها به گوش آنها فرونميرود از مسجد براى قزاقان نان و چاى آورده آنها را چاى ميدهند به خيال اينكه نان و نمك خورده باشند و باهم جنگ نكنند در اينحال با تلفن از مجلس بآقا سيد عبد اللّه و آقا سيد محمد اطلاع ميدهند و آن هردو با جمعيتى از مردم تماشائى بجانب مجلس ميآيند قزاقان از مسجد بيرون رفته در جلوخان مسجد و خيابان توقف كرده انتظار دستور مجدد را دارند در اينحال پىدرپى قزاق و سرباز به آنها ملحق شده طرف سرچشمه راه خيابان و سر كوچه پشت مسجد را ميگيرند و دو طرف خيابان رو بمجلس سوار قزاق ايستاده يك دسته سوار قزاق روبروى در مجلس عرض خيابان نگارستان را ميگيرد و هم يك دسته قزاق از طرف خانهاى ظل السلطان آمده بالادست انجمن آذربايجان سر خيابان را ميبندند يك دسته در سر خيابان سيف الملك راه عبور آن خيابان و خيابان صفيعليشاه را مسدود ميكنند يك دسته اول خيابان دوشان‌تپه راه آن خيابان را ميبندند و هر دسته يك يا دو عراده توپ همراه دارند هركس نقشه بهارستان و مسجد سپهسالار يا فضاى نگارستان و خيابانهاى اطراف نظاميه را بداند ميداند كه با اين محاصره ديگر راهى براى وارد شدن ببهارستان و مسجد نيست مگر از جانب شرقى باغ بهارستان كه ديوار كوتاه و در كوچك بىاستحكامى به طرف صحرا دارد و هم در مسجد درى است در جانب شرقى كه معروف بدر زنانه است و طرف شرقى مسجد و بهارستان از قشون دولت خالى است و تنها راه فرارى است براى كسانى كه در آن محوطه هستند خلاصه قشون محاصره كننده هركس بخواهد از حوزه محاصره خارج شود راه ميدهند ميرود و هركس بخواهد وارد شود مانع ميگردند در اينحال آقا سيد عبد اللّه از طرف خيابان سرچشمه و آقا سيد محمد از طرف ديگر وارد ميشوند محاصره\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nكنندگان مانع ورود اين دو نفر روحانى با جمعى كه همراه آنها هستند نميگردند و مردم بعادتى كه دارند سلام و صلواة ميفرستند آقا سيد عبد اللّه چون بدر مجلس ميرسد ميخواهد از كالسگه پياده شود رو بمردم تماشائى كرده ميگويد حقوق شما نزد من است و انشاء اللّه پايمال نخواهد شد كمال اطمينان را داشته باشيد و بعد از ورود آقا سيد عبد اللّه چند نفر از جوانان مجاهد از مجلس بيرون آمده با صاحبمنصبان قزاق گفتگو ميكنند بلكه آنها را متفرق سازند ثمر نميكند قزاقان ميگويند با شما جنگ نداريم مجاهدين ميگويند پس اسلحه خود را باز كنيد جواب ميدهند اين كار را هم نخواهيم كرد مجاهدين ميگويند پس قدرى دور تر از در بهارستان برويد قزاقان قبول كرده دور ميشوند در اين حال آقا سيد عبد اللّه سيد محمد على طهرانى را فرستاده رئيس قزاقان را كه در نگارستان است آورده از او ميپرسد شما چه مأموريت داريد جواب ميدهد مأمور جنگ نيستيم آمده‌ايم هشت نفر را كه شاه خواسته بگيريم و ببريم خوانندگان ميدانند چند روز پيش از اينكه آن چند نفر خود در مجلس اظهار حضور براى خارج شدن از ايران ميكنند شاه از گرفتارى و تبعيد آنها صرفنظر كرده برئيس الوزراء دستخط مينمايد آنها را عفو نمودم اينك باز همان مطلب عنوان اين محاصره است آقا سيد عبد اللّه ميگويد در اين صورت شما كه مأمور بجنگ نيستيد اينطور نزديك مجلس بودن صلاح نيست بهتر اين است قدرى دور تر برويد تا مجلس منعقد گردد و در خصوص آن هشت نفر هرطور مجلس رأى داد رفتار شود صاحبمنصب قزاقان برگشته قدرى تابينهاى خود را كه هنوز در آخر جلوخان بهارستان هستند دور تر ميبرد ولى محاصره برهم نميخورد در اين حال پولكنيك لياخوف روسى رئيس قزاقان خود در فضاى نگارستان حاضر شده دستور العمل سختى محاصره را ميدهد جوانان مجاهد هم بالاى بامها و سنگرها از سردر مسجد گرفته تا سردر انجمن آذربايجان كه منتهى اليه خط خيابان ظل السلطان است گرفته مهياى جنگ ميشوند ولى عدد كل مجاهدين بهشتاد نفر نميرسد بعضى از جوانان ميبينند پولكنيك مكرر بتيررس آنها ميآيد ميخواهند او را بزنند بزرگترها مانع شده ميگويند چون جنگ شروع نشده اگر اين كار بشود تقصير به گردن\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nما ثابت خواهد شد پس از شروع بجنگ ميتوانيد او را هدف سازيد ولى بعد از شروع بجنگ ديگر پولكينيك ديده نميشود و تيررس هيچيك از سنگرها نميآيد در اين حال آقا سيد جمال افجهء با جمعى از مردم محله پايمنار ( در حالتى كه بر حمارى سوار است ) ميخواهد از خيابان سرچشمه وارد حوزه محاصره شده خود را بمجلس برساند قزاقان مانع شده نميگذارند همراهان آقا سيد جمال فشار ميآورند كه وارد شوند از طرف قزاقان تيرى بجانب آنها خالى شده يكى از همراهان سيد كشته مىشود و ديگرى مجروح ميگردد ( كشته شده آقا رضا جوان بيست و دو ساله‌ايست در لباس تجارت چند سال اين جوان در مدرسه كماليه طهران تحصيل كرده نيكو تربيت شده بود اينجا شهيد احساسات خود ميگردد ) اين اول تيرى است كه در اين ميدان خالى مىشود و از طرف قشون دولت است ولى دولتيان ميگويند صداى تير از سردر مجلس بلند شد و شروع بجنگ از ملتيان بود براى خلط مبحث چنان كه در اين حال پيرمردى از طرف خيابان مجلس بجانب مسجد ميآيد بصاحبمنصب قزاقان ( قاسم آقا ) ميگويد تير اول كه خالى شد از طرف مشروطه‌خواهان بود شك نداشته باشيد تحقيق مىشود پيرمرد مزبور نوكر كامرانميرزا نايب السلطنه است كه در ميانه ميخواهد خدمتى بحوزه مركزى استبدادى كرده باشد خلاصه بمحض اينكه صداى تير از اين محل بلند مىشود تمام تفنگچيان اطراف مهياى جنگ شده و آقاى افجهء را با همراهانش به خانه ميرزا صالحخان وزير اكرم كه مدتى حاكم طهران بوده اينك معزول است مىبرند آنجا از او نگاهدارى مىشود عاقبت كار او در خاتمه كار مجاهدين انجمن آذربايجان نوشته خواهد شد در اينوقت يك مرتبه از اطراف يعنى از سردر مسجد و سردر مجلس و انجمن مظفرى انجمن حميت و انجمن آذربايجان جنگ شروع مىشود و شرح‌حال هريك تا خاتمه كارشان بطور اجمال نوشته مىشود چون اول ورود قزاق به مسجد سپهسالار است از آنجا شروع ميكنيم قزاقان در جلوخان مسجد و در خيابان هردو هستند آنها كه در خيابانند روبروى سر در مسجد ميباشند شليك اول جمعى از آنها كشته شده عقب مينشينند قزاقانى كه در جلوخان هستند خود را پاى ديوار كشيده از شليك بالا محفوظ ميباشند و چون راه فرار\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nندارند تسليم شده تفنگ و فشنگ و اسلحه هرچه دارند ميدهند و مرخص ميشوند چند نفر از سربازان در اطاق كوچكى در جلوخان مسجد جاى قراول مخفى شده‌اند سيد حاج آقانام جوان بيست و دو ساله از انجمن برادران امامزاده يحيى شب در مسجد بوده صبح كه ميبيند هنگامه جنگ است به خانه خود رفته وصيتى كه دارد مىكند و برميگردد وقتى كه ميرسد هنگامهء جنگ در سردر مسجد گرم است و نميتواند داخل مسجد بشود در همان اطاق كوچك با سربازان مخفى مىشود كه جنگ آرام شده خارج گردد و خود را به مسجد بياندازد سربازان در آن اطاق سيد را با كارد و خنجر ميكشند و بعد از آنكه مجاهدين ملتفت ميشوند در آن اطاق سربازها هست و اسلحه را از دستشان گرفته مرخص ميكنند يكى از مجاهدين ميرود نگاه كند كه ديگر كسى آنجا نباشد ميبيند سيد جوان سرش روى دستش گذاشته شده و گذشته است در شليك اول كه مجاهدين ميكنند در تمام اطراف قشون دولت شكست خورده عقب مينشينند و جمعى فرار ميكنند بواسطه بلندى و استحكام سنگرهاى مليون صاحبمنصبان ميبينند اگر از طرف مليون يك شليك ديگر بشود قشون دولت به كلى متفرق خواهد شد و تلفات زياد ميدهد شروع ميكنند بتوپ انداختن براى سنگرها مخصوصا توپى كه مقابل خيابان سرچشمه است گنبد و گلدسته‌هاى مسجد را كه بلندترين سنگر مجاهدين است نشان كرده چندين توپ بگنبد و گلدسته‌ها ميزنند و كارگر نميشود مگر مختصر خرابى كه بكاشيهاى گنبد و گلدسته‌ها ميرسد اما مجاهدين بسيارى از ايشان هيچگاه جنگ نديده صداى توپ را در جنگ نشنيده‌اند از صداى توپ و شرپنل كه پاره‌هاى آن كارگر مىشود بوحشت ميافتند خاصه كه فشنگ آنها هم تمام مىشود ميفرستند نزد مجاهدين بهارستان از آنها فشنگ ميخواهند در صورتى كه آنها خود از فشنگ تهيدست هستند .\r\nبالجمله جنگجويان سنگرهاى عالى مسجد تا فشنگ دارند و قشون دولت تيررس آنها هست كار ميكنند ولى طولى نميكشد كه قزاق و سرباز از تيررس دور تر رفته فشنگ آنها هم تمام مىشود و جنگ اين نقطه از طرف دولت منحصر مىشود بتوپ براى\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nخراب كردن گنبد و گلدسته‌هاى مسجد و با اين تفصيل آخرين سنگر مليون كه بدست قشون دولت درميآيد همان سنگرهاى مسجد سپهسالار است آن هم طرف عصر كه از همه‌جا فراغت حاصل ميكنند .\r\n\r\n","description":"","footnote":"","page_name":" 324 ","page_number":332},
  {"content":"\r\n\r\n\r\nفصل سى و پنجم قتل حاج ميرزا ابراهيم تبريزى و اسد اللّه خان جهانگير و ديگران\r\nسردر بهارستان محافظتش بانجمن مجاهدين سپرده شده اعضاى انجمن مزبور اغلب اشخاص متفرق و كاسب هستند مشاق و فرمانده آنها امجد الملك جوانى است بيست و پنجساله برادرزاده حسنخان وزير نظام اين جوان از خود راضى چنان مينماياند كه روز جنگ بشهامت و شجاعت او انجمن مجاهدين از ديگران گوى سبقت ميربايند ولى بدبختانه اول صبح جماعت را رها كرده دنبال كار خود ميرود « 1 » تابينهاى او هم بىفرمانده مانده در بالاى بهارستان را باز كرده متفرق ميشوند سربازهاى سيلاخورى كه از طرف خيابان دروازه شميران بمدد قشون دولت آمده‌اند از همان در به بهارستان وارد ميشوند سردر مجلس باينواسطه در هنگام جنگ مدتى از مستحفظ خالى ميماند مگر معدودى كه با وجود رفتن فرمانده و رفقا باز آنجا مانده جنگ ميكنند نام آنها از اين قرار است : اصغر نجار - يد اللّه اصغر دالان‌دار در اينحال مجاهدين انجمن شاه‌آباد چون محل انجمن ايشان از دايره محاصره دولتيان بيرون است يك‌يك خود را بمجلس انداخته بجاى مجاهدين فرار كرده سردر را ميگيرند و تا آخر جنگ مقاومت ميكنند اين جمع سوار و اسب بسيار را از پا درميآورند و اطراف توپى را كه در آخر نگارستان است از قشون دولت و توپچى خالى ميكنند اينست كه با مناسب بودن فضاى نگارستان براى توپ‌اندازى بسردر مجلس خرابى زياد نميرسد و بجز يكى دو توپ بجانب سردر خالى نميشود ولى گلوله شرپنل از طرف سرچشمه پىدرپى ميان بهارستان افتاده ميتركد از اينجهت كار بر اشخاصى كه در بهارستان هستند از حجج اسلام و ديگران سخت مىشود ميرزا جهانگير خان مدير صوراسرافيل\r\n\r\n\r\n","description":"","footnote":"\r\n( 1 ) شايد هم از اول براى همين كار آمده باشد .\r\n","page_name":" 325 ","page_number":333},
  {"content":"\r\n\r\nكه مردى جنگجو و تيرانداز قابل است با جوش‌وخروش فوق العاده جنگ مىكند گاهى به مسجد ميرود در بالاى گنبد و گاهى سردر بهارستان كار مىكند و بهرحال جنگجويان را ترغيب و تحريص مىكند همشيره‌زاده او ميرزا اسد اللّه خان جوانى است بسن بيست و پنج سال خوشخو باطراوت و جنگجو بعد از آنكه اطراف توپ محاذى سردر را از توپچيان خالى ميبيند از سنگر فرود آمده ميخواهد برود توپ را بمجلس بياورد و همين كه در مجلس باز مىشود و اين جوان خارج ميگردد از قراولخانه مقابل سردر مجلس كه آخر نگارستان است گلوله بر پيشانى او اصابت كرده از پا درميآيد جوانان نعش او را ببهارستان برده كنارى ميگذارند ميرزا اسد اللّه خان بعد از اصابت تير مهلك آب ميطلبد شاهزاده حسن از مجاهدين انجمن شاه‌آباد از حوض بهارستان كفى آب آورده به حلق او ميريزد و بيچاره جان ميسپارد ميرزا اسد اللّه خان در ايام تحصن بهارستان اغلب با نگارنده بود روزها زحمت روزنامه صور را تحمل ميكرد و شبها تا نزديك صبح بنوبت در بالاى بام كشيك ميكشيد شب دوشنبه 22 جمادى الاولى كه نگارنده در بهارستان بودم اين جوان را در نيمه شب ديدم خورجينى بر دوش دارد باطاقى كه متحصنين درآنند وارد مىشود در اين خورجين اوراق طبع شده روزنامه صور است كه از مطبعه گرفته آورده است در بهارستان توزيع كند و اين آخر شماره صور است كه در طهران طبع شده نگارنده استراحت مىكند و آن جوان ببستن بسته‌هاى روزنامه ميپردازد تصور مىشود با همهء زحمت و خستگى بعد از فراغت از كار روزنامه استراحت خواهد كرد ولى بين الطلوعين است نزديك گوش من صدائى مرا بيدار مىكند چشم را گشوده ميبينم اسد اللّه خان تفنگ خود را زير سر و قطار فشنگ را كه تازه از كمر باز كرده به روى آن ميگذارد و ميخواهد سر به روى آن گذارده دمى استراحت نمايد ميپرسم شمائيد - بلى مگر ديشب بعد از فراغت از كار روزنامه نخوابيديد - خير رفتم بالاى بام كشيك دادم حالا خلاص شده ميخواهم بخوابم از غيرت اين جوان حيرت ميكنم گونه‌هاى برافروخته او و سبزهء زنخدانش كه تازه دميده هيچگاه از برابر ديدهء اعتبار من دور نميگردد و بشاخهء نورس حكومت ملى به اين نظر مينگرم كه از خون اين گونه جوانان آبيارى شده\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nاست بالجمله در اين حال كه نعش ميرزا اسد اللّه خان كنار ديوارى گذارده شده خالوى او ميرزا جهانگير خان رسيده نعش خواهرزادهء مهربان خود را كه بىنهايت به او علاقمند بود ميبيند در صورتى كه تا اينوقت از كشته شدن او خبر ندارد بىآنكه اظهار تأسفى بنمايد بجوانانى كه اطراف نعش او هستند رو كرده ميگويد اين نعش خواهرزادهء عزيز من است و من سزاوارترم براى او سوگوارى كنم برويد مشغول كار خود باشيد كه وقت تنگ است و كار سخت جوانان را بجنگ ميفرستد و خود ميرود بجستجوى تفنگ پنج تير بلندى كه بتواند از بالاى بام مسجد دست توپچى توپ سرچشمه را كه گلولهء شرپنل او بهارستانيان را سخت زحمت ميدهد از كار بيندازد اما بدست نياورده به مقصود نميرسد قشون دولت در اينوقت جرى شده يكدسته سوار و سرباز هم با توپ از خيابان دروازه شميران بكمك آنها ميرسد و از مقابل پارك امين الدوله كه نزديك دروازه است توپ را بعمارت غربى باغ شمالى بهارستان بسته چند توپ به آنجا ميزنند خرابى مختصرى وارد ميآورد در اينحال آقا سيد عبد اللّه و آقا سيد محمد و رئيس مجلس و حاج امام جمعهء خوئى ( كه با شاه مربوط است و در اينوقت آقا سيد عبد اللّه فرستادهء او را باصرار ببهارستان آورده‌اند ) با مستشار الدوله و حكيم الملك و بعضى ديگر از وكلاء و جمعى از اشخاص كه شب در بهارستان بوده‌اند و حالا اطراف آقايان جمع شده تصور ميكنند هيچكس متعرض حجج اسلام و اطرافيان ايشان نميشود ميخواهند از بهارستان از راهى كه به مسجد دارد رفته آنجا را كه سنگربندى و استحكامش بيشتر از باغ بهارستان است محل اقامت نموده مردم را دور خود جمع كرده و اطراف آنها را مجاهدين گرفته حفاظت نمايند تا خاتمه كار چه شود ولى دشمنان دوست‌نما كه در ميان آن جمع هستند نميگذارند و آقايان را ترغيب ميكنند كه از راه خرابه ديوار شرقى باغ شمالى بهارستان خارج شده بروند بپارك امين الدوله كه آنجا نزديك است بىآنكه تكليف بعد از آنجا معين باشد در صورتى كه اگر دو سه روز نميتوانستند بمانند لااقل اين روز را تا شب مانده آخر شب اشخاص خطرناك آنها ميتوانستند خود را بما همىبرسانند ولى آقايان فريب خورده براهنمائى اشخاص مغرض يا نادان بيرون ميروند و هركس در بهارستان هست\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nغير از معدودى از مجاهدين كه در سردر بهارستان جنگ ميكنند از همان راه باتفاق حجج اسلام بيرون رفته باغ و مجلس را خالى مينمايند رفتن آقايان از بهارستان دست و دل جنگجويان را سست كرده ميفهمند كار گذشته ناچار بعد از كمى خوددارى از سردر فرود آمده با مجاهدين مسجد مشورت ميكنند و بالاخره رأيشان بر اين قرار ميگيرد كه از ديوار شرقى فرود آمده متفرق گردند بعضى از ايشان تفنگ و اسلحه را با خود برده و بعضى آنها را معيوب كرده مياندازند و ميروند اشخاص مهم از مجاهدين بعد از بيرون رفتن از مسجد هريك شرح‌حال مفصل دارند كه نه كتاب من گنجايش آن تفصيلات را دارد و نه اطلاع كافى دارم خلاصه تفنگ و اسلحه مجاهدين بضميمه تفنگهائى كه آنها از قشون دولت گرفته‌اند بدست قشون دولت ميافتد مگر چند قبضه تفنگ كه بتوسط بعضى از مجاهدين در خانهاى اطراف بهارستان امانت سپرده مىشود و عاقبتش معلوم نميگردد\r\nمجاهدين انجمن مظفرى كه در انجمن حميت جنگ ميكنند تا سنگر دارند ميجنگند ولى از طرف قشون دولت از خيابان صفى عليشاه بسنگر آنها توپ بسته مىشود و يكطرف آن را خراب ميكنند مجاهدين بعد از خراب شدن سنگر از راهى كه براى فرار قرار داده‌اند متفرق شده كسى از آنها كشته نميشود .\r\nانجمن آذربايجان چند نفر تيرانداز قابل دارند آنها داد مردانگى ميدهند توپچيهاى توپى كه براى خراب كردن سنگر آنها بسته شده يكى بعد از ديگرى كشته ميشوند و بالاخره يكى از توپچيان روسى كه لباس خاكىرنگ دربردارد روى زمين خوابيده مثل اينكه تير خورده باشد روى خاك ميغلطد و بجانب توپ آمده پشت توپ كه ميرسد ميخواهد برخاسته توپ را با طناب ببندد تا آن را از تيررس مجاهدين دور تر ببرند بمحض اينكه سر بر ميدارد پيشانى او هدف تير يكى از جوانان جنگجو گشته به خاك ميافتد و تا هنگامه جنگ گرم است ديگر كسى جرئت نميكند نزديك آن توپ بيايد قزاقان عمارت فوقانى خانه سيد على قمى را كه در محاذات سردر مجلس در آخر نگارستان واقع و مشرف است بر انجمن آذربايجان سنگر كرده‌اند ولى طولى نميكشد\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nكه نعش چند نفر قزاق در آن عمارت افتاده سنگر آنها خالى مىشود ناچار درصدد خراب كردن سنگر مجاهدين انجمن آذربايجان برميآيند و بعد از آنكه يكقسمت از ديوار عمارت مشار الدوله شيرازى كه سنگر انجمن مظفرى و حمّيت است خراب مىشود از خيابان صفى عليشاه محاذاتى با انجمن آذربايجان پيدا شده توپ را به آن انجمن ميبندند و سردر انجمن كه سنگر مهم مجاهدين است بضرب چند گلوله توپ از هم پاشيده مىشود و تيراندازان آن سنگر اضطرارا با هركس كه در انجمن آذربايجان است به خانه ميرزا صالح خان كه روبروى انجمن آذربايجان واقع است و يكى از سنگرهاى ملى است ميروند بىآنكه در طى نمودن عرض كوچه كه فاصله است به كسى آسيبى برسد و بعضى از آنها ميروند در عمارت فوقانى آن خانه كه از دو طرف تيرانداز صحيح دارد و بجانب قشونى كه در اول خيابان سيف الملك و اطراف قراولخانه روبروى سردر بهارستان شليك ميكنند قشون دولت ناچار بعد از خراب كردن سنگر سردر انجمن آذربايجان توپ را برگردانيده با چند تير ديوار خانه ميرزا صالح خان را خراب و آن سنگر را هم از كار مياندازند و در اين سنگر دو نفر مجروح ميشوند - پس از خراب شدن اين سنگر مجاهدين فرود آمده ميبينند آقا سيد جمال الدين افجهء و جمعى از همراهانش در حوضخانه آن خانه نشسته انتظار ميكشند از راهى فرار نمايند ميرزا صالح خان صاحبخانه و جمعى ديگر از در كوچكى كه از آن خانه بكوچه باريكى هست فرار ميكنند گلوله توپ مىخورد بطاق عمارت حوضخانه آهنها و چوبهاى شيروانى را فرو ميريزد آقا سيد جمال سخت متوحش شده مجاهدين انجمن آذربايجان به زحمت زياد و بخراب كردن بعضى از ديوارها او را به بام عمارت برده در عباى خود پيچيده عمامه بسرش را بجاى طناب به كار برده او را از ديوار بباغ نظاميه فرود ميآورند و از آنجا با پاى برهنه از درى كه از كنار حمام نظاميه بخيابان هست روانه مىشود و هم بعضى از مجاهدين انجمن آذربايجان از اين راه متفرق ميشوند در غير از اين مواقع محصور كه ذكر شد در جاى ديگر شهر جنگى نميشود مگر در خيابان چراغ برق كه قهوه‌خانهء معروف بعرش را مدير روزنامهء روح القدس « 1 » با چند نفر ديگر سنگر كرده هنگام گذشتن قشون و عبور دادن\r\n\r\n\r\n","description":"","footnote":"\r\n( 1 ) كه يكى از متهورترين مجاهدين مىباشد از مردم خراسان در سن سى و چند سال\r\n","page_name":" 329 ","page_number":337},
  {"content":"\r\n\r\nتوپ به آنها شليك كرده چند نفر را ميكشند و بالاخره روح القدس بدست قزاقان گرفتار مىشود در عمارت ظل السلطان هم چند نفر تفنگچى قابل هست و از آنجا تيراندازى ميكنند قشون دولت بعد از خرابى خانهء ميرزا صالح خان توپ را بخانهء ظل السلطان بسته مقدارى از جلوخان خانهء او را خراب كرده ميريزند كه خانه را غارت كنند غلام سياه ظل السلطان از بالاى عمارت تا مدتى مدافعه مىكند و بالاخره مغلوب شده غارتيان بيغما ميپردازند در اينوقت صداى تفنگ از اطراف آرام شده تنها صداى توپ بلند است كه تا سه ساعت بغروب مانده پىدرپى بانجمنهاى خالى شده و سنگرهاى نيمه‌خراب بىمجاهد توپ ميزنند و تا شب بهارستان و عمارت مجلس و تمام نقاط اطراف بهارستان و مسجد از خانهء ظل السلطان گرفته و دكاكين جديد البناى آن‌كه ادارهء روزنامهء بامداد هم جزو آنها است و خانهء ميرزا صالح خان و انجمن آذربايجان و خانهاى اطراف آن و خانهء سيد على قمى و انجمن حمّيت و انجمن مظفرى و دكاكين شمالى نگارستان و مهمانخانهء آخر نگارستان و قهوه‌خانهء مخصوص بهارستان و خانهء تاجرى كه در شمال باغ بهارستان واقع است و مسجد سپهسالار جولانگاه تعدى غارتگران گشته مردم پست فطرت اسباب نفيس قيمتى را از خانهء ظل السلطان و خانهء ميرزا صالح خان و خانهاى اطراف و از عمارت مجلس و عمارتهاى بهارستان كه پر است از ذخيره‌هاى گرانبهاى عهد ميرزا حسينخان سپهسالار همه را يغما مينمايند و اى كاش ببردن اسباب قناعت ميكردند درها و پنجره‌هاى گران قيمت را از جاى كنده مىبرند سنگهاى هزاره‌ها را كنده چوبهاى سقف را درميآورند آينه‌هاى بزرگ را از ديوارها جدا ميكنند و هركدام بزرگ است با سنگ آن را شكسته تكه‌هايش را مىبرند در عمارت بهارستان قريب سى عدد جار بلور بيست كاسه و كمتر و زيادتر و چهلچراغهاى قيمتى است همه را برده و هرچه بردنى نيست آنها را خورد مينمايند قاليهاى بزرگ سنگين وزن و سنگين قيمت را قطعه قطعه كرده تقسيم مينمايند و اين عمل با فرش بهارستان در تاريخ تكرار مىشود « 1 »\r\n\r\n\r\n","description":"","footnote":"\r\n( 1 ) اشاره بفرش بهارستان عمارت كسرى انوشيروان است كه عربها تكه‌تكه كرده تقسيم نمودند .\r\n","page_name":" 330 ","page_number":338},
  {"content":"\r\n\r\nتابلوهاى نقاشى شده گرانبها بدست تاراج ميرود بالجمله علاوه بر فرش و چراغ و مبل و اسباب و چراغهاى برق و ميز و صندلى و آينه‌هاى منصوب و غير منصوب درهاى خاتم‌سازى شده و ارسيهاى منبت‌كارى اعلى و تخته‌بنديهاى اطاق جديد مجلس كه بمخارج بسيار با صندليهاى ممتاز و ميزهاى قشنگ تازه ساخته شده و هنوز براى يك دفعه هم مجلس در آن اطاق منعقد نگشته با سنگهاى مرمر هزاره‌ها و كاشيهاى قيمتى و آهنهاى محجرهاى اطراف و هرچه را تصور كرده‌اند كسى بازاى آن پولى بدهد همه را مىبرند و همچنين در خانه ظل السلطان و باقى محلهاى غارت شده باشياء منقول اكتفا نكرده از غير منقول هم نميگذرند و تمام اين غارتها بدست قزاق و سربازهاى سيلاخورى و كمى از اشرار و مردم بىسروپاى شهرى شده يكنفر از ملتيان در ميان آنها ديده نميشود هنگام جنگ از هيچگوشهء شهر كسى بحمايت مجاهدين نميآيد و هيچ جنبش از هيچ‌كجا نميشود مگر اينكه ميرزا محمد خراسانى مدير روزنامه حقوق و حسين آقاى كاشانى كه از متوقفين بهارستان بودند و اتفاقا آن شب را بيرون مانده‌اند چون شروع بجنگ مىشود و نميتوانند خود را بمجلس برسانند به خانه ميرزا محمد جعفر صدر العلماء و حاج سيد محمد برادر امام جمعه طهران و جمعى ديگر از روحانيان درجه دوم و سوم رفته آنها را در مسجد جامع جمع كرده كفن به گردن و قرآن بدست ميخواهند آنها را بجانب مجلس ببرند صدر العلماء و حاج سيد محمد و بعضى از معاريف آنها از مسجد بيرون نميآيند و ميگويند آقا سيد عبد اللّه پيغام داده است در مسجد بمانيم تا خبر او بما برسد به اين عذر خود را مستخلص ميسازند ولى شيخ مهدى پسر شيخ فضل اللّه نورى كه سر پرشورى دارد و از ابتداى مشروطيت اغلب بر ضد پدرش جزو مليون كار ميكرده جلو اين جمع افتاده روانه مىشود و نطقهاى مهيج مىكند اين جمعيت كه با تماشاچى عددشان به دو هزار نفر ميرسد از بازار پايمنار وارد خيابان سرچشمه ميشوند قزاقان از آنها جلوگيرى مينمايند دو نفر از آنها را با تير زده ميكشند مابقى به زودى متفرق ميگردند حالا برگرديم و بنگارش شرح‌حال علماى روحانى و وكلاى مجلس و متحصنين بهارستان كه از آنجا بيرون\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nرفتند بپردازيم .\r\nاين جمع از بهارستان خارج شده بپارك امين الدوله وارد ميشوند آنها كه اول ورود ميكنند در را ميبندند و آنها كه بعد ميرسند هجوم آورده از ديوار پارك فرود ميآيند و تصور ميكنند كه چون اين پارك در زمان مرحوم ميرزا عليخان امين الدوله يكى از مركزهاى مهم قانون و مشروطه‌خواهى بوده است ميتواند آخرين قلعه نگهدارندهء مشروطه‌خواهان هم بوده باشد غافل از اينكه در و ديوار عمارت و آب و درخت را در اين امور مدخليتى نيست بالجمله محسن خان امين الدوله كه ميبيند اين جمع وارد شدند بآقا سيد عبد اللّه و آقا سيد محمد ميگويد من از شما دو نفر ميتوانم نگاهدارى كنم ولى ديگران بايد خارج شوند هرچه آنها اصرار ميكنند كه از همه نگاهدارى كنيد ثمر نميكند بالاخره آقايان را ميبرد در اطاق نزديك اندرون جاى داده خود ميرود بخانهء نيّر الدوله كه دور نيست و از آنجا با تلفن بباغ شاه ميگويد آقايان منزل من هستند و هنوز او مراجعت نكرده است كه قشون دولت بپارك وارد مىشود در اينحال جمعيت پارك چند قسمت مىشود يكقسمت ملك المتكلمين و پسرش و آقا سيد جمال الدين و ميرزا جهانگير خان و ميرزا داود خان و قاضى قزوينى و برادرش ميرزا على اكبر كه عصاكش او است و آقا سيد نور الدين و بعضى ديگر كه خطر بيشتر متوجه اغلب آنها است به خانه مير سيد حسن برادر مدير حبل المتين رفته آنجا مخفى ميشوند و شرح‌حال آنها را بعد خواهم نوشت و بعضى از پارك درآمده متفرق ميشوند بىآنكه دستگير بگردند ممتاز الدوله رئيس مجلس و حكيم الملك در گوشه‌ئى مخفى شده كسى آنها را نميبيند و بعد از گذشت واقعه از آن بيغوله درآمده با لباس مبدل خود را بسفارت فرانسه ميرسانند و آنجا ميمانند تا امنيت حاصل ميكنند و بيرون ميآيند حاج ميرزا ابراهيم نماينده آذربايجان معدن غيرت و مردانگى جوان سى و چند ساله كه نگارش احوال او را كتابى جداگانه لازم است در خيابان پارك با قشون دولت روبرو مىشود او را ميگيرند و برهنه ميكنند چون ميخواهند ساتر عورت وى را درآورند امتناع مىكند ناگاه تيرى از جانب يكى از قزاقان سواره به او رسيده به روى خاك ميافتد فرياد مىكند\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nوكيل آذربايجان و از دنيا ميرود آن روز و آن شب نعش او در پارك ميماند و روز ديگر سيد محمد على طهرانى يكى از مجاهدين رفته نعش او را برداشته در سر قبر آقاى طهران به خاك ميسپارد از كشته شدن حاج ميرزا ابراهيم آقايان روحانى خود را باخته حاج ميرزا ابراهيم آقا\r\nتسليم قزاقان ميشوند عبا و عمامه و لباس هرچه دارند بيغما ميرود و كتك بسيار به آنها ميزنند سر و صورت ايشان را مجروح ميسازند و به سينه آقا سيد محمد جراحتى ميرسد محاسن آقا سيد عبد اللّه كنده مىشود آب دهان زياد به صورت آنها مياندازند آنها را با كمال بىاحترامى سروپاى برهنه رو بقزاقخانه مىبرند و هركس را كه ميگيرند اول بقزاقخانه برده از سان لياخوف روسى گذرانيده از آنجا بباغ شاه ميفرستند ولى نزديك ميدان توپخانه سيدين سندين نميتوانند ديگر پياده بروند به اين ملاحظه و يا بملاحظه اينكه در ميدان شورشى برپا نشود آنها را مىبرند بباغچه پستخانه قدرى نگاهداشته بعد درشگه حاضر نموده بىآنكه بسلام پولكنيك ببرند بباغ شاه مىبرند در ورود دادن آقايان بباغ شاه قشون مستحفظ كه آنجا است هجوم ميآورند كه آنها را هلاك كنند ولى درباريان مانع شده آنها را در چادرى جاى داده بعد از زمانى ميفرستند از خانهاى آنها عبا و عمامه و لباس براى هريك آورده ميپوشند و محبوس مينمايند آقايان بعد از دو روز يك دفعه شاه را ملاقات ميكنند اول شاه در نهايت خشونت و بىادبى با آنها صحبت ميدارد آقا سيد عبد اللّه ميگويد اگر ما را بايد كشت بكشيد اما اينطور با ما حرف مزنيد و همانطور كه همه‌وقت صحبت ميداشته‌ايد\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nصحبت بداريد آنوقت شاه قدرى ملايم مىشود امير بهادر در چادر آنها آمده سرزنش بسيار مينمايد شاپشال روسى به آنها اظهار مىكند من مسلمانم و اسلاميتم مرا واداشت اين اقدامات را بكنم آقا سيد محمد به او تغيّر و خشونت مينمايد و چون از جزئيات مذاكرات آنجا اطلاع نداريم باختصار ميكوشيم .\r\nخاتمهء كار آقايان روحانى به اين ترتيب است كه درباريان از حاج امام جمعه خوئى كه از دوستان خودشان است معذرت خواسته او را مرخص ميكنند آقا سيد عبد اللّه را بعد از سه روز با آقا ميرزا محسن دامادش و بعضى از پسران و بستگان او تبعيد نموده با غلام مستحفظ بجانب قزوين و از آنجا بجانب عتبات ميفرستند ولى در خاك ايران توقيف ميشوند آقا سيد محمد را در شميران اجازهء اقامت ميدهند به شرط آنكه با كسى آمدوشد نكند او هم در آبادى دركه شميران ميماند شاهزاده ابو الحسن ميرزا شيخ الرئيس شعرى براى شاه ميسازد و او را به حق خويشاوندى سوگند داده خلاصى ميطلبد و رها ميگردد .\r\n\r\n","description":"","footnote":"","page_name":" 334 ","page_number":342},
  {"content":"\r\n\r\n\r\nفصل سى و ششم قتل ملك و جهانگير خان و قاضى قزوينى در باغشاه\r\nدر فصل سى و پنجم نوشته شد ملك المتكلمين و پسرش محمد على و سيد جمال الدين واعظ و ميرزا جهانگير خان و ميرزا داود خان و قاضى قزوينى و برادرش و سيد نور الدين و بعضى ديگر در خانه ميرزا سيد حسن كاشانى كه متصل بپارك امين الدوله است مخفى ميشوند اينك شرح گرفتارى آنها را مينويسيم بعد از آنكه آنجمع به خانه مزبور ميروند مادر پير مير سيد حسن بناى گريه‌وزارى را گذارده ميگويد شما به اين خانه آمده‌ايد خانه ما را خراب خواهند كرد اموال ما يغما مىشود ملك المتكلمين بميرزا جهانگير خان ميگويد ما را كه دستگير خواهند كرد بهتر اينست دل اين زن را بدست آورده رفع اضطراب او را بكنيم چند نفر مخالفت كرده آنجا مخفى ميشوند بطوريكه خود آن زن هم نميدانسته است به اين ترتيب كه خود را در آب‌انبار خانه انداخته در ميان آب چند ساعت ميمانند تا شب مىشود و فرار ميكنند و از آنهاست ميرزا قاسمخان تبريزى از كاركنان روزنامه صوراسرافيل مابقى بيرون آمده وارد خيابان ميشوند سيد جمال الدين خود را در خانه‌ئى پنهان مىكند و عاقبت كار او در جاى خود نوشته مىشود ديگران گرفتار ميشوند به اين ترتيب ملك المتكلمين چشمش درست نميبيند قاضى هم نابينا است هردو را بايد عصاكشى نمايند از اين جهة نميتوانند فرار كنند بعضى ديگر هم آنها را متابعت مينمايند همين كه وارد خيابان ميشوند قزاقان اول ميرزا جهانگير خان و بعد ديگران را دستگير كرده آنها را بينهايت كتك ميزنند و مجروح ساخته سروپاى برهنه همه را بقزاقخانه مىبرند در راه كه اين جمع را ميبردند بعضى از مردم نادان به آنها ناسزا گفته نسبتهاى ناشايسته ميدهند ميرزا جهانگير خان پىدرپى نطق مىكند\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nو از كتك و زخم كارد و ؟ ؟ ؟ انديشه نكرده ميگويد اى مردم ما رفتيم اما شما دست از مشروطه برنداريد و بقزاقان ميگويد ما مقصر پلتيكى هستيم كسى مقصر پلتيكى را آزار نميكند اين يگانه فدائى وطن از آن هنگام كه گرفتار مىشود دست از جان شسته هرچه در دل دارد ميگويد بلى روز اول آن مرد وطن‌پرست جان عزيز را با قلم نگارش صوراسرافيل يك مرتبه به كف گرفته نوشت آنچه نوشتنى بود و اينك چند ساعت بقيه عمر خود را غنيمت ميداند كه ناگفته مانده‌ها را بگويد تا در خدمت بملت كوتاهى نشده باشد . ملك المتكلمين سكوت كرده در همه صدمات كه به او ميرسيد حرفى نميزند تنها گاهى ميگويد : لا حول و لا قوة الا باللّه به همين حال آنها را مىبرند تا وارد قزاقخانه ميكنند و آنجا محبوس ميشوند صاحبمنصبان قزاقخانه پىدرپى بمحبس آنها آمده آنها را فحش داده آزار ميكنند ميرزا جهانگير خان در اينحال باز از نطقهاى وطن خواهانه دست برنميدارد و دقيقه‌ئى آرام نميگيرد بالاخره از بس حرف مىزند محبس او را جدا ميكنند ملك المتكلمين گرسنه و تشنه است چون او را برهنه نكرده‌اند پولى دارد بيكى از قزاقان ميدهد براى او نان و نان خورش و آبى بياورد و خواهش مىكند ميرزا جهانگير خان را هم بياورند با او غذا بخورد ميگويند او زياد حرف مىزند ميگويد ميسپارم حرف نزند او را هم ميآورند غذا خورده بجاى خود برميگردانند اين چند نفر با جمعى ديگر كه گرفتار شده‌اند يا بتدريج تا عصر گرفتار ميشوند در قزاقخانه هستند طرف عصر آنها را بباغ شاه مىبرند و همه را در يك زنجير ميبندند در بردن آنها بباغ شاه و هنگام ورود بمحبس و در محبس آنها را آزار بسيار ميكنند دست ملك المتكلمين جراحت برميدارد شبانه پولكنيك لياخوف و شاپشال و على بيك بديدن آنها ميروند ملك المتكلمين به پولكنيك از بابت كتك بسيار كه به آنها ميزنند شكايت مىكند و او ميسپرد ديگر آنها را نزنند شاپشال با ملك المتكلمين صحبت داشته ميگويد چرا اينقدر از من بد گفتى ميگويد شما را ميگويند بمصلحت روس و بر ضد صلاح دولت و ملت ما كار ميكنيد بميرزا جهانگير خان ميگويد تو از كجا دانستى من يهودى هستم جواب ميدهد اينطور شنيدم تكليف روزنامه‌نويس اين است هرچه\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nبگويند بنويسد و اگر دروغ است بعد ترديد مىكند بالجمله شماتت بسيار به آنها ميكنند و ميگويند فردا شما را بدار خواهند زد و ميروند در اينوقت ميرزا محمد على پسر ملك المتكلمين از پدرش دور است بعد از زمانى آنها را بيرون برده چون برميگردانند اتفاقا او را نزديك پدر زنجير ميكنند ملك از اين اتفاق مسرور است و آنشب را اغلب با پسر صحبت داشته ميگويد فرزند مبادا خودت را معرفى كنى كه تو پسر من ميرزا جهانگير خان\r\nهستى بگذار ترا نشناسند بلكه خلاص شوى اگر بفهمند تو پسر منى مشكل است خلاصى بيابى محبوسين آن شب را با كمال سختى ميگذرانند فردا صبح مىشود پاسى از روز برآمده دو نفر قزاق بمحبس آمده ملك المتكلمين و ميرزا جهانگير خان را با زنجير مىبرند ساعتى طول نميكشد كه زنجير هاى آنها را آورده آنجا مياندازند در هنگام بردن آنها ملك المتكلمين ميگويد رفقا ديدار بازپسين است و همه گريه ميكنند خلاصه آنها را مىبرند در گوشهء باغ شاه در ميان فوج قزاق اول طناب به گردن ملك المتكلمين افكنده مدتى او را عذاب ميدهند و بالاخره مير غضبان با كارد روى شكم او افتاده شكمش را پاره ميكنند و به سختى جان ميدهد بعد از آن ميرزا جهانگير خان را ميآورند چون كشتن رفيق خود را ديده است رمقى براى او باقى نمانده بپاى خود نميتواند بيايد او را ميآورند طناب بر گردنش انداخته بفشار كمى جان ميدهد نعش هردو را ميان خندق شهر مياندازند نعشها آن روز و آن شب در خندق است و بعد بهمت يكى از وطنخواهان\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nهرچه از آنها باقى مانده به خاك سپرده مىشود بعد از كشته شدن اين دو نفر قدرى آتش غضب شاه و درباريان فرونشسته تلاطم امواج بلا بالنسبه آرام ميگيرد و البته قصد كشتن ملك المتكلمين\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nديگران را هم دارند ولى بعضى از سفراى خارج بحضور شاه رفته ميپرسند غير از اين دو نفر باز هم كسى را خواهيد كشت جواب ميدهد خير اين است كه ديگر آشكارا كسى را نميكشند حكومت شهر را نظامى كرده ميدهند بپولكنيك لياخف و او از جانب خود اعلانى منتشر كرده مردم را تخويف بسيار مينمايد و پىدرپى مشروطه‌خواهان را گرفته بمحبس مياندازد حمزه سرباز را كه جزو مجاهدين بود گرفته نزد او ميآورند از او ميپرسد تو هم سرباز ملى بودى - ميگويد بلى - در جنگ هم بودى - بلى قزاق هم كشتى جواب ميدهد در جنگ نميدانم چه شده است البته كشتار مىشود ميگويد حالا كه راست گفتى تو را مرخص كردم برو همين كه روانه شده قدرى دور مىشود امر ميكنند از پشت سر او را تيرباران مينمايند دو نفر جوان كه يكى هنوز خطش ندميده در مجلس تير برداشته در خون خود غوطه‌ورند و عاقبت كار آنها معلوم نميشود دو پسر حاجى محمد اسمعيل تاجر را كه بيچارگان بعزم تجارت به استامبول ميرفتند در مركزيكه براى گرفتن دستگاه سفرى رفته بودند گاريچيان بطمع بردن پول و اسباب آنها يكى را كشته و ديگرى را مجروح ساخته بعنوان مشروطه‌خواهى بدست قزاقان ميسپارند و بادارهء پولكنيك برده بعد از صدمات بسيار مرخص شده نعش آن يك تن كه كشته شده است تا مدتى در خيابان افتاده كسى جرئت نداشت بردارد عباسقليخان جوان تربيت شده و دانشمند پسر موثق السلطنه كه خود و پسر ديگرش جزو مجاهدين انجمن مظفرى بودند در خيابان بدست دشمن گرفتار شده او را همانجا ميكشند و ديگر شرح جنايتهائى كه از مأمورين حكومت نظامى لياخف و دربار باغشاه به بيچارگان در طهران ميرسد و شرح‌حال متوارىشدگان از آزاديخواهان در اطراف دشت و بيابان از گنجايش اين تاريخ بيرون است اينك بشرح‌حال باقى محبوسين باغشاه بپردازيم .\r\nمحبوسين باغشاه يك قسمت روحانيان بودند كه عاقبت كار آنها گفته شد يك قسمت آنها كه كشته شدند و از اين هردو سخت‌تر حال كسانى است كه آنها را در غل و زنجير سخت بسته در اطاق گرمى رو بآفتاب در اين هواى گرم تابستان مثل اينستكه از تنگى منزل به روى يكديگر ريخته‌اند بيشتر آنها مجروحند و اگر به ظاهر توجهى\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nبه زخم آنها شده ديگر مراقبت نشده است و در زحمت شديد هستند خوراك آنها روزوشب دو قرص نان است با اذيت‌وآزار بسيار عكس آنها كه در باغشاه برداشته شده از بدبختى آن بيچارگان حكايت مينمايد اين اشخاص قاضى قزوينى و برادرش و شاهزاده يحيى ميرزا كه ميخواسته است در كسوت روحانيون فرار كند و به همان صورت گرفتار محبوس شده و حشمت نظام و ميرزا داود خان و حاج محمد تقى بنكدار و مشهدى باقر فرش‌فروش و حاج خان خياط و شريف صحاف و ميرزا محمد على ملك‌زاده و روح القدس و ميرزا محمد عليخان استامبولى و شاهزاده ناصر الممالك و نايب باقر خان و غيره .\r\nدر ميان اين جمع نظر بدى كه درباريان بقاضى قزوينى دارند به ديگران ندارند به دو سبب يكى آنكه در قضيه خانهء عضد الملك قاضى احساسات وطن‌پرستى خود را كاملا ظاهر كرده مورد غضب شديد شاه شده دوم كه از اين مهمتر است مسئله استخلاص اشخاص متهم به بمب‌اندازى براى شاه است بواسطهء عمليات قاضى قزوينى در صورتى كه شاه بمسئله بمب بيش از هرچيز اهميت ميدهد و اشخاصى را كه در كار كشف نشدن قضيه بمب و شناخته نشدن مرتكبين آن دخالت داشته‌اند دشمنان حقيقى خود ميشناسد و قاضى قزوينى از افراد مبرز آنها است بيچاره مرد وطن‌پرست عاجز اكنون در زير زنجير استبداد با سروصورت مجروح دچار شكنجه و عذاب است قاضى قزوينى از اشخاصى است كه در مقصرى همدوش ملك المتكلمين و ميرزا جهانگير خان بوده ميبايد روز اول با رفقايش كشته شده باشد ولى به دو سبب در كشتن او شتاب نميشود يكى آنكه بخارجه‌ها گفته‌اند غير از همان دو نفر ديگر كسى را نميكشند چنان كه گفته شد و ديگر آنكه تصور ميكنند در استنطاق قاضى شايد بتوانند مرتكبين بمب را بشناسند چنان كه در استنطاق ملك‌زاده و ديگران از همزنجيرهاى قاضى قزوينى تحقيقات در خصوص بمب در اول درجه اهميت بوده است و همچنين امان اللّه خان ضياء السلطان ترك كه در قضيه بمب گرفتار شده و بسعى مليون مخصوصا قاضى قزوينى مستخلص گشت در اين وقت پنهان مىشود و بوسائط و رسائل امان‌نامه به او ميدهند همين كه آشكار\r\n\r\n","description":"","footnote":"","page_name":" 340 ","page_number":348},
  {"content":"\r\n\r\nميگردد او را دستگير كرده در تحت شكنجه سخت درآورده از مسئله بمب او را استنطاق ميكنند و چيزى بروز نمينمايد قاضى در شبهاى اوائل حبس خود كه آزار بسيار ميبيند برفقايش ميگويد اينها ما را بابى و لامذهب ميدانند كه اينطور بىرحمانه با ما رفتار ميكنند بهتر اين است قرآن و روضه بخوانيم بلكه كمتر ما را آزار نمايند و شروع ميكنند به خواندن قرآن و در ضمن بروضه‌خوانى همه گريه ميكنند و سربازان متأثر ميشوند ولى قدغن مىشود كه ديگر روضه نخوانند .\r\nخلاصه قاضى قزوينى هيجده روز در باغشاه در تحت فشار سخت و ببدترين احوال ميگذراند پس از آنكه استنطاق او تمام مىشود چون عادت به خوردن ترياك دارد سم مخلوط ترياك كرده به او ميخورانند و چون حالش منقلب مىشود زنجير او را برداشته در ميان باغ مياندازند و با نهايت سختى جان ميسپارد قاضى قزوينى از مال دنيا تهىدست بود و در اواخر عمر خدا به او پسرى داد كه بسيار بوى علاقمندى داشت اما اجل مهلت نداد كه او را خود بزرگ نمايد .\r\nبالجمله محبوسين را يك‌يك استنطاق كرده اشخاص متفرقه و غير مهم را رها ميكنند و ما بقى را نگاهميدارند ظهير السلطان را كه يكى از تفنگداران ملى بود زنجير كرده روزها در آفتاب ميبندند و چند روز زحمت بسيار به او ميدهند موسى خان معظم السلطنه و بعضى ديگر از جوانان محبوس و مغلولند از وكلاى مجلس مستشار الدوله مدتى در حبس باغشاه ميماند يحيى ميرزا و ميرزا داود خان از مقصرين درجهء اول هستند و خطر جانى دارند ولى بايد دانست كه قضيه سفارت انگليس و پناه دادن بجمعى از اشخاص خطرناك از مليون و مخصوصا از نمايندگان مجلس تأثير شديد در دربار كرده بعد از گذشتن روزهاى اولى و كشته شدن چند تن و نتيجه بدست نيامدن از استنطاق محبوسين در قضيه بمب غضب شاه و آتش انتقام درباريان اندكى فرومينشيند خصوصا كه نوشتجاتى از رؤساى روحانى نجف بشاه ميرسد كه خاطر او را مشوش ميسازد كه شرح آنها در فصل ديگر نوشته خواهد شد .\r\nو اما قضيه سفارت انگليس و تحصن مليون شرح واقعه آنكه رابطه خصوصى\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nكه ميان صاحبمنصبان سفارت انگليس در طهران با رؤساى مليون و آزاديخواهان از اوائل مشروطيت وجود داشت اكنون هم كه روس و انگليس باهم ساخته‌اند آن رابطه به كلى قطع نشده و غير از سياست مشترك روس و انگليس كه اكنون مناط كارهاى خارجى دولت ايران است انگليسان در خفا يك سياست خصوصى هم دارند كه دل آزاديخواهان را از خود نميرنجانند و تمام بدبختى آنها را بروسها نسبت ميدهند و خود را در موافقت با سياست روس ناگزير معرفى مينمايند و اين رابطه نسبت بوكلاى تندرو مجلس بيشتر بتوسط آقا سيد حسن تقىزاده و رفقاى او است وقتى كه مجلس در شرف خراب شدن است و نمايندگان تندرو مخصوصا تقىزاده و رفقايش بواسطه دشمنى كه ميان محمد على شاه و آنها است در معرض مخاطره جانى هستند خصوصا كه قضيه بمب را هم به آنها نسبت ميدهند بديهى است خطر عظيم متوجه ايشان است لهذا تقىزاده چنان كه گفته شده است از پيش تهيه اين كار را ديده كه در آخر وقت خود را بسفارت انگليس انداخته آنجا محفوظ بماند اينستكه بتوسط صاحبمنصبان سفارت انگليس با ميرزا على اكبر خان دهخدا و بعض ديگر با لباس مبدل داخل سفارت شده هرچه توانسته‌اند رفقاى خود را از گوشه‌وكنار جمع كرده به آن مأمن ميرسانند و اين اقدام در همان روز بيست و سوم جمادى الاولى كه روز بمباردمان مجلس مىباشد مىشود و البته تمام اشخاص خطرناك چه وكيل و چه غير وكيل در اينموقع توقع دارند كه تقىزاده آنها را هم در رفتن به آن پناهگاه شركت بدهد و از كجا كه درصدد نشده باشد بىآنكه موفق بگردد و بهر صورت در اين گونه مواقع كه روز وا نفساه است و هركس بفكر جان خويش است نبايد از كسى اين توقعها را داشت و هركس بايد خود وسيله نجات خويش را فراهم آورد خلاصه بمحض اينكه معلوم مىشود جمعى بسفارتخانه انگليس رفته‌اند مشروطه‌خواهان نظر باينكه از اين سفارتخانه به ظاهر مشروطيت بيرون آمده است اينك هم ميتواند نگاهدارندهء طرفداران مشروطيت بوده باشد بىآنكه متوجه سياست مشترك روس و انگليس باشند و بىآنكه بدانند ممكن است همين سفارت كه به ظاهر گاهوارهء مشروطيت بوده\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nاست روزى قبر آن واقع گردد هجوم ميآورند كه وارد سفارتخانه شوند و جمعى وارد شده كه عددشان بهفتاد نفر ميرسد انگليسان هم جلوگيرى نميكنند در اينوقت خبر بباغ شاه رسيده بفوريت يكدسته سوار قزاق اطراف سفارت را گرفته مردم را مانع ميشوند كه بسفارتخانه وارد گردند و عدهء متحصنين محدود مىشود به كسانى كه تا آنوقت وارد شده‌اند و اين روز دوم واقعه بمباردمان مجلس شورايملى است گرفتن قزاق و پليس اطراف سفارتخانه انگليس را براى وارد نشدن مليون موجب هيجان كاركنان سفارت ميگردد بشاه گله ميكنند چرا ما را محاصره كرده‌ايد جواب ميدهد چرا مردم را بسفارت راه ميدهيد ميگويند مردم از ترس جان بسفارت ميآيند و قرار مىشود مستحفظين را بردارند ولى قدرى دور تر مىبرند سفارتيان هم بلندن شكايت ميكنند كه سفارتخانه در محاصره است و پس از رسيدن جواب به آنها مكتوب ذيل از طرف شارژدافر انگليس بميرزا محمد عليخان علاء السلطنه وزير خارجه نوشته مىشود :\r\nجناب اشرف ارفع را كه برحسب امر اعليحضرت اقدس شهريارى براى وهنى كه در چندين روز بسفارت اعليحضرت پادشاه انگلستان وارد آمده اظهار تأسف فرموده‌اند به نظر اولياى دولت خود رسانيديم بموجب دستور العمل كه امروز از وزير امور خارجه اعليحضرت پادشاه انگلستان رسيده مأمورم بجناب اشرف ارفع اطلاع بدهم كه عذر بىاحتراميهاى مكرره كه با وجود پرتستهاى رسمى دوستدار از طرف پليس و بريگاد قزاق نسبت بسفارت شده است دولت اعليحضرت پادشاه انگلستان پس از دقت كامل به وضع شخصى كه از اين بابت حاصل شده است مطالب ذيل را طلب مينمايد :\r\nاول قزاق و پليس را از حوالى سفارت بردارند و متعرض رعاياى انگليس و رعايا نشوند .\r\nدوم وزير دربار از طرف اعليحضرت شهريارى و وزير امور خارجه از طرف دولت ايران هردو با لباس رسمى بسفارت انگليس در شهر دار الخلافه آمده\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nرسما كاملا معذرت بخواهند و پيش از وقت به مدت كافى از آمدن خود اطلاع بدهند .\r\nسيم تمام اشخاصى را كه در اين اواخر براى كارهاى متداولى بسفارت ميرفته و يا از آنجا بيرون ميآمده گرفته‌اند فورا مرخص نمايند .\r\nچهارم ضمانتنامه بامضاى اعليحضرت شهريارى براى امنيت جانى و مالى و شخصى اشخاصى كه حال در آن سفارت متحصن هستند بدوستار داده شود .\r\nاگر در ميان متحصنين اشخاصى پيدا شوند كه اتهام جنايتى به آنها برود باستثناى جنايتهاى پلتيكى كه حال معفو است آنها را بقاعده در حضور يكنفر از اجزاى سفارت انگليس استنطاق نمايند الحال كه اين مطالب را بجناب اشرف ميرسانم مأمورم اظهار نمايم اگر فورا اينمطالب بموقع قبول نيامد و از روى دقت مجرى نشد دولت اعليحضرت پادشاه انگلستان مجبور خواهد بود كه هر اقدامى را مناسب بداند براى تحصيل ترميم اين رفتارى كه خود را محق ميداند بر آن بنمايد بدستور العمل اولياى دولت متبوعه خود مشروط فوق را به نظر اعليحضرت شهريارى ميرسانم بعد از رسيدن اين مكتوب بوزارت خارجه دولت فورا درصدد انجام مطالب برآمده قزاق و پليس را از اطراف و نواحى سفارت برداشت وزير دربار و وزير خارجه رفتند بسفارت رسما معذرت خواستند اشخاصى را كه بسفارت رفت‌وآمد ميكرده گرفتار شده بودند رها كردند نوشته تأمين جانى و مالى براى متحصنين سفارت فرستادند و آنها بيرون آمدند مگر يكعده معين كه آنها را قرار داده‌اند مسافرت كرده چندى در ايران نباشند و آنها شش نفرند تقىزاده - معاضد السلطنه - ميرزا على اكبر خان دهخدا - مير سيد حسن حبل المتين صديق الحرم - بهاء الواعظين اما بانصاف بهاء الواعظين را نبايد جزو آنها شمرد چه روزى كه در سفارت به كسانى كه بايد تبعيد شوند براى خرج سفر پول ميدهند تقىزاده اظهار استغنا نموده نميگيرد در عوض ببهاء الواعظين مبلغى ميرسد كه او انتظار نداشته در اينحال از خوشحالى برجسته ميگويد زنده‌باد هرج‌ومرج خلاصه چند نفر را هم گفتند مدتى در طهران نباشند و آنها سعيد الممالك تبريزى بود و برادرش و حسين آقاى كاشانى - ميرزا عبد الرحيم خلخالى و ميرزا آقا خان از اجزاى عدليه اين جمع در\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nظرف دو روز بمصاحبت مأمور وزارت خارجه و غلام سفارت انگليس بجانب رشت و انزلى روانه ميشوند بعد از آنكه مردم طهران پروتست سفارت انگليس و تسليم شدن فورى دولت را ميبينند سيصد چهار صد نفر مهيا ميشوند بسفارت بروند ولى چون قراردادها گذشته است ديگر آنها را راه نميدهند و ديگر كسى بسفارتخانه طهران وارد نميشود آنها هم كه خارج شده‌اند بيخيال دنبال كار خود رفته آسوده‌خاطر ميشوند جمعى از آزاديخواهان هم در شهر طهران و در اطراف شهر متوارى هستند تا كى بتوانند آشكار گردند جمعى هم بقلهك شميران كه محل ييلاقى انگليسان است ميروند كه در موقع نگارش شرح‌حال خود احوال اين جمع را با عاقبت كار آنها خواهم نوشت اينك شمه‌ئى از اوضاع ولايات را بعد از خراب شدن مجلس و برهم خوردن بساط مشروطه در فصل جداگانه بنويسم .\r\n\r\n","description":"","footnote":"","page_name":" 345 ","page_number":353},
  {"content":"\r\n\r\n\r\nفصل سى و هفتم در ولايات بعد از خرابى مجلس\r\nبايد دانست كه در اغلب ولايات ما همه‌وقت دو دستگى موجود است كه پيش از اين بحيدرى و نعمتى ناميده ميشد اكنون هم اين اختلاف كلمه هست و دولتيان از دربار سلطنت گرفته تا كدخداى يك آبادى سياستشان اينست به آتش اين دو دستگى دامن زده از اختلاف مردم استفاده نمايند و بعبارت ديگر مردم را به يكديگر انداخته از خطر اتحاد آنها باهم كه ضرورة دست تجاوز و تعدى ستمكاران طماع را كوتاه مىكند جلوگيرى كنند مردم نادان هم خيروشر خود را نميفهمند .\r\nدر اينوقت اختلاف كلمه مزبور به صورت جنگ طبقاتى درآمده يكدسته تجدد خواه و دسته ديگر كهنه‌پرست در همه‌جا هويدا گشته در صورتى كه در ميان هردو دسته بسيار كم اشخاصى هستند كه بمعنى اين دو دستگى پىبرده باشند و غالبا رؤساى ملكى و مذهبى آنها باهم بر سر رياست كشمكش دارند و تابعين آنها كوركورانه بر ضد يكديگر ميباشند و البته عين اوضاع مركز بتفاوت درجه در هر نقطه از نقاط مملكت ظاهر است خصوصا كه در ماه‌هاى آخر درباريان و روحانيان دربارى مستبدين ولايات را واداشته‌اند عمليات آزاديخواهان را كه در انجمنهاى ايالتى و ولايتى بر ضد استبداد و درباريان كار ميكنند عقيم بگذارند و دو دستگى شديد در همه‌جا آشكار گشته و بديهى است اشخاص بالنسبه روشن‌فكر طرفدار حكومت ملى و مجلس و مشروطه هستند و كهنه‌پرستان و بيخبران از روزگار طرفدار درباريان و دربارند و تا اين وقت قوت و قدرت در دست فرقه اول بوده كهنه‌پرستان در چنگال آنان مقهور بوده‌اند ولى اينك قضيه به عكس شده و در تمام مملكت باستثناى آذربايجان بيرق حكومت\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nاستبدادى بلند مىشود ملاكين و مستبدين در هر لباس روى كار آمده مجلس و مشروطه و حكومت ملى و قانون را كفر و زندقه و طرفداران آنها را كافر و زنديق و واجب القتل ميشمارند در اينحال پيدا است كه آزاديخواهان بيچاره در ولايات كه اغراض خصوصى زياد و پناهگاههاى مطمئن نسبت بمركز كم است دچار چه بدبختيها ميگردند چه اشخاص وطن‌دوست كشته ميشوند و چه اموال و اعراض بباد فنا ميرود و همان حيدرى و نعمتى پيش اكنون مستبد و مشروطه يا مسلمان و كافر ناميده مىشود عجبا در بعضى از ولايات شمالى كه انگليسان كمتر نفوذ دارند و نميتوانند اشخاص خطرناك را حمايت كنند يعنى از روسها معاهدين خود ملاحظه ميكنند كار بدرفتارى مستبدين با مشروطه خواهان به جائى ميرسد كه مؤسسات روس در آن مكانها از مشروطه‌خواهان حمايت كرده آنها را پناه ميدهند و از شر مستبدين نگاه ميدارند چنان كه در گيلان نظاير بسيار دارد ولى بديهى است كه اين براى اشخاص معروف و متمول است و الا بيچارگان به اين چاره هم راهى ندارند خلاصه اگرچه مقتضى است بشمه‌ئى از وقايع ولايات هم بعد از توپ بستن بمجلس و برهمخوردن مشروطه اشاره كنم ولى به دو سبب شرح آن وقايع را بتاريخهاى مستقيم و مفصل مملكت و بوقت خود كه پرده از روى حقايق برداشته شده باشد و وسائل استخبار بيشتر در دست باشد موكول نموده فقط مختصرى از اوضاع اصفهان را مينگاريم و بعد از آن باحوال آذربايجان كه استثناء شد بطور اجمال ميپردازيم .\r\nاما اصفهان كسانى كه جلد اول كتاب مرا خوانده ميدانند در اصفهان نفوذ روحانيان بيشتر از همه‌جاى ايران است يعنى از بقاياى اوضاع و احوال روحانيان عهد اخير صفويه هنوز آثارى در آن شهر ديده مىشود اول شخص روحانىنماى آن شهر اول يا دوم ملاك و متمول آن شهر است حكومتهاى وقت هم براى پر كردن كيسهء خود يكى دو تن از اين قبيل روحانىنمايان را راضى نگاه ميدارند و لقمه‌هائى از آنچه مىبرند به حلق آنها ميگذارند و گاهى در كارهاى كوچك ضرر اندك را تحمل كرده توسط آنها را از مقصرين ميپذيرند تا بحوزه رياست آنها رونقى داده بتوانند آنها را در دهان خلق بمنزلهء\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nهويزه دهنه قرار داده از تعرضاتى كه بر ضد آنها بشود جلوگيرى نمايند .\r\nدر سالهاى آخر شيخ محمد تقى نجفى كه خود را بآقا نجفى معروف كرده در رأس اين گونه روحانىنمايان در اصفهان واقع شده است .\r\nآقا نجفى در ابتداى تبدل اوضاع سياسى مملكت كه مستلزم محدود ساختن اختيارات غير محدود نوع او بود مخالفت ميكرد و ميخواست مشروطه را كفر و مشروطه خواهان را كافر بخواند ولى چون پيشرفت كار مشروطه را ميبيند و بر رياست و تمول خود نگران است مدتى سكوت مىكند و بالاخره با مجلس و مشروطه اظهار مساعدت مينمايد خصوصا كه ميبيند برادر خود حاج آقا نور اللّه كه داراى ذوق ادبى است و خود را تجددخواه معرفى مىكند طرفدار حكومت ملى و در رأس آزاديخواهان اصفهان واقع شده و اگر مخالفت كند بايد با وى طرف شده جنگ خانگى بنمايد اين است كه در تمام مدت مجلس و مشروطه آقا نجفى با مهارتى كه در اين گونه از امور دارد خود را بيطرف متمايل بمشروطه نگاهداشته روحانيان مخالف مجلس از نجف و طهران و ولايات ديگر مكرر خواسته‌اند او را با خود همراه كنند نپذيرفته ولى بديهى است كه در باطن بيكار نبوده است چنان كه بعد از بتوپ بستن مجلس شخص مزبور از پس پرده درآمده خود را طرفدار سياست روحانيان مخالف مجلس معرفى مىكند و معلوم مىشود در باطن با شيخ نورى در طهران همدست بوده درباريان از او اطمينان داشته‌اند كه اصفهان را بدست او نگاه خواهند داشت و نميگذارد برادر خود با آزاديخواهان ديگر در آن شهر بر ضد درباريان قيامى بنمايند و هم بايد دانست كه اصفهان چنان كه مكرر گفته شده است بواسطه محل جغرافيائى كه دارد و بمناسبت سياست روحانىنمائى كه در آن هست از قافله تجددخواهى حقيقى دور مانده و هيجانهاى آزادىطلبى آن هم برنگ ساير هيجانها غالبا رنگ دين و مذهب به خود ميگيرد و تجليات خنده‌آميز و سخريه‌انگيز مينمايد مثلا در موقعى كه مقرر بوده است از ولايات بحمايت مشروطه مجاهد بطهران بيايد انجمنهاى ملى اصفهان هم هركدام يكعده مجاهد تفنگ بدست تهيه ديده‌اند بىآنكه معلوم باشد تيراندازى ميدانند يا نه و در موقع نمايش قوهء خود براى مساعدت\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nبا مجلس شورايملى انجمنهاى اصفهان به صورت دسته سينه زن و عزادار از شهر حركت كرده بقبرستان تخت فولاد رهسپار ميگردند و از جمله نمايشهاى تازه مضحك اين هيجان ملى يكى اين است كه جمعى از دراويش در طليعه اين نمايش نظامى واقع شده هريك يك مار درشت در دست دارد آن را نمايش ميدهد و اين براى تخويف مستبدين است و به همين جهت اين نهضت در اصفهان به نهضت مار معروف مىشود .\r\nخلاصه روز توپ بستن بمجلس ملى در طهران بيرق استبداد در اصفهان بدست آقا نجفى بلند شده بدان ميماند كه نيابت پولكنيك لياخوف را به عهده گرفته باشد نهايت لياخوف روسى با سرنيزه و توپ و تفنگ در طهران بر ضد مجلس و مشروطه قيام مىكند و اين آقاى روحانى به زور تكفير كه مجلس و مشروطه و انجمن ايالتى و بلديه و تمام آثار مشروطه را جداجدا تكفير كرده پول دادن براى اصلاحات بلدى را حرام ميشمارد در صورتى كه همين شخص دو هفته پيش بطهران تلگراف كرده است مخالفت با مشروطه مخالفت با امام زمان است و قشون دولت اگر با مشروطه‌خواهان بجنگد در حكم قشون يزيد و ابن زياد ميباشند و اينك خود در لباس ديگر مىكند همانكار را كه قشون دولت در طهران كرد خلاصه روز بيست و سيم جمادى الاولى انجمن ايالتى اصفهان برهم خورده مشروطه‌خواهان بعضى گرفتار و بعضى متوارى ميشوند حاج آقا نور اللّه رئيس انجمن از اصفهان مهاجرت مىكند و استبداد به تمام معنى در آنشهر حكمروا مىشود آقا نجفى در اصفهان ميگويد اگر خونى در راه مشروطه بايد ريخته شود خون من است و راست ميگويد اگر مشروطهء ما بحقيقت مشروطه بود بايد آقا نجفى و امثال او را در هر كجاى مملكت باشند محاكمهء عادلانه كرده در ازاى تهمتى كه باسلام زده خود را حجت آن خوانده‌اند و در مقابل تجاوزات كه بنام شرع مقدس بنواميس الهى و بجان و مال و عرض مسلمانان نموده و تقويتى كه از ستمكاران براى استفاده شخصى نموده‌اند مجازات داده خون آنها را بريزند و دامان پاك روحانيان حقيقى را از لوث همكارى اين گونه اشخاص دنياطلب نامسلمان پاك نمايند ولى مشروطه ما ناقص و غير خالص بود و نتوانست بوظايف حقيقى خود قيام كرده حق را از باطل جدا نمايد\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nاينست كه به اين صورت فضيح و بدست اين گونه اشخاص وقيح برهم مىخورد تا كى ملت رشد سياسى يافته بتواند باحقاق حق مشروع خود قيام نمايد .\r\nو اما آذربايجان كه در حفظ اساس حكومت ملى ايستادگى كرده با دولت استبدادى طرف مىشود و غالب ميآيد شرحش بطور اجمال اينست كه آذربايجانيان علاوه بر صلابت فكرى كه دارند و بيشتر شجاع و جنگجو هستند در اينموقع زير بار تعديات درباريان طهران كه همه آنها را ديده و شناخته و بزرگ كرده‌اند نميروند و بهيچيك از آنها از پادشاه گرفته تا كوچكتر نوكرانش اهميت نداده آنها را قابل اعتناء نميدانند و خصوصا كه آزاديخواهان تبريز و ديگر ولايات آذربايجان ميدانند اگر تسليم حكومت استبدادى طهران بشوند دولتيان مركز و مستبدين محلى از روحانىنما و رجال كهنه‌پرست بر عرض و ناموس آنها ابقاء نخواهند كرد اين است كه مقاومت با مال و جان خود را براى نگاهدارى صورت حكومت ملى بر اسارت بدست روس و روس‌پرستان دربارى ترجيح داده با دولت استبدادى مخالفت مينمايند و دو چيز پادرميانى مىكند كه آنها در كار خود كامياب ميگردند .\r\nاول آنكه مهديقليخان مخبر السلطنه كه اخيرا والى مشروطه‌خواه آذربايجان شده و از روى اصول مشروطيت با انجمن ايالتى و نمايندگان ملت كار مىكند از اوضاع مركز و احوال درباريان و سياست داخلى و خارجى دربار كاملا اطلاع دارد در اينوقت كه مركز مشروطيت مقهور دست مركز استبداد مىشود نه تنها صلاح خود را نميداند كه در تبريز با آزاديخواهان طرف شود و اوامر استبداد را بموقع اجرا بگذارد بلكه معنا بمشروطه‌خواهان كمك كرده تمام قواى حكومت ملى را كه در دست دارد حتى ذخيرهء قشونى و غيره همه را تسليم انجمن ايالتى كرده راه اروپا را در پيش گرفته روانه مىشود و اين از دو جهت به حال مليون آذربايجان مفيد ميگردد يكى آسايش خيال از طرف حكومت محل كه با آنها طرف نميشود ديگر رسيدن بلوازم جنگى مهم كه تا مدتى ميتواند براى آنها وسيلهء مدافعه بوده باشد .\r\nدوم آنكه يك تن از خوانين آذربايجان كه خود را طرفدار مشروطه نموده و با\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nعدهء كمى از سواران خود از انجمن تبريز حمايت مىكند در موقعى كه طرفداران استبداد از هر طرف به شهر هجوم آورده به خيال خود شهر را به تصرف درآورده‌اند و مشروطه خواهان راه نجاتى ندارند قيام نموده با قطار روى پيراهن بسته بيرون ميآيد مجاهدين را جمع مىكند و پاى جان مىزند و او ستار خان قرچه‌داغى است ستار خان رئيس مجاهدين مىشود و در اينحال انجمن ايالتى تبريز هم دست و پاى خود را جمع كرده قواى آذربايجان را در دست گرفته براى دفاع از حكومت ملى مهيا و مجهز ميگردد و به قدر لازم استعداد تهيه كرده شهر تبريز را به غير از دو محله كه مركز مستبدين است سنگربندى مينمايند و براى دفاع از هرقدر قوه كه از طهران برود آماده ميشوند روابط آنها با طهران قطع مىشود و از بودن رابطه ما بين مستبدين روحانىنما و غير روحانى تبريز و طهران جلوگيرى مينمايند و محمد عليشاه بذر ستمكارى و بىاعتدالى كه بدست او و كاركنان محليش در مدت اقامت آذربايجان در آن مملكت پاشيده اينك حاصل تلخ آن را چشيده آذربايجان بمنزلهء خار درشتى در ديدهء او مىشود محمد عليشاه تصور مىكند بدست مستبدين آذربايجان در هر لباس ميتواند غائله مخالفت مشروطه‌خواهان را بر طرف سازد ولى زود ملتفت مىشود قوت در دست مخالفين او است و از موافقين محلى براى او كارى ساخته نيست چنان كه مهمتر اسباب كه او براى خود در تبريز تصور مىكند رحيم خان چليپانلو است كه با يك عده سوار در تبريز است و او را براى چنين روز آماده گذارده بيك حمله مليون رحيم خان و اتباعش از شهر تبريز خارج شده در گوشه‌ئى بخوددارى ميپردازد و يگانه اميد شاه بيأس مبدل ميگردد ناچار يك فوج سرباز بآذربايجان ميفرستد سربازان گرسنه به رسيدن آنجا اسلحه خود را ريخته بعنوان اينكه با ملت جنگ نميكنيم فرار مينمايند و اين واقعه بر نااميدى شاه بسى افزوده است و طولى نميكشد كه شاه ميفهمد غائلهء آذربايجان سرسرى نيست و به اين سستيها نميشود آنجا غلبه يافت مليون همه باهم اتفاق كرده‌اند مستبدين مقهور و منكوبند جنگجويان تدارك مدافعه را از هر جهت نيكو ديده استعداد كافى دارند سنگربندى شهر تبريز از روى نقشهء صحيح و بدست اشخاص بصير شده در سنگرها اسباب فشنگ‌ريزى و اصلاح اسلحه به قدر لزوم\r\n\r\n","description":"","footnote":"","page_name":" 351 ","page_number":359},
  {"content":"\r\n\r\nتهيه ديده‌اند آزاديخواهان قفقاز سرا اسلحه و لوازم و اشخاص جنگى و جنگ‌آزموده و مجاهدين بمب‌انداز و غيره بدانجا ميفرستند و ميدان جنگ مشروطه و استبداد مهمى در تبريز و اطراف آن مهيا است و براى رفتن بميدان مزبور استعداد كافى لازم است اين است كه محمد وليخان تنكابنى سپهدار را مأمور جنگ آذربايجان ساخته باندازهء استعداد دولت استبدادى براى او تهيه قوه ديده اردوى مفصلى ميخواهند بآذربايجان بفرستند بىآنكه مختصر تزلزلى در خاطر آزاديخواهان آذربايجان و طهران از تهيه اين استعداد روى بدهد و تصور فتحى براى آن بكنند بهرحال شرح وقايع آذربايجان را كتابى جداگانه لازم است و در اين مقام بطور اشاره و اختصار مينويسم و باز در موقع نگارش قضاياى عمومى پيش‌آمدهاى اوضاع آذربايجان را كه تنها اميدگاه آزاديخواهان تمام ايران است بمناسبت مقام خواهيم نگاشت .\r\nبارى در اين وقت چنان كه از پيش اشاره شد تمام مملكت در تحت سلطه استبداد دربار و در تحت قدرت ادارهء قزاقخانه كه صاحبمنصبان روس بر آن رياست ميكنند رفته آزاديخواهان در تمام ولايات مقهور و مغلوب و بسيارى از آنها مقتول و بسيارى متوارى و باقى در زواياى خمول با نهايت پريشانحالى امرار وقت نموده انتظار پيش‌آمدن روزهاى بهترى را دارند و روى دل همه بجانب فتوحات ملى آذربايجان است و از همه‌جا هرچه بتوانند بدانجا ميرسانند بلكه يكعده از آزاديخواهان خارجه نيز آنها را كمك ميكنند چنان كه بسكرويل « 1 » آمريكائى جوان آزادىطلب از روى وظيفه وجدانى از كار معلمى كه در تبريز دارد دست كشيده بمجاهدين خدمت مىكند و جان خود را هم در راه مجاهدت نثار مينمايد نام نيك او در تاريخ آزاديخواهى ايران تا ابد پاينده است بديهى است مجاهدين ارامنه و گرجستان هم بواسطهء قرب جوار آذربايجانيان را از مساعدت خود بىبهره نميگذارند .\r\nبالجمله شاه و درباريان او كه از سياست مهيب روس مدد ميگيرند بواسطه اسبابچينى سفارت روس در طهران و موافقت انگليسان به آنها بدول و ملل عالم وانمود ميكنند\r\n\r\n\r\n","description":"","footnote":"\r\n( 1 ) -  Bosckrevil \r\n","page_name":" 352 ","page_number":360},
  {"content":"\r\n\r\nكه شاه از روى حق و انصاف مجلس را خراب كرد و مشروطه را برافكند تمام خلق صلح و سلامت‌طلب ايران هم چه در مركز و چه در ولايات با عقيدهء شاه همراهند و از دست مشتى آشوب‌طلب كه بعنوان مشروطه‌خواهى مملكت را آشوب كرده آتش فتنه را برافروخته‌اند در عذاب بوده‌اند و اكنون خوشحالند كه بنيان فتنه و فساد بركنده شده پايهء كارهاى مملكت در جريان عادى خود افتاد در صورتى كه خوانندگان كتاب من ميدانند نقشهء آشوب مملكت در دربار كشيده شد و طوفان فتنه‌انگيزى و قتل و غارت از دربار برخاست براى پيشرفت نكردن كار حكومت ملى و براى برچيدن بساط مشروطيت و اگر نبود تحريكات دربارى و خارجه همان مشروطهء ناقص و آلوده باغراض اشخاص ما نظر بسلامت نفس و حس اطاعتى كه در تودهء ملت ايران هست اثر نيكوى خود را بخشيده ميوه‌هاى شيرين بار ميآورد چنان كه يك نظر بعمليات قانون‌گذارى مجلس اول با بىتجربگى كه داشت اين مدعا را ثابت مينمايد در اين صورت اگر تمام ولايات ايران بعد از توپ بستن بمجلس ساكت مانده تسليم حكومت استبدادى باغشاه و اداره قزاقخانه روس ميشدند و از هيچ سر صدائى بلند نميشد تير تدبير حق‌شكنانه درباريان بهدف آمده بآرزوى خود رسيده بودند ولى خدا نخواست بذرى كه با هزار مشقت پاشيده شده و با خون حساسترين فرزندان اين مملكت آبيارى گشته است از ميان برود اين است كه اين سعادت نصيب آذربايجانيان شده نغمه مخالفت از آن سرزمين بلند ميگردد و بعالميان ثابت ميكنند اقدامات حكومت باغشاه جابرانه بوده و قتل و غارت بهارستان از روى بغاوت و ستمكارى و با يك مشت مردم صلح‌طلب و حق‌جو كه فقط در راه آزادى ملت و سعادت مملكت از همه‌چيز خود صرفنظر كرده براى احقاق حق مشروع خويش قيام نموده‌اند با سرنيزه بيگانه نبايد طرف شده خون آنها را ريخت كعبه آمالشان را خراب كرد و بمقدساتشان بيحرمتى نمود .\r\nكدام قومند از متمدن‌ترين اقوام عالم كه در ميان آنها يك عده شرور و خودخواه نيست اگر در ميان چند هزار نفر آزاديخواه ايران فرضا چند نفر مفسد يا تقليد ناقص‌كننده بىتجربه يافت بشود دليل نيست كه آن قوم بتمامه مفسد و فتنه‌جو بوده\r\n\r\n","description":"","footnote":"","page_name":" 353 ","page_number":361},
  {"content":"\r\n\r\nباشند چنان كه در مسئلهء بمب‌اندازى بشاه كه اين قضيه در دربار سلطنت محمد عليشاه در سبد تقصيرات مليون و ذيحق بودن شاه نمودارترين مطالب و باصطلاح گل سرسبد شمرده مىشود مطلبى است كه قطعا بر خلاف ارادهء عموم آزاديخواهان واقع شده و اگر چند نفرى هم بر فرض از اين قضيه آگاه و يا در آن شركت داشته‌اند بقدرى مخفى بوده است كه نزديكترين اشخاص بمركزهاى ملى از نيت آنها آگاه نبوده رعايت عهد و پيمانى را كه در نهم ذى القعده همين سال بشهادت قرآن مجيد با محمد عليميرزا بسته‌اند بر خود و بر تمام افراد ملت لازم ميدانسته‌اند و پيش از آنكه مخالفت شاه با تعهداتى كه نموده آشكار گردد قصد جان او نمودن بر خلاف همه‌چيز دانسته قصاص پيش از جنايت را قبيح ميشمرده‌اند خصوصا كه معلوم نبوده است اگر محمد عليشاه بدست بمب‌اندازان كشته شده بود درب سعادت مملكت با دربانى بمب‌اندازان و همدستان آنها در سر كوچه باريك تكيه بربريهاى طهران آيا گشوده ميشده و مملكت از هر مخاطرهء عظيم خارجى و داخلى محفوظ ميمانده است يا نه بهر صورت مجاهدين آذربايجان روى ملت را سفيد كرده فتح و ظفر هم پيوسته نصيب آنها ميگردد و حقدوكينه كه عموم آزاديخواهان بلكه اشخاص بيطرف از عمليات شاه و درباريان او دارند بضميمه تنفرى كه در سرتاسر مملكت از دخالتهاى نامشروع روس و روس‌مآبان موجود است توجه فوق العاده ملى را بجانب سنگرهاى محكم و خندقها و نقبها و دخمه‌هاى پرپيچ‌وخم مجاهدين تبريز ايجاب نموده عموم ملت ايران باستثناء معدودى اطرافيان باغشاه و همفكران آنها موقعيت مجاهدين آذربايجان را از خداوند منان خواهان ميباشند .\r\n\r\n","description":"","footnote":"","page_name":" 354 ","page_number":362},
  {"content":"\r\n\r\n\r\nفصل سى و هشتم تأثير خرابى مجلس در دربار باغشاه و دول همجوار ايران\r\nمحمد عليشاه قاجار جوان مغرور بى خبر از اوضاع روزگار بعد از غالب شدن بر مشتى رعيت بينواى خود و پس از خراب كردن مجلس شورايملى و درهم پيچيدن بساط مشروطيت خود را پادشاه مستقل و مالك الرقاب ايران ميداند و اطرافيان نادان يا مغرض و خودخواه و كج‌سليقهء او به حدى او را ستايش ميكنند كه مانند اسبهاى سركش باد در دماغش افتاده خود را كاملا بر مركب آرزوهاى خويش سوار ديده چشمش بواسطه غرور موفور يك قدم پيش رو يا عقب سرش را مشاهده نمينمايد .\r\nمحمد عليشاه در روز بيست و سوم جمادى الاولى 1326 از يكطرف سرباز و قزاق و توپ و تفنگ بمجلس فرستاده از طرف ديگر اسباب فرار خود را از وسائل نقليه مختلف حتى اسب سوارى زين كرده در جانب شمالى باغشاه نگاهداشته ملتزمين ركاب خود را حاضر كرده است كه اگر قشون او از مليون شكست خوردند فرار نمايد بديهى است اينحالت انتظار و اضطراب بيش از دو سه ساعت نيست كه معلوم مىشود استعداد جنگى مليون بسيار كم است و غلبه با قشون دولت خواهد بود در اينوقت شاه امير بهادر جنگ و شاپشال و اشخاصى را كه به ظاهر از دربار دور شده بودند بدربار ميطلبد و قتله فريدون را آزاد مىكند و محبوسين سياسى عدليه و نظميه را كه بامر مجلس محبوس شده‌اند رها مينمايد و امير بهادر را سپهسالار مىكند و مشير السلطنه برياست وزراء بنام وزير اعظم باقى ميماند ميرزا محمد عليخان علاء السلطنه وزير خارجه و بعضى از وزراى\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nمشروطه‌خواه را هم كه از آنها اطمينان دارد به كارهاى خود باقى نگاه ميدارد و سعد الدوله مشير و مشار و همه‌چيز دربار است .\r\nمحمد عليشاه بعد از خراب كردن مجلس در باغشاه ميماند آنجا عمارت ميسازد و بواسطه خوش‌يمنى كه براى او داشته آنجا را محل اقامت خود قرار ميدهد و بعد از استقرار براريكه سلطنت استبدادى روزى همانجا بسلام عام مينشيند سلام باغشاه كه مكان آن را با فرش و قاليچه زينت نموده و مانند بارگاهى است كه در مجالس تعزيه‌خوانى براى يزيد درست ميكنند خود روى صندلى كه آن را به روى تخت بلندى گذارده‌اند مينشيند وزراء و امراء دو طرف ميايستند و بريگاد قزاق برياست پلكنيك لياخوف صف ميكشد در حالى كه محمد حسن ميرزا پسر دوم شاه لباس قزاقى در بر كرده جزء قزاقان ايستاده است ازين مجلس روحيات شاه و درباريان او براى كسانى كه داراى نظر دقيق باشند هويدا است و از همينجا حال رجال مستبد را كه در چنگال قانون و مشروطه گرفتار بودند و اكنون بال‌وپر گشوده‌اند ميتوان يافت مخصوصا قسمت روحانيان مخالف روحانيان مشروطه‌خواه كه شيخ نورى طبعا در رأس آنها قرار گرفته است شيخ نورى كه در كشمكش با رقيب خود آقا سيد عبد اللّه بهبهانى مقهور شده در گوشهء خانه نشسته بود از روز بيست و سيم جمادى الاولى از خانه درآمده ميدان رياست شرعى را براى خود بيرقيب ديده خود را شخص اول روحانيان ايران ميداند و اوضاع را كاملا بر وفق مراد خويش مشاهده مىكند كلمه‌اش در شاه و درباريان نافذ حكمش مطاع و رأيش در نزد شاه متبع مىباشد شيخ نورى كمتر روزى است كه با شاه خلوت نكرده شاه را مساعدت فكرى نكند ولى بديهى است شيخ نورى با وجود معرفى شدن بهمدستى با شاه در خرابى مجلس و برهمزدن مشروطه و قتل و غارت مردم ديگر نميتواند جنبهء تقدس و روحانيت و مورد توجه خاص و عوام بودن را هم حفظ نمايد زيرا كه آن جنبه طبعا از ميان رفته است شيخ نورى بعد از تبعيد آقا سيد عبد اللّه و خرابى مجلس و برهمخوردن بساط مشروطه چون شخص زيرك و حساسى است حس مىكند كه آمدورفت مردم نزد او فقط از ترس دولت استبدادى و براى توسط از اين و از آنست و الا مردم نوعا از او\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nمتنفر شده مقام قدس روحانيتى براى او باقى نمانده است شيخ نورى تصور مىكند مقام حجة الاسلامى هم كه سالها آن را دارا بوده از دستش رفته است لهذا بصدور فرمان حجة الاسلامى از دربار محمد عليشاه مباهات مينمايد روحانيان ديگر هم كه با شيخ همراه و بر ضد مجلس و مشروطه كار ميكردند و مخذول و منكوب بودند مانند حاج سيد ابو طالب زنجانى كه مردى متكبر و خودخواه است و شاه بنصيحتهاى او در ضديت با ملت اعتماد بسيار داشت و مانند آخوند رستم‌آبادى و ملا محمد آملى و سيد على آقاى يزدى و جمعى ديگر همه از گوشهء انزوا درآمده بدربار رفت‌وآمد صميمانه مينمايند و مشير و مشار در امور دولت ميشوند سيد محمد يزدى و شيخ محمود ورامينى كه در عدليه بجرم خيانت بمشروطه محبوس بودند مستخلص و مورد مرحمت شاه ميشوند و تصور مينمايند دور مخالفين آنها سپرى شده و دوره رياست آنها دررسيد .\r\nرجال مستبد همه به روى كار آمده هركدام مرجع خدمت مهم ميگردند رجال مشروطه‌خواه كه در حكومتها هستند همه معزول شده متوارى يا خانه‌نشين ميگردند و مستبدين بجاى آنها حكومت مينمايند ميرزا صالح خان حاكم طهران مغضوب شاه شده خانهء او يغما مىشود خيانتكارانيكه بكلات تبعيد شده‌اند از طرف شاه احضار و با تشريفات و احترامات بطهران ورود مينمايند حتى قتله فريدون مورد انعام شاه واقع ميگردند و اين عمليات همه بر خلاف مصلحت حقيقى شاه است زيرا بثبوت مىرساند و عموم خلق بى خبر خبردار ميشوند كه وقايع جانگداز دورهء مشروطيت از قتل و غارتها در مركز و ولايات و قضيهء حضرت عبد العظيم و واقعهء ميدان توپخانه و حكايت قتل فريدون پارسى و نظاير آنها همه بدستور و برضاى شاه و درباريان بوده است .\r\nخلاصه محمد عليشاه در كمال بيملاحظگى در باغشاه سلطنت مىكند و از هيچ كس و هيچ‌كجا ملاحظه ندارد مگر از دو جا يكى از آذربايجان كه سالها آنجا بوده مردم آن ايالت را ميشناسد و ميداند جز جنگ كردن با آنها چاره ندارد و ديگر نجف اشرف كه ميداند رؤساى روحانى نجف غير از آقا سيد كاظم يزدى باقى با او مخالفند و بر عمليات اخير او اعتراض سخت دارند لهذا براى جلوگيرى از تعرض آنها با روحانيان\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nدربارى مشورت كرده تلگراف ذيل بقلم آنها نوشته مىشود و به امضاء شاه بنجف مخابره ميگردد .\r\n\r\nصورت تلگراف شاه نمره 741\r\n« جنابان مستطابان آقايان ملاذ الانام حجج الاسلام آيات اللّه فى الارضين ادام اللّه تعالى افاضاتهم از قراريكه بعرض رسيده در اينوقت كه براى جلوگيرى اشرار و اعاده نظم و امنيت داخله پاره‌ئى اقدامات كرديم مفسدين فرصت را از دست نداده تجمعات هيئت علماى اعلام را مشهود نقل پاره‌ئى عنوانات و از آنطرف در مزاج عوام القاى بعضى شبهات مينمايند براى رفع اشتباه خاطر جنابان مستطابان عالى را يادآور ميشويم كه باهالى ايران عموما و بذوات محترمه خصوصا معلوم است در هنگام ارتحال شاهنشاه مغفور پدر تاجدارم كه در اوضاع مملكت و اساس دولت تغييراتى روى داده و مرا براى نيابت سلطنت از آذربايجان بطهران احضار و تمام مهام مملكت را بعهدهء من واگذار فرمودند بواسطه نقاهت مزاج هنوز قانون اساسى كه علامت مشروطيت دولت بود از صحّ شاهنشاهى مغفور نگذشته بلكه بواسطه بعضى عوائق نميگذشت و هرچند عقلاى مملكت و علماى اين فن استعداد مشروطيت را در ايران فراهم نميديدند و لوازم اقدام به اين امر بهيچوجه موجود نبود من مخصوصا چون ترقى دولت و حصانت ملت را در ايجاد و استقرار مشروطيت ميدانم خودم بنفسه متصدى اين امر شده براى حفظ دين و دولت اسلام شيد اللّه اركانها قانون اساسى را در حالى كه پدر تاجدارم را رمق و قدرتى باقى نبود قلم را در دستش گذارده بعد از آن هم از ساعتى كه بر تخت سلطنت جلوس كردم تمام هم خود را در استقرار اساس مشروطيت مصروف و تا آنقدريكه در قوه داشتم و اسباب فراهم بود از پيشرفت اين اساس قصور نورزيدم تا مشروطيت دولت كه آزادى ملت است قرار يافت و مستحكم شد لكن متأسفانه اين آزادى را كه از لوازم استقرار مشروطيت بود جمعى از مفسدين وسيله پيشرفت اغراض باطنيه و خيالات فاسدهء خود كه مباين و منافى با اساس شرع مقدس اسلام بود قرار داده در ذهن عوام نوع ديگر رسوخ دادند خلاصه وقتى كه در متمم قانون اساسى ديدند مذهب\r\n\r\n","description":"","footnote":"","page_name":" 358 ","page_number":366},
  {"content":"\r\n\r\nرسمى اهالى ايران مذهب مقدس جعفرى و قانون شريعت غراى احمدى صلوات اللّه عليه است و ديگر آزادى مذهب براى آنها غير ممكن خواهد بود بانواع حيله و دسيسه گاهى به زبان ناطقه و در ثانى بكنايه و اشاره در روزنامجات باسم ترك كهنه‌پرستى و خرافات عقيده و اذهان سليمه عوام را مشوب ساخته و مقاصد خود را در ضمن الفاظ و عبارات ظاهر الصلاح به لباس مشروطيت جلوه داده تا چندى عامه را از ذكر مصيبت و پاره‌ئى اعمال خيريه كه بناى شرع بر آنها استقرار دارد بازداشتند و انجمن بابيه تشكيل داده و گفتگوى آزادى اينطايفه را بميان آوردند ديدم نزديك است در اساس شرع مقدس نبوى رخنه انداخته و مقصود حضرت ختمى مرتبت را كه انى تارك فيكم الثقلين كتاب اللّه و عترتى باشد از دولت اسلام زائل كنند چنان كه پاره‌ئى از اعمال آنها را مستحضر شده‌ايد بطورى اغراض خود را در ذهن عوام رسوخ دادند كه علماى اعلام و بزرگان اسلام نيز از جلوگيرى عاجز بودند با اين اقدامات كه بغرض آزادى و شورش‌طلبى آنها نزديك بود دولت و ملت را دچار مخاطرات عظيمه نمايند و اساس سلطنت شش هزار ساله ايران را متزلزل سازند برحسب وظيفه شخصى لازم دانستم كه بيش از اين تحمل و سكوت را روا ندارم اول براى حفظ دين و ديگر براى نگاهدارى سلطنت كه بخواست خداوند به قوت بازوى و جهد و كوشش اجدادم به من تفويض شده است به يمن عنايت امام عصر عجل اللّه فرجه از آنها جلوگيرى نمايم وجود آنها را كه اسباب هرج‌ومرج و بىنظمى تمام مملكت گشته طرد و منع كنم و چون ميدانم كه براى حفظ حدود و مغلطه كردن براى خاطرهاى محترمه پاره‌ئى اشتباه‌كارى خواهند كرد شايد علاوه بر آنچه از مجمع ولايات منتشر ساخته نشر دهند لهذا يادآور ميشويم كه مشروطيت دولت را من خود در كمال ميل و رغبت امضاء كرده در استقرار اين اساس و حفظ و حمايت مجلس شورايملى با تمام جد خواهم كوشيد انشاء اللّه تعالى از بركت توجهات مخصوصه و ادعيه خالصانه جنابان مستطابان عالى اميدوارم در هر نوع ترقى و سعادت دولت و ملت خود من موفق گردم و از باطن آن ذوات مقدس همه نوع استمداد ميجويم . »\r\nهيجدهم جمادى الاولى 1326 ( محمد عليشاه قاجار )\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nجواب اين تلگراف را فصل بعد ميخوانيد .\r\nو اما تأثير خراب كردن مجلس شوراى ملى ما در ممالك ديگر بديهى است اين واقعه از دو سبب در دل آزاديخواهان عالم اثر بد مينمايد يكى مقهور شدن جمعى آزادى طلب بدست مشتى ستمكار مستبد و ديگر دخالت قوه نظامى حكومت مستبد روس كه منفور آزاديخواهان دنيا است در اين واقعه جانگداز پس ميتوان گفت عموم آزاديخواهان دنيا با مليون ستمديدهء ايران اظهار همدردى مينمايند و بطور خصوصى در سه مملكت همجوار ما تأثيرات مختلف هويدا است اول روسيه كه دولت و ملتش را بايد جدا كرد و از هر يكى عليحده صحبت داشت . اما دولت تزارى روس بديهى است از اين فتح كه در طهران بدست صاحبمنصبان او شده به خيال خود مشروطه را كه بمنزلهء موى دماغ براى پادشاه جوان دوست و مطيع او بوده است ريشه‌كن نموده خوشحال است خصوصا كه در عين اتحاد ظاهرى كه با رقيب قوىپنجه خود انگليس در ايران حاصل نموده در عالم رقابت باطنى اين موفقيت را گرچه با تحصيل رضاى انگليسان بوده است فتحى در مقابل انگليس تصور مينمايد و بر خود بسى ميبالد و اما ملت روس مخصوصا آزاديخواهان آنها از دو سبب از اين پيش‌آمد ناگوار بسيار آزرده‌خاطرند يكى همانكه بطور عموم نسبت بآزاديخواهان دنيا گفته شد و ديگر بطور خصوصى كه در اين فتح حكومت استبدادى ايران بتقويت دولت تزارى روس در مبارزهء حياتى و طبقاتى كه با دولتيان و مستبدين روسيه دارند شكستى براى خود تصور مينمايند اينست كه از اظهار همدردى نسبت بمليون مغلوب ايران و اظهار تنفر شديد از عمليات حكومت جابرانهء خويش در يك مملكت ناتوان همسايه كه تازه سر از خواب غفلت برداشته ميخواهد در حوزه حقشناسان و حقوق‌طلبان بشرى داخل گردد دقيقه‌ئى فروگذار نمينمايند و اين احساسات از ملت آزاديخواه روس در قفقاز بيشتر از ديگر ممالك روسيه هويدا است بواسطه قرب جوار با ايران و بسبب مناسبات بسيار قفقازيان با ايرانيان و بودن جمع كثير ايرانى در بلاد قفقاز كه اغلب طرفدار آزادى ايرانند و ديگر تأثير شكست مليون ايران در انگلستان - در انگلستان هم بايد دولت و ملت را جدا كرد ( با اينكه خالى از\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nاشكال نيست ) و نسبت بهريك جداگانه سخن گفت دولت انگليس كه ميبيند بواسطهء تحريكات شديد روس در دربار محمد عليشاه بسبب نقشهء انقلابى كه از طرف درباريان ايران براى خلاص كردن خود از طوق مشروطيت سرتاسر مملكت ما پرآشوب است و طرق و شوارع روزبروز ناامن‌تر ميگردد و بتجارت آنها زيان ميرسد باكى ندارند كه مليون ايران را فداى منافع خصوصى خود نمايند و به صورت يك مجلس شوراى نورسى كه در قضيه شناختن عهدنامه 1907 مسيحى آنها با روس روى موافقت نشان نداده آن را رد نموده است سيلى دردناكى بدست ديگرى زده باشند تا بزدن آن سيلى دو كار شده باشد يكى تنبيه آزاديخواهان پرحرارت و كم‌تجربهء ايران و ديگر دامن زدن به آتش تنفر ايرانيان از روس رقيب ديرينهء خود خصوصا كه محذور آزاد نگذاردن محمد عليشاه در اختيارات سياست خارج مملكتى خود ( كه موجب مساعدت آنها با مليون ايران در تبديل اساس حكومت استبدادى بمشروطيت بود ) بر طرف شده و عهدنامه 1907 تكليف آنها را با رقيب خود در ايران و در وسط آسيا معين نموده است بعبارت ديگر دولت انگليس بمقصودى كه در ترويج مشروطيت ايران داشته رسيده است در اين صورت اكنون صرفه و صلاح خود را در آن ميداند كه اظهار علاقمندى بمواد معاهده 1907 با روس بنمايد تا از آنراه بحفظ سياست خود در ايران موفق گردد اينجا است كه بحكومت ملى ايران مانند كارد كندشده ازكارافتاده نظر مينمايد بلى در عين حال نميخواهد تا وقتى كه حكومت مقتدر ثابتى كه طرفدار سياست او باشد در ايران نباشد قانون اساسى ايران لغو گردد بهرحال آنچه در ايران رويداده اكنون در چشم دولتيان انگليس سوء اثر نكرده بلكه مبنى بر صرفه و صلاح سياسى و اقتصادى خود ميدانند و اما ملت انگليس ملتى را كه ميتوان در مقابل دولت نام برد جمعى از آزاديخواهان تندرو انگلستان و ايرلانديهاى مخالف دولت انگليسند كه آنها هم در اظهار تنفر از عمليات روس باشتراك انگليسان در ايران كوتاهى نميكنند در صورتى كه تأثير مهمى نخواهد داشت و بديهى است كه آزاديخواهان هندوستان و كليه فارسيان ايران‌دوست هم در شمار اين جمع ميباشند و با مليون ايران اظهار همدردى مينمايند\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nهمسايه سيم ما كه خود در حال انقلاب است و مشروطه شدن ايران در مزاج حكمران مستبد آن سوء اثر بسيار داشته و اكنون از شكست مليون و فتح محمد عليشاه كه روابط خصوصى باهم دارند خوشحال است دولت عثمانى است با سلطنت عبد الحميد خان دوم .\r\nعبد الحميد از مشروطه شدن ايران كه قهرا در تزلزل استقلال و استبداد او مؤثر بوده است بىنهايت اندوهناك بود و اجازه نميداد اندك خبر از اخبار حكومت ملى ما در جرايد مملكتش منتشر گردد بديهى است از فتح محمد عليشاه و خراب كردن مجلس و برچيدن بساط مشروطه روح تازه به خود ميگيرد اما عمر اين خوشحالى بسى كوتاه است زيرا كه مقارن شكست مليون ما و فتح دولت استبدادى در قسطنطنيه قضيه به عكس شده حكومت استبدادى عبد الحميد خان بدست جمعيت اتحاد و ترقى عثمانى برهمخورده حكومت ملى تأسيس ميگردد و به همان اندازه كه اين قضيه در مزاج سلطانحميد سوء اثر كرده زندگانى را در كام وى تلخ مينمايد رسيدن خبر شكست سلطان بدست مليون عثمانى در مزاج شاه جوان تازه طعم استبداد را چشيده تأثير نموده خاطر او را سخت مشوش ميدارد در رسيدن سفير كبير جديد عثمانى نصوهى بيك بطهران بهر وسيله هست قلب او را جلب كرده نميگذارند طرف توجه مليون ستمديدهء ايران واقع بگردد چنان كه در جلد سيم اين كتاب خاطر خوانندگان از قضاياى ارتباط آزاديخواهان ايران و عثمانى آگاه خواهد گشت عجالتا ميتوان گفت يكى از لطمه‌هاى بزرگ كه بيفاصله بعد از غلبه محمد عليشاه بر مليون ايران بر قلب او مىخورد به حدى كه از شدت عمليات جابرانهء او و درباريانش نسبت بآزاديخواهان گرفتار در غل‌وزنجير اندكى ميكاهد رسيدن خبر فتح مليون عثمانى است و شكست سلطان مستبدى كه سى سال در مقابل آزادى ملت خود مانند سد آهنين پافشارى كرده است در اين صورت البته محمد عليشاه حق دارد از اين پيش‌آمد ناگهان بينهايت آزرده‌خاطر باشد و شهد غلبه بر مشروطه‌خواهان بكامش تلخ گردد و اين تلخكامى ضميمه مىشود به دو تلخكامى ديگر يكى پافشارى آذربايجانيان در مخالفت با حكومت استبدادى او چنان كه در اوايل همين فصل نگاشته شد و ديگر ايستادگى سخت رؤساى روحانى عتبات عاليات در رد عمليات حق‌شكنانه شاه و درباريان\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nو تعرض شديد در جواب تلگراف شاه كه عين آن را در اين فصل خوانديد و جوابش را در فصل بعد خواهيد خواند و هم احكام ديگر كه از ناحيهء مقدس رؤساى روحانى مزبور خطاب بشاه و دولت و روحانيان و رؤساى ايلات و عشاير ايران مخصوصا رؤساى آذربايجان صادر مىشود و اركان باغشاه را متزلزل ميسازد و ما هرچه از آنها را كه بدست آمد در فصل بعد از اين فصل و در فصول ديگر خواهيم نگاشت و بهرحال بيش از يكى دو هفته از خرابى مجلس و گرفتارى آزاديخواهان نميگذرد كه شاه از بابت قضاياى آذربايجان و احكام روحانيان نجف و درهم شكستن اساس حكومت استبدادى عثمانيان پيش از آنكه لبش بخندد چشمش گريان ميگردد و در عين حال كه گرفتاران بيچارهء باغشاه و ادارهء قزاقخانه و نظميه و انبار دولتى روزوشب در شكنجه و عذاب جسمانى هستند شاه جوان بدبخت بسوء سياست خود و درباريان بيگانه‌پرست نادانش به عذاب و شكنجه روحانى گرفتار است .\r\n\r\n","description":"","footnote":"","page_name":" 363 ","page_number":371},
  {"content":"\r\n\r\n\r\nفصل سى و نهم تعرضات بشاه و قتل دو آزاديخواه\r\nدر فصل پيش از اين نوشته شد كه محمد عليشاه در عين غرور غلبه بر مليون و برهمزدن مجلس و مشروطه از دو جا نگرانست و روزبروز بر نگرانى او افزوده مىشود يكى از مخالفت آذربايجانيان و ديگر از تعرض رؤساى روحانى نجف اشرف - براى جلوگيرى از مخالفت مردم آذربايجان بفرستادن اردو متوسل شده است و براى جلوگيرى از تعرض روحانيان نجف بمخابره تلگرافيكه عينا در فصل پيش نگارش يافت .\r\nمحمد عليشاه و درباريان او و روحانيان دربارى تصور ميكنند با آن تلگراف علماى نجف را قانع نموده‌اند و چون قضايا گذشته و شاه بر تخت قدرت و استقلال جايگزين است رؤساى روحانى هم سكوت اختيار خواهند كرد و اگر جواب موافقى ندهند مخالف هم نخواهند داد ولى بايد دانست كه رؤساى روحانى نجف موافق با مشروطه علاوه بر وظايف ديانتى كه دارند در مقابل آنها رقيب بلكه رقبائى هست و هرقدر هم كه آنها شخصا مهذب الاخلاق باشند و داراى مقام شامخ حوزه آنها مجبور است در مقابل حوزه رقيب خوددارى كرده تا آنجا كه بتوانند دست از تعرض بشاه برندارند خصوصا كه عرايض كتبى و تلگرافى تظلم‌آميز مليون هم كه در روزهاى آخر كشمكش با شاه نزد ايشان فرستاده شده همه رسيده است و آنها را تهييج شديد كرده تلگرافى كه به زودى خواهيد خواند بتوسط سه نفر رئيس روحانى مشروطه‌خواه كه پيش از اطلاع بر حبس و طرد آنها صادر شده است در اينموقع ميرسد .\r\nجواب تلگراف شاه از طرف رؤساى روحانى نجف اشرف\r\n« تهران توسط جنابان مستطابان حجج الاسلام بهبهانى و طباطبائى و افجهء دامت\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nبركاتهم حضور مبارك اعليحضرت اقدس شاهانه خلد اللّه ملكه بعد از ادعيه خالصانه عرضه ميداريم واضح است كه اقدامات مجدانه داعيان محض حفظ دين مبين و قوت و شوكت دولت و ترقى ملت و ترقيه حال رعيت و صيانت نفوس و اعراض مسلمين بوده است مكرر هم اين معنى را نصحا و خلوصا تلگرافا و كتبا بعرض رسانيده و بجواب مساعد نايل نشديم حالا دستخط تلگرافى و اصل و زيارت و موجب كمال اسف و حيرت گرديد زيرا كه معلوم شد باز انفاس خائنين و مفسدين و مغرضين اثر سميت خود را بخشيده لزوما خالصانه عرض مينمائيم اگر اظهارات ملوكانه همان قسمى كه مأمول است مبتنى بر واقعيت و بر از راست به چپ : حاجى شيخ مازندرانى - حاجى تهرانى - آخوند خراسانى\r\nآقاى حاج شيخ عبد اللّه مازندرانى حاج ميرزا حسين حاج ميرزا خليل آخوند ملا محمد كاظم خراسانى مضمون فرموده حضرت شاه ولايت عليه افضل الصلاة و السلام كه خير المقال ما صدقه الفعال تطابق داشت چنين روزگاران تازه براى دين و دولت و ملت دست نميداد در اتلاف نفوس و اعراض و اموال مسلمين به اين حد منتهى نميشد و چنان كه همم كامله در اينموقع واقعا باصلاحات\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nمملكتى متوجه بود اين اغتشاشات مملكت ويرانه‌ساز خصوصا آذربايجان كه هزاران نفوس و اعراض تلف شده و مىشود نميشد و سرحدات مملكت چنين بيصاحب نميماند و پاى اجانب بمملكت باز نميشد و در طهران با آن امنيت بچنين هيئت موحشه تشكيل اردو نميفرمودند دفع مفسد و قلع‌وقمع فرقهء ضاله بابيه خذلهم اللّه تعالى بوزارت عدليه ارجاع و بعد از ثبوت شرعا بر وفق قوانين مشروطيت اسهل ما يكون و موجب استحكام اتحاد دين و دولت بود گرفتار شدن آن صاحب اعلانات كفريه كه از لسان بابيه منتشر مينموده بعرض اقدس نرسيده است هزاران افسوس كه مفسدين نمك‌ناشناس محض تشرف به مقصود خودشان ساحت اقدس ملوكانه را بچنين اقدامات موجب يأس كلى و مكرر نقض عهود و ايمان مؤكده آلوده و اينعهد فرخنده را كه سزاوار بود سردفتر سعادت گردد دچار چنين بدناميهاى ابديه نمودند على ايحال بديهى است حفظ دين مبين اسلام و استقلال دولت اثنى عشريه شيد اللّه اركانها بعدم تخطى از قوانين مشروطيت متوقف و التزام بدان بر قاطبه مسلمين خصوص شخص اقدس شاهانه از اهم واجباتست و اين اقدام اخير اگرچه موجب يأس كلى است لكن چنانچه مفسدين باز هم ذات اقدس را به حالت دين‌پرورى و مملكتدارى بگذارند اميد است انشاء اللّه تعالى بحسن تدارك و اقداميكه كاملا موجب رفع وحشت عموميه باشد مبادرت فرموده گسيختگى كلى را خداى نخواسته كه تكليف حفظ دين و دولت و اعراض و اموال ملت اقتضاى ديگر خواهد داشت رضا نخواهند داد و الامر لمن له الامر ( نجل مرحوم حاج ميرزا قدس سره ) ( داعى محمد كاظم الخراسانى ) ( الجانى عبد اللّه المازندرانى ) بعد از رسيدن اين تلگراف بمحمد عليشاه حواس او پريشان شده روحانيان دربارى را دعوت كرده با آنها صحبت طولانى ميدارد و ميگويد علماى نجف مرا محارب خوانده‌اند من اگر اقدامى كردم به پيشنهاد و با مشورت با شما بوده است حالا هرطور ميدانيد جواب علماى نجف را بدهيد آقايان هم با نهايت افسردگى از حضور شاه بيرون آمده درصدد ميشوند با روحانيان موافق خود در ولايات بست‌وبند تازه نموده بلكه بتوانند به قوت اجتماع از تعرضات رؤساى روحانى نجف جلوگيرى نمايند و نتيجه نميگيرند و هم در اينمقام مناسب\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nاست ديگر تلگرافات علماى نجف را كه پيش از خرابى مجلس صادر شده است و در اين ايام بطهران رسيده و يا آنكه پيش رسيده و نشر نشده درج نمائيم تا مقام مساعدت آن ذوات مقدس در نگاهدارى اساس مشروطيت بهتر هويدا گردد .\r\nتلگراف بتوسط علماى طهران خطاب بقشون دولت به اين مضمون .\r\nعموم صاحبمنصبان و امراء و قزاق و نوكرهاى نظام و سرحدداران ايران ايدهم اللّه تعالى را بسلام وافر مخصوص ميداريم هماره حفظ حدود و نفوس و اعراض و اموال مسلمين در عهدهء آن برادران محترم بوده و هست همگى بدانند كه همراهى با مخالفين اساس قويم مشروطيت هركه باشد و ادنى تعرض به مسلمانان حاميان اين اساس قويم محاربه با امام عصر عليه السلام است البته بايد همگى ابدا بر ضد مشروطيت اقدامى ننمايند محل امضاء و مهر سه رئيس روحانى طهرانى و خراسانى و مازندرانى .\r\nايضا طهران توسط حجج اسلام بهبهانى و طباطبائى و افجهء دامت بركاتهم\r\nعموم برادران لشگرى و توپخانه و قزاق و رؤساى عشاير و ايلات و قاطبه عساكر اسلاميه دامت تائيداتهم بدانند سابقا به آن برادران گرامى تلگراف كرديم كه حفظ و حراست نفوس و اعراض و اموال مسلمين در عهدهء كفايت شماها است حال هم صريحا ميگوئيم همه بدانند همراهى و اطاعت حكم شليك بر ملت و قتل مجلس‌خواهان در حكم اطاعت يزيد بن معاويه و با مسلمانى منافى است محل امضاء و مهر سه رئيس محترم روحانى .\r\nايضا تبريز بتوسط انجمن ايالتى به تمام عشاير و ايلات و سرحدداران آذربايجان اردبيل و قرچه‌داغ و مشگين و ميانج و ماكو و غيرهم دامت تائيداتهم\r\nاهتمامات اين خدام شريعت مطهره در تشييد اساس مشروطيت براى حفظ مذهب اثنى عشريه و جلوگيرى از دشمنان دين اسلام است و تمام دلگرمى ماها در اين سعى و اقدامات بغيرت دينى آن برادران بوده و هست و آنچه بر خلاف مشروطيت تابحال از هركس ظاهر شد همه بتحريكات بوده حال علانيه خود شاه در مقام قتل مسلمانان برآمده است لهذا صريحا ميگوئيم كه اهتمام در تشييد مشروطيت چون موجب حفظ دين است\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nدر حكم جهاد در ركاب امام زمان ارواحنا فداه و سر موئى همراهى با مخالفين و اطاعت حكمشان در تعرض بمجلس‌خواهان بمنزلهء اطاعت يزيد بن معاويه و با مسلمانى منافى است محل امضاء و مهر سه رئيس محترم روحانى .\r\nو هم باصفهان و شيراز خطاب بايل بختيارى و ايل قشقائى به همين مضمون تلگراف ميكنند و بطهران خطاب بانجمنهاى ملى در قلع‌وقمع هركس مخالف مشروطيت باشد شرحى مينويسند اين احكام هم بعد از وقوع ميرسد و بطور خفا بدست مشروطه خواهان ميافتد .\r\nو نيز بعد از رسيدن خبر مشروطيت عثمانى بنجف اشرف كه ضرورة برؤساى روحانى ايران آزادى كامل داده مىشود كه هرچند بخواهند بحكمران مستبد ايران در موضوع برهمزدن اساس آزادى ملت تعرض كنند محذورى نداشته باشد بلكه موجب خشنودى كاركنان حكومت آزاديخواه عثمانى باشد تلگراف ذيل را بطهران مخابره ميكنند .\r\nبتوسط جناب رئيس الوزراء حضور اقدس ملوكانه من اللّه على الرعيته برأفته بدبختى و سوء حظ همين است كه دولت عليه عثمانيه با آندرجه نفوذ و اقتدار و عدم قدرت احدى كائنا ما كان تخلف از اوامر شاهانه را چون دانستند كه امروز حفظ بيضه اسلام و قدرت و قوت دين مبين و دولت متوقف بر مشروطيت است اعلان مشروطيت فرموده اسلام و مسلمين را سربلند و نتايج آن عما قريب انشاء اللّه تعالى مشهود خواهد بود ليكن سوء حظ ايرانيان بخت برگشته چنين نتيجه داد با آنكه شاهنشاه مبرور ماضى رضوان اللّه عليه اين اساس مقدس را استوار فرموده بوده همين كه نوبت تاجدارى بذات اقدس رسيد احاطه خائنين خودخواه و دشمنان دين و دولت باريكه سلطنت يوما فيوما جز القاى فساد و اغتشاش بلاد و تحريك مفسدين و اتلاف نفوس و اعراض و اموال مسلمين و مكرر نقض عهود نگرديد و آنچه داعيان را باقتضاى وظيفه و تكليفيكه در حفظ دين و دولت و ملت كه در عهده داريم دولتخواهانه استحكام رشته اتحاد و عدم قطع روابط استدعا نموديم قولا كمال مساعدت اظهار و عملا بر ضد حقيقت رفتار و بالاخره بباز شدن\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nلسان جسارت بمقام سلطنت مؤدى و نتيجهء سوء تدابير خائنين دفع فاسد بافسد شد و تفرقه كلمه دولت و ملت در تهدير دماء و تخريب بيوت و غارت اموال مسلمين و تبعيد علماى عظام بعد از اين همه اهانتها بدست دشمن روسى و استخفاف كلام مجيد الهى عز اسمه و ساير شعائر اسلاميه كه دول كفر هم محترم ميشمارند الى غير ذلك هيچ فروگذار نكردند اين دسته اعادى دين و دولت كه خود را چنين دولتخواه قلم دادند تا مرزوبوم ايران را به كلى ويران و دولت و ملت را بالمره معدوم و ملك را تسليم اجانب نكنند مرادشان حاصل نخواهد شد ليكن سزاوار است ذات اقدس به خود آمده ملاحظه فرمايند با مملكت و دولت خود چه كرده و ميكنند مقام سلطنت اسلاميه را وسيله هدم اساس دين مبين و اعدام ملك و ملت فرموده‌اند آذربايجان از دست رفت حال بقيه هم معلوم است چنان كه بعد از اين بنابر نگاهدارى باقىماندگان دارند انشاء اللّه تعالى تدارك اين شنايع بجلب قلوب و طرد مفسدين و خاصه ممّذقين كلام اللّه و هاربين ملت و عقد مجلس محترم مبادرت فرموده زياده بر اين بر بباد دادن دين و دولت همت نگمارند و اين خدام شرع انور را به آنچه مهما امكن از اعلان آن بقاطبه مسلمين ايران و غيره تحذر داريم ناچار نفرمايند انشاء اللّه تعالى ( الاحقر نجل المرحوم ميرزا خليل قدس سره محمد حسين ) ( الاحقر محمد كاظم الخراسانى ) ( الاحقر عبد اللّه المازندرانى ) و هم تجار ايرانى مقيمين استانبول بتلگراف حضورى با حجج اسلام نجف گفتگو كردند و شرح وقايع طهران را اطلاع دادند و جواب خيلى مساعد با تمجيد زياد از اقدام سلطان عبد الحميد خان در اعطاى مشروطيت بملت عثمانيه گفتند و اما تأثير اين وقايع و اين تعرضات در دربار باغشاه بايد دانست كه محمد وليخان سپهدار از حكومت و اردوكشى آذربايجان استعفا ميدهد و عبد المجيد ميرزاى عين الدوله كه يكى از مهمترين رجال دولت است و با آذربايجانيان هم سوابق بسيار دارد والى و رئيس اردوى آذربايجان مىشود در صورتى كه باطنا از شاه راضى نيست و ناچار است اين مأموريت را بپذيرد عين الدوله ميرود به تبريز و از در صلح‌طلبى درآمده با رؤساى مليون ملاقات كرده آنها را به صلح دعوت مينمايد ولى تمام اقدامات او بىنتيجه مانده بالاخره مليون به عين الدوله مينويسند كه صلح با شاه شرايطى دارد كه اول آنها داير\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nشدن مجلس شورايملى است در طهران و حفظ حقوق كامل در آذربايجان اين خبر در دربار تأثير شديد مىكند و بضميمه وصول تعرضات سخت رؤساى روحانى كه پىدرپى ميرسد و مينويسند اگر مجلس داده نشود كسور گذشته جبران نگردد همه بايران حركت خواهيم كرد شاه بىاندازه آزرده‌خاطر شده اجتماع مردم آزاديخواه طهران هم در قلهك و در سفارت عثمانى چنان كه در فصل ديگر شرح داده مىشود بر آزردگى خاطر شاه افزوده روزى شيخ فضل اللّه و مشير السلطنه و امير بهادر را احضار كرده به آنها فحش ميدهد و ميگويد شما گفتيد مجلس را توپ ببند شما مرا واداشتيد مسجد را خراب كنم حالا بيائيد جواب بدهيد آنها هم با كمال كدورت از حضور شاه مرخص ميشوند و شيخ نورى بعد از اين مجلس پروبالى را كه باز كرده بود جمع كرده از خانه كمتر بيرون ميآيد و بلكه كمتر ديده مىشود در دربار هم اختلاف كلمه ميان رجال دولت افتاده چند دسته بر ضد يكديگر تشكيل مىشود و هر دسته يك يا چند نفر از معممين طماع خودخواه را دستيار خود قرار داده بر ضد همديگر روزوشب كار ميكنند عجبتر آنكه شاه هم مانند يكى از درباريان براى خود دسته‌بندى دارد و اشخاصى را براى تحصيل خبر و اسباب كار بودن به خود اختصاص داده در خلوت با آنها سروسرى دارد و چنان مينمايد كه به زودى رشته امور دربار از هم گسيخته شود خاصه كه پول هم ندارند و كسى هم به آنها قرض نميدهد مالياتها را نميتوانند وصول كنند و در تمام مملكت مردم از دادن ماليات امتناع دارند و اين مسئله بيشتر از هرچيز موجب پريشانخاطرى شاه شده است خصوصا ميشنود رؤساى روحانى نجف عزم دارند اگر شاه نصايح ايشان را نشنود ماليات دادن به او را حرام نمايند كه در اين صورت تمام ماليات دهندگان اطاعت اين حكم شرعى را بر خود فرض خواهند شمرد و قهرا سلطنت محمد عليشاه منحل ميگردد بديهى است اين تأثيرات علنى نيست چونكه بتدريج حاصل ميگردد و صورت ظاهر را تا مدتى محفوظ نگاهميدارد چنان كه در عين حال از كشتن دو تن از آزاديخواهان هم يكى در بروجرد و ديگرى در طهران دريغ نميكنند و آن دو تن سيد جمال الدين واعظ و روح القدس ميباشند .\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nحال سيد جمال الدين واعظ از روز 23 جمادى الاولى كه در بهارستان بوده بر نگارنده پوشيده است كه بعد از متفرق شدن آزاديخواهان او كجا مخفى شده و با اينكه از يك پا اندكى عاجز است چگونه خود را محافظت مينموده نميدانم فقط ميدانم مرحوم سيد جمال الدين واعظ اصفهانى\r\nكه چند روز در طهران مخفى مىشود و بعد با لباس مبدل و با اندك تغيير قيافه به طرف همدان رهسپار ميگردد و باميد آنكه با ميرزا محسن خان مظفر الملك حكمران همدان\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nدوستى قديم دارد و ميتواند او را محافظت نمايد مظفر الملك نوكرى دارد حسين‌نام او را براى كارهاى خود بطهران فرستاده او سيد را بهر لباس و هر قيافه باشد ميشناسد اتفاقا مراجعت نوكر مزبور بهمدان تصادف مىكند با عزيمت سيد جمال الدين بدان صوب در راه سيد خود را تا آنجا كه ميتواند حفظ مىكند كه كسى او را نشناسد حتى به حسينخان نيز آشنائى نميدهد و با اينكه در يك گارى هستند و روبروى يكديگر نشسته‌اند چون بهمدان ميرسند ميرود بحمام و حسينخان بمظفر الملك اطلاع ميدهد از آمدن سيد جمال الدين بهمدان مظفر الملك ميفرستد سيد را از حمام بدار الحكومه برده براى او منزل مخصوص كه چندان در انظار نباشد تعيين كرده از او پذيرائى مينمايد خبر بدربار ميرسد كه سيد در همدان و در خانهء حكومت است شاه يا تلگراف اكيد ميسپارد كه سيد را توقيف نمايند و بايد دانست كه سيد در ايام ولايتعهد شاه مدتى در تبريز و مورد نهايت توجه وليعهد يعنى شاه حاليه بوده است ولى در كشمكش مشروطه و استبداد نه تنها آن رابطه دوستى منفصل شده بلكه شاه بواسطه نطقهاى مهيجى كه سيد بر ضد درباريان مستبد نموده طرف بغض شديد و درباريان است و در مبغوض بودن از رفقاى خود ملك المتكلمين و ميرزا جهانگير خان و بعض ديگر چيزى كم ندارد مخصوصا سيد طرف بغض شديد روحانيان دربارى است و هرچه بتوانند شاه را در اعدام او بنام فساد عقيده تشويق مينمايند در اينوقت كه معلوم مىشود سيد در همدان است قوهء استبدادى دربار و كاركنان روس و روحانيان دربارى همه دست‌بدست ميدهد كه سيد اعدام گردد از طرفى مظفر الملك از سيد نزد شاه با تلگراف شفاعت مىكند و او را ضمانت مينمايد كه منبعد بر خلاف گذشته مداح شاه بوده باشد و علماى همدان را واميدارد از او شفاعت نمايند ولى هيچيك مؤثر واقع نشده امر مؤكد به حاكم همدان صادر مىشود كه سيد را اعدام نمايد مظفر الملك اطاعت اين امر را بر خود غير مقدور دانسته استعفا مىكند آنگاه تلگراف مىشود كه او را بامير افخم همدانى كه اكنون حاكم بروجرد است تسليم نمايد امير افخم سيد را از مظفر الملك گرفته ببروجرد ميبرد و شبانه طناب به گردن او بسته او را با عذاب شديد بقتل مىرساند و اين در ماه رجب 1326 مىباشد قبر او در\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nقبرستان بيرون دروازه بروجرد است و اما روح القدس اين مجاهد قوى القلب خراسانى چنان كه نوشته شد در روز معركه در خيابان چراغ برق طهران در قهوه‌خانه موسوم بعرش اول كسى است كه سر راه بر قشون دولت از قزاق و غيره ميگيرد و مدتى آنها را مظفر الملك\r\nمعطل مىكند تا وقتى كه توپ بقهوه خانه بسته آنجا را خراب ميكنند و او را گرفتار مينمايند روح القدس با جوانى كه سمت شاگردى او را دارد گرفتار مىشود در دست قزاقان دچار آزار و شكنجه بسيار ميگردد و مدتى در اين عذاب و شكنجه است بالاخره او را بانبار دولتى مىبرند انبار محبس قديم دولت است كه در دورهء قاجاريه فجايع بسيار در آن واقعشده است و هركس را ميخواسته‌اند حبس او منتهى بمرگ شود او را در انبار محبوس ميساخته‌اند در اينوقت بعضى از مقصرين را مخصوصا آنها كه در جنگ شركت عملى داشته‌اند بانبار ميفرستند و روح القدس يكى از آنها است بيچاره روح القدس شبهاى بسيار را در انبار دولت با شكنجه و آزار بروز ميآورد و بالاخره او را ميدهند باقرباى قزاقانى كه نسبت ميدهند اين مجاهد قاتل آنها است تا قصاص كنند قزاقان او را باشدّ عذاب كشته بدنش را در چاهى كه بمنزلهء قبر كشته شدگان در انبار است مياندازند .\r\n\r\n","description":"","footnote":"","page_name":" 373 ","page_number":381},
  {"content":"\r\n\r\n\r\nفصل چهلم شرح‌حال نگارنده در مدت هفتاد و پنجروز\r\nبراى پىبردن بزندگانى هفتاد و پنجروزه نگارنده بايد بروز 23 جمادى الاولى 1326 كه روز توپ بستن بمجلس شورايملى است بازگشت نموده حال و كار مرا از آن روز تا موقع تبعيد از وطن كه جلد سيم اين كتاب به آن سرگذشت شروع ميگردد دانست ضمنا از قضاياى واقعه اينمدت از طرف دولتيان و مليون آگاه گشت آخر فصل سى و سوم نوشتم كه صبح روز 23 جمادى الاولى نگارنده نتوانسته خود را ببهارستان برساند و ناچار تا شب در همانخانه بسختترين احوال ميگذراند براى اينكه اگر در پى گرفتارى من به آنخانه بريزند خانوادهء من و صاحبخانه‌ها كمتر در وحشت و اضطراب بوده باشند خرابه‌ئى است پشت آن خانه هوا كه تاريك مىشود ميروم به آن خرابه و شب را در آنجا بروز ميآورم در آنخرابه ديوار كوتاهى است كه از آنجا مىشود بباغى رفت كه درختهاى كهن دارد مرا راهنمائى ميكنند كه اگر مأمورين دولت به آنخرابه آمدند از آنراه فرار كرده در باغ مزبور مخفى گردم لباس سفيد دربردارم در موقعى كه كنار ديوار خرابه ايستاده راه فرار را ملاحظه ميكنم همسايه‌هاى آنخانه كه باقتضاى فصل روى بام خوابيده‌اند و ميدانند در آنخرابه كسى منزل ندارد و مرا از دور ديده ميآيند بر سر ديوار خانه از صاحبخانه ميپرسند در خرابه كيست هرچه ميخواهند كتمان كنند نميشود بالاخره ميفهمند آنشخص من بوده‌ام بينهايت مضطرب ميشوند كه مبادا بودن من در آن محل موجب خرابى خانهء آنها و غارت اموالشان بشود و يا اسباب گرفتارى براى آنها فراهم بيآورد لهذا بر صاحبخانه فشار ميآورند كه اين شخص امشب بايد از اينمحل برود ولى بهر زبان هست آنها را راضى ميكنند كه من آنشب را آنجا صبح نمايم و فرداى آن روانه گردم صبح زود از\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nواقعهء شب آگاه ميشوم و ميبينم اين واقعه همه را سخت پريشانخاطر دارد و چون روز نميتوانم از آنخانه بيرون بروم مصمم ميشوم هرطور باشد روز را آنجا مانده شب از آنجا روانه شده جاى ديگر پنهان گردم پاسى از روز برميآيد خبر ميآورند ملك المتكلمين و ميرزا جهانگير خان را در باغشاه كشتند خبر كشته شدن اين دو دوست عزيز و صدماتى كه بر آقا سيد عبد اللّه و آقا سيد محمد و بر رفقاى آزاديخواه رسيده و ميرسد روزگار را در چشم من تيره و تار مىكند خصوصا كه خبر ميآورند نعش جوانان مجاهد را مردان جرئت ندارند بردارند زنها همت كرده آنها را برميدارند و آزاديخواهان را پىدرپى گرفته آزار ميرسانند و بقزاقخانه و باغشاه مىبرند اين خبرها زيادتر اسباب وحشت اهل آنخانه مىشود و من چاره ندارم مگر آنكه تا شب آنجا بمانم پيش از ظهر عيالم را ميفرستم بخانهء خود تا بعضى اسناد و نوشتجات مردم را از خانه بيرون ببرد كه اگر بريزند به خانه و غارت كنند به صاحبان آن اسناد ضررى وارد نگردد هنوز عيال من برنگشته است كه از پشت آنخانه صداى توپ بلند مىشود تصور مىشود كه دانسته‌اند من در آنخانه هستم و چون اين خانه از خيابان بزرگ عقب افتاده خانهء ديگر را مقدمتا خراب ميكنند در اين حال خبر ميآورند خانهء ظهير الدوله را كه نزديك اينخانه است براى گرفتن مجاهدين كه آنجا مخفى شده‌اند بتوپ بستند و هم خبر ميرسد كه در گيرودار خرابى خانهء ظهير الدوله كسى فرياد ميكرده است فلانى در اين نواحى است او را هم پيدا كنيد اين خبر كه ميرسد بر اضطراب اهل خانه افزوده شده ناچار من از خانه درآمده به همان خرابه كه شب را در آن بسر برده مخفى ميگردم و در اين حال عيال من بعد از انجام كارى كه از براى آن رفته است در خيابان در حين توپ بستن بخانهء ظهير الدوله تصادف كرده به حال غشوه در كنار خيابان ميافتد حقيقتا كار اين خانم در اين روز تقدير كردنى است و رشادت مردانه مىكند در اينوقت هم خود را نباخته به خانه مىرساند و مرا از اين اضطراب خيالى درميآورد تا غروب آفتاب من در آن خرابه هستم يكى از همسايگان آن خانه كه شب مرا در خرابه ديده و فهميده است هنوز نرفته‌ام قرآن سر دست گرفته بر سر ديوار خانه آمده باهل خانه ميگويد به اين قرآن قسم اگر الان نرود ميروم خبر مىدهم بيايند او را بگيرند تا ما آسوده\r\n\r\n","description":"","footnote":"","page_name":" 375 ","page_number":383},
  {"content":"\r\n\r\nباشيم بديهى است من نميتوانم ديگر در اينخانه يا در آنخرابه بمانم ناچار براى بيرون رفتن حاضر ميگردم در صورتى كه نميدانم چگونه و كجا بروم بالاخره لباس نوكر خود را پوشيده او را لباس بهترى پوشانيده باتفاق از خانه بيرون ميآيم و خيال ميكنم اگر بگذارند بگذرم بخانهء تاجرى كه در همسايگى خانهء ما است و با من دوستى دارد رفته شب را در آنجا بمانم و از آنجا فكرى بروزگار خود بكنم از خانه بيرون آمده بخيابانى كه پهلوى سفارت انگليس است وارد ميشوم خيابان پر است از سوار قزاق و تمام توجه آنها باينست كه كسى طرف سفارت نرود منهم كه اين قصد را ندارم لهذا متعرض من نميشوند - اتفاقا درشگهء خالى رسيده هردو در درشگه نشسته بسرعت طرف ميدان توپخانه روانه شده در نزديكى منزل تاجر مزبور پياده ميشويم حالا بايد چند كوچه پياده رفت دكانهاى سرگذر باز است و چراغها ميسوزد و كسبهء آنحدود مرا در هر لباس باشم ميشناسند باوجوداين كسى ملتفت نشده بخانهء تاجر مزبور ميرسم تاجر دوست من مرا كه ميبيند سخت مضطرب مىشود و ميگويد وضع خانهء ما خراب است اين دو روز برادران شما و جمعى ديگر اينجا مخفى بودند مادر زن من كه عيال قزاقى است وضع را ديده و صريح ميگويد امشب نبايد كسى از اين اشخاص در اينخانه بوده باشد از اينجهت آقايان بيرون رفتند حالا شما آمده‌ايد نميدانم چه بايد كرد از شنيدن اينواقعه و ديدن اضطراب خاطر صاحب‌خانه متحير ميمانم عاقبت ميگويم خانهء خود ما نزديك است ميروم بخانهء خود جواب ميدهد هرگز راضى نخواهم شد كه شما امشب خانه خود برويد بالاخره برادرم حاج ميرزا عليمحمد كه همسايه تاجر مزبور است آمده فكر بسيار ميكنم و قرار مىشود آن شب را همانجا بمانم بىآنكه خانوادهء او بفهمند و صبح زود بروم به منزل برادرم تا شب و شب از آنجا بجاى ديگر نقل كنم برادرم اينقرار را ميدهد و به منزل خود ميرود اگرچه براى او هم امنيت نيست ولى مسلم است اگر من خانهء او باشم خطرناكتر خواهد بود خلاصه آنشب را در سردابه خانه تاجر صبح ميكنم صبح زود در خانه را ميزنند برادرم آمده ورقه‌ئى در دست دارد كه از خانه ما نوكرم به او مينويسد ديشب يكساعت از شب گذشته كسى آمد در خانه سراغ آقا را گرفت گفتم خانه نيست گفت من آدم معتضد ديوان\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nرئيس نظميه هستم با او كار لازم دارم اگر او را ملاقات نكنم بد خواهد شد فردا صبح هر اتفاقى بيفتد از من گله نكنند معلوم شد همانوقت كه من بخانهء تاجر وارد شده‌ام اجزاى نظميه اطراف خانه ما به خيال گرفتارى من بوده‌اند و اگر به خانه خود رفته بودم قطعا گرفتار ميشدم رسيدن اين ورقه موجب وحشت برادرم شده سخت ميترسد من به خانه او بروم اين است كه باز بجوانمردى دوست تاجر آن روز را هم در همان سردابه كه شب را بروز آورده بودم ميمانم چون ساعتى از روز ميگذرد صاحبخانه ميگويد صلاح اين است من ببازار بروم احتياط كنيد خانوادهء من شما را نشناسند چونكه نگفته‌ام كيست اينجا مانده است تاجر ميرود نزديك ظهر صداى مادر زن صاحبخانه بلند مىشود كه بازآمده و دختر خود را سخت ميترساند كه راضى نشود كسى در خانهء او مخفى گردد كم‌كم مادر و دختر شروع كرده شرح يغماهاى قزاقان را در مجلس و خانهاى اطراف نقل ميكنند و از مجلس و مجلسيان و مشروطه و مشروطه‌خواهان بدگوئى زياد مينمايند همه را گوش مىدهم و ميگويم خدايا كى شب مىشود كه من از اينخانه بيرون بروم خلاصه شب مىشود به قصد رفتن به خانه يكى از دوستان كه در انتهاى جنوب شهر طهران واقع است با لباس مبدل و باتفاق نوكر خود از آنخانه درآمده در درشگه نشسته روانه ميشوم دو جا از عقب سر صدا ميكنند درشگه را نگاهدارند تا ببينند كيست ولى نگاه نميدارم آنجا كه پياده ميشوم و بايد مدتى پياده بروم تا بآنخانه برسم چند نفر از مأمورين دولت مرا تعقيب ميكنند ولى من به روى خود نياورده اظهار وحشت نميكنم و بخانه‌ئى كه بايد بروم ميروم آنها ميفهمند من در كدام خانه رفتم و ملتفت ميشوند كسى در غير لباس خود ميخواهد مخفى گردد خلاصه بواسطه اينكه مأمورين حكومت دانسته‌اند در اين خانه كسى مخفى شده است و بواسطه اضطراب شديد صاحبخانه از بودن من در خانهء او آن شب را به زحمت در آنجا بسر برده صبح فردا مصمم ميشوم بجاى ديگر بروم ولى نميدانم كجا بروم در اينحال شخصى از دوستان پدرم كه مردى امين و خداپرست است و صدمات دنيا را بسيار خورده ميرزا مصطفىنام بآنخانه وارد شده و از حال من خبردار ميگردد مرا به منزل خود كه در همان حدود است ميخواند شب بعد در تاريكى شب\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nبه منزل او ميروم چند روز در خانهء او ميمانم به من مهربانى بسيار مىكند و هرچه از دست خود و خانواده‌اش برميآيد كوتاهى نمينمايند ولى رسيدن يك خبر نعمت اين آسايش را هم سلب مىكند و آن اين است كه حكومت نظامى ميخواهد ببهانهء اسباب غارت شده بعضى از خانهاى محترمين و تمام خانهاى شهر را بكاوند اين است كه نگران مانده زنى را بعنوان معالجه نزد يكى از دكتران شهركه با من دوستى دارد و با خارجه‌ها بيرابطه نيست ميفرستم و از او ميخواهم با سفارت انگليس مذاكره كند اگر من خود را بقلهك كه محل ييلاقى انگليسان است و پدر من آنجا باغچهء ملكى دارد برسانم ميتوانم جان خود را حفظ كنم يا نه دكتر مزبور ملاقات كرده اطمينان حاصل مينمايد و مرا اطلاع ميدهد در اين حال مصمم ميشوم بهر وسيله هست خود را بقلهك برسانم و در اين كار غلامعليخان قجر كه سالها زحمت پرورش او را كشيده‌ام مرا مساعدت كرده و روز پنجشنبه سيم شهر ج 2 يعنى نه روز بعد از واقعهء خرابى مجلس در وسط روز با لباس مبدل سلامت بباغ قلهك ميرسم و جان خود را از معرض خطر دور ميبينم و پيش از آنكه كسى بر بودن من در قلهك آگاه شود پدر و برادر و تمام خانواده را از شهر بشميران آورده تا يك اندازه خاطرم آسوده ميگردد خلاصه بعد از ورود بقلهك كه قدرى آسايش خيال حاصل ميكنم يادم ميآيد پانزده سال پيش از اين شاهزاده محمد تقى ميرزاى ركن الدوله در طهران بپدرم گفت باغچهء قلهك را داريد يا فروختيد پدرم جواب داد دارم گفت بشما وصيت ميكنم اگر هرچه را داريد فروختيد اين باغچه را نفروشيد كه روزى به كار شما خواهد خورد امروز همانروز است كه باغچه جان ما را حفظ مىكند قلهك يكى از دهات شميران است سالها است محل ييلاق سفارت انگليس شده در مقابلش زرگنده محل ييلاق روسهاست در آن ده روسها و انگليسها در اين ده بواسطهء قدرت خود و ضعف دولت تصرفات حاكمانه مينمايند در اينحال كه من بقلهك وارد ميشوم گرچه در منزل خود هستم ولى در واقع در تحت حفاظت انگليسان درآمده اطمينان حاصل كرده‌ام كه در اينجا براى من مخاطرهء جانى نخواهد بود باوجود اين خبر بودن من در قلهك باندازه‌ئى در دربار سوء اثر مىكند كه تصور ميكنند بدون هيچ مزاحم مىتوانند مرا دستگير نمايند اين\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nاست كه يكعده سرباز سيلاخورى با عده‌ئى سوار قزاق مأمور ميشوند مرا دستگير نمايند سوار و قزاق مزبور بقلهك آمده اطراف منزل ما را ميگيرند و فرياد ميزنند مقصر ما در دامان خدا نشسته باشد او را خواهيم برد سفارت انگليس بتوسط تلفن با دربار مذاكرهء طولانى نموده تذكر ميدهد كه تعرض باينشخص كه در خانهء خود نشسته است چون جنب باغ سفارت است در حكم توهين بسفارت خواهد بود بالاخره سرباز و قزاق مزبور را احضار كرده مراجعت مينمايند و اين در روز پنجم جمادى الثانيه مىباشد روز يكشنبه ششم جمادى الثانيه مفتاح السلطنه پسر مفتاح الملك كه مدير كارهاى سفارت انگليس است در وزارت خارجه از جانب وزير خارجه علاء السلطنه نزد من آمده اظهار مىكند شاه بينهايت از شما دلتنگ است و ميگويد مردم به او توجه دارند بودن او در ايران موجب زحمت خواهد شد و حتما او را تبعيد بايد كرد گفته است هرطور امنيت ميخواهد به او بدهيد كه از آنجا بيرون آمده از ايران خارج گردد جواب مىدهم خود را مقصر دولت و ملت نميدانم و ميتوانم ثابت كنم كه از روى غرض شخصى قدمى برنداشته‌ام باوجوداين اگر خاطر شاه از بودن من در خاك ايران تا ايندرجه متوحش است من محض آسايش خاطر شاه مسافرت ميكنم البته بتوسط سفارت انگليس جواب و سئوال خواهد شد و هر وقت آنها اطمينان حاصل كردند خواهم رفت دو روز بعد از اين جواب و سئوال از طهران خبر ميرسد يكنفر مأمور حكومت و يكنفر قزاق بخانهء ما رفته تمام حياطهاى ما را تفتيش كرده‌اند و بالاخره سيدى از بستگان ما را كه در آنخانه بوده برده‌اند نزد لياخوف او را استنطاق كرده بقيد ضامن رها كرده‌اند و بيشتر نظر داشته‌اند بدانند من چگونه توانسته‌ام خود را بقلهك برسانم بعد از اين واقعه چند روز ديگر كسى متعرض من نميشود اين خبر در شهر منتشر مىشود كه من توانسته‌ام در قلهك محفوظ بمانم جمعى از اشخاص آزاديخواه بهر وسيله خود را بقلهك ميرسانند و در باغات آنجا منزل ميكنند و روز بروز بر عدهء آنها افزوده مىشود روز جمعه يازدهم جمادى الثانيه مفتاح السلطنه ميآيد و ميگويد برحسب امر وزير امور خارجه مطالبى را كه شما گفتيد راپرت كرده بشاه داده شد جوابيكه دستخط فرموده‌اند اين است كه شاه در زير راپرتى كه مشتمل بر اظهار وطن\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nخواهى و بيغرضى من نوشته شده بمضمون ذيل دستخط نموده است - « وزير خارجه اين راپرت را بوزير اعظم نشان بدهيد در هر صورت عاجلا بايد قرار حركت اين سيد و برادرش را بدهيد كه حركت نمايد بودن او در طهران اسباب فساد است » مفتاح السلطنه ميپرسد حالا تكليف چيست ميگويم من براى مسافرت حاضرم ولى من اولا بايد ثابت كنم مفسد نيستم بلكه مصلحم و بعد از اثبات اين مطلب و تحصيل امنيت از راه البته خواهم رفت مفتاح السلطنه نااميد از اينكه من بدون قيدوشرط آنطور كه شاه خواسته است بروم روانه مىشود در اين روز يكى از آزاديخواهان كه در روز جنگ مجروح شده بود از طهران بقلهك آمده بر من وارد مىشود و ميگويد حالا كه جان ما سلامت ماند نبايد دست از خدمت برداشته آسوده بنشينيم و حقوق ما از ميان برود ما چند نفر بسفارت انگليس در طهران رفتيم قبول نكردند وارد شويم و گفتند كار متحصنين اين سفارت تمام شده است اگر ميخواهيد بمانيد و امنيت نداريد بقلهك برويد ما هم آمده‌ايم و بودن شما را در اينجا غنيمت شمرده ميخواهيم اجتماعى داشته باشيم و با مشورت يكديگر كار بكنيم ميگويم اين كار زود است حالا مردم تازه دانسته‌اند اگر قلهك بيايند ايمن خواهند بود تعجيل در اين اقدام و اجتماع سبب مىشود كه از آمدن اشخاص بقلهك جلوگيرى كنند و اين راه امنيت مختصر هم بسته شود بگذاريد مردم جمع شوند هر وقت جمع شدند هرچه تكليف خود را دانستند خواهند كرد ولى بشما ميگويم شخص عاقل دو مرتبه از راه خطرناك عبور نمينمايد ما اگر بخواهيم بمذاكرهء تازه بپردازيم اولا بايد خود را از اغراض شخصى خالى نمائيم و براى رضاى خدا بگوئيم و بشنويم و ثانيا بايد ملتفت باشيم كه چه نقص در كارهاى ما بود كه اين نتيجه را داد آن نقص را بر طرف نمائيم تا اگر خدا خواست و بمطالبه حقوق خود كامياب شديم ديگر از مخاطرات ايمن باشيم برفقاى خود تذكر بدهيد كه به قصد خالص و به راه عقلانى قدم بزنند بلكه باحقاق حق خود موفق گردند در آخر مجلس اصرار مىكند كه چند نفر از واردين قلهك امروز در محلى جمع ميشوند و خواهش دارند شما هم بيآئيد مشورت نمايند ميگويم امروز براى اين كار حاضر نيستم نه اينكه در واقع مايل نبودم با دوستان خود صحبت بدارم خير بلكه اطمينان ندارم در ميان آنها خبرچين نبوده باشد و بعلاوه\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nچنان كه گفته شد اين اجتماعات را زود ميدانم ميگويد تكليف واردين قلهك را بايد معلوم كرد كجا بمانند و چه بكنند ميگويم شما خود منزلى بگيريد هركس آمد آنجا وارد شود تا بعد تكليف معلوم گردد عجالتا غير از تحصيل امنيت جانى مقصدى نبايد داشت و بعد از دو روز جمعيت زياد شده پهلوى سفارت انگليس باغى ميگيرند چادرى برپا ميكنند و پىدرپى مردم آنجا جمع ميشوند و بازاريان تصور ميكنند از باغ قلهك در اينوقت همان كار ساخته است كه از باغ سفارت انگليس در طهران در موقع گرفتن مشروطه ساخته شد البته اين اشتباه بزرگ است زيرا كه سفارت انگليس در اين روز با آن روز تفاوت بسيار دارد در روز دوشنبه بيست و هشتم جمادى الثانيه مفتاح السلطنه ميآيد و ميگويد شاه از من پرسيد در كار حركت فلانى چه كردى گفتم كارى نكردم چون مشغول تصفيه كار متحصنين سفارت انگليس در شهر بودم فرصت نكردم به كار قلهك بپردازم نام شما را برد و گفت او در قلهك مانده جمعيتى دور خودش جمع كرده است هر روز هم ميفرستد از شهر جمعى را ميبرد البته زودتر برو او را وادار از اين مملكت برود و نصيحتش كن كه توقف او صحيح نيست جواب ميگويم براى رفتن حاضر بودم ولى اولا پول ندارم و در كار استقراض هستم و ثانيا شاه دستخط كرده‌اند فلانى و برادرش هر دو بروند در صورتى كه من و برادرم هردو به اختيار نميتوانيم حركت كنيم يكى بواسطهء كسالت پدرم و ديگر بىپرستار ماندن جمع كثير اهل‌وعيال پس بايد من تنها بروم و برادرم بماند ميگويد كى خواهيد رفت جواب مىدهم لابد تا آخر ماه رجب طول خواهد كشيد ميگويد دير است شاه اصرار دارد زودتر برويد ميگويم اگر اين اصرار به حركت من براى مجازات اعمال گذشتهء من است كه شنيدم عفو عمومى داده شده و اگر بملاحظهء آينده است كه من در خانهء خود نشسته با كسى مراوده ندارم و از در اين خانه بيرون نرفته‌ام چرا بايد اينقدر اسباب خيال شاه شده باشد و بر فرض كه عازم مسافرت بشوم بچه طريق اطمينان حاصل كنم ميگويد سفارت انگليس كه هنوز رسما در كار شما حرفى نزده است و چون شما در خود سفارت نيستيد و قلهك هم با اينكه نزد انگليسان حكم عمارت سفارت را دارد اما وزارت خارجه رسما اين مطلب را نپذيرفته هرچه راجع بمداخلهء سفارت در قلهك است دوستانه فيصل مىشود و روى كاغذ نميآورند كه رسميت پيدا كند و سند\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nآنها شده حقى براى ايشان ثابت گردد در اين صورت سفارت نميتواند رسما در تحصيل امنيت براى شما در بيرون رفتن از قلهك اقدامى بكند بهتر اين است كه شاه دستخطى بدهد و آندستخط را شما بفرستيد بسفارت و سفارت بوزير خارجه مينويسد كه فلانى چون در قلهك منزل دارد و ميخواهد برود و دستخط امنيت از شاه براى او صادر شده است او دستخط شاه را بسفارت فرستاده نزد ما سپرده است البته ما هم به او اطمينان ميدهيم كه جانا و مالا در امان خواهد بود جواب مىدهم اسباب مسافرت من فراهم نيست اگر دولت مرا گرفته بود و كشته يا اخراج كرده بود تكليفى متوجه من نبود ولى اكنون كه من مجبور از مسافرت باشم البته قرارى بايد براى طلبكارهايم بدهم كه سر راه مرا نگيرند و تكليفى براى خانواده‌ام معين نمايم تهيه خرج سفر ببينم و اينكارها وقت لازم دارد مفتاح السلطنه ميرود جواب بياورد .\r\nاز طرفى مردمى كه در قلهك جمعشده با اينكه اغلب اشخاص بيغرض و وطنخواه هستند بىنقشه و بيرويه رفتار نموده اسباب توحش شاه را فراهم ميآورند و بالاخره رفتار ديگران دامنگير من خواهد شد در اين صورت هرچه زودتر مسافرت كنم البته بهتر خواهد بود خصوصا كه ميشنوم قنسول انگليس به محل اجتماع متحصنين رفته و گفته است جمعيت كردن شما در اينجا صلاح نيست و با حفظ صحت اين آبادى منافى مىباشد شما ميدانيد ما نميتوانيم در كار داخله مملكت ايران مداخله نمائيم فقط ما حق تجارتى در اينجا داريم در اين صورت اجتماع شما در اينجا براى ما مضر است آقايان جواب ميدهند ما از ترس جان خود اينجا آمده‌ايم و بيرون نميرويم مگر آنكه ما را جبرا بيرون نمائيد گفته است شايد به آنجا هم بكشد نگارنده ميداند توقف در قلهك و يا تحصن در سفارتخانه ديگر در اينوقت براى مطالبهء حقوق ملى به كلى بىاثر است فقط براى حفظ جان اشخاص خطرناك مفيد مىباشد ولى حالى كردن اين مطلب به اشخاص متفرقه كه اينجا جمع شده‌اند بسيار مشكل مىباشد و در عين حال افكار متشتتى در ميان همين جمعيت كم نيز ديده مىشود كه جمع‌آورى آنها هم آسان نميباشد و همه يأس‌آور است خلاصه روز چهارشنبه آخر ماه جمادى الثانيه باصرار سفارت انگليس كه اينجا جمعيت زياد نباشد\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nو هم بملاحظات ديگر بعضى درصدد ميشوند كه جمعى هم بسفارت عثمانى رفته آنجا متحصن گردند روز پنجشنبه و جمعه يكصد نفر علاوه بر آنچه در قلهك بوده‌اند از طهران آمده هر نه نفر آنها را بيك نفر ميسپردند و بعد از ظهر روز جمعه اين جمع در اطراف تجريش باهم هم‌وعده شده يك مرتبه بسفارت ييلاقى عثمانى وارد ميشوند سفير كبير دو سه نفر از عقلاى آنها را خواسته ميپرسد مطلب شما چيست جواب ميدهند ما امنيت نداريم پادشاه ما مكرر قسم به قرآن خورد و مخالفت كرد مجلس ما را برهم زد علماى ما را تبعيد كرد مسجد ما را خراب نمود جمعى از ما را كشت بابيها را اطراف خود جمع كرده است و مسلمانان را كه غير از عدل‌وداد چيزى نميخواهند باسم بابى تهمت ميزنند و ميكشند برادران ما را در آذربايجان گرفتار قتل و غارت كرده است عفو عمومى داده و باز در طهران و ولايات مشروطه‌خواهانرا گرفتار و معذب ميسازد از اينجهت ما پناه بشما آورده‌ايم كه بواسطهء شما عرايض ما بشاه برسد سفير كبير قبول مىكند كه عجالتا بمانند تا جواب از استانبول برسد سفير كبير عثمانى در اينوقت نصوحى بيك است اينمرد تازه بطهران آمده است بجاى شمس الدين بيك كه شرح‌حال او را در اول اين كتاب نوشته‌ايم اينمرد هنوز اخلاق و عاداتش معلوم نيست در روز اول ملاقات شاه بر خلاف رسم و عادت مدت طولانى با شاه خلوت داشته و هنوز معلوم نيست آنمذاكرات چه بوده و عاقبت اين اقدام ملتخواهان چه خواهد شد عجالتا فايدهء صورى كه دارد اينست كه سفارت انگليس از بين المحذورين كه بود خلاص شد و تحصن در سفارتخانهء اجنبى از انحصار خارج گشت ولى از طرف دولت فورا در راه شمران و در اطراف سفارت عثمانى سوار قزاق ميگذارد كه نگذارند ديگر كسى بسفارت وارد گردد و هم از طرف سفارت انگليس بمتحصنين قلهك پيغامى ميرسد كه بايد در ظرف مدت 24 ساعت متفرق شويد و پس از اصرار و الحاح متحصنين مقرر ميدارند كه بيش از اينكه هست در قلهك اجتماع نشود اجتماع سفارت عثمانى كه بيش از قلهك موجب نگرانى شاه است و روز جمعه نهم رجب با دادن امان‌نامه از طرف شاه به آنها و وعدهء اصلاح كار آذربايجان و آزادى محبوسين طهران كار آنها خاتمه يافته متفرق ميشوند روز يكشنبه 11 رجب\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nباز از طرف شاه بر نگارنده سخت گرفته مىشود كه بايد از ايران خارج شوى و دستخطى بوزارت خارجه نموده براى من فرستاده مىشود دستخط به خط خود شاه و بمضمون ذيل است :\r\n\r\n","description":"","footnote":"","page_name":" 384 ","page_number":392},
  {"content":"\r\n\r\n« وزير خارجه از قراريكه ميگويند جمعيت زياد بقولهك رفته است و در باغات آنجا جمعيت پر شده نميدانم راست است يا دروغ با وجود آن قرارداد و نوشتجات رسمى ديگر نميدانم سفارت چرا از اجتماع قولهك ممانعت نميكند تمام اين بازيهاى سيد يحيى است و حالا تكليف چه‌چيز است » نگارنده جواب ميدهد كه بخودم و خانواده‌ام امنيت بدهند از تبعيد برادرم كه ناچار است بواسطهء كسالت پدرم در طهران باشد صرفنظر كنند رفتن منهم از روى اجبار نباشد خواهم رفت مفتاح السلطنه اندكى سختى مىكند چون اطمينان دارم كه جبرا مرا نميتوانند تبعيد كنند او را از منزل خود بيرون ميكنم ولى بعد از ساعتى برگشته اظهار مىكند دستور داشتم اول با شما سختى كنم كه برويد و اگر نپذيرفتيد بروم از سفارت انگليس تقاضا كنم شما را خارج نمايند رفتم بسفارت ديدم ميگويند كسى بر فلانى حق ندارد تحكمى كند ميل دارد برود و ميل ندارد در خانهء خودش نشسته و آزاد است در اين صورت مجبور نيستيد به مسافرت ميگويم حالا كه مجبور نيستم محض اينكه خاطر شاه ايندرجه مشوش نباشد حركت خواهم كرد نوشتهء امنيت براى خود و خانواده‌ام بياوريد و مرا آزاد بگذاريد روانه ميشوم فرستادهء وزارت خارجه ميرود و دستخطى از شاه بمضمون ذيل ميآورد :\r\n« وزير خارجه به سيد يحيى دولت‌آبادى و برادرش و پدرش لازمهء اطمينانرا بدهيد و خودش هم كه ميخواسته مسافرتى بكند ضررى ندارد برود شهر رجب 1326 »\r\nبعد از رسيدن اين دستخط و تأمين‌نامه‌ها كه اصلش در سفارت ميماند و سوادى دريافت مىشود وسائل مسافرت را فراهم كرده بوعدهء غير معلوم ترك وطن كرده عزيمت مينمايم صاحبمنصب سفارت انگليس چرچيل‌نام از نگارنده ميپرسد كى حركت خواهيد كرد جواب مىدهم همين دو روزه ميگويد يكهفته ديگر بمانيد - براى چه - ميگويد چون شاه گفته است تا اينشخص در ايران است من خواب ندارم بگذاريد يكهفته ديگر هم نخوابد بهرحال با رعايت احتياط كه در راه آسيبى نرسانند مصمم مسافرت ميگردم شرح مسافرت يا تبعيد مرا خوانندگان در جلد سوم اين كتاب مطالعه خواهند كرد .\r\nو الحمد اللّه اولا و آخرا رجب 1326\r\n\r\n","description":"","footnote":"","page_name":" 385 ","page_number":393},
  {"content":"\r\n . \r\n","description":"","footnote":"","page_name":" 386 ","page_number":394},
  {"content":"\r\n\r\n\r\nفهرست اعلام جلد دوم\r\n\r\nآ\r\nآجودان‌باشى ، اللهيار خان 167\r\nآشتيانى ، حاج ميرزا حسن 7 ، 8 ، 12 ، 15 ، 22 ، 23\r\nآشتيانى ، ميرزا عباسعلى 318\r\nآشتيانى ، شيخ مرتضى 7 ، 16\r\nآشتيانى ، ميرزا مصطفى 30\r\nآشتيانى ، ميرزا يحيى خان 318\r\nآصف الدوله شاهسون ، غلامرضا خان 149 ، 152 ، 171 ، 176 ، 250 ، 254 ، 256\r\nآقا ، حاج ميرزا 275\r\nآقا خان كرمانى ( ميرزا ) 2\r\nآلش 201 ، 223\r\nآملى ، ملا محمد 16 ، 169 ، 357\r\nابراهيم خان ( مير سيد ) 202\r\n\r\nالف\r\nابو الحسن ( حاج ) 230 ، 231\r\nابو الحسن خان 287\r\nابو السادات 202\r\nاردبيلى ، سيد جليل 308\r\nارشد الدوله 271\r\nاجلال السلطنه ، حسن خان 143 ، 160\r\nاحتشام السلطنه ، ميرزا محمود خان 41 ، 43 ، 45 ، 46 ، 47 ، 48 ، 49 ، 50 ، 51 ، 52 ، 53 ، 55 ، 56 ، 57 ، 60 ، 61 ، 62 ، 64 ، 147 ، 148 ، 149 ، 154 ، 155 ، 156 ، 164 ، 165 ، 167 ، 174 ، 177 ، 180 ، 181 ، 182 ، 183 ، 192 ، 193 ، 194 ، 195 ، 196 ، 197 ، 198 ، 204 ، 208 ، 209 ، 210 ، 217 ، 218 ، 219 ، 221 ، 232 ، 273\r\nاحمد ميرزا 260\r\nاسدآبادى ، سيد جمال 2\r\nاسد اللّه خان ( ميرزا ) 300\r\nاسد اللّه خان 300\r\nاسكوئى ، حاج عبد الرزاق 75\r\nاسمعيل ( مير ) 222 ، 223\r\nاسمعيل سلطان 176 ، 189\r\nاصفهانى ، سيد عبد الرحيم 298\r\nاصفهانى ، سيد عبد الوهاب - معين العلما\r\nاصفهانى ، ميرزا محمود 274\r\nاصطهباناتى ، حاج شيخ باقر 211\r\nاعتضاد السلطنه 310\r\nاعتماد السلطنه 130\r\n\r\n","description":"","footnote":"","page_name":" 387 ","page_number":395},
  {"content":"\r\n\r\nافجه‌اى ، سيد جمال الدين 14 ، 26 ، 109 ، 322 ، 329 ، 364 ، 367\r\nاقبال الدوله كاشانى 52 ، 104 ، 149 ، 153 ، 161 ، 162\r\nاللهيار خان ، حسن 318\r\nام الخاقان 96 ، 97\r\nامام جمعه ، ابو القاسم ( حاج ميرزا ) 3 ، 4 ، 6 ، 11 ، 12 ، 13 ، 15 ، 16 ، 109 ، 140 ، 216 ، 219 ، 229\r\nامام جمعه ، ميرزا زين العابدين 15\r\nامام جمعه ، سيد محمد 292 ، 283 ، 282\r\nامجد الملك 325\r\nامير بهادر جنگ ، حسين پاشا خان 25 ، 26 ، 28 ، 33 ، 42 ، 52 ، 54 ، 55 ، 56 ، 57 ، 82 ، 87 ، 104 ، 149 ، 153 ، 161 ، 162 ، 163 ، 176 ، 201 ، 229 ، 236 ، 237 ، 246 ، 250 ، 252 ، 253 ، 258 ، 262 ، 268 ، 271 ، 276 ، 304 ، 313 ، 334 ، 370\r\nامير خان سردار 29 ، 30 ، 35 ، 104 ، 149\r\nاميركبير ، ميرزا تقى خان 99\r\nامين الدوله ، ميرزا على خان 2 ، 127 ، 332\r\nامين الدوله ، ميرزا محسن خان 332\r\nامين السلطان ، ميرزا على اصغر خان ( اتابك اعظم ) 3 ، 4 ، 9 ، 15 ، 25 ، 26 ، 27 ، 28 ، 29 ، 30 ، 32 ، 35 ، 36 ، 37 ، 38 ، 39 ، 40 41 ، 42 ، 43 ، 44 ، 45 ، 46 ، 47 ، 48 49 ، 50 ، 51 ، 52 ، 53 ، 55 ، 56 ، 57 59 ، 60 ، 61 ، 62 ، 64 ، 65 ، 66 ، 67 68 ، 71 ، 72 ، 74 ، 75 ، 77 ، 78 ، 104 118 ، 119 ، 120 ، 121 ، 122 ، 123 ، 124 ، 125 ، 126 ، 127 ، 128 ، 129 131 ، 132 ، 133 ، 134 ، 135 ، 136 137 ، 138 ، 139 ، 140 ، 141 ، 142 143 ، 144 ، 145 ، 146 ، 147 ، 148 154 ، 160 ، 180 ، 220\r\nامين السلطنه 125\r\nامين الضرب ، حاجى حسين آقا 41 ، 42 ، 75 118 ، 125 ، 175 ، 180 ، 274 ، 303 313\r\nامين الملك ، حسن خان 234 ، 250 ، 305 ، 309\r\n\r\nب\r\nبروجردى ، نعمت إله 211\r\nبروجردى ، شيخ محمد 121\r\nبسكرويل 352\r\nبشارتخان 318\r\nبنكدار ، حاج محمد حسن 72\r\nبهاء السلطنه 251\r\nبهاء الدين بيك 58\r\nبهاء الواعظين 135 ، 224 ، 234 ، 268 ، 308 ، 311 ، 344\r\nبهبهانى ، سيد عبد اللّه 3 ، 4 ، 5 ، 7 ، 8 ، 9 ، 11 12 ، 14 ، 21 ، 22 ، 24 ، 25 ، 26 ، 29 33 ، 34 ، 35 ، 37 ، 44 ، 47 ، 58 ، 60 61 ، 62 ، 65 ، 66 ، 68 ، 70 ، 71 ، 83 85 ، 87 ، 88 ، 92 ، 95 ، 105 ، 106 107 ، 108 ، 109 ، 110 ، 112 ، 116 ، 118 ، 125 ، 127 ، 129 ، 130 ، 131 132 ، 133 ، 135 ، 136 ، 138 ، 140 ، 141 ، 145 ، 146 ، 147 ، 150 ، 154 ،\r\n\r\n","description":"","footnote":"","page_name":" 388 ","page_number":396},
  {"content":"\r\n\r\n155 ، 169 ، 170 ، 178 ، 180 ، 181 182 ، 185 ، 189 ، 190 ، 191 ، 192 193 ، 194 ، 195 ، 205 ، 211 ، 212 213 ، 214 ، 215 ، 216 ، 217 ، 219 220 ، 221 ، 239 ، 242 ، 247 ، 248 ، 257 ، 261 ، 263 ، 272 ، 273 ، 274 ، 282 ، 285 ، 286 ، 289 ، 290 ، 291 ، 292 ، 301 ، 303 ، 311 ، 312 ، 313 ، 315 ، 316 ، 318 ، 320 ، 321 ، 327 ، 331 ، 332 ، 334 ، 356 ، 364 ، 367 375\r\nبهبهانى ، سيد علاء الدين 30\r\nبهبهانى سيد محمد 24 ، 263\r\nبهرام خان خواجه 318\r\nبهمن ، ميرزا على اكبر خان 111\r\n\r\nپ\r\nپرويز ، حسين آقا 257\r\nپطرس 208\r\n\r\nت\r\nتاجر ، ميرزا محمود 298\r\nتاجر اصفهانى ، ميرزا آقا 65\r\nتاجر تبريزى ، حاج محمد اسمعيل 196\r\nتبريزى ، حاج ميرزا ابراهيم آقا 154 ، 186 ، 254 ، 257 ، 311\r\nتبريزى ، حاج محمد اسمعيل 75 ، 125 ، 181 ، 274 ، 318\r\nتبريزى ، پرى خان 318\r\nتبريزى ، حاج ميرزا حسن 129\r\nتبريزى ، غلامحسين خان ( صوراسرافيل ) 318\r\nتبريزى ، ميرزا قاسم خان 308 ، 335\r\nتبريزى ، مير هاشم 159\r\nتفرشى ، مشهدى حسن 318\r\nتفرشى ، سيد على اكبر 3\r\nتقىزاده ، آقا سيد حسن 125 ، 126 ، 138 ، 154 ، 163 ، 180 ، 181 ، 183 ، 186 ، 194 ، 195 ، 196 ، 197 ، 257 ، 275 ، 278 ، 280 ، 289 ، 309 ، 310 ، 342 ، 344\r\nتنكابنى ، محمد ولى خان 68 ، 69 ، 82 ، 252 ، 369\r\n\r\nث\r\nثقة الملك گيلانى ، ميرزا اسمعيل خان 18 ، 241 ، 250 ، 254\r\n\r\nج\r\nجلال الدوله 141 ، 244 ، 250 ، 251 ، 254 ، 255 ، 259 ، 260 ، 261 ، 266 ، 270 ، 279 ، 280 ، 307\r\nجمشيد ، ارباب 274\r\n\r\nچ\r\nچرچيل 172 ، 385\r\nچليپانلو ، رحيمخان 127 ، 128 ، 159 ، 267 ، 351\r\n\r\nح\r\nحاجب الدوله ، مصطفى خان 42 ، 52 ، 53 ، 82 ، 104 ، 171 ، 172 ، 205 ، 222\r\nحاج ميرزا آقا 154\r\nحامد الملك ، ميرزا احمد خان 318\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nحبل المتين ، مير سيد حسن 344\r\nحبيب ( حاج ) 274\r\nحسام الملك همدانى 158\r\nحسن 201 ، 223\r\nحسن ( ميرزا ) 47\r\nحسن ( ميرزا سيد ) 168\r\nحسين خان ( ميرزا ) 318\r\nحشمت الدوله 261\r\nحشمت نظام 318 ، 319 ، 340\r\nحكاك ، ميرزا عبد الرزاق خان 318\r\nحكيم الملك ، ميرزا ابراهيم خان 196 ، 226 ، 327 ، 332\r\nحكيم الهى ، ميرزا فضل اللّه 228\r\nحيدر خان - عمو اوغلى\r\n\r\nخ\r\nخراسانى ، ميرزا محمد 300 ، 308 ، 331\r\nخراسانى ، آخوند ملا محمد كاظم 365 ، 366 ، 369\r\nخلخالى ، سيد ابو القاسم 318\r\nخلخالى ، ميرزا عبد الرحيم 344\r\nخليل ( ميرزا ) 365 ، 369\r\nخوئى ، حاج امام جمعه 280 ، 281 ، 285 ، 286 ، 327 ، 334\r\n\r\nد\r\nداود خان ( ميرزا ) 217 ، 218 ، 250 ، 257 ، 258 ، 280 ، 282 ، 300 ، 314 ، 332 ، 335 ، 341\r\nدبير الملك 238 ، 250 ، 258\r\nدواساز ، ميرزا محمد على خان 318\r\nدولت‌آبادى ، حاج ميرزا على محمد 19 ، 71 ، 250 ، 256 ، 376\r\nدولت‌آبادى ، مجديه 156\r\nدولت‌آبادى ، يحيى 385\r\nدهخدا ، ميرزا على اكبر خان 300 ، 308 ، 342 ، 344\r\nدهخدا ، يحيى خان 300 ، 308\r\n\r\nر\r\nرزاز ، حاج محمد حسين 258\r\nرستم‌آبادى ، ملا محمد على 169 ، 170 ، 357\r\nرسول ، مشهدى 318\r\nرشديه ، ميرزا حسن 65\r\nرفعت الملك 318\r\nركن الدوله ، محمد تقى ميرزا 378\r\nروح القدس 370 ، 373\r\nروسى خان 143\r\n\r\nز\r\nزرندى ، شيخ على 216\r\nزنجانى ، حاج ميرزا ابو طالب 61 ، 169 ، 170 ، 357\r\nزين العابدين ( شيخ ) 268\r\n\r\nس\r\nسادات اخوى ، حاج سيد نصر اللّه 125 ، 313\r\nساغر اصفهانى ، ميرزا ابراهيم 310\r\nسالار الدوله 31 ، 96 ، 97 ، 158 ، 159\r\nسپهدار اعظم - تنكابنى ، محمد ولى خان\r\nسپهسالار ، ميرزا حسين خان 330\r\nسردار اسعد بختيارى ، على قلى خان 68\r\n\r\n","description":"","footnote":"","page_name":" 390 ","page_number":398},
  {"content":"\r\n\r\nسردار افخم ، آقا بالا خان 159\r\nسردار كل 241\r\nسردار منصور رشتى 241 ، 250 ، 151 ، 254 ، 255 ، 256 ، 261 ، 263 ، 266 ، 270 ، 279 ، 280 ، 318\r\nسردار نصرت ، رحيمخان 128\r\nسعد الدوله ، ميرزا جواد خان 5 ، 90 ، 146 ، 147 ، 148 ، 153 ، 157 ، 159 ، 160 ، 162 ، 163 ، 176\r\nسعيد السلطنه ، ميرزا فتح اللّه خان 160\r\nسعيد الممالك تبريزى 344\r\nسقطفروش ، شيخ حسين 286\r\nسلطان المتكلمين ، حاج شيخ مهدى 84\r\nسلطان على خان 124\r\nسليمان خان ، ميرزا 305\r\nسمسار ، آقا جواد 318\r\nسيد بحرينى 64\r\nسيد كمال 186 ، 189\r\nسيد محمد 111\r\nسيد محمد ( حاج ) 309\r\nسيد محمود ( آقا ) 318\r\nسيد مصطفى ( آقا ) 136\r\nسيد مطهر 242\r\nسيد ولى اللّه 111\r\nسيد ولى اللّه خان دكتر نصر ( ميرزا ) 196 ، 292\r\nسيد يعقوب 308\r\nسيف الدوله ، سلطان محمد ميرزا 110 ، 158 ، 268\r\nسيف الدين ( شيخ ميرزا ) 36 ، 39\r\nسيف الملك 320\r\n\r\nش\r\nشاپشال 100 ، 152 ، 162 ، 250 ، 252 ، 258 ، 259 ، 268 ، 334 ، 336\r\nشالچى ، حاج محمد على 75\r\nشاهرودى ، حاج محمد تقى 75\r\nشجاع لشگر 171 ، 319\r\nشريعتمدار 21\r\nشريف خان 300\r\nشعاع السلطنه 44 ، 87 ، 96 ، 97\r\nشفيع ( ميرزا ) 318\r\nشمس الدين بيك 19 ، 20 ، 21 ، 383\r\nشوشترى ، سيد حسن 58 ، 59 ، 60 ، 271\r\nشيخ الرئيس ، ابو الحسن ميرزا 334\r\nشيرازى ، سيد محمد رضا 168 ، 225 ، 250 ، 258 ، 280 ، 282 ، 283 ، 284 ، 300 ، 308\r\nشيرازى ، سيد يحيى 215\r\nشيرازى ، سيد يعقوب 383\r\n\r\nص\r\nصاحب‌اختيار - غفارى غلامحسين خان\r\nصارم الدوله 168\r\nصالح خان ( ميرزا ) 222 ، 223 ، 253 ، 322 ، 329 ، 330 ، 357\r\nصدر السلطنه 313\r\nصدر العلما ، ميرزا محمد جعفر 7 ، 11 ، 30 ، 47 ، 58 ، 68 ، 109 ، 130 ، 214 ، 215 ، 216 ، 331\r\nصدر المحققين اصفهانى ، سيد جمال الدين 6\r\nصدق الملك 223\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nصراف ، حاج سيد محمد 75\r\nصراف تبريزى ، عباس آقا 142 ، 143 ، 144 ، 145\r\nصنيع الدوله 37 ، 86 ، 123 ، 125 ، 142 ، 147 ، 152 ، 157 ، 171 ، 176 ، 205 ، 207 ، 210 ، 211 ، 236 ، 237 ، 238 ، 262 ، 279 ، 305 ، 313\r\nصنيع حضرت ، سيد محمد خان 159 ، 160 ، 165\r\nصوراسرافيل ، ميرزا جهانگير خان 168 ، 232 ، 250 ، 254 ، 258 ، 280 ، 281 ، 300 ، 308 ، 309 ، 325 ، 327 ، 332 ، 335 ، 336 ، 337 ، 340 ، 375\r\n\r\nض\r\nضياء السلطان تبريزى ، امان اللّه خان 56 ، 201 ، 222 ، 223 ، 340\r\n\r\nط\r\nطباطبائى ، ميرزا ابو القاسم 30\r\nطباطبائى ، سيد احمد 7 ، 25 ، 129\r\nطباطبائى سيد محمد 7 ، 9 ، 11 ، 12 ، 14 ، 19 ، 22 ، 26 ، 31 ، 33 ، 34 ، 35 ، 37 ، 44 ، 45 ، 46 ، 47 ، 48 ، 50 ، 51 ، 57 ، 60 ، 61 ، 62 ، 66 ، 68 ، 70 ، 87 ، 88 ، 105 ، 109 ، 110 ، 112 ، 116 ، 127 ، 129 ، 130 ، 136 ، 140 ، 150 ، 178 ، 211 ، 212 ، 219 ، 221 ، 233 ، 247 ، 282 ، 285 ، 292 ، 301 ، 311 ، 312 ، 315 ، 320 ، 327 ، 332 ، 333 ، 364 ، 367 ، 375\r\nطباطبائى ، محمد صادق 94 ، 95 ، 280 ، 283\r\nطهرانى ، سيد محمد على 321 ، 333\r\nطهرانى ، شيخ محمد على 17 ، 18\r\n\r\nظ\r\nظفر السلطنه ( حاكم طهران ) 6 ، 175 ، 176 ، 183 ، 200 ، 201 ، 205\r\nظل السلطان ، مسعود ميرزا 118 ، 119 ، 155 ، 165 ، 168 ، 178 ، 179 ، 199 ، 200 ، 212 ، 241 ، 246 ، 260 ، 284 ، 307 ، 320 ، 321 ، 330 ، 331\r\nظهير الاسلام ، سيد جواد 16 ، 17 ، 18 ، 167 ، 283 ، 292 ، 312\r\nظهير الدوله صفا على شاه 158 ، 168 ، 375\r\nظهير السلطان 167 ، 341\r\n\r\nع\r\nعباس آقا - صراف تبريزى\r\nعباس قلى ( ميرزا ) 160\r\nعباس قلى 339\r\nعبد الرب‌آبادى قزوينى ، حاج شيخ مهدى 129\r\nعبد اللّه ميرزا 143\r\nعسگر كاريچى 7 ، 22 ، 23\r\nعضد الملك قاجار ، على رضا خان 9 ، 63 ، 81 ، 83 ، 111 ، 165 ، 176 ، 177 ، 222 ، 226 ، 227 ، 240 ، 241 ، 244 ، 245 ، 246 ، 247 ، 248 ، 249 ، 250 ، 251 ، 252 ، 254 ، 255 ، 257 ، 258 ، 259 ، 260 ، 261 ، 273 ، 340\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nعطار ، مشهدى عبد اللّه 318\r\nعلاء الدوله 8 ، 10 ، 11 ، 12 ، 13 ، 14 ، 22 ، 23 ، 27 ، 28 ، 29 ، 141 ، 163 ، 164 ، 165 ، 171 ، 172 ، 174 ، 176 ، 177 ، 178 ، 196 ، 197 ، 209 ، 239 ، 240 ، 241 ، 244 ، 245 ، 246 ، 250 ، 254 ، 259 ، 261 ، 266 ، 270 ، 273 ، 279 ، 280\r\nعلاء السلطنه ، ميرزا محمد على خان 52 ، 124 ، 128 ، 148 ، 238 ، 262 ، 279 ، 313 ، 343 ، 379\r\nعلاء الملك 110 ، 112 ، 124 ، 147\r\nعلى ( حاج ) 274\r\nعلىآبادى ، ميرزا داود خان 308\r\nعلى اف 169\r\nعلى بيك 250 ، 268 ، 336\r\nعلى قلى خان 318\r\nعمو اوغلى ، حيدر خان 222 ، 223 ، 234 ، 235\r\nعنايت اللّه 169 ، 173 ، 174\r\nعين الدوله ، عبد المجيد ميرزا 3 ، 4 ، 5 ، 8 ، 9 ، 11 ، 14 ، 24 ، 27 ، 29 ، 30 ، 33 ، 36 ، 37 ، 39 ، 40 ، 41 ، 42 ، 43 ، 44 ، 47 ، 52 ، 66 ، 71 ، 75 ، 76 ، 77 ، 79 ، 81 ، 90 ، 104 ، 123 ، 369\r\nعين السلطان 168\r\n\r\nغ\r\nغفارى ، غلامحسين خان وزير مخصوص 105 ، 120 ، 124 ، 149\r\nغلام خان 188 ، 233\r\nغلام رضا خان 168\r\nغلام رضا خان 188 ، 233\r\nغلام رضا خان 288\r\nغلام سياه 188\r\n\r\nف\r\nفاتشكوف 185\r\nفارسى ، فريدون 187 ، 188 ، 201 ، 223 ، 233 ، 242 ، 243 ، 268 ، 272 ، 274 ، 287 ، 311 ، 357\r\nفراشباشى ، محمد باقر خان 257\r\nفرمانفرما ، عبد الحسين ميرزا 124 ، 125 ، 127 ، 128 ، 132\r\n\r\nق\r\nقاجار ، غلامعليخان 136\r\nقاسم آقا خياط 318\r\nقاضى قزوينى 190 ، 232 ، 233 ، 247 ، 255 ، 257 ، 308 ، 320 ، 332 ، 335 ، 340 ، 341\r\nقجر ، غلامعليخان 217 ، 247\r\nقرچكى ، حسنخان 268\r\nقرچه‌داغى ، ستار خان 351\r\nقفقازى ، شيدا اف 200\r\nقمى ، حاج ميرزا سيد حسين 109\r\nقمى ، ملا محمد رضا 215\r\nقوام الدوله 147\r\nقوام الملك شيرازى 163 ، 211 ، 212 ، 267\r\nقهرمان خان 318\r\n\r\n","description":"","footnote":"","page_name":" 393 ","page_number":401},
  {"content":"\r\n\r\n\r\nك\r\nكاشانى ، حسين آقا 308 ، 331 ، 344\r\nكاشانى ، سيد عبد الرحيم 258\r\nكاشانى ، سيد على محمد 320\r\nكاشانى ، سيد محمد باقر 75\r\nكاشانى ، شيخ محمد صادق 214 ، 215\r\nكاشانى ، ميرزا مهدى خان 124 ، 127 ، 128 153 ، 160 ، 174 ، 176\r\nكامران ميرزا 45 ، 83 ، 88 ، 104 ، 114 ، 124 ، 125 ، 127 ، 128 ، 133 ، 134 137 ، 139 ، 153 ، 155 ، 157 ، 159 ، 161 ، 271 ، 322\r\nكتابفروش ، اسد اللّه 308\r\nكحال ، دكتر حسين خان 163\r\nكرمانشاهى ، ميرزا حسين 318\r\nكرمانى ، ميرزا رضا 6 ، 230\r\nكشيكچىباشى 240\r\nكلهر ، داود خان 158\r\n\r\nگ\r\nگراندوف 73 ، 74 ، 75 ، 254\r\nگرگانى ، ميرزا حسين خان 318\r\n\r\nل\r\nلياخوف 321 ، 322 ، 333 ، 336 ، 339 349 ، 356 ، 379\r\n\r\nم\r\nمازندرانى ، حاج شيخ عبد اللّه 365 ، 366 ، 369\r\nمازندرانى ، شيخ عبد النبى 289\r\nمجد الاسلام كرمانى 65\r\nمجد الدوله 104\r\nمجلل السلطان 188\r\nمحتشم السلطنه ، حاج ميرزا حسن خان 52 ، 74 ، 75 ، 86 ، 148\r\nمحسن ، ( آقا ميرزا ) 30 ، 92 ، 93 ، 94 ، 95 250 ، 289\r\nمحقق الدوله 82\r\nمحمد خان ( ميرزا ) 2\r\nمحمد تقى ( حاج ) 72\r\nمحمد رضا ( ميرزا ) 22\r\nمحمد صادق خان 250\r\nمحمد على ميرزا ( شاه ) 5 ، 42 ، 81 ، 96 ، 101 ، 103 ، 104 ، 114 ، 124 ، 132 135 ، 136 ، 151 ، 158 ، 162 ، 170 174 ، 175 ، 178 ، 254 ، 264 ، 265 ، 279 ، 284 ، 342 ، 351 ، 354 ، 355 ، 356 ، 357 ، 359 ، 361 ، 362 ، 364 366 ، 370 .\r\nمحمود 174\r\nمحمود ( شيخ ) 268\r\nمخبر الدوله 263\r\nمخبر السلطنه ، مهدى قلى خان 37 ، 41 ، 86 ، 89 91 ، 94 ، 118 ، 123 ، 124 ، 125 ، 128 134 ، 135 ، 138 ، 139 ، 140 ، 147 ، 152 ، 171 ، 172 ، 173 ، 175 ، 176 ، 205 ، 207 ، 208 ، 214 ، 215 ، 237 ، 350\r\nمدير الدوله 241\r\nمدير الصنايع 308\r\n\r\n","description":"","footnote":"","page_name":" 394 ","page_number":402},
  {"content":"\r\n\r\nمرتضوى ، ( سيد ) 181 ، 274\r\nمساوات - محمد رضا شيرازى\r\nمستشار التجار 298\r\nمستشار الدولهء تبريزى ، صادق خان 154 ، 195 ، 196 ، 197 ، 275 ، 289 ، 297 ، 313 ، 327 ، 341\r\nمستشار الدوله تبريزى ، ميرزا يوسف خان 2\r\nمستشار السلطان ، ميرزا على نقى خان 110 ، 301 ، 304\r\nمستشار الملك گرگانى ، ميرزا شفيع خان 81 ، 88\r\nمستوفى الممالك ، ميرزا حسن خان 137 ، 147 ، 152 ، 162 ، 171 ، 262 ، 279 ، 313\r\nمستوفى الممالك آشتيانى ، ميرزا يوسف خان 137\r\nمستعان الملك ، ميرزا زين العابدين خان 318\r\nمسيب خان ( ميرزا ) 319\r\nمشار الدوله شيرازى 142 ، 329\r\nمشير الدوله ، ميرزا حسن خان - مشير الملك\r\nمشير الدوله ، ميرزا حسين خان 83 ، 147 ، 292 ، 293\r\nمشير الدوله ، ميرزا نصر اللّه خان 27 ، 28 ، 29 ، 30 ، 52 ، 53 ، 74 ، 75 ، 76 ، 77 ، 78 ، 79 ، 80 ، 81 ، 89 ، 104 ، 114 ، 115 ، 118 ، 119 ، 120 ، 124 ، 147 ، 171 ، 176 ، 205 ، 238 ، 279 ، 313 ، 314 ، 315\r\nمشير السلطنه ، ميرزا احمد خان 104 ، 147 ، 148 ، 151 ، 238 ، 241 ، 247 ، 248 ، 250 ، 251 ، 252 ، 262 ، 279 ، 282 ، 313 ، 355 ، 370\r\nمشير الملك ، ميرزا حسن خان 37 ، 52 ، 80 ، 86 ، 87 ، 91 ، 92 ، 93 ، 94 ، 152 ، 262\r\nمشير ديوان خراسانى 318\r\nمصباح السلطنه ، ميرزا حسين خان 19\r\nمصطفى خان 231\r\nمظفر الدين شاه 5 ، 15 ، 42 ، 61 ، 81 ، 96 ، 97 ، 98 ، 99 ، 104 ، 122 ، 135 ، 153 ، 157 ، 231 ، 237 ، 266\r\nمظفر الملك ، ميرزا محسن خان 168 ، 371 ، 372 ، 373\r\nمظفر قلى خان 318\r\nمعاضد السلطنه نائينى 170 ، 301 ، 344\r\nمعاون الدوله 250 ، 257\r\nمعتمد خاقان ، شكر اللّه خان 40 ، 221 ، 239 ، 241 ، 245 ، 246 ، 250 ، 254 ، 256\r\nمعرب ، حاج سيد حسن 69 ، 70\r\nمعصوم ( حاج ) 186 ، 189 ، 190\r\nمعظم السلطنه 341\r\nمعين الاسلام 211\r\nمعين التجار بوشهرى ، حاج آقا محمد 75 ، 76 ، 125 ، 180 ، 218 ، 274 ، 303\r\nمعين الدوله 164 ، 171 ، 172 ، 174 ، 177 ، 178 ، 273\r\nمعين العلما 19\r\nمعين حضور 142\r\nمفاخر الملك 250\r\nمفتاح السلطنه 379 ، 380 ، 381 ، 382 ، 385\r\nمفتاح الملك 379\r\nمقتدر نظام ، خسرو خان 159 ، 160 ، 165 ، 169 ، 186 ، 189\r\nملك المتكلمين ، حاج ميرزا نصر اللّه 18 ، 23 ، 31 ، 37 ، 44 ، 45 ، 46 ، 48 ، 49 ، 57 ، 61 ، 64 ، 66 ، 68 ، 91 ، 92 ، 93 ، 94 ، 164 ، 165 ، 168 ، 181 ، 190 ، 192 ، 194 ، 202 ، 211 ، 214 ، 215 ، 222 ، 224 ، 225 ، 226 ، 231 ، 242 ، 247 ، 248 ، 249 ، 250 ، 251 ، 254 ، 257 ، 258 ، 260 ، 262 ، 279 ، 280 ، 281 ، 282 ، 283 ، 284 ، 285 ، 289 ، 300 ،\r\n\r\n","description":"","footnote":"","page_name":" 395 ","page_number":403},
  {"content":"\r\n\r\n308 ، 309 ، 310 ، 311 ، 313 ، 314 ، 332 ، 335 ، 336 ، 337 ، 340 ، 375\r\nملكم خان 2\r\nممتاز الدوله ، ميرزا اسمعيل خان 196 ، 219 ، 220 ، 234 ، 273 ، 285 ، 289 ، 332\r\nمنتصر الدوله 318\r\nموتمن الملك ، ميرزا حسين خان 37 ، 80 ، 152 ، 162 ، 171 ، 205 ، 262 ، 279 313\r\nموثق السلطنه 318 ، 339\r\nموقر السلطنه 250\r\nمؤيد ، شيخ عبد العلى 308\r\nمؤيد الدوله 160\r\nمؤيد السلطنه ، محمد حسين ميرزا 225 ، 227 ، 239 ، 241\r\nمؤيد السلطنه گرانمايه ، ميرزا رضا خان 205 213 ، 246\r\nمهدى آقا 318\r\nمهدى قلى خان 318\r\nمهندس الممالك ، ميرزا نظام الدين خان 124 ، 128\r\nمهندس‌باشى ، ميرزا عباس خان 120\r\n\r\nن\r\nناصر الدين شاه 15 ، 42 ، 63 ، 86 ، 122 ، 130 ، 168 ، 230 ، 248 ، 310\r\nناصر السلطنه طباطبائى 161\r\nناصر الملك ، ميرزا ابو القاسم خان 52 ، 53 ، 54 ، 55 ، 124 ، 127 ، 151 ، 152 ، 153 162 ، 171 ، 172 ، 174 ، 176 ، 178 182\r\nناصر الممالك 340\r\nنائب 308\r\nنائب السلطنه - كامران ميرزا\r\nنائب الصدر شيرازى 290\r\nنجم‌آبادى ، شيخ محسن 121 ، 308\r\nنجفى ، شيخ محمد تقى 348 ، 349\r\nنصر السلطنه - تنكابنى ، محمد ولى خان\r\nنصير الملك 211\r\nنظام السلطان 40\r\nنظام السلطنه ، حسين قلى خان ما فى 176 ، 178 ، 205 ، 211 ، 212 ، 236 ، 241 ، 246 ، 247\r\nنظام الملك ، ميرزا كاظم خان 37 ، 90 ، 132 ، 241 ، 244 ، 245 ، 246\r\nنصرة السلطان ، ميرزا محمد على خان 19 ، 31\r\nنقيب السادات شيرازى 114 ، 169\r\nنورى ، حاج شيخ فضل اللّه 3 ، 4 ، 8 ، 9 ، 15 ، 34 ، 35 ، 36 ، 38 ، 44 ، 65 ، 70 ، 71 ، 82 95 ، 105 ، 106 ، 107 ، 108 ، 109 ، 129 ، 130 ، 131 ، 132 ، 134 ، 135 ، 146 ، 147 ، 153 ، 154 ، 157 ، 161 ، 162 ، 169 ، 170 ، 182 ، 184 ، 185 186 ، 191 ، 231 ، 268 ، 270 ، 331 356 ، 357 ، 370\r\nنوز ( مسيو ) 4 ، 5 ، 22 ، 23 ، 28\r\nنير الدوله 41 ، 46 ، 47 ، 48 ، 61 ، 248 ، 250 251 ، 252 ، 260\r\nنير الملك 56\r\n\r\nو\r\nواعظ ، سيد جمال الدين 12 ، 13 ، 14 ، 15 ، 18 ، 168 ، 214 ، 215 ، 227 ، 308 ، 320 ، 370 ، 371\r\nواعظ ، شيخ مهدى 170\r\nواعظ تهرانى ، حاج شيخ محمد 8 ، 66 ، 68 ، 297\r\nواعظ يزدى ، شيخ محمد 6\r\nوثوق الدوله 195 ، 196 ، 197\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nوجيه اللّه ميرزا 29\r\nورامينى ، شيخ محمود 233 ، 234 ، 287 ، 357\r\nوزير افخم ، حسن خان 165\r\nوزير افخم - يزدى ، سلطان على خان\r\nوزير نظام ، حسن خان 167\r\nوزير همايون - كاشانى ، ميرزا مهدى خان\r\nوكيل السلطنه 138\r\n\r\nى\r\nيحيى ( ميرزا ) 138 ، 280 ، 341\r\nيزدى ، سيد احمد 233\r\nيزدى ، سلطان على خان 124 ، 165\r\nيزدى ، سيد على آقا 105 ، 146 ، 162 ، 169 ، 231 ، 268 ، 357\r\nيزدى ، آقا سيد كاظم 357\r\nيزدى ، سيد محمد 130 ، 169 ، 230 ، 231 ، 232 ، 233 ، 234 ، 287 ، 357\r\n\r\n","description":"","footnote":"","page_name":" 397 ","page_number":405},
  {"content":"\r\n . \r\n\r\n","description":"","footnote":"","page_name":" 398 ","page_number":406}
  ]