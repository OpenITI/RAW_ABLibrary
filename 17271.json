[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمجموعه آثار شادروان استاد سعيدى\r\n1\r\nمفخر شرق\r\nسيد جمال الدين اسد آبادى\r\nترجمه و نگارش :\r\nسيد غلامرضا سعيدى\r\nبه كوشش و مقدمهء\r\nسيد هادى خسروشاهى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسعيدى ، غلامرضا ، 1274 - 1367 .\r\nمفخر شرق : سيد جمال الدين اسد آبادى / ترجمه و نگارش غلامرضا سعيدى ؛ به كوشش و مقدمه هادى خسروشاهى . - تهران : كلبه شروق : نشر سماط ، 1379 .\r\n584 ص . : مصور ، نمونه ، عكس . - ( مجموعه آثار شادروان استاد سعيدى ؛ 1 )\r\nفهرست نويسى بر اساس اطلاعات فيپا .\r\nچاپ قبلى : دفتر نشر فرهنگ اسلامى ، 1370 .\r\nكتابنامه به صورت زيرنويس .\r\n1 - جمال الدين اسد آبادى ، 1254 - 1314 ق . - - سرگذشتنامه . الف . خسروشاهى ، هادى ، 1317 - مصحح . ب . عنوان . ج . عنوان : سيد جمال الدين اسد آبادى\r\n7 م 7 س / 1443 DSR\r\n075092 / 955\r\n1379\r\nكتابخانه ملى ايران 9315 - 79 م\r\nشروق\r\nمفخر شرق : سيد جمال الدين اسد آبادى\r\nتأليف : احمد امين\r\nترجمه : سيد غلامرضا سعيدى\r\nبه كوشش و مقدمه : سيدهادى خسروشاهى\r\nچاپ دوم : ( ويراست اول )\r\nتاريخ : 1380 ش / 1422 ه‍\r\nحروفچينى و صفحه آرايى : نشر شروق\r\nچاپ قم : چاپخانه الهادى\r\nتعداد : 5000 نسخه\r\nقيمت :\r\nشابك : - - 92729 - 964\r\nهمهء حقوق چاپ ، براى ناشر محفوظ است\r\nنشانى دفتر مركزى ، تهران : مقابل دانشگاه ، شمارهء 1378 ( صندوق پستى 493 / 19615 )\r\nدفتر قم : خيابان صفائيه - ساختمان مركز بررسيهاى اسلامى ( صندوق پستى 4433 / 37185 )\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n\r\nبسم الله الرحمن الرحيم\r\nدر گذشت نويسنده و مترجم نامدار آقاى سيدغلامرضا سعيدى را به بازماندگان و دوستان و ارادتمندان ايشان و به جامعه علمى و فرهنگى كشور ، تسليت مى گويم .\r\nاين عنصر صديق و دلسوز و خدمتگزار اسلام ، در طول سالهاى با بركت عمر خويش ، با فحص و تحقيق و نگارش و ترجمه ، آثارى پديد آورد كه بى شك در نشر افكار نوين اسلامى ، داراى تأثير بود و به خاطر همين آثار است كه حقا بايد او را زمره پيشروان نهضت اسلامى در ايران شمرد .\r\nاو همچنين انسانى وارسته و پاكدامن و متواضع و غيور و مبارز بود . به مسائل جهان اسلام اهتمام مى ورزيد و در را تشكيل نظام اسلامى تلاش فرهنگى ارزنده‌اى مىكرد .\r\nعمر طولانى و پر بركت و پر ماجراى او با پاكى و پاكدامنى سپرى شد ، پاك زيست و پاك به جوار الهى پر گشود . رحمت خدا بر او و ياد او گرامى باد .\r\nسيد على خامنه‌اى\r\nرئيس جمهورى اسلامى ايران\r\n24 آذرماه 1367 - تهران\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ مجموعه آثار شادروان استاد سعيدى ( 1 ) 
  ]\r\n\r\nمفخر شرق سيد جمال الدين اسدآبادى\r\n\r\nسخنى دربارهء : استاد سعيدى\r\nسيد هادى خسروشاهى\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيشگفتار\r\n\r\nآشنايى و چند خاطره :\r\nبحران در كشور حكمفرما بود و تبليغات « توده‌اىها » با ترجمه و نشر ادبيات ماركسيستى ، نسل جوان را به سوى خود جلب و جذب مىكرد و در اين ميان ، فقط چند نفرى از انديشمندان مسلمان ، قلم به دست گرفته و به نقد و بررسى ماركسيسم پرداخته بودند .\r\nپرچم‌دار اين گروه در حوزهء علميهء قم استاد بزرگوار ، علامهء طباطبايى « 1 » بود و در تهران مرحوم ، حجت‌الاسلام و المسلمين ، حاج سراج انصارى « 2 » كه با نشر مجلهء ماهانهء « مسلمين » و تأليف كتابى\r\n\r\n\r\n","description":"","footnote":"\r\n( 1 ) . بحث دربارهء نقش مرحوم علامه طباطبايى ، در ايجاد تحول علمى - فلسفى ، در حوزهء علميهء قم ، نيازمند فرصت ديگرىاست .\r\n( 2 ) . مرحوم حاج سراج انصارى در تمامى حركت‌هاى سياسى ، اجتماعى و فرهنگى دوران خود ، حضور داشت و تشكيل « اتحاديه مسلمين ايران » و نشر مجلهء « مسلمين » در راستاى اهداف اسلامى ، به ويژه دفاع از مظلومين و مسلمانان ديگر بلاد اسلامى ، بخشى از فعّاليت‌هاى ايشان بود . سه كتاب معروف او تحت عنوان : « شيعه چه مىگويد » ، « نبرد با بىدينى » و « دين چيست و براى چيست ؟ » در پاسخ كسروىگرى ، در زمان خود نقش و تأثير بسزايى داشت . هر سه كتاب فوق ، پس از تجديد نظر و تكميل و اضافاتى از اينجانب ، چندين بار در تبريز توسط انتشارات هاشمى منتشر شده است .\r\nآخرين كتاب مرحوم حاج سراج ، « ماترياليسم يا منشأ فساد » بود كه جلد اول آن منتشر شد و بخشى از جلد دوم ، در مجلهء مسلمين ، دوره جديد درج گرديد كه متأسفانه با فوت ناگهانى وى ، ناتمام ماند .\r\n","page_name":" 9 ","page_number":9},
  {"content":"\r\n\r\nخاص دربارهء « ماترياليسم » ، پس از سال‌ها مبارزهء فكرى با كسروىگرى ، اين بار به نبرد انديشه مادىگرى آمده بود . حاج سراج ، مؤسس « اتحاديه مسلمين ايران » بود . دكتر عبدالحسين كافى « 1 » هم دبير كل اين اتحاديه بود و كتاب او به نام « پس از كمونيسم ، حكومت حق و عدالت » ، غنىتر از ديگر كتاب‌ها ، كمونيسم و ماترياليسم را با تحليل علمى ، به نقد كشيد .\r\nسوّمين فرد ، سيّد غلامرضا سعيدى بود كه با نشر رسالهء « كمونيزم و اخلاق » و سپس ترجمه و نشر كتاب برنامهء انقلاب اسلامى از ابوالاعلى مودودى ، به اداى وظيفه در قبال رسالت اسلامى پرداخت .\r\nحاج سراج و دكتر كافى را از قبل مىشناختم . ولى سعيدى برايم ناآشنا بود . آدرس او را از برادران گرفتم و در بانك مركزى ، به سراغش رفتم . طلبه‌اى نوجوان و ناآشنا با زبان فارسى ! . . . با مردى زبان‌دان و آگاه ، بلند قامت و بانشاط ، روبه‌رو شدم و چند دقيقه‌اى در دفتر كارش ، با وى سخن گفتم . اين آغاز آشنايى من با استاد ، در سال 1330 بود . . .\r\nبعد از آن ، ديدار با مرحوم سعيدى ، هر چندى يك بار رخ مىداد ،\r\n\r\n\r\n","description":"","footnote":"\r\n( 1 ) . دكتر عبدالحسين كافى ، علاوه بر آشنايى با علوم اسلامى و تأليف كتاب‌هايى در اين رابطه ، يكى از متخصصين معروف‌قلب در ايران و رييس بخش قلب در بيمارستان جم بود . متأسفانه ايشان نيز در مهرماه سال 1367 درگذشت .\r\n","page_name":" 10 ","page_number":10},
  {"content":"\r\n\r\nتا آن‌كه انتشار دورهء دوم هفته‌نامه « وظيفه » - پس از سال 1336 - آغاز شد . . . روزى در « اميريه » - قلعهء وزير - در منزل مرحوم آيت‌اللَّه طالقانى بودم گفتند : مىآييد به ديدن آقاى سيّد محمدباقر حجازى برويم ؟ گفتم : بلى ، چرا نه ؟ . . . « پدر » در طول راه از دوران طلبگى حجازى ، در مدرسهء فيضيهء قم ، در زمان خفقان رضاخانى ، سخن مىگفت و پس از تشكيل جبههء مطبوعات ضد ديكتاتورى توسط وى ، در تهران . . . و در پايان افزود : مرد درويش مسلكى است البته با « سيّد ضياءالدين » هم رفيق است ، ولى خود فروخته نيست . رگ سيادت و طلبگى در او زنده است . . .\r\nدر « سه راه امين حضور » ، به دفتر روزنامه « وظيفه » رسيده بوديم . مرحوم حجازى بود و سيّد غلامرضا سعيدى . ظهر براى نهار ، همان‌جا مانديم و آيت‌اللَّه طالقانى به من گفت : شايد فعلًا روزنامه « وظيفه » در تهران ، تنها نشريه‌اى باشد كه مىتوان در آن چيزى نوشت ، اگر مايليد همكارى كنيد . آقاى سعيدى گفت :\r\n« اللَّه‌اكبر ! جان گرگان و سگان از هم جداست . متحد جان‌هاى شيران خداست . »\r\nو مرحوم حجازى ، درويشانه ، دعوت به همكارى قلمى كرد و افزود كه ظهرها ، هميشه « ديزى طلبگى » بار است ! .\r\nاز آن تاريخ ، نگارنده نيز به جرگه نويسندگان وظيفه پيوستم « 1 » و ديدار ما با مرحوم سعيدى هر بار كه از قم به تهران مىآمدم ، در دفتر\r\n\r\n\r\n","description":"","footnote":"\r\n( 1 ) . نويسندگان نخستين اين دوره از روزنامه « وظيفه » عبارت بودند از : مرحوم آيت‌اللَّه حاج ميرزا خليل كمره‌اى ، محمدجناب‌زاده ، شريف‌الدين رحمانى ، دكتر سيّد جعفر شهيدى ، سيّد غلامرضا سعيدى ، على دوانى ، حيدرعلى قلمداران و بعدها ، اينجانب و برادران گرامى : على و محمدجواد حجتى كرمانى و ابوذر بيدار ، محمد مجتهد شبسترى ، عباسعلى عميد زنجانى ، زين‌العابدين قربانى و ديگر دوستان ، به جمع نويسندگان آن پيوستند .\r\n","page_name":" 11 ","page_number":11},
  {"content":"\r\n\r\nوظيفه تكرار مىشد ، ولى همكارى ما با وى ، سال‌ها بعد ، در قم ، شكل وسيع‌ترى به خود گرفت و حتّى دفتر كار ما و ايشان ، يكى بود و روزانه ، حداقل سه ساعت با هم كار مىكرديم و بيشتر به امر نوشتن و ترجمه مشغول بوديم و به نامه‌هاى وارده از سراسر دنيا ، پاسخ مىداديم و . . .\r\nدر آن دوران ، هفته‌نامه‌اى از پاكستان به دستم مىرسيد به نام « يانگ پاكستان » - پاكستان جوان - و در آن مقالاتى بود دربارهء مسيحىگرى ، و من از استاد سعيدى خواستم كه آن مقالات را ترجمه كنيم تا چاپ شود ، چرا كه در آن دوران ، مبشران مسيحى ، همراه مستشاران غربى ، در ايران « اطراق » كرده بودند و به نشر « انجيل » و دروس مسيحىگرى در ميان نسل جوان مشغول بودند ! . . .\r\nبا اشتياق و سرعت ، آن مقالات را ترجمه كرديم و آن را تحت عنوان : « غذايى فكرى براى مسيحيان » بدون ذكر نام مترجم در ده‌ها هزار نسخه از قم چاپ و در سراسر ايران ، پاكستان ، افغانستان و هند توزيع كرديم كه بىشك در خنثى كردن تبليغات مسيحىگرى پدران روحانى غربى ! . . . . تأثير بسيار داشت . البته در اين‌جا بايد يادآور شوم كه استاد سعيدى در آن ايام چند رساله دربارهء مسائل اسلامى ترجمه نمود كه بدون ذكر نام وى منتشر شد و اميدواريم كه در ضمن مجموعه آثار وى منتشر گردد .\r\nيك سفر هم با استاد سعيدى همراه هيأت علمى حسينيه ارشاد ( مركب از شهيد مطهرى ، محمد تقى شريعتى ، شاه‌چراغى ، على شريعتى ، صدر بلاغى ، سعيدى ) به حج رفتيم كه اين سفر ، در راه نشر انديشه اسلامى و ايجاد وحدت بين مسلمين و تقريب بين مذاهب\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاسلامى ، بسيار پربار بود . . . طبيعى است كه خاطرات من از مرحوم سعيدى ، در طول سى سال - از 1330 تا 1360 - بسيار زياد باشد ، امّا نقل همهء آنها ، وقت و فرصتى را لازم دارد كه متأسفانه فعلًا فاقد آن هستم ، ولى نقل چند خاطره بىمناسبت نخواهد بود .\r\n1 . در نخستين برخوردها با استاد سعيدى ، از وى پرسيدم كه در آن بحران غرب‌گرايى روشن‌فكر جماعت ايرانى ، انگيزهء گرايش شما به اسلام ، غير از تربيت خانوادگى ، چه بود ؟\r\nگفت : « اللَّه‌اكبر ! اتفاقاً سؤال پرمعنايى است . من در اثر مطالعات زياد و مختلف ، كم‌كم به « غرب‌پسندى » دچار شدم ، به ويژه كه فتواى « تقىزاده » هم از اروپا تازه رسيده بود كه : « ايرانى بايد ظاهراً و باطناً ، جسماً و روحاً ، فرنگى مآب شود ! » آن آمادگى ذهنى و اين فتوا ! ما را دربست به سوى فرنگى مآبى سوق مىداد كه سروش غيبى از « محمد اقبال لاهورى » ، هشدار خود را به گوش ما رسانيد و راه‌گشاى ما به سوى نور شد . اقبال در شعرى ، تمدن مادى اروپا را سزاوار شرقيان مسلمان نمىدانست و آن را نارسا ، فرسوده و بيمارىزا مىدانست و به همين دليل مىگويد :\r\n بيا كه ساز فرنگ از نوا درافتادست * درون پرده او نغمه نيست ، فريادست\r\nزمانه كهنه‌بتان را هزار بار آرست * من از حرم نگذشتم كه پخته بنياد است \r\nاين هشدار ، در دل من نشست و به سوى خويشتن خويش ، برگشتم و فهميدم كه به قول مرحوم اقبال ، فرنگ خود از درمان خود ناتوان است ، پس چگونه مىتواند ما مسلمانان را با داشتن بنيادى استوار ،\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدرمان كند ؟\r\n از من اى باد صباگوى به داناى فرنگ * عقل تا بال گشوده است گرفتارتر است\r\nعجب آن نيست كه اعجاز مسيحا دارد * عجب اينست كه بيمار تو ، بيمارتر است \r\nاين بود كه پس از سفر هند ، و آشنايى بيشتر با افكار و انديشه‌هاى سيّد جمال‌الدين و اقبال لاهورى ، راه خود را در ميان گمراهىها ، به يارى خدا ، انتخاب كردم و البته پيش از آن هم ، به لطف الهى ، خيلى دور از حقيقت نبودم ! . . .\r\n2 . روزى سيّد ضياءالدين به من گفت : شاه پس از ديدار با ظاهر شاه ، از او شنيده است كه آثار فارسى شما در افغانستان خوانندگان زيادى دارد و مايل است شما را ببيند و من در بادى امر ، اين ديدار را پذيرفتم ، ولى روزى كه « سيّد ضياءالدين » به من خبر داد كه در فلان تاريخ بايد به ديدار شاه برويم ، ناگهان جرقه‌اى در روحم زد و با خود گفتم : مرا با شاه چه كار ؟ پست و مقام دنيا كه نمىخواهم ، آخرت هم كه به دست او نيست و تازه به اصطلاح « شرفياب » ! شدم ، بايد به او تعظيم كنم و آن وقت در پيش جدم ، شرمسار خواهم شد كه سعيدى ، در برابر ناسيّدى به تعظيم پرداختى ؟ و شعر اقبال باز به دادم رسيد كه :\r\n آدم از بىبصرى بندگى آدم كرد * گوهرى داشت ولى نذر قباد و جم كرد\r\nيعنى از خوى غلامى ز سگان پست‌تر است * من نديدم كه سگى پيش سگى سر خم كرد \r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبر خود نهيب زدم ، گوهر سيادت را نذر قباد و جم نمىكنم و به سيّد ضياءالدين اطلاع دادم كه از شرفيابى معذورم ، و نرفتم . . .\r\n3 . وقتى كتاب « خطر جهود براى ايران و جهان اسلام » را نوشتم و چاپ شد ، توسط ساواك تحت تعقيب قرار گرفتم ، « اسداللَّه علم » كه در مدرسهء « شوكتيه » بيرجند ، چند صباحى شاگرد من بود ، به سراغم آمد و از من خواست كه ديگر دربارهء خطر جهود ! حرفى نزنم و من به او گفتم : من انتظار داشتم كه در كشورم آزادانه بتوانم از خطراتى كه ما را تهديد مىكند ، سخن بگويم و اگر امير شوكت‌الملك بود ، شايد چنين شرطى به من پيشنهاد نمىكرد . و علم شرمسار شد و گفت : مشكلات ما را كه مىدانيد ؟ . . .\r\n4 . در دورانى كه با مؤسسهء انتشاراتى « بعثت » با برادر گرامى و سخنور نامى ، جناب فخرالدين حجازى همكارى داشتم ، آقاى سعيدى كتاب « فرياد فلسطين » را داد كه چاپ شود البته در آن شرايط ، چاپ آن آسان نبود ، ولى بالاخره چاپ شد . . . مدتى گذشت و به خواست بعضى از ياران ، ترجمهء « 24 ساعت آخر زندگى جمال عبدالناصر ! » از استاد رسيد كه طبعاً من موافق آن نبودم . . . و معتقد بودم كه زندگى گذشته « ناصر » چه بود كه 24 ساعت آخرش چه باشد ؟ امّا كتاب چاپ شد و ما هم از مؤسسهء بعثت دور شديم . . .\r\nاين در سال 1350 بود .\r\nچند ماه بعد ، مطلع شدم كه ناشرى در قم مىخواهد اين كتاب را تجديد چاپ كند ، به آقاى سعيدى گفتم : « حيف است كه شما يك عمر با زورگويان مبارزه كنيد و آن وقت شرح حال ناصر را ترجمه و چاپ كنيد ؟ . . . » . گفت : « كارى است كه شده و بالاخره او هم شخصى بود و در مصر نقشى داشته است . . . » . گفتم :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n« بلى ! نقشى در سركوبى حركت اسلامى در جهان عرب و به ويژه مصر ، نقشى در احياى جاهليت عربى در قرن بيستم و مباشرتى مستقيم در اعدام شخصيت‌هايى چون سيّد قطب . . . » . آقاى سعيدى گفت :\r\n« حيف ! حق است » .\r\nاين را به نحوى در مقدمه يادآور خواهم شد و در مقدمهء چاپ دوم كتاب ، چنين آمد :\r\n« . . . نكته‌اى كه به اقتضاى عقيده و مسلكى كه دارم ناگزير از بيان آن هستم ، اين است ژنرال نجيب رهبر اول كودتا با جمعيت اخوان المسلمين مساعد و موافق بود ، پس از بركنارى نجيب از كار رهبرى ، جمال عبدالناصر با برنامه‌هاى اخوان روى مساعد نشان نداد و بدبختانه رابطه دو قطب صورت نامطلوبى به خود گرفت و افراد ممتازى از اين جمعيت دچار رنج و مشقتى فراوان شدند تا جايى كه شخصيت علمى كم‌نظيرى مانند سيّد قطب قربانى اين اختلاف شد و در نتيجه اين عمل ، دامن جمال عبدالناصر ، بدبختانه ملوث شد و همهء مجامع اسلامى را متأثر نمود . . . »\r\n5 . در مورد روابط استاد با « كسروى » ، روزى تعريف مىكرد :\r\n« من در 1312 ، در روزنامه « شفق سرخ » مقالاتى بر ضد اروپايىگرى به قلم « احمد كسروى » خواندم كه بسيار برايم جالب بود . از بيرجند نامه‌اى به وى نوشتم و تأكيد نمودم كه براى نشر اين قبيل انديشه‌ها ، بايد نشريه يا مجله‌اى مستقل منتشر گردد . كسروى در پاسخ ، ضمن ارسال يكى دو تا از كتاب‌هايش ، نوشت كه به زودى مجله « پيمان » را منتشر خواهد ساخت و از من هم دعوت به همكارى كرد .\r\nپيمان در سال 1313 منتشر شد و من هم مقالاتى در زمينه‌هاى اسلامى ، ترجمه و به\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nآن مىفرستادم كه چاپ مىشد ، تا آن‌كه من به تهران آمدم و او عاشقانه از اسلام صحبت مىكرد و يك بار هم مرا براى افطار دعوت كرد . . .\r\nامّا وقتى دو سال بعد ، انحرافاتى در مجلهء پيمان و پرچم و نشريات وى ديدم ، روزى به سراغ وى رفتم و پس از مباحثاتى كه ديدم تأثيرى ندارد ، به او اخطار كردم كه « هذا فراق بينى و بينك » ! و از او جدا شدم » .\r\nكسروى دچار « خودگنده‌بينى » شد . . . عضويت در انجمن علمى سلطنتى لندن ، انجمن پطروگراد و انجمن علمى واشنگتن ، او را سخت مغرور كرد . شذوذاتى هم خود داشت كه دچار آن انحراف بزرگ شد و آن ظلم را بر اسلام و تشيع روا داشت و خداوند بيامرزد نواب صفوى را كه جواب مردانه به او داد و او را از سر راه اسلام برداشت . . . چون واقعاً راه ديگرى براى اصلاح باقى نمانده بود .\r\nچقدر مرحوم حاج سراج انصارى و خود مرحوم نواب و ديگران با او بحث كردند ، فايده نداشت و اگر كسروى مانده بود ، در افساد نسل جوان نقش خاصى را ايفا مىكرد كه خوشبختانه چنين نشد و يك گلولهء نواب ، بيشتر از مباحثات اثر داشت . . .\r\n* * * مرحوم استاد سعيدى ، بىشك در گسترش انديشه و فرهنگ اسلامى ، در نيم قرن اخير ، نقش خاصى را به عهده داشت . او علاوه بر كتاب‌ها و مقالات بىشمارى كه در مجلات و جرايد مذهبى مىنوشت :\r\n( آيين اسلام ، پرچم اسلام ، نداى حق ، مسلمين ، نور دانش ، مكتب اسلام ، وظيفه ، مكتب تشيع ، فروغ علم ، پيكار انديشه ، گنج شايگان و . . . ) در تمامى فعّاليّت‌هاى فرهنگى - اجتماعى - سياسى ،\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nحضور عينى داشت . در جلسات « مسجد هدايت » ، « حسينيه ارشاد » ، « انجمن‌هاى اسلامى دانشجويان ، مهندسى ، پزشكان » ، در ديگر مراكز فرهنگى تهران ، قم ، مشهد ، بيرجند ، هر گامى كه مىتوانست بردارد ، پيشگام بود و خستگى ناپذير ، به كار و كوشش مىپرداخت .\r\nاگر دوستان و يا بستگان آن مرحوم ، همتى كنند و مجموعه مقالات استاد را به ويژه در روزنامهء وظيفه - جمع‌آورى كنند ، و به چاپ برسانند ، خود چندين مجلّد كتاب قطور خواهد شد . . . و اى كاش ، اين شيوهء نيك جهان عرب ، كه « مجموعه آثار » انديشمندان و نويسندگان خود را ، براى استفاده و آگاهى نسل‌هاى آينده ، در چندين مجلّد ، چاپ و منتشر مىسازند ، در ايران اسلامى نيز عملى شود و مثلًا ، مجموعه آثار :\r\nاستاد سعيدى ، علامه طباطبايى ، استاد محيط طباطبايى ، شهيد استاد مطهرى ، عبدالكريم سروش ، آيت‌اللَّه طالقانى ، شهيد بهشتى ، مهندس مهدى بازرگان ، محمدرضا حكيمى و ديگر بزرگان علم و پيشگامان نشر فرهنگ اسلامى ، در ايران چاپ و در اختيار علاقمندان قرار گيرد . . . چون متأسفانه ، با مرور زمان ، حتّى نام كتاب‌هاى اين گروه از بزرگان ، به فراموشى سپرده مىشود . . . تا آن‌جا كه مثلًا پس از درگذشت مرحوم سعيدى ، بعضى از مطبوعات ، حتّى نتوانستند اسامى كامل آثار استاد را ذكر كنند .\r\nالبته خود استاد در مصاحبه‌اى با « كيهان فرهنگى » - مهرماه 64 - شماره 7 تعداد آنها را 60 جلد اعلام مىكند و آقاى دكتر شهيدى ، در مصاحبه‌اى مجموع آثار او را حدود 35 جلد گفتند و دوست ناشناخته‌اى ، آنها را بالغ بر 90 جلد نوشته‌اند ؟ . . . و اين در واقع نوعى نقص و عيب در « رجال‌شناسى معاصر » است كه ما هنوز ، از تعداد قطعى آثار يك\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشخصيت اسلامى ، كه تازه به چهلمين روز درگذشت او رسيده‌ايم ، آگاهى قطعى نداريم . . . و به هر حال ، من در اين‌جا فقط به ذكر نام آن قسمت از آثار استاد سعيدى مىپردازم كه نسخه‌اى از آن در كتابخانه‌ام موجود است . . . به اميد آن‌كه ، مؤسسه‌اى ، نهادى يا ارگانى فرهنگى ، به جمع‌آورى و نشر مجدد دوره كامل اين آثار بپردازد : « 1 »\r\n\r\nفهرست آثار استاد سعيدى :\r\n1 - اسلام و طب جديد ( عبدالعزيز اسماعيل پاشا )\r\n2 - كمونيزم و اخلاق\r\n3 - خطر جهود براى ايران و جهان اسلام\r\n4 - برنامه انقلاب اسلامى ( مودودى )\r\n5 - اسلام و جاهليت ( مودودى )\r\n6 - جنگ و صلح در اسلام ( مجيد خدّورى )\r\n7 - رسول اكرم در ميدان جنگ ( پروفسور حميداللَّه )\r\n\r\n\r\n","description":"","footnote":"\r\n( 1 ) . خوشبختانه كلبهء شروق پذيرفت كه مجموعه آثار استاد سعيدى را به تدريج منتشر سازد . هم‌اكنون نخستين جلد اين مجموعه شامل تمامى مطلبى كه مرحوم سعيدى درباره سيّد جمال‌الدين اسدآبادى نوشته و ترجمه كرده است . پس از تجديد نظر كامل توسط اينجناب در اختيار علاقمندان قرار مىگيرد و جلد دوم كه شامل مجموعه كتاب‌ها و مقالات استاد سعيدى دربارهء زندگى و انديشه اقبال لاهورى است ، با مقدمه و بازبينى راقم اين سطور به زودى از سوى دفتر نشر ضميه همين كتاب منتشر خواهد شد .\r\nبراى تكميل و تنظيم بقيه آثار استاد سعيدى دوستان ديگرى بايد همت كنند تا نشر مجموعه آثار ادامه يابد . . .\r\n","page_name":" 19 ","page_number":19},
  {"content":"\r\n\r\n8 - پاكستان\r\n9 - مسأله كشمير\r\n10 - متجاوز كيست ؟\r\n11 - قائد اعظم ، محمدعلى جناح ( هكتور بوليتو )\r\n12 - عذر تقصير به پيشگاه محمد و قرآن - كتاب برگزيده سال 38 - ( جان ديون پورت )\r\n13 - اقبال‌شناسى - هنر و انديشه دكتر اقبال لاهورى\r\n14 - مبادى اسلام و فلسفه احكام ( مودودى )\r\n15 - زندگانى حضرت محمد ( ص )\r\n16 - فلسفه و تربيت ( پروفسور احسان‌اللَّه )\r\n17 - عايشه همسر پيغمبر ( نبيا ابوت )\r\n18 - منشور جهانى اسلام ( دكتر محمد رفيع‌الدين )\r\n19 - ماجراى سقيفه ( استاد مظفر )\r\n20 - داستان‌هايى از زندگانى پيامبر ( ممتاز احد )\r\n21 - فرد و اجتماع ( محمد قطب )\r\n22 - جلوه حق در اندونزى\r\n23 - عمار و ياسز ( صدرالدين شرف‌الدين )\r\n24 - اول اخلاق ما بعد تمدن آنها ( مودودى )\r\n25 - پيمان جوانمردان\r\n26 - وظيفه روشن‌فكران و دگرگونى ايدئولوژىها\r\n27 - فرياد فلسطين ( پانزدهمين نشريه مؤسسه بعثت 1350 ) !\r\n28 - منشور نهضت اسلام ( مريم جميله )\r\n29 - جمال عبدالناصر ( محمد حسين هيكل )\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n30 - فلسفه اقبال\r\n31 - الجزاير پيروز\r\n32 - مسائل اسلامى ( شامل چند رساله كه بدون ذكر نام استاد منتشر شده است . )\r\n33 - بزرگ‌ترين مرد تاريخ\r\n34 - پيشرفت اسلام\r\n35 - انگيزيسيون يا محكمه تفتيش عقايد\r\n36 - ناسيوناليسم و انتر ناسيوناليسم\r\n37 - مبانى اخلاقى براى جنبش اسلامى\r\n38 - اسلام و غرب\r\n39 - توطئه خاورشناسان\r\n40 - مصاحبه ( مجموعه گفتگوى محمود حكيمى با استاد )\r\n41 - شالوده علوم جديد در اسلام\r\n42 - جاذبه اسلام ( مريم جميله )\r\n43 - سيّد جمال‌الدين ، مفخر شرق ( همين كتاب )\r\nالبته همان‌طور كه ملاحظه مىفرماييد ، اغلب اين آثار « ترجمه » است ولى بايد يادآور شد كه براى استاد سعيدى لقب « مؤلف » بودن مهم نبود ، بلكه نشر انديشه اسلامى ، ولو از قلم و بيان ديگران ، براى او هدف بود و در « اولويت » قرار داشت . و بعضى از رساله‌هاى فوق ، نخست در مجله « فروغ علم » يا « مكتب تشيع » درج شده بود كه بعداً به طور مستقل به چاپ رسيد .\r\nدر پايان اين « يادواره » ؟ و يا مقدمهء آخرين اثر مرحوم سعيدى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاشاره به اين نكته ضرورى است كه آخرين كتاب استاد « زندگينامه مفخر شرق : سيّد جمال‌الدين اسدآبادى » ، تاكنون به چاپ نرسيده و تنها نسخه آن با خط خود استاد ، در نزد نگارنده موجود بود كه هم‌اكنون براى نخستين بار به دست چاپ سپرده مىشود .\r\nپيدايش انديشه نوشتن آن ، از درخواست اينجانب براى اخذ مقاله‌اى از ايشان ، براى جلد دوم « يادنامهء سيّد جمال‌الدين اسدآبادى » ( جلد اول آن در سال 1354 توسط دارالعلم قم چاپ شد ) ناشى شد و استاد ، بحث مفصل « احمد امين » را ، ترجمه كرده و به من تحويل دادند تا پس از تكميل و تنقيح ، در يادنامه و يا به طور مستقل منتشر سازم .\r\nمتأسفانه به علت كثرت كار ، از سال 1354 تاكنون ، اين اثر در « بايگانى » ! اينجانب باقى ماند ، و درگذشت ايشان ، سبب شد كه به تصحيح و تكميل آن بپردازم و به يارى حق همراه مطالب ديگرى از ايشان ، در اين رابطه ، يك جا به شكل كتاب مستقلى منتشر مىگردد . « 1 »\r\n\r\n\r\n","description":"","footnote":"\r\n( 1 ) . مرحوم استاد سعيدى ، مطالب را از جلد پنجم « فيض‌الخاطر » ترجمه كرده است ، و البته اين بحث استاد احمد امين ، بعدها در كتاب فيد وى « زعماء الاصلاح فى العصر الحديث » چاپ قاهره - سال 1965 م - از صفحه 59 تا 120 ، نقل شده است .\r\nدر بازبينى و تكميل ترجمه استاد ، گاهى به اصل مراجعه كردم و در پاره‌اى موارد ، ديدم كه مرحوم سعيدى ، مطلب را ، براى گريز از توضيح و اضافات ، به طور مخلص ترجمه كرده است و من نيز به همان دليل ، از افزودن ترجمه آن قسمت‌ها ، خوددارى كردم\r\nبخش بعدى كتاب - خاطرات - باز تاكنون چاپ نشده است . ولى « گفتگو با استاد » قبلًا در كتاب « يادنامه سيّد جمال‌الدين اسدآبادى » - جلد اول ، چاپ قم 1354 - و كتاب « مصاحبه » درج شده كه براى تكميل بحث ، به نقل آن اقدام شد .\r\nبخش كوتاه « خاطراتى چند . . . » . در 50 سال پيش ، ضميمه ترجمه دو نامه از سيّد جمال‌الدين اسدآبادى ، چاپ شده بود كه به تناسب موضوع و به علت در دسترس نبودن آن رساله به نقل آن مبادرت كرديم .\r\nدو نامه مزبور ، توسط استاد دكتر سيّد جعفر شهيدى ، در آن زمان ترجمه و توسط انتشارات « حافظ » منتشر شده است كه نسخه‌اى از آن در كتابخانه اينجانب موجود است .\r\n","page_name":" 22 ","page_number":22},
  {"content":"\r\n\r\nاستاد سعيدى در 1274 شمسى در اطراف « بيرجند » به دنيا آمد و پس از 94 سال زندگى توأم با پرهيزكارى و ايمان و علم و عمل ، در 22 آذرماه 1367 ، در تهران به رحمت خدا پيوست .\r\nرحمةاللَّه عليه رحمة واسعه و حشره‌اللَّه مع الصديقين و الشهداء و الصالحين .\r\nسيّد هادى خسروشاهى\r\nحوزه علميه قم\r\n30 / 10 / 67\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nدست خط استاد و : چند عكس\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنمايش تصوير\r\nمتن نامهء شادروان سعيدى ، خطاب به نويسنده ، مورخ 1343\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nنمايش تصوير\r\nصفحه اول مقدمه شادروان سعيدى بر اين كتاب با دستخط خود وى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nنمايش تصوير\r\nدر اوج نهضت ملى ايران ، مرحوم سعيدى در ديدار با آيت اللَّه كاشانى ، تاريخ 1331\r\nاين عكس را نويسندهء مصرى ، محمد حسنين هيكل گرفته و در كتاب « ايران فوق البركان » قاهره چاپ شده است\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nنمايش تصوير\r\nابوالمجد ، از اعضاى دارالتقريب مصر در حال سخنرانى در تجريش ، منزل مرحوم « سيد محمد باقر حجازى » مدير روزنامه وظيفه . از چپ مرحوم سعيدى ، آية اللَّه حاج ميرزا خليل كمره‌اى ، آية اللَّه طالقانى و نگارنده . ( 1338 )\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنمايش تصوير\r\nآخرين عكس مرحوم سعيدى در روستاى بيرجند ( 1365 )\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمجموعه آثار\r\n\r\nمفخر شرق : سيد جمال‌الدين اسدآبادى\r\nتأليف : احمد امين\r\nترجمه و نگارش\r\nسيد غلامرضا سعيدى\r\nبه كوشش\r\nسيد هادى خسروشاهى\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمقدمه\r\nبه خاطر دارم ، آن روزهايى كه تازه سال‌هاى اول بلوغ را پشت سر مىگذاشتم و ذهنم با شخصيت‌هاى مهم و صاحب‌نظر آشنا مىشد و مىكوشيدم تا خود را به ساحت افاضهء آنان نزديك سازم ، با نام سيّد جمال‌الدين اسدآبادى ( كه براى مصونيت از اذيت و آزار مأموران وطنش در خارج ، نام افغانى را برگزيده بود ) فضاى ذهنم را بيشتر از ديگران مشغول ساخته بود ، و از آن پس ، هر چه بر وسعت مطالعاتم مىافزود ، بيشتر مسحور شخصيت عظيم وى مىشدم ، براى توضيح اين حقيقت ، بايد بگويم :\r\nتا روزى كه نام اين مرد بزرگ در زمينهء فرهنگ و ادب ، بلكه در مجموع ايدئولوژى اسلامى باز نشده بود ، طرز تلقى معارف اسلامى و آثار ناشى از آن در همهء اذهان ، صورت خاصى داشت كه نمىخواهم در آن باره بحث كنم ، ولى آشنايى بيشتر با سبك فكر بلند اين شخصيت عظيم اسلامى - بلكه جهانى - معانى تازه و بديعى را الهام مىداد كه با منطق حيات بيشتر سازگار بود .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبا اشاره‌اى اجمالى به دو نحوهء فكر و دريافت اسلامى ، بايد بگويم :\r\nاولين بارى كه مىرفتم با مفاهيم « قرآنى » آشنا شوم و استفادهء عملى از تعاليم قرآنى را درك كنم - تفسير تازه‌اى بود كه از خلال تحقيقات دقيق اين مرد جليل نصيبم گرديد و تصريح به اين‌كه قرآن كريم با بيان روشن : « يهدى للّتى هى اقوم » ، تو گويى اصلًا با زندگى ما كارى ندارد ! و خواندن قرآن فقط براى درك ثواب و بهرهء آخرتى است و به تعبير ديگر ، براى قبرستان‌ها و مردگان است ! نه براى زندگى و به كار بستن تعليمات آن ، و همچنين توجّه دادن اذهان مسلمانان ، به مفاهيم عملى و دقيق آيات قرآنى از قبيل : « إِنَّ اللَّهَ لَا يُغَيِّرُ مَا بِقَوْمٍ حَتَّى يُغَيِّرُوا مَا بِأَنفُسِهِمْ » « 1 » و امثال اين آيات . . .\r\nاز آن پس ، طولى نكشيد كه تئورى تكامل يا فلسفهء نشو و ارتقا « داروين » مشكلاتى را براى همهء عقايد اصيل اسلامى ايجاد كرد ، كه چون اغلب دانشمندان اسلام ، هيچ‌گونه آشنايى با علوم طبيعى نداشتند ، بر اشكال كار افزوده شد . در اين ميان ، به نقل قسمت‌هايى از كتاب « سيّد » در « رد بر طبيعيون » برخوردم و بر احترام و علاقه‌ام نسبت به اين مرد بزرگ افزود . سپس طولى نكشيد كه جسته گريخته ، قسمت‌هايى از آثار قلمى وى از قبيل چند شماره از « العروة الوثقى » به شدت تحت تأثيرم قرار داد . همان روزها ضمن سفرى به هندوستان و گذراندن مدت كوتاهى در حول و حوش « دانشگاه عليگر » ، اطلاعات بيشترى كسب كردم ، از جمله جروبحث طولانى اين مرد بزرگ با « سيّد احمدخان » رييس « دانشگاه عليگر » در مباحث مربوط به « ماترياليسم » . . . و تجديد حيات فكرى مسلمانان و برخوردار شدن از اطلاعات مبسوطى ، راجع به سال‌هاى زندگى وى در هندوستان و\r\n\r\n\r\n","description":"","footnote":"\r\n( 1 ) . سوره رعد ، آيه 11 .\r\n","page_name":" 34 ","page_number":34},
  {"content":"\r\n\r\nانعكاس آثار عقايد و افكار سياسى و مبارزه وى با امپرياليسم و بيدار ساختن مسلمانان هند و از اين قبيل . . . !\r\nسپس مطالعهء كتابى به انگليسى ، به قلم « پروفسور براون » خاورشناس معروف ، به نام « انقلاب ايران » و توضيحاتى راجع به اين سيّد بزرگ و تصريح به اين‌كه :\r\n« رقاى سياسى مشرق زمين به هر پايه و درجه‌اى كه برسد ، رهين نفس گرم و جهاد اين مرد خواهد بود » .\r\nدر خلال همان احوال ، كتاب « الرد على النيجريه » سيّد ، مورد مطالعه و استفاده‌ام قرار گرفت ، به طورى كه آثار اصلى و بدوى آن ، تا امروز در ذهنم باقى است . ناگفته نگذارم كه استاد بزرگوارم مرحوم « احمد مدير نراقى » كه از احرار نامى عصر خودش بود و به تاريخ زندگى اين مرد بزرگ آشنايى داشت ، در يكى از روزهايى كه در كلاس ، به مناسبت ذكر خيرى از مرحوم سيّد به ميان آورده بود ، جسارت‌ها و اذيت‌هايى كه هنگام طرد و تبعيد وى از حرم « حضرت عبدالعظيم » مأمورين مرتكب شده بودند ، بياناتى اظهار داشت كه شنوندگان را به اشك ريختن وادار مىكرد ! . . .\r\nآن‌چه با اشاره و اختصار گفته شد ، ذره‌اى از خروار است كه آشنايى با مكتب فكرى اين انسان بزرگ ، در ذهنم اثر گذاشته است . و از آن‌جايى كه حق اين مرد بزرگ ( مانند همهء بزرگان شرق ) در وطنش به جاى آورده نشده و نسل جديد ، از راهنمايى و رهبرى اين پيشواى بزرگ شرق بىخبر است ، وظيفهء خود مىدانم در حدود توانايى براى آشنايى نسل جديد با مكتب اين استاد بزرگ ، صرف‌نظر از خاطرات ممتازى كه شايد جداگانه از نظر خوانندگان بگذرد ، توجّه و تلخيص\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبحث مشروحى را كه مرحوم « دكتر احمد امين » مصرى در جلد پنجم از كتاب « فيض‌الخاطر » راجع به اين انسان بزرگ نگاشته ، به خوانندگان تقديم دارم و اميدوارم كه همهء افراد نسل جديد ، از مطالعهء اين بحث بهره‌مند شوند و تاريخ زندگى و دورهء حيات پرزحمت و پرمشقت وى را سرمشق قرار داده و « باركش غول بيابان ! » نشوند و آن‌گاه از داشتن چنين پيشوايى ، كه مايهء افتخار مشرق است ، بر خود ببالند و سرافراز باشند .\r\nمرحوم « دكتر احمد امين » تحت عنوان : « السيّد جمال‌الدين الأفغانى » مىنويسد : « . . . در عين حالى كه فلان رهبر دينى در دوران گذشته « اصلاح عقيده » و فلان رهبر سياسى « اصلاح حكومت » و اراده را هدف قرار مىداد ، سيّد جمال‌الدين طرفدار « اصلاح عقول و نفوس » بود ، و پس از آن ، اصلاح حكومت و دولت و مربوط ساختن آن با اين معانى . . . » .\r\n« مدحت پاشا » مىگويد : « حكومت در حكم چوپان است و اگر چوپان صالح باشد ، رعيت ، اصلاح خواهد شد و هدف : « قانون اساسى » است كه اگر به خوبى اجرا شود ، مصالح و منافع ملّت تأمين خواهد شد ولى « سيّد جمال‌الدين » مىگويد : « قدرت مجلس نمايندگان ، براى هيچ ملّتى قدرت حقيقى شمرده نخواهد شد ، مگر اين‌كه اين قدرت از ناحيهء مردم » سرچشمه گرفته باشد ، هر مجلس شورايى كه تشكيل دهندهء آن پادشاه يا امير يا نيروى بيگانه‌اى باشد ، و محرك آن گرديده باشد ، مجلسى خواهد بود موهوم ، وجود آن تابع ارادهء كسى خواهد بود كه آن را به وجود آورده است ! ، در اين صورت اول بايد به تصفيهء عقول و تهذيب نفوس پرداخت و پس از آن ، به\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتأسيس حكومت ، كه هدف هر دو يكى است » .\r\nسيّد باز مىگويد : « اگر ملّت لايق و صالح نباشد ، از حكومت صالح چه كارى ساخته خواهد شد ؟\r\nتاريخ اين درس را به ما داده است كه هيچ حكومتى قوام و دوام نخواهد داشت مگر اين‌كه در ميان ملّت عقيده و رأى صحيحى وجود داشته باشد ، كه آن را « افكار عمومى » مىنامند و اگر دولت از افكار عمومى نترسد ، راه و رسم درستى در پيش نخواهد گرفت . با توجّه به اين معنى است كه حكومت وظايف خود را خواهد دانست و از حدود تكاليف اصلى تجاوز نخواهد كرد ، و در غير اين صورت ، طبيعت بشرى حكم مىكند كه دولت‌ها و حكومت‌ها منافع خود را ترجيح دهند و حداكثر آن‌چه از حكومت صالحى كه بر اساس بيدارى ملّت و نيروى مردم تأسيس نشده باشد ، مىتوان انتظار داشت ، اين است كه به طور موقت ، در كارهاى دولتى موفق گردد و بس ، زيرا ملّت در تأسيس چنين حكومتى تأثير نداشته است و بر كارهاى دولت ناظر نبوده است » .\r\nمرحوم سيّد در سال 1296 ه گفت :\r\n« تصور كنيد مجلس شورايى به وجود آمد ، آن‌گاه خواهيد ديد حزب دست راست اثرى نخواهد داشت و همهء اعضا ، به طرف حزب دست چپ خواهند گراييد ، همه و همهء آلت و ابزار بىاراده‌اى خواهند بود كر و كور . . . آن‌گاه هر عضوى معتقد خواهد شد كه دفاع از وطن و دولت را ، به حساب دعوت كردن ، دليل بىادبى و سوء تدبير و قلّت حزم و احتياط و باعث تهور و جسارت است . ابداً ، ابداً ، اول تصفيهء عقول و تهذيب نفوس ، سپس نتيجه حاصل از آن : حكومت صالح » . . .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو اكنون ، پيش از آغاز اصل مطلب ، اشاره به اين نكته ضرورى است كه نويسنده در گذشته‌هاى دور و نزديك ، و در مجلات مختلف مقاله يا خاطرات كوتاهى دربارهء سيّد بزرگوار منتشر ساخته‌ام ، و اين بار ، اصرار و پىگيرى مداوم برادر عزيز و گران‌قدر ، آقاى سيّد هادى خسروشاهى كه به حق در معرفى سيّد گام‌هاى ارزنده‌اى برداشته است ، باعث شد كه اين بحث را آماده كنم و با اين‌كه هدف نخستين ، تهيه مقاله‌اى براى جلد دوم « يادنامه سيّد جمال‌الدين » بود ، امّا در عمل ، شايد خود اين بحث ، رساله مستقلى بشود و به هر حال اختيار آن با جناب خسروشاهى خواهد بود كه در « يادنامه » درج شود و يا به طور مستقل آن را به دست چاپ بسپارند ؟ همان‌طور كه تكميل و تنقيح و تصحيح آن به عهده ايشان خواهد بود ، چون هم خود « بانى » اين اثر شده است و هم از نزديك شاهدند كه مرور زمان ، توان مراجعه مجدد و يا اصلاح آن را از من سلب كرده است . . .\r\nبه هر حال اكنون به اصل مطلب كه ترجمه نوشته « دكتر احمد امين مصرى » است ، مىپردازم و در صورت توفيق ، همان‌طور كه اشاره شد ، خاطرات را هم در آخر ، جداگانه خواهم آورد .\r\nسيّد غلامرضا سعيدى\r\nقم : 1354\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nمفخر شرق\r\nاحمد امين\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\nمفخر شرق\r\nجمال‌الدين افغانى سيّدى شريف‌النسب است ، زيرا نسب وى به حسين ابن على عليه السلام منتهى مىشود و شرف نسب ، در ميهن وى احترامى دارد فوق ساير كشورها . . .\r\nسيّد جليل ، مانند همهء جوانان هم‌عصرش ، فارسى و عربى را بر اساس طريق و روشى كه در « الازهر » معمول است ، در كشورش آموخت . امتيازى كه اين روش تحصيل دارد اين است كه فلسفهء اسلامى و تصوّف را نيز به طور مشروح تحصيل كنند .\r\nبارى ، مقدمات اصلى تحصيلات او همين دروس بود ، و هنگامى كه به « هندوستان » مسافرت كرد رياضيات را در آن‌جا آموخت و در ضمن گردش طولانى در كشورهاى اسلامى ، سفرى به « مكه معظمه » نمود و اين سفرها ، تجربه‌هاى علمى و عميق و پردامنه‌اى به او داد و با زندگى مردم شرق آشنايى كامل حاصل كرد .\r\nسال‌هايى را كه در « افغانستان » مىگذراند ، مصادف با زمانى بود كه در ميان شخصيت‌هاى حاكم ، كشمكش و منازعه بود ، و سياست\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nخارجى نيز در اوضاع اين كشور تأثير داشت ، اين جريانات او را به اوضاع سياسى و حيله و مكرهايى كه به كار برده مىشد ، آگاه ساخت و به بازىهاى سياسى و مطامع سياست‌مداران ، آشنايى كاملى حاصل كرد .\r\nزبان فرانسه را وقتى به سن رشد و كمال رسيده بود ، آموخت و كيفيت تحصيل او چنين بود كه حروف هجايى فرانسه را نزد استاد آموخت و از آن پس ، منفرداً مدت سه ماه مشغول حفظ كردن مقدارى لغات گرديد ، تا اين‌كه توانست مطالب كتاب‌ها را بخواند و ترجمه كند ، ولى پس از آن‌كه به « پاريس » رفت و مدتى در آن‌جا اقامت گزيد ، به تحصيل بيشترى از زبان فرانسه مشغول شد ، با اين حال تسلط و مهارتى در زبان فرانسه كسب نكرد .\r\nبارى چه بسا كسانى بودند كه بيشتر از آن‌چه او آموخت - آموختند و دانستند ! و بيشتر از او خواندند و بيشتر از او بر مسائل مسلّط شدند ، ولى هيچ كدام شخصيتى مانند شخصيت او نداشتند .\r\nهوش و فراستى داشت برافروخته ، بصيرتى نافذ ، نيروى توليد افكار و معانى از آن‌چه مىشنيد و مىديد و استنباط و استنتاخ كامل از آن‌چه مىشنيد . و نتيجه‌گيرى به حدى كه براى پاسخ گوينده‌اى جايى براى بحث و توضيح نمىگذاشت . به حدى بر معانى دقيق تسلط داشت ، كه در مهم‌ترين قالب مىتوانست آن را تجسم دهد . تو گويى همهء معانى براى او خلق شده‌اند . در حل مشكلات قدرتى داشت ، مانند حكمرانان ، مصمم و مقتدر ، به طورى كه در همان نظر اول گره مشكلات را مىگشود . هر موضوعى ، كه در حضور او طرح مىكردند ، به طورى در آن مداخله مىكرد كه گويى سرانگشت تدبير او براى حل آن آفريده شده است ، و به تمام اجزاى مطلب احاطه داشت و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nجنبه‌هاى غامض مطلب را كشف مىكرد و نكات مكنون و مستور را آشكار مىساخت . وقتى كه در مسائل فنى صحبت مىكرد ، مانند كسانى كه واضع فنون باشند ، اظهارنظر مىكرد و نيز در ادبيات و اشعار قدرتى داشت ، براى اختراع ، به طورى كه گويى ذهن او عالمى است از صناعت و ابداع و ابتكار و زبان توانايى است در جدل ، و مهارتى در صناعت و صحبت و دليل ، تا جايى كه هيچ كس حريف او نمىشد . ( مگر اين‌كه در ميان مردم كسانى بوده‌اند ، كه ما آنها را نمىشناسيم ؟ ) ! « 1 »\r\nاخلاق او چنين بود كه سلامت نفس سرآمد صفات وى شمرده مىشد . علم و شكيبايى او به حدى وسعت و عظمت داشت كه خدا مىداند و بس . و هنگامى صبر و بردباريش را از دست مىداد كه كسى به شرف و ديانتش لطمه بزند ، كه در آن وقت حلمش مبدل به خشم و غضب مىشد و مانند شهاب مىپريد .\r\nو همين مردى كه آن قدر حليم و بردبار بود ، مانند شيرى خشمناك مىغريد ! كريم و سخى بود ، به حدى كه هرچه مىداشت مىبخشيد ، و اعتماد او بر خدا ، حدى نداشت . از حوادث و پيشامدهاى روزگار بيمى و باكى نداشت .\r\nقيافه و چهره‌اش طورى بود كه در نظر بيننده عربى خالص محض تشخيص داده مىشد ، مانند يكى از اهالى مكه و مدينه ، به طورى كه گويى صورت اصلى آبا و اجدادش ، كه از « حجاز » مهاجرت كرده‌اند ، در قيافهء او جلوه‌گر است . مردى بود چهار شانه و معتدل‌القامه و معتدل‌البنيه ، داراى سرى بزرگ ، در حد اعتدال - چهره‌اى گشاده با\r\n\r\n\r\n","description":"","footnote":"\r\n( 1 ) . به خاطر دارم كه جرجى زيدان در كتاب « مشاهيرالشرق » راجع به اين قسمت از مواهب سيّد بزرگ چنين نوشته بود : « و كان رحمةاللَّه قوى الحجّه » . ( مترجم\r\n","page_name":" 43 ","page_number":43},
  {"content":"\r\n\r\nتناسب : داراى چشمانى كشيده و حدقه‌اى بزرگ - صورتى برآمده و برجسته - سينه‌اى پهن و خوش منظره و هنگام ملاقات گرم و بشاش ، خداى متعال همان‌طور كه كمال و اخلاق به او مكرمت نموده بود ، اين كمال و تمامى را ، در خلقتش نيز به كار برده بود . « 1 »\r\nاو رسالتش را درك كرده بود و مىدانست انجام اين رسالت مستلزم چه جهاد و تلاش‌هايى است . و چه بار سنگينى است كه بايد بر دوش خود بگذارد . بدين جهت با هيچ خانواده‌اى مربوط نشد . و مال نيز نتوانست او را فريب بدهد . اين بود كه زندگى را در خدمت افكار و مبادى سودمند خود به كار مىبرد و در تمام شبانه روز به يك بار غذا اكتفا مىكرد . گو اين‌كه در صرف چاى و كشيدن سيگار افراط مىكرد . هر لحظه براى نفى و تبعيد آماده بود . تبعيد شدن براى او هيچ زحمتى نداشت ! جامه‌هايش را در تن و كتاب‌هايش را در صندوق سينه‌اش نگاه مىداشت . مشاغلش در مغزش بود و رنج و مشقتش در قلبش .\r\nسرزمين « ايران » و « هند » و « حجاز » و « آستانه » را زير پا گذاشته بود و در اين كشورها زيست كرده بود .\r\nولى ، شايد پربركت‌ترين و سودمندترين ايام زندگيش ، همان اوقاتى بود كه در « مصر » به سر مىبرد . مدت اقامت وى در مصر از اول محرم سال 1288 ه . تا سال 1296 بود . اين دورهء هشت ساله از پربركت‌ترين دوره‌ها براى مصر ، بلكه براى جهان شرق بود .\r\nاين خير و بركت از جهات ظاهرى ، يعنى از لحاظ جمال مظهر و رونق صورى و سعادت مادى اهالى مصر نبود ، بلكه بدان جهت بود\r\n\r\n\r\n","description":"","footnote":"\r\n( 1 ) . توصيفى است كه مرحوم شيخ محمد عبده از خصوصيات مرحوم سيّد به قلم آورده است .\r\n","page_name":" 44 ","page_number":44},
  {"content":"\r\n\r\nكه اين مرد بزرگ ، بذرهاى اصلاحات را در اين سرزمين افشاند ، و اين بذرها به تدريج و به طور نهانى رشد و نموّ مىكردند و آمادهء ظهور و بروز مىشدند ، تا گل‌افشانى كنند و فضا را معطر سازند . به هر حال ، اصل و مبدأ آن دورانى كه مردانى عاشق آزادى و جهاد ، در راه آزادى پيدا شدند ، همين روزها بود . گو اين‌كه عوامل ديگرى نيز براى پيدا شدن چنين مردانى در كار بود كه بر رشد و نمو درخت آزادى مىافزود !\r\nسيّد بزرگ ، نخست براى كاشتن بذرهاى اصلاح ، سرزمين ايران و عثمانى را در نظر گرفت ، ولى به زودى تشخيص داد كه اين بذرها ، در اين كشورها قابل رشد و نمو نيستند ، بدين جهت بعداً سرزمين « مصر » را مورد آزمايش قرار داد و ملاحظه كرد كه در اين‌جا ثمربخش خواهد بود . يكى از محسنات « رياض پاشا » اين بود كه به خوبى شخصيت « سيّد » را تشخيص داد و فريفتهء او شد . سپس ملاحظه كرد كه اين عالمى است نه از نوع ديگر علما ، زيرا دين و دنيا را خوب مىشناسد ، و مردى است خوش‌فهم و خوش‌بيان ، بدين جهت وسايل اقامت وى را در « مصر » فراهم ساخت و او را به دولت معرفى كرد و هزينه‌اى معادل ده لير براى مخارجش تعيين شد !\r\nالبته اين دورهء هشت ساله از سخت‌ترين سال‌هايى بود كه بر « مصر » گذشت . زيرا وضع مصر مانند وضع خانواده‌اى بود كه تمام وسايل رفاه و درآمد مرتب و منظم را در اختيار داشته باشد ، ولى صاحبخانه در خرج اسراف كند ، و با درآمد زيادى كه دارد قانع نشود ، بلكه چندين برابر درآمد ، حتّى از گرفتن وام خرج مىكند تا اين‌كه وام‌دهندگان متوجّه اين وضع شدند و حكم محجوريت صادر كردند ! و به مداخله در امور داخلى كشور شروع نمودند ، تا جايى كه همهء\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاختيارات از دولت گرفته شد : در نتيجه نعمت‌ها مبدل به ياس و نيك‌بختى مبدل به بدبختى گرديد ؟ و دست و پا و گردن اين « مقروض » به غل و زنجير پيچيده شد و به هيچ طرف راهى براى نجات نمىيافت .\r\nمجموع وام‌هايى كه از دورهء « اسماعيل پاشا » اخذ شده بود ، تا اين تاريخ ( 1875 م ) بالغ بر 95 ميليون ليره شد . در اين موقع يعنى 1875 م . هيأت مالى به رياست (  CAVE  ) « كيو » ، از « انگلستان » آمد و شروع به رسيدگى در اوضاع مالى مصر كرد ، و براى ضرورت اصلاحات پيشنهاد كرد سازمانى براى بازرسى ماليات مصر به وجود آيد و « خديو » نيز مشورت‌هاى اين سازمان بازرسى را بپذيرد و جز با موافقت اين سازمان ، وامى از خارج نگيرد !\r\nدر سال 1876 م ، صندوق وامى به وجود آمد و مقرر گرديد مبالغ موجود ، به خصوص وام‌ها از درآمدهاى محلى مجزا گردد ، و بدين طريق يك حكومت بيگانه ، در داخل حكومت مصر به وجود آمد . و سيستم نظارت دو جانبه نيز در همين سال به كار افتاد و مقرر شد دو بازرس براى تسلط بر امور مالى انتخاب شود .\r\nيكى از اين دو بازرس انگليسى بود . براى نظارت بر درآمدهاى عمومى دولت و ديگرى فرانسوى ، براى نظارت و بازرسى مخارج ! علاوه از اين دو بازرس ، سازمان تازه‌اى براى ادارهء خطوط آهن و بندر « اسكندريه » نيز به وجود آمد . در سال 1878 م نيز ادارهء تحقيق اروپايى تشكيل شد ، تا اين‌كه رعايت مصالح وام‌دهندگان تأمين شود و ضمناً براى تصفيهء وام‌ها و اقساط معين آن نيز همين دستگاه ، ناظر و مراقب باشد .\r\nبارى اين ادارهء نظارت و بازرسى ، مبدل به وزارتخانه‌اى مختلط\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشد به رياست « نوبار پاشا » و مقرر گرديد دو وزير اروپايى - يكى انگليسى براى وزارت دارايى و ديگرى فرانسوى براى وزارت كار - عضويت داشته باشند .\r\nو از آن‌جايى كه بدون ترديد اقتصاد عصب حيات است ، پس كسى كه بر اقتصاد نظارت دارد ، ناظر بر همه چيز است ، و نيز از آن‌جايى كه پيدا كردن درآمد براى پرداخت وام‌ها ، مستلزم آن است كه بر همهء اداراتى كه متصدى درآمد هستند ، بايد نظارت داشت ، و اين ادارات درآمدها را از طبقهء كشاورز دريافت مىكنند ، كشاورز بايستى امنيت مالى داشته باشد و مسائل اصلاحات زراعى را در اختيار داشته باشد . و تحصيل ماليات نيز بر اساس عدالت باشد ، در اين صورت براى تحصيل مال ، نظارت بر همهء اين امور ضرورى است و بدين طريق هر كس بر اقتصاد نظارت داشته باشد در واقع بر همه چيز نظارت خواهد داشت .\r\nهمهء اين حوادث ، در مدت اقامت « جمال‌الدين » در مصر روى داد ، و از آن‌جايى كه سياست و مداخله در امور سياسى خصوصيت ذاتى و طبيعى اين مرد بود . و به سابقهء اين‌كه در خانوادهء بزرگى تربيت شده بود ، اين خاصيت در ذات او وجود داشت . و باز به سابقهء اين‌كه در ايام منازعه و كشمكش خاندان سلطنتى در افغانستان وارد جريانات سياسى بود ، اين حوادث « مصر » سبب شد كه دوباره به سياست مشغول شود و مردم مصر را برمىانگيخت كه جوابگوى حركت فكرى او باشند . . .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nحركت اصلاحى سيّد جمال‌الدين در مصر\r\nفعّاليّت و نشاط تعليمى مرحوم سيّد دو رشته داشت : رشتهء اول دروس علمى منظمى بود كه در خانه‌اش واقع در « خان خليلى » القا مىكرد . رشتهء دوم دروس عملىاى بود كه براى واردين و ميهمانانش در خانهء خود و چه در خانه‌هاى بزرگان ، وقتى كه به بازديد آنها مىرفت و چه در « قهوه‌خانهء بوسته » ، نزديك « قبه خضرا » و چه در اجتماعات ديگر پيش مىآمد ، القا مىكرد .\r\nدروسى را كه در خانه‌اش افاده مىنمود ، مخصوص گروهى از همسايگان و بعضى از علماى الازهر مانند « شيخ محمد عبده » و « شيخ عبدالكريم سلمان » و « شيخ ابراهيم لقانى » و « سعد زغلول » و « شيخ ابراهيم حلباوى » - بود . بيشتر كتاب‌هايى را كه براى اين گروه و امثال آنها تدريس مىكرد ، كتاب‌هاى منطق و فلسفه و تصوّف و هيأت بود . مانند كتاب « زوراء » تأليف دوانى در تصوّف ، شرح قطب بر شمسيه ، در منطق ، و هدايه و اشارات و حكمت الاشراق ، در فلسفه ، و تذكرهء طوسى در علم هيأت قديم ، و كتابى ديگر در علم هيأت\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nجديد . . .\r\nاين‌ها كتاب‌هاى فلسفه بودند ، از ديدگاه فلاسفهء قديم كه در قرون وسطى تصور مىكردند ، اين دانشمندان منطق را مقدمه يا مدخل فلسفه و الهيات و طبيعت و فلك و طب و امثال آن محسوب مىنمودند .\r\nبه نظر من اين كتاب‌ها ارزش ذاتى نداشتند ، زيرا « شيخ حسن طويل » ، مثلًا بعضى از اين كتاب‌ها را در « الازهر » مىخواند و ارزش واقعى آن در اين بود كه هر فصلى از فصول يا جمله‌اى از جمله‌هاى آن ، تكيه‌گاهى بود كه شيخ در شرح افكار و آراى خود و بسط و توسعه در نواحى فكرى و تطبيق بر حيات واقعى و نظر او به جهان به عنوان يك واحد ، ابراز مىكرد ، در حالى كه تصوّف را با فلسفه و هيأت ممزوج مىنمود .\r\nاين‌ها مطالبى بود كه « شيخ محمد عبده » را نسبت به معلومات « شيخ حسن طويل » اقناع كرده بود ، زيرا مىگفت : شيخ حسن بعد از چندين سال در الازهر از تدريس اين درس‌هاى معمولى خسته شد و فكر او طالب چيزهاى تازه‌اى بود و به علوم عقلى گرايش پيدا كرد . و شيخ حسن طويل در الازهر به علم منطق شهرت داشت ولى درس او كافى نبود ، بلكه هميشه عاشق چيزى بود كه وجود نداشت ! شيخ حسن طويل مقدارى فلسفه خوانده بود ولى مطمئن نبود به اين‌كه آن‌چه فهميده است درست است ، بلكه درس است ، بلكه درس او درس احتمالات بود ، تا اين‌كه سيّد جمال‌الدين آمد ، و شيخ كمال مطلوب و منتهاى آرزويش را در وجود او يافت .\r\nبارى اين كتاب‌هايى را كه شيخ مىخواند قيمتى نداشت ، بلكه قيمت آنها در وجود سيّد جمال‌الدين بود . و ناگفته پيداست كه دنيا به رنگ عينكى ديده مىشود كه هر كسى بر چشم دارد ! و طبيعت در\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nجلو همهء مردم باز است ولى شناختن طبيعت براى همه مقدور نيست مگر براى عده‌اى قليل . بايد پرسيد اين چيز تازه‌اى را كه « شيخ محمد عبده » نزد « سيّد جمال‌الدين » يافت و به درستى آن مطمئن شد و راه را پيدا كرد ، چيست ؟ آن‌چه نزد سيّد جمال‌الدين بود ، عبارت بود از اصول كلىاى كه پايه و ميانهء فلسفه است . هر كس از صفحات كتاب‌ها چيزى را بخواند ، و به همان مرجع مراجعه مىكند و حكم و معيار در صحت آن‌چه صحيح است و بطلان آن‌چه باطل است ، از آن گذشته شخصيت نيرومندى است كه به طور قطع و جزم در هر چيزى حكم مىكند ، و مانند « شيخ حسن طويل » دچار ترديد نمىشود . به علاوه همهء جزييات علمى و عملى را در يك رشته مىكشد ، و همهء دريچه‌ها را مىگشايد ، تا از مجموع آن وحدتى به وجود آيد . بنابراين تصوّف و فلسفه و همهء دين و دنياى شخص ، همه و همه درست نيست كه هر يك - از اين‌ها مانند اتاقى باشد قفل زده ! ، بلكه همهء اين مباحث ، بايد در برابر يكديگر قرار گرفته و هماهنگ باشند ، تا از مجموع آنها موسيقى واحدى به وجود آيد . و همين كه كار به اين‌جا كشيد ، نظر انسان درست و قاطع خواهد بود و ديگر شك و شبهه‌هاى دردناك و حيرت خفه‌كننده ، از شخص زايل خواهد شد و حكم قاطع صدور خواهد يافت ، كه درست چيست ، و نادرست چيست ؟ ، و سودمند چيست و زيان‌آور چيست ؟\r\nو چه كارى بكنيد و چه كارهايى نكنيد ؟ و همهء معالم در برابر نظرش روشن خواهد شد و همهء راه‌ها نيز واضح و روشن جلوه خواهند كرد ، ولى گرفتار شدن به اين‌كه فلان جمله صحيح و فلان جمله ناصحيح و فلان مؤلف خطا گفته و آن مؤلف ديگر درست ،\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nو در كتاب يك نوع منطقى وجود داشته باشد كه در عمل منطقى نباشد و نظريه‌اى در تصوّف باشد ، كه نظريه‌اى ديگر در حكمت آن را نقض كند و گفته‌هايى در ذهن وجود داشته باشد كه در محل خودش درست باشد و گفته‌هايى در تحريك بر فرو رفتن و غرق شدن در زندگى كه آن نيز در محل خودش درست باشد . . . اين‌ها همه نظرهاى بدوى و مقدماتى است كه صاحبان آنها نمىتوانند به اعماق مطالب توجّه كنند ، بلكه نظر سطحى داشته‌اند و همچنين در اعراض و ظواهر فرو خواهند رفت ؟ بدون اين‌كه به جوهر مطلب برسند و توجّه به اشكال و صورت‌ها خواهند داشت ، نه به حقيقت .\r\nبالاتر از اين همه معانى ، وضع تدريس سيّد بزرگ بود ، كه دست شاگردانش را مىگرفت و آنها را به سطح بلندى مىبرد كه از آن‌جا بر كتاب مسلّط باشند ، نه اين‌كه كتاب آنها را تسخير كرده باشد و همچنين مقامى احراز كنند كه از قيود الفاظ و جمله‌ها ، رهايى يابند و به معرفت حقيقى برسند ، گو اين‌كه رسيدن به اين معنى مخالف الفاظ و جمله‌ها باشد .\r\nو نيز روش او در تدريس عكس روش ديگران بود ، به اين توضيح كه جمال‌الدين فقط موضوع درس را در حد محدود و معينى مىگرفت و سپس در شرح موضوع از پيش خود مطالبى اضافه مىكرد ، كه از همهء اطراف بر آن محيط باشد ، آن‌گاه نصّ كتاب را مىخواند و مطلب واضح و روشن مىشد ، محل خطا و صواب آشكار مىگرديد ، امّا ديگر اساتيد اول نصّ عبارت را مىخواندند و آن را مىفهميدند و مىفهماندند ، سپس شرح و بسطى در موضوع از پيش خود اضافه مىكردند . اين روش « مدرسهء نظاميهء » سيّد در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nخانه‌اش بود !\r\nمدرسهء دوم سيّد ، كه غير از نظاميه بود ، داراى اثرى بيشتر و نفعى عمومىتر بود ، و در اين مدرسه بود كه واردين به خانه او و همچنان مردان بزرگ ، هنگامى كه براى بازديدشان به منزل آنها مىرفت و به خصوص مردمان متفكر و تحصيل كرده ، هنگامى كه در قهوه‌خانهء « بوسته » دور او حلقه مىزدند ، و عامهء مردم وقتى كه به مناسبت‌هايى نزد او جمع مىشدند ، اين درس براى آنها القا مىشد . درس‌هاى اين مدرسه را كسانى مانند « محمود سامى بارودى » و « عبدالاسلام مويلحى » و برادرش « ابراهيم مويلحى » و از جوانان افرادى مانند : « محمد عبده » و « ابراهيم لقانى » و « سعد زغلول » و « على مظهر » و « سليم نقاش » و « اديب اسحاق » و « غرهم » فرا مىگرفتند .\r\nسيّد در اين مدرسه ، مجراى ادب و ادبيات را به صورت ديگرى مبدل كرد ، و از حالى كه داشت به صورت ديگر درآورد . آن روزها ادبيات بندهء اشرافيت بود و خبر مدح سلاطين امرا و ستودن اعمال و صفات آنها هر اندازه كه ستمكار و فاخر بودند - چند روز به حساب مىآمد . آن روزها هر حاكمى در زمان خودش سيّد و سرور عالم وجود بود ! و در اعمالش داراى معجزات و معصوم ! شناخته مىشد . مال مردم را غصب مىكرد ، ولى كسى او را بر اين عمل غصب ملامت نمىكرد ، ولى اگر احياناً انفاقى مىكرد ، مدح و ثنا ، نثار او مىشد . و همچنين هر كسى را مىكشت ، كسى از او نمىپرسيد كه چرا فلان كس را كشته است ؟\r\nولى اگر كسى را به فضل و كرمش مىبخشيد ! او را مدح و ثنا مىگفتند . هنر و ادبيات و شعر و نثر در حكم موسيقى بود ، براى خودش آيينهء او ، و پهلوانى براى خرسندى او ! و نيز اين معانى و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nموضوعات در حكم بندگانى بودند كه براى كوبيدن دشمنان او و مدح دوستان او تسخير شده بودند . اديب كوچك ، مداحى بود براى ثروتمند كوچك و اديب بزرگ مداحى بود براى امير بزرگ ! ولى سيّد جمال‌الدين آمد و ادبيات را در راه خدمت ملّت تسخير كرد ، تا بدين وسيله حقوقش را مطالبه كند و در قبال ظلمى كه بر او مىشود ، دفاع نمايد و بر هر كسى كه به او تعدّى كند - هر كس مىخواهد باشد - حمله و هجوم آورد .\r\nادبيات براى مردم ، وضع ناگوار و بدبختىهايشان را و هم كسانى را كه سبب فقر مردم شده‌اند ، معرفى كند و مردم را تشويق نمايد تا از ظلمات درآيند و به سوى نور بشتابند و از قدرت و خشم حاكم نترسند و بدانند كه حاكم قدرتى ندارد مگر به وسيلهء مردم ، و غنا و ثروتى ندارد ، مگر آن‌چه از مردم و اين‌كه مردم در مطالبهء حقوق غصب شده و سعادت از دست داده‌شان قيام كنند و بكوشند ، با توجّه به اين معانى ، جمال‌الدين ادبيات تازه‌اى را براى مردم آورد كه بيشتر از آن‌چه به حاكم ناظر باشد ، به مصلحت مردم نگاه كند و ايجاد آزادى بنمايد . بندگى را از بين ببرد و حقوق مردم و وظايف حاكم را تشريح كند و اديبى بسازد كه بر امرا نظارت داشته باشد ، نه اين‌كه گدايى باشد كه به طرف ثروتمندان دست دراز كند . و به هر حال اين نغمه‌اى بود تازه و سرودى نو كه مسلمانان در دوران استبداد با آن آشنايى نداشتند . شيخ محمد عبده در وصف حال مصر پيش از آمدن جمال‌الدين به مصر گفت :\r\n« مردم مصر قبل از سال هزار و دويست و نود و سه شؤون عمومى بلكه خصوصى همهء مردم را ملك مطلق فرمانرواى بزرگشان مىدانستند و همچنين كسى كه در ادارهء امور مردم نايب و نمايندهء\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحاكم باشد ، اين چنين حقى را دارد تا بر حسب ارادهء خودش ! در همهء كارها مداخله كند . و به هر حال معتقد بودند كه سعادت و بدبختى مردم موكول به امانت و عدل حاكم يا خيانت و ظلم اوست . و هيچ فردى از افراد مردم حق نداشت براى خود داراى رأيى باشد كه آن را در ادارهء امور كشورش ابراز كند . يا اين‌كه اراده‌اى داشته باشد و بتواند آن را براى كارى از كارهايى كه صلاح ملّتش در آن است ، عرضه بدارد . و از هيچ نوع علاقه و رابطهء بين خود و بين دولت ، آگاهى نداشته باشد ، جز اين‌كه حكومت آن‌چه بر آنها تحميل مىكند ، آنها را مكلف مىدارد كه انجام دهند . مردم بىاندازه از آشنايى به آن‌چه بر ساير ملّت‌ها ، چه اسلامى و چه اروپايى مىگذشت ، دور بودند و با اين‌كه بسيارى از افراد از دوران « محمدعلى پاشا » ى بزرگ تا آن تاريخ به اروپا رفته و در آن‌جا تحصيل كرده بودند و با وجود عدهء زيادى از آنها كه به كشورهاى مجاور اسلامى در دوران « محمدعلى پاشا » ى بزرگ و « ابراهيم پاشا » مسافرت كرده بودند ، مردم به هيچ وجه از نتايج و ثمرات اين سفرها ، خبر نداشتند و از معارف ديگران بهره‌اى نداشتند و باز با وجود اين‌كه « اسماعيل پاشا » به سال دويست و هشتاد و سه ه در مصر ، مجلس شورايى به وجود آورد و اين حق را به مردم داده بود كه در حفظ مصالح كشورشان آماده و صاحب رأى باشند ، هيچ فردى از مردم و نه عضوى از اعضاى شوراى مجلس ، احساس نكرد به اين‌كه داراى چنان حقى است كه تشكيل چنين هيأت مشورتى اقتضا دارد ، به جهت اين‌كه ايجادكنندهء مجلس ! آن را از لحاظ نظام و عمل مقيد ساخته بود ، و اگر فكر سليم انسانى آن‌جا مىرسيد كه راه‌هاى خبرى غير از آن‌كه حاكم آن را تعيين مىكند\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nوجود دارد ، ابراز آن امكان نداشت ، زيرا در برابر هر لفظى كه كسى بر زبان مىآورد ، يا از وطن تبعيد مىگرديد و يا اعدام مىشد و يا دارايى او مصادره مىگرديد .\r\nادبيات سايه‌اى بود براى چنين موقع و مقامى و صورت صادقى براى چنين منظرى ، بياييد آثار اديبان نامى مصر ، مانند : « سيّد على ابوالنصر » و « شيخ على ليثى » و « عبداللَّه پاشا كلرى » را بررسى كنيد ، چه خواهيد ديد ؟ غزلى راجع به معشوقى ، يا مكتوبى به دوستى ، يا مدحى براى اميرى يا استرحام و درخواستى از او ، يا اعتذارى از او ، يا وصف كسى يا سپاس و تشكرى براى هديه‌اى ! امّا مصر و حالت ملّت آن و بدبختى مردم و ستمكارى حكام و حقوق مردم و وظايف حكومت ، از اين موضوعات هيچ خبرى نيست .\r\nپس از آن‌كه جمال‌الدين آمد ، اين وضع را وارونه كرد و براى گفتار مردم منافذى گشود و در اين زمينه راه‌هاى گوناگونى را باز كرد ، بدين قرار :\r\n1 . جماعتى از پيران و جوانان را گرد يكديگر آورد و آنان را به نوشتن مقاله تشويق كرد و معانى تازه‌اى را به آنها الهام داد تا بنويسند و آنها را وادار كرد تا جرايدى ايجاد كنند . براى آنها مقاله مىنوشت و در هر يك از آنها كه نيرويى حس مىكرد ، او را تشويق مىنمود . براى نمونه شخص « اديب اسحاق » را مثال مىزنيم ، كه پس از ارتباط محكم و مستحكمى كه بين طرفين به وجود آمد ، مدت‌ها نزد سيّد شاگردى كرد .\r\nسيّد او را تشجيع نمود تا روزنامه‌اى به نام « مصر » منتشر كنند و جمال‌الدين خط سير آن را به او آموخت و بعضى از مقالات را شخصاً به نام مستعار « مظهر بن وضاع » مىنوشت . سپس پيشنهاد كرد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتا به شهر « اسكندريه » منتقل شود و روزنامه‌اى به نام « التجاره » نشر دهد . جمال‌الدين براى نوشتن مقالات در اين دو روزنامه ، شيخ محمد عبده و ابراهيم لقانى را وادار به همكارى مىكرد . . .\r\nدر اين‌ها قسمتى از مطالب را جمال‌الدين شخصاً مىنوشت و از جمله مقالاتى كه نوشت يكى مقاله‌اى بود راجع به دولت‌هاى شرقى و انواع آن و ديگرى به نام « روح‌البيان فى الانجلينر و الافغان » ! اين مقالات انعكاس عجيبى داشت و اين دو روزنامه‌ها رواج زيادى پيدا كردند و سيّد روح تازه‌اى را در مردم دميد ، ولى « رياض پاشا » اين دو روزنامه را توقيف كرد ، ولى سيّد همچنان در رهنمايى نويسندگان براى نوشتن مطالبى راجع به وقايع مصر و امثال آن تعليماتى مىداد .\r\nبه هر حال سيّد بدين طريق عده‌اى از نويسندگان را كه شايستگى داشتند ، تربيت كرد و موضوعاتى را كه با واقع زندگى مردم مربوط بود انتخاب مىكرد . « اديب اسحاق » تحت عنوان « اروپا و مشرق » مقالاتى مىنوشت از اين قبيل : « مقدرات حكم كرده است كه مشرق زمين بعد از آن همه ترقّى و رفعت ، تنزل كند و بعد از سرفرازى خوار و ذليل شود و هدف تيرهاى طمع‌كارى و مقاصد ديگران گردد و دسيسه‌هاى بيگانگان از هر طرف با مقدرات مردم بازى كنند . . . »\r\n« شيخ محمد عبده » مىگويد : حاكم هر چند اطاعت او واجب باشد - فردى است از افراد بشر كه خطا مىكند و شهوات بر او غلبه دارد و هيچ عاملى براى جلوگيرى از طغيان شهوات او جز نصيحت ملّت ، چه با گفتار و چه با كردار - مانع طغيان شهوت او نمىشود » .\r\nنويسنده ، شوخ طبع يهودى به نام « يعقوب مصنوع » با سيّد آشنا مىشود و در مجلهء فكاهى به نام « ابونظاره » از سياست\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n« اسماعيل پاشا » انتقاد مىكند . همهء اين عوامل كه در مشرق زمين براى روزنامه نگارى به اسلوب شرقى هسته‌هاى اولى شناخته شدند و نويسندگانى كه براى اصلاح امور وطنى و اوضاع ملّت به وجود آمدند ، ناشى از اين مقدمات بود .\r\nحقيقت امر اين است كه اوضاع و احوالى كه جمال‌الدين را احاطه كرده بودند براى چنين مقاصدى مساعد بود ، زيرا وضع مصر به طورى كه قبلًا گفتيم ، چنان صورت ناروايى داشت و مردم نيز از بازرسىهاى بيگانه و مداخله آنها در امور كشور ، به ستوه آمده بودند . و « اسماعيل پاشا » نويسنده‌ها را براى انتقاد از مداخلهء بيگانه تشجيع مىكرد ، گو اين‌كه اجازه نمىداد كسى از وضع شخص او انتقادى بكند . به هر حال مقاله‌هايى مانند : « وقايع مصرى » ، « مصر و تجارت » او را مسرور مىداشت ، ولى از مقالات « ابونظاره » خوشش نمىآمد . بارى اوضاع كشور به صورت انبار بنزينى درآمده بود و جمال‌الدين به منزلهء كبريتى بود كه اگر آن را مشتعل مىكرد ، شعله‌هاى بنزين برافروخته مىشد و اگر چنين اوضاع و احوالى در مصر وجود نمىداشت ، تبليغات او در « مصر » ، مانند تبليغات « ايران » و « آستانه » به شكست منتهى مىشد .\r\n2 . روش ديگرى را كه سيّد جمال‌الدين در « مدرسهء ملى » پيش گرفته بود ، عبارت بود از گفتارى كه گاه‌گاهى در قهوه‌خانه و اين طرف و آن طرف و در محافل و در خانه‌هايى كه به ملاقات صاحبانش مىرفت ، مطرح مىساخت .\r\nمرحوم سيّد كمتر به وضع غذا توجّه مىكرد . خوابش كم بود و بيداريش زياد . نيروى سخنرانىاش زياد و در سخنرانى بىاندازه توانا\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبود . معانى و مفاهيم پشت سر هم به ذهنش خطور مىكرد و زبانش به كار مىافتاد ، مادهء سخنرانى را در هر چيزى مىيافت . در سيگارى كه روشن مىكرد ، در منظره‌اى كه به آن نظر مىدوخت ، در طفلى كه از او مىپرسيد ، چه جواب بدهد چه جواب ندهد ، در رويدادهايى مانند ازدواج يا طلاق . . . بدين طريق سيّد مىتوانست از چيزهاى بزرگ و كوچك و از هيچ ، بهترين و شيرين‌ترين گفتار را ايجاد كند . كشور مصر در اين روزها پر از حوادث بزرگ و براى او زمينه‌هاى گفتارى را ارتجالًا به وجود مىآورد . از امتيازات ديگر او اين بود كه شنونده را ملتهب كند و برافروزد ! بدين جهت ، هميشه روى ذغال فوت مىكرد تا آن را مشتعل سازد ، در نتيجه كسى كه با او هم‌صحبت بود ، در پايان راحتش را در اين مىديد كه به سير و حركت بپردازد و به كار مشغول شود نه به سكون ، و گويى مىخواست جسمش جوابگوى قلبش باشد و كارش مناسب فكرش !\r\nسيّد در سخنرانى روشى داشت كه با خواسته‌اش هماهنگ بود . و با هر كس كه مىفهميد و هر كس كه نمىفهميد و با مستعد و غير مستعد ، هم‌صحبت مىشد ، و مانند ابرى بود پر از باران ، كه بر سرزمين صالح و غير صالح مىباريد .\r\n« شيخ محمد عبده » در اين باره مىگويد : سيّد جمال‌الدين براى مريد و غير مريدش حكمت القا مىكرد و از خواص او اين بود كه مخاطبش را آن‌چه مىخواست جلب و جذب مىنمود ، و گو اين‌كه مخاطب اهميت نداشته باشد . و من در اين زمينه بر او رشك مىبردم ، زيرا وضع مجلس او وقت هر دو در من تأثير داشت و روح من آمادهء سخنرانى نبود ، مگر اين‌كه محل قابل استعداد و آماده‌اى را مىديدم ! »\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nراز مهمى كه در چنين مدرسهء عجيب در مصر به وجود آمده بود ، همين بود كه گفتگو و صحبت به خوبى انجام مىگرفت و سخنرانىها از يكديگر جدا مىشد و به خوبى جايش را باز مىكرد و دلنشين و شنوندگانى امثال : « محمد عبده » و « سعد زغلول » و « حلباوى » و « لطفى » ، از سيّد كه همه‌شان از شاگردان او بودند ، داشت و آنها را جلب مىكرد .\r\n« سليم بك غنجورى » گفت : رسم معمول جمال‌الدين اين بود كه روزش را در خانه مىگذراند و همين كه تاريكى شب فرا مىرسيد ، عصايش را برمىداشت و به قهوه‌خانه‌اى نزديك « ازبكيه » مىرفت و در آن‌جا ، جمعيتى به صورت نيم‌دايره و دور هم مىنشستند و سيّد سر صف قرار مىگرفت .\r\nدر اين نيم‌دايره ، لغوى ، شاعر ، منطقى و پزشك و شيمىدان و مورخ و جغرافىدان و مهندس و طبيعى ، به يكديگر پيوسته بودند و در طرح دقيق‌ترين مسائل و مشكل‌ترين مباحث مورد احتياج ، با يكديگر مسابقه مىدادند . آن‌گاه عقده‌هاى اشكال آنها را يكىيكى حل مىكرد و طلسم‌ها و رموزى كه بدان اشاره مىشد ، گشوده مىشد و باز زبان‌هاى عربى فصيح ، بدون لكنت زبان و بدون معطلى و ترديد ، مانند سيل خروشان از قريحه‌اى كه خستگى را نمىدانست چيست ، حرف مىزد و شنوندگان را دچار شگفتى مىساخت و به همهء پرسش‌ها جواب مىداد و معترضين را قانع و ساكت مىنمود . سيّد اين وضع را ادامه مىداد ، تا پردهء تاريك شب فرو مىافتاد ، آن وقت حساب قهوه‌خانه را از جيب خود تصفيه مىكرد و راه خانه را در پيش مىگرفت » .\r\nو همو در جاى ديگر مىگويد : « در سال 1878 موضع او\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nخطرناك شد ، زيرا در سياست مداخله مىكرد و مردم به او نزديك مىشدند و در اثناى كلام به آنها مىگفت : « شما مصرىها با بندگى و عبوديت رشد كرده و خو گرفته‌ايد و در دامن استبداد تربيت شده‌ايد و از دوران شاهان و فرعون‌هايى كه از چوپانى به سلطنت رسيدند ، و بر شما حكومت مىكردند ، تا امروز قرن‌ها گذشته و شما باز مظالم فاتحين را بر دوش مىكشيد ؟ و زير لگد ستمكاران لگدكوب مىشويد ؟ حكومت‌هاى شما بر شما ، تعدّى و جور روا داشته‌اند و شما را خوار و ذليل كرده‌اند و شما نه فقط صبر كرده‌ايد ، بلكه با اين وضع خرسند بوده‌ايد . در نتيجه قوام حياتتان را از دست داده‌ايد ، زير شلاق و چماق ستمگران عرق ريخته‌ايد و دم نزده‌ايد .\r\n« اگر در رگ‌هاى بدن شما خونى وجود داشت و در آن خون ، سلول حياتى وجود مىداشت و اگر در سرهاى شما اعصابى وجود داشت كه متأثر مىشديد و حميّت در شما برانگيخته مىشد ، به اين خوارى و مسكنت دچار نمىشديد ! قدرت پادشاهان چوپان و سپس يونان و روم و پس از آن حملات ايرانىها بر شما ، و بالاخره عرب و كرد و مماليك و . . . بر شما ، كار را به جايى رسانيده كه همه اين هجوم مهاجمين با كاردهاى تيز طمع‌كارى ، پوست شما را شكافته‌اند و شما مانند صخره‌اى كه آن را در بيابان انداخته باشند ، بدون حس و حركت و بدون سر و صدا ، باقى مانده‌ايد » .\r\nاز نظر ديگر :\r\nبه « اهرام مصر » نگاه كنيد و « مجسمه‌هاى ميفن » را ببينيد و آثار طيبه را از نظر بگذرانيد و مناظر « سپوه » و قلعه‌هاى « مياط » را ملاحظه كنيد ، اين‌ها همه شايد سربلندى پدران و عزت اجداد شما بوده و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nهست . از غفلت به درآييد و از مستى به هوشيارى گراييد ، مانند ساير ملّت‌هاى آزاد و نيك ، زندگى كنيد . از اين تاريخ به بعد شراره‌هاى انقلاب « عرابى پاشا » مشتعل شد . « 1 »\r\n\r\n\r\n","description":"","footnote":"\r\n( 1 ) . احمد عرابى پاشا ، فلاح زاده‌اى لايق و باكفايت مصرى كه به مقام افسرى رسيده بود ، براى مبارزه با استعمار انگليس و فرانسه قيام كرد ، و بسيارى از افراد نظامى و كشورى در قيام او شركت كردند و پيروزىهاى مهمى نصيب انقلابيون شد . صداى تبريك و تكريم از هر طرف بلند شد تا جايى كه سلطان ترك نيز هم‌صدايى خود را اعلام كرد و براى انقلابيون طلب خير و بركت نمود و همچنين « خديو توفيق » نيز به اين قيام روى مساعد نشان داد و هدايايى فرستاد ، زنان حرم نيز دسته گل‌هايى براى انقلابيون اهدا كردند . فقراى كوچه و خيابان دست به دعا بلند نموده بودند ، و افكار عمومى به شكل بسيار مؤثر و برق‌آسايى ، با صداى هلهله و شادى انعكاس داشت ، زيرا نجات‌دهندهء ملى و قهرمان آزادىخواهى ، يعنى « عرابى پاشا » انظار همهء مردم مصر را به خود متوجّه ساخته بود . تا اين‌كه قواى انگليس در ماه سپتامبر 1882 م . وارد شده و در جنگ‌هاى « تل الكبير » به انقلاب خاتمه داد و « عرابى پاشا » مغلوب گرديد . و از آن‌جايى كه به ضعف قواى نظامى خود آگاه بود ، به ناچار خود را تسليم فرمانده نيروهاى انگليس نمود ، زيرا بر شرافت دولتى و عدالت‌خواهى نسبى دشمن در چنين شرايطى تكيه كرد ، و مىدانست نجات هموطنان و همكارانش در تسليم شدن است . « سلطان عثمانى » قهرمان مغلوب را ستود ، و « خديو » مغلوبيت وى را اعلام كرد . دشمنان قهرمان ملى ، درصدد برآمدند تا او را در پايتخت مجازات كنند ، ولى دعاهاى مردم به طور عموم در فضاى مصر و فضاى زندان براى اين قهرمان منعكس بود . محكمه‌اى نظامى به امر « خديو » تشكيل شد ، و در نتيجه عرابى پاشا و شش تن از همكارانش محكوم به اعدام شدند ! و عجيب اين‌كه بعضى از دوستان انگليسى نژاد عرابى پاشا ، به داد او رسيدند ، و خديو مصر محكوميت او را به زندان دايم در خارج مصر مبدل نمود . به محض اين‌كه عرابى پاشا از محكمهء نظامى به زندان انتقال داده شد ، روى سجاده ، سر به سجده گذاشت و از اين‌كه از چنگال دشمن نجات يافته خداى متعال را سپاس كرد . كلماتى را كه پس از اين شكرگزارى به زبان آورد تقاضايى بود كه از آشنايان انگليسى خود نمود و تقاضا اين بود كه : « به نام خدا - توجّه كنيد كه همكاران زندانى من در سراسر مصر در معرض خطر نباشند ، زيرا مادام كه خبر آزادى آنها به من نرسد - در هر جا زندانى باشم ، خون از قلبم خواهد چكيد . « بعضى از هم‌زنجيرهاى عرابى پاشا ، نامه‌اى به دولت مصر نگاشته بودند مبنى بر اين‌كه زندانشان به محل ديگرى مبدل شود و ضمن اين نامه جمله‌هايى نگاشته شده بود ، كه دعاى سعادت خديو توفيق را در برداشت . وقتى كه نامه را براى امضا نزد « عرابى پاشا » آوردند ، با كمال تغيّر رد كرد . آن‌گاه به « يعقوب سامى » رو كرد و با صداى بلند گفت : « سامى ! آيا تو هم امضا كرده‌اى ؟ من ترجيح مىدهم تكه پاره شوم و چنين نامه‌اى را امضا نكنم . من گفته‌ام و باز هم مىگويم : توفيق آن لياقت را ندارد كه بر ما سلطنت كند . در اين صورت چطور ممكن است دروغ بگويم و براى سعادت او دعا كنم ؟ به هر حال اين قدر هم ذليل و پست نشده‌ايم . « عرابى پاشا » به دوستش مستربلنت كه دوست سيد جمال‌الدين نيز بود نوشت : « به وضعى كه دچار هستم از لحاظ زندانى شدن يا اهانت‌ها و توهين‌هايى كه بعداً بر من وارد آيد ، اهميتى نمىدهم - زيرا قبلًا خود را وقف آزادى كشور كرده‌ام و به هيچ چيز علاقمند نيستم جز نجات و استخلاص هموطنانم از دست غارتگران و چنگال آن اردوهاى بزرگ . از اين‌كه لقب پاشا را از من بگيرند ، نگرانى ندارم و به هيچ وجه به اين‌گونه افتخارات موهوم پايبند نيستم ، زيرا پيش از اين هم اعتنايى نداشته‌ام . بلكه به افتخار شخص خودم خرسندم و راضى ، زيرا آن افتخار در حال حيات و پس از مرگ با من همراه خواهد بود ، من فقط مىخواهم « احمد عرابى مصرى ناميده شوم » . امر شده بود كه عرابى و رفقايش را به « سرانديب » تبعيد كنند . به محض شنيدن اين خبر تبسمى كرد و گفت : « در حقيقت افتخار بزرگى است . زيرا مخالفين من به زندانى شدن قانع نيستند ، بلكه مىخواهند مرا به بهشت بفرستند - زيرا به حقيقت سراندليب ، بهشت پدر ما آدم بوده است ، هيچ چيز عادلانه‌تر از اين نيست كه من از مصر كه باغستان يا بوستان جهان است ، به « سرانديب » كه بهشت آدم است ، تبعيد مىشوم » .\r\nقسمتى از اظهاراتش قبل از تبعيد شدن ، به سرانديب را چنين نقل كرده‌اند كه گفت : « من به عنوان يك فلاح‌زاده مصرى تا جايى كه توانايى داشتم كوشيدم و تلاش كردم ، تا همهء چيزهاى خوب را براى كشورم كه آن را دوست دارم ، و متعلق به آن هستم تهيه كنم ، ولى بدبختى من اجازه نداد كه به اين هدف‌ها برسم ، من اميدوارم ملّت انگليس آن كارى را كه من آغاز كرده‌ام تكميل كنند ، اگر انگلستان اين عمل را انجام دهد حق مصر را به مصرىها بدهد ، آن وقت هدف واقعى و مقصد حقيقى « عراب ياغى » را براى جهان و جهانيان روشن خواهد كرد » .\r\nبراى مدت يك سال تمام - « عرابى پاشا » سراسر مصر را قبضه كرده بود و بر آن مسلّط بود ، و اگر مىخواست مىتوانست ميليون‌ها ليره براى خود ذخيره كند ، ولى هنگام حركت و سفر ناميمونش به سوى سراندليب ، معلوم شد كه مفلس است و دوستانش متحمل خرجش بودند ، زيرا همان ساعت حركت در ايستگاه خط آهن ، پالتوى وصله‌دارى به وسيلهء دوستى به او داده شد .\r\nفرزند اين‌كه بدين‌گونه خدمت كردند و دچار رنج و مشقت شدند و قربانى مادر عزيزشان گرديدند ، از كشورشان اخراج شدند . . . افسوس .\r\n( نقل از كتاب : « چگونه عرابى پاشا را دفع كرديم » - تأليف برودلى .\r\n","page_name":" 61 ","page_number":61},
  {"content":"\r\n\r\nبدين‌سان « استاد » از معلمى در حجره مدرسه ، به مقام معلمى ملّت ترقّى كرد و با عامه و خاصه و مردم كوچه و خيابان و كسانى كه بر مسند وزارت تكيه داشتند ، به گفتگو پرداخت . نكتهء ديگر راجع به\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nهمين برنامه بود كه وى مىخواست آن را تكميل كند ، و بدين جهت به محفل « ماسونى اسكاتلند » ملحق شد ، زيرا بسيارى از مردم بلند پايه به آن ملحق شده بودند ولى او مىخواست به وسيلهء اين محفل ، افكارش را به آنها برساند . قبلًا گروهى از مصرىها نيز وارد اين محفل شده بودند ، و شايد آزادى گفتار در اين محفل به نحو كامل و تمام وجود داشت ؟ ليكن هنوز سيّد وارد محفل نشده بود كه روح انقلابى او طغيان كرد و شروع به حمله و هجوم نمود و با خطبه‌هاى متوالى از اين سازمان هم انتقاد كرد و بدان جهت از اين محفل خشمناك شد كه احساس كرد اعضاى آن نمىخواهند در سياست وارد شوند و بحث كنند كه گفت : « اولين چيزى كه مرا براى اقدام و عمل و شركت در سازمان احرار تشويق كرد ، عنوان بزرگ و ارزشمند : آزادى ، برادرى ، برابرى بود و اين‌كه گفتند : هدف اين محفل ، حفظ منفعت انسان و كوشش و تلاش در راه فرو ريختن كاخ‌هاى ظالم و برافراشتن پرچم عدالت مطلق است . . . من منتظر بودم كه در مصر هر چيز عجيب و غريبى را بشنوم و ببينم ، ولى خيال نمىكردم كه ترس از ميان دو استوانهء محافل فراماسونى نفوذ كرده باشد .\r\nحالا بايد بگويم ، اگر فراماسونى در سياست جهان مداخله نكند - در صورتى كه هر بنا و معمار آزادى در آن عضويت دارد - و اگر آلات و ابزار بنايى كه در دست آنهاست ، براى نابود كردن بناى كهنه ، و بالا بردن معالم آزادى صحيح و برادرى صحيح به كار برده نشود ، و اگر كاخ‌هاى ظلم و تجاوز و تعدّى كوبيده نشود ، در آن صورت نبايد در دست احرار كلنگ و تبرى باشد و نه در بناى آنها\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nزاويه قائمه‌اى وجود داشته باشد » . « 1 »\r\nبدين طريق سازمان فراماسونى را براى عدم مداخله در سياست و به واسطهء كشمكش اعضاى آن براى رياست و تمايل آنها در چشم‌پوشى از ظلمى كه بر امّت وارد مىشود ، انتقاد كرد ، و سرانجام از اين محفل استعفا داد و جمعيت يا مجمع خاصى را خود تأسيس و ايجاد كرد و طولى نكشيد كه اعضاى آن از سيصد تن تجاوز كرد ، و اين‌ها همه ، از متفكرين و انقلابيون نخبه مصر بودند . در اين مجتمع ، آزادى به طور مطلق وجود داشت و شعبه‌هايى براى كارهاى مختلف به وجود آورد : شعبه‌اى براى حقوق ، شعبه‌اى براى ماليه و شعبه‌اى براى جهاد و مبارزه . . .\r\nخلاصهء كلام اين‌كه براى هر وزارتخانه شعبه‌اى در نظر گرفت ، تا اين‌كه در هر شعبه ، امور مربوط به آن وزارتخانه بررسى شود و بدانند چه ستم‌هايى وارد مىآيد و راه اصلاح آن چه خواهد بود ؟ گذشته از اينها هر شعبه‌اى با وزير مخصوص ارتباط داشت و خواسته‌هاى خود را به صورت صريح و متينى ابلاغ مىكرد . بدين طريق در همهء محافل و مجامع حركت و جنبشى به وجود آمد .\r\nبدين‌سان دايرهء نفوذ وى توسعه يافت . بدين معنى كه از تدريس در حجره آغاز شد و سپس بر عقول مستمعين در قهوه‌خانه مسلّط شد . و اينك دارد به وسيلهء محفلش به وزارتخانه‌ها و اداره‌ها تسلط پيدا مىكند .\r\nدر اوايل ، او كتاب‌هاى فلسفه و حكمت را در خانه تدريس مىكرد ،\r\n\r\n\r\n","description":"","footnote":"\r\n( 1 ) . دربارهء ورود سيّد به محفل ماسونى مصر ، به فصل آخر كتاب : گفتگو با استاد سعيدى ، مراجعه شود .\r\n","page_name":" 64 ","page_number":64},
  {"content":"\r\n\r\nولى بعداً در اجتماعات و محافل گوناگون ، وضع اجتماعى ملّت را تجزيه و تحليل مىنمود و حقوق و وظايف دولت را تشريح مىكرد ، تا اين‌كه سرانجام نيروى فكرىاش را در متن زندگى سياسى مردم به كار انداخت .\r\nاين مرد همان مخلوقى است كه از دوران جوانى به كمك « امير شيرعليخان » در « افغانستان » برخاست ، و به هيچ عنوان و مقامى ، جز مقام زعامت و رهبرى قانع نمىشد ، و مىكوشيد تا دستش را روى سيم‌هاى حساس اداره و امور كشور بگذارد ، آن هم سيم‌هايى پر از حرارت و اضطراب و انقلاب ، و به هر حال بيم و هراسى به خود راه نمىداد ، تا اين‌كه به منظورش نايل گردد .\r\nحالا بايد پرسيد ، سيّد جمال‌الدين در « مصر » چه مىخواست ؟ پاسخ اين پرسش اين است كه : در « تدريس مدرسه نظاميه » اراده‌اش توسعهء عقول طلاب و گشودن آفاق تازه‌اى در جهان‌شناسى و تعليم حريّت و باز كردن راه بحث و مجادله به روى آنها بود ، تا اين‌كه طلاب شخصيتى تحصيل كنند ، و آمادهء بحث و انتقاد و مستعد صدور حكم نهايى گردند . چه - مخالف وضع باشد و چه موافق ! و چه با معروف و مألوف باشد و چه مخالف .\r\nولى در تدريس درس‌هاى عمومى ، منظورش اين بود كه مردم را از بندگى حكام آزاد كند و مردم نيز مقام خود را در برابر حاكم و همچنين مقام حاكم را در مقابل خود ، بفهمند ، به طورى كه هر يك حدود خود را بداند و وظيفه‌اش را انجام دهد ، به اين توضيح كه اگر حاكم از اين توضيح تجاوز كند ، ملّت با صراحت تمام و صداى بلند ، بگويد : « نه » .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nسيّد با چنين منظورى مىخواست آن‌گونه افكار عمومى آميخته با فرهنگى قوى و متين را به وجود آورد كه مردم امور داخلى و امور خارجى ، هر دو را بفهمند و براى هر يك از حوادث بزرگى كه به وجود آمد ، نظر و فكرى داشته باشند اقناع كنند . تا اين‌كه اين رأى يا عقيده يا فكر عمومى را به مقامات بالا تحميل كند ، تا با حقوق مردم بازى نكنند و مردم نيز بفهمند كه حق دارند به خوبى و خوشى زندگى كنند و هر فردى ، بر درآمد و حاصل زحمتش مسلّط باشد ، و در موردى كه حكومت مىخواهد مالياتى بر او تحميل كند ، متناسب با مصالح عمومى باشد ، نه شهوات شخصى و بدين علت است كه هر فردى مىتواند بر چگونگى درآمد و هزينهء كشور نظارت داشته باشد و اين عمل حق اوست . در مورد سياست نيز سيّد مىخواست كه ملّت بداند حق دارد در حكومت شركت كند و پس از آن‌كه چنين معنايى را درك كرد ، از دولت بخواهد كه تا مجلس شورايى تشكيل گردد . و تشكيل مجلس حقى است از حقوق ملّت ، نه اين‌كه مكرمت و مرحمت حكومت است كه نسبت به مردم ابراز شود ! و پس از آن‌كه ملّت به چنين حقى پى برد ، بهتر خواهد توانست حقوقش را حفظ كند و همان‌طور كه به حفظ و نگاهدارى حقوقش علاقه دارد ، به منظور چنين حقوقى نيز علاقمند شود ، آن وقت هيچ قدرتى نخواهد توانست بر او تعدّى كند ، يا نسبت به او بىاعتنا باشد .\r\nروزى « خديو پاشا » او را به سراى « عابدين » دعوت كرد و به او گفت :\r\n« دوست دارم ملّت مصر از همه خيرات و بركات برخوردار باشد و خوشحال مىشوم ببينم ملّتم به عالىترين درجات ترقّى و رستگارى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنايل گرديده است و لكن بدبختانه احساس مىكنم كه اكثر افراد ملّت ، عقب افتاده و نادان‌اند و براى اين‌گونه درس‌هايى كه شما بر آنها القا مىكنيد و مردم به هيجان مىآيند ، صلاحيت ندارند ، بلكه خود و كشور را با خطر هلاكت و نابودى روبرو مىسازند » !\r\nسيّد جمال‌الدين در پاسخ خديو گفت :\r\n« آقاى امير ! اجازه خواهند داد با آزادى و اخلاص بگويم : ملّت مصر مانند ساير ملّت‌هاست و در ميان هر ملّتى افراد عقب افتاده و نادان وجود دارند ، ولى اين‌طور نيست كه ملّت از وجود افراد عالم و عاقل نيز بىبهره باشد . مىخواهم بگويم به هر نظرى كه شما ملّت مصر را ببينيد ، ملّت نيز به همان نظر به شما خواهند نگريست و اگر نصيحت مرا بپذيريد و از طريق شورا - هر چه زودتر مردم را در امور كشور دخالت دهيد تا مجلس قوانين وضع كند و اجراى آن به نام شما باشد ، براى بقا و دوام حكومت خود شما ثابت‌تر و پايدارتر خواهد بود » . سيّد سپس از مجلس « خديو » خارج شد و در اين زمينه به سخنرانى پرداخت و به شاگردان و اعوان و انصارش تأكيد مىكرد كه با كمال قدرت و حماسه سرايى ، راجع به اين مسائل مقاله بنويسند . در آغاز امر ديديم كه سيّد مىگفت : مادامى كه مصرىها دچار چنين وضعى هستند و شجاعت كافى ندارند و بيدار نيستند ، تشكيل مجلس بىفايده است ، ولى در اين روزهاى اخير مىبينيم كه براى ايجاد حكومت ملى و تشكيل مجلس ، اصرار و همه را تشويق مىكند ، شايد علت اين نظر بدان جهت بود كه مىديد از طرفى استبداد حكام فزونى گرفته و از طرف ديگر ، در ظرف هشت سال ، مردم پخته شده و رشد پيدا كرده‌اند و بدين جهت از رأى اول عدول\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nكرد .\r\n« خديو توفيق » در اواخر حكومت « اسماعيل پاشا » نسبت به مرحوم سيّد با نظر تقدير و احترام مىنگريست و سيّد در مجالس فراماسونى با وى برخوردهايى داشت و با يكديگر گفتگوهايى در ميان داشتند . مرحوم سيّد براى دوران بعد از « اسماعيل پاشا » به « توفيق » اميدوار بود ، ولى پس از آن‌كه « توفيق » به مقام خديوى مىرسيد ، مردم سخن‌چين و فرصت‌طلب ، كار خود را كردند و « توفيق » تحت تأثير آنها قرار گرفته و روش ديگرى را در پيش گرفت و هيأت جوانان افراطى شده و اين جمعيت از لحاظ عقايد دينى و دنيوى ، هر دو ، فاسدند ، بايد تبعيد شود !\r\nدر نتيجه داستان « سقراط » براى ما مصرىها تجديد شد ، و در تاريخ 6 رمضان سال 1926 ه . سيّد جمال‌الدين و خادم امينش « ابوتراب » « فيلسوف امّى » ! تبعيد شدند ، و همان روز كه مصادف با 24 اوت 1871 بود ، هر دو را در كشتى بخارى كه به طرف « بمبئى » مىرفت جاى دادند و كشتى راه افتاد . اين مرحله آخرين دوران اقامت استاد در مصر است امّا بدون شك آخرين حد نفوذ مبادى اصول و افكارش نيست !\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nسيّد جمال‌الدين در هند\r\nمرحوم سيّد به « حيدرآباد دكن » تبعيد شد و اجازه نداشت كه از آن‌جا خارج شود و نمىتوانست در هيچ عملى شركت كند ، جز گفتگوى با واردين ، ميهمانان يا خواندن كتاب ، يا پاسخ نوشتن به پرسش‌ها در همين روزها بود كه كتاب معروف خود را در رد بر طبيعيون و بيان مفاسد آنها و اثبات اين‌كه اساس مدنيت دين است و كفر مايهء فساد عمران و آبادى است ، تأليف كرد . سيّد اين كتاب را به « فارسى » نوشت ، و سپس به زبان « اردو » ترجمه شد و بعداً مرحوم « شيخ محمد عبده » آن را به كمك « عارف ابوتراب » ، خادم مرحوم سيّد ، به « عربى » ترجمه كرد .\r\nاين كتاب پاسخى است بر نظريه « داروين » و مكتب او ، در زمينه نشو و ارتقا و مذاهب افرادى ، مانند « داروين » كه داراى چنين نظريه‌اى هستند . هر خواننده‌اى دچار تعجب مىشود از كسى كه در چنين بحثى وارد مىشود ، در صورتى كه ورود در چنين مبحثى مستلزم آن است كه بحث كننده ، مانند شخص « داروين » در علوم\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nطبيعى از قبيل ژئولوژى ، بيولوژى ، فيزيولوژى و امپريولوژى ( علم جنين‌شناسى ) و امثال اين علوم ، تخصص داشته باشد . ولى اشكال سيّد اين است كه مذهب « داروين » گو اين‌كه شخص او ملحد نيست ، موج نيرومندى از الحاد را برانگيخته است - و به هر حال مذهب مادى مىگويد : « اساس عالم يكى است و آن ماده است و هيچ چيز ديگرى پشت سر آن وجود ندارد » ! و همين نظريه ، در اين عصر موجب عصيان و طغيان گرديده كه با صراحت مىگويند :\r\nهرچه در عالم حيات وجود دارد مظهرى است از مظاهر ماده - حتّى فكر و عاطفه - و مىگويند ماده فانى نمىشود و محدود نيست و قوانين آن ابدى است بدون تغيير و تبدل ، در عين حال قديم و ازلى و ابدى است و در اين جهان چيزى وجود ندارد كه فنا بر آن عارض شود ، بلكه هر چه هست تغيير و تبدل شكل است ، بنابراين « گفتهء آنان » ، نه روحى وجود دارد و نه روانى و نه دينى و نه خدايى ! . . .\r\nالبته اين مذهب ، مذهبى است كهنه و در ميان بودايىها آن را مىبينيم و همچنين نزد مصرىهاى قديم نيز اين مذهب رواج داشته است . اين عقيده در « انقلاب كبير فرانسه » رونق گرفت و بسيارى از فيلسوفان انگليسى و فرانسوى و آلمانى ، اين مذهب را تبليغ كردند . عرب‌ها از قديم با اين عقيده آشنايى داشتند و صاحبان اين عقيده را « دهرى » مىناميدند . « جاحظ » و « شهرستانى » و ديگر مورخين مذاهب ، عقيدهء دهرىها را تشريح كرده‌اند . با انتقال آرا و افكار غربى به شرق ، عقيدهء « نشو و ارتقا » نيز به مشرق سرايت كرد . در مصر « شبلى شميل » مذهب بخز ( 1884 ) را به عربى ترجمه كرد و در اطراف اين بحث ، جنبش بزرگى آغاز گرديد . در هندوستان نيز گروهى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nپيرو اين عقيده شدند و « نيجرى » يعنى طبيعى مذهب ، ناميده شدند .\r\nبه هر حال اين كلمه ورد زبان‌ها شد و براى افراد زيادى از جمله سيّد جمال‌الدين كه در اين روزها در « حيدرآباد » اقامت داشتند ، قرع سمع مىگيرد ! آن‌گاه مردى به نام « استاد محمد و اصل » مدرس فنون رياضى در مدرسهء اشراف ( حيدرآباد ) نامه‌اى به مرحوم سيّد نوشت و ضمن آن اظهار كرد كه : « اين روزها كلمهء نيجر » گوش ما را كر كرده و از همهء اطراف هند ، اين صدا به گوش مىرسد و در هيچ شهرى نيست كه كسانى با چنين عنوانى وجود نداشته باشند ، بدين جهت تقاضا داريم حقيقت اين عقيده و مذهب اين مردم را تشريح نماييد و مرقوم داريد در چه تاريخى اينها پيدا شدند ؟ « بر اثر اين پرسش ، رسالهء مورد اشاره ، توسط سيّد جمال‌الدين ، تأليف شد » .\r\nبايد دانست آن‌چه در اين رساله اعتبار و اهميت بيشترى دارد ، اثبات ارزش دين است ، براى انسان و اثرى كه در ترقّى انسان دارد و همچنين در الحاد در انحطاط انسان - و در اين زمينه جمال‌الدين مطلب را به حد كمال و به اوج اعلا رسانيده و خلاصهء نظر وى در اين موضوع اين است كه : دين به طور كلى براى بشر سه عقيده به وجود آورده و سه خصلت در نفوس بشر توديع كرده است كه هر يك از اين‌ها ركنى است براى وجود ملت‌ها و پايه و اساسى است براى بناى هيأت اجتماعى .\r\nعقيدهء اول : اعتراف و تصديق به اين است كه انسان فرشته‌اى است زمينى و اشرف مخلوقات و هر كسى مخالف اين معنى باشد ، گمراه است .\r\nعقيدهء دوم : اطمينان و يقين هر متدينى است به اين‌كه دين او بهترين اديان است .\r\nعقيدهء سوم : ايمان و يقين به اين معنى است كه انسان به اين عالم آمده است تا خودش را براى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nعروج به عالم ديگرى كه بالاتر و وسيع‌تر از اين عالم است ، مجهز و آماده سازد و از اين خانهء كوچكى كه تنگ و محدود است و بايد آن را « دار الاحزان » ناميد ، به خانه‌اى وسيع‌تر كه خالى از زشتىهاست و سعادت در آن‌جا پايان ناپذير و بىانتهاست ، منتقل شود .\r\nامّا خصلت‌هاى توديع نموده ، سه‌گانه عبارت است از : حيا ، امانت و صداقت .\r\nسيّد آن‌گاه توضيح مىدهد كه اساس تمدن و عمران همين اصول است كه اديان آسمانى آنها را ترويج كرده‌اند و سعادت انسان موقوف به همين مبانى است و طبيعيون يا دهريون يا ماديون ، تعليماتشان منتهى به نفى و انكار اين معانى مىشود ، در نتيجه مقام انسان تا سر حد حيوانيت تنزل مىكند و عالم و محرك خيرخواهى را از دست مىدهد ، و انسان را براى زندگى جامد و خشك و تنگى آماده مىسازد ، كه قلبى نداشته باشد و هيچ‌گونه علو و رفعتى در آن وجود نداشته باشد . و اين‌جاست كه اخلاق وارونه مىشود و اساس موجوديت انسان نابود مىگردد و از آن‌چه خدا براى انسان خواسته و او را براى چنان وظايفى آماده ساخته ، محروم مىسازد . . . سيّد آن‌گاه اضافه مىكند كه در اسلام مزايايى يافت مىشود كه در ساير اديان وجود ندارد ، و اولين مزيت اين است كه عقول را با صيقل توحيد ، تصفيه مىكند و آن را از آلودگىهاى اوهام تطهير مىنمايد ، زيرا از مهم‌ترين اصول عقايد اين است كه خدا يكى است و اداره همهء كارها به تنهايى به عهدهء اوست و نيز وظيفه حكم مىكند كه هرگونه ظن و گمانى را در مورد انسان يا جماد - چه علوى و چه سفلى - از بين ببرد و بداند كه در هيچ چيزى از اجزاى عالم وجود ، نفع يا ضرر خاصى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nوجود ندارد ، و اثرى براى عزت دادن به انسان يا خوار كردن وى يا امثال اين خرافات و اوهام ، بىاساس است و كوچك‌ترين عقيده‌اى به اين نوع اوهام ، باعث كور كردن عقول و تاريك ساختن ذهن و فكر آنهاست .\r\nنكته‌ى دوم اين است كه : اسلام درهاى كسب شرف را به روى همه گشوده و براى هر فردى ، صريحاً حق ترقّى و تعالى قايل شده و امتيازات نژادى و برترىهاى طبقاتى را از بين برده و همه مردم را به كمال عقلى و روانى مجهز ساخته ، تا جايى كه برترى مردم بر يكديگر به وسيلهء عقل و فضيلت است و لاغير ، و اين معنى را جز در اسلام ، در جايى ديگر نمىيابيم كه بتواند پايه و مايه چنين قاعده و اساسى قرار گيرد .\r\nامتياز سوم اين است كه ملاحظه مىكنيم اسلام تقريباً در ميان همهء اديان به اين حيثيت منفرد است كه اشخاص بدون دليل عقلى معتقد به چيزى مىشوند توبيخ مىكند و همچنين كسانى را كه بدگمان‌اند محكوم مىنمايد . . . زيرا مشاهده مىكنيم همه جا عقل و بصيرت را مخاطب قرار مىدهد و هر جا حكمى صادر مىكند ، حكومت و حكميت را بر عهدهء « عقل » مقرر مىدارد و نصوص همه جا ناطق به اين معنى است كه سعادت از نتايج عقل و بصيرت است و بدبختى و گمراهى از لوازم غفلت و بىتوجّهى به عقل و خاموش ساختن نور بصيرت است .\r\nچهارمين امتياز اين است كه : اسلام تعليم امت و تنوير افكار و عقول را به وسيلهء نشر معارف واجب دانسته و امر كرده است كه بايد معلمين وجود داشته باشند كه عمل آموزش را بر عهده گيرند ، و همچنين كسانى مراقب و مواظب تربيت مردم به وسيله « امر به\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمعروف و نهى از منكر » باشند ، كه قرآن كريم مىگويد : « وَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنْ الْمُنْكَر » « 1 »\r\nو در جاى ديگر چنين امر مىكند كه :\r\n« فَلَوْلَا نَفَرَ مِنْ كُلِّ فِرْقَةٍ مِنْهُمْ طَائِفَةٌ مِنْهُمْ لِيَتَفَقَّهُوا فِي الدِّينِ وَلِيُنذِرُوا قَوْمَهُمْ إِذَا رَجَعُوا إِلَيْهِمْ لَعَلَّهُمْ يَحْذَرُونَ » « 2 »\r\nپس اسلام ، بر اساس اين اركان چهارگانه بنا شده است و هر ركنى از اين چهار ركن تحكيم‌كننده بناى نظام و تقويم مدنيّت ، داراى اثر معين و مشخصى است كه سعادت انسان را تضمين مىكند و در هر صورت ترقّى مسلمانان بسته به رعايت جزييات اين چهار ركن است ، همان‌طور كه انحطاط مسلمانان نيز ناشى از بىتوجّهى به اين اركان است و بس .\r\nبه هر حال كارى كه سيّد جمال‌الدين در « حيدرآباد » انجام داد از اين نوع بود . پس از آن‌كه « انقلاب عرابى » در مصر آغاز شد ، حكومت هند او را از « حيدرآباد » به « كلكته » انتقال داد و او را ملزم قرار داد كه تحت مراقبت باشد تا اين‌كه به وسيله قواى نظامى انگليس در مصر ، انقلاب پايان يافت و آن‌گاه به او اجازه دادند هرجا مىخواهد برود ولى در شرق نماند !\r\n\r\n\r\n","description":"","footnote":"\r\n( 1 ) . بايد گروهى از شما ، كسانى باشند كه دعوت به خير كنند و امر به معروف و نهى از منكر .\r\n( 2 ) . چرا از ميان هر فرقه و دسته‌اى ، گروهى نباشند كه در دين كسب دانش كنند و پس از آن‌كه به سوى آنها برمىگردند آنها را انذار كنند ، كه شايد بدين وسيله مردم بترسند .\r\n","page_name":" 74 ","page_number":74},
  {"content":"\r\n\r\n\r\nسيّد جمال‌الدين در پاريس\r\nپس از اين وضع است كه او را به سال 1884 ميلادى در « لندن » مىبينيم ولى اقامتش در « لندن » چندان به طول نيانجاميد و سيّد از آن‌جا به « پاريس » رفت و به دوست و شاگردش « شيخ محمد عبده » نامه نوشت و از او خواست تا از « بيروت » ( كه در آن‌جا تحت نظر بود ) به « پاريس » برود و مرحوم شيخ به پاريس رفت .\r\nخوب است ببينيم سيّد چه برنامه‌اى دارد ؟ و بعد از آن همه تجربه و حوادثى را كه پشت سر گذاشته ، مىخواهد چه كارهايى را انجام دهد ؟ . . .\r\nاين روزها « سيّد » و « عبده » به يكديگر رسيده و راجع به برنامه‌هاى اصلاحى با يكديگر مشورت مىكنند . شيخ محمد عبده پس از آن‌كه از حوادث « عرابى پاشا » و بىوفايى بلكه غدر و مكر مردم ، تجربياتى كسب كرده و ديده است كه مردم « منافع شخصى » را بر « مصالح ملى » ترجيح مىدهند - اين روزها دارد مأيوس مىشود ، بدين جهت به « سيّد جمال‌الدين » پيشنهاد كرد به نقطه دورى بروند كه از سيطره\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدولت در امان باشند ! و مانعى در راهشان ايجاد نشود ، آن‌گاه در چنان محل امنى ، مدرسه‌اى براى رهبران آينده ايجاد كنند و افراد ممتازى از نسل جديد كشورهاى اسلامى را ، كه اميد خير و صلاحى در آنها باشد انتخاب كنند و سپس آنها را مطابق برنامه صحيحى تربيت كنند و براى رهبرى و اصلاحات آينده ، آماده سازند و گفت :\r\n« شايد 10 سال بگذرد كه فلان عدّه از شاگردانى كه پيرو ما باشند و وطنشان را دوست داشته باشند و براى انجام اصلاحات مطلوب ، تربيت شده و دين را شناخته باشند ، به بهترين وجهى آمادهء اقدام و عمل گردند » ؟ . . . مرحوم سيّد اين نظر را پسنديد و چون احساس كرد كه در طرح اين پيشنهاد ، حس سلامت جويى و بدبينى نسبت به وضع حاضر غلبه دارد ، به شيخ گفت :\r\n« لابد بدبين و نوميد هستيد ؟ » آن‌گاه مسير خود را كه عبارت از نشر روزنامه‌اى به زبان عربى در « پاريس » بود ، كه از آن‌جا به همه كشورهاى اسلامى فرستاده شود ، تعيين كرد . برنامهء عمل بدين‌گونه طرح شد كه : بيان افكار معانى از سيّد باشد و تحرير و تنظيم مطالب از شيخ ! طولى نكشيد كه روزنامه « العروة الوثقى » به وجود آمد . ضمناً « ميرزا محمدباقر » مقالاتى را كه در جرايد خارجى راجع به جهان شرق درج شده بود ، ترجمه مىكرد و بر اين جريده مىافزود .\r\nبارى در سراسر كشورهاى اسلامى ، جمعيت‌هايى سرّى - وابسته به العروة الوثقى - به وجود آمد و اعضاى اين جمعيت‌ها ، افرادى بودند از مسلمانان تحصيل كرده و تربيت شده و نسبت به كيش اسلام ، به شدت علاقمند بودند . براى عضويت در اين جمعيت‌هاى سرّى و محرمانه قسم نامه‌اى تنظيم شده بود به اين شرح :\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n« تعهد مىكنم تا جايى كه مقدورم باشد در راه زنده ساختن اخوت اسلامى بكوشم و انجام اين عمل را همان‌طور كه وظيفه فرزند نسبت به پدر اقتضا دارد ، بر عهده بگيرم و هيچ وظيفه‌اى را بر وظيفه دينى ترجيح ندهم و هيچ اقدامى را - چه جزيى و چه كلى - كه ضرر دين در آن فرض شود ، بر عهده نگيرم و از هر وسيله‌اى كه براى تقويت اسلام مفيد باشد ، استفاده كنم و در حدود توانايى بكوشم تا اطلاعات خود را - تا جايى كه مقدور باشد راجع به كشورهاى اسلامى تكميل كنم » .\r\nشعبه‌هاى اين جمعيت شايد در همه كشورهاى اسلامى تأسيس شد و در هر شعبه‌اى ، اعضاى آن در مواقع مقتضى ، براى مذاكره دور هم جمع مىشدند و در آخر جلسه ، هر يك از اعضا به صورت محرمانه‌اى مبلغ كوچكى كه در وسع او بود ، در صندوق كوچكى كه منفذ كوچكى داشت ، مىريخت ، به طورى كه هيچ كس نمىفهميد ديگرى چه مبلغى تقديم كرده است و اداره روزنامه با همين اعانه‌هاى كوچك ، صورت مىگرفت ، زيرا قسمت عمده توزيع اين روزنامه مجانى بود .\r\nاز اين روزنامه « 18 » شماره ظرف مدت 18 ماه منتشر شد . شماره اول آن مورخ 15 جمادىالاول سال 1301 ه . مصادف با 13 مارس 1884 م بود . و آخرين عدد آن در روز 26 ذيحجه 1301 ( 17 اكتبر 1884 ) منتشر گرديد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nهدف از نشر اين روزنامه چه بود ؟\r\nروزنامه مهم‌ترين هدف‌هاى خود را در اولين عددى كه منتشر نمود ، بدين‌گونه شرح داد :\r\n1 . توضيح و تشريح وظايف و تكاليفى كه مردم مشرق زمين ، در انجام آن قصور ورزيده‌اند و همين اهمال در انجام وظايف ، موجب سقوط و ضعف آنها گرديده است و توضيح و ارائه روش‌هايى كه براى جبران گذشته بايد به آن عمل كند . ضمناً اصول عوامل و موجباتى كه منشأ اين خرابىها شده و موجب فساد اوضاع و احوال مردم گرديده و راه را گم كرده‌اند ، در اين زمينه بحث خواهد شد . به علاوه ، اوهامى كه روى عقول مردم پرده افكنده ، بايد از بين برود .\r\n2 . تزريق ايمان و عقيده و ايجاد نيك بينى و اميد و همچنين تزريق آرزوهاى معقول براى موفّقيّت و از بين بردن عوامل يأس و نوميدى .\r\n3 . دعوت مردم به چنگ زدن به اصولى كه پدرانشان پيرو آن بودند و روشن ساختن مردم تا همان اصول را براى پيشرفت مقاصد خود ، به كار برده و از آن استفاده مىكنند .\r\n4 . دفاع در قبال تهمت‌هايى كه بر شرقىها عموماً و بر مسلمانان خصوصاً وارد مىآورند و ابطال اين اوهام كه : مسلمانان مادامى كه پايبند عقايد اسلامى هستند ، پيشرفت نخواهند كرد !\r\n5 . مطلع ساختن مردم مشرق زمين ، از حوادث جزيى و كلى .\r\n6 . تقويت روابط بين ملت‌هاى مسلمان و ايجاد الفت ميان افراد آن و تأمين منافع مشترك ميان همه و كمك كردن به دولت‌هاى بيگانه‌اى كه نسبت به حقوق شرقىها ، تجاوز روا نمىدارند .\r\nبه هر حال : نظر مرحوم سيّد اصلاح امور دينى و سياسى و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاجتماعى مسلمانان بود و دعوت او شامل همين سه جنبه بود ، نمونه اعلايى كه براى مصالح مسلمانان در نظر داشت ، اوضاع و احوال و صفات اخلاقى و نظام سياسى صدراسلام و دوران « خلفاى راشدين » بود كه به راستى چنان اتحادى داشتند و به دين خود افتخار مىورزيدند ، در حالى كه مذاهب و مسلك‌هاى ديگر ، در ميان آنها اخلاقى ايجاد نكرده بود و رابطه برادرى اسلام آن‌قدر محكم و مستحكم بود و در نتيجه اخلاق ، عزت نفس ، شرف و فضيلت مخصوص آنها بود و نفيس‌ترين دارايى خود را در راه عقيده و ايمان و عزت خود فدا مىكردند و تا جايى كه مىتوانستند به نشر علم و معرفت مىپرداختند و بدون تعلل « امر به معروف و نهى از منكر » را اجرا مىكردند ، ولى به مرور زمان ، فساد عقايد در ميان آنها نفوذ كرد كه عمده‌ترين آنها عبارت بود از :\r\n1 . عقيده جبر\r\n2 . خطا در فهم « قضا و قدر » ، تا جايى كه مردم به تدريج از انجام اعمال جدى بازماندند .\r\n3 . بدعت‌هايى كه مردم مشرق زمين در دو قرن سوم و چهارم ، بر عقايد اسلامى افزودند و تفرقه ميان مسلمانان انداختند و تعليمات اصلى را فاسد كردند .\r\n4 . افكارى كه سوفسطايىها ايجاد كردند و خيالات و اوهام را به صورت حقايقى جلوه دادند .\r\n5 . جعل و نشر احادث دروغى كه به رسول اكرم صلى الله عليه و آله نسبت دادند كه مانند سم قاتل روح سعى و عمل و عزت نفس را كشت و همت مردم سست شد و از ارشاد مردم به سوى اصول دين و نشر علم بازماندند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nعلاوه از بحث در اين موضوعات ، مقالات ديگرى منتشر مىشد حاكى از اين‌كه روابط بين اجزاى امّت از بين رفته و در ميان علما روابطى وجود ندارد و نيز بين علما و امرا ، ارتباطى برقرار نيست .\r\nمقالاتى ديگر مطرح مىشد حاكى از اين‌كه دين اسلامى كه همهء مسلمانان را مجاهد و رزمنده بار آورده بود و قرآن كريم امر كرده بود كه هرچه مىتوانيد بكوشيد و در برابر ديگران قوه و وسايل جنگى تهيه كنيد ، حال مسلمانان به اين سستى گراييده و بعد از آن همه عزت ، ذليل و بعد از آن همه قدرت ، ناتوان شده‌اند ؟\r\nسيّد بعضى از اين موضوعات را شرح و بسط بيشترى مىداد و براى پاره‌اى موضوعات اختصاصاً مقالاتى منتشر مىكرد . كما اين‌كه در « مسأله قضا و قدر » همين كار را كرد و اصولًا يكى از عادت‌هاى مرحوم سيّد اين بود كه مردم را با تازيانه توبيخ بيدار كند ، آن‌گاه حس اميدشان را تحريك كند و نشان دهد مادامى كه اصل عقيده اسلامى باقى بماند ، زايل كردن اين نقيصه‌ها كار آسانى است ، و همه اوضاع صدر اسلام را يادآور مىشد .\r\nمسأله ديگرى كه فكر سيّد را به خود مشغول مىداشت ، تشكيل « دولت اسلامى واحدى » بود كه بدان وسيله همه تعليمات اسلامى عملى گردد . پس از آن‌كه تشخيص داد امكان ندارد فرمان‌رواى واحدى ، زمام امور را در دست بگيرد ، دعوتش را متوجّه اين زمينه قرار داد كه ارتباط ميان تمام اجزا و اعضاى جامعه اسلامى ، برقرار گردد ، به طورى كه همه داراى مقصد و هدف واحدى باشند و به حكومت‌هايى تسليم شوند كه - پيشوا و رهبرشان قرآن و اساس آن عدل و مشورت و انتخاب كردن بهترين افراد براى ادارهء امور باشد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدر اين‌باره پس از آن‌كه همهء ملت‌هاى مسلمان را به اتفاق دعوت مىكند ، مىگويد :\r\n« در اين گفتار منظورم اين نيست كه همه امور به يك شخص معينى واگذار گردد ، زيرا چه بسا كه چنين كارى مقدور نباشد ، بلكه آن‌چه بدان اميدوارى دارم ، اين است كه سلطان و فرمانرواى همه « قرآن » باشد و بس . و وجهه همت همه ، اين باشد و هر صاحب قدرتى به سهم خود بكوشد تا در حدود امكان حافظ ديگران باشد و حيات و بقاى او ، به حيات و بقاى ديگران بستگى داشته باشد » .\r\nبراى انجام چنين منظورى ، به مناسبت وضع امارت‌هاى « آلمان » را مثل مىزد كه بعد از تفرقه و تشتت متحد شدند و ضمناً همهء دولت‌هاى اسلامى را دعوت مىكرد تا همه با يكديگر هم‌پيمان شوند و زعامت و رهبرى بر عهده بزرگ‌ترين دولت‌ها باشد .\r\nسيّد از آن‌جايى كه مىترسيد اين نظام و رژيمى كه دربارهء آن تبلغ مىكند ، ممكن است بين مسلمانان و غير مسلمانان ايجاد نفاق كند گفت : « مبادا كسى تصور كند اين‌كه روزنامه ما غالباً از حقوق مسلمانان دفاع مىكند ، مىخواهد ميان آنها و هموطنان غير مسلمان ايجاد نفاق كند ، بلكه منظور ما حفظ مصالح همه است . همان‌طور كه در سابق نيز با اين همه ملت‌هاى غير مسلمان همكارى داشته‌ايم و قرن‌ها با يكديگر زندگى كرده‌ايم . به هر حال ، چنين نيتى نداريم كه مصالح غير مسلمانان را در نظر داشته باشيم ، همان‌طور كه دين و شريعت ما نيز چنين اجازه‌اى به ما نمىدهد » .\r\nمحرك اصلى و انگيزه واقعى سيّد در نشر چنين فكر و تشكيل چنان حكومتى كه مورد آرزوى او بود و اخلاق بلند و عزت نفس و\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nقدرت روح و مبارزاتى را كه در نظر داشت و در جريده مطرح كرده بود ، اين بود كه نفوذ بيگانگان را در همه كشورهاى اسلامى مخصوصاً « مصر » ريشه‌كن كند ، و آرزويى مهم‌تر از اين نداشت ، و براى رسيدن به چنين هدفى ، آن همه مقالات و مباحث و اخبار و حاشيه و تعليقه مىنگاشت و شديدترين اسلوب و عفيف‌ترين تعبيرات را در اين زمينه به كار مىبرد تا مردم را به هيجان بياورد !\r\nبراى برانگيختن احساسات مردم و هيجان نفوس ، از حوادث « مهدى متمهدى » در « سودان » بهره‌بردارى كرد و ضمناً با نشر روزنامه‌اى محرمانه ، اشخاص را به گوشه و كنار مىفرستاد و به وسيله پيام‌هايى به اشخاص مستعد و شايسته مطالبى را ابلاغ مىكرد كه در روزنامه نمىتوانست آنها را بنويسد .\r\nمأمورى به « مسكو » نزد مسلمانان آن‌جا ، و مأمور ديگرى به « حجاز » فرستاد تا جايى كه يك بار « شيخ محمد عبده » را كه محكوم به تبعيد بود ، به « مصر » و « تونس » فرستاد .\r\nدر نتيجه اين فعّاليّت‌ها ، كسانى را كه زمام امور را در « مصر » و « هند » در دست داشتند ، وحشت زده نمود . و خطر اين روزنامه را به خوبى حس كردند و از ورود آن جلوگيرى نمودند . سرانجام ، همين كه شدت مراقبت دولت‌ها از روزنامه محسوس شد و هيأت مديره احساس كردند روزنامه به مردم نمىرسد ، روزنامه را تعطيل كردند . روزنامه تعطيل شد و اداره‌كنندگان دچار حزن و اندوه شدند ، زيرا از هيچ كسى كارى ساخته نبود . با تعطيل اين روزنامه ، مرحله ديگرى از حيات سيّد سپرى شد كه دوران آن سه سال بود و تمام اين مدت را با مشقت و جهاد در « پاريس » به سر آورد و همه آمال او مبدل به يأس گرديد ، گو اين‌كه معانى فانى نمىشوند . كما اين‌كه ماده معدوم نمىگردد !\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nكوشش‌هاى ديگر سيّد جمال‌الدين در پاريس\r\nدر اثناى چهار سال اقامت سيّد در « پاريس » دو حادثه مهم روى داد :\r\n1 . ارتباط وى با فيلسوف مشهور « ارنست رنان » و اعجاب هر يك از اين دو شخصيت نسبت به ديگرى و وارد شدن در معركهء راجع به اسلام و عرب ، گو اين‌كه اين معركه چندان گرم نبود ! و روزنامه معروف فرانسوى « ديبا » ميدان‌دار اين معركه شده بود .\r\nپروفسور رنان ، در « دانشگاه سوربن » كنفرانسى در اطراف سه نكته داده بود . بدين قرار :\r\nالف : اشتباه مورخين در اين‌كه گفته‌اند « علوم عرب » و « فنون عرب » و « تمدن عرب » و « فلسفه عرب » با اين‌كه اين‌ها بيشتر از آن‌كه نتيجه فعّاليّت ملّت عرب باشد ، محصول ملت‌هاى غير عرب است ، براى مثال مىتوان گفت : « تمدن » اكثر آن از نتايج فكر ايرانى و « فلسفه » ، بيشتر آن نتيجه فكر نصاراى نسطورى و بت‌پرستان حرانى است ! و فلاسفه‌اى از قبيل « الكندى » و « فارابى » و « ابن‌سينا » و « ابن\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nرشد » ، هيچ كدام جز « الكندى » ، عرب نبودند ، بنابراين ، نسبت دادن علم و فلسفه و تمدن به عرب ، خطاست و عدم دقت در تعبير !\r\nب : اسلام مردم را به تحصيل علم و فلسفه و بحث آزاد تشجيع نمىكند ! زيرا اعتقاد به مغيّبات و خوارق عادات و ايمان تام و تمام به قضا و قدر مانع از آن است و هر مسلمانى كه به تحصيل فلسفه مشغول شده است او را از بين برده‌اند ! يا اين‌كه كتاب‌هايش را سوزانده‌اند يا اين‌كه در حمايت امير مسلمان قرار گرفته كه در باطن مسلمان نبوده است و با اين حال اين چنين كسانى اگر فلسفه تحصيل كرده باشند فلسفه آنها قيمتى و ارزشى ندارد و به هر حال ، فلسفهء اسلام چيزى نيست جز فلسفه دست‌كارى شده « يونان » و كسى از آنها بهره‌اى حاصل نكرده است ، مگر پس از آن‌كه به منابع آن مراجعه كرده‌اند . . . با همه اين تفصيل « رنان » مىگويد :\r\n« در دين اسلام تعليمات و مبادى عالى بلند پايه‌اى وجود دارد و من وارد هيچ مسجدى نشده‌ام مگر اين‌كه احساس كنم كه مجذوب جاذبه اسلام مىشوم ، بلكه متأسف شده‌ام از اين‌كه مسلمان نيستم . « از طرف ديگر اسلام براى تأمل در حقايق اشيا روى عقل پرده كشيده است ! . . . و مردم كشورهاى اسلامى كوتاه فكر هستند و امتياز مسلمان به اين است كه نسبت به علوم دشمنى مىورزد ! و عقيده دارد كه بحث كفر است و دليل بىعقلى ! و به هر حال فايده‌اى بر آن مترتّب نيست ! » « 1 »\r\n\r\n\r\n","description":"","footnote":"\r\n( 1 ) . براى نقض اين ادعا مطالعه « مقاله روح فرهنگ اسلام » نوشته علامه دكتر محمد اقبال ( ره ) بهترين جواب است .\r\n","page_name":" 84 ","page_number":84},
  {"content":"\r\n\r\nج : اين‌كه عنصرى عربى به موجب طبيعتى كه دارى عقلش با فلسفه و تأمل در فلسفه فاصله‌اى زياد دارد و در آن دوره‌اى كه عنصر عرب آقايى داشت ، يعنى دوران « خلفاى راشدين » ، فلسفه‌اى وجود نداشت و از بحث علمى و فلسفه ، جز هنگامى كه « ايرانىها » پيروز شدند و به كمك « عباسىها » آمدند و « اموىها » را مغلوب ساختند و زمام امور را به دست « عباسيان » دادند و خلافت را به « عراق » يعنى مهد تمدن ايران قديم انتقال دادند ، خبرى نبود .\r\n« رنان » پايان كنفرانس را به اين‌جا رساند كه : مردم چه شرقى و چه غربى ، همه بايد در تحصيل علم بكوشند و قدر آن را بدانند و افزود :\r\n« روح هر هيأت اجتماعى علم است ، و پيشرفت ملت‌ها متوقف بر آن است و اساس عدل نيز موقوف به آن و عقل به وسيله علم كسب قدرت مىكند و علم موجب پيشرفت و ترقّياتى مىشود كه احترام و آزادى انسان نيز موقوف بر آن است ! »\r\nپس از آن‌كه موضوع اين كنفرانس در روزنامه « ديبا » منتشر شد ، خاطر مسلمانان و خاورشناسان و محققانى كه در امور مربوط به مسلمانان كار مىكردند ، آشفته گرديد . يكى از كسانى كه بر گفتار « رنان » اعتراض كرد و رديه نوشت استاد « مسمر » رييس هيأت اعزامى « مصر » به « فرانسه » بود . اين مرد در بحث راجع به موضوع اول ، حاكى از اين‌كه تمدن عربى - مدنيّت عرب نيست - بلكه مدنيّت همه ملت‌هايى است كه به اسلام گراييده‌اند ، تقريباً تسليم شد . ولى در مسأله دوم گفت : در دين اسلام و تعليمات اسلامى ، چنين چيزى وجود ندارد كه مانع پيشرفت مسلمانان باشد ، به دليل اين‌كه مسلمانان در دوره‌هاى مختلف پيشرفت‌هايى داشته‌اند و دينشان مانع پيشرفتشان\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنبوده است ، بلكه بعضى اوقات بر مسيحيان تقدم داشته‌اند و هر سياحى كه اين روزها در كشورهاى شرقى مسافرت مىكند احساس مىكند كه شرق نهضت كرده و سبك‌هاى اصلاح و پيشرفت را آموخته است بدون اين‌كه دين اسلام جلو پيشرفتشان را گرفته باشد » آن‌گاه افزود :\r\n« عجب اين است كه دو روز پيش از آن‌كه « مسيو رنان » اين كنفرانس را ايراد كند ، يكى از دانشمندان بزرگ در همان محفل ( دانشگاه سوربن ) كنفرانسى ايراد كرد درباره اكتشافات عرب در علم « حيات » و اين كنفرانس در مجله علمى منتشر شد . . . اين كنفرانس ما را به حقيقت تمدن اسلامى در قرون وسطى رهبرى مىكند و اگر « مسيو رنان » از اين كنفرانس مطلع بود ، و از آن‌چه « سديو » و « دوزى » در مؤلفاتشان از علوم و ادبيات و فنون و صنايع منسوب به عرب نوشته‌اند ، اطلاع مىداشت و مىدانست كه اين ملّت در علم كارهايى كرده است كه به شمار درنمىآيد - آن هم در روزهايى كه اروپا غرق در توحش و جهالت بود - چنين نسبتى را به عرب نمىداد ، و نيز بايد بداند كه اين علوم و پيشرفت آن با كمك دين بوده نه با مخالفت دينى . از اين گذشته « مسيو رنان » بايد بداند وقتى كه اسلام به نسطورىها و مجوس و يهودىهاى تابع خود اجازه داد كه در علومى كه « مسيو رنان » از آن نام مىبرد پيشرفت كنند ، چه سبب داشت كه ميليون‌ها مسلمان را به تحصيل علوم وادار نكند ؟ مسأله سوم را « مسيو مسمر » مورد انتقاد قرار نداد و بر آن ردى ننوشت .\r\n* * * جوانان مسلمان آن روز در « پاريس » با حماسه سرايى به مبارزه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبرخاستند ، زيرا گفته « رنان و رد كرد « مسيو مسمر » براى آنها رضايت‌بخش نبود ، بدين جهت اجتماع كردند و يكى از شخصيت‌هاى خودشان را به نام « حسن عاصم » ( حسن پاشا عاصم بعدى ) را مجبور كردند كه اين كنفرانس را به عربى نقل كند و رديه‌اى بر آن بنويسد . اين شخص نيز اقدام كرد و در اول رديه خودش نوشت :\r\n« از آن‌جايى كه دفاع از دين بر هر انسانى فرض است . و حب وطن از ايمان است ، عدهء زيادى از دانشجويان مصرى مقيم « فرانسه » اجتماع كردند و اين بندهء فقير ، برادرشان « حسن عاصم » را بر تعريب خطبه‌اى كه « رنان » ايراد كرده و در ضمن آن ، به اسلام و ملّت عرب طعن زده است ، وادار كرده‌اند . و نيز مأمورم ساخته‌اند آن‌چه را فيلسوف بزرگ و صاحب فكر صائب « مسيو مسمر » در اين‌باره نوشته ، آن را هم به عربى ترجمه كنم . . . هدف اين است كه ما ، همه افرادى كه متدين به دين اسلام يا از امت عرب هستيم ، بر اين گفته‌ها و بر طعن‌هايى كه بر ما زده‌اند ، آگاه شويم و آن را رد كنيم و ضمناً براى دانشجويان امكان دارد كه براى اظهار حق و حقيقت همهء گفته‌هاى « مسيو رنان » را باطل از كار درآورند ! »\r\n« محمد مختار » يكى از دانشجويان علوم پزشكى در « پاريس كنفرانسى را كه « مسيو مسمر » ايراد كرده بود ، به عربى نقل كرد . چند هفته‌اى كه از نشر كنفرانس رنان گذشت ، استاد « سيّد جمال‌الدين » نيز در روزنامه « ديبا » گفته‌هاى رنان را رد نمود ، ليكن رد او ، در بعضى از نكات حدّتى نداشت ! و شايد به همين جهت بود كه « حسن عاصم » و برادرانش فريفته آن نشدند ، و بدين جهت در ترجمهء آن به عربى و نشر آن اهتمامى نكردند ، مرحوم سيّد ، « رنان » را به خاطر بحث و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nتحقيق و انصاف او ! ستوده بود و گفته بود از كنفرانس وى استفاده زياد كرده است ! و سپس گفته بود :\r\n« اين كنفرانس مشمتل بر دو كلمهء اساسى است : 1 - دين اسلام به طور قطع و مسلم ، با توجّه به نحوهء ظهور و بروز و نشو و نماى ، آن به نهضتى علمى كمك كرده است . 2 - ملّت ذاتاً نه براى علوم ماوراء الطبيعه و نه براى فلسفه ، صلاحيتى ندارند ؟ امّا راجع به نكتهء اول بايد بگويم : پس از آن‌كه انسان اين كنفرانس را از اول تا آخرش مىخواند ، از خود مىپرسد ، آيا اين فكر از ناحيهء ديانت اسلام صادر شده يا اين‌كه منشأ آن ، چهره‌اى است كه از ديانت اسلام و عالم منتشر شده است ؟ يا اين‌كه مصدر همه اين عوارض ، اخلاق ملّت‌هايى باشد كه به اسلام گرويدند ، يا مجبور بر گرويدن آن شدند ! و يا اين‌كه عادات ، و ملكات طبيعى آنها منشأ و مصدر اين امر باشد . به هر حال كوتاهى وقت به « مسيو رنان » اجازه نداده است كه اين نكته را روشن كند » .\r\nسپس مرحوم سيّد ، به تشريح اين مطلب پرداخته كه آن‌چه در اين باره به روزگار مسلمانان آمده ، نمونه آن در دين‌هاى ديگر نيز بوده است و افزوده است :\r\n« براى مثال مىگويم ، آقايان محترم ! رؤساى كليساى كاتوليكى - تا جايى كه من مىدانم - اسلحه‌شان را بر زمين نگذاشته‌اند ، در حالى كه سرگرم جنگ بوده‌اند و با چيزهايى مىجنگيده‌اند كه آن را تدليس و گمراهى نام گذاشته بودند : يعنى علم و فلسفه ! »\r\nو باز ادامه داد : « نكته دوم را همه مىدانند كه ملّت عرب از حال توحشى كه داشت بيرون آمد و در راه پيشرفت ذهنى و علمى گام\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبرداشت ، و اين سير را به سرعتى انجام داد كه در هيچ چيزى نظير آن را نمىتوان يافت ، جز در فتوحات سياسىاش . و اين امكانات در خلال يك قرن براى او پيش آمد كه علوم ايرانى و يونانى را به دست آورد ، آن‌گاه علوم عرب به صورت دهشتناكى پيشرفت كرد ! و در همهء كشورهايى كه تابع فرمانروايى آنها شدند ، و مركز علوم لاهوت و فلسفه . بلكه مبدأ انوار همهء معارف انسانى . . . سپس زمانى رسيد كه دانشمندان اين دو تمدن از بحث و تحقيق بازماندند و معالمى را كه براى علم برافراشته بودند ، نابود شد و كتاب‌هاى ارزشمند آنها در طاقچه نسيان گذارده شد و عرب كه در حال جهل مىزيست ، قيام كرد و آن‌چه را كه ملت‌هاى متمدن از دست داده بودند ، عرب در تحصيل آن كوشيد و بدين وسيله بود كه علوم كهنه شده را زنده كردند و به آن رقا دادند و آن‌چنان بهجت و درخشندگى بر آن افزودند كه سابقه نداشت .\r\nآيا اين وضع دليل و برهان واضحى نيست بر اين‌كه اين ملّت ذاتاً و طبعاً تا چه حدى دوستدار علوم بود ؟ . . . اين درست است كه عرب فلسفه را از « يونان » گرفت ، كما اين‌كه علوم و معارفى كه نزد ايرانيان بود از آن عرب شد ! با اين تفاوت كه اين علومى را كه به حق گرفته بودند ، نطاق آن را گرمى و توسعه دادند و آن را روشن ساختند و صورت نظم و نسق منطقى بدان بخشيدند و آن را به درجه‌اى از كمال رساندند كه دليل بر سلامت ذوق و حاكى از علاقه و دقّتى است كه نزد ديگران كمتر وجود داشت .\r\nفرانسوىها ، انگليسىها و آلمانىها آن قدر از روم و بيزانس ( آسياى صغير ) دور نبودند كه عرب‌ها بودند . بديهى است بهره‌بردارى از گنجينه‌هاى علوم اين دو تمدن ، براى آنها آسان‌تر بود ، با اين حال\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاستفاده نكردند . تا اين‌كه آن روزى فرا رسيد كه مشعل تمدن عربى بر قله كوه‌هاى « بيزانس » شروع به نورافشانى كرد و روشنايى خودش را بر غرب تابش داد .\r\nآن وقت بود كه اروپايىها به خوبى از « ارسطو » استقبال كردند ، پس از آن‌كه در جامه عربى پيچيده شده بود ، در صورتى كه آن روزهايى كه جامه يونانى بر تن داشت و آن قدر نزديكشان بود ، به هيچ وجه به آن توجّه نداشتند و در فكر آن نبودند . آيا اين برهان درخشان ديگرى نيست بر مزاياى ذهنى عرب و عشق طبيعى آنها به علوم ؟\r\nو باز « مسيو رنان » قبول نموده كه كشورهاى اسلامى در خلال پنج قرن از سال 775 به بعد داراى علما و متفكران بزرگ بوده و جهان اسلام آن روزها از لحاظ فرهنگ و معارف ذهنى بر عالم مسيحيت رجحان و برترى داشته است ، زيرا خودش مىگويد : بيشتر فيلسوفانى كه در قرون اول اسلامى زنده بودند ، مانند سياسيون بيدار و هوشيار - از اصل حرانى يا اندلسى يا فارسى يا از نصرانىهاى شام بودند . در اين‌جا نمىخواهم صفات درخشان دانشمندان ايرانى را ناديده بگيرم ، يا از نقش بزرگى كه در عالم اسلام ايفا كرده‌اند ، چشم‌پوشى كنم ، ليكن انتظار دارم اجازه دهند - بگويم - حرّانىها عرب بودند و اين‌كه عرب‌ها پس از آن‌كه « اسپانيا » را فتح كردند ، مليت خود را از دست ندادند ، بلكه همان‌طور عرب باقى ماندند و نيز بايد دانست كه لغت عرب چند قرن پيش از اسلام لغت حرّانيان بوده است و اين‌كه دين قديم خود « صائبه » را حفظ كردند ، به اين معنى نيست كه با ملّت عرب از يك جنس نبوده‌اند ؟ همان‌طور كه اكثريت مسيحيان شام ، عرب غسانى بودند كه به نصرانيت گرويدند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nآيا « ابن‌رشد » و « ابن‌باجه » و « ابن‌طفيل » را به دليل اين‌كه در جزيرةالعرب متولد نشده‌اند ، نمىتوان عرب گفت و در عربيت از « الكندى » عقب‌ترند ، خاصه هنگامى كه قبول مىكنيم كه هيچ ملتى را از ملّت ديگر ، جز به وسيله زبان آن قوم نمىتوان تميز داد . از اين گذشته ، اگر نظر خود را بر اصلى كه فلان مرد بزرگ بدان منتسب است ، منحصر سازيم و اعتنايى به نفوذى كه بر او تسلط داشته ، ننماييم و به تشويق و تشجيعى كه ، مردمانى كه در ميان آنها زيسته ، از او نموده‌اند ، اعتنا نكنيم ، چه خواهد شد ؟ . . . اگر چنين كارى بكنيم خواهيم گفت : « ناپلئون » با فرانسه نسبتى ندارد ! . . .\r\nسيّد سپس موجبات و علل خاموش ساختن اين شعله را تشريح كرده و رديه خود را به اين ترتيب ختم نمود كه گفت : « عقل با عامه و جماهير خلق موافق نيست و تعليمات آن را جز عده روشن‌فكر و نخبه درك نمىكنند و علم از آن‌جايى كه زيبايى و جمال دارد ، سراسر انسانيت را به طور كامل نمىتواند ارضا كند و همين انسانيت است كه براى تحصيل مثل اعلى « ايده‌ال نهايى » تشنه است و مىخواهد در همهء آفاق تيره و تارى كه براى فلسفه و علما ديدار آن ميسور نيست ، پرواز كند . » . . .\r\nاستاد « رنان » در برابر اظهارات سيّد كه نسبت به وى بر زبان رانده بود ، متقابلًا با اعجاب و احترام ، به مدح و ثناى او پرداخت و گفت :\r\n« با شيخ جمال‌الدين تقريباً از دو ماه پيش آشنا شدم و اثرى كه از او در روان من باقى ماند ، جز از معدودى اشخاص معين ، در ذهن من باقى نمانده است . و به هر حال او به شدت مرا تحت تأثير خود قرار داد . بين ما گفتگويى پيش آمد و من تصميم گرفتم كه كنفرانس خود را\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدر « سوربن » راجع به علاقه علم با اسلام قرار دهيم .\r\nشيخ جمال‌الدين شخصاً بهترين راهنمايى است كه ممكن است او را براى اين نظريه بزرگى كه مدت‌هاست اعلام كرده‌ايم ، در نظر بگيريم و مطلب اين است كه قيمت اديان بسته به قيمت ملت‌هايى است كه به آن مىگروند ، هر وقت من با او هم‌صحبت مىشوم ، از لحاظ آزادى فكر و شرافت اخلاق و صراحت گفتار او ، چنين به خيالم مىرسد كه گويى با يكى از رجال علمى قديم روبرو مىشوم و من « ابن‌سينا » و « ابن‌رشد » يا يكى از آن ملحدان بزرگى را كه پنج قرن براى رهايى بخشيدن انسانيت از اسارت كوشيده‌اند ، خود را روبرو مىبينم » . سپس « رنان » گفت ، در اين بحث نفيسى كه شيخ جمال‌الدين آن را مورد تحقيق قرار داده ، جز در يك نكته كه به حق بايد با يكديگر اختلاف داشته باشيم ، اختلافى وجود ندارد . . . « 1 »\r\nدر اين‌كه « روم » در تاريخ انسانيت نفوذ داشته ما منكر نيستيم و همچنين منكر نفوذ عرب نيستيم ، لكن اين جريانات بزرگ انسانى نيازمند به تجزيه و تحليل است ، زيرا آن‌چه به لاتين نوشته شده ، چيزهايى نيست كه تاج شهرت « روم » را مزين سازد ! و همچنين آن‌چه به يونانى نوشته شده ، كار يونانى نيست و همچنين كليه آثارى كه به عربى نوشته شده ، نتاج عربى نبوده و آن‌چه در كشور مسيحى به وجود آمده ، ناشى از تأثير مسيح نيست و همچنين قاعدتاً آن‌چه در كشور اسلامى ظهور و بروز كرده ، از ثمرات اسلام نيست . . . در جايى\r\n\r\n\r\n","description":"","footnote":"\r\n( 1 ) . اتفاقاً چندى پيش در متن كتاب انگليسى كه يك بانوى آمريكايى تحت عنوان « سيّد جمال‌الدين استعمارشكن » نگاشته بود ، خواندم كه نكته ما به الاختلاف اين است كه سيّد به « اصالت دين » معتقد بوده ولى « رنان » از قيد دين خود را آزاد مىدانسته است - مترجم .\r\n","page_name":" 92 ","page_number":92},
  {"content":"\r\n\r\nديگر به جهت آن‌كه حق مطلب را ادا نكرده‌ام و آن‌چه را درباره اسلام گفته‌ام و در مورد مسيحيت نگفته‌ام و اين‌كه فشار و تفييقات بين مسيحيان كمتر از آن‌چه بين مسلمانان رواج داشته ، نبوده است ، شيخ مرا بىانصاف خوانده ، و اين گفته او درست است ، زيرا آن‌چه را « گاليله » از كاتوليك‌ها ديده ، بهتر از آن نيست كه « ابن‌رشد » از مسلمانان ديده است ! . . . و اگر من دربارهء اين حقيقت به تفصيل صحبت نكرده‌ام ، بدان جهت است كه نظر من معلوم بوده ، و نيازى به تكرار آن نداشته‌ام كه در يك محفل علمى ، همه آرا و اعمال خودم را تكرار كنم . . . من از مرد مسيحى نمىخواهم تا عقيده مسيحيتش را ترك كند ، ولى از مسيحيان و مسلمانان روشن‌فكر مىخواهم كه به علم آن‌قدر اهتمام كنند كه عقيده مانع آن نباشد . اينك مىبينم كه اين منظور در كشورهاى مسيحى انجام شده ، و اميدواريم عين اين عمل ، در كشورهاى اسلامى نيز انجام شود ، در آن روزى كه اين كار انجام گردد ، من و شيخ جمال‌الدين بايد به يكديگر تبريك بگوييم و همه دلخوش باشيم ! » .\r\nاستاد « رنان » در تأييد رأى و نظرى كه ضمن كنفرانس اظهار كرده بود ، ادامه مىدهد تا اين‌كه در پايان امر به گفتارش خاتمه داد و گفت :\r\n« . . . شيخ جمال‌الدين يك رشته مطالب مهم در دسترس قرار داد كه درباره نظريه اساسى من ، به من كمك كرد و آن عبارت است از اين‌كه اسلام در نيمه اول موجوديتش ، در سرزمين‌هاى اسلامى مانع از هر حركت علمى نشد . « 1 » ولى در نيمه دوم موجوديتش ، حركت علمى\r\n\r\n\r\n","description":"","footnote":"\r\n( 1 ) . بسيارى از اين خاطرات را مرحوم محزومى پاشا و مرحوم شكيب ارسلان نقل كرده‌اند .\r\n","page_name":" 93 ","page_number":93},
  {"content":"\r\n\r\nدچار اختناق شد و به چنين خطرى مبتلا گرديد و اين مطلب باعث بدبختى اسلام است ! »\r\nدر اين عبارت اخير ، ملاحظه مىشود كه بدون ترديد بسيارى از آراى سابق « رنان » تعديل شده و به اين نتيجه حتمى رسيده است كه چنين نقيصه‌اى ، جز ذات و طبيعت اسلام نيست ، گو اين‌كه در آغاز امر بر خلاف اواخر ، حركت علمى را تشويق و تشجيع كرده است .\r\nدر اين موضوع از روى داستانى كه نمايش آن به صورت شديدترى تكرار خواهد شد ، پرده برداشته مىشود . و تكرار اين نمايش عبارت از مباحثاتى است كه بين « مسيو هانوتو » و مرحوم شيخ محمد عبده صورت گرفته و مرحوم شيخ ، با دلايل قوىترى اتهامات را رد كرده است و مقام رفيع و پايه بلند علم و فلسفه را در تاريخ اسلام در برابر مسيحيت روشن ساخته است .\r\nحادثه دوم زندگى سيّد در پاريس ، سياسى است ، به اين معنى كه يك عده از رجال سياسى انگليس ، پس از آن‌كه حمله روزنامه « العروة الوثقى » و تهييج آن را به شكل تحريك افكار عمومى عليه انگلستان احساس كردند ، درصدد برآمدند تا با هيأت تحريريه روزنامه تفاهم پيدا كنند ! بدين جهت به سيّد جمال‌الدين مراجعه كردند و او نيز نماينده‌اش شيخ محمد عبده را به « لندن » فرستاد تا با يك عده از افرادى كه خيرخواه به نظر مىآمدند ، گفتگو كند ( از قبيل مستر بلنت ) ! شيخ محمد عبده با بسيارى از رجال سياست انگليس در موضوع مصر مذاكراتى داشت .\r\nمقدارى از اين مذاكرات در روزنامه‌هاى انگليسى آن روز درج شده است و مرحوم سيّد فقط به\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nنشر خلاصهء مذاكرات بين شيخ محمد عبده و « لورد هرتكنگتن » وزير جنگ انگليس ، در شماره ( 14 ) العروةالوثقى اكتفا كرده است . وزير جنگ گفت : آيا مصرىها راضى نيستند كه در كمال راحتى و امنيت ! تحت سلطه انگليس زندگى كنند ؟ در صورتى كه حكومت انگليسىها از حكومت ترك‌ها و كسانى كه بعد آمده‌اند ، بهتر است به ويژه اين‌كه جهل در سراسر كشور مصر عموميت دارد و عموماً بين حاكم انگليسى و مصرى فرق نمىگذارند ؟\r\nخلاصه جواب مرحوم « شيخ محمد عبده » چنين است كه گفت : همان‌طور كه انگليسىها كشور خود را دوست مىدارند ، مصرىها نيز كشور خود را دوست دارند و از دوران « محمدعلى پاشا » به بعد ، علوم و معارف در مصر رواج پيدا كرده است و هر فردى به سهم خود از خواندن و نوشتن بهره‌اى دارد و هيچ قريه‌اى نيست كه روزنامه‌هايى در آن‌جا در دسترس مردم گذاشته نشده باشد و روزنامه‌ها دست به دست مىگردد . نفرت از حكومت بيگانه فطرى بشر است ، مضافاً به اين‌كه تعليمات اسلامى در اين زمينه آثار بيشترى در اذهان گذاشته است .\r\nروزنامه عروةالوثقى همين مصاحبه را وسيله تهييج قرار داد و احساسات را برانگيخت ، ولى به هر حال اين مذاكرات راه تفاهم را باز نكرد و روزنامه همان روش سابق خود را ادامه مىداد ، تا اين‌كه تعطيل شد .\r\nروزنامه عروةالوثقى مُرد ولى اثر آن از بين نرفت ، زيرا روح بسيارى از روشن‌فكران را در جهان شرق زنده كرد و آنها را از خواب بيدار نمود . و سرنوشت ناميمونشان را ، در حال ادامه استعمار ، براى آنها روشن كرد و به همه آموخت كه چه بنويسند و چگونه سخنرانى كنند\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو شعور و احساسات مردم را در راه زنده نگاه داشتن « مليت » كه بعداً « استقلال » ناميده شد ، برانگيخت ، تا جايى كه اگر بگوييم اين جريان ، اولين شراره‌اى بود كه در شرق براى تحريك حسّ نفرت از حكومت بيگانه برافروخته شد ، دور نرفته‌ايم .\r\nاين روزنامه درباره « جامعه اسلامى » و روابط شرقى و مسأله مصرى و سودانى و هندى ، مقاله نشر مىداد و همه اين معانى را با روح حماسى و تهييج مىنوشت و به همه مسائل در پرتو سياست بين‌الملل عمومى ، مىنگريست و همه ملّت‌ها و اقوام را تحريك مىكرد و احساساتشان را برمىانگيخت و به همه دولت‌ها ضرر و زيان استعمار مشرق زمين و اين گونه مسائل را ، اعلام مىنمود .\r\nآن روزها ، نه حكومت‌هاى بيگانه و نه حكومت‌هاى محلى ، و نه ملّت‌ها ، هيچ يك تحت تأثير اين تبليغات قرار نمىگرفتند و فقط عده كمى از روشن‌فكران ، در نواحى مختلف شرق تحت تأثير قرار مىگرفتند كه بعداً براى حركت‌هاى ملى و وطنى ، اين تبليغات در حكم هسته‌هاى نخستين تلقى شدند .\r\nبه هر حال روزنامه تعطيل شد ! و رشتهء ارتباط هيأت تحريريه با ملت‌هاى مسلمان جهان گسيخته گرديد . « شيخ محمد عبده » و « ميرزا باقر » به « بيروت » رفتند و سيّد جمال‌الدين به دعوت « ناصرالدين شاه » به « ايران » رفت ، پس از ورود وى به « تهران » مورد نوازش شاه و علما و امرا قرار گرفت ، ولى طولى نكشيد كه حسادت در ذهن شاه راه يافت و به او بىاعتنايى كرد . . .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nسيّد در روسيه\r\nدر چنين شرايطى كه سيّد احساس خطر كرد ، از او خواست كه ايران را ترك بگويد و به جاى ديگر برود و به همين دليل به طرف « سن پطرزبورگ » پايتخت آن روز « روسيه » عزيمت نمود و مدت سه سال ( از 1886 تا 1889 ) در روسيه اقامت داشت ، چرا به روسيه رفت ؟ و در آن‌جا چه كارى داشت ؟\r\nمعلومات درباره اين دوره از زندگى سيّد ، كم است و به احتمال قوى ، در روسيه دو نوع اشتغال داشت :\r\n1 . توجّه به حال مسلمين . اين كشور كه تعداد نفوس آن ، در اين موقع تقريباً سى ميليون نفر بود و در دوران حكومت قيصرها ، نسبت به آنان بدرفتارى مىشد . بدين جهت تصور مىشود كه با رجال دولت تماس مىگرفت و مىكوشيد تا از ستمگرىها و تجاوزها نسبت به مسلمانان كاسته شود . چنين گفته‌اند كه با قيصر روس ملاقات كرد و از او تقاضا نمود تا اجازه دهند « قرآن كريم » و بعضى كتاب‌هاى دينى براى مسلمانان روسيه چاپ شود ، و اجازه داده شد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n2 . آن روزها روسيه در سياست شرق نفوذ زيادى داشت و با سياست انگليس و آسيا رقابت مىكرد و بر دولت عثمانى فشارهايى وارد مىساخت ، تا جايى كه درصدد نابود كردن دولت عثمانى بود و با وجود اين رقابت و منازعه بين انگلستان و روسيه ، بسيارى از رجال سياسى عقيده داشتند كه دولت انگليس و فرانسه و ايتاليا ، بيشتر از خود روسيه استفاده مىكنند ، به دليل اين‌كه اگر فشار روس‌ها بر ترك‌ها در كار نبود ، براى « فرانسه » استيلاى بر « الجزاير » و « تونس » سهل نبود و همچنين سيطره « ايتاليا » بر « ليبى » و نفوذ حكومت انگليس بر « مصر » !\r\nدر هر صورت ، سيّد هنگام اقامت در « روسيه » سرگرم فعّاليّت‌هاى سياسى بود ، و روس‌ها را عليه سياست انگليس در آسيا تحريك مىكرد تا جايى كه در روزنامه‌هاى روسيه مقالاتى عليه سياست انگليس راجع به افغانستان و ايران و عثمانى و روسيه نشر مىداد . با قيصر ملاقات كرد و قيصر راجع به مسألهء شرق از او پرسش‌هايى كرد و همچنين راجع به علل اختلافات با شاه از او سؤال كرد ! سيّد در جواب قيصر گفت :\r\n« من عقيده دارم كه شاه مجلس شورايى تشكيل دهد ، ولى شاه موافق نيست ! »\r\nقيصر گفت :\r\nحق با شاه است ، به دليل اين‌كه چگونه مىتواند راضى شود كه كشاورزان كشورش حكومت را اداره كنند ؟\r\nسيّد گفت :\r\nاعلى حضرت قيصر ! من معتقدم كه براى هر پادشاهى بهتر است كه ميليون‌ها رعيتش دوست او باشند نه دشمن او و منتظر فرصت نباشند\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكه عليه او قيام كنند .\r\nقيصر از اين جواب خوشش نيامد و بلند شد ! اين بلند شدن به منزلهء اجازه‌اى است كه براى خارج شدن به كسى داده مىشود ! سپس سيّد عازم اروپا شد و قصدش اين بود كه از نمايشگاه پاريس سال 1889 ديدن كند . در اثناى سفر از روسيه به « پاريس » در شهر « مونيخ » دوباره با شاه ملاقات كرد ، و شاه از او عذرخواهى نمود ، و مجدداً دعوتش كرد تا همراه او به ايران بگردد و وعده داد كه طرح اصلاحى او را بپذيرد و به كار ببندد . سيّد در آغاز امر موافقت نداشت ، ولى بالاخره آن را پذيرفت .\r\nحال دوباره سيّد را در « تهران » مىبينم كه عامّه علما و بزرگان اطراف او را گرفته‌اند ! و آن‌چه در اذهان مردم نيكوخواه از اصلاح امور موج مىزد ، اينك به صورت خلاصه و به شكل تبلور يافته‌اى سيّد آن را به زبان مىآورد . سيّد و اطرافيانش مىكوشند تا براى اصلاح ادارات و تأسيس عدالت‌خانه و وضع قوانين اقدام كنند و بالاتر از همه « حكومت شورايى » براى اداره كشور مورد بحث قرار گرفته است .\r\nجنبش كم‌كم توسعه پيدا مىكند و شاه نيز خود را براى پذيرفتن پيشنهاد او آماده نشان مىدهد ، مردم روشن‌فكر نيز وصول به هدف را نزديك مىبينند ، ولى طولى نمىكشد كه فضا تيره‌وتار مىشود و نشان مىدهد كه صداى رعد و برق عنقريب به گوش خواهد رسيد ! صدر اعظم در ذهن شاه ايجاد وسوسه كرده و به شما مىگويد : حكومت مشروطه از شاه سلب قدرت خواهد كرد و رژيم قانون و ادارى كه طرح شده ، بالاتر از حد صلاحيت مردم است و از اين گونه گفتارهاى ناهنجارى كه هنگام اقامت سيّد در « مصر » آن روزها و در\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nهنگام حكومت « مدحت پاشا » در « تركيه » به گوش مىرسيد ! اين روزها رواج گرفته است و جنگ بين هواخواهان اصلاح و مرتجعين ، شدت پيدا كرده است .\r\nشاه نيز در اين مرحله خشمناك شد ، و سيّد نيز چون احساس خطر كرد به حرم « حضرت عبدالعظيم » كه آرامگاه يكى از اولاد ائمه شيعه است ( مسافت اين نقطه تا تهران حدود بيست كيلومتر است ) پناه برد و اين مزار را ايرانىها محترم مىدانند ، به طورى كه هر كسى به آن‌جا پناه برد - كسى حق تعرض به او ندارد .\r\nسيّد اين محل را مركز تبليغات قرار داد . در آن‌جا سخنرانى مىكرد و افكار عمومى را تهييج مىنمود تا درصدد اصلاح برآيند .\r\nبعضى از وزرا و علما و رجال و افسران ، نزد او مىرفتند تا از محضر او استفاده كنند و با افكار او آشنا شوند . همين كه برمىگشتند ، چون تحت تأثير قوه جاذبه « كهربايى » او واقع شده بودند ، بحث‌هاى اصلاحى را مطرح مىساختند و مردم را تهييج مىكردند . چند ماه بر اين جريان گذشت و هر روز سروصدا بيشتر مىشد و بر جوش و خروش مردم مىافزود ، بدين جهت موقع و مقام شاه و درباريان به خطر افتاده بود ، و هر شب نشريه و شب‌نامه منتشر مىشد و اعلاميه‌هايى بدون امضا پخش مىگرديد كه ضمن آنها شاه را به عدالت دعوت مىكردند و در غير آن صورت تهديدش مىنمودند كه : از سلطنت خلع خواهد شد مگر اين‌كه حكومت ملى برقرار شود .\r\nدر چنين هنگامه‌اى بود كه از ترس مردم - شاه پانصد سرباز مسلح را مأمور نمود تا به حرم عبدالعظيم حمله كنند و سيّد را دستگير نمايند . سربازان وارد شدند و با اين‌كه سيّد به شدت بيمار بود\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاعتنايى نكردند و به طورى كه خودش مىگويد :\r\n« مرا بر روى برف كشيدند و به اداره حكومتى بردند و از هيچ گونه تحقير و توهين و فضاحتى خوددارى نكردند . . . سپس دژخيمان شاه با اين‌كه بيمار بودم ، دست بسته مرا بر قاطرى سوار كردند و در روز زمستانى با تراكم برف و بادهاى زمهريرى عده‌اى از سربازان مسلح ، تا سر حد خانقين مرا بردند » .\r\nسيّد از آن‌جا به سوى « بصره » رفت و بيمارى او به طورى شدت داشت كه اگر لطف خدا شامل نبود ، بايستى فوت مىشد . بارى اگر او را در چنين حالى مىديديد ، ملاحظه مىكرديد كه تب شديد رمقى براى او نگذاشته ، به طورى كه گويى خون در مغزش بسته شده است . صورتى دارد برافروخته و چشمش از فرط خشم مشتعل و شرربار . چگونه چنين توهينى را تحمل كند ؟ و حال اين‌كه رفيع النسب است و عزيز الحسب و عالى قدر و از لحاظ شرافت و عقل و خيرخواهى بلند پايه . شاه او را وعده مىدهد و دعوت مىكند كه برنامه اصلاحى او را اجرا كند و از او قدردانى نمايد ، ولى چنان معامله‌اى با او مىكند كه گويى بنده‌اى است مطرود و ذليلى است بىارج و حقيرى است درخور توهين ! . . .\r\nسيّد پس از اين حادثه تصميم گرفت شديدترين انتقام را از او بگيرد و ساكت ننشيند ، مگر اين‌كه شاه را از تخت سلطنت فرود آورد و براى اين كار ، سوگند ياد كرد . بنابراين نامه‌هايى به علماى بزرگ مسموع الكلمه دينى مىنوشت و آنها را نسبت به شاه تحريك و تهييج مىكرد و ضرر سلطنت او را براى ملّت توضيح مىداد و عاطفه دينى مردم را عليه شاه تحريك مىنمود و همه را عليه او تهييج مىكرد تا\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nشورش كنند و خلع شود . آن روزها شاه با يك شركت انگليسى قراردادى راجع به « امتياز تنباكو » امضا كرده بود كه در انحصار آن شركت باشد . سيّد فرصت را غنيمت شمرده و ضرر اين امتياز را براى مردم تشريح كرد و رجال دينى را آگاه ساخت تا از مصالح وطن خود دفاع كنند . مردم به تبليغات سيّد گوش داده و شورشى راه انداختند . تا اين‌كه امتياز باطل شد و شاه ناگزير شد ، نيم ميليون ليره خسارت به شركت انگليس غرامت بدهد ، اين عمل اولين گامى بود كه سيّد براى انتقام برداشت . « 1 »\r\nسيّد سپس كه بهبود يافت به سوى « لندن » رفت و با بزرگان و اشراف انگليس درباره مفاسد شاه براى ايران مذاكراتى نمود و در تأسيس ماهنامه‌اى به نام « ضياءالخافقين » كه به دو زبان انگليسى و عربى نوشته مىشد ، شركت كرد . در اين مجله ، مقالاتى به امضاى « سيّد الحسينى » مىنوشت و رسوايى حكومت شاه و سوء اداره كارها و انتشار رشوت و اذيت و آزار مردم را شرح مىداد و علما را تحريض مىكرد كه يك كار كوچكى بكنند و آن كار كوچك عبارت بود از اين‌كه علما ، فتوايى صادر كنند براى عدم همكارى با شاه ، تا از كار بر كنار و ممنوع گردد . سيّد ضمن اين مقالات و نامه‌ها ، نيرومندترين كلمات و الفاظ را در تجليل علما و بيان قدرتمندى آنها و در مدح شاه و دولت و هجو اين مقامات به كار مىبرد .\r\nبه نظر مؤلف در اين مورد بايد گفت : حدّت و شدت انتقام‌جويى سيّد لغزشى بزرگ بود ، چرا كه سيّد هرگز به خود اجازه نمىداد يك\r\n\r\n\r\n","description":"","footnote":"\r\n( 1 ) . « جرجى زيدان » در تاريخ ادبيات عرب مىگويد : قرن اول اسلام به پايان نرسيده بود كه به حكم قرآن بيشتر از ( 70 ) رشته از علوم در اختيار مسلمانان قرار گرفت . مترجم .\r\n","page_name":" 102 ","page_number":102},
  {"content":"\r\n\r\nدولت شرقى را در يك كشور اجنبى ، رسوا كند تا مبادا مقامات خارجى از اين اظهارات سوء استفاده كنند و اين معانى را وسيله مداخله در امور داخلى كشور قرار دهند و عجيب اين‌كه اين جنگ را در « عروةالوثقى » نيز ادامه مىداد . به هر حال جاى تأسف است كه اين رسوايىها را در خارج نشر دهد و اين جامه‌هاى كثيف سران وطنش را آشكارا در منظر و ديد بيگانگان بشويد ! « 1 »\r\nمرحوم « مدحت پاشا » هم در چنين مرحله‌اى قرار گرفت ولى با روش نجيبانه‌تر و شريف‌ترى عمل كرد به دليل اين‌كه عبدالحميد او را اخراج كرد و تبعيد نمود و او را همراه وزيرانش از مقام وزارت طرد كرد و به وسيله كشتى تبعيدشان نمود ، بدون اين‌كه پول يا لباسى داشته باشند ، يا كسى از اهل و عيالشان همراه باشند . مع‌ذلك وقتى كه پايش را به « اروپا » گذاشت ، شروع كرد به دفاع از ملّت خودش و در مورد امتيازات ترك‌ها بر اروپايىها ، داد سخن مىداد و حتّى يك كلمه در مذمت « عبدالحميد » كه او را تبعيد كرده بود و همان معامله « ناصرالدين شاه » را با سيّد جمال‌الدين نسبت به او روا داشته بود ، بر زبان نياورد .\r\nحقيقت امر اين است كه بگوييم اين عمل خطايى بود از « سيّد » كه حدّت مزاجش او را به آن وادار كرده بود ! سفير ايران در لندن از سيّد خواهش كرد هر چه پول مىخواهد بگيرد و دست از تعرض به شاه بردارد ، ولى سيّد به سفير گفت :\r\n« ابداً چنين كارى ممكن نيست و دست از او بر نخواهيم داشت تا بميرد ! »\r\n\r\n\r\n","description":"","footnote":"\r\n( 1 ) . نامه سيّد ، خطاب به ميرزاى شيرازى و علماى بزرگ ، در مجموعهء « نامه‌ها و استاد سياسى سيّد جمال‌الدين . . . » آمده است .\r\n","page_name":" 103 ","page_number":103},
  {"content":"\r\n\r\n\r\nسيّد در استانبول\r\nموجبات و علل خاصى سلطان عبدالحميد را وادار كرد تا سيّد را به آستانه دعوت كند و مىترسيد كه سيّد به حزب « تركيه جوان » ملحق شود و بر قدرت آنها بيفزايد ، به ويژه اين‌كه سيّد جمال‌الدين با رجال اين جمعيت در « پاريس » مأنوس شده بود و برنامه خود را براى اصلاح دولت عثمانى بر او عرضه داشته بودند و او نيز آن را پسنديده بود و آنها را بر اين كار تشجيع كرده بود و جمعيت آنها را « جمعيت صالح » ناميده بود و اين خبر به گوش شاه رسيده بود .\r\nشاه ايران نيز به نوبه خود از « سلطان عبدالحميد » تقاضا كرده بود تا سيّد را وادار كند كه از مبارزه با شاه ، صرف‌نظر كند . بدين جهت و به جهاتى كه اشاره شد ، عبدالحميد از او تقاضا كرد به آستانه سفر كند ، ولى او امتناع كرد . سپس عبدالحميد ، مكر و حيله به كار برد :\r\nبا وعده‌هاى زياد و بزرگ ، او را فريب داد تا سرانجام سيّد قبول كرد و به آستانه آمد . ولى به محض اين‌كه پايش را به آستانه گذاشت ، احساس كرد در « قفس طلايى » جاى گرفته و در قفس سخت به روى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nوى بسته شده است ! شاه به او وعده داده بود هر وقت بخواهد مىتواند از آستانه خارج شود ، ولى همه اين وعده‌ها مكر بود و فريب .\r\nالبته « سلطان عبدالحميد » امر كرد به بهترين طرزى از سيّد استقبال كنند و مبلغ : 75 ليره ، حقوق ماهانه براى او تعيين كرد و او را در محل « نيشان طاش » در منزل وسيع و مجللى نزديك « الميرز » جاى داد ! و يك دستگاه كالسكه در اختيار او گذاشته بودند و خدم و حشم زيادى در اختيار او گذاشته شده بود . امّا يك عده از اين خدمتگذاران مأموريت جاسوسى داشتند ولى به هر حال به ظاهر انواع وسايل آسايش و راحتى مادى را براى وى فراهم ساخته بودند .\r\nمرحوم سيّد خيال مىكرد با كمك سلطان خواهد توانست دايره اصلاحاتش را توسعه دهد و برنامه اصلاحيش را به سود « جامعهء اسلامى » اجرا كند و نقشه اساسى سيّد اين بود كه بين ايران و تركيه - همه ايالات تركيه - اتحاد يا پيمانى به وجود آورد ، سپس برنامه اصلاح ادارى و تعليماتى را در دولت عثمانى پياده كند ، ولى توجّه نداشت كه محيط آستانه ، در عهد عبدالحميد چنان اقتضايى را ندارد كه بذر صالحى در آن‌جا رشد كند و سابقه « مدحت پاشا » و عبدالحميد درس موعظه بليغى بود .\r\n« شيخ محمد عبده » بعد از درگذشت سيّد و در عهد عبدالحميد به آستانه آمده بود و دربارهء آستانه مىگويد :\r\n« محيطى مانند محيط آستانه در سراسر جهان نديده‌ام و تصور نمىشود در هيچ جاى دنيا چنين محيطى از لحاظ سوء تأثير آن در فكر و عقل و قلب وجود داشته باشد و اين چنان محيطى است كه تو\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nگويى هر كسى وارد آن شد ، علم و فكر و رأى و نظر از او سلب مىشود و از اين‌جاست كه آزادگان ترك در فرار از اين محيط معذورند و حق دارند كه خود را تسليم انواع بلا و محنت و مشقت نمايند ! »\r\nسلطان روزى در قصر « يلدر » از او پذيرايى كرد و ضمن اين مصاحبه با شخصيت عجيب و غريبى بسيار جسور در گفتار و حركات مواجه شد ، به طورى كه نظير او را قبلًا نديده بود . سلطان از سيّد تقاضا كرد كه دست از حمله و هجوم بر شاه بردارد ، سيّد در جواب گفت :\r\n« محض خاطر شما او را عفو كردم » !\r\nبديهى است كه سلطان از چنين گفتارى بايد بترسد . از اين گذشته سيّد در حضور او با دانه‌هاى تسبيح بازى مىكرد ، پس از برگزار شدن مجلس كه سيّد همراه رييس تشريفات از قصر خارج مىشد ، رييس تشريفات براى اين كار بر او خرده گرفت . سيّد در برابر اعتراض او گفت :\r\n« سلطان با آيندهء ميليون‌ها مسلمان بازى مىكند ، آيا جمال‌الدين حق ندارد به طورى كه مىخواهد ، با دانه‌هاى تسبيحش بازى كند ؟ ! »\r\nرييس تشريفات از ترس اين‌كه مبادا كسى اين حرف را شنيده باشد و گزارش دهد ، به شدت ترسيد و از نزد سيّد فرار كرد . مرحوم سيّد درباره « حكومت شورا » براى دولت عثمانى ، با سلطان گفتگو مىكرد و سلطان با تظاهر به اين‌كه آمادهء پذيرش پيشنهادهاى اوست ، او را فريب مىداد .\r\nولى سيّد از اين تظاهر خوشحال بود و همچنين سلطان براى ايجاد جامعهء اسلامى و اقدام در تأسيس آن موافق بود ، و منصب\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n« شيخ‌الاسلامى » را براى او عرضه داشت ، ولى سيّد اين مقام و عنوان را نپذيرفت ، مگر اين‌كه اين نظام از ريشه و اساس تغيير كند .\r\nبارها با سلطان ديدار كرد و با او به مذاكره پرداخت ، در همين اثنا فكرى از ناحيهء « سلطان عبدالحميد » ناشى شده بود و گفتند : « صاحب اين فكر مردى است باهوش و مطلع از سياست و بازىهاى سياسى اروپا و بسيار باهوش و مدبر ، در اين‌كه بعضى از دولت‌ها را به جان دولت‌هاى ديگر بيندازد ! لكن افسوس كه مردى است ترسو ، تا حدى كه ترسش هوشيارى و تدبيرش را زايل مىسازد » .\r\nروزهاى اول اقامت سيّد در آستانه به شدت بر حسب ظاهر مورد لطف و مرحمت سلطان بود ! سيّد به ملاقات او مىرفت و پيشنهادهاى اصلاحى بر او عرضه مىداشت و روزى به او گفت :\r\n« حرفه و تدبير جدت سلطان محمود را پيشه كن ! و درباريان خائنت را كه حقايق جريانات ولايات را از تو مستور مىدارند ، از خود دور ساز ! و اين پردهء بين خود و مردم را برانداز و خودت را به همهء مردم نزديك كن تا ارتباط با تو مخصوص اين خيانت كاران نباشد و معتقد باش كه اجل بهترين نگهبان است كه خداى متعال فرمود :\r\n« فَإِذَا جَاءَ أَجَلُهُمْ لَايَسْتَأْخِرُونَ سَاعَةً » « 1 »\r\nولى سلطان ، همهء اين مطالب را از ياد برد و براى سيّد در « آستانه » دشمن حسودى پيدا شد به نام « ابوالهدى الصيادى » كه از لحاظ حيله و نيرنگ و دسيسه‌ها و توطئه‌ها مردى بود بىنظير و تسلط اين مرد بر عقل سلطان چنان نبود كه اخلاص و صراحت و نصيحت جمال‌الدين\r\n\r\n\r\n","description":"","footnote":"\r\n( 1 ) . وقتى كه اجل آنها برسد يك ساعت نيز عقب نمىافتد .\r\n","page_name":" 107 ","page_number":107},
  {"content":"\r\n\r\nبراى سلطان سودمند باشد ، بدين جهت حيات سيّد و رابطه بين او و سلطان نيز ضايع گرديد . در نتيجه ، همهء آرزوهايى كه از جهت همكارى با او در اصلاحات داشت از بين رفت ، تا جايى كه روزى در يكى از مجالس خصوصى به دوستان خود گفت :\r\n« وجود اين شيطان در ريهء دولت مانند سل است ! »\r\nبه هر حال ارزش سيّد ضمن اقامت او در آستانه - كه به چهار سال و چند ماه رسيده بود - منحصر به همين شد كه اشخاصى با او رفت و آمد داشته باشند و گفت و شنودهايى در كار باشد و بحثى از آرا و عقايد جريان داشته باشد ، ولى همه اين معانى ، مبدل به دسيسه‌اى شد كه عليه او به كار مىرفت و هر چه مىگذشت ، به نااميدى نزديك‌تر مىشد .\r\nكليه ارثيه‌اى كه در اين دوران فترت از او براى ما به جاى مانده است ، يك مقدار از گفته‌هاى لطيف و آراى جديد و تحريكى است كه در عقول شنوندگان او تأثير داشته و آنها را در تفكر آزاد براى اصلاح امور اجتماعى ، آماده ساخته است . « 1 »\r\nدر اين دوران فترت ، آثار تأثر و حزن از نوشته‌ها و گفته‌هاى او محسوس و مشهود است ، زيرا به گذشته‌اش نگاه مىكرد و مىديد براى تحريك ملل اسلامى چه جهادهاى طولانى به عهده گرفته بود ولى هيچ نتيجهء نهايى نبخشيد و به مردانى كه آن‌قدر به آنها اميدوار\r\n\r\n\r\n","description":"","footnote":"\r\n( 1 ) . نظر مولف ، به عقيدهء مترجم صحيح نيست . انگليسىها خود مسؤول اعمال و فساد حكومت شاهان ، قاجار و پهلوى در ايران بوده‌اند بنابراين رسوا كردن مزدوران طبقه حاكم انگليس در ايران در واقع افشاى ماهيت استعمارى خود انگليس بود تا بلكه دولت انگليس به دولت خود اعتراض كنند و طبقهء حاكمه ، تأييد خود را از مزدوران قطع كنند . ( مترجم\r\n","page_name":" 108 ","page_number":108},
  {"content":"\r\n\r\nبود مىنگريست و مىديد كه چگونه مكر ورزيدند و بىوفايى كردند و در پادشاهى كه به او خيانت كرد و در روزنامه‌اى كه تعطيل شد و در وجود سلطانى كه هيچ اميدى به او نيست و در محيط خفقان آورى كه جاى نفس كشيدن نيست . . . اين‌ها همه بر ناراحتى او مىافزود .\r\nحالا ببينيم بعد از يك دوره زندگى طولانى كه در مبارزه و تبعيد و حبس و طرد و در تفكر و تحرير و بيدار كردن عقل‌هاى خوابيده و نفوس مردمان سست عنصر ، پشت سر گذاشته است ، چه در دست دارد ؟ . . . در واقع هيچ چيزى در دست ندارد ، جز اين‌كه مانند شيرى است در باغ‌وحش كه به دنبال آزادى خودش مىرود و آن را نمىيابد . آن هم كى ؟ . . . پس از اين‌كه استقلال و آزادى همهء ملت‌هاى مسلمان را ورد زبان داشته و آرزومند آن بوده است ، تا اين حريّت را تعميم دهد .\r\nمرحوم « شكيب ارسلان » روزى به ملاقات سيّد آمد . صحبت دربارهء اخبار مربوط به اين‌كه اعراب در قديم ، اقيانوس اطلس را درنورديده و « آمريكا » را كشف كرده‌اند ، دور مىزند ، سيّد مىگويد :\r\n« وضع مسلمانان در حال حاضر طورى است كه اگر كسى به آنها بگويد ، بياييد تا همه فرزندان آدم باشيم فورى مىگويند پدران ما چنين و چنان بودند ! و هميشه در عالم خيال سير مىكنند ، و به آن‌چه پدران كرده‌اند قانع‌اند و فكر مىكنند كه مقام رفيع پدرانشان در گذشته ، وضع بيچارگى و گمنامى و بى سر و سامانى آنها را در حال حاضر ، نفى نمىكنند . شرقىها ، هر وقت بخواهند از وضع ناگوار فعلى خود را معذور بدارند ، فوراً مىگويند :\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n« نمىبينيد پدران ما چگونه بودند و چگونه زيستند ؟ ! . . . »\r\nبلى ، پدران شما مردانى بودند ، ولى آيا شما نيز مانند آنها هستيد ؟ به هر حال مادامى كه كار پدرانتان را انجام ندهيد ، شايسته آن نيستيد كه به مفاخر پدران خود افتخار كنيد . بارى همت مسلمانان به پستى گراييده و عزم و تصميمشان خوابيده و خاطره‌ها مرده است . و تنها چيزى كه در نهادشان وجود دارد ، شهواتشان است . ببينيد اين « محمود سامى بارودى » از بزرگ‌ترين شخصيت‌هاى اسلامى است كه من شناخته‌ام ، اين مرد با من عهد و پيمان بست ، ولى آن را نقص كرد ! »\r\nبا اين حال گاهى ابرهاى نوميدى از جلوى نظرش زايل مىشود و باز حس اميد و نيك‌بينى و آرزوهايى كه براى شرق و مسلمانان دارد ، در خاطرش بيدار مىشود و به ذكر درد و درمان و آرزوى علاج مىپردازد و مانند همه نفوس بشرى ، بين اندوه و خوشحالى و بين نوميدى و آرزو ، مردد مىماند و مانند طبيعت بيدار مىشود و مانند ابرى مبدل به باران مىگردد و رعد و برق درمىگيرد . . . سپس پرتو افكنى و روشنايى .\r\nگاهى همراه دوستان و اصحاب كه به طور طبيعى و حال عادى دور يكديگر نشسته‌اند ، بيمارىهاى شرق را رسيدگى مىكنند و براى معالجه آن نسخه مىنويسند و مىگويند :\r\n« دوا همان است كه به دست غربىها افتاده و عزت و افتخاراتى كسب كرده‌اند ، و به گفته شاعر عرب كه گفت : « عش عزيزاً اومت و أنت كريم » يعنى - يا در عزت زيست كن و آقا باش ، يا با شرافت مرگ را استقبال كن - و اگر رسيدن به اين هدف سهل و آسان است ، پس\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبه ناچار بايد درصدد تربيت نسل جديد برآمد و تربيت صحيحى به آنها آموخت و تربيت آنان را بايد كسانى بر عهده بگيرند كه در خانه صاحبان قدرت را نكوبند و هيچ‌گونه پيش‌آمدى آنها را متزلزل نكند و هيچ تهديدى عزمشان را سست ننمايد و وعده جاه و منصب يا كسب و تجارت آنها را فريب ندهد ، بلكه تحمل مشقت و رنج را براى نجات وطن از استعباد و بردگى ديگران هدف غايى و نهايى بدانند و آن را مغتنم شمارند و عكس آن را موجب زيان و خسران .\r\nگفته شد « آيا چنين چيزى امكان دارد ؟ »\r\nسيّد در جواب گفت : « بحران و گرفتارى شديد توليد همت مىكند و هيچ‌گاه براى كارها توسعه و گشايشى پيدا نمىشود مگر در نهايت تنگدستى و سپيده دم نورانى به وجود نمىآيد مگر بعد از تاريكى و ظلمت شديد و با توجّه به اين معانى است كه احساس مىكنم ، طلوع صبح صادق شرق نزديك است ، زيرا محيط شرق را تيرگى فرا گرفته و بعد از چنين فشارها و تنگدستىها ، جز گشايشى چيزى نيست كه گفته‌اند . پايان شب سيه سپيد است اين است سنةاللَّه فى خلقه - قانون خدا در آفرينش چنين است » .\r\nسپس در همين مجلس به بيان خطراتى مىپرداخت كه بعضى از ملّت‌هاى بيگانه براى ضعيف ساختن زبان ملى و نابود كردن تعليات قومى مقدمات آن را فراهم ساخته و مىسازند و ضمناً مردم را از توجّه به آداب و رسوم و نظامات اجتماعى شرق بازمىدارند ، براى اين‌كه زبان آنها جانشين زبان اين مردم بشود .\r\nدر صورتى كه اگر ملّتى از خود زبانى نداشته باشد ، جامعه‌اى نخواهد داشت و ملتى كه ادبياتى نداشته باشد ، زبانى نخواهد داشت و ملتى كه تاريخ نداشته باشد\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nعزتى نخواهد داشت و اگر در ميان آنها كسانى نباشند كه آثار و رجال تاريخ خود را زنده كنند و كار گذشتگان خود را دنبال بكنند و روش زندگى آنها را تبعيت نكنند ، تاريخى نخواهند داشت .\r\nسيّد مباحثى را كه طرح مىكرد ، در اطراف موضوعات مهمى بود كه به اقتضاى مجلس آنها را خلق مىنمود . هدف از همه اين مسائل اصلاح عقيده و در جامعه و در زبان بود .\r\nگاه‌گاهى مأمورين سلطان ، بنابر اراده « ابوالهدى الصيّادى » و اصحاب او ، دست به كار جاسوسى مىشدند ، براى نمونه به اين داستان توجّه كنيد :\r\n« خديوى عباسى به آستانه آمده و مىخواهد جمال‌الدين را ببيند و اين منظور جز با اجازه صورت نمىگيرد . وضع طورى است كه سلطان با اين ملاقات موافق نيست ، سيّد نيز مىگويد :\r\n« من ميهمان سلطانم و اسير ميزبانم هستم ، لكن هر روز براى گردش و تفريح به « كاغذخانه » مىروم و اگر حضرت خديوى مايل هستند آن‌جا تشريف بياورند » .\r\nخديوى به همان نقطه مىرود و ملاقات به صورت انفرادى صورت مىگيرد . خديوى از ديدار وى اظهار خرسندى مىكند و با اعجاب تمام از ديدار سيّد و ابراز تعارفات ، ملاقات كوتاهى برگزار مىشود ، همين و بس . ولى جاسوس‌ها ، محيط را پر از شايعات مىكنند و گزارشى تهيه مىنمايند حاكى از اين‌كه جمال‌الدين و خديوى عباسى ، پيمانى بستند تا دولت و حكومت « عباسى ! » تأسيس كنند و دو بيت شعر نيز ساختند و آن را به جمال‌الدين نسبت دادند ، به اين شرح :\r\n شاد الخلافه فى بنى العباسى * عباسُ لكل نعته السفاح \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n و لأنتخير مملك ستشيدها * بالبشر يا عباس ، يا صَفَّاح \r\nبا نشر اين شايعه ، سر و صداها راه افتاد و جنجال عظيمى روى داد . سلطان ، جمال‌الدين را احضار كرد و از او پرسيد كه آن دو ، چه مذاكراتى داشته‌اند ؟\r\nسيّد گفت : « مطلب بسيار ساده است ، ولى گزارش‌هايى ساخته‌اند ! ما فقط دو نفرى با يكديگر گفتگويى كرديم و شخص سومى حضور نداشت . در اين صورت بايد پرسيد چه شخصى اين چنين حرفى را شنيده است ؟ و تازه اگر به حقيقت چنين حرفى وجود داشته است يا من آن را شايع ساخته‌ام يا خديوى عباسى ! سپس سوگند ياد كرد كه به هيچ وجه چنين چيزى وجود نداشته و او به هيچ وجه در تمام عمر و در همهء زندگى خود شعرى نسروده است ! »\r\nبارى مطلب به همين جا ختم شد ، گو اين‌كه اين ظاهر امر بود ، پس از آن‌چه سر و صدا و جعل و تزوير و جنجال ! به ناگاه خبر كشته شدن « ناصرالدين شاه » به وسيله يكى از علاقمندان سيّد شايع شد و چنين مىگفتند :\r\nبعضى كسانى كه اين روزها با سيّد دربارهء قاتل شاه گفتگو كرده‌اند ، شنيده بودند كه سيّد از شخصيت قاتل تقدير كرده است ! بديهى است كه اين شايعه نيز سلطان را مرعوب ساخت ، بدين جهت بر مراقبت افزوده شد و هر كسى به ملاقاتش مىرفت ، بايد قبلًا اجازهء ملاقات گرفته باشد .\r\nجمال‌الدين به شدت خشمناك شد و تصميم گرفت با تحصيل جواز صدور گذرنامه ، از تركيه خارج شود ، ولى چون سلطان از وجود سيّد در خارج بيشتر بيمناك بود ، بر تضييقات افزود و در عين حال درصدد دلجويى او برآمد ، بدين جهت سيّد از مسافرت\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمنصرف شد و طولى نكشيد كه سيّد به مرض سرطان كه در دهانش پيدا شده ، مبتلا گرديد و حوادث پايان يافت و به فوت وى منتهى گرديد . به هر حال پس از وفاتش شايعات زيادى رواج گرفت و گفتند : اهمال پزشك سلطان در معالجه موجب مرگ سيّد گرديده است .\r\nبه هر حال ، سيّد فوت كرد و جنازه او مانند جنازه يكى از افراد عادى جامعه تشييع شد . . . و جز افراد معدودى كه جرأت و جسارت داشتند و نسبت به وى وفادار بودند ، كسى از جنازه مشايعت نكرد و مانند مردم عادى دفن شد . و روزنامه‌ها نيز در سراسر ايالات عثمانى از ذكر اين حادثه ممنوع بودند .\r\nحالا مىپرسيم كه مجموع تعليمات او در يك كلمه و هدف‌هاى او در يك جمله چه بود ! ؟\r\n« لوتروب استوارت » نويسنده و محقق معروف مىگويد :\r\n« خلاصهء تعليمات جمال‌الدين منحصر در اين است كه غرب رقيب و حريف مبارز سرسخت شرق است و روح عنادى كه در قلب « پطرس زاهد » حلول كرده بود و جنگ‌هاى صليبى را به راه انداخت ، همان تعصب در كمون ذهن و قلب مسيحيان فعلى ريشه دوانيده و همين روح با همه وسايل ، مىكوشد تا هر جنبشى را كه مسلمانان براى اصلاح و نهضت ايجاد مىكنند ، آن را نابود سازند و صرفاً به همين جهت وظيفهء جهان اسلام حكم مىكند كه براى دفاع از هجوم غرب و حفظ موجوديتش ، همه جوامع اسلامى و كشورهاى اسلامى با يكديگر متحد شوند و براى انجام چنين منظورى ، راه منحصر در آن است كه اسباب و موجبات ترقّيات و پيشرفت‌هاى غرب را به دست آورده و همهء عوامل و موجبات برترىها و قدرت غرب را تحصيل\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكنند » .\r\n« گولد زويهر » « خاورشناس بزرگ آلمانى » مانند « پروفسور براون » معتقد است : « جمال‌الدين مردى بود ، فيلسوف ، نويسنده ، خطيب ، ژورناليست و بالاتر از همهء اينها مردى بود سياسى كه دوستانش او را يك فرد ملى بزرگ و دشمنانش او را مرد تحريك كننده و خطرناكى مىدانند و اين مرد از لحاظ علاقه و تمايل به ايجاد حكومت ملى و پارلمانى كه در چند دههء اخير در كشورهاى اسلامى به وجود آمد به شدت تأثير داشته است . از اين گذشته ، او مىكوشيد تا كشورهاى اسلامى را از زير بار سيطره و سلطه اروپاييان و استثمار بيگانگان نجات دهد ، كما اين‌كه طرفدار تشكيل جامعه‌اى بود كه حكومت‌هاى اسلامى ، از جمله ايران شيعه ، تحت نظم و انضباط درآيند ! تا به وسيلهء اين انضباط از شر مداخله ديگران در امان باشند و همين‌طور مىكوشيد تا ادارات داخلى كشورهاى اسلامى ، مانند كشورهاى اروپايى منظم گردند ! »\r\nمرحوم سيّد شخصاً راجع به خود چنين نوشته است :\r\n« تا جايى كه امكان داشت ، انديشه‌هاى متفرق را جمع كرده و تصورات پراكنده را متمركز ساختم .\r\nآن‌گاه به شرق و مردم آن نظر افكندم ، ايران ، افغانستان و سپس هندوستان آن‌گاه جزيرةالعرب و حجاز كه مهبط وحى بوده و يمن و نجد و عراق و بغداد و شام و اندلس و الحمراء آن و همچنين هر ناحيه و گوشه‌اى از دولت‌هاى اسلامى و پايان سرنوشت آنها . . . و بالاخره به اين نتيجه رسيدم كه : شرق ، شرق است . سپس تمام قواى فكرى خود را به تشخيص درد و بيمارى آن اختصاص دادم ، تا آن‌كه داروى علاج آن را به دست\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nآوردم ، آن‌گاه چنين نتيجه گرفتم كه بدترين و كشنده‌ترين درد آن ، همانا تجزيه و انقسام مردم و تشتت آرا و افكارشان است و اختلاف آنها در اتحاد و اتحاد آنها در اختلاف ! آن‌گاه به توحيد كلمهء آنها و آگاه كردنشان به خطرهاى اروپايى ، كه از هر طرف آنها را فرا گرفته است ، همت گماشتم » .\r\nمرحوم « شيخ محمد عبده » مىگويد :\r\n« آن مقصد سياسى كه سيّد همهء افكارش را متوجّه آن ساخته بود و در سراسر دوران حيات ، خود را مسؤول انجام آن مىدانست و هر نوع مصيبتى را در راه آن تحمل مىكرد ، عبارت بود از كوشش و تلاش در راه تقويت كشورهاى اسلامى و نجات دادن آنها از ضعف و ناتوانى و بيدار كردن آنها براى ادارهء امور خود ، تا اين‌كه اين امّت ، به امت عزيزى مبدل شود و دولت مبدل به دولت نيرومندى گردد ، آن روز حيثيت و آبروى اسلام بازگشت خواهد كرد و دين حنيف اسلام از نو ، عظمت از دست رفته‌اش را بازيابد ، و در اين ضمن سايه بريتانيا از سر ملّت‌هاى شرقى زايل شود ! »\r\nبارى روى هم رفته همهء كسانى كه دربارهء او مطالعه كرده‌اند ، به طور كلى عقيده دارند كه اين شخصيت عظيم ، دو هدف روشن داشت :\r\n1 . برانگيختن روح شرق تا اين‌كه فرهنگ و علم و تربيت را ، ترقّى و توسعه دهد و دين را به صفا و رونق اولش برگرداند ، و عقايد مردم را از خرافات تصفيه و پاك كند و اخلاق مردم را از عوارض ، تصفيه نمايد و عزت و مقام و منزلت شرق را به دوران اولش برگرداند .\r\n2 . مبارزهء مستمر وى با بيگانگان ، تا اين‌كه همهء كشورهاى شرقى در\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nحدود امكان و به هر شكلى كه در قدرتشان باشد ، استقلال خود را به دست آورند و از خطرهايى كه همه را فرا گرفته نجات يابند . سيّد در دوران زندگى دو پرچم را بر دوش مىكشيد ، ولى پس از رحلت وى ، اصلاح طلبان نتوانستند در آن واحد ، حامل هر دو پرچم باشند ، بلكه يكى از اين دو پرچم را بر دوش مىكشيدند . مثلًا « شيخ محمد عبده » كه بزرگ‌ترين و قوىترين شاگردان او بود ، پرچم فرهنگى را بر دوش گرفت ، نه پرچم سياسى را ، و نيز اين نكته بعداً كشف شد كه سرگرمى و همكارى او در نشر مجله « عروةالوثقى » و امثال آن ، صرفاً به خاطر سيّد جمال‌الدين بوده نه محض علاقه خودش ! و به همين ملاحظه بود كه قبلًا نيز به مرحوم سيّد پيشنهاد كرد كه به جاى راه انداختن مجله ، مدرسه‌اى تأسيس كند براى تربيت زعما ! و روى همين انديشه ، پس از آن‌كه مستقل شد ، در « بيروت » به همين كار مشغول شد و شغل تعليم صرف را بر عهده گرفت و هنگامى كه دوباره به « مصر » بازگشت برنامهء او به تمام معنى الكلمه ، بلكه با وسيع‌ترين مفهوم ، تا جايى كه مقدورش بود ، تعليم و تدريس بود و بس . « 1 » به همين مناسبت طرحى به مقامات حاكم تقديم نمود كه او را استاد مدرسه « دارالعلوم » قرار دهند يا ناظم آن ! ولى مقامات دولتى چون از سابقهء ارتباط او با محصلين وحشت داشتند ، براى اين‌كه از ناحيه او مصونيت داشته باشند ، مقام قضاوت را به او سپردند . يا اين‌كه در\r\n\r\n\r\n","description":"","footnote":"\r\n( 1 ) . اسفند ماه 52 كه كنفرانس سران كشورهاى اسلامى در شهر « لاهور » تشكيل شد . روزنامهء « دان » نوشت : 77 سال قبل ازاين ، سيّد جمال‌الدين در چنين ماهى فوت كرد و امروز يكى از آرزوهاى او صورت عمل به خود گرفته ولى آيا واقعاً سران كشورها ، هدف سيّد را تعقيب مىكردند ؟ پاسخ با خوانندگان گرامى است . ( مترجم\r\n","page_name":" 117 ","page_number":117},
  {"content":"\r\n\r\nمكاتب سياسى مىبينيم ، به ملاحظهء كراهتى كه از سياست داشت ، سياست و مشقات آن را لعن مىنمايد و تصريح مىكند كه دومين وظيفه و تكليف مصالح اين است كه به تهذيب و تربيت ملّت بپردازد ، آن‌گاه استقلال ملّت خاتمهء آن خواهد بود . تا جايى كه ديديم برنامهء اصلاحيش را در اين معنى مىداند كه با انگليسىها همكارى كند ! و براى رسيدن به هدف ، تا حدى كه مىتواند با آنها تفاهم داشته باشد ، و در اصلاحات فرهنگى داخلى با آنها همكارى نمايد ؟ ! همين نكته موجب آن گرديد كه بين او و « مصطفى كامل » و « حزب وطنى » عداوت و خصومت درگيرد ، بلكه چه بسا احساس مىكنيم بين او و استادش سيّد جمال‌الدين - هنگامى كه در آستانه مىزيست - قصورى در رابطه و علاقه روى داد ، زيرا از مصر به سيّد نامهء بىامضا نوشته و فرستاد و در آن نام بعضى از اشخاص را به صورت رمز و اشاره ، بدون ذكر اسامى واقعىشان بيان كرده بود ، كه سيّد دچار خشم شد و نامهء آتشينى به شيخ نوشت و او را بر جبن و ترسى كه دارد توبيخ نموده و نوشت :\r\n« . . . نامه مىنويسى و امضا نمىكنى ؟ و رمز و معما تحويل مىدهى ؟ . . . مرگ پيشاپيش روى تو است و ترس تو را نجات نخواهد داد ! . . . فيلسوفى باش كه عالم را بازيچه مىبيند ، ولى كودك پرتوقع و پراشتهايى مباش ! » .\r\nبايد گفت ، شايد شيخ محمد عبده ترس و جبنى نداشت ، ولى جسم ملتهب و داغ ، جسم معتدل را بارد و سرد مىانگارد . سيّد در حالى اين نامه را نوشت كه دچار حدّت و تندخويى بود و اين تنها تندخويى او نبود بلكه بسيار سابقه داشت . به هر حال مرحوم شيخ\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمحمد عبده براى خود روش و سيرى را در نظر گرفته بود ، كه از ته دل به آن معتقد و قانع بود و آن بر دوش كشيدن يكى از دو پرچم - نه هر دو پرچم - بدين جهت ، در راهى كه برگزيده بود ، اخلاص داشت و تمام تلاش و صحت و عقل و دارايىاش را در اين راه بذل كرد و توجّهش را به جنبه‌هاى فرهنگى معطوف داشت ، به طورى كه تغذيه و رشد دادن و اصلاح آن را ، تا جايى كه انسان توانايى دارد ، ( با اين‌كه از ناحيهء خديوى و از طرف دينداران جامد ، آن همه مشكلات و عقاب فرا راه او ايجاد مىكردند ) بر عهده گرفته بود و به دسيسه‌هاى مكاران و دسيسه‌كاران اعتنايى نمىكرد ، با توجّه به اين سوابق با عزم راسخى كه داشت ، حياتش را بين نظارت بر تعليمات در مدارس « جمعيت خيريه اسلاميه » و اصلاح « الازهر » و درس تفسير در آن‌جا و تأليف تفسير جزء « عم » براى محصلين مدارس و سعى در اصلاح « اوقاف و مساجد » و تحرير مقالات در مجلهء « المنار » براى تهذيب عقول و ارشاد خوانندگان ، براى فهميدن دين و رد بر كسانى كه به اسلام تعرض مىكردند ، صرف مىكرد .\r\nكما اين‌كه بر كتابى كه « هائوتو » نوشته بود ، رديه‌اى نوشت بسيار نيرومند ، بلكه داغ‌تر و قوىتر از آن‌چه سيّد جمال‌الدين در پاسخ « رنان » نوشته بود ! و سفر او به تونس و الجزاير براى سخنرانى و موعظه در زمينهء اصلاح عقيدهء دينى و اصلاح روش‌هاى تعليم و تربيت و امثال آن ، همهء اين مسائل و مطالب در حدود برنامه بود ، كه ترسيم كرده بود و آن را با روحيهء خودش بيشتر موافق مىديد . آرى چنين است كه گفته‌اند : هر كسى را بهر كارى ساخته‌اند ! . . .\r\nامّا كسانى كه پرچم ديگر - يعنى مبارزه با حكومت بيگانه - را بر\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nدوش گرفته بودند ، عبداللَّه نديم ، مصطفى كامل و فريد بودند و بعد از آنها « زغلول » . اين آقايان راه دعوت و تبليغ سيّد جمال‌الدين را در پيش گرفته بودند و اسلوب‌هاى مفيد و سازنده را در نظر داشتند و چه بسا كه بسيارى از سبك‌ها و وسايل و اسلوب‌هاى غرب را براى وصول به هدف ، مورد استفاده قرار مىدادند .\r\nاين بود وضع مصر و ساير كشورهاى شرقى كه يك دسته از رهبران ، پرچم اصلاحات فرهنگى و دستهء ديگر ، پرچم سياسى را بر دوش گرفته بودند ، كه ذكر آن به طول مىانجامد . بارى اگر مرحوم سيّد از قبر برانگيخته مىشد ، قطعاً سيرهء امروز شرق را مىپسنديد و شكرگزارى مىكرد - گو اين‌كه به احتمال قوى از كندى و نقض فعّاليّت‌هاى فعلى راضى نباشد - زيرا آن مرحوم داراى مزاج حادى بود كه براى اصلاحات به سير و حركت عادى ، يعنى پياده رفتن و حتّى به ترن و خط آهن راضى نبود ، بلكه سير با هواپيما و جنگ با تانك‌ها ! مورد پسند او بود ! « 1 »\r\nشيخ محمد عبده در وصف مرحوم سيّد گفته است :\r\n« براى رسيدن به هدف سياسى ، بىنهايت جسور و بلند پرواز است ، همين كه از دور برقى به نظرش مىرسد ، با عجله و سرعت به سوى آن مىرود ، تا از آن بهره‌مند شود و چه بسا اتفاق مىافتد كه\r\n\r\n\r\n","description":"","footnote":"\r\n( 1 ) . گو اين‌كه اين‌جا اقتضا ندارد ، راجع به اختلاف بين دو شخصيت بحث كنم ، ولى وظيفه حكم مىكند كه با سكوت برگزار نشود ، اين‌كه دكتر احمد امين مغلطه معاويه را قابل توجّه دانسته بسيار شگفت‌انگيز است ! زيرا اوّلًا بايد پرسيد : معاويه چه كارى به حق دارد ؟ و ثانياً مگر مسأله شوخى است ؟ . . . اگر معاويه چنين حرفى زده چه ارزش دارد كه تكرار شود ؟ در صورتى كه قرآن مىگويد : « فماذا بعد الحق الا الضلال » . به هر حال بسيار اسف‌آور است كه مردى مانند « دكتر احمد امين » به چنين مسأله صريح و واضحى توجّه ندارد . ( مترجم\r\n","page_name":" 120 ","page_number":120},
  {"content":"\r\n\r\nعجله موجب محروميت مىشود . . . او مردى است شجاع و مصمم و جسور ، از مرگ نمىترسد ، به طورى كه گويى اصلًا مرگ را نمىشناسد و نمىداند چيست ؟ مردى است تندخو و سريع‌العمل و غالباً « هدمت الحدّة ما رفعته الفطنة » يعنى : غالباً بنايى را كه هوشيارى و فراست وى برمىافراشت ، حدّت فكر و تندخويى وى ، آن را از بين مىبرد !\r\nبارى ، سيّد در سياست ، از هر جهت و بيشتر از هر كسى به على عليه السلام شبيه بودند به معاويه ، ( مگر مىخواستيد پسر على شبيه على نباشد و شبيه معاويه باشد ؟ . . . ) و عنوان سياست معاويه اين بود كه مىگفت : ما به حق نمىرسيم ، مگر آن‌كه در بسيارى از موارد غرق در باطل شويم ! لكن على عليه السلام براى رسيدن به حق نمىخواهد از باطل استفاده كند ، بلكه جز از راه حق نمىخواهد به حق برسد و گرنه اصلًا قدم نمىكند . « 1 » بلى جمال‌الدين چنين وضعى داشت . شيخ محمد عبده گفت : « سيّد براى تهيه مقدمات اصلاحاتى كه در نظر داشت ، وقتى كه نزد سلطان مىرفت ، پيشنهاد مىكرد پانصد ليره به « ابوالهدى صيادى » مرحمت شود و « نشانى » به پسر يا برادرش ! بديهى است . وقتى كه ابوالهدى صيادى مىديد سيّد براى او خدمتى كرده است يا درصدد خدمتگزارى وى برآمده از كارشكنى دست برمىداشت : امّا سيّد كجا و چنين پيشنهادى كجا ؟ در صورتى كه مىدانست طرف او مردى است دنى و پست و اگر مقرر بود براى او چيزى از سلطان\r\n\r\n\r\n","description":"","footnote":"\r\n( 1 ) . بر اساس همين فكر بود كه مىفرمود « علّموهم و أتركوهم » يعنى تعليمشان دهيد و آنها را به حال خود بگذاريد . ( مترجم\r\n","page_name":" 121 ","page_number":121},
  {"content":"\r\n\r\nبخواهد ، قطعاً تقاضا مىكرد تا او را دار بزند .\r\nپس از آن‌كه سيّد براى دوستان نزديكش حكايت كرد كه سلطان را اقناع كرده است كه موضوع گفتگو با خديوى عباسى ، دسيسه‌اى از دسيسه‌هاى « ابوالهدى » بوده است و سلطان قانع شده است ، « عبداللَّه نديم » گفت : وقتى كه سلطان تصديق كرد كه دسيسهء صيادى در كار بوده است ، اى كاش شما ذهن سلطان را به دسيسه‌ها و توطئه‌هاى او مسبوق مىساختيد . جمال‌الدين با شنيدن اين حرف ، خشمناك شد و گفت :\r\n« پناه مىبرم به خدا كه من در زمرهء منافقين باشم يا اين‌كه كارى بكنم كه آن كار را از ديگران نمىپسندم ، يا اين‌كه به تعبير قرآن : « همّاز مشّاء بنميم » - سخن چين و ميدان به هم زن و مسفد ، آراء باشم -\r\nبلى اين چنين بود وضع سيّد . « هدف حق » را به « وسيلهء حق » مىپسنديد و به دنيا آموخته است كه همان روش معاويه به نتيجه مىرسد و سياست دنيا بر اساس مصالحه و داد و ستد است كه چيزى بگيرند و چيزى بدهند ! و اگر كسى فقط حق را به تمام و كمال از راه حق بخواهد و گرنه - نه ! در آن صورت بايد مثل اعلى و نمونه تام و تمام اخلاق باشد ، نه سياست ، يا اين‌كه منتظر بماند تا اين‌كه سياست تابع اخلاق بشود ! « 1 »\r\nيك مسأله ديگر هم در تاريخ زندگى سيّد جمال‌الدين مهم است و آن اتهام وى به « الحاد » است ! كه ما در بحث گذشته به اين مطلب اشاره كرديم . به هر حال اين اتهام تاريخ درازى دارد ، زيرا اول بارى كه\r\n\r\n\r\n","description":"","footnote":"\r\n( 1 ) . اين قضاوت آقاى دكتر احمد امين البته رايج بازار تجارت و سياست جهان است . ولى اين را سياست « ماكياولى » مىنامند ، و همه از آن مذمت مىكنند ، مگر اين‌كه بگوييم مقام و روش حال المؤمنين ! روى عقول همه پرده افكنده است ! » ( مترجم\r\n","page_name":" 122 ","page_number":122},
  {"content":"\r\n\r\nسيّد به « آستانه » رفته بود ، همين شايعه رواج گرفته بود . مرحوم سيّد در دانشگاه خطابه‌اى ايراد كرده و ضمن آن خطابه گفته بود : « مشيّت انسان از هر جهت شبيه به بدن زنده است و هدف حتّى به منزلهء عضوى است ، حكومت و سلطنت مانند مغز است و صنعت و آهنگرى مانند بازو و كشاورزى مانند كبد . . . الخ . جسم زنده نخواهد ماند جز با روح - و روح مشيّت انسانيت ، نبوت است و حكمت ! »\r\nسيّد را به خاطر اين اظهارات ، متهم به الحاد نموده و بر او حمله كردند كه نبوت را « صناعت » مىگويد ! و بدگويى را به جايى رساندند كه دوستانش او را نصيحت كردند كه از « آستانه » خارج شود ؟ و باز پس از آن‌كه به « مصر » آمد ، بعضى از علما و بعضى از افراد عوام ، او را متهم به « الحاد » دانستند . البته بايد دانست آن روزها « الحاد » در نظر اين شخصيت‌ها و امثال آنان ، امرى بود سهل و ساده و براى نسبت دادن الحاد به كسى ، همين قدر كافى بود كه آن شخص در مسير آنها سير نكند و جامهء آنها را نپوشد ، يا سيگار بكشد ! و در قهوه‌خانه بنشيند و چند نفر يهودى و مسيحى در محضر او بنشينند ! و همان‌طور كه عقيدهء انسانى رنگ خاصى دارد ، تصور الحاد ديگران بسته به رأى و نظرى است كه درباره كسى داشته باشند . و باز پس از آن‌كه « سليم بك غنجورى » ترجمه حالى براى سيّد جمال‌الدين تحت عنوان « سحر هاروت » نوشت ، دوباره سيّد متهم به الحاد شد كه سليم نوشت : « اين مرد ، در علم ادبيات مقام بلندى را احراز كرده است ، تا جايى كه در پايان امر او را ملحد شناخته‌اند او عقيده دارد كه عالم قديم است و چنين مىپندارد كه جرثومه‌هاى زنده كه در هوا پراكنده‌اند ، ترقّى مىكنند و تحول پيدا مىنمايند ، تا جايى كه در چشم‌ها به صورت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nجرم‌هايى درمىآيند . و او معتقد است كه اعتقاد به وجود محرك اول كه حكيم باشد ، وهمى است ناشى از ترقّى انسان در تعظيم معبود - بر حسب ترقّى انسان در معقولات . . . الخ » .\r\nمرحوم شيخ محمد عبده نزد اين مرد رفت ، و از اين‌كه بدون دقت و توجّه كافى چنين نسبتى را به سيّد داده ، او را توبيخ كرد . آن‌گاه « سليم بك » در جرايد ، به تنقيح گفتارش پرداخت و نوشت : « من با شيخ محمد عبده ملاقات كردم و او با دلايل قاطع و برهان‌هاى روشن و واضح ، براى من توضيح داد كه آن‌چه در اين زمينه راجع به سيّد ورد زبان‌ها شده ، ناشى از حسد است و سيّد هنگام تشريح بياناتش كه گفته‌هاى مكتب‌هاى مختلف را نقل مىكند ، خصوصيات عقايد همهء ملل و نحل و نظريات مردم حيرت زده و سرگردان را نيز تشريح مىكند ، سپس دلايل بطلان عقايد آنها را ذكر مىنمايد و به اين سابقه ممكن است كسى در چنين مواردى ، اين گونه مطالب را از او شنيده باشد و سپس اين مطالب را به شخص او نسبت داده باشد و اضافه كرد ، كه او شخصاً اين مطالب را از سيّد نشنيده ، بلكه يكى از مصرىها يا شامىها ، آنها را براى او نقل كرده است ! آن‌گاه سخنى را از سيّد نقل كرد حاكى از وجوب و لزوم « دين » و ضرورت اعتقاد به الوهيت و مزاياى اسلام و گفتارش را به اين‌جا ختم كرد كه نوشت :\r\n« ما در نقل اين مطلب عجله كرده‌ايم و به طورى كه شأن و مقام مورخ عادل و انجام وظيفه اقتضا دارد بايد بگوييم : مقام اين مرد مهم ، بالاتر از آن است كه اشخاصى كه به او دسترسى ندارند و او را نمىشناسند ، به خطا راجع به او حرف‌هايى به زبان بياورند ، و تهمت بر او روا دارند « واللَّه يتولى الصادقين » - خدا نگهدار راستگويان است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nازاين گذشته ، ديديم كه « رنان » پس از محاوره و محاضره با سيّد ، در پاريس - حرف‌هايى - به زبان آورد كه قبلًا نوشتيم و اين مورد يكى از دقيق‌ترين و حساس‌ترين موارد است و مىدانيم كه « رنان » فيلسوفى است داراى ذهن وسيع و صاحب تعبيراتى دقيق و معمولًا حرف‌هاى بىسر و ته نمىزند . به ويژه در مورد سيّد جمال‌الدين و اظهار به اين‌كه در برابر او سپر انداخته و پذيرفته است كه : اسلام در راه پيشرفت علم مشكلاتى ايجاد نكرده است .\r\nبارى عقيده و نظر من اين است كه سيّد در موضوع فرق گذاشتن بين خاصيت دين اسلام و سيرهء مسلمانان تعبير دقيقى به كار برده است ، مخصوصاً پس از آن‌كه « رنان » را مقصر شناخته و گفته است به اين‌كه « رنان » اين نكته را روشن نكرده است كه : اين نتايج نامطلوب ، ناشى از ديانت اسلام بوده ؟ يا از صورتى كه مسلمانان به آن صورت درآمده‌اند ؟ يا اين‌كه اين معايب مخصوص يك دسته از ملّت‌هايى است كه به اسلام گراييده‌اند و اخلاق آنها تأثيرات نيكويى نداشته است ؟ و هنگامى كه آراء « رنان » را مطالعه مىكنيم ، مىبينيم دچار اين اشتباه شده است و فكرش دور اين مسأله كار مىكند ، كه دين دايره‌اى دارد و علم دايرهء ديگرى و بايد هر يك از اين دو دايره مخصوص به خود حركت كند ، بدون طغيان و تعرض به ديگرى . و همچنين وقتى كه مطلبى از لحاظ علمى ثابت شد ، دين نبايد به آن اعتراض كند . حالا بايد گفت : اين افكارى كه فعلًا در ذهن ما وجود دارد و به تعبير ما واضح و روشن است ، در رد بر « رنان » واضح و روشن بيان شده است ، بدين جهت رديه‌اى بوده است نيمه تاريك ، همان‌طور كه كنفرانس « رنان » چنين خاصيتى داشته است !\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاين نكته را بايد يادآور شد كه سيّد مردى است آزاد فكر و در جدل نيرومند و تمام راه‌هاى حجت و برهان را مىشناسند و چه بسا در مجالسى كه « رنان » داشته در بعضى از گفته‌هايش ابهام و غموضى از اين قبيل وجود داشته است و اين گرفتارى ، براى بسيارى از متفكرين بعضى اوقات در بيان بعضى از نكات ، وجود داشته است . بنابراين ، حكمى كه « رنان » به اين صورت عليه او داده ، خطا است . نكته ديگر اين‌كه ، به طورى كه شيخ محمد عبده و بعضى از خواص سيّد از او نقل كرده‌اند ، او تا حدودى به عقيده متصوّفه نزديك بوده و اين مطلب در عين ابهام و غموض منتهى به « وحدت وجود » مىشود و جز در نظر بعضى از افراد خاص به الحاد تعبير مىشود و به همين علت و بر اثر عدم دقت در موضوع محىالدين بن عربى و امثال او ، به كفر متهم مىشوند .\r\nبارى سراسر حيات سيّد سرشار از دعوت داغ به دين است و به توحيد ، به طورى كه در مقالات « رد بر طبيعيون » و در « عروةالوثقى » و در مجالس خصوصى او ، همه خوانده و شنيده‌اند . بعضى ، از خواص او نقل كرده‌اند كه مرد بزرگى در حضور سيّد نسبت به حضرت پيامبر صلى الله عليه و آله كلمهء جسارت آميزى بر زبان راند ، آن‌گاه سيّد به چند نفر افغانى كه در حضور او نشسته بودند امر كرد تا آن مرد را به شدت مضروب ساختند و با صورت خونين از مجلس او را بيرون بردند .\r\n« مخزومى پاشا » حكايتى نقل مىكند و مىگويد : روزى هنگام اقامت سيّد در آستانه ، در محضر وى حضور داشتم كه مردى براى ملاقات وى آمد و نشست ، آن‌گاه گفتگو و مباحثه درگرفت تا جايى كه اين مرد تازه وارد گفت : « من كتاب‌هاى فلاسفه را خوانده‌ام و براى من ثابت شده است كه خدايى وجود ندارد ، جز حيوان كسى معتقد به\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nوجود خدا نمىشود ! »\r\nسيّد به شدت برافروخت و جوابى به او نداد ، و با بىاعتنايى به او بلند شد ، و حضار مجلس را به باغچه متصل به منزل دعوت كرد كه انواع پرندگان در آن باغچه وجود داشتند . خروس‌ها سروصدا راه انداخته بودند و ساير پرندگان جيرجير مىكردند ، آن‌گاه سيّد گفت : « چطور ممكن است ناتوان‌ترين حيوان بىزبانى را كه مشغول ذكر خداست ، بر انسان ناطقى كه منكر خداست ، ترجيح ندهيم ! » ؟\r\nو اضافه كرد : « چگونه ممكن است كسى كه سرانجام بدنش را كرم مىخورد ، جرأت كند و منكر واجب الوجود شود ؟ و اگر انسان نتواند به وسيله اجرامى كه ما فوق او قرار گرفته‌اند ، خدا را بشناسد ، و موعظه را بپذيرد ، پس همان بهتر كه به وسيلهء اجزا پوشيده و گنديده ، موعظه شود ! » .\r\nآن وقت مرد ملحد خجالت‌زده و سرافكنده بدون خداحافظى از نزد ما خارج شد و رفت . به هر حال امكان ندارد اين‌گونه نوشته‌ها و گفته‌ها و اين غيرتمندى از ناحيهء مردى صادر شود كه ملحد باشد .\r\nراجع به نفاق بايد گفت : « غيب جمال‌الدين در نفاق او نبود ، بلكه عيب و نقص او افراطى بود كه در صراحت گفتار داشت و ناتوانى او در كتمان عقيده » ! اين جمله از گفته‌هاى اوست :\r\n« كمال نسبى در بشر وجود نخواهد داشت مگر وقتى كه آشكار بودن عقيدهء وى زياد باشد و كتمان آن كم ! » « 1 »\r\nو باز بايد گفت : « اكثر رنج‌ها و مشقت‌هايى را كه سيّد در زندگى تحمل\r\n\r\n\r\n","description":"","footnote":"\r\n( 1 ) . به تعبير ديگر بايد بگوييم : كمال نسبى در نهاد هر شخصيت وقتى مشهود مىشود كه معتقدات اساسى او روشن و آشكار باشد و نكاتى را كه مكتوم نگاه مىدارد ، كم باشد . ( مترجم\r\n","page_name":" 127 ","page_number":127},
  {"content":"\r\n\r\nمىكرد ، علتش اين بود كه آن‌چه را بايد مكتوم نگاه دارد ، آشكار مىكرد . بديهى است كسى كه داراى چنين اخلاقى باشد ، اگر حق و خير ! را در الحاد تشخيص داده باشد ، با صراحت و كمال جرأت بدون شك و ترديد ، به الحاد دعوت مىكند .\r\nمسلم است كه سيّد به « اصول » معتقد است و براى بحث در « فروع » عقلش را كاملًا آزاد مىگذارد و در نتيجه چنين عمل و اقدامى است كه در نظر مردم متحجّر و متعصب ، به الحاد متهم مىشود و حرف‌هاى عجيب و غريبى راجع به او نسبت مىدهند . « 1 » سيّد از تقليد به شدت نفرت داشت و به اجتهاد دعوت مىكرد ، روزى در مجلس وى يكى از اقوال « قاضى عياض » مطرح بود و روايت كنندگان آن قول ، بدان عقيده توسل و تمسك مىجستند ، به ناگاه سيّد گفت : « سبحان‌اللَّه ! قاضى عياض به قدر وسعت عقل و فهم خودش حرفى را گفته است كه متناسب زمانش بوده است ، آيا كس ديگرى حق ندارد مطلبى كه به حق و حقيقت نزديك‌تر و معقول‌تر از قول قاضى عياض باشد ، بگويد ؟ اگر قاضى عياض و امثال او حق داشته‌اند گفته‌هاى كسانى را كه مقدم بر آنها بوده‌اند رد كنند ، پس چرا ما حق نداشته باشيم آن‌چه را استنباط مىكنيم و موافق مقتضيات زمان ماست ، بگوييم ؟ معناى اين‌كه مىگويند باب اجتهاد مسدود است چيست ؟ و طبق كدام نص باب اجتهاد مسدود شده است و كدام پيشوا و امام گفته است كه كسى حق ندارد بعد از من اجتهاد كند و از هدايت قرآن بهره‌ياب شود و حديث صحيح را از ناصحيح جدا\r\n\r\n\r\n","description":"","footnote":"\r\n( 1 ) . مگر اين جسارت‌ها را نسبت به جد بزرگوارش حضرت على عليه السلام ننمودند ؟ و نگفتند : « قد كفرت يا على ؟ » . ( مترجم\r\n","page_name":" 128 ","page_number":128},
  {"content":"\r\n\r\nكند ؟ يا آن‌چه از زمان حكم مىكند و با علم مطابقت دارد بپذيرد ؟ »\r\nو باز مىگفت : « پيشوايان بزرگ در گذشته اجتهاد كردند و كار خوبى كردند ، ولى اين درست نيست كه ما بگوييم آنها تمام اسرار و رموز قرآن را درك كرده‌اند . بلكه اجتهاد آنها دربارهء محتويات قرآن هر چه باشد در حكم قطره‌اى است از دريا والفضل بيداللَّه يوتيه من يشاء برترى در اختيار خداست و به هر يك از بزرگانش كه بخواهد آن را مىبخشد » .\r\nعقيدهء سيّد اين بود كه تفرقه بين اهل سنت و شيعه را جهل مردم و مطامع سلاطين و ملوك ايجاد كرده است ، آنها در حالى كه همه به قرآن و رسالت محمد صلى الله عليه و آله ايمان دارند ، پس اين اختلاف و كشتار چه معنى دارد ؟ و نيز مىگفت اساس ديانت‌هاى سه‌گانه ، همه يكى است ، ولى چيزى كه شكاف خلاف را توسعه مىبخشد ، تجارت و كاسبى رؤساى اديان است ! در بحث سوسياليزم مىگفت : « بين سوسياليزم اسلام و سوسياليزم غرب مشتركاتى وجود دارد » و اضافه مىكرد كه : « سوسياليزم غرب را جور و تعدّى حكام و عوامل حسد و حس انتقام كارگران نسبت به ثروتمندان به وجود آورد ، ولى سوسياليزمى را كه اسلام مىپسندد عنصر وابسته و جزء تامّ و تمام اسلام است و با اخلاق اسلامى ممزوج گرديده و انگيزهء آن عشق به خيرخواهى است ، كما اين‌كه در اعمال شخصيت‌هاى صدر اسلام ، مانند ابوذر و امثال آن محسوس و مشهود است » .\r\nروزى در مجلس سيّد ، بحث راجع به مرد و زن و حجاب و كشف حجاب مطرح شده بود و مذاكرات به طول انجاميد و از او نظر خواستند . خلاصه رأى و نظر سيّد اين بود كه : زن از لحاظ نيروى عقلى با مرد فرق ندارد ، به اين معنى كه نمىشود گفت : مرد ، يك سر\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nتمام دارد و زن نيم سر دارد و قضاوتى كه ميان اين دو وجود دارد ناشى از طرز تربيت است . اين‌كه مرد آزاد زيسته و زن آزادى مرد را نداشته و از تربيت محروم مانده است و مقيد بوده كه در خانه بماند و به كارهاى خانه بپردازد و به تربيت اولاد . . . ضمناً بايد اعتراف كرد كه اين وظيفهء زن در پاره‌اى از موارد بر بسيارى از مشاغلى را كه مرد به پيشه كرده ، مهم‌تر است ولى كسانى كه ، طرفدار برابرى مطلق زن و مرد هستند ، اشتباه مىكنند ، زيرا هر يك وظيفه‌اى خاص دارد و قوام اجتماع بر اساس همكارى زن و مرد است و هرگاه زن مجبور باشد در خارج از خانه كار كند - مانعى ندارد - لكن با قصدى پاك و نيتى مقدس و با پاكدامنى و سپس گفت : « و عندى لا مانع من السفور اذا لم يتخذ مطية الفجور » يعنى « به نظر من باز بودن صورت زن مانعى ندارد ، به شرط اين‌كه بر مركب راهوار فسق و فجور سوار نشوند ! »\r\nو باز مىگويد : « دين نبايد مخالف حقايق علمى باشد و اگر احياناً در جايى مخالف حقايق علمى باشد ، بايد آن را تأويل كرد . ولى جهل عموميت گرفته و جمود فكرى در بسيارى از كسانى كه رداى علم را در بر كرده‌اند راه يافته ، تا جايى كه قرآن متهم شده است به اين‌كه مخالف حقايق ثابت علمى است ! و حال اين‌كه قرآن از اين تهمت مبرّاست و شأن قرآن برتر از آن است كه با علم حقيقى مخالفت كند ، مخصوصاً در كليات » .\r\nسيّد مردى بود وسيع‌النظر و « شبلى شميل » « 1 » را از اين‌كه در افكار\r\n\r\n\r\n","description":"","footnote":"\r\n( 1 ) . شبلى شميل در مصر كتاب فلسفه مادى بخنر و « نظريات نشو و ارتقا » داروين را به زبان عربى نشر مىداد و اين‌كه‌مرحوم سيّد معتقد بوده كه اين مرد از حد فكر داروين تجاوز كرده ، دليلش آن است كه خود داروين ملحد نبوده است . ( مترجم\r\n","page_name":" 130 ","page_number":130},
  {"content":"\r\n\r\nالحاد آميزش از حد فكر داروين تجاوز كرده انتقاد مىكرد ، مع‌ذلك از لحاظ جرأت و جسارتى كه در نشر اين فكر داشته و آشكارا عقايدش را در حين مخالفت با مردم ، ابراز مىداشته است ، او را تقدير مىكرده است ! و از اين قبيل مطالب و معانى كه مردم قشرى متعصب ، آن را خروج از حد مألوف و مأنوس تلقى مىكردند و به نظر آنها ، چنين افكارى نزديك به « الحاد » بود !\r\nآرى سنتى است مألوف و معروف در عالم وجود ، هيچ وقت مصلحى قبل از زمان خودش نيامده ، مگر اين‌كه متهم به زندقه و كفر يا جنون شده باشد و در عين حالى كه براى خير و مصلحت مردم كار مىكند و تحمل رنج و مشقت مىنمايد و آسايش و سعادتش را فداى سعادت آنها مىنمايد ، حق او را ادا نمىكنند ، مگر پس از آن‌كه ديگ‌هاى حسد از جوش و خروش بيفتد ! و آن وقتى است كه مرگ آن مرد را شكار كند ، آن‌گاه صحت نظر و اصالت دعوتش را درك مىكنند و پس از مرگ ، فداكارىهاى او را تقدير مىكنند ! « 1 »\r\nدر سال 1928 يعنى 31 سال پس از وفات اين مرد بزرگ كه به « آستانه » رفتم مغتنم شمردم قبرش را زيارت كنم . « 2 » و در آن‌جا يك سلسله اعمال بزرگ و عظمتش را يادآور شوم . همين كه رفتم به قبرستان ، محلّ دفنش را از كسان زيادى پرسيدم ، ولى كسى مدفنش را نمىشناخت . اتفاقاً به مردى افغانى برخوردم كه نگهبان كتاب‌خانه\r\n\r\n\r\n","description":"","footnote":"\r\n( 1 ) . تاريخ ، در اين رابطه ، هميشه تكرار شده و همچنان تكرار مىشود . . .\r\n( 2 ) . اكنون آرامگاه اين بزرگ مرد در افغانستان - و در شهر كابل پايتخت اين كشور ، در محله‌اى كه به نام او اسم‌گذارى شده ، قرار دارد و در زمان سلطنت « ظاهرشاه » سلطان اسبق افغانستان از تركيه انتقال داده شد . . . و از تاريخى هم كه مؤلفتان اشاره مىكند ، امروز 60 سال تمام مىگذرد .\r\n","page_name":" 131 ","page_number":131},
  {"content":"\r\n\r\n« شهيد على » بود و او مرا راهنمايى كرد و مزارش را به من نشان داد .\r\nسپس عصر روز يكشنبه 8 ژوئيه همراه دوستم « عبادى » به « ماچقه يا متشكه » رفتم ! آن‌گاه در مدخل « بوسفور » مدفن‌هاى متفرق و پراكنده‌اى را ديدم و مسئول مقبره‌ها مدفن سيّد را به ما نشان داد . آن‌گاه ديدم كه قبر سيّد به صورت مخروبه‌اى درآمده و كسى به آن‌جا توجّهى نكرده است و نزديك بود تمام نشانىهاى مدفن آن مردى كه عمرش را فداى مصالح مردم شرق كرده از بين برود ولى خوشبختانه يك مرد نيكوكار بيگانه به ياد او افتاد و به سال 1926 م كه به آستانه آمده درصدد پيدا كردن قبرش برآمده و پس از آن‌كه آن را يافته ، تركيب زيبايى از سنگ مرمر بر روى قبرش بنا كرده و اطرافش را ديوارهايى از ميله‌هاى آهنى نصب كرده و روى يكى از سنگ‌ها نام و تاريخ ولادت و تاريخ وفات سيّد را نوشته و در روى سنگ ديگرى جمله‌اى به زبان تركى نقش بسته به اين شرح : « اين مزار را ، مردى نيكوكار به نام چارلس گرين ، كه دوست با حميت مسلمين جهان است ، ايجاد كرده است » بر سر مزارش ايستادم و گفتم :\r\nاين‌جا آرامگاه زنده كنندهء نفوس و آزاد كنندهء عقول و تكان دهندهء قلوب و برانگيزندهء ملّت‌ها و متزلزل كنندهء تخت‌هاست . كسى در اين‌جا آرميده است كه سلاطين وقت بر عظمت او رشك مىبردند و از زبان و سطوت او در هراس بودند ، و دولت‌هاى صاحب ارتش و داراى تجهيزات ، از حركت او بيمناك بودند ، و كشورهايى كه آزادى در آن‌جا موج مىزد ، حوصله‌شان از حريت او به تنگ آمده بود .\r\nاين‌جا شعله وجود آن كسى كه هر جا مىرفت ( چه در افغانستان و چه در مصر و چه در ايران و چه در پاريس و چه در لندن ، و چه در\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nآستانه ) ، آتش‌ها مىافروخت ، خاموش شد .\r\nاين‌جا آرامگاه آن كسى است كه بذرهاى انقلاب عرابى پاشا را افشاند . و آن كسى كه همهء نفوس را در ايران براى انقلاب برانگيخت و آن ، كسى است كه در سراسر جهان اسلام ، با دولت‌هاى بيگانه مبارزه مىكرد و خواستار اصلاحات اجتماعى بود .\r\nاين‌جا آن كسى دفن شده است كه با اسماعيل پاشا و توفيق پاشا در مصر و با ناصرالدين شاه در ايران ، انگلستان و پاريس و با جهل و بىسوادى و ذلت و خوارى در شرق و با جاسوسى و نفاق در آستانه جنگيد و هيچ چيز جز مرگ ، بر او پيروز نشد » . « 1 »\r\nبارى : او را تجليل نموديم و به روان پاك او تعظيم كرديم و دل‌هاى ما به ياد او ملتهب و مشتعل شد .\r\nاين‌جاست كه بايد گفت : آن كسى كه يادآوريش چنين آثارى در ذهن مىگذارد ، پس منظر و مراى او چگونه بوده است ؟ رحمت بىپايان خدا بر او باد .\r\nپايان\r\n\r\n\r\n","description":"","footnote":"\r\n( 1 ) . براى اين‌كه حتّى الامكان حقوق اين مرد بزرگ از هر جهت دانسته شود بايد بگويم : اگر از مردم اندونزى بپرسيد منشأ انقلاب و استقلال شما چه بود ؟ خواهند گفت : مجلات عروةالوثقى و همچنين اگر از مردم شمال آفريقاى « تونس و الجزاير » بپرسيد مبدأ انقلاب و تحصيل استقلال شما از چه وقت و از كجا شروع شده ؟ خواهند گفت : از زمان انتشار عروةالوثقى . . . و راهنمايىهاى سيّد جمال‌الدين و شيخ محمد عبده . . . - ( مترجم\r\n","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nديدگاه‌ها و خاطره‌هاى انديشمندان و صاحب‌نظران\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\nديدگاه‌ها و خاطره‌هاى انديشمندان و صاحب‌نظران\r\nدر خلال تنظيم و ترجمهء رساله « احمد امين » به منابع ديگرى برخوردم كه محققان و صاحب‌نظرانى چند راجع به اين شخصيت عظيم شرق نظراتى ابراز داشته‌اند ، لذا فرصت را مغتنم مىشمارم و آن نظرها و نكات را بر اين رساله مىافزايم تا مورد استفادهء خوانندگان قرار گيرد و حق اين مرد بىنظير ادا شود .\r\nبدين قرار :\r\n« دكتر ذكىالمحاسنى » مؤلف كتاب « محاضرات عن احميد امين » ، در مقدمهء همين كتاب ، ضمن بحث در عوامل اصلى نهضت ادبى و سياسى « مصر » چنين مىنويسد :\r\n« هر محققى كه بخواهد راجع به شخصيت‌هاى مهم و مؤثر دوران فترتى كه قبل از زمان شخصيت‌هاى دوران ، گذشته يا عصر اخير ، وجود داشته‌اند بحث و تحقيق كند ، ناگزير است از اولين پيشوا و رهبر جنبش ، استاد احرار و آزاد مردان آن زمان - جمال‌الدين افغانى - يادآورى نمايد ، زيرا اين مرد ، تنها كسى است كه حلقه‌هاى درسى يا\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمكتب فكرى او ، در اذهان رجال متفكر و انقلابيون مصر ، اثرات عميق و سازنده‌اى گذاشت كه نظيرى بر آن سراغ نداريم .\r\n« اين مصلح مبتكر يا پيشاهنگ اصلاح طلبان ، براى اصحاب و پيروانش ، كتاب‌هاى پرحجمى از خود به يادگار نگذاشت ولى اين افراد كسانى بودند كه مسحور و شيفتهء طرز تفكر و صراحت بيان و قدرت استدلال او شده بودند . وضع او عيناً وضع « سقراط » بود ، زيرا « سقراط » كتاب معين و مشخصى تأليف نكرد ، ولى در تاريخ انسانيت هزار ساله از او باقى مانده است و در برابر همهء اين رساله‌ها يا كتاب‌هاى جاويد ، چهرهء شاگرد وى يعنى « افلاطون » مىدرخشد .\r\n« در حلقهء درس يا مكتب افغانى بود كه رفيق و همكارش « امام شيخ محمد عبده » در جهان اسلام و عرب ظهور كرد . او كسى بود كه جهان عربيت را از حريت فكر و آزادى روح و وجدانش ، در زمينهء ديانت و سياست و فرهنگ ، پرآوازه كرد و سراسر شرق و غرب به وسيلهء مطبوعات و انتشارات و بر اثر اهتمام و تأييد دولت‌هاى عربى - به فكر و دعوت وى لبيك گفتند - به ويژه مصر ، در دوران اين بزرگ‌مرد ، بر اثر انتشار افكار بلند او ، و در نتيجهء فعّاليّت مريدان وى ، به اصالت و ارزش نقش او ، در رستاخيز ملى مصر و اصلاحات دينى بر اساس تطور اجتماعى - اعتراف كرد ، و همو بود كه باب اجتهاد را كه صاحبان انديشهء سردرگم و پيچيده و پاسداران تعصب ناپسند آن را قفل كرده بودند ، گشود .\r\n« بارى همهء كسانى كه زمام نهضت جديد مصر را در دست گرفتند و به وسيلهء مبارزه و جهاد مستمر ، بناى نهضت ملى را پايه گذارى كردند و در عداد زعما و رهبران آزادى و ملى شناخته شدند - از قبيل محمد\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفريد و مصطفى كامل - شاگردان و اصحاب « شيخ محمد عبده » بودند ، و همچنين ساير پيشوايان فكر جديد كه در كشورهاى عربى پراكنده شدند و پرچم مبارزه و آزادى خواهى ملّت عرب را در قبال استعمار و در برابر علل و موجبات استبداد عثمانى بر دوش گرفته و به اهتزاز درآوردند ، از همين گروه بودند . . . ! »\r\nملاحظه مىنماييد مؤلف كتاب مزبور ، محقق مصرى به صراحت تمام ، مقام سيّد جمال‌الدين را به عنوان « مصلح مبتكر » ستوده و آثار وجودى مرحوم شيخ محمد عبده را با آن همه اهميت و تأثير ، محصول حلقهء درس يا مكتب فكرى سيّد بزرگ دانسته و چهرهء مرحوم شيخ را در قبال مكتب فكرى سيّد جمال‌الدين نظير چهرهء افلاطون در برابر مكتب سقراط تصوير كرده است .\r\nو باز همين مؤلف و محقق در همان كتاب ، بيان ديگرى را از مرحوم « دكتر احمد امين » نقل مىكند به اين شرح : « در اواخر دوران تحصيل شيخ محمد عبده در الازهر ، پس از طى دوازده سال كه به سال 1294 ه . منتهى مىشود ، تأثير سيّد جمال‌الدين افغانى در روح و عقل او به حدى بود كه او را به حركت و جنبش جديدى وادار كرد . آن‌گاه مرحوم « دكتر احمد امين » در وصف سيّد جمال‌الدين چنين مىگويد :\r\n« كان شعلة زكاء ، و قوّة هائله ، متحركه لا يمسها ماس الا شحن من كهربائيه على الفور ! كان دائم التفكير ! دائم القول ، لمن يفهم و لمن لا يفهم ؟ دائم النقد ! دائم الحركه و الثوره و الهيجان فى المطالبه بالحقوق .\r\nحيث حلّ رأيت ثوره تشتعل و افكارا تهيج و مطالب تطلب . فالحكومت تضطرب . وقد حدّد غرضه فى الحياة و وهب للوصول اليه ، و هو انهاض « الدول الاسلاميه من ضعفها و تبصير شعوبها ، بحقوقها و رفع نيران الا\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nجنبى عنا و تحديد » المركز الحاكم و المحكوم فيها ، و ربط هذه الدول كلها برباط واحد مع الخلافه فى آلاستانه » .\r\n« سيّد جمال‌الدين شعله‌اى بود از هوشمندى و هوشيارى . نيرويى بود مهيب و عظيم . مردى بود پرجرأت و در عين حال تو گويى مخزن برقى است كه هيچ كس آن را لمس نمىكند ، مگر اين‌كه برق فوراً سراسر وجودش را فرا مىگيرد . هميشه يا در حال تفكر بود يا در حال سخنرانى ، چه كسانى حرف او را بفهمند چه نفهمند . و همچنين هميشه اوضاع و احوال را به باد انتقال مىگرفت . يا در حال حركت و انقلاب و هيجان براى مطالبهء حقوق تودهء مردم بود . و هر جا پا مىگذاشت تو گويى مشعل انقلاب را در دست دارد و افكار را تهييج مىكند و از نو مطالب و مقاصد و خواسته‌هايى به زبان مىآورد . تا جايى كه حكومت‌ها مضطرب مىشوند . او مقاصد و هدف‌هايش را در زندگى معين و مشخص ساخته و خود را براى وصول به آن نيز مجهز مىنموده است . همهء مقاصد و هدف‌هاى او عبارت از تكان دادن دولت‌هاى اسلامى بود تا از ضعف نجات يابند و ملّت‌ها بيدار و زنده شوند و حقوق خود را به دست آورند و نفوذ بيگانگان از بين برود و مقام حاكم و محكوم مشخص گردد ، و همهء كشورهاى اسلامى با رشتهء ارتباط نسبت به خلافت اسلامى در آستانه با هم مربوط و همكار و همگام شوند » .\r\nآن‌گاه مؤلف نام برده در دنبالهء بيان « دكتر احمد امين » چنين مىافزايد : « برنامهء سيّد جمال‌الدين افغانى كه استاد دكتر احمد امين آن را تلخيص نموده ، براى ما دليل آن است كه خاصيت و ماهيت اصلاحات از نظر شاگرد افغانى ، « شيخ محمد عبده » همانى است كه بر اساس آن بار آمده و جزء ذات او گرديده و به همين جهت ، شيخ\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمحمد عبده ، بعد از سيّد جمال‌الدين ، در جهان اسلام حامل مشعل او گرديد ، و باز با توجّه به همين سابقه است كه اين مبانى و اصول و هدف‌هاى اصلاحى در زندگى علمى و فكرى و سياسى او همانى است كه ملّت عرب در دوران تجديد حياتش آن را عملى ساخته است ، زيرا راه نهضت داخلى امت اسلام و نجات وى از نفوذ بيگانگان در همين برنامه بوده است و بس » .\r\n* * * براى سيّد جمال‌الدين همين اندازه افتخار و شرف كافى است كه عصيان‌گران و گردن‌كشان او را محكوم كردند و براى عظمت و مكرمت او همين بس كه او در قرن اخير اولين فرستاده و مامورى است كه در راه عزيزترين چيزى كه نوع بشر مىتواند به آن افتخار كند ، دچار اذيت و مشقت گرديد ، آواره و تبعيد شد و سرانجام به مقام شهادت رسيد و عزيزترين و نفسىترين چيز عبارت است از آزادى و عدالت و صلح ( استاد صلاح‌الدين البستانى ) .\r\nمرحوم شيخ عبده ضمن تشريح اوضاع فاسد اوايل عصر خويش در مصر ، چنين مىنويسد : « آن روزهايى كه وضع مردم چنين حالتى داشت ، نه نويسنده‌اى بود كه آنها را آگاه كند و نه خطيبى كه آنها را موعظه نمايد ، همان‌طور كه سنت الهى در هر عصر و زمانى به كمك مردم مىآيد واقعه‌اى روى داد كه كمتر كسى متوجّه آن بود ، و آن واقعه چنين بود :\r\n« در سال 1286 ه ، مردى غريب و بصير و بينا به اوضاع دين و كشور آمد كه به اوضاع و احوال ملت‌ها آشنا بود و داراى معلوماتى وسيع و دلى لبريز از معارف ، مردى پردل و پرجرأت معروف به سيّد\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nجمال‌الدين افغانى ، كه به تدريس بخشى از علوم عقلى مشغول شد . . . و طلاب در اوقات تعطيل كه به شهرستان‌هاى خود مىرفتند معارفى را كه از او كسب كرده بودند ، نقل مىكردند و نشر مىدادند و كسانى كه به ملاقات اين مرد نايل مىشدند ، مطالبى را كه از او مىشنيدند ، به محلات خود مىبردند و به مردم مىرساندند ، در نتيجه ، مشاعر بيدار و عقول زنده شد و ظلمات غفلت خفيف و سبك گرديد » .\r\nعلامه « حيدر بامات » هنگامى كه آثار ورود سيّد جمال‌الدين را به « مصر » تشريح مىكند ، مىگويد : « . . .\r\nاز هندوستان و مصر و آستانه عبور كرده و در شهر قاهره به سال 1871 مستقر مىشود و هشت سال اقامت مىكند و در زندگى پرتحرك جمال‌الدين اين هشت سال از ساير ادوار عمرش ثمر بخش‌تر بود ، با اين بيان كه منزل شخصى او به صورت مدرسه‌اى درآمد ، و در اين مدرسه دروسى از مذاهب كلامى و فلسفى اسلام القا مىكرد و ضمن تعليم و تدريس علوم اسلامى خالص ، افكار سياسى خود را كه از روح زمان درك كرده بود ، بيان مىكرد و از آن گذشته تمام نيرو و قدرت خود را در بيدار كردن تمايل مردم به نظامات آزاد و تصميم بر نجات دادن كشور مصر از نفوذ بيگانگان ، مصرف مىكرد . آثار تبليغات او در طبقات تحصيل‌كرده و تربيت شدهء مصر به حدى بود كه به جنبش ملى سال 1882 و قيام اعرابى پاشا و بمباران اسكندريه منتهى گرديد » .\r\nو باز مىنويسد :\r\n« جمال‌الدين مردى بود عالم و فيلسوف و نويسنده و با جريانات فكرى جهانى عصر خود مربوط ، به حدى كه به جميع اطراف و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nنواحى افكار زمان خودش - به حد اعلا - وارد و مسلّط بود .\r\n« هميشه مىكوشيد تا به وسيلهء قلم و زبانش ثابت كند كه اسلام جسمى بىروح نيست و معتقد بود كه اگر نكات خرافى كه با تعليمات اسلامى ممزوج شده خارج شود ، مذهب حقيقى اسلام به صورت نيرويى زنده و فعّال و موافق مقتضيات زمان ، باقى خواهد ماند . و همهء امتيازات و اختراعات فنى كه تمدن و فرهنگ خوب را به وجود آورده ، خواهد پذيرفت .\r\n« جمال‌الدين در زمينه‌هاى اجتماعى و سياسى ثابت مىكرد كه روح اسلام جوهرى است آزاد و داراى عنصر دموكراسى و به همين دليل است كه به مردم حق مىدهد تا در ادارهء امور دولت شركت كنند و در كارهاى حكومت مراقبت و نظارت داشته باشند .\r\n« جمال‌الدين اولين كسى بود كه تشخيص داد سياست توسعه طلبى غرب ، استقلال دولت‌هاى اسلامى را تهديد مىكند ، بدين جهت درصدد بيدار كردن تودهء مردم برآمد و تا جايى كه مقدور بود به سلاطين و امراى كشورهاى اسلامى مراجعه مىكرد و آنها را از عوامل تهديد خارجى آگاه مىساخت و به آنها توصيه مىكرد تا وسايل دفاع را آماده كنند .\r\n« اين مرد با تشخيص دقيق و احساسات تندى كه داشت اين خطر را بيشتر از هر كسى احساس مىكرد و براى وصول به هدف‌هايى كه داشت ، مىكوشيد تا قبل از هر عمل و اقدامى مجلس « مشورتى » تأسيس شود و اصلاحات اجتماعى محقق گردد ، به طورى كه ملّت‌هاى مسلمان در عدد ملّت‌هاى غرب قرار گيرند » .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nنظر استاد « عبدالباقى »\r\nقبل از ورود افغانى به « مصر » آثار وجودى او در شرق اسلامى ظاهر شده بود ، و به هر حال ، موقع و سر موعد رسيد . آمد تا براى رسالت بزرگ شرق « مجددى » باشد و افتخارات ريشه‌دار شرق و تمدن عظيم آن را تجديد كند . جمال‌الدين آمد تا زمين مرده را زنده كند و نفوس خوابيده و مهملى را برانگيزد و تخت‌هاى بلند استبداد را تكان دهد ، با استعمارى كه پايه‌هاى آن استوار شده ، و قدرت و سيطرهء آن همه‌جا را گرفته بود ، بجنگد . جمال‌الدين در « افغانستان » رشد كرد ، « 1 » سپس به « هند » مهاجرت نمود و در آن‌جا سروصدايى به راه انداخت و آتش انقلاب را برافروخت ، سپس به « ايران » آمد و حيات و حركت را در آن كشور برانگيخت و سپس به « عراق » و « حجاز » مسافرت كرد و آثار خودش را در آن‌جا گذاشت و شاگردان او افكارش را پذيرفتند و در آن‌جا نيز موج انقلاب به وجود آمد و فوراً آغاز كرد .\r\n« نفرت او از انگليس جزء اصلى شخصيت او شده بود و او به تجربه دريافته بود كه انگليسىها ، عداوت شديدى را نسبت به مسلمين در دل دارند و به شدت علاقمندند كه كشورهاى اسلامى را خوار و ذليل كنند و در نتيجه ، يكى را پس از ديگرى ببلعند و انگليس‌ها كسانى هستند ، كه براى رسيدن به مقصود و هدف خود از هيچ وسيله‌اى احتراز ندارند و هيچ مبدأ و اصلى از مبادى و اصول را محترم نمىشمارند و بيشتر از هر چيزى در اين باره به ظاهرسازى و\r\n\r\n\r\n","description":"","footnote":"\r\n( 1 ) . مولد و منشأ اين مرد بزرگ و با شواهد تاريخى در اسدآباد همدان بوده است . ( مترجم\r\n","page_name":" 144 ","page_number":144},
  {"content":"\r\n\r\nمدارا و مكر و خدعه مىپردازند ، تا براى خود يا براى ملّت‌هاى ديگرى قسمتى از اراضى مسلمان را تسخير كند ، و تو گويى اين دولت مكار از خوار كردن و ذليل ساختن اهل دين لذت مىبرد ، و كسب سعادت را در ذليل كردن مسلمانان و محو و نابودى آنان مىداند و كمال بهجت و سرور اين ملّت اين است كه آنها را تا حدى ذليل و خوار ببيند كه از خود مالك هيچ چيز نباشند » . « 1 »\r\n\r\nمتفكر بزرگ الجزايرى « على الهامى »\r\n« نام اين مرد در تمام كشورهاى اسلامى جاويد خواهد ماند ، همان‌طور كه نام « هومر » در يونان قديم جاويد گرديده است » .\r\nدو سال پيش در ماه فوريه هنگامى كه كنفرانس بزرگ اسلامى در شهر « لاهور » مركب از رؤسا و سران كشورهاى اسلامى تشكيل گرديد و زمامداران ملّت‌هاى مسلمان براى تشكيل جبههء مستقل اسلامى به بحث و مذاكره پرداخته و تصميم‌هايى گرفته شد ، روزنامهء مهم سياسى پاكستان به نام « دان » - يعنى صبح صادق - كه تأسيس يافته مرحوم قائد اعظم « محمدعلى جناح » است ، نوشت : « 77 سال پيش در چنين فصلى مرحوم سيّد جمال‌الدين افغانى وفات كرد و امروز آرزوى او عملى شد و مقدمات اتحاد جهان اسلام آماده گرديد ؟ »\r\n\r\n\r\n","description":"","footnote":"\r\n( 1 ) . آخرين نمونه حسد و كينهء آنان نسبت به مسلمانان و معتقدات آنها ، نشر كتاب كفرآميز آيه‌هاى شيطانى بود كه توسط مزدورى شيطان صفت ، آن را منتشر ساختند . . .\r\n","page_name":" 145 ","page_number":145},
  {"content":"\r\n\r\nاستاد « على فضل‌اللَّه الحسينى » در مقدمهء كتاب نفيس « فى ضلال الوحى » آن‌جايى كه مسلمانان را از خطر تفرقه و عداوت بر حذر مىدارد و از كسانى كه در راه وحدت مسلمانان گام‌هاى مؤثر برداشته‌اند ، چنين مىنويسد : « اينك از بزرگان و برگزيدگانى مانند افغانى و عبده‌و شلتوت كه به اصلاح دينى پرداخته و هر يك در محل خود و بر حسب توانايى به معالجهء مشكلات جهان اسلام توفيق يافته‌اند ، اشاره كرده و مىگويم : هيچ يك از اين بزرگان خود را نيازمند آن ندانسته‌اند كه تحريك اعصاب كنند يا جنجال راه بيندازند ، بلكه بر اثر كوشش و فعّاليّت و سير در طريق اصلاح پيروز شده ، در نتيجه مورد تقدير و احترام همهء مسلمانان واقع گرديده‌اند » .\r\n\r\nنظر علامه دكتر محمد اقبال\r\nمرحوم دكتر محمد اقبال متفكر بزرگ جهان اسلام كه در عصر اخير يكى از بزرگ‌ترين شخصيت‌هاى قارهء آسيا شمرده مىشود - خود از پيروان مكتب سيّد بزرگ است - و او را يكى از دو شخصيت بزرگى مىداند كه شرق زمين به وجود آورده است .\r\nتوضيح گفتار اين‌كه مرحوم اقبال طى سفرى روحانى معراج مانندى با ارواح بزرگان شرق و غرب تماس گرفته و گفت و شنودهايى داشته است . ضمن همين سفر تحت عنوان « فلك عطارد » زيارت ارواح جمال‌الدين افغانى و سعيد حليم پاشا - به عالمى مىرسد كه صداى اذان از آن‌جا به گوش مىرسد و آن‌گاه از روحى كه در اين سفر رهبر و راهنماى اوست ، مىپرسد : اين‌جا كجاست ؟ و به زبان نظم چنين مىسرايد :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n گفت روحى اين مقام اولياست * آشنا اين خاكدان با خاك ماست\r\nاين فضا تا سوز آتش ديده است * ناله‌هاى صبحگاهش ديده است\r\nز ايران اين مقام ارجمند * پاك مردان از مقامات بلند\r\nخيز تا ما را نماز آيد بدست * يك دو دم سوز و گداز آيد بدست\r\nرفتم و ديدم دو مرد اندر قيام * مقتدى تاتار و افغانى ، امام « 1 »\r\nپير رومى هر زمان اندر حضور * طلعتش برتافت از ذوق و سرور\r\nگفت مشرق زين دو كس بهتر نزاد * ناخن سان عقده‌هاى ما گشاد\r\nسيّدالسادات مولانا جمال * زنده از گفتار او سنگ و سفال\r\nترك سالار آن حليم دردمند * فكر او مثل مقام او بلند\r\nبا چنين مردان دو ركعت طاعت است * آرى آن كارى كه مزدش جنت است\r\nقرأت آن پيرمرد سخت‌كوش * سورهء و النجم و آن دشت خموش\r\nقرأتى كازوى خليل آيد به وجد * روح پاك جبرييل آيد به وجد\r\nدل از او در سينه گردد ناصبور * شور الا اللَّه خيزد از قبور\r\nاضطراب شعله بخشد ، دود را * سوز مستى مىدهد داود را\r\nآشكارا هر غياب از قرأتش * بىحجاب ام الكتاب از قرأتش\r\nمن ز جا برخاستم بعد از نماز * دست او بوسيدم از راه نياز \r\n( آن‌گاه افغانى به اقبال مىگويد اوضاع كشورهاى مسلمان را براى من بازگو كن . اقبال در پاسخ مرحوم سيّد بزرگ مىگويد ) :\r\n در ضمير ملّت گيتى شكن * ديده‌ام آميزش دين و وطن\r\nروح در تن مرده از ضعف يقين * نااميد از قوت دين مبين\r\nترك و ايران و عرب مست فرنگ * هر كسى را در گلو شست فرنگ \r\n\r\n\r\n","description":"","footnote":"\r\n( 1 ) . مقصود از تاتار مرحوم سعيد حليم پاشا صدراعظم عثمانى ( نظير اميركبيرها ) و مقصود از افغانى مرحوم سيّد جمال‌الدين اسدآبادى است كه به شكل امام جماعت ايستاده است .\r\n","page_name":" 147 ","page_number":147},
  {"content":"\r\n\r\n مشرق از سلطانى مغرب خراب * اشتراك از دين و ملّت برده تاب \r\nسپس افغانى حقايق امور را براى اقبال چنين بازگو مىكند :\r\n لورد مغرب آن سراپا مكر و فن * اهل و دين را داد تعليم وطن\r\nاو به فكر مركز و تو در نفاق « 1 » * بگذرد از شام و فلسطين و عراق \r\nاز آن پس با شكايت‌هاى فراوان او تجاوز و تعدّى فرنگ و غفلت مسلمانان ، مىگويد :\r\n گرچه دارد شيوه‌هاى رنگ رنگ * من به جز عبرت نگيرم از فرنگ \r\n اى به تقليدش اسير ! آزاد شو * دامن قرآن بگير ، آزاد شو \r\nبه هر حال ، ملاحظه مىنماييد كه اين متفكر بزرگ شرق ، چه تجليلى از سيّد بزرگ مىكند و درد دل‌هاى خود را به او تقديم مىكند و از او درس مىگيرد و مرد بزرگى مانند مرحوم « سعيد حاتم پاشا » - صدر اعظم ترقّى خواه و اصلاح طلب بزرگ ترك را مأموم سيّد بزرگ مىداند .\r\nدر اين‌جا به توضيح اين مقدار از اطلاعاتى كه در همين اواخر تصادفاً راجع به سيّد بزرگ از ناحيه شخصيت‌هاى ارزنده و مطلع مسلمان غير ايرانى در دسترسم قرار گرفت اكتفا مىكنم و سپس با اختصار به بيان گوشه‌اى از نظرهاى شخصيت‌هاى برازندهء ايرانى كه نسبت به معظم اليه ابراز داشته‌اند ، مىپردازيم ، بدين قرار :\r\n\r\n\r\n","description":"","footnote":"\r\n( 1 ) . مىخواهد بگويد اروپا در فكر تمركز دادن تمام قدرت‌ها و متحد ساختن و يك پارچه كردن اروپاست ولى ما را كه سراپا به حكم اسلام مانند يك خانواده هستيم دعوت به نفاق و اختلاف مىكند و اين كار را ملّت پرستى و وطن پرستى نام مىگذارد . ( مترجم )\r\n","page_name":" 148 ","page_number":148},
  {"content":"\r\n\r\n\r\nپيشگويى عجيب سيّد\r\nيكى از مراجع عالى قدر جهان تشيع ضمن گفتگويى با اينجانب چنين فرمودند ، « به طور كلى ، همان‌طورى كه خداى متعال فرموده است ، ربا ، موجب فساد و ويرانى و بدبختى است و سرانجام ، مملكت و جامعه را خراب مىكند . . . و من به خاطر دارم كه مرحوم سيّد جمال‌الدين اسدآبادى در رسالهء رد بر نيجريّه خود ، ( كه من سى يا سى و پنج سال پيش آن را ديده‌ام و مىدانيد كه سيّد جمال‌الدين قبل از انقلاب روسيه زندگى مىكرده و در حدود نود سال قبل بوده است ) نوشته است : « اشراف روسيه كارشان اين است كه ربا بگيرند و رباخوارى كنند و هميشه خون افراد ضعيف را بمكند و من از عاقبت روسيه مىترسم و روزى در روسيه انقلاب خواهد شد ؟ » و اين مطلبى بود كه او سال‌ها پيش از انقلاب روسيه نوشته بود و در واقع پيشگويى عجيبى است .\r\nاستاد « محمد تقى شريعتى » يكى از برجسته‌ترين متخصصان در قرآن‌شناسى است كه بيشتر از چهل سال عمر پربركتش را در شناخت و شناساندن قرآن كريم به نسل جديد صرف نموده و تشخيص داده است كه سيّد جمال‌الدين اولين كسى است كه قرآن را در عصر اخير از غربت و مهجوريت نجات داد و به جهانيان نشان داد كه قرآن منطق حيات است و نظام اجتماع .\r\nو مجموعهء مقالات « العروة الوثقى » سند ناطقى است بر عزم راسخ و ايمان قاطع آن مردى كه به حكم منطق قرآن با نيرومندترين قدرت‌هاى استعمارى عصر خودش « كه با اسلام مبارزه و معارضه داشت » درافتاد و در اين راه جان داد ، استاد محترم در مقدمه « تفسير\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nنوين » چنين نوشته است :\r\n\r\nدانشمندان مجاهد\r\nاز زمانى كه مردانى بزرگ مانند سيّد جمال‌الدين اسدآبادى و شيخ محمد عبده براى بيدارى امّت اسلام قيام كرد تا امروز در همهء دنياى اسلام دانشمندانى بصير و مصلحانى مخلص و مجاهد با تحمل ضررها و احتمال خطرها كوشيده‌اند تا افكار و عقول مردم را روشن سازند و سرّ ترقّيات سريع و عجيب مسلمين صدر اسلام و علل و موجبات انحطاط كنونى آنها را تشخيص و توضيح دهند و راه چاره را بازيابند و باز نمايند . وظيفه‌اى كه اين دانشمندان فداكار و راه‌شناس در اين امّت به عهده گرفته‌اند همان وظيفه‌اى است كه در امت موسى ، انبياى بنى اسراييل به عهده داشتند و چون اين شريعت برتر و بالاتر از شريعت موسى است و طبعاً ترويج و تبليغ آن شريف‌تر و بالاتر و باارزش‌تر از ترويج آيين موسوى است ، قهراً علماى صالح اين امّت افضل از انبياى بنى اسراييل خواهند بود . از اين جهت پيامبر فرمود :\r\n« علماء امّتى افضل من انبياء بنى اسرائيل » .\r\n\r\nبايد به قرآن پناه برد\r\nآن‌چه اين دانشمندان دلسوز مجاهد و اين محققان چاره‌جو و رجال اصلاح طلب با اختلاف در مذاق و مشرب و با تفاوت در انتخاب راه و كيفيت عمل عموماً از سيّد جمال‌الدين تا سيّد قطب بر آن اتفاق دارند و در طى مقالات و رسالات و تأليفات خود آن را تشريح و توضيح نموده با ادلهء محكم و شواهد زنده و روشن ، مدلل و\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمبرهن ساخته‌اند ، اين است كه براى رهايى مسلمين از انحطاط و ذلت كنونى ، و رسيدن به عزت و سعادت نخستين ، لازم است كه اسلام حقيقى شناخته شود و پندارهاى بىاساس و اوهام باطلى كه به نام افكار و عقايد دينى در بين تودهء عوام حتّى در ميان بعضى از خواص و طبقهء روشن‌فكر و درس خوانده نيز رواج يافته از ميان برود . و حقايق و دستورات اين دين مبين بر همه معلوم و به درستى معمول و مجرى گردد ، و اين كار منحصراً در اسلام ممكن است و بس ، زيرا در ميان جميع كتب آسمانى فقط قرآن است كه بدون هيچ تغيير و تحريفى در همان زبان اصليش كه زبانى زنده و رايج و پرمايه و وسيع است ، محفوظ مانده و فهم معانى و درك مقاصد و مطالبش براى اهل خبره ميسر است و با مراجعه به اين كتاب مقدس مىتوان جميع انحرافات فكرى و اعتقادى و عملى مسلمين را كه وسيله بيگانگان مفسد و مغرض يا خلفا و حكام جور يا جهل خود مسلمان‌ها يا هر عامل و موجب ديگر در طول تاريخ پديد آمده تشخيص داد و راه راست را بازشناخت . بنابراين درمان جميع دردها و اصلاح همهء مفاسد و وصول به همهء سعادات را بايد از قرآن خواست . و همين است راهى كه پيامبر اكرم براى رهايى از گرفتارىها و سختىها نشان داده و فرمود : « فاذا التبست عليكم الفتن كقطع الليل المعظلم فعليكم بالقرآن » ؛ « آن‌گاه كه انواع بلا و شدت مانند پاره‌هاى شب تاريك در هم آميخت و شما را فرو پوشيد به قرآن بچسبيد و به آن پناه بريد . » و پس از چند جملهء ديگر فرمود : « و هو الدليل يدل على خير سبيل » ؛ « قرآن راهنماست و به بهترين راه دلالت و هدايت مىكند . خود قرآن نيز همين حقيقت را اعلام مىكند و مىفرمايد : « ان هذا القرآن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nيهدى للتى هى اقوم » « محققاً اين قرآن به راه و روش راست‌تر و استوارتر راهنمايى مىكند . آرى راست‌ترين و درست‌ترين راه تزكيه نفس و تهذيب و اخلاق و راه اصلاح فرد و جامعه ، راه تأمين سعادت دنيا و آخرت را بايد از قرآن آموخت . منشأ اصلى تمدن عظيم اسلامى و موجب ترقّيات مادى و معنوى و سيادت برى و بحرى و فتوحات سريع مسلمين در خاور و باختر قرآن بود .\r\nوقتى كه « يزدگرد » سوابق نكبت‌بار تازيان را براى سفير دولت عمر باز گفت ، سفير همه را تصديق كرد و مطالبى از اوضاع شرم‌آور عرب پيش از اسلام كه « يزدگرد » نمىدانست بر آنها افزود و سپس گفت : « وضع ما چنين بود تا خداوند پيغمبرى بزرگ از ما برانگيخت و كتابى آسمانى در ميان ما نازل فرمود و در سايهء اين كتاب و به هدايت آن پيغمبر عرب از ذلت و پراكندگى و بينوايى و بدبختى به عزّت و وحدت و سرافرازى و سعادت رسيديم و نبايد عرب مسلمان امروز با عرب جاهلى ديروز اشتباه كرد » .\r\n\r\nآغاز انحراف و انحطاط\r\nاز روزى كه انديشه‌هاى اسلامى و حقايق تابناك قرآن با فلسفه‌هاى بيگانه و افكار ديگران درآميخت دوران بدبختى مسلمان‌ها آغاز گرديد و هر اندازه از قرآن فاصله گرفتند ، به همان اندازه از عزت و سعادت دور شدند . « طنطاوى » در تفسير كبيرش مكرر اين حقيقت را روشن ساخته است كه انحطاط مسلمين و ترقّى اروپا از يك نقطه شروع شده و آن اعراض از دين است . ما از دينى كه سعادت بخش بود روى گردانديم زبون و خوار شديم و آنها از اوهام و خرافاتى كه به نام دين\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nپذيرفته بودند ، دست باز داشتند و جلو رفتند . بايد اين نكته را به گفتهء طنطاوى افزود كه صرف اعراض از دين عيسى و به عبارت ديگر روشن‌تر از قوانين و دستورات كليسا ، باعث ترقّى اروپا نشد ، بلكه افكار و انديشه‌هاى آزادى بخش اسلام بود كه اروپا را تكان داد و اين واقعيتى است كه امروز دانشمندان منصف اروپا به آن اعتراف دارند و كتاب‌هاى فراوان در اين باره نوشته‌اند . مرحوم اقبال پاكستانى مىگويد : « اگر چه اروپا حقى را كه اسلام بر تمدن اروپا دارد ، دير شناخت ولى بالاخره مجبور شد به آن اعتراف كند و از شگفتىهاى روزگارى كه اروپا از اسلام و مسلمين آزادى و روشن‌فكرى و هنر آموخت و از كليسا فشار و تضييق و ستم و آزار و كشتار و زجر شكنجه ديد ، ولى در نتيجه با كليساى صعاند و ستمگر همدست و همگام شده با راهنمايان و معلمان خود به دشمنى برخاست و به نابودىشان همت گماشت » .\r\nمرحوم « سيّد حسن تقىزاده » كه در كتاب « مردان خودساخته » شخصيت مرحوم سيّد جمال‌الدين را تشريح كرده و امتيازات او را ستوده صرف‌نظر از آن توضيحات در كتاب « آزادى و حيثيت انسانى » تأليف « جمال‌زاده » ضمن تشريح فضيلت آزادمنشى و آزادىخواهى چنين مىنويسد : « اين خلقت آزادگى و مردانگى مجاهدت و مبارزه لازم دارد . تن به صدمات و حبس و بيكارى دادن و گاهى حتّى مثل جذامى بودن كه همهء بىصفتان از ملاقات و معاشرت شخص احتراز دارند ، مستلزم آن مىگردد » .\r\nپس اگر كسى براى اصلاح اساسى ملّت و استقرار آزادى حقيقى مىخواهد كارى بكند ، بايد از اين‌جا شروع كند و خصلت مردى و مردانگى و آزادگى را بپروراند كه هم منشأ اصلاح اساسى است و هم\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاصلاح اخلاق اجتماعى و گرنه ، نه صفات شير را خواهد داشت و نه خصال سگ پاسبان را !\r\nاين مختصر را با درود فراوان بر ارواح پاك و با حقيقت مرحوم سيّد جمال‌الدين واعظ ( والد جمال‌زاده ) و سيّد جمال‌الدين معروف به افغانى و حاج شيخ هادى نجم‌آبادى و كمال‌الملك و سيّد حسن مدرس قمشه‌اى و آقا ميرزا طاهر تنكابنى و شيخ محمد خيابانى و ميرزا حسين خان پيرنيا - كه تا آن‌جا كه مىدانم كم و بيش و فعلى يا انفعالى ، داراى صفت مردانگى و سرافرازى بوده‌اند ، ختم مىكنم .\r\n* * * براى تكميل مقال با معذرت از اطاله كلام مىگويم : همه مىدانيم كه سرمايه هر جمعيت و هر ملّتى عبارت از شخصيت‌هاى بزرگ و مغزهاى متفكرى كه وسايل ترقّى و تكامل جمعيت يا ملّت خود را فراهم مىسازند و راه نجات و طريق كسب سعادت را به روى مردم مىگشايند ، و بدون ترديد مرحوم سيّد جمال‌الدين در تاريخ شرق چنين مقامى را احراز كرده است . بايد از خداى متعال مسئلت كنيم تا روح مرحوم دكتر احمد امين كه به طور قطع يكى از بزرگ‌ترين محققان قرن چهاردهم هجرى شناخته مىشود و آثار ادبى مهمى از خود به يادگار گذاشته - رحمت و مغفرت بفرستند كه اين مقالهء مبسوط را راجع به خصوصيات زندگى سيّد بزرگ در كتاب « فيض‌الخاطر » ( جلد پنج ) نگاشته و چهرهء اين مرد جليل را با اين دقت تصوير و ترسيم فرموده و نگارندهء خود را مفتخر مىداند كه ترجمهء آن را در معرض مطالعهء نسل جوان و جديد قرار مىدهد تا از مطالعهء آن بر خود ببالند و به پيشوايى او سرافراز باشند و بدانند مكتب قرآن چه شخصيت‌هايى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nرا تربيت مىكند .\r\nضمناً مغتنم مىشمارم خاطرهء گران مايه خطيب توانا آقاى سيّد صدرالدين بلاغى را به حكم ( خير الكلام ماقل و دل ) بازگو كنم كه فرمود : « وجود سيّد جمال‌الدين بدون ترديد معجزه‌اى است از اسلام ، آن هم در چنان دوران تاريكى از استبداد و استعمار ! »\r\nنكتهء ديگرى كه زنده ساختن آن را ضرورى مىدانم خاطره‌اى است كه راجع به سيّد بزرگ از آقاى احمد سعيدى معاون اسبق وزارت آموزش و پرورش دارم كه چندى قبل گفت : « در يكى از سال‌هاى اواخر جنگ دوم سفرى به مصر كردم و با همه اطلاع و مطالعه‌اى كه دربارهء سيّد بزرگ داشتم - تازه قدرشناس مقام رفيع وى گرديدم زيرا شبى در مجلس جشنى كه بسيارى از رجال علم و ادب و سياست مصر ، در قاهره حضور داشتم ، پس از آن‌كه به شخصيت‌هاى علمى و ادبى حاضر در آن مجمع معرفى شدم غرق افتخار و غرور ملى شدم از اين‌كه با نظر لطف و مكرمت خاصى به من نگريستند تا جايى كه به زبان آوردند كه ما هر چه داريم از « جمال‌الدين شما » داريم زيرا قبل از آمدن اين مرد بزرگ به مصر معارف عالى ما عبارت بود از مقدارى ادبيات فرسوده و تكرار شده و موجود بودن يك نوع تصوّف لطيف نزد رجال فرهنگى ما ، ولى اقامت چندين ساله آن مرد بزرگ در مصر وضع معارف را عوض كرد و آن‌چه فعلًا داريم محصول فعّاليّت‌هاى فكرى اوست . . .\r\n* * * به هر حال به طورى كه در مقدمهء اين بحث يادآورى كردم شخصاً با يك دنيا غرور مذهبى ، مىتوانم ادعا كنم كه استحكام پايه‌هاى عقيدتى خود را مولود افاضات اين مرد بزرگ مىدانم و آشنايى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمختصر و ناچيزى كه با مكتب قرآن پيدا كرده‌ام ، ناشى از تابش اشعهء انديشهء اين استاد بزرگ و پيشواى سترگ مىدانم و مىگويم كدام الفبا خوانده‌اى است كه او را مايهء افتخار شرق نداند ؟ و آن‌چه مىتوان بر اين سوابق ذهنى بيفزايم خاطرهء ارزندهء تابناكى است كه از مرحوم شيخ محمد عبده - شاگرد ممتاز سيّد بزرگ - دارم و آن اين است كه در جايى ديدم نوشته بود : « بعد از ائمه و پيشوايان اصيل و بزرگ صدر اسلام ، در ميان آن همه علما و انديشمندان و محققان و متفكران بزرگ در تاريخ اسلام ، شخصيتى را به عظمت و جامعيت و تأثير در اجتماع شرق - مانند سيّد جمال‌الدين - سراغ ندارم . . . »\r\nخدايش غرق رحمت فرمايد كه مقام استادش را اين‌گونه شناخته و ستوده است . با پايان دادن به اين بحث ارزنده ، راجع به احياى ذكر اين پيشواى فداكار و بزرگ ، براى تكميل مقال اميدوارم كه ترجمهء خاطرات « مخزومى پاشا » را كه خود يكى از شيفتگان سيّد بزرگ بوده و آن نيز در جلد چهارم « فيض‌الخاطر » درج شده - بر اين گفتار بيفزايم . « 1 »\r\n\r\n\r\n","description":"","footnote":"\r\n( 1 ) . متأسفانه توفيق ترجمهء خاطرات مخزومى پاشا ، كه به طور مستقل و در 300 صفحه به عربى چاپ شده است ، نصيب‌استاد نشد و نسخهء خطى موجود در نزد ما ، در همين جا پايان مىيابد . . . امّا استاد سعيدى تقريباً در چهل سال پيش ، خلاصه‌اى از چند خاطره مربوط به سيّد را فهرست‌وار ترجمه نموده و در پايان رساله « دو نامه از سيّد جمال‌الدين اسدآبادى » كه آقاى دكتر شهيدى آنها را در آن تاريخ ترجمه و توسط انتشارات « حافظ » منتشر ساخت ، درج نموده است كه ما براى تكميل بحث استاد ، آن بخش را نيز در پايان همين كتاب نقل مىكنيم . يادآورى اين نكته بىمناسبت نيست كه بخش كوتاهى از خاطرات مخزومى - شايد يك پنجم اصل كتاب - توسط مرحوم مدرسى چهاردهى ترجمه و توسط انتشارات دين و دانش تبريز ، در سال 1328 ، در تبريز چاپ شده است . ( خسروشاهى\r\n","page_name":" 156 ","page_number":156},
  {"content":"\r\n\r\n\r\nخاطراتى از سيّد جمال‌الدين اسدآبادى\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\nخاطراتى از سيّد جمال‌الدين اسدآبادى\r\nخوانندگان اين كتاب هر يك كم و بيش راجع به شخصيت برجسته و نافذ مرحوم سيّد جمال‌الدين اسدآبادى كه يكى از مفاخر شرق شناخته مىشود اطلاعاتى دارند ، ولى چون تصور مىكنيم خاطراتى كه از اين مرد بزرگ اخيراً در دسترس نگارنده قرار گرفته است براى اغلب و اكثريت افراد قابل استفاده باشد ، لذا قسمتى از آن را كه يكى ( از معاصران مرحوم سيّد ) نقل كرده و صاحب كتاب « فيض‌الخاطر » اقتباس نموده است ، تلخيص و ترجمه نموده و در معرض مطالعه و اقتباس خوانندگان مىگذارم .\r\n1 - بدبختانه امروز نزد اشخاص بىخاصيت و در خيلى از محافل قديمى معمول است كه مىگويند « ما در سياست مداخله نمىكنيم » ولى مرحوم سيّد جمال‌الدين چنين نبود و لذا وقتى كه با آن افكار بلند و آرزوهاى وسيع وارد كشور مصر شد و برنامهء جمعيت « ماسونيه » « 1 » را\r\n\r\n\r\n","description":"","footnote":"\r\n( 1 ) . فراماسونرى .\r\n","page_name":" 159 ","page_number":159},
  {"content":"\r\n\r\nكه در سرلوحهء آن نشر آزادى ، برادرى ، برابرى قيد شده بود ملاحظه نمود ، آن را پسنديد و به اين سبب به آن جمعيت پيوست و كارت عضويت گرفت . روزى وارد انجمن شد و در صف مستمعان نشست . سخنران پشت ميز خطابه قرار گرفت و در ضمن سخنرانى اظهار نمود : « ما در سياست دخالت نمىكنيم » .\r\nسيّد جمال‌الدين از شنيدن اين سخن برآشفت و گفت : چطور مىشود در برنامهء جمعيتى ، كسب حقوق : آزادى و برادرى و برابرى قيد شده باشد ، با اين حال شخص براى تحصيل آزادى و حقوق مغصوبهء خويش صدايش را بلند نكند ؟ هرگاه چنين است من با اين جمعيت كار نمىكنم و بدين سبب از عضويت كنار گرفت و شخصاً شروع به تأسيس انجمن سياسى ديگر كرد .\r\n2 - روزى در انجمن « ماسونيه » مىخواستند براى يكى از افراد حزب اعانه‌اى جمع‌آورى كنند ، سيّد پرسيد : آيا اين شخصى مريض است ؟\r\nگفتند : خير .\r\nپرسيد : آيا سالم و تندرست است ؟\r\nگفتند : بلى .\r\nآن‌گاه فرمود : تندرستى و خوارى و گدايى ؟ هيچ‌گاه اين دو امر در وجود يك نفر انسان جمع نمىشود .\r\n3 - همين كه مرحوم سيّد جمال‌الدين را از مصر تبعيد كردند ، عده‌اى از دوستانش او را تا حدود كانال سوئز بدرقه كردند و هنگام وداع مبلغى پول به عنوان قرض به او اهدا نموده و خواهش كردند كه اين هديه را از آنان بپذيرد ، لكن او از پذيرفتنش امتناع نمود و فرمود :\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nشما به اين پول بيشتر احتياج داريد . . . شير هر جا برود شكارش را به دست مىآورد .\r\n4 - همين كه در سال 1892 م ، سلطان عبدالحميد ، سيّد را به آستانه دعوت كرد ، در هنگام ورود يك نفر از آجودان‌هاى سلطان جلو آمده و پس از عرض احترام پرسيد :\r\nحضرت آقا ! صندوق‌هاى شما كجاست ؟\r\nسيّد گفت : غير از صندوق لباس و صندوق كتاب چيزى همراه ندارم .\r\nبسيار خوب ، بفرماييد آن صندوق‌ها كجاست كه بگيرم ؟\r\nصندوق كتاب اين‌جاست ( در حالى كه به سينه‌اش اشاره مىكرد ) و صندوق لباسم اين‌جاست ( با اشاره به جبه‌اى كه دربرداشت ! )\r\nسپس اضافه نمود كه در اوايل دوران مسافرت دو دست لباس همراه داشتم ، امّا چون دچار تبعيدهاى متوالى شدم ، احساس كردم كه لباس اضافى زايد است ، به همين سبب با همين يك دست لباس كه پوشيده‌ام مىسازم ، تا كهنه شود آن وقت عوض خواهم كرد .\r\n5 - چون سيّد با سلطان عبدالحميد مجالست مىكرد ، يكى از دوستان نظرش را دربارهء سلطان استسفار كرد ، مرحوم سيّد فرمود : به عقيدهء من اگر شخصيت سلطان عبدالحميد را در يك كفهء ترازو و شخصيت چهار نفر از نوابع اين عصر را در كفه ديگر بگذاريم ، باز هم كفه سلطان سنگين‌تر خواهد بود . زيرا اين مرد در تسخير نمودن طرف صحبت خود ، از جهات ذكاوت و دها و سياست ، بسيار تواناست و از اين جهت اغلب مشكلاتى را كه از طرف دولت‌هاى غربى براى او ايجاد مىشود ، به سهولت حل مىكند و هر كس مدتى نزد او بنشيند\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبا كمال خرسندى و بشاشت خاطر ، از محضرش بيرون خواهد رفت و تسليم منطق او خواهد شد ، اعم از اين‌كه پادشاه باشد يا امير ، وزير باشد يا سفير ، لكن افسوس كه : عيب مرد بزرگ ، بزرگ است و ترس از بزرگ‌ترين عيوب اين مرد است !\r\n6 - سلطان عبدالحميد منصب شيخ‌الاسلامى را به مرحوم سيّد عرضه داشت و لكن او نپذيرفت ، زيرا او معتقد بود كه اين مقام ارزشى ندارد مگر اين‌كه به وسيلهء آن ، نظام اجتماع را بتوان تغيير داد و در سايهء اين عنوان ، اصلاحاتى به عمل آورد و به همين مناسبت مىفرمود : « وظيفهء مرد دانشمند اين نيست كه داراى منصب معين و حقوق خاصى باشد ، بلكه وظيفهء عالم ، ارشاد و تعليم صحيح است و مقام او اقتضا ، بلكه الزام دارد به اين‌كه علوم مفيده را خوب بياموزد و علم را با عمل نيك مقرون گرداند » .\r\n7 - مرحوم سيّد هيچ وقت زن نگرفت و هرگاه مرد عيال‌وار و نيازمندى به او مراجعه مىكرد ، از كمك به او خوددارى نمىنمود .\r\nروزى سلطان عثمانى به او گفت كه يكى از كاركنان زيباى قصر يلدز را به عنوان همسر و براى زناشويى بپذيرد ، مرحوم سيّد امتناع نمود . سلطان پرسيد كه آيا طرفدار عقيدهء معروف « ابوالعلا » هستيد كه گفت روى قبر او بنويسند :\r\nهذا جناه ابى علىّ و ما جنيت على احد ؟\r\nاين جنايتى است كه پدر من كرده است ، ولى من نسبت به احدى جنايت نكرده‌ام ؟\r\nسيّد جواب داد : خير هيچ وقت من اين نظر را نمىپسندم ، مرد عاقل چگونه مىتواند ازدواج را كه بقاى نوع و كمال فلسفهء عمران\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمنوط به آن است ، جنايت بداند ؟ امّا اين‌كه من ازدواج نمىكنم علتش اين است كه مىدانم وظايف شوهر در مقابل زن چقدر سنگين و تا چه حد بايد رعايت عدالت را بنمايد و چون من خودم را در اجراى عدالت و وظايف سنگين شوهرى توانا نمىبينم ترجيح مىدهم كه مجرد بمانم !\r\nيك نفر پزشك كه از نزديكان مرحوم سيّد بود وقتى كه اين داستان را شنيد اظهار كرد : چون از عدم اجراى عدالت مىترسيد ، جايز مىدانيد كه با طبيعت بشرى مخالفت كنيد ؟\r\nمرحوم سيّد تبسمى كرد و فرمود : « طبيعت از تو داناتر و حكيم‌تر است و خودش را خوب اداره مىكند ، هر كس كه ترك چيزى كرد ، مىتواند بدون آن هم زندگانى بكند ! »\r\nباز به او گفتند : شما عطاياى مالى سلطان را مىپذيريد ، چرا عطيهء او را كه عبارت از كنيز زيباست نمىپذيريد ؟ فرمود : در حدود تشخيص و اجتهادى كه دارم ، مالى را كه سلطان به من مىدهد ، مىتوانم به افرادى مستحق و وظيفه شناس برسانم ، ولى چون براى كنيزان زيبايى كه سلطان به من هديه مىكند ، مصرفى ندارم ، نمىتوانم بپذيرم ، زيرا همسر آنان نيستم و قيّمشان هم نمىتوانم باشم كه براى آنها همسرى انتخاب كنم .\r\n8 - مرحوم سيّد نسبت به مرحوم شيخ محمد عبده خيلى علاقمند بود و هميشه هوش و فضيلت او را مىستود و هر وقت از او ياد مىكرد ، مىگفت : « دوست من شيخ . . . »\r\nسيّد عبداللَّه نديم كه مردى دانشمند بود و با مرحوم سيّد خيلى معاشرت مىكرد و اغلب نزد او به سر مىبرد ، روزى گفت : نسبت به\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nشيخ محمد عبده خيلى اظهار لطف مىكنيد و ستايش زيادى دربارهء او مىفرماييد و ساير اشخاص را به عنوان « رفيق » و « آشنا » معرفى مىكنيد ؟ سيّد تبسمى كرد و فرمود : « شما نيز آقاى عبداللَّه دوست من هستيد ، با اين حال فرق بين شما و شيخ زياد است ، زيرا او در هنگام سختى دوست من است ، ولى شما در حال آسودگى ! » مرحوم نديم با شنيدن اين سخن سكوت كرد .\r\n9 - مرحوم سيّد به تئورى « داروين كه طرفدار « فلسفهء تنازع بقا » بود ، مىخنديد و اين نظريه را ريشخند مىكرد و مىگفت : « بقايى كه مطلوب خاطر همهء متفكران و عقلا است فناپذير نيست و هيچ گونه نزاعى ندارد ، بلكه چيزى كه مورد تنازع است فناپذير مىباشد ، زيرا نزاع كننده و طرف مورد نزاع ، همه فانى مىشوند و مقدرات همه يكسان است ، پس به اين دليل بهتر اين است كه فلسفهء داروين را تنازع فنا بناميم ، نه تنازع بقا ! »\r\nاشخاصى در اين زمينه بر مرحوم سيّد خرده گرفتند و گفتند ، آيا عقيده داريد كه جهان تمدن همه و همه در اين نظريه به خطا رفته‌اند ؟ پاسخ داد : « جهان تمدن چيست ؟ آيا غير از شهرهاى بزرگ و بناهاى مرتفع و قصور مجلل و باشكوه و كارخانه‌هاى عظيمى كه پنبه و ابريشم را با رنگ‌هاى گوناگون به صورت پارچه بيرون مىدهند و غير از معادن و كان‌هاى مختلف و احتكار سرمايه داران سرمايه‌هاى گزاف را ، و غير از اختراع توپ‌هاى مهيب و بمب‌ها و كشتىهاى مخرب و ساير ابزارى كه براى آدم‌كشى به وجود آورده‌اند ، چيز ديگرى است ؟ و آيا ملل راقيه و متمدن امروز جز به داشتن اين اشيا به چيز ديگرى افتخار دارند و آيا در غير اين مورد مسابقه‌اى گذاشته‌اند ؟\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nدر اين صورت اگر همهء اختراعات و اكتشافات و همهء مصالح و منافع حاصله از آن را در يك كفه بگذاريم و جنگ‌ها و مصايب و عواقب شوم و نتايج حاصلهء آن را در كفه‌اى ديگر ، قطعاً كفهء سنگين‌تر همانى خواهد بود كه وسايل تخريب در آن گذاشته شده است . در اين صورت چنين ترقّى و دانش و تمدنى جز انحطاط و مصيبت چه معنى و ثمرى دارد ؟ و البته چنين دستگاهى جز جهل و وحشىگرى صرف ، نتيجه و بهره‌اى نخواهد داشت و با مجهز شدن به اين نوع وسايل مخرب ، انسان بيچاره به عالم حيوانيت سوق داده خواهد شد . آيا هيچ وقت شنيده‌ايد سيصد هزار افعى در مقابل سيصد هزار افعى ديگر صف‌آرايى كنند و نيش خودشان را به بدن يكديگر فرو برند و يكديگر را بكشند ؟\r\nيا اين‌كه هرگز ديده‌ايد شيرها با يكديگر به ستيزه برخيزند و خون همديگر را بريزند و گوشت همديگر را بخورند ؟ در اين صورت تصديق خواهيد كرد كه آن‌چه فعلًا جهان دارد و درصدد افزودن به آن است ، مدنيت و علم نيست ، بلكه جهل است و توحش . . . »\r\n10 - صرف‌نظر از خاطرات فوق جملات حكيمانه از سيّد جمال‌الدين روايت كرده‌اند كه در موقع مناسب بيان مىفرمود و اينك قسمتى از آن را در اين‌جا ذكر مىكنيم . مىگويند مرحوم سيّد هر وقت مىخواست سوگندى ياد كند مىفرمود : « به عزت حق و به سر عدالت قسم ! » و از اوست كه فرمود : حقايق با نيروى اوهام از بين نمىروند . هر كس اگر فقط به داشتن عمر زياد خود را بر ديگران برترى دهد او را سفيه بدانيد . افتخار كردن به گفتار خالى در مقابل عمل ديگران باطل و ضايع است . جز اشخاص ضعيف النفس هرگز كسى به قدرت و زور ايمان نمىآورد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nتطويل مقدمه ، غالباً دليل بر فساد نتيجه است . هر كس بدون ارتكاب گناهى از حكام بترسد او را بيچاره و بينوا بدانيد . اسراف در نيروى بدنى از اسراف در پول زيان‌آورتر است . اجزاى پراكنده در اثر فشار و تضييق ، بيشتر به يكديگر نزديك مىشوند . بدترين اوقات وقتى است كه جهال پرگويى مىكنند و عقلا ساكت‌اند . در مشرق زمين ادبا تا زمانى كه زنده‌اند ، در رديف مردگان محسوب مىشوند و همين كه از ميان رفتند ، زنده مىگردند ! زنجير و قيدى كه بر بدن انسان مىزنند ، از قيدى كه بر عقول و افكار مىزنند سبك‌تر است . درخت محكم و قوى ديرتر ميوه مىدهد . لغت عربى را بدوىها در بيابان‌ها توسعه دادند ، ولى شهرىها آن را در شهرها محصور و محدود نمودند .\r\nممكن است در جوانى دانشمند شد ، ولى تجربه جز در پيرى به دست نيابد .\r\nپايان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nگفتگويى با استاد سعيدى درباره سيّد\r\n\r\n","description":"","footnote":"","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\nگفتگويى با استاد سعيدى درباره سيّد\r\n« . . . گفت‌وگويى را كه در اين‌جا ملاحظه مىكنيد ، در واقع فشرده‌اى از يك « مباحثهء مفصل » با استاد سيّد غلامرضا سعيدى دربارهء « شخصيت‌هاى اسلامى » يك قرن اخير ، در بخشى از جهان اسلام است . گفتگو با ايشان كه از 75 سال پيش با انديشه‌ها و افكار آنها آشنا بوده و از نيم قرن پيش ، با سفر به كشورهاى اسلامى ، آثار و نتايج كوشش‌هاى آنها را از نزديك مشاهده نموده است ، ضرورى مىنمود . . .\r\nاين گفتگو ، چند بخش ديگر نيز دربارهء علامه « اقبال لاهورى » ، علامه « امينى » مرحوم آيت‌اللَّه « كاشف الغطاء » دارد كه چون طولانى است ، از نقل آنها خوددارى مىشود و فقط به نقل بخش كوتاهى كه دربارهء « سيّد جمال‌الدين اسدآبادى » است ، اكتفا مىشود . . .\r\n« يادآورى اين نكته نيز ضرورى است كه اين بحث ، در جلد اول‌يادنامهء سيّد جمال‌الدين اسدآبادى ، چاپ قم ، كه به كوشش و مقدمهء\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاينجانب در سال 1345 از سوى انتشارات « دارالعلم » قم منتشر گشته ، نقل شده است » .\r\n* * * خوشبختانه « يادنامه » مزبور ، هم‌اكنون با 80 مقاله تحقيقى از اساتيد محترم و نويسندگان معروف ، و در دو مجلد ، آمادهء نشر است كه اميدواريم به يارى حق ، به زودى در ضمن « مجموعه‌اى دربارهء سيّد » چاپ و در اختيار اهل تحقيق و عموم علاقمندان ، قرار گيرد .\r\nدر همين رابطه ، يادنامه‌اى ديگر شامل مقالات شخصيت‌هاى جهان اسلام به زبان عربى تهيه شده كه انشاءاللَّه در ضمن همان مجموعه ، منتشر خواهد شد .\r\nسيّد هادى خسروشاهى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\n[ متن گفت‌وگو 
  ]\r\nس - استاد محترم ، در گفتگوى پيشين دربارهء مرحوم مدير نراقى سخن گفتيد و خاطرنشان ساختيد كه او در شكل گرفتن عقايد مذهبى و اجتماعى شما نقش مؤثر داشت . لطفاً در اين‌باره توضيحات بيشترى بفرماييد ؟\r\nج - به طورى كه گفتم من در اوايل مشروطيت در « بيرجند » مشغول تحصيل بودم . استاد بزرگ ما مرحوم مدير نراقى بود كه مردى صاحب فضل و بااطلاع بود . . . سال‌ها پس از پايان تحصيلات دوباره با مرحوم نراقى در تهران تجديد عهد كردم .\r\nبا ديدار و مصاحبت مجدد اين مرد ، بسيارى از حقايق زندگى پرافتخار وى براى من كشف شد و معلوم شد اين مرد پرتلاش ، در سنين پيش از بيست سالگى ، در همهء كوران‌هاى سياسى دوران سيّد جمال‌الدين بوده و حتّى در فعّاليّت‌هاى زيرزمينى - كه آزادى خواهان آن روز داشتند - همكارى داشته است .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمرحوم « مدير نراقى » را به قطع مىتوان مردى جامع ، عالم ، آگاه به مسائل و موضوعات مذهبى و برخوردار از حميّت دينى و غيرت اجتماعى دانست . او در حدود شصت سال پيش به بيرجند آمد و به تدريس پرداخت . چون در سال‌هاى اول و دوم درك ما اقتضاى مسائل اجتماعى را نداشت ، او در طى بياناتى به تشريح مسائل اجتماعى مىپرداخت و ذهن ما را با مسأله مشروطيت و آزادى آشنا مىكرد .\r\nدر ميان كسانى كه گردانندگان اصلى مشروطيت بودند و او نام آنها را بيش از ديگران مىآورد ، سيّد جمال‌الدين بود .\r\nاو مىگفت : « سيّد جمال در آن روزهايى كه در ايران به سر مىبرد ، همهء حرف‌هايش بر اين محور دور مىزد كه زورگويى و خودكامگى بايد از بين برود و عدالت جاى آن را بگيرد » .\r\nمدير نراقى ، سيّد جمال را بهتر از هر كسى شناخته بود و توصيفى كه از او مىكرد تأثرانگيز بود . حتّى به خاطر دارم كه ماجرايى را از اين مرد نقل مىكرد كه او را با چه سختى و زجر و عقوبتى در زمستان از حرم حضرت عبدالعظيم بيرون كشيده و طرد و تبعيد كردند و به طرف « خانقين » بردند و ما در حين نقل ماجرا گريه مىكرديم و با سوابق ذهنى كه استاد ما در فكر من و امثال من گذاشت ، جمال‌الدين را به عظمت ديديم . در آن هنگام مجلاتى كه از مصر مىآمد و تفسيرى را كه « سيّد رشيد رضا » از درس‌هاى استادش « شيخ محمد عبده » آموخته بود ، در اختيار ما قرار مىگرفت و مطالب آنها را به ما مىفهماند . شيخ محمد عبده كه چنين مرد بزرگى شده است ، شاگرد سيّد جمال‌الدين بوده است . مرحوم مدير مىگفت كه من چند شماره از مجله « عروةالوثقى » را كه جمال‌الدين و شيخ محمد عبده در پاريس\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمىنوشتند ، در تهران ديده و خوانده‌ام و قسمتى از مضمون مقالات چاپ شده را براى ما شرح مىداد .\r\nدر سال پنجم و ششم كه طبيعى و زيست شناسى نيز مىخوانديم ، صحبت از كتاب‌هاى « شبلى شميل » زيست شناس عرب به ميان آمد كه آن كتاب‌ها را در خارج از كلاس مىخوانديم .\r\nدر آن كتاب‌ها ، مسأله تكامل و حرف‌هاى « داروين » مطرح شده بود كه اذهان ما را مغشوش ساخته بود . خوشبختانه كتابى تحت عنوان الرد على الدهريين از مرحوم سيّد جمال‌الدين به دست ما افتاد كه آن را در « حيدر آباد دكن » نوشته بود . درست خاطرم نيست كه ترجمهء عربى كتاب را مىخوانديم و لذت مىبرديم يا متن فارسى آن را .\r\nبه هر حال ما از آن‌جا ، جمال‌الدين را شناختيم و تاكنون هم من كسى را سراغ ندارم كه در آن زمان مانند سيّد جمال از نظر علمى اين چنين مستدل به « داروين » پاسخ داده باشد . اين بود كه هم از نظر علمى و هم از جنبهء اجتماعى و سياسى ، شخصيت جمال‌الدين در ذهن من و امثال من تأثير بسزايى داشت ، به طورى كه در همان تاريخ يا سال‌هاى بعد در جايى مىخواندم ، گزاف نخواهد بود كه اعتراف كنيم مرحوم جمال‌الدين در آن جلسات اوليه‌اى كه در مصر تشكيل شده بود ، مصرىها را به كلى عوض كرد .\r\nلرد كرومر مأمور عالى رتبه انگليس در مصر ، به مقامات عالى انگلستان گزارش داد كه اگر سخنان اين درويش ايرانى ! ( اصطلاحى كه كرومر به سيّد داده بود ) ادامه پيدا كند ، جنبش و نهضت صدر اسلام دوباره تجديد خواهد شد و اين مطلب در اسناد سياسى وزارت امور خارجهء انگلستان ، منعكس است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nغير از نيجريه يا ناتوراليسم ، كتاب ديگرى از سيّد در سال‌هاى بعد خواندم به نام « تتمه‌البيان فى تاريخ الافغان » كه اين كتاب هم از آثار برجستهء آن روز سيّد جمال بود . خلاصه ، آشنايى ما با او كه در افق فكر و نحوه انديشه و نگاه من به اسلام تأثير كرده بود ، در نتيجه تشريح مرحوم مدير از شخصيت سيّد جمال‌الدين بود .\r\nس - اخيراً معدودى از قلم به دست‌هاى مغرض در مجله‌اى ، حملاتى به سيّد جمال مىكنند و به اصطلاح خودشان سعى دارند وى را عامل كشورهاى اروپايى معرفى كنند ! نظر شما در اين مورد چيست ؟\r\nج - با اين‌كه بنده نمىخواهم نسبت به هيچ كس بدبين باشم و خدا نكند كه اگر عالماً و عامداً تهمتى بر كسى وارد بياورم ، ولى از مجموع آن‌چه راجع به سيّد از شصت سال پيش در نوشته‌هاى انگليسى ، عربى و فارسى خوانده‌ام و از هر كس و هر جا مطالبى شنيده‌ام استنباط كرده‌ام كه سيّد جمال‌الدين يكى از مظلوم‌ترين مشاهير جهان است .\r\nخدا بر عمر آقاى محيط طباطبايى بيفزايد كه جمله‌اى را جزو خاطراتش نوشت كه گويى از سوز دل من ناشى است ، آن‌جا كه مىگويد : « در تاريخ بشر ، صرف‌نظر از انبيا بزرگان ، سيد جمال‌الدين از مظلوم‌ترين شخصيت‌هاى علمى و اجتماعى است . برداشتى كه از اوضاع اجتماعى كشورهاى شرق داشت ، هيچ قهرمانى نداشت ، اما\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nتا اين وصف در زمان حيات خود مظلوم بود و پس از حيات نيز به صورت ديگرى مظلوم‌تر ! » « 1 » در كشور ما ، آن‌طور كه بنده مىتوانم به يقين قضاوت كنم ، مردم در زمينه او دو دسته هستند . يك گروه آنهايى كه در حقيقت سبك حكومت قاجار را مىپسندند و در نتيجه مبارزات سيد را ناهنجار تلقى كرده‌اند ، آنان كه خوى استبدادى و اشرافيت داشتند از همان قديم با سيد مخالف بوده و هستند و در نتيجه تهمت‌هاى بسيار بر او وارد آوردند . مثلًا در « خاطرات مخزومى » ديرم يا همان مرحوم مدير نراقى براى ما نقل كرد كه خواستند سيد را به مسلمان نبودن متهم كنند و حتّى گفتند بايد لباس سيد را درآورد و ديد كه مختون است يا غير مختون ! و اين تازه گوشه‌اى ، از تهمت‌هايى بود كه در زمان حياتش مىزدند . در حال حاضر هم آن گروه كه با او به مخالفت برخاستند ، بيشتر از آن جهت است كه سيد جمال‌الدين ضربتى بر بنيان استبداد زد و در ميان خفقان و كشتار مهيب انديشمندان ، صداى آزادى سر داد ، و هواداران دورهء استبداد قجرى نيز از اين جهت با او مخالف بودند .\r\nبا توجّه به اين حقايق و با شناخت دقيق روحيات و شخصيت او ، مىتوان به عظمت فكرى و روحى اين مرد بزرگ پى برد . او هرگز خود را ذليل نكرد و در خدمت بيگانگان درنياورد .\r\nدسته‌اى از لحاظ انس و علاقه به قاجاريه و دسته‌اى به خاطر\r\n\r\n\r\n","description":"","footnote":"\r\n( 1 ) . به كتاب نفش سيد جمال‌الدين در بيدارى شرق زمين مراجعه شود . ( اين كتاب با اضافاتى ، به زودى توسط « كلبهءشروق » منتشر خواهد شد ) .\r\n","page_name":" 175 ","page_number":175},
  {"content":"\r\n\r\nحالت گريزشان از مذهب ، نمىخواهند قبول كنند كه يك آخوند ، و يك سيّد همدانى ، در اجتماعى ايران آن‌قدر سهم داشته باشد كه بانى مشروطيت و آزادى ايران قلمداد شود . مغرضين و مخالفين بر مبناى اغراض خود و به خاطر فرو نشاندن آتش كينه و حسادت ، او را به انواع و اقسام ، مورد حمله قرار مىدهند .\r\nدر يكى از كتاب‌ها خواندم پس از آن‌كه انگليسىها « متمهدى » معروف را در « سودان » مقهور كردند ، خواستند سيّد جمال را اغفال كنند . در آن زمان او در « فرانسه » به سر مىبرد ، به سيّد پيشنهاد كردند تا رياست حكومت سودان را بپذيرد و او در پاسخ آنها گفت : « مگر سودان مال شماست كه حكومتش را به من مىدهيد ؟ آن‌چه كرديد جز ظلم و جور و تعدّى چيز ديگرى نبود » و سرانجام به هيچ وجه حكومت سودان را قبول نكرد . با توجّه به اين قضايا ، مىتوان گفت كه خلقت و فطرت سيّد غير از اين حرف‌هاى پوچ است كه دشمنان اسلام عنوان مىكنند .\r\nس - شايد اطلاع داشته باشيد كه دشمنان سيّد عضويت او را در « فراماسونرى » دليل و مدركى براى خود مىدانند ، لطفاً در اين مورد توضيح بدهيد .\r\nج - در مورد عضويت سيّد جمال‌الدين در فراماسونرى تهمتى متوجّه او نيست . چه ، در تاريخ زندگى او ثبت و نقل شده و مسلم است كه در اوايل ورود او به مصر ، عناوين : برادرى ، برابرى ، انسانيت ، آزادى و از اين قبيل حرف‌ها ، كه فراماسونرى آورده ، جلب\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nتوجّه سيّد را كرده و سيّد تقاضاى عضويت نموده و به اين مجمع پيوسته بود ، ولى پس از آگاهى به حقيقت امر ، رابطه خود را قطع نموده است .\r\nمرحوم « محمدعلى جناح » ، بيست سال با هندوها همكارى كرد و مبشر صلح و عامل ارتباط مسلمان و هندو شد ، امّا وقتى متوجّه گرديد كه هندوها براى بلعيدن و نابود كردن مسلمان‌ها نقشه‌هايى دارند ، حسابش را تصفيه كرد و گفت ما اشتباه كرديم ، گمان برديم ، امكان دارد هندو و مسلمان با هم بسازند ، امّا ديديم كه نمىشود و امكان سازش نيست و برگشت و « پاكستان » را به وجود آورد .\r\nمرحوم سيّد جمال‌الدين نيز فريب ظاهر و شعارهاى آزادى خواهانه فراماسونرى را خورده و بعد بدون درنگ آنها را ترك گفته است . امّا من معتقدم كسانى كه سعى دارند اين مسائل را مستمسكى قرار دهند براى كوبيدن پايه‌گذار نهضت‌هاى اسلامى ، قبل از هر چيز از عقده‌هاى خطرناك روحى و خودكم‌بينى رنج مىبرند ، آنها تصور مىكنند كه با كوبيدن اشخاص بزرگ ، خودشان بزرگ مىشوند ! . . .\r\nما در زندگى خودمان مشاهده مىكنيم هر كسى كه بزرگ شد ، دشمن پيدا مىكند و بيشتر تهمت‌ها به علت بزرگى شخص يا از روى حسادت يا از سوء نظر يا سوء تشخيص است و اين لازمهء هر بزرگى است .\r\nمگر به پيامبر اكرم صلى الله عليه و آله نسبت ناروا ندادند ؟ بدون ترديد همان‌طور كه متملقين آن روز نسبت به سيّد بىعلاقه و مخالف بودند ، امروز فرزندان آنها نيز بايد مخالف باشند ! . . .\r\nو البته بايد توجّه داشته باشيم كه مرحوم سيّد جمال‌الدين در « استانبول » بود ، نويسندگان « دايرةالمعارف بوستانى » به وى مراجعه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nكردند و راجع به « باب و بهاء » اطلاعاتى از او خواستند و مرحوم سيّد چون در اين مورد بصيرت و اطلاع مبسوطى داشت ، نظريات خود را بيان كرد و آنان نيز در آن كتاب درج كردند . اين سند ، پيروان آن فرقه را سخت خشمگين ساخت و از آن به بعد سعى كردند كه به انواع و اقسام ، او را بدنام كنند .\r\nاز آن شخصى كه مىگويد سيّد جمال‌الدين عامل استعمار بود ، بايد پرسيد اگر چنين حرفى درست باشد ، پس چرا در همه جا او را تعقيب مىكردند ؟ زجر و شكنجه مىدادند ؟ آيا ديوانگى نيست كسى به خاطر استعمار ! اين قدر زجر و شكنجه بكشد ؟ . . .\r\nيادداشت‌هايى كه بعد از پنجاه شصت سال ، از آرشيو وزارت خارجهء انگلستان به دست مىآيد ، نشان مىدهد كه جاسوس‌هاى انگليس در همه جا ، در اسلامبول ، پتروگراد ، مصر ، هند ، ايران و غيره ، سيّد جمال‌الدين را تعقيب مىكرده‌اند . خوب با اين وصف خود سيّد جاسوس بوده است ؟ عجب سخن بىپايه‌اى .\r\nسيّد جمال‌الدين كسى است كه شخصى مانند شيخ محمد عبده شاگرد اوست كه شرحى بر نهج‌البلاغه نوشته و اولين كسى است كه در بين علماى سنى عرب ، مسأله « اجتهاد » را با الهام از سيّد جمال‌الدين ، مطرح كرد و گفت : مگر دستگاه علمى و ذهنى بشر منحصر به چهار فقيه بوده است ، چرا باب اجتهاد بسته باشد ؟\r\nهم‌اكنون شماره‌هاى مجلهء « عروةالوثقى » موجود است و خوشبختانه به شكل كتابى هم در يك جا چاپ شده است . واقعاً انسان بايد خيلى بيچاره باشد كه بگويد اين مجله را عامل و مأمورى اداره مىكرده است . از محتويات آنها پيداست كه در شرق چه كسى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاول در مقابل استعمار قيام كرد .\r\nچند سال پيش شخصى از يكى از زعماى « الجزاير » پرسيد كه منشأ نهضت الجزاير چه بود ؟ آن زغيم در پاسخ گفت : « قيام سيّد جمال‌الدين و فريادهاى او در شمال آفريقا ، منشأ نهضت الجزاير بود . او در مصر بود و ما از او الهام گرفتيم تا توانستيم به الجزاير آزادى و استقلال بخشيم . حتّى سر منشأ مبارزهء مردم « اندونزى » بر ضد استعمار هلند ، سيّد جمال‌الدين بوده است » .\r\n« مخزومى پاشا » از فداييان سيّد جمال‌الدين و داراى شخصيت بوده است گويا سوريه‌اى و غالباً در مصر و سوريه با او به سر مىبرد . خاطرات بسيارى نوشته كه من قسمت‌هايى از آنها را ترجمه و در مجله « مسلمين » كه در سال‌هاى پيش در ايران منتشر مىشد ، چاپ كردم . وى در خاطرات خود مىنويسد :\r\n« بعد از آن‌كه سيّد جمال‌الدين از عضويت در فراماسونرى مصر دست كشيد ، مجمعى از مسلمانان تشكيل داد و گفت ما به آن دليل كه قرآن داريم ، منطق داريم ، كتاب داريم ، نبايد فريب اين فراماسون‌ها را بخوريم . سيّد جمال‌الدين سپس ادامه داد : در دنيا دو كلمه است كه با هم نمىسازند : اسلام و ذلت . مسلمان نمىتواند ذليل باشد زيرا كه خداوند مىفرمايد : « و للَّه‌العزّة و لرسوله و للمؤمنين » .\r\n« سعد زغلول پاشا » رهبر بزرگ ملى و رييس دولت مصر دربارهء خاطرات دوران جوانى خود ، مىنويسد : « در دوران جوانى ، آن زمان كه در الازهر مصر تحصيل مىكردم شنيدم كه سيّد جمال‌الدين آمده و در الازهر علوم جديد را نشر مىدهد ، كره‌اى دارد و از جغرافيا بحث مىكند . علما او را از تدريس جغرافيا و مسائل اجتماعى\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nباز مىداشتند و مىگفتند اين درس‌ها در الازهر صحيح نيست ! من هم مانند اغلب جوان‌هاى آن روز جامد و خشك بودم . با چند نفر تصميم گرفتيم برويم و او را بزنيم و تصور مىكرديم كه با آن كار اجر دينى ! و ثواب اخروى ! نيز خواهيم برد . با چند نفر از رفقا به نزديك خانه‌اش رفتيم . در آستانه درى كه متصل به اتاقش بود از « ابوتراب » ايرانى كه مستخدم او بود ، سراغ سيّد را گرفتيم ، پرده‌اى را بالا زد ، ديديم سيّد در آن گوشهء اتاق نشسته و در كنار او يك كرهء جغرافيا بود . سلام كرديم و داخل شديم و از سيّد راجع به كرهء جغرافيا سؤالاتى كرديم ، سيّد كرهء جغرافيا را در دست گرفت و با كلماتى لبريز از عشق به ميهن بزرگ اسلام ، كشورهاى اسلامى را روى كره به ما نشان داد . از فقر و تيره‌روزى و جهل مسلمانان و نقشه‌هاى شوم استعمارى دولت‌هاى مغرب زمين برايمان سخن گفت و در پايان ، خاطرنشان ساخت كه نجات مردم مسلمان ، بدون شناخت صحيح كشورهاى اسلامى و بازگشت به وحدت صدر اسلام امكان‌پذير نيست . . . من كه مسحور قيافه و سخنان او شده بودم به رفقا گفتم نبايد ديگر با اين مرد معارضه كنيم » .\r\nاز اين‌ها گذشته « مصطفى كامل » و كسانى كه مجلهء « السياسى » مصر را مىنوشتند و منشأ آن همهء نهضت‌ها شدند ، همه خودشان را به شاگردى سيّد جمال‌الدين مفتخر مىدانستند .\r\n* * * به علاوه « گولد زويهر » ( خاورشناس بزرگ آلمانى ) مانند پروفسور « براون » ، معتقد است كه جمال‌الدين مردى بود فيلسوف و نويسنده و خطيب و روزنامه‌نويس و بالاتر از همهء اين امتيازات ، مردى بود\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nسياسى كه دوستانش او را وطن دوست بزرگ و دشمنانش او را مردى تهييج كنندهء خطرناكى مىدانند و اين مرد در جنبش‌هاى ملى و ضد استعمارى كه در چند دههء اخير در كشورهاى اسلامى به وجود آمده ، به شدت نقش و تأثير داشته است .\r\nاز اين گذشته او مىكوشيد كشورهاى اسلامى را از زير بار سيطره و سلطهء اروپايىها و استثمار بيگانگان نجات دهد . كما اين‌كه طرفدار تشكيل جامعه‌اى بود كه كشورهاى اسلامى ، تحت نظم و انضباط درآيند ، تا به وسيلهء اين اتحاد ، از شر مداخلهء ديگران در امان باشند و ضمناً مىكوشيد تا ادارات داخلى كشورهاى اسلامى مانند كشورهاى اروپايى منظم گردند . . . » « 1 »\r\nمرحوم « دكتر احمد امين » در پايان مقاله مبسوطى كه راجع به زندگى اين مرد بزرگ به تفضيل ، دوران زندگى درخشان او را تجزيه و تحليل كرده است ، چنين مىنويسد : « در سال 1928 ، يعنى سى و يك سال پس از وفات اين مرد بزرگ به آستانه ( اسلامبول ) رفتم . و آن‌گاه مغتنم شمردم قبرش را زيارت كنم و عظمتش را يادآور شوم . . . پس از طى مقدماتى ، به زيارت مزار اين مرد بزرگ موفق شدم و ديدم كه تركيب زيبايى از سنگ مرمر روى قبرش بنا كرده‌اند .\r\n« آن‌گاه همراه دوستم عبادى بر سر مزارش ايستاديم و گفتيم : « اين‌جا آرامگاه زنده كنندهء نفوس و آزاد كننده عقول و تكان دهنده قلوب و برانگيزنده ملّت‌ها و متزلزل كنندهء تخت‌هاست ! كسى در اين‌جا آرميده است كه سلاطين بر عظمت او رشك مىبردند و از زبان و سطوت او\r\n\r\n\r\n","description":"","footnote":"\r\n( 1 ) . فيض الخاطر ، دكتر احمد امين ، ج پنجم ، ص 289 .\r\n","page_name":" 181 ","page_number":181},
  {"content":"\r\n\r\nمىترسيدند و دولت‌هاى صاحب ارتش و داراى تجهيزات ، از حركت او بيمناك بودند و كشورهايى كه آزادى در آن‌جا موج مىزد ! حوصله‌شان از حريت طلبى او به تنگ آمده بود . اين‌جا آتش وجود آن كسى است كه هرجا مىرفت چه در افغانستان و چه در مصر ، چه در ايران و چه در پاريس ، چه در لندن و چه در آستانه ( اسلامبول ) آتش قيام ملى برمىافروخت . و او آن كسى است كه بذرهاى انقلاب عرابى پاشا را افشاند و آن كسى كه همهء نفوس را در ايران براى انقلاب مشروطيت برانگيخت و آن كسى است كه در سراسر جهان اسلام ، با دولت‌هاى بيگانه مبارزه مىكرد و خواستار اصلاحات اجتماعى بود .\r\nاين‌جا آن كس دفن شده كه با اسماعيل پاشا و توفيق پاشا در مصر و با ناصرالدين شاه در ايران و با انگلستان در پاريس و با جهل و بىسوادى و ذلت و خوارى در شرق و با جاسوسى و نفاق در آستانه جنگيد و هيچ چيز بر او پيروز نشد جز مرگ . او را تجليل كرديم و بر او تعظيم نموديم و روان ما به ياد او ملتهب و مشتعل شد . پس محضر و منظر و مراى او چه بوده است ؟ رحمت خداى بر او باد . « 1 »\r\nاز طرف ديگر در سفرى كه چندين سال قبل به هندوستان كردم در كتابخانهء « دانشگاه عليگر » ، كتابى به زبان انگليسى به نام « انقلاب ايران » يافتم كه در صفحه اول آن عكس مرحوم سيّد جمال‌الدين نقش بسته بود و ضمن مقدمه‌اى كه بر اين كتاب نوشته شده بود ، اين عبارت جلب توجّه‌ام كرد « پيشرفت و ترقّيات شرق ، به هر درجه‌اى كه برسد ، مولود فعّاليّت‌هاى سياسى و اجتماعى اوست ! »\r\n\r\n\r\n","description":"","footnote":"\r\n( 1 ) . فيض الخاطر ، دكتر احمد امين ، ص 300 ، چاپ مصر .\r\n","page_name":" 182 ","page_number":182},
  {"content":"\r\n\r\nبا اين وضع آيا مىتوان تهمت‌هاى مغرضين و زراندوزان و كوته‌فكران را دربارهء سيّد پذيرفت ؟ . . . به نظر من آنها بايد از وجدان خود شرم كنند و بىجهت يك سيّد همدانى خادم جامعهء بشرى را پس از يك قرن ، مورد حمله و تهمت قرار ندهد . « 1 »\r\nپايان\r\n\r\n\r\n","description":"","footnote":"\r\n( 1 ) . اين گفتگو در سال 1354 و به هنگامى كه مزدوران قلم به دست شاه ، سيّد را به شدت مورد حمله قرار داده بودند ، در قم توسط دوست عزيز ما ، آقاى محمود حكيمى به عمل آمد و تحت عنوان « مصاحبه » رمضان همان سال ، توسط برادر عزيز ديگر ، آقاى انصاريان ، انتشار يافت . جاى دارد كه مجموعهء كامل اين گفتگو ، دربارهء « شخصيت‌هاى اسلامى از ديدگاه سعيدى » براى بزرگداشت خاطرهء استاد سعيدى ، يك بار ديگر به دست چاپ سپرده شود . خسروشاهى\r\n","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n . \r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n . \r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n . \r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\n[ مجموعه آثار شادروان استاد سعيدى ( 2 ) 
  ]\r\n\r\nانديشه هاى اقبال لاهورى\r\n\r\n1 : انديشهء اقبال در ايران ، آكادمى اقبال در لاهور\r\nسيد هادى خسروشاهى\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nپيشگفتار\r\n\r\nانديشهء اقبال در ايران\r\nبدون ترديد علامه محمد اقبال لاهورى يكى از بزرگ‌ترين و ارزنده‌ترين انديشمندان عصر حاضر و تاريخ اسلام است . شخصيت اقبال داراى ابعاد گوناگونى است و نمىتوان زندگى او را تنها با توجّه به يك بعد آن بررسى كرد . اقبال را فقط به عنوان يك شاعر برجسته ، يك فيلسوف ، يك متفكر ، يك مصلح اجتماعى ، يك حقوق‌دان ، يك استاد دانشگاه يا يك جامعه شناس نمىتوان معرفى كرد ، بلكه بايد او را با در نظر گرفتن همهء اين ابعاد و عناوين ، و به مثابه بانى و مؤسس اصلى كشور پاكستان و يكى از برجسته‌ترين شخصيت‌هاى تاريخ معاصر دنياى اسلام شناخت و معرفى كرد . « 1 »\r\n\r\n\r\n","description":"","footnote":"\r\n( 1 ) . استاد سيّد غلامرضا سعيدى اقبال را در مقاله‌اى كه در اين كتاب آمده است « معمار پاكستان » مىداند و دكتر على شريعتى در يك سخنرانى اقبال را « معمار بزرگ انديشهء اسلامى » مىنامد و چنين باور دارد كه او باعث تحكيم انديشهء انقلابى سيّد جمال‌الدين اسدآبادى است :\r\n« . . . اوست كه به قيام انقلابى سيّد جمال قوام ايدئولوژيك بخشيد و درخت برومند و سركش او را ريشه‌هاى عميق فكرى داد . . . » . ما و اقبال ، مجموعه آثار شريعتى ، ج 5 ، صفحه 140 .\r\n","page_name":" 193 ","page_number":193},
  {"content":"\r\n\r\nآيت‌اللَّه خامنه‌اى دربارهء اقبال مىگويد : « . . . مثل كسى كه سال‌ها مريد اقبال بوده و در ذهن خود با اقبال زيسته است حرف مىزنم تا قدرى حق عظيم او را بر خود در اين مجمع بزرگ و در نهايت در ذهنيت مردم عزيز كشورمان ادا كنم . اقبال از شخصيت‌هاى برجسته تاريخ اسلام است و چندان عميق و متعالى كه نمىتوان تنها بر يكى از خصوصيت‌هاى زندگىاش تكيه كرد . اگر ما فقط اكتفا كنيم به اين‌كه اقبال يك فيلسوف و يك عالم است حق او را ادا نكرده‌ايم . . . اقبال يك شاعر بزرگ است . . . اقبال مصلح و آزادىخواه بزرگى است . اقبال طرح يك فلسفه را ريخت : خودى . . . يك مفهوم انسانى - اجتماعى كه در پوشش تعبيرات فلسفى بيان شده . . . بىشك ستاره بلند اقبال شرق است و جا دارد كه ما اقبال را به معناى حقيقى كلمه ستارهء بلند شرق بناميم . . . » « 1 »\r\nانديشهء اقبال لاهورى با اين عظمت و اوج ، متأسفانه به علت حاكميت طاغوت و سلطهء فرهنگى استعمار در كشور ما آن‌طور كه بايد شناخته نشد و مورد بررسى و استفاده قرار نگرفت و تأسف ما وقتى بيشتر خواهد شد كه بدانيم بيشترين اشعارى كه اقبال سروده به زبان فارسى است نه به زبان اردو كه زبان مادرى اوست . و در واقع مردم ما نخستين گروه از مخاطبان جهانى او بوده‌اند كه در گذشته نتوانسته‌اند اقبال را مانند فردوسى ، حافظ و سعدى و شهريار « شاعر خود » بدانند . پس از پيروزى انقلاب اسلامى در ايران ، كه اقبال در شعر خود به آن اميد و دل بسته بود . « 2 »\r\nچنان كه به صراحت مىگويد :\r\n\r\n\r\n","description":"","footnote":"\r\n( 1 ) . در شناخت اقبال ، سخنرانى آيت‌اللَّه خامنه‌اى ، صفحه 9 - 35 چاپ تهران ، 1365 .\r\n( 2 ) . كليات اشعار فارسى اقبال ، زبور عجم ، صفحه 104 .\r\n","page_name":" 194 ","page_number":194},
  {"content":"\r\n\r\n چون چراغ لاله سوزم در خيابان شما * اى جوانان عجم جان من و جان شما\r\nغوطه‌ها زد در خمير زندگى انديشه‌ام * تا به دست آورده‌ام افكار پنهان شما\r\nمهر و مه ديدم نگاهم برتر از پروين گذشت * ريختم طرح حرم در كافرستان شما\r\nفكر رنگينم كند نذر تهىدستان شرق * پارهء لعلى كه دارم از بدخشان شما\r\nمىرسد مردى كه زنجير غلامان بشكند * ديده‌ام از روزن ديوار زندان شما\r\nحلقه گرد من زنيد اى پيكران آب و گل * آتشى در سينه دارم از نياكان شما \r\nكوشش‌هاى باارزشى در راستاى شناساندن اقبال در ميهن اسلامى ما به عمل آمده كه برگزارى « كنگرهء جهانى بزرگداشت اقبال » در سال 1364 در تهران نمونه‌اى از اين اقدامات و كوشش‌هاى پرثمر و ارجمند است . « 1 »\r\nالبته بايد يادآور شد كه در گذشته هم فعّاليت‌هايى در اين زمينه به عمل آمد ، از جمله در سال 1349 سمينارى در دايره‌اى محدود تحت عنوان « كنگرهء بزرگداشت اقبال » در حسينيهء ارشاد برگزار شد و گروهى از شخصيت‌هاى مسلمان در آن شركت كردند « 2 » و پيش يا پس از\r\n\r\n\r\n","description":"","footnote":"\r\n( 1 ) . سخنرانىها و بحث‌هاى ارائه شده در اين كنگره - كه بالغ بر 40 مقاله و شعر است - در مجموعهء شناخت اقبال گردآورى و به وسيلهء دانشگاه تهران و وزارت ارشاد اسلامى چاپ شده است .\r\n( 2 ) . مجموعهء چند بحث ارائه شده در آن كنگره ، تحت عنوان « علامه اقبال » - گزارش كنگره بزرگداشت - را در سال 1352 حسينيه ارشاد چاپ و منتشر كرد .\r\n","page_name":" 195 ","page_number":195},
  {"content":"\r\n\r\nآن هم شخصيت‌هاى مسلمان يا عناصر فرهنگى كشور ما ، هر كدام در حد توان خود ، در اين زمينه كوشش‌هاى قابل تقديرى انجام داده‌اند . « 1 » ولى اين حقيقت را هم بايد گفت كه دو عنصر برجستهء انديشهء اسلامى معاصر ، يعنى مرحوم سيّد غلامرضا سعيدى و دكتر على شريعتى ، نقش بسزايى در شناساندن انديشه‌هاى اقبال لاهورى از ديرباز به عهده داشته‌اند كه تأثير بسزا و مستقيمى در ميان نسل جوان ايران داشته است .\r\nخوشبختانه مجموعه بحث‌هاى دكتر على شريعتى ، تحت عنوان : ما و اقبال در ضمن مجموع آثار آن زنده ياد منتشر شده است و هم‌اكنون در اختيار عموم قرار دارد . اما آثار ارزنده استاد سيّد غلامرضا سعيدى كه از سابقه ديرينه‌اى هم برخوردار است در اختيار نسل جوان معاصر ايران قرار ندارد .\r\nشايد مرحوم سعيدى نخستين فردى بود كه پس از آشنايى با افكار اقبال لاهورى « 2 » و مراجعت به ايران ، به نشر انديشه‌هاى اقبال پرداخت\r\n\r\n\r\n","description":"","footnote":"\r\n( 1 ) . تا آن‌جا كه كتابخانهء من پاسخگو است ، به عنوان نمونه‌هاى بارز از آثار و كارهاى ارزندهء زير مىتوان نام برد : احياى فكردينى در اسلام ، اقبال لاهورى ، ترجمهء احمد آرام . سير فلسفه در ايران ، اقبال لاهورى ، ترجمهء آريان‌پور ، كليات اشعار فارسى اقبال ، شامل اسرار و رموز ، زبور عجم ، جاويدنامه ، پيام مشرق ، ارمغان حجاز و مثنوى ، پس چه بايد كرد ؟ به كوشش و مقدمه و تفسير احمد سروش . ديدن دگرآموز و شنيدن دگرآموز ، محمدعلى اسلامى ندوشن . سرود اقبال ، فخرالدين حجازى . اسرار خودى و رموز بيخودى اقبال ، مشايخ فريدنى . ايران از ديدگاه اقبال ، از عبدالرفيع حقيقت . سرود اسلامى اقبال ، سيد محمدعلى صفير ، نشريه حسينيه ارشاد . مولوى عصر ، دكتر عبدالحميد عرفانى . داناى راز ، دكتر احمد احمدى بيرجندى . اقبال متفكر و شاعر اسلام ، محمدتقى مقتدرى . و سرانجام جاويدان اقبال ، دكتر جاويد اقبال ( فرزند مرحوم اقبال ) ترجمه شهين دخت كامران مقدم كه در 4 جلد منتشر شده است .\r\n( 2 ) . به مقدمهء اينجانب بر كتاب سيّد جمال‌الدين اسدآبادى ، نخستين اثر از مجموعه آثار استاد سعيدى مراجعه كنيد .\r\n","page_name":" 196 ","page_number":196},
  {"content":"\r\n\r\nو چندين ترجمه و مقاله و بحث و تحقيق ، از ساليان پيش تا آخرين ايام زندگى در اين رابطه منتشر ساخت و در واقع در اين زمينه پيشتاز بود .\r\nدرست به خاطر دارم كه در سال 1347 استاد سيّد غلامرضا سعيدى كتاب كوچكى را تحت عنوان انديشه‌هاى اسلامى اقبال تأليف دكتر محمد رفيع‌الدين ، كه ترجمه كرده بود به من تحويل داد تا در شهر قم چاپ شود و من كتاب را به مؤسسهء نشر دين و دانش سپردم و همان سال در قطع جيبى چاپ و منتشر گرديد . اما در سال گذشته وقتى به نسخه‌اى از آن نياز داشتم ، نزد هيچ يك از دوستان ، در قم و تهران ، در بايگانى ناشر ، در كتابخانه‌هاى قم و تهران ، و حتّى در نزد استاد دكتر سيّد جعفر شهيدى هم نسخه‌اى از آن به دست نيامد و نسخهء من هم كه به « امانت » رفته بود ، مرجوع نشد ! سرانجام توسط برادر شهيد صادق گنجى ، « 1 » مسؤول وقت خانه فرهنگى جمهورى اسلامى ايران در لاهور ، نسخه‌اى از « آكادمى اقبال » را تقاضا كردم كه در آن‌جا نيز يافت نشد ! ولى سرانجام برادرم حجت‌الاسلام على حجتى كرمانى ، نسخه‌اى را كه در سال 1347 به او هديه كرده بودم ، در كتابخانهء خود يافت و آن را به من داد تا مورد استفاده قرار گيرد . همين امر مرا واداشت كه به جمع‌آورى مجموعه مقالات و بحث‌ها و رساله‌هاى استاد سيّد غلامرضا سعيدى در اين زمينه - اعم از ترجمه و تأليف - بپردازم كه خوشبختانه هم اكنون به عنوان دومين جلد از مجموعه آثار استاد سعيدى ، توسط دفتر نشر فرهنگ اسلامى منتشر\r\n\r\n\r\n","description":"","footnote":"\r\n( 1 ) . به هنگام نوشتن اين مقدمه « صادق گنجى » كوشا و پويا به خدمات فرهنگى ارزنده‌اى در « لاهور » مشغول بود . . . اما به‌هنگام چاپ آن ، او به شهادت رسيد و گنجينه‌اى از صداقت از ميان ما رفت ( به روزنامهء اطلاعات مورخ 9 / 11 / 69 مقالهء نگارنده مراجعه شود ) .\r\n","page_name":" 197 ","page_number":197},
  {"content":"\r\n\r\nگرديده است .\r\nاين مقالات و ترجمه‌ها از مآخذ گوناگون زير اخذ و پس از ويرايش به دست چاپ سپرده شده‌اند .\r\nيادنامهء اقبال ، گردآورى بهاءالدين اورنگ . چاپخانه فرهنگ ايران ، لاهور - 1357 ه ش - 1978 م .\r\nموضوع : روح تمدن فرهنگ اسلام ، ( ترجمهء خطبه اقبال لاهورى )\r\nاقبال‌شناسى ، هنر و انديشهء محمد اقبال ، تأليف و ترجمه . چاپ تهران 1338 . مجله هنر و مردم ، شماره 2 سال - آبان ماه 1356 ش - 1977 م ( ويژه‌نامه ايران و پاكستان ) موضوع : معمار پاكستان .\r\nعلامه اقبال ، گزارش كنگرهء بزرگداشت اقبال - در حسينيه ارشاد 1349 تاريخ چاپ 1352 . موضوع :\r\nاقبال مسلمان .\r\nماهنامهء آموزش و پرورش ، دوره سى و ششم ، شماره‌هاى : 5 ، 6 ، 7 ، 8 ، 9 ، 10 ، 1345 . موضوع :\r\nهدف‌هاى تعليم و تربيت مكتب فكرى اسلام .\r\nمصاحبه با استاد سيّد غلامرضا سعيدى ، چاپ قم ، انتشارات شفق . 116 صفحه ( مجموعه چند گفتگو با شادروان سعيدى ) موضوع : دربارهء علامه دكتر محمد اقبال لاهورى .\r\nدر شناخت اقبال ، مجموعه مقالات كنگرهء جهانى بزرگداشت علامه اقبال لاهورى ، تهران ، اسفند 1364 به كوشش غلامرضا ستوده . موضوع : ماهيت و اهمّيّت اقبال .\r\nانديشه‌هاى اسلامى اقبال ، دكتر محمد رفيع‌الدين ، ترجمه سيّد غلامرضا سعيدى ، چاپ قم 1347 .\r\nدر اين‌جا اشاره به اين نكته ضرورى است كه موضوع رسالهء « انديشه‌هاى اسلامى اقبال » پس از تكميل توسط استاد سعيدى ،\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nتحت عنوان « ماهيت و اهمّيّت فلسفه اقبال » در مجموعه مقالات « در شناخت اقبال » آمده است كه ما در اين مجموعه از مدرك دوم استفاده كرديم ولى مقدمهء مرحوم سعيدى را كه در رساله « انديشه‌هاى اسلامى اقبال » آمده بود ( و در كتاب فوق نبود ) در اين كتاب نقل كرديم .\r\nاميدواريم كه كتاب ، مورد استفادهء علاقمندان قرار گيرد .\r\nبراى آشنايى بيشتر با انديشه‌هاى اقبال مىتوان با آكادمى اقبال‌در لاهور تماس گرفت . در قسمت بعدى مقدمه با استفاده از جزوه‌اى كه مدير آكادمى در اختيار بنده قرار داد ، به معرفى آكادمى اقبال مىپردازيم .\r\nتهران . سيّد هادى خسروشاهى\r\nدى ماه 1369\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nآشنايى با آكادمى اقبال\r\nدكتر محمد اقبال در سوم ذيقعده 1294 هجرى قمرى ( 9 نوامبر 1877 ميلادى ) در سيالكوت پاكستان پا به عرصه وجود گذاشت و در 20 صفر 1357 هجرى قمرى ( 21 آوريل 1938 ميلادى ) در لاهور چشم از جهان فرو بست .\r\nعلامه محمد اقبال ، فيلسوفى عارف و شاعرى روشنگر بود كه در واقع متعلق به زمان و مكان خاصى نيست و به بشريت تعلق دارد . اقبال شعر و انديشهء خود را براى آزادى مسلمانان شبه قارهء هند و اتحاد ملل اسلامى به كار برد و تا آخرين لحظات حيات از هيچ‌گونه كوششى در راه پيشبرد اين هدف مقدس كوتاهى نكرد .\r\nكليات اقبال به زبان اردو در حدود 6 هزار بيت دارد و كليات اقبال به زبان فارسى تقريباً 9 هزار بيت است . جالب اين‌كه اشعار اقبال به زبان اردو از لحاظ نوع كلمات ، تركيب ، وزن ، قافيه و رديف به فارسى بسيار نزديك است .\r\nنام اين شخصيت بزرگ براى جهان اسلام نامى آشناست . دانشگاه آزاد علامه اقبال ( اوپن يونيورسيتى ) در پاكستان به اين منظور تأسيس\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشده است كه افكار و انديشه‌هاى او را گسترش دهد ، گرچه آكادمى اقبال در عمل تنها مؤسسه‌اى است كه افكار و پيام اقبال را در سطح جهان منتشر مىنمايد .\r\nاين مؤسسه با كشورهاى همجوار و با شخصيت‌هاى علمى - فرهنگى جهان همكارى و ارتباط مستقيم دارد .\r\nآكادمى اقبال . در سال 1951 ميلادى به منظور گسترش افكار و انديشه‌هاى علامه محمد اقبال مؤسسه‌اى نيمه رسمى در كراچى تأسيس گرديد . در آن هنگام كراچى پايتخت كشور پاكستان بود . در سال 1962 بر طبق لايحه‌اى كه از تصويب مجلس گذشت ، آكادمى اقبال جزء ادارات رسمى كشور و زير نظر مستقيم رييس جمهور پاكستان قرار گرفت . هم اكنون آكادمى اقبال تحت سرپرستى وزير آموزش پاكستان اداره مىشود .\r\nنايب رييس آكادمى اقبال از ميان افرادى انتخاب مىشود كه از هر لحاظ شايستگى داشته باشند و از اقبال شناسان صاحب قلم باشند يا داراى دانش‌نامه دكترى در اين زمينه باشند . آكادمى اقبال پاكستان داراى يك هيأت رييسه است كه كليّه امور زير نظر اين هيأت اداره مىشود .\r\nهم‌اكنون آقاى دكتر جاويد اقبال ، فرزند علامه محمد اقبال ، نايب رييس و آقاى پروفسور محمد منوّر مدير آكادمى است كه از اقبال شناسان به نام و معروف است .\r\nاهداف آكادمى اقبال ، اقبال ستايش‌گر حركت و جنبش و جوشش است ، از نظر او حركت جانمايهء هستى است . نواى او همچون زمزمهء آبشار خروشانى است كه از كوهستان انديشه‌اش جريان دارد ، پرهيجان و پرفغان . در فرياد شعرش سياه و سفيد ، سرخ و زرد ، ايرانى و پاكستانى ، عرب و ترك و افغان ، و شرقى و غربى با هم تفاوتى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nندارند . روى سخن او با همهء انسان‌هاست . تاريخ به روشنى نشان داده است كه افكار بلند و انديشه‌هاى پرتحرك اقبال در گسستن زنجيرهاى استثمار نقش بسزايى داشته است .\r\nيكى از مقاصد اين آكادمى انتشار افكار و انديشه‌هاى اقبال و ترويج آن ميان مسلمانان است .\r\nآكادمى اقبال سعى دارد با انتشار كتاب‌ها و مقالات و اشعار او ، اهمّيّت انديشه‌هاى انقلابى او را نمايان سازد .\r\nايجاد تسهيلات لازم براى محققان و متفكرانى كه در اين باره تحقيق مىكنند .\r\nچاپ و انتشار اشعار و افكار و انديشه‌هاى محققان و اقبال شناسان .\r\nاهداى جوايز به افرادى كه دربارهء علامه محمد اقبال تحقيقات ارزنده‌اى نموده و منتشر مىكنند .\r\nچاپ و انتشار تحقيقات اقبال شناسان جهان .\r\nبرپا كردن انجمن‌ها ، سمينارها و كنفرانس‌ها و نمايشگاه‌هايى براى عرضه كردن فكر و انديشهء اقبال در پاكستان و ساير نقاط جهان .\r\nشركت در كنفرانس‌هاى داخلى و خارجى كه دربارهء علامه محمد اقبال تشكيل مىشود .\r\nاعطاى بورس تحقيقاتى به افرادى كه دربارهء علامه محمد اقبال تحقيق مىنمايند .\r\nهمكارى و هميارى با ادارات و مؤسسات علمى - فرهنگى پاكستان كه دربارهء علامه محمد اقبال فعّاليت مىكنند .\r\nيك اقدام اساسى . آكادمى اقبال با علاقه‌اى وافر مطالب مربوط به علامه محمد اقبال را گردآورى مىنمايد و نامه‌ها ، عكس‌ها و مطالبى را\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nكه توسط خود وى نوشته شده يا مورد استفاده قرار گرفته است جمع‌آورى مىنمايد .\r\nقبل از تشكيل موزهء اقبال ، كليه اين امور را آكادمى اقبال انجام مىداد ، ولى امروزه اين وسايل ، كتاب‌ها و نوشته‌هاى اقبال به موزهء اقبال منتقل شده است . بنابراين دانشمندان و محققان مىتوانند در تحقيقات خود از منابع اين موزه استفاده كنند . آكادمى پس از نشر كتابى با عنوان نامه‌هايى خطاب به اقبال و نامه‌هايى از اقبال كليهء اصل مواد چاپ شده را به موزه اقبال فرستاد تا ضمن نگهدارى ، مورد استفادهء علاقمندان قرار گيرد .\r\nآكادمى اقبال مجموعهء كاملى از كتاب‌ها و ديوان‌هاى علامه محمد اقبال را چاپ و منتشر كرده است و همچنين مقالات و كتاب‌هايى را كه اقبال شناسان تهيه و چاپ كرده‌اند ، جمع‌آورى نموده است . دورهء كامل مجلات مخزن ، زمانه ، الفاظ و پيسه اخبار ، وكيل ، وطن و پنجاب ريويو كه در زمان حيات اقبال منتشر مىشده است ، اكنون در كتابخانهء اقبال موجود است .\r\nنشريات آكادمى . علاوه بر كتاب‌ها ، مجموعه‌ها ، خطابه‌ها ، نوشته‌ها و نامه‌هاى علامه محمد اقبال ، آكادمى اقبال به چاپ كتاب‌هايى در نشر عقايد اقبال كه توسط ديگران نوشته شده ، اقدام كرده است . اين كتاب‌ها به زبان‌هاى اردو ، انگليسى ، عربى ، فارسى ، بنگالى ، سندى ، پشتو ، پنجابى و ديگر زبان‌ها ترجمه و چاپ شده است . همچنين اشعار و كتاب‌هاى علامه محمد اقبال به زبان‌هاى بين‌المللى ترجمه و منتشر شده است تا نويسندگان و مؤلفان بتوانند در تحقيقات خود از آنها استفاده كنند .\r\nكتابخانهء آكادمى اقبال داراى منابع بسيار خوب براى محققان و\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمؤلفان است . كتاب‌هاى چاپى حروفى - مخصوصاً كتاب‌هاى اردو - با روش‌هاى امروزى چاپ شده است كه خواندن آنها براى علاقمندان بسيار آسان خواهد بود . به منظور جلب توجّه علاقمندان كتاب‌هاى منتشر شده از سوى آكادمى ، با جلد بسيار عالى و كاغذ خوب چاپ مىشود و در تزيين روى جلد هم از فرهنگ و هنر اسلامى استفاده مىشود . آكادمى اقبال بيشتر كتاب‌هاى قديمى خود را هم با همين روش چاپ كرده و در اختيار عموم قرار داده است .\r\nآكادمى با ناشران بين‌المللى ارتباط مستقيم دارد تا بتواند كتاب‌هاى خود را به كمك اين مؤسسات در اختيار مردم جهان قرار دهد . آكادمى اقبال با فروش كتاب و نوارهاى مربوط به اقبال به قيمت ارزان قصد دارد جوانان پاكستان را با فكر و انديشهء اقبال آگاه سازد . قيمت كتاب‌هاى آكادمى در مقايسه با ديگر انتشارات آكادمى بسيار ارزان است . انتشارات آكادمى در نمايشگاه‌هاى داخلى و خارجى و بين‌المللى به نمايش گذارده مىشود ، زيرا يكى از عمده‌ترين مقاصد آكادمى ، معرفى افكار و انديشه‌هاى اسلامى اقبال به جهان است .\r\nاين كتاب‌ها براى جوانان ، معلمان ، استادان ، علما و روحانيون مفيد است و دربارهء عقايد فلسفى و دينى و شناخت اقبال در پيام او به جوانان ، به ويژه جوانان امروز است .\r\nدر گذشته تعداد زيادى از كتاب‌هاى اقبال به كمك سفارتخانه‌هاى پاكستان در خارج به دانشگاه‌هاى جاكارتا ، ژاپن ، آلمان ، انگلستان ، مصر ، سوريه و تركيه فرستاده شده است . در سال 1985 ميلادى نيز كتاب زنده‌رود كه در 4 جلد به فارسى ترجمه شده با كمك سفارت پاكستان در ايران بين دانشگاه‌ها و مؤسسات دولتى و ملى توزيع گرديده است .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nحلقه اقبال در سال 1984 ميلادى آكادمى اقبال دايره‌اى علمى - ادبىاى تأسيس نمود كه حلقه اقبال نام گرفت . هدف اين واحد ، رساندن پيام اقبال و كوشش‌هاى وى براى همهء مردم است .\r\nسمينار حلقهء اقبال به طور مرتب در لاهور و شهرهاى ديگر پاكستان تشكيل مىشود و اقبال شناسان نيز در اين جلسات سخنرانى مىكنند و به بحث دربارهء اقبال و انديشه‌هايش مىپردازند و اين گام مؤثرى در راه گسترش فكر و انديشهء اقبال است .\r\nكتابخانهء اقبال . در كتابخانهء آكادمى كتاب‌هاى مربوط به اقبال و كتاب‌هايى دربارهء فلسفه ، الهيات ، نهضت پاكستان ، تاريخ ، تصوّف ، متافيزيك ، علوم اجتماعى و اخلاق اسلامى موجود است . اين كتاب‌ها براى مطالعه و تحقيق محققان و علاقمندان و مؤلفان است . از سال 1984 ميلادى تاكنون آكادمى تعداد بيشمارى از بهترين كتاب‌ها را براى مطالعه جمع‌آورى كرده است . آكادمى براى تكميل كتابخانه ، كتاب‌هايى را كه در مورد علامه محمد اقبال ناياب است ، فتوكپى كرده و نيز تعداد زيادى از كتاب‌هاى كمياب را نيز جمع‌آورى كرده است .\r\n\r\nفعّاليت در زمينه‌هاى تحقيقاتى\r\nتحريرات اقبال . يكى از بخش‌هاى مهم آكادمى مركز تحقيق دربارهء علامه محمد اقبال است كه افكار و انديشه‌هاى اقبال را به زبان انگليسى ترجمه مىنمايد . اولين كتاب منتشر شده در اين واحد كه به زبان انگليسى منتشر شد ، مجموعه تحريرات اقبال است و دومين نشريهء اين واحد كتاب ديگرى است كه در آن تحقيقات پژوهشگران خارجى دربارهء اقبال جمع‌آورى شده و به چاپ رسيده است .\r\nقاموس اقبال . بخش ديگرى با عنوان قاموس اقبال تشكيل شده\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nكه هدف آن تأليف و نشر دايرةالمعارفى دربارهء اقبال است ، مانند دايرةالمعارف ويليام شكسپير . اقبال شناسان و محققان مىتوانند نتيجهء تحقيق خود را براى چاپ به اين قسمت ارسال كنند ، همچنين در اين قسمت زندگينامه ، افكار و اشعار و موضوعات ديگر مربوط به اقبال ، به شكل مجموعه‌اى چاپ و منتشر خواهد شد .\r\nاشاريهء اقبال . آكادمى اقبال كتاب اشاريهء اقبال نوشتهء دكتر نصير احمد ناصر را ، كه يكى از اقبال شناسان به نام است ، براى چاپ مجدد از نو تدوين مىكند . اين كتاب يكى از بهترين آثار براى محققان به شمار مىرود .\r\nشعبهء اطلاعات . اشخاصى كه در كشورهاى خارج از پاكستان دربارهء افكار و انديشهء علامه محمد اقبال مطالعه و تحقيق مىنمايند با ايجاد رابطهء مستقيم با شعبهء اطلاعات ، اگر نيازى به تحقيقات خاصى داشته باشند ، مىتوانند از كمك و همكارى آن واحد بهره‌مند شوند .\r\nاقباليات اردو ، اقبال ريويو و اقباليات فارسى . آكادمى اقبال سه مجلهء فصلى به زبان‌هاى اردو ، انگليسى و فارسى منتشر مىنمايد . نام مجلهء انگليسى « اقبال ريويو » ، نام مجلهء اردو « اقباليات اردو » و نام مجلهء فارسى « اقباليات فارسى » است ، كه به ترتيب زير در فصل خاصى منتشر مىشوند :\r\n1 . « مجلهء اقباليات » در ژانويه و ژوئيه هر سال منتشر مىشود .\r\n2 . « مجلهء اقبال ريويو » در آوريل و اكتبر هر سال منتشر مىشود .\r\n3 . « مجله اقباليات فارسى » در آوريل و نوامبر هر سال منتشر مىشود .\r\nبه علاوه يك مجله به زبان عربى كه قرار است فعلًا هر سال فقط يك بار منتشر گردد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nدر اين مجلات مقالاتى دربارهء فرهنگ و تهذيب اسلامى و فلسفه ، تاريخ و نهضت پاكستان ، علوم اجتماعى و روان شناسى درج مىشود كه براى علاقمندان مىتواند بسيار مفيد باشد .\r\nجوايز اقبال . همه ساله به محققان و مؤلفان و همچنين به افرادى كه دربارهء اقبال تحقيقاتى كرده‌اند ، جوايزى اهدا مىشود . آكادمى براى اهداى اين جوايز در داخل و خارج از كشور ، با دولت پاكستان همكارى لازم را دارد .\r\nسمينارها و سخنرانىها . همه ساله در « روز اقبال » ، در برخى از شهرهاى پاكستان جلسات عمومى براى استفادهء همگان برپا مىشود و همچنين سمپوزيوم علامه محمد اقبال روز تولد و وفات وى ، هر سال برقرار مىشود .\r\nنمايشگاه كتاب . در نهم نوامبر هر سال ، آكادمى اقبال يك نمايشگاه كتاب ترتيب مىدهد كه افراد علاقمند و اقبال شناسان و محققان براى بازديد آن مراجعه مىكنند و مىتوانند كتاب‌هاى مورد نيازشان را كه به نمايش گذاشته شده است ، تهيه نمايند . در سال 1987 ميلادى محمد سهيل عمر ، معاون آكادمى ، در نمايشگاه بين‌المللى كتاب در لندن از طرف آكادمى شركت نمود و براى نخستين بار به معرفى كتاب‌هاى علامه محمد اقبال پرداخت .\r\nآكادمى همچنين يك دورهء كامل از انتشارات خود را به مؤسسهء ملى كتاب پاكستان براى شركت در نمايشگاه‌ها اهدا كرده است و به علاوه براى كالج‌ها و دانشگاه‌هاى مختلف پاكستان نيز يك دوره از كتاب‌هاى خود را به عنوان نمونه اهدا نموده است .\r\nآموزش سمعى و بصرى . آكادمى اقبال با آگاهى از اهمّيّت هنر ، واحدى به نام شعبهء تصوير و موسيقى تشكيل داده تا با كمك وسايل\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nجديدى كه تأثير بيشترى خواهند داشت ، انديشهء اقبال به جوانان عرضه شود البته مقصود ، گسترش افكار اقبال و تفهيم انديشه‌هاى وسيع او در سطح عام است . كلام اقبال روى نوارها ضبط شده و با موسيقى دلنشينى همراهى مىشود . از صداهاى هنرمندان معروف ، نوارهاى دلپسندى تهيه شده است كه در دسترس عموم قرار دارد . همچنين خطابه‌ها و مقالات استادان در زمينهء افكار اقبال ، روى نوار ضبط و توزيع مىشود .\r\nآكادمى در نظر دارد افكار ، انديشه و زندگينامه اقبال را به صورت نوار ويدئويى تهيه كند و در دسترس دوستداران وى قرار دهد . هم‌اكنون نوار « طلوع اسلام » تهيه شده كه در اختيار علاقمندان قرار گرفته است .\r\nشعبهء ترجمه . آكادمى اقبال با كمك معروف‌ترين مترجمان خارجى و داخلى ، افكار و انديشه‌هاى اقبال را به زبان‌هاى بين‌المللى ، به نظم و نثر ترجمه و چاپ نموده است . اخيراً نيز آكادمى با مساعدت معروف‌ترين محققان و اقبال شناسان كتاب‌هاى شعر علامه محمد اقبال را از فارسى به اردو ترجمه كرده است .\r\nادارهء آكادمى اقبال . هيأت مديرهء آكادمى در اتخاذ تصميمات لازم اختيار تام دارد . هيأت مديره دربارهء چگونگى اجراى مقررات آكادمى تصميم مىگيرد كه كليه امور را تحت نظر دارد . اركان هيأت مديره را رييس آكادمى ( رييس جمهور ) براى مدت معينى انتخاب مىكند ، در حالى كه دبير مركزى تعليم از اركان هيأت مديره است . علاوه بر آن ، مدير كل ادارهء تحقيقات اسلامى ، خزانه‌دار آكادمى اقبال ، و ناظم آكادمى همگى عضو هيأت مديره هستند . هيأت مديره آكادمى در كل 12 نفر ( از جمله وزير آموزش كه رييس آكادمى است ) مىباشد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nقبول عضويت . آكادمى اقبال عضويت افرادى را كه مايل به شركت در انجمن آكادمى هستند مىپذيرد . سعى و كوشش كاركنان آكادمى براى نشر افكار و انديشهء اقبال براى عموم مردم است ، آنان تلاش مىكنند تا ملل مسلمان به رموز انديشهء اين نابغهء شرق آشنا شوند . از اين رو آكادمى از علاقمندان و استادان و محققان و شاعران و ساير افراد دعوت مىكند كه عضويت آكادمى را بپذيرند . « 1 »\r\nپاكستان ، لاهور : سيّد هادى خسروشاهى\r\nاسفند 1367\r\n\r\n\r\n","description":"","footnote":"\r\n( 1 ) . اين بحث قبلًا در فصلنامه « سياست خارجى » نشريه دفتر مطالعات سياسى و بين‌المللى وزارت امور خارجه ، سال سوم ، شماره 2 ، صفحه 353 - 358 ، 1368 درج شده است .\r\n","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\n\r\nانديشه‌هاى اقبال لاهورى\r\n\r\nمقدمه\r\nقرن چهاردهم هجرى در تاريخ مقدس ما به حكم سير زمان از جنبهء فرهنگى و از لحاظ اجتماعى نسبت به قرون گذشته داراى امتياز خاصى است و بدين سبب مورد نظر و تحقيق ناظران بىطرف و باطرف قرار گرفته است . زيرا پس از حدوث فتنهء مغول كه دستگاه علمى اسلام دچار توقف و ركود شد ، براى متفكران ما جز در مباحث فرعى مجال بحث و تحقيق علمى جامع و شاملى به دست نيامد ، بلكه اكثر و اغلب متفكران جهان اسلام به سنگر تصوّف و عرفان پناه بردند و همهء سموم عوارض زندگى را با همين پادزهر انحصارى معالجه كردند . ولى اواخر قرن نوزدهم مسيحى كه فشار سلطه و سيطرهء اروپاييان در مشرق زمين به حد اعلى رسيد ، مسلمين رنج‌ديده در جستجوى راه نجات به تلاش افتادند و مردانى فكور و غيور در ايران و تركيه و شمال آفريقا و شبه قارهء هند با افكار متشابه و آمال متقاربى قيام كردند و براى استخلاص جوامع اسلامى از چنگ استعمار اروپايى و برانگيختن مسلمين كوشش‌ها نمودند و آشكارا گفتند : « جوامع مختلف اسلامى در نتيجهء جهل عمومى و سوء ادارهء\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nامور اجتماعى به اين مذلت و مسكنت افتاده و راه اصلاح منحصر در نشر معارف و تغيير رژيم حكومت استبدادى و خودسرى است » .\r\nرجال غيور و پرشورى كه سلسله جنبان اين نهضت بودند ، با شهامت و فداكارى بىنظيرى ، افكار مسلمانان خوابيده و عقب افتاده را تكان دادند و رستاخيز فرهنگى و سياسى در ميان مسلمين شروع شد و به تعبير رايج دوران رنسانس اسلام آغاز شد .\r\nدر اين مرحلهء حساس تاريخى ، جنگ بين قديم و جديد كه از سنن لايتغير جهان آفرينش است ، در ميان دو طبقهء متجدد و محافظه‌كار به صورت شديد و عنيفى جلوه‌گر شد .\r\nطبقهء متجدد كه از فرسودگى عادات و رسوم و آداب و تقاليد كهنه به ستوه آمده بود و به غوغاى زندگى عالم جديد توجّه داشت ، با حدّت و شدت مىكوشيد تا موانع را بردارد ، راه زندگى را صاف و هموار كند ، و در سايهء تجدد به دوران جمود و ذلت و مسكنت پايان دهد .\r\nطرفداران شيوهء كهن ، در نتيجهء علاقه به مأنوسات قديم و به حكم تعصب ، هر نوع فكر تازه و عمل جديدى را تخطئه كرده و با سرسختى هر چه تمام‌تر به منظور معارضه با هواخواهان سبك جديد و اسلوب تازه صف‌آرايى كرده و به مقاومت پرداختند . طبيعى است كه اين سرسختى بر نيروى معارضه و كشمكش افزود . در چنين جريانى بديهى است كه دو معناى ناستودهء افراط و تفريط جلوه‌گر مىشود و طريق همفكرى و همكارى را مسدود مىكند و بالملازمه تخاصم ، كه محصول مستقيم سوء تفاهم است ، جايگزين تعاون و تعاضد مىشود و راه وصول به مقصود را به روى رهروان طريق مسدود مىكند ؛ و چه بسا كه در چنين هنگامه‌اى اصلاح طلبان\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمتجدد افراطى ، به ويژه كسانى كه نيروى مادى و قدرت سياسى اروپا چشمشان را خيره كرده ، از توجّه به اصول و موازين اصيل حياتى نيز متصرف شده و از آن‌چه براى هميشه - چه در گذشته و چه در آينده - مفيد و نافع است چشم مىپوشند و بىبهره مىمانند .\r\nاجتماع منقلب و مضطرب در چنين هنگامه‌اى نيازمند رهبران فكور و معتدلى است كه به تمام موازين و اصول جاويد حيات آشنا باشند و راه ائتلاف بين قديم و جديد را بدانند و به كشمكش‌ها خاتمه دهند و جامعه را به مقصد صواب هدايت كنند . مسلم است احراز چنين حيثيتى براى نوابغى مقدور و ميسور است كه در مرحلهء اول از مواهب فطرت سليم و ذوق سرشار بهره‌مند و در مرحلهء دوم از نعمت بينش و دانش عميق ، و بالاتر از همهء اين معانى ، از شور عشق و علاقهء به حفظ مصالح عمومى برخوردار باشند .\r\nنگارنده كه خود از افراد نسل سابق و از تحريك شدگان دورهء جديد است و در دوران جوانى ، به حكم آشنايى با آمال تجدد ، راه افراط مىپيمودم ، ضمن سفرى كه به هندوستان نصيبم شد و تازه ستارهء اقبال در آن سرزمين درخشيده بود ، پس از گذراندن چند هفته در دانشگاه اسلامى عليگر احساس كردم كه در ميان رهبران انقلاب شرق اقبال آن‌چنان كسى است كه ديده و دانسته قيود تقليد نامعقول اسلوب كهن را شكسته و با ادراك عميق و بصيرت خاصى كه از معارف غرب كسب كرده ، توانسته است بين مكتب قديم و جديد ارتباط و ائتلافى ايجاد كند كه قاطع و نافذ باشد . با توجّه به اين معنى در اين‌جا اعتراف مىكنم كه آشنايى اجمالى با رسالت اين نابغهء شرقى به مقدار زيادى در طرز تفكرى كه داشتم از افراط بركنارم داشت و انديشهء نارسايم به اعتدال گراييد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nاز آن پس مخصوصاً پس از قيام مسلمانان شبه قارهء هند كه در تلاش تحصيل استقلال به كوشش افتادند و بالاخص پس از تأسيس حكومت اسلامى پاكستان ، به جهات عديده موفّق شدم از منابع مختلف و مجارى متفرق از آثار فكرى و هنرى اين رهبر بزرگ بيشتر مستفيض گردم .\r\nخوشبختانه پس از ايجاد پاكستان جلوهء اقبال در اجتماع ايران فزونى گرفت ، ولى بيشتر كسانى كه با شعر و شاعرى سر و كار دارند ، به حكم ذوق و قريحهء شاعرى به اقبال‌شناسى روى آوردند و اقبال هر يك به سهم خود در شناساندن اقبال به هموطنان ايرانى بذل جهد كردند . لكن از آن‌جايى كه شخصيت عظيم اين نابغهء شرقى با توجّه به تمام جنبه‌هاى فكرى و علمى و هنرى و سياسى و اخلاقى ما فوق جنبه‌هاى اخلاقى ما فوق جنبه‌هاى شاعرى اوست و با توجّه به اين‌كه فقيد سعيد شعر و شاعرى را فقط ابزار كار و وسيلهء ابلاغ مأموريت و تبليغ پيام انسانيت خودش قرار داده است ، حيفم آمد كه فارسى زبانان ، او را شاعرى بدانند و از دريچهء چشم شعرا به او نظر افكنند . بدين سبب با قصدى خالص و نيتى پاك و منزه از شوائب رايج نفسانى كوشيدم تا با استفاده از منابع تحقيق ، در حدود قدرت ، جنبه‌هاى متعدد و متكثر شخصيت عظيم وى را در در دسترس جويندگان راه حق و حقيقت و تشنگان زلال معرفت قرار دهم .\r\nباشد كه جوانان متجدد و مسلمان ما از آشنايى با مكتب پرفيض اقبال مستفيض شوند و براى نسل‌هاى آينده بر اين منوال سرمشق فكر و هدايت گردند و با شور و نشاطى هرچه تمام‌تر به آرزوى بلند وى جامهء عمل بپوشانند ، كه مىگويد :\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n عرب از سرشك خونم همه لاله‌زار باد * عجم رميده بو را نفسم بهار بادا\r\nتپش است زندگانى تپش است جاودانى * همه ذره‌هاى خاكم دل بىقرار بادا\r\nنه به جاده‌اى قرارش نه به منزلى مقامش * دل من ، مسافر من ، كه خداش يار بادا\r\nحذر از خرد كه بندد همه نقش نامرادى * دل ما برد به سازى كه گسسته تار بادا\r\nتو جوان خام سوزى ، سخنم تمام سوزى * غزلى كه مىسرايم به تو سازگار بادا\r\nچو به جان من درآيى دگر آرزو نبينى * مگر اين‌كه شبنم تو ، يم بىكنار بادا\r\nنشود نصيب جانت كه دمى قرار گيرد * تب و تاب زندگانى به تو آشكار بادا \r\nاين است آرزوى اقبال و اين است پيام او به نسل جديد اسلام . بدين مناسبت بايد بگويم منظور از نشر اين كتاب اين است كه جوانان متجدد و روشن‌دل جامعهء اسلامى ايران بكوشند تا در سايهء رهبرى اين متفكر بزرگ و داهى شرق راه زندگى جديد را براى خود و نسل‌هاى آينده مسطح و هموار سازند و با يك عالم افتخار و نشاط خاطر بدانند كه اگر روزى جوامع آنگلوساكسن به شكسپير ، جامعهء فرانسوى به ويكتور هوگو ، و نژاد آلمان به گوته افتخار كنند ، جوامع اسلامى عموماً و جامعهء اسلامى ايران و پاكستان خصوصاً بايد به وجود اقبال افتخار بورزند .\r\nضمناً اين مقدمه را مغتنم مىشمارم و به نقل قستى از بيانات دو\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nنفر از شخصيت‌هاى علمى و ادبى ايران دربارهء اقبال مىپردازم :\r\nآقاى تقىزاده ضمن ايراد خطابه‌اى راجع به اقبال چنين مىگويد : « عقايد و فعّاليت اقبال ظاهراً داراى سه جنبه بوده است . يكى فلسفه‌اى مبنى بر كمال روحانى و ديگرى نوعى از عقيده اتحاد اسلامى براى تبليغ در ميان مسلمين و سومى عقيده سياسى نسبت به مملكت خود .\r\nاين آخرى بر همه معلوم است كه در واقع وى مؤسس اصلى يا مُبَلّغ با شوق و همّت آزادى سياسى مسلمين هند و ايجاد پاكستان مستقل بود و شايد بيشتر شهرت و عظمت او در ميان طبقهء عامه از هموطنان خودش اين جنبه بوده و هست .\r\nعقيدهء سياسى اتحاد مسلمين دنيا به طور كلى پيش از اقبال زاييده شده است و اين عقيده هم از همه جا بيشتر در هندوستان و بين مسلمين آن خطه تكامل و انتشار و رسوخ يافته و طرفداران پرشورى پيدا كرده بود و اگر چه شايد بانى اصلى آن نهضت سيّد جمال‌الدين افغانى و مروج آن گذشته از سياسيون آزادى خواه ترك قبل از دورهء تركان جوان سلطان عبدالحميد ثانى از سلاطين عثمانى و بعضى فضلاى عرب مانند سيّد عبدالرحمن كواكبى حلبى و غيره بودند ، شور تأثير نفس اقبال نه تنها اين عقيده را ريشه و رونقى بسيار قوى بخشيد بلكه آن را در قالبى تازه ريخت و صورتى مرتب داد به طورى كه هنوز اين نهضت در پاكستان مستقل پيش مىرود و بسط مىيابد .\r\nفلسفهء روحانى اقبال اگر چه مبنى بر شالودهء اسلامى است ، خود اساس جديدى است كه در آن با اطلاع از علم و حكمت مغربى و قبول فوايد فنون جديد فلسفهء روحانى مشرق و مخصوصاً روح تصوّف ، مايهء معرفت حقيقى شمرده شده و از افكارى مانند افكار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nعاليهء حكيمانهء جلال‌الدين رومى پيروى شده است .\r\nتنها مزيتى كه عقايد اقبال بر عقايد بسيارى از حكماى بزرگ متصوّف اسلامى دارد عدم اهمال جانب سعى دنيوى و لزوم كوشش در بهره‌مندى از ترقّيات مادى و تمدن عصرى است كه اقبال تبليغ مىكند و با آن‌كه عقيده دارد كه ظواهر تمدن مغرب زمين به كار نمىخورد :\r\n قوت مغرب نه از چنگ و رباب * نى ز رقص دختران بىحجاب\r\nمحكمى او را نه از لادينى است * نى فروغش از خط لاتينى است \r\nمع‌ذلك منكر فنون علمى مغرب نيست و اخذ و اقتباس آن را لازم مىداند ولى اصل معرفت و حكمت و علم حقيقى و فلسفه را در دانش روحانى و احساسات معنوى و به قول خودش عشق مىشمرد و خطاب به فلاسفه مادى فرنگ گويد :\r\n دانش اندوخته‌اى دل ز كف انداخته‌اى * آه زان نقد گران‌مايه كه در باخته‌اى \r\nاين قسمت از عقايد و تعليمات اقبال ، شايستهء توجّه و تحقيق است و جا دارد اشخاصى كه داراى اطلاع عميق و احاطهء كافى بر فلسفهء مغرب مىباشند عقايد فلسفى روحانى اقبال را نيز مورد مطالعهء كامل و بىطرفانه قرار بدهند .\r\nعقايد اتحاد اسلامى اقبال و رفع هر گونه تعصبات جاهلانه و كوته‌نظرانه در بين اقوام مسلم و سعى در نزديكى دائم التزايد ملل اسلامى بسيار پسنديده و لازم است و به هر حال سعى در مقدمات آن قبل از رسيدن به آرزوى اقبال كه تهران به جاى ژنو مركز جامعهء ملل اسلامى شود مفيد است .\r\nاميدوارم اين نهضت همواره قوت گيرد و روح اقبال شادتر شود .\r\nعلامهء فقيد مرحوم على اكبر دهخدا ( ره ) چنين فرمود : « پس از\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاستقلال پاكستان ، ايرانيان اين داهى شرق يعنى مرحوم اقبال را تا حدى شناختند ولى هنوز چنان‌كه شايد به شخصيت بزرگ او و خدماتى كه براى استقلال پاكستان و نيز زبان فارسى انجام داده است پى نبرده‌اند » .\r\nبايد در نظر داشت كه هندوستان تحت نفوذ فرهنگى و سياسى و اقتصادى بيگانگان بود و اظهار علاقهء مردم هندوستان در آن عصر به زبان فارسى ، كهنه پرستى و محافظه كارى شمرده مىشد .\r\nاقبال قد برافراشت و توجّه چهارصد ميليون جمعيت هندوستان را به زبان فارسى و گويندگان بزرگ آن از مولوى و فردوسى و حافظ و سعدى تا بابا افغانى جلب كرد و نشان داد كه رابطهء مردم هندوستان به اصفهان و شيراز و تبريز بيش از پاريس و برلين و لندن است . از همه بالاتر اقبال بيش از هر كس درك كرد كه رقيت و بردگى فكرى به مراتب خطرناك‌تر از بردگى اقتصادى و سياسى است و گفت :\r\n چون شود انديشهء قومى خراب * ناسره گردد به دستش سيم ناب\r\nميزد اندر سينه‌اش قلب سليم * در نگاه او كج آيد مستقيم\r\nپس نخستين بايدش تطهير فكر * بعد از آن آسان شود تعمير فكر \r\nتمدن مادى اروپا در نظر او براى شرقيان سزاوار و درخور تقليد نيست و آن را تمدنى نارسا و به علاوه فرسوده مىبيند .\r\n بيا كه ساز فرنگ از نوا درافتادست * درون پردهء او نغمه نيست فريادست \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n زمانه كهنه بتان را هزار بار آراست * من از حرم نگذشتم كه پخته بنيادست \r\nوقتى تمدن مادى فرنگ از مداواى فرنگيان عاجز است چگونه تواند شرقيان را به شاهراه مقصود هدايت كند :\r\n از من اى باد صبا گوى به داناى فرنگ * عقل تا بال گشوده است گرفتارتر است\r\nعجب آن نيست كه اعجاز مسيحا دارى * عجب اين است كه بيمار تو بيمارتر است \r\nاقبال به اختلاف بين هندو و مسلمان پى برده و دانست كه علاقه و ارتباط اين دو قوم سطحى است ولى اختلاف فكرى آنان اساسى و عميق است . فلسفهء هندو ، مبتنى بر فراز از زندگى است ولى حكمت اسلامى مبتنى بر مبارزه است .\r\n زندگى آن را سكون غار و كوه * زندگى اين را ز مرگ باشكوه\r\nاين خودى را جستن از ترك بدن * آن خودى را بر فسان حق زدن \r\nاقبال مىديد كه اين يگانگى سطحى دستاويز ، براى بيگانگان است كه هر زمان بخواهند يكى از اين دو قوم را بر ديگرى تحريك و قتل و غارت ايجاد مىكنند و چون به استقلال هر دو قوم علاقمند بود درك كرد كه راه حلى جز اين وجود ندارد كه در آن نواحى كه اكثريت با مسلمانان است ملّت و مملكتى اسلامى تشكيل شود و در آن نواحى كه اكثريت با هندو است ملّت و مملكتى هندو .\r\nملّت در نظر او قومى نيست كه از لحاظ جغرافيايى در جايى گرد آمده باشد بلكه :\r\n ملات ز يكرنگى دلهاستى * روشن از يك جلوه اين سيناستى \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n اهل حق را حجت و دعوى يكى است * خيمه‌هاى ما جدا دل‌ها يكى است \r\nپروفسور آربرى خاورشناس معروف - استاد دانشگاه كمبريج كه بسيارى از آثار اقبال را به انگليسى ترجمه كرده است - شخصيت اقبال را از جهات مختلف ستوده و ضمناً مىگويد : « . . . به قول منتقد بزرگ ادبى ، دكتر ه ج . گريرسن ، ميلتون و اقبال اگر چه شاعر بوده‌اند ولى به مقام پيغمبرى رسيده‌اند . به عقيدهء وى هر شعرى كه دربارهء تزكيهء نفس و ارشاد خلق سروده شده باشد در زمرهء اشعار پيغمبرى است » .\r\nتهران . اسفندماه 1338\r\nسيّد غلامرضا سعيدى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n2 : شرح زندگى و ترجمهء احوال\r\n\r\n","description":"","footnote":"","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\nشرح زندگى و ترجمهء احوال\r\nبراى مردمى كه از استان جمو و كشمير مهاجرت مىكنند ، چه كسانى كه از شر مظالم سياسى به ستوه آمده و چه كسانى كه براى تلاش معاش در جستجوى مشاغل تازه‌اى راه افتاده و به نواحى ديگر سرازير مىشوند ، شهر سيالكوت كه در مرز پنجاب واقع شده از قرن‌ها پيش اولين سرمنزل و توقف‌گاه مهم شناخته شده است .\r\nگروه‌هاى متعدد و مختلفى از مهاجران جمو و كشمير از اين شهر عبور كرده‌اند ، بعضى از آنان هيچ وقت به زادگاهشان برنگشته‌اند ، ولى برخى ديگر ، پس از تحصيل ذخيره و مؤنهء كافى ، به مقدارى كه بتوانند بدان وسيله بقيهء عمرشان را به سرآورند ، به موطن و منشأ اصلى مراجعت كرده‌اند .\r\nدر اغلب موارد خانواده‌هاى مهاجران پس از توقف كوتاهى در شهر سيالكوت به طرف نواحى جنوبى و قسمت‌هاى دوردستى از شبه قارهء هند و پاكستان عزيمت كرده و در اين نقاط ، در هر قسمتى از شئون حيات ، اعم از كسب و كار و امور بازرگانى و حقوق و سياست ، آثار درخشانى از نبوغشان به جاى گذاشته‌اند و چون اين خانواده‌ها\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدر اغلب موارد مايل نبودند از موطن اصليشان دور شوند ، لذا در شهر سيالكوت رحل اقامت مىافكندند و از اين‌جاست كه شهر سيالكوت كه در حال حاضر مركز صنايع پاكستان است ، عده زيادى از خانواده‌هاى كشميرى را در بر گرفته است .\r\nجد اقبال ، محمد رفيق ، كه يكى از سكنهء قريهء لوىهار بود به اتفاق سه برادرش از زادگاه آبا و اجدادى خويش هجرت كرد و در شهر سيالكوت اقامت گزيد .\r\nاقبال به تاريخ 22 فوريهء سال 1873 مسيحى ( مطابق سال 1289 ه . ق ) در ميان خانوادهء متوسط الحالى در اين شهر پرمشغله متولد شد . هنگام تولد اقبال كسى توجّهى نداشت كه در يكى از گوشه‌هاى آن شهر در زير سقف اتاق كوتاه پوشيده از چوب چه مىگذرد !\r\nنورمحمد ، پدر اقبال ، كه در موقع ولادت وى در شهر سيالكوت مشغول امور بازرگانى بود ، به سبب علاقهء شديدى كه به امور روحانى داشت ، مرد بسيار متدينى شناخته مىشد . وقتى كه اقبال به مرحلهء رشد رسيد ، مسألهء تحصيل وى مورد توجّه خانواده واقع شد . نور محمد به رسم معمول آن وقت ، اقبال را براى آموختن قرآن به يكى از مساجد برد . اقبال دورهء تحصيلات مكتب‌خانه را طى كرد و بعد از آن وارد مدرسهء ابتدايى شد .\r\nاقبال در دوران تحصيل دبستان ، درخشندگى خاصى از خود نشان داد و بر اثر آن به دريافت جوايزى نايل شد . در همين اوقات بود كه اقبال توجّه يكى از دوستان بزرگ پدرش ، ميرحسن ( شمس‌العلما ) ، را كه دانشمندى بزرگ و محقق بود و به شغل معلمى اشتغال داشت ، به خود جلب كرد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nميرحسن به قدرى تحت تأثير هوشمندى و خوش‌فهمى و سرعت انتقال شاگرد جوانش واقع شده بود كه از هر جهت او را مورد تشويق و تقدير قرار مىداد .\r\nاقبال به حقيقت كودكى پيشرو و پيشتاز و در حكم ميوهء پيش‌رسى بود . اين نكته يعنى پيشتازى و پيش‌رسى ممكن است باعث تعجب بسيارى از اشخاص شود ، به ويژه اگر به اين سخن رايج اذعان داشته باشند كه پيش‌رسى علامت بيمارى است و عقيده داشته باشند كه كودكان بسيار هوشمند بالضروره مانند ميوه‌هاى كم دوامى هستند كه هيچ وقت به مرحلهء نضج نمىرسند و مانند شكوفه‌هاى پيش‌رسى هستند كه زود پژمرده مىشوند و به گفتهء سعدى ، آن‌چه زود آيد دير نپايد ! ولى نكته‌اى كه به رفع اين تشويش يا توهم كمك مىكند ، تذكر و توجّه به اين معنى است كه امتياز اشخاص وابستهء به استعداد پذيرش نفوذ و تأثير خارج و ظرفيت نيروى خلاقه‌اى است كه از آن برخوردار باشند ، تا در سايهء آن بتوانند بياموزند و اختراع و ابداع كنند يا خلاقيت و ابتكار از خود نشان دهند و آن‌گاه سرمشق ديگران قرار گيرند .\r\nدر شخصيت‌هاى عالىقدر و والامقامى امثال گوته و اقبال اين صفات به يكديگر پيوستگى و اتحاد دارند ؛ با توجّه به اين نكته مىتوان گفت كه سرعت تنبه و خوش‌فهمى و استعداد عمومى اقبال مسألهء خارق‌العاده‌اى نبود ، بلكه ناشى از فعّاليت ذهن و سرعت ادراكى بود ، حاكى از استعداد پذيرش زياد ، و ظرفيت و نيروى خلاقهء عظيم . و از آن‌جايى كه اقبال داراى فكر مستعد و ذهن وقاد و ظرفيت كافى و وافى بود ، به همهء فنون دست مىزد و با احراز حداكثر موفّقيّت ، سرآمد امثال و اقران شد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاقبال به سبب اين‌كه داراى فكر مولد و منتجى بود در همان اوقاتى كه سرگرم تحصيلات دبستانى بود شروع به نوشتن اشعار كرد . وقتى كه مولوى ميرحسن اين خصوصيات و امتيازات را در اقبال مشاهده كرد ، نه فقط او را به نوشتن اشعار تشويق مىنمود ، بلكه به او توصيه مىكرد كه به جاى اين‌كه به سبك و اسلوب محلى بنويسد ، بهتر آن است كه به اردو بنويسد .\r\nهر چند نكات و مطالبى كه از دوران كودكى او به چشم مىخورد ناچيز و كم‌اهمّيّت است ، با وجود اين آثار و علايم مهم و جالبى از شخصيت درخشان او شمرده مىشود .\r\nدر ميان داستان‌هايى كه از دوران تحصيلات دبستانى اقبال نقل كرده‌اند اين لطيفه جالب است كه گفته‌اند : در ظرف مدت كوتاهى چند مرتبه اتفاق افتاد كه به دلايلى در ورود به دبستان تأخير مىكرد . با توجّه به تكرار اين امر ، معلم بر او اعتراض كرد و گفت : « اقبال ! چرا اين همه دير به دبستان مىآيى ؟ »\r\nاو در جواب با خونسردى و متانت خاصى گفت : « اقبال هميشه دير مىآيد ! »\r\nجالب‌ترين نكته در شخصيت اقبال همانا جنبه‌هاى متعدد شخصيت اوست و بدين سبب است كه گفته‌اند به ندرت كودكى مانند اقبال اين‌گونه تنوع ذهنى از خود نشان داده است ، زيرا مشاهده مىكنيم كه كودكى است منظم و كنجكاو و محتاط و در عين حال فكر مخصوص به خودش را نيز دارد .\r\nاقبال هيچ‌گونه نگرانى دربارهء آيندهء خودش براى والدينش ايجاد نكرد و هميشه بر خود مسلّط بود زيرا پسرى بود متين و نجيب . اقبال پس از طى دورهء دبستان براى گذراندن دورهء متوسطه وارد اسكاچ\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمشن كالج شد . در همين اوقات بود كه مقدارى از اشعارش را كه اكثراً غزل بود ، براى تصحيح نزد شاعر معروف اردو متخلص به داغ مىفرستاد .\r\nهر چند اين غزليات مانند آثار بعدى وى عميق و پخته نبود ، مع‌ذلك داغ پس از چند مرتبه تصحيح اشعار وى صريحاً نوشت كه اشعار اقبال محتاج به رسيدگى نيست .\r\nداغ سال‌ها بعد از اين تاريخ زنده بود و شهرت و محبوبيت اقبال را در همه جا مىديد و غالباً با افتخار به اين موضوع اشاره مىكرد و مىگفت : « در اوايل ، اكثر اشعار اقبال را من تصحيح مىكردم » .\r\nاقبال به سال 1895 اولين امتحان دانشگاهى را پس از طى دورهء اسكاچ مشن كالج گذراند . سپس براى كسب تحصيلات عالىترى رهسپار لاهور شد و به طورى كه آرزومند بود ، شالودهء اساس پروفسورى خودش را در اين شهر ريخت .\r\nاقبال اين روزها روح فعال و جوّالى داشت كه از فرط كوشش و تقلا براى رسيدن به روشنايى و برخوردارى از نور دانش به صورت سركشى درآمده بود و به اين سبب بسيار ناراحت مىزيست . در اين موقع جوانى بود بيست و دو ساله ؛ داراى قيافه‌اى گشاده و پهن و روى هم رفته معتدل و موزون ، با ابروهايى انبوه و پرپشت و چشمانى بسيار درخشنده و جذاب به رنگ خرمايى روشن ؛ بينى وى بزرگ ولى كشيده و خوش تركيب بود .\r\nلب بالاى دهانش قوسىشكل بود ولى بسيار حساس و متبسم مىنمود . چانه و آرواره‌اش بسيار متناسب و موزون بود . سرش روى گردنى قرار گرفته بود كه عضلاتش قوى و مستحكم بود ! قامت وى قدرى از ميزان اعتدال بالاتر و روى هم رفته با اين‌كه داراى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاستخوان‌بندى قوى و عضلات نيرومندى بود ، مع‌ذلك حساس و بشاش به نظر مىرسيد .\r\n\r\nدر لاهور\r\nمقارن همين اوقات لاهور به سرعت رو به توسعه و ترقّى گذاشته و مىرفت كه مركز فرهنگى عظيمى قرار گيرد . زبان اردو جانشين زبان فارسى شده بود و براى ترويج زبان اردو چندين محفل تأسيس شده بود و مؤسسان آن دست به كار فعّاليت شديدى شده بودند . برخى از اين محافل گاهى صورت مناظره و محاورهء ادبى به خود مىگرفت .\r\nهمان روزها در شهر لاهور انجمن ادبى تشكيل شده بود كه عده‌اى از شخصيت‌هاى ادبى مشهور عضويت آن را پذيرفته بودند . اقبال منظومهء معروف خودش راجع به هيماليا را در يكى از جلسات اين انجمن قرائت كرد . اين منظومه در يكى از جرايد جديد الانتشار اردو ، به نام مخزن ، در ماه آوريل 1901 منتشر شد و همين امر موجب شد كه اقبال در سراسر محافل كشور شناخته شود .\r\nدر آغاز امر ، انتشار اشعار اقبال منحصر به مخزن بود ولى پس از آن‌كه شهرت و محبوبيتش بسط يافت ، نويسندگان ساير مجلات و جرايد با او تماس گرفته و اجازه مىخواستند كه اشعارش را نشر دهند و غالباً موفّق مىشدند . اولين شعر مهمى را كه اقبال در يك مجمع بزرگ قرائت كرد ، در جلسهء سالانهء انجمن حمايت اسلام لاهور به سال 1899 بود . اين منظومه به نام « نالهء يتيم » سروده شده بود . سال بعد « خطاب يتيم را به هلال شب عيد فطر » در همان محفل قرائت\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nكرد .\r\nاقبال در شهر لاهور تحت نفوذ سرتوماس آرنولد قرار گرفت و اين تأثير و نفوذ در روح اقبال عيناً مانند همان تأثير و نفوذ مولوى ميرحسن در شهر سيالكوت بود . طولى نكشيد كه سرتوماس آرنولد مواهب و امتيازات قلب و فكر اقبال را كشف كرد و با بصيرت خاصى كه داشت توانست صدفى را كه حاوى زيباترين و جميل‌ترين شخصيت يك فرد معين بود بشكافد و تاريكى و ابهام آن را به روشنايى مبدل كند . با توجّه به اين‌كه نفوذ و رهبرى مولوى مير حسن ، به اقبال بصيرتى عميق داده و روحش را با مبانى نوع دوستى فرهنگ اسلام مربوط ساخته بود ، مصاحبت سرتوماس آرنولد ذهن اقبال را به بهترين و شريف‌ترين جنبه‌هاى فكر غربى هدايت كرده و در عين حال ، طرق جديد بحث و مطالعات دقيق و حساس را به او آموخت .\r\nاقبال به سال 1897 تحت تعليم و ارشاد سرتوماس آرنولد به اخذ درجهء فوق ليسانس ( .  D  .  M  ) در فلسفه نايل شد . اقبال در طول مدتى كه منتهى به اين دوره مىشد ، خوشبختانه از نفوذهاى متنوعى برخوردار شد كه مهم‌تر و مؤثرتر از همهء تأثيرات اخلاقى پدر و مادرش بود . پدرش مردى بود عفيف و باتقوا و بسيار دانش دوست و به همين مناسبت دوستان دانشمند متعددى دور خود جمع آورده بود كه اغلب در همان محل كسب و كار وى دور هم مىنشستند و با يكديگر به بحث و تحقيق مىپرداختند . اقبال غالباً در اين مجالس مباحثه شركت مىكرد و با كمال آرامش خاطر گوش مىداد و اين مباحثات و مناظرات عشق تعلم و تحقيق و مطالعه را در فكر كنجكاو او برمىانگيخت .\r\nمادر اقبال زنى بود آرام از نوع خانم‌هاى قديم و بسيار مذهبى و\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمقدس . اقبال به مادرش علاقهء فراوانى داشت و تأثير تربيت اخلاقى او در طرز روش و رفتار فرزند جوانش را فقط از منظومه‌اى كه هنگام وفات مادرش سروده و صفاتش را ستوده است مىتوان قضاوت كرد .\r\nاز دوران كودكى تحت تأثير عوامل گوناگون ، نوعى عقده در شخصيت اقبال به وجود آمده بود كه با وجود رشد و تكامل شخصيت وى در دوره‌هاى بعد ، انعكاس آثار آن عقده ادامه داشت و باز آثار و مشخصاتى را كه اقبال در دوران كودكى بر اثر تأثيرات خانواده و عوامل خارجى كسب كرده و نشان مىداد ، در تمام دورهء حيات در نهاد او باقى مانده بود . اين مشخصات عبارت بود از : سلامت نفس ، عدالت خواهى و عشق به آزادى .\r\nاقبال از اورينتال كالج لاهور ، به منظور تحصيل و تكميل فلسفه ، وارد دانشكدهء دولتى شد و در طول اين مدت در محلى نزديك دروازهء بهاتى اقامت داشت و در همين اوقات بود كه علىبخش خدمتگزار صديق و با وفاى وى كه در تمام دوران زندگى شريك حيات او بود به او پيوست .\r\nاين دوره نيز روزگار فعّاليت شديد تحصيلى ثمربخش و بارآورى بود و محدود و منحصر در شعر و شاعرى نبود . مقام اقبال به عنوان يك شاعر معروف و مشهور در شبه قارهء هند و پاكستان كاملًا تثبيت شده بود و نيز در همين اوقات اولين كتابش را تأليف كرده و انتشار داد ؛ اتفاقاً اين اثر اولين كتابى بود كه به زبان اردو در موضوع اقتصاد به چاپ رسيد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nدر اروپا\r\nاين نكته در خاطرات مرحوم قائد اعظم جالب توجّه است كه مىگويد : آن روزها در شهر لندن چند دانشكدهء حقوق ديگر وجود داشت ولى من اين دانشكده را از آن جهت برگزيدم كه ملاحظه كردم نام محمد صلى الله عليه و آله در سالن دانشكده جزء مقننين بزرگ جهان نوشته شده است .\r\nاقبال به توصيهء سرتوماس آرنولد به سال 1905 براى كسب تحصيلات عالىترى عازم اروپا شد . در طى طريق به سوى بمبئى ، در شهر دهلى ، به مزار دو نفر از شعراى بزرگ ، اميرخسرو و غالب ، رفت و فاتحه‌اى نثار ارواحشان كرد و رهسپار اروپا شد .\r\nاقبال در اروپا با افق وسيع‌ترى مواجه شد و در قلمروهاى پردامنه‌ترى گام برداشت . اقامت او در اروپا سه سال به طول انجاميد و اين مدت در توسعه و تكميل فكر او نقش بزرگ‌ترى ايفا كرد . در دانشگاه كمبريج به عنوان محصل عالى قدرى در رشتهء فلسفه پذيرفته شد و براى تحصيل علم حقوق وارد دانشكدهء لينكولن آن شد ، و اين همان دانشكده‌اى است كه مرحوم قائد اعظم ، محمدعلى جناح ، مؤسس پاكستان نيز تحصيلات عالى حقوق را در آن‌جا به پايان رسانيده است .\r\nاقبال در دانشگاه كمبريج براى اخذ درجهء دكترا ، رساله‌اى به نام « توسعه و تكامل ماوراءالطبيعه در ايران » تهيه و تقديم كرد . بعداً طى مدت كوتاهى زبان آلمانى را فرا گرفت و سپس دانشگاه مونيخ نيز به مناسبت همان تأليف سابق الذكر ، درجهء استادى در فلسفه را به وى اعطا كرد و در سال 1908 به خدمت قضايى دعوت شد .\r\nاقبال در اواخر دوران اقامت در اروپا دچار كشمكش و تصادم\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nفكرى عظيمى شد ، به اين معنى كه مردد بود كه آيا به زندگى عملى بپردازد ، يا حيات فكرى و علميش را ادامه دهد . آن روزها در شبه قارهء هند و پاكستان به قدرى قحط الرجال مرد عمل بود كه نزديك بود ، زندگى عملى را تعقيب كند . در آن صورت ناگزير مىشد كه از نوشتن شعر و از فن شاعرى دست بكشد ولى دوستش سر عبدالقادر و استادش ، سرتوماس آرنولد ، او را متقاعد ساختند كه از زندگى فكرى و علمى منصرف نشود .\r\nبديهى است اين اقدام به نفع جهان بشريت بود . تصور كنيد اگر اقبال از زندگى فكرى و علمى دست مىكشيد ، جهان بشريت دچار چه زيان و خسرانى مىشد و نتيجه‌اش اين بود كه اشعار گران مايه و الهام‌بخش اقبال بر جلال و جمال ادبيات جهان اضافه نشود . به هر حال ، علاقه و احترام اقبال به زندگى عملى و ميل و رغبتش به كوشش و فعّاليت ، طى مدت اقامتش در اروپا روزافزون بود .\r\nضمن مدتى كه اقبال در انگلستان اقامت داشت ، نظر وى دربارهء زندگى دچار تغيير و تبديل ديگرى شد ، به اين بيان كه از مشاهدهء ظهور حس ناسيوناليزم ، يعنى ملّت پرستى شديد ، كه ناشى از خودخواهى است و همچنين حس نژاد دوستى كه علت اصلى مهم‌ترين مشكلات و مصائب اروپا است ، به شدّت منزجر شد . اقبال در انگلستان يك رشته خطابه دربارهء اسلام ايراد كرد و خلاصهء اولين خطابه‌اى را كه در كاكستن‌هال القا كرد در همهء جرايد مهم انگلستان درج شد .\r\nاقبال پس از دريافت درجهء استادى از دانشگاه كمبريج و دانشگاه مونيخ ، دعوت شدن به خدمت قضايى ، در ماه اوت سال 1908 به وطن خودش مراجعت كرد . پس از بازگشت به لاهور براى تدريس\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nفلسفه و تعليم ادبيات انگليسى وارد دانشكدهء دولتى شد و ضمناً به وى اجازه داده شد كه در خارج به شغل وكالت دادگسترى مشغول شود ، ولى پس از چندى از شغل استادى دانشگاه دست كشيد و به همان كار وكالت پرداخت .\r\nاقبال به اقتضاى زمانى كه در آن مىزيست ، اشعارى از قبيل شكوه و جواب شكوه سرود ، ولى « اسرار خودى » را كه به سال 1915 نشر داد ، سر و صداى زيادى راه انداخت . نشر اين منظومه‌ها در كلبه‌ها و خانقاه‌هاى زاهدنماها و صوفيان خواب‌آلود ، طوفانى به پا كرد ولى هيچ عاملى او را از نشر دعوتش بازنداشت .\r\nحملهء اقبال عليه پاره‌اى از مضامين حافظ كه بيكارى و زندگى رهبانيت و انزوا و روش‌هاى غير عملى را ترويج مىكند ، گران آمد و جواب‌هاى تندى به صورت نظم و نثر به انتقادهاى اقبال دادند . ولى اين طغيان و آشفتگىهاى مدعيان هنر و حملات عارف‌نماها از بين رفت و فكر اقبال بر آنها چيره شد و اقبال آن‌قدر زنده ماند كه اثر اشعار بلند و محبوبيت خودش را در سراسر جهان مشاهده كرد .\r\nاز اين تاريخ به بعد ، تا جايى كه مطلوب خاطرش بود ، هماهنگى كاملى در فكرش به وجود آمده بود ، زيرا هدف روشن بود و خط مشى آيندهء وى نيز به خوبى ترسيم و تعيين شده بود . اين مرد متفكر وظيفه‌اى را كه براى اصلاح يك جامعهء عقب افتاده و مشرف بر سقوطى كه در سراشيبى ضعف اخلاق ، دست و پا مىزد ، بر عهده گرفته بود .\r\nهر چند اين وظيفه‌اى بود بسيار سنگين و عملى شگرف ، ولى او كسى نبود كه ملاحظهء اين نكات و سنگينى اين بار او را مأيوس كند . مع‌ذلك طغيان و طوفان عظيمى كه عليه نشر « اسرار خودى » به وجود\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآمده بود و انتقادها و اعتراضات بىمعنايى را كه در برابر اين اثر عظيم ابراز مىشد ناگزير بود تحمل كند ، و اين همه انتقاد و اعتراض نه فقط از ناحيهء توده‌هاى فاقد شعور و مردم بىتميز و بىتشخيص متوجّه او بود ، بلكه جمعيت‌ها و افراد نزديك به وى نيز در اين عصيان و طغيان دخيل و سهيم بودند . بدين سبب حق داشت مغموم و مهموم شود ، و چون از هر جهت خودش را تنها مىديد ، به خدا مىناليد و دعا مىكرد تا رفيق شفيق و دوست همدل و همدردى پيدا كند .\r\nاقبال به خدا مىناليد و دردهاى دلش را بدين‌سان بر زبان مىراند :\r\n خواهم از لطف تو يارى ، همدمى * در رموز فطرت من محرمى\r\nانتظار غمگسارى تا كجا * جستجوى رازدارى تا كجا \r\nبا همهء اين احوال ، راه خودش را با سكوت و استقامت طى مىكرد . بعد از نشر اسرار خودى ، « رموز بيخودى » را منتشر كرد . اين منظومه به سال 1917 تكميل شد ولى تا سال بعد منتشر نشد . شاعر در آن ، ضمن بيان اسرار و رموز ، پيامى را كه براى بشريت داشت تشريح نموده بود .\r\n« اسرار خودى » دربارهء دكترين « ذات فرد » بحث مىكند ولى « رموز بيخودى » راجع به مسائلى است كه مربوط به جامعهء انسانيت و ذات اجتماعى است و به تعبير ديگر دربارهء رابطهء فرد با محيط بحث مىكند .\r\nمقارن همين اوقات ، مجموعهء اشعار وى كه به زبان اردو سروده شده بود به نام « بانگ درا » منتشر شد .\r\nبعد از نشر اين مجموعه رسالهء « پيام مشرق » را نشر داد . مندرجات اين رسالهء منظوم حاوى مجموعه اشعار متفرقى است به زبان فارسى كه در جواب ديوان گوته شاعر معروف آلمانى سروده است پس از نشر « پيام مشرق » به فاصلهء دو\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nسال كتاب زبور عجم به زبان فارسى منتشر شد . اين كتاب حاوى اشعار عرفانى ، و مملو از معانى حيات‌بخش و داراى مضامين بسيار بلندى است حاكى از شرافت و اهمّيّت مقام انسان .\r\nبعد از انتشار زبور عجم كتاب جاويدنامه نشر يافت ، اين اثر را عالىترين و راقىترين آثار منظوم اقبال دانسته‌اند . اين كتاب در حكم كمدى الهى شرق شناخته مىشود ، اقبال در ضمن سرودن اشعار آن ، به صورت بسيار زيبا و جالبى ، افكار و نظرياتش را دربارهء مسائل متنوعى كه انسان در زندگى روزانه‌اش با آنها مواجه مىشود ، تشريح كرده و توضيح داده است . اين اشعار در عداد اشعار كلاسيك جاويد جهان محسوب مىشود .\r\nاقبال پس از تمام كردن جاويدنامه دوباره به زبان اردو توجّه كرد و مجموعهء اشعارى به نام بال جبرييل در سال 1935 نشر داد و سپس به سال 1936 ، مجموعهء ديگرى را به نام ضرب كليم انتشار داد . در سال 1934 منظومه‌اى به نام « مسافر » به زبان فارسى نشر داد و سپس در سال 1936 اشعار ديگرى تحت عنوان « پس چه بايد كرد اى اقوام شرق ؟ » منتشر كرد .\r\nآخرين مجموعهء اشعار اقبال كه به زبان اردو و فارسى سروده شده و پس از رحلت وى به چاپ رسيده ارمغان حجاز ناميده شده است .\r\nهر چند شهرت و معروفيت اقبال ، بيشتر از وجههء شاعرى اوست ، مع‌ذلك نبايد فراموش كرد كه اقبال سه كتاب براى ما از خود باقى گذاشته من جمله كتاب بسيار نفيس احياى فكر دينى در اسلام كه شايان توجّه مخصوص مىباشد و هر يك از فصول آن براى متفكران مملو از انديشه‌هاى عميق و آراى علمى دقيق است .\r\nاين كتاب شامل شش خطابه است كه اقبال در دانشگاه‌هاى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمدارس ، حيدرآباد ، و عليگر ايراد كرده است . فلسفهء اقبال كه منحصراً به وسيلهء اشعار متفرق و مقالات پراكندهء وى در دسترس مطالعهء ما قرار گرفته در اين كتاب به صورت تز يا اجتهادنامه‌اى مشاهده مىشود . مأموريت و رسالت اقبال ، يعنى كامل‌ترين بيان و توضيحى را كه به صورت پيام معنوى براى عصر و زمان خودش آورده است از اين خطابه‌ها استفاده مىشود . خطابهء روح فرهنگ اسلام به عنوان نمونه در فصول آخر اين كتاب درج خواهد شد . مجموعهء اين خطابه‌ها توسط دانشگاه آكسفورد به چاپ رسيده است و سپس طبع همين خطابه‌ها موجب شد كه اقبال دعوت شود تا براى ايراد خطابه‌هاى ديگرى ، در اكسفورد حضور به هم رساند . اقبال دعوت دانشگاه اكسفورد را پذيرفت ولى بعداً به واسطهء عارضهء كسالتى ناگزير شد كه اين دعوت را رد كند .\r\nمقام ادبى اقبال ، چه از لحاظ نظم و چه از جهت نثرنويسى ، در عداد بهترين آثار ادبى شناخته مىشود ولى به طور قطع و مسلم ارزش شخص اقبال منحصر به همين نيست . اقبال در مسير فكر انسانى سهم بزرگى دارد و از اين‌جاست كه نويسندگان ترجمهء حال وى با وظيفه‌اى دشوار و عملى ذوجنبتين مواجه شده و خواهند شد . به اين معنى كه در مرحلهء اول بايد به توسعه و تكامل نبوغ ادبى وى رسيدگى كنند و در مرحلهء دوم موضوع رشد و نضج فكرى او را مورد مطالعه و تحقيق قرار دهند . زيرا محصولات ادبى وافى حاضر است و موجود و براى انجام اين منظور از اين جهت مواد كافى در دسترس همه است ولى مطالعه و تحقيق در تكامل و توسعهء فكرى وى آن‌قدرها سهل و آسان نيست و براى ارباب تحقيق مواد كافى وجود ندارد تا بتوانند برخوردها و تصادمات فكرى وى را كه پشت سر گذاشته است مورد\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nرسيدگى قرار دهند .\r\nدر روزنامهء اندين انتى كوارى ، چاپ بمبئى ، مقاله‌اى از اقبال ديده مىشود و مندرجات آن نشان مىدهد كه اقبال در آن روزها ، يعنى به سال 1902 ، دربارهء ابرمرد ، « 1 » يعنى انسان راقى و كامل ، فكر مىكرده است ؛ و اين انديشه سال‌ها قبل از آن‌كه آثار نيچه را مطالعه كند در ذهن او وجود داشته است . اشعار اوليهء اقبال حاكى از اهتمام به سعى و عمل و عنايت به كوشش و كار و فعّاليت ، در ضمن اقامت در اروپا براى وى مبدل به ايمان شد .\r\nنظر او دربارهء احترام به شخصيت بشر نيز مظهر ايمان او به اين معنى است و همين حس احترام او را وادار كرد تا اهمّيّت آزادى را براى هر جامعه‌اى تقدير و ترويج كند ، ولى آثار نامطلوب و مردود ناسيوناليزم محدود اروپايى را پس از مسافرت به اروپا از نزديك تشخيص داد .\r\nاين مقدار از مطلب تا اين‌جا روشن است ولى معلوم نيست و دليل واضحى در دست نداريم تا بدانيم اقبال از چه موقعى به فكر « فلسفهء خودى » « 2 » افتاد ، لكن اين‌قدر مسلم است كه اين فلسفه را در نتيجهء برخورد با عكس‌العمل دكترين « وحدت وجود » يا به تعبير صحيح‌تر « وحدت موجود » و به اصطلاح اروپايى فلسفه « پانته‌ايسم » « 3 » پايه‌گذارى كرده و آن را توسعه و تكامل بخشيده است . در اين‌باره ارباب تحقيق و متفكران مطالعات عميق و دقيقى خواهند كرد تا معلوم شود كه اقبال از چه موقعى به آثار زيان‌بخش اين دكترين به ترقّى\r\n\r\n\r\n","description":"","footnote":"\r\n( 1 )  . superman \r\n( 2 )  . Ego \r\n( 3 )  . pantheism \r\n","page_name":" 237 ","page_number":237},
  {"content":"\r\n\r\nو پيشرفت انسانيت پى برد . « 1 »\r\nاز نامه‌اى كه دكتر مك تاگارد در سال 1920 به اقبال نوشته است مطلب تا حدى روشن مىشود ، زيرا دكتر مك تاگارد در اين نامه به اقبال چنين مىنويسد :\r\nضمن تقديم اين نامه ، مسرت زايد الوصف خودم را از مطالعهء « اسرار خودى » ابراز مىدارم و مىگويم ، آيا در اين زمينه به اندازهء زيادى فكرتان را تغيير نداده‌ايد ؟\r\nخوب به خاطر دارم آن روزهايى كه در موضوع فلسفه با يكديگر صحبت مىكرديم ، فكر شما بيشتر متوجّه همين بحث « وحدت وجود » بود و نظر عرفانى شما نيز بر همين پايه استوار بود .\r\nمن به سهم خود به عقيدهء خودم پايبندم و عقيده دارم كه « خودها » حقيقت نهايى هستند ولى دربارهء محتويات واقعى و محسنات آنها عقيدهء من همان است كه بوده ، يعنى اين معنى را بايد در ابديت جستجو كرد نه در زمان ؛ و همچنين اين معنى بيشتر در عشق ديده مىشود نه در عمل .\r\nاز اين نامه معلوم مىشود كه اقبال در سال 1908 كه دانشگاه كمبريج را ترك كرده ، معتقد به عقيدهء تصوّف و علاقمند به معنى « وحدت وجود » بوده است .\r\nاشعار اقبال به نام « اسرار خودى » كه دربارهء فلسفهء ذات و « خودى » بحث مىكند در همان سال 1915 منتشر شده است و بايستى در سال 1914 تنظيم شده باشد . اين جريان نشان مىدهد كه اقبال بايستى\r\n\r\n\r\n","description":"","footnote":"\r\n( 1 ) . زبان اين بحث بيشتر از هر جهتى ناشى از آن است كه همه چيز را خدا مىداند .\r\n","page_name":" 238 ","page_number":238},
  {"content":"\r\n\r\nفلسفهء « خود » را كه سنگ اول بناى فلسفهء كامل وى شناخته مىشود ، در فواصل سال‌هاى 1908 و 1914 تكميل كرده باشد . از مراجعه به منظومهء وى تحت عنوان شمع و شاعر كه به سال 1912 در زبان اردو نشر يافته است همين معنى استفاده مىشود ، زيرا فلسفهء « خودى » را ضمن اين اشعار گنجانيده است .\r\nبدين ترتيب مىتوان حكم كرد كه دورهء تعارض و تصادم فكرى وى با انديشه‌هاى گوناگون در بين سال‌هاى 1908 و 1912 صورت گرفته كه در نتيجه مكتب فلسفى خاص خودش را به عنوان « فلسفهء خودى » انتخاب يا ابتكار كرده است .\r\nمطالعهء كامل توسعه و تكامل فكر اقبال در اين دوره بسيار جالب خواهد بود و بديهى است قبل از آن‌كه مواد و منابع تحقيقى كه در دسترس است از بين برود ، ارباب تحقيق بايد اين عمل را انجام دهند تا اين قسمت تاريك روشن شود . اظهارات علىبخش ، مستخدم اقبال ، حاكى از آن است كه روزى كه اقبال از شغل استادى دانشكدهء دولتى استعفا كرد گفت : « على بخش ! من براى ملّت خودم پيامى و مأموريتى دارم و اگر در اين شغل بمانم ، ابلاغ اين پيام امكان‌پذير نخواهد بود بدين جهت استعفا كردم و اميدوارم از اين به بعد به آرزوى خودم برسم » .\r\nاين مذاكره در سال 1911 به عمل آمده و محتمل است كه اقبال در همين موقع استعفا ، دچار اين تصادم فكرى بوده و مطلب را حل كرده باشد . تنها راه جواب دادن به اين پرسش ، همانا تحقيقات دقيق و شروح است و بس .\r\nاقبال در عين حالى كه شعر مىسروده ، نبوغ جامع الاطراف وى حكم مىكرد كه توجّهش را به سياست نيز معطوف دارد . به همين\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمناسبت در سال 1927 دوستان وى وادارش كردند تا عضويت مجلس قانون گذارى پنجاب را بپذيرد . بدين مناسبت به عضويت مجلس شوراى ايالتى انتخاب شد و در همان سال در كميسيون « سيمون » كه به منظور طرح نقشهء اصلاحات سياسى براى شبه جزيرهء هند و پاكستان تشكيل شده بود ، سوگند وفادارى ياد كرد و در سال 1930 به رياست جلسهء سالانهء حزب مسلم ليك انتخاب شد .\r\nاقبال كه در جلسهء منعقده در شهر اللَّه‌آباد ، رياست جلسه را عهده‌دار بود ضمن قرائت خطابه‌اش با كمال حزم و احتياط نقشهء حل مشكلات سياسى شبه جزيرهء هند و پاكستان را طرح كرد . در سال‌هاى 1931 و 1932 در كنفرانس‌هاى « ميزگرد » كه به منظور طرح نقشه‌هاى سياسى براى شبه جزيره هندوستان تشكيل مىشد شركت كرد . در سال 1932 نيز به رياست جلسهء سالانهء حزب مسلم ليك انتخاب شد و خطابهء پرمعنى و تكان دهنده‌اى را ايراد كرد . براى چندين سال رياست حزب مسلم ليك پنجاب نيز بر عهدهء او بود . تنها عاملى كه اقبال را براى شركت در سياست وادار كرده بود ، همانا عشق او به آزادى بود . او عقيده داشت كه شخصيت بشر فقط در محيط آزاد مىتواند رشد كند . بدين سبب مىكوشيد تا حقوق اوليهء بشرى براى همهء ملّت‌ها و همهء مردم جهان ، بدون توجّه به نژاد يا عقيده يا طبقهء خاص ، تأمين شود .\r\nاقبال به نمايندگى مسلمانان هند به اتفاق مولوى شوكت على در اولين مؤتمر يا كنگرهء اسلامى فلسطين در شهر بيت المقدس مركب از مرحوم كاشف الغطاء ، مجتهد بزرگ نجف ، آقاى سيّد ضياءالدين طباطبايى و امين الحسينى ، مفتى فلسطين ، و محمدعلى علويه پاشاى مصرى و ساير برگزيدگان كشورهاى اسلامى براى مدت يك\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nماه شركت كرد و رجال بزرگ اسلامى كه در آن كنگره حضور داشتند ، نبوغ فكرى او را ستودند . مرحوم علويه پاشا دربارهء جلوهء شخصيت اقبال در كنفرانس اسلامى مزبور شرح مفصلى مرقوم داشته و روى يك قسمت از بيانات وى بحث مفصلى مىكند و مىگويد :\r\n« اقبال در ضمن اولين خطابه‌اى كه ايراد كرد بصيرت و تعمق و افق وسيع ادراك و دريافت خودش را از احاطه به معارف اسلامى نشان داد و حديثى را از رسول اكرم صلى الله عليه و آله نقل كرد كه تا آن تاريخ نشنيده بودم و آن حديث اين است كه فرمود :\r\n« انا حظكم بين الانبيا و انتم حظى بين الامم » . « 1 »\r\nآن‌گاه ضمن تشريح اين معنى ، با توجّه به اين همه انحطاط و تأخر مسلمين ، همهء نمايندگان را سرافكنده و شرمنده ساخت » .\r\nآقاى سيّد ضياءالدين طباطبايى دبير كل همان كنفرانس روزى مىفرمود : « چون مرحوم اقبال قادر به تكلم به زبان عربى نبود و به انگليسى نطق مىكرد ، من نطق او را به زبان عربى نقل مىكردم و مخصوصاً در ترجمهء سه بيت فارسى وى كه خلاصهء خطابهء تاريخى ، طارق‌بن‌زياد ، سردار مسلمان و فاتح اندلس بود ، قدرى دچار زحمت شدم ، آن‌جاكه مىگويد :\r\n طارق چو بر كنارهء اندلس سفينه سوخت * گفتند كار تو زنگاه خرد خطاست !\r\nدوريم از سواد وطن باز چون رسيم * ترك سبب ز روى شريعت كجا رواست ؟ \r\n\r\n\r\n","description":"","footnote":"\r\n( 1 ) . يعنى در ميان پيغمبران ، من به سهم شما افتادم و در ميان ملل جهان ، شما مسلمان‌ها به سهم من افتاده‌ايد .\r\n","page_name":" 241 ","page_number":241},
  {"content":"\r\n\r\n خنديد و دست خويش به شمشير برد و گفت * هر مُلك ، مُلك ماست كه ملك خداى ماست \r\n« آن‌گاه وجد و نشاطى در كنفرانس روى داد كه قابل وصف نيست و همهء حضار قدرت طبع و نيروى بلاغت وى را ستودند و اذعان كردند كه تاكنون در ميان ادبا و شعراى عرب كسى نتوانسته است روح آن خطابهء مهم تاريخى را با اين ايجاز بيان كند » .\r\n\r\nمعلم و مربى\r\nقبلًا اشاره شد كه اقبال در آغاز امر در اورينتال كالج لاهور به شغل معلمى پرداخت . وقتى كه به لاهور آمد آرزويش اين بود كه استاد دانشكده شود ، لذا به همين منظور شروع به تحصيل كرد و تا زنده بود مردى محصل و فرهنگى بود .\r\nدر لاهور ، ادبيات انگليسى و فلسفه تدريس مىكرد . در لندن براى مدت كوتاهى مشغول تدريس ادبيات عرب شد ولى حتّى پس از قطع رابطه با دستگاه ادارى دانشكده همكارى خودش را در امور مربوط به دانشگاه پنجاب با هيأت‌هاى متنوع علمى ادامه مىداد و در كارهاى دانشگاه تأثير عظيمى داشت .\r\nاقبال چندين سال رييس دانشكدهء علوم شرقى و مدير شعبهء فلسفه بود و همچنين سال‌ها از نزديك با كالج اسلامى لاهور مربوط بود . در سال 1933 دولت افغانستان اقبال را براى مشاوره در تجديد سازمان دانشگاه كابل دعوت كرد و چون دولت افغانستان از تحت حمايت انگليس خارج شده و تحصيل استقلال نموده بود ، اقبال به ملّت و دولت افغانستان علاقهء شديد داشت و آزادى ملّت مسلمان افغان را با نظر احترام مىنگريست و اين استقلال را براى آيندهء\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمسلمين هند به فال نيك گرفته و به طرز خاصى چشم اميد به اين كشور اسلامى دوخته بود و به همين آرزو مرحوم محمد نادرشاه را تشجيع مىكرد و مىستود و در همان سفر در شهر غزنين بر مزار سلطان محمود غزنوى رفت و اشك ريخت . اقبال به جامعهء مليهء دهلى نيز علاقه زيادى داشت و هميشه براى مساعدت و همكارى با مروجين و مديران اين بنگاه علمى اسلامى آماده بود .\r\nبدين ترتيب ، ملاحظه مىشود كه علاقهء اقبال در تمام دوران زندگى به امور تعليم و تربيت ادامه داشت و شركت او در پيشرفت امور تحصيلى شبه قارهء هند ، اساسى و مستمر بود . ولى بايد متذكر شد كه خدمت واقعى اقبال را در طريق تعليم و تربيت از جهات مختلف رسمى و غير رسمى كه گاه‌وبىگاه بر عهده داشت نمىتوان مقياس گرفت ، بلكه خدمات او را بايد بر اساس ايده‌آل‌هاى تربيتى كه به وسيلهء منظومه‌هايى در دسترس فكر ما گذاشته به ميزان سنجش درآورد . اين وجههء نظر و اين جهت مطلب را آقاى سيّدين ، يكى از دانشمندان پاكستان ، ضمن تحقيق دقيق و توصيف دل‌پذيرى از اقبال با بيان موجز و كوتاهى مورد بحث قرار داده كه مىگويد :\r\nظهور يك نفر متفكر خلاق و مبتكرى كه براى ابلاغ پيام معين و مشخصى آفريده شده ، و ارزش‌هاى تازه‌اى را براى جهان آورده ، براى همهء صاحب نظران و محققان و متصديان امور تعليم و تربيت پديده‌اى است بسيار گران‌بها و گران مايه و به هر اندازه افكار چنين مردى در طرز تفكر و تصور و ادراك و شور و شوق معاصرانش بيشتر نفوذ كند ، به همان نسبت نفوذ و تأثير وى به عنوان نيروى تربيتى عظيم‌تر و مهم‌تر خواهد بود .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nوكيل دعاوى\r\nاقبال از سال 1908 تا سال 1934 به شغل وكالت دادگسترى اشتغال داشت ولى در سال آخر ، به علت كسالت مزاج ، از اين شغل دست كشيد . شغل وكالت دادگسترى به طورى كه گفته‌اند ، معشوقه‌اى است بخيل و حسود ؛ مادامى كه صاحب اين حرفه تمام توجّه و دقتش را مصروف به آن ننمايد ، نخواهد توانست در اين رشته تبرزى احراز كند . ولى اقبال از آن جايى كه به مبانى و مفاهيم ديگرى علاقه داشت ، براى او امكان نداشت كه تمام اهتمام و توجهش را منحصر در شغل وكالت قرار دهد . مع‌ذلك بايد يادآور شد كه گوته شاعر آلمانى در شغل وكالت دادگسترى شكست خورد و ناگزير شد از اين حرفه دست بردارد ولى اقبال در تمام دوران حيات به اين شغل سرگرم بود . كوته‌نظران و عيب جويان ، هر چه مىخواهند بگويند ؛ اما اين نكته مسلم است كه اقبال از همين حرفه امرار معاش مىكرد و بس .\r\nقبلًا به اين نكته اشاره شد كه مردى با آن همه گرفتارىها و فعاليت‌هاى مختلف و متعدد ، نمىتوانست تمام توجهش را به شغل وكالت تخصيص دهد ، مع‌ذلك با توجّه به همهء اين فعّاليت‌ها ، اين‌كه اقبال توانست اهمّيّت وجودى و تبرز خودش را در اين حرفه نشان دهد ، دليل ديگرى است بر نبوغ جامع الاطراف وى . اقبال صرف‌نظر از تحمل بار سنگين شغل وكالت ، گرفتارىها و فعّاليت‌هاى گوناگون شاعرى و نويسندگى و فكرى و سياسى و تعليم و تربيتى را بر عهده داشت و بايد متذكر بود كه او هيچ وقت نمىخواست از شغل وكالت ثروتى بيندوزد ، بلكه هدف وى اين بود كه فقط از اين رهگذر ، معيشت كافى تأمين نمايد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاقبال در تعقيب از شغل وكالتش ، اطلاعات عميق حقوقى كسب كرده بود و اين حرفه را با كمال امانت و از روى وجدان ادامه مىداد و اگر مىخواست بدين وسيله و با اين حرفه به اوج ترقّى برسد ، با داشتن چنان صفاتى ، تحصيل اين منظور به سهولت براى وى مقدور بود .\r\n\r\nآخرين مرحله\r\nبيمارى كليهء اقبال در سال 1924 شدّت يافت ، وى مىخواست براى معالجه به شهر وينه مسافرت كند ولى دوستانش به او توصيه كردند كه به طبيب مشهور هندى ، حكيم عبد الوهاب انصارى ، معروف به حكيم نابينا مراجعه كند .\r\nحكيم عبد الوهاب ، اقبال را معالجه كرد و از اين تاريخ تا سال 1934 از سلامتى برخوردار بود ، ولى در همين دوران به سنگينى گوش مبتلا شد و از آن پس عوارض ديگرى بر مزاجش مستولى گرديد . سپس در لاهور و دهلى و بهوپال به معالجه پرداخت ولى موفّقيّتى به دست نيامد .\r\nدر سال 1935 دانشگاه آكسفورد از اقبال دعوت كرد تا براى ايراد خطابه‌هايى به آن‌جا برود ولى او در نتيجهء كسالت مزاج ناگزير شد از قبول دعوت عذر بخواهد . در سال 1937 دچار عارضهء چشم شد و با وجود گذراندن يك دورهء بهبود نسبى ، در آخرين لحظه دچار كسالت شديد و ممتدى گرديد ؛ ولى تا جايى كه جريان امر مربوط به فعّاليت‌هاى خلاقهء اوست مىتوان گفت : اين دورهء اخير زندگى او از هر جهت بارآورتر از سابق بود . اقبال تا آخرين روزهاى حياتش با كليهء مسائل مهم روز در تماس بود و اختلافات و تضادهاى جارى را با\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nعلاقهء زياد دنبال مىكرد .\r\nاقبال در قرآن مطالعات عميقى داشت و تمام دورهء حياتش را به مطالعهء آن اختصاص داده بود و در نظر داشت و در اين‌باره كتابى تأليف كند و براى اجراى اين منظور تعداد زيادى كتاب جمع‌آورى كرده بود و در اين فكر بود كه نام كتابش را احياى رويهء قضايى اسلام بگذارد ولى كسالت مزاج وى مانع شد و از نوشتن كتابى كه شروع كرده بود منصرف شد . اين مسأله بسيار اسف‌انگيز است كه مطالعات عميق و دقيق يك دوره زندگى اقبال در قرآن كريم ، براى نسل‌هاى بعد ، به صورت منظم و مدونى درنيامد . مقارن همين اوقات اقبال نيز در فكر نوشتن كتابى بود ، به شعر منثور ، در زبان انگليسى تحت عنوان پيغمبر فراموش شده ، ولى اين فكر نيز صورت عمل نگرفت و روى كاغذ نيامد .\r\nاقبال تا آخرين روز زندگى از شعر و شاعرى دست نكشيد و آخرين اشعارى را كه سروده چند روز قبل از وفاتش بوده است .\r\nكسالت مزاج اقبال در 25 مارس 1938 شدّت يافت و با وجود معالجات مداوم و مستمر و پرستارى دوستانش اوايل روز 21 آوريل همان سال رحلت كرد . او نيم ساعت قبل از وفاتش اين اشعار را سرود :\r\n سرود رفته بازآيد كه نايد * نسيمى از حجاز آيد كه نايد\r\nسرآمد روزگار اين فقيرى * دگر داناى راز آيد كه نايد \r\nهر چند كسالت اقبال طولانى و ممتد بود مع‌ذلك روزهاى آخر حيات وى به طور ناگهانى مقرون با آرامش و آسايش برگزار شد ، به طورى كه در بستر بيمارى تصويرى بود از آرامش خاطر و سلامت نفس و مانند كسى به نظر مىرسيد كه همهء وظايف حياتيش را انجام\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nداده و اينك در حال استراحت به سر مىبرد و اين بيت را در بستر مرگ سرود :\r\n نشان مرد مؤمن با تو گويم * كه چون مرگش رسد خندان بميرد \r\nاين بيان اقبال خاطرهء گوته را در محاورهء با اكرمن به ياد ما مىآورد كه گفت :\r\nفكر مرگ از هر جهت به من آرامش كامل مىدهد ، زيرا من عقيدهء قطعى دارم كه روح موجودى است مطلقاً فنا ناپذير و فعّاليت آن جاويد است و ابدى .\r\nاز جنازهء اقبال چنان تشييعى شد كه پادشاهان بايد بر او رشك ببرند . جسدش در نزديكى دروازهء تاريخى مسجد پادشاهى لاهور ، در عصر روز وفاتش با حضور هزاران نفر ماتم‌زده دفن شد . چند روز قبل از وفاتش به برادرش گفته بود : « من مسلمانم و از مرگ نمىترسم » .\r\nدر تاريخ بشريت نمونه‌هاى اندكى از مردانى يافت مىشوند كه براى ابلاغ رسالت و مأموريتى آفريده شده و دوران حيات را با مقاومت و سرسختى خاصى پيموده و با وجدانى بيدار راهى را كه مقدرات قبل از وقت براى آنها ترسيم و تعيين كرده طى كرده باشند . اقبال يكى از اين نوع مردانى است كه براى انجام مأموريتى كه داشت اين چنين طريقى را پيمود و رفت و از گرفتن جوايز و امتيازاتى كه مورد رشك جهانيان است صرف‌نظر كرد . اقبال به اين حقيقت اصيل و حياتى پى برده بود كه شخصيت انسان فقط مىتواند در محيطى آزاد رشد كند و پايدار بماند و عظمت او ناشى از همين معنى بود كه در تبليغ اين حقيقت فراموش شده ، به ملّت خودش هيچ نكته‌اى را فروگذار نكرد .\r\nاقبال از جهت غموض شخصيت و از لحاظ تعدد جهات نبوغش\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nهمه را دچار حيرت كرده و براى به دست آوردن گوشه‌اى از نوع فكر و موجوديتى كه اقبال از آن برخوردار بود ، بايد شخصيت او را از نزديك مورد مطالعه قرار داد . فقط در آن صورت شخص خواهد توانست اين معجزهء عظيمى را كه اقبال از خود نشان داده است درك كند .\r\nاقبال افكار نسل جديد پاكستان را در قالب تازه‌اى ريخته است .\r\nمتفكران پاكستانى مىگويند : اقبال چه خوب خودش را شناخته ، آن‌جا كه گفته است :\r\n چو رخت خويش بربستم از اين خاك * همه گويند با ما آشنا بود\r\nو ليكن كس ندانست اين مسافر * چه گفت و با كه گفت و از كجا بود \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\n3 : اقبال شاعر\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\nاقبال شاعر\r\nبه نظر اقبال غرض از شاعرى ، مانند همهء هنرها ، اين است كه زندگى انسان را پرمايه و زيبا سازد و هر شاعرى كه واجد اين معنى نباشد و اين منظور را انجام ندهد ، مثل اين است كه مأموريت عظيمش را انجام نداده است و اگر هنر به تماميت و كمال زندگى كمك نكند و براى بشر در مواجههء با مشكلات گرهى را نگشايد و راه هدايتى به روى وى باز نكند ، امرى است بيهوده و بىمعنى .\r\nاز اين گذشته ، به نظر اقبال ، هنر آن چيزى است كه نمايندهء كوشش و سعى و تلاش انسان در درك حقايق حيات باشد ؛ و باز به عقيدهء او هنرمندان بزرگ كسانى نيستند كه با صرف كردن مساعى زياد خود را آماده كرده باشند تا به صورت بازيچه‌هايى درآمده و فقط وسيلهء سرگرمى بشر شده باشند ، بلكه به نظر وى اصالت و خاصيت هنر عبارت از ميل و رغبتى است كه شخص در پرتو آن بتواند به وسيلهء نفوذ دادن حقايق بزرگ در جامعهء انسانى موجبات بهبود و اصلاح تودهء بشر را فراهم سازد .\r\nغرض عمدهء اقبال از فن شاعرى اين است كه خوانندگان ، اشعارش\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nرا در تقلاى زندگى و كشمكش حيات كمك كرده باشد و براى انجام چنين منظورى است كه نغمهء حيات و سرود زندگى را مىسرايد .\r\nاقبال در توصيف و تشريح هنر مىگويد :\r\nاى هم‌نفسان ! ذوق هنر پسنديده است و مطلوب ، ولى هنرى كه ما را به حقايق اشيا رهبرى نكند چه اثرى بر آن بار خواهد بود ؟\r\nمقصود از هنر ، اكتساب حرارت حيات ابدى است ، و گرنه اين شراره ، يك آن‌چه فايده دارد ؟\r\nملّت‌ها نمىتوانند بدون معجزه قيام كنند ؛ از هنرى كه خاصيت عصاى موسى در آن نباشد ، چه ساخته است ؟\r\nو در جاى ديگر مىگويد :\r\nمقصود از علم ، كشف حقيقت است و غرض از هنر ، مصور ساختن و مجسم كردن حقيقت است .\r\nاقبال تحمل شنيدن حرف كسانى را كه مىگويند ، هنر به خاطر هنر ندارد . به عقيدهء او هنر بايد براى زندگى باشد و بس .\r\nخداوند اقبال را هنرمند بزرگى آفريد ولى او هنرمند آرايشگرى نبود و غرض او از هنر اين بود كه براى بشريت ، در مسيرى كه دارد و در راهى كه در جلو دارد ، وسايل كمك و راه هدايتى مهيا سازد .\r\nاقبال هنر بزرگش را منحصراً در طريقى به كار مىبرد كه از طريق ابراز حقايق باعث نجات بشريت گردد و معنى واقعى اين حقايق براى بشريت نيز غير از اين چيزى نيست و همين صورت و قيافه است كه مىخواهد به هنر اقبال رنگ جهانى بدهد .\r\nاقبال تحت تأثير دو عامل نيرومند هنرنمايى قرار گرفته و به هر دو\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمعنى ايمان دارد .\r\nاول ، اعتقاد و اعتماد راسخ وى به استعداد نامحدود بشر در رشد و تكامل ؛ دوم ، موقعيت و مقام بىنظير بشر در جهان و همين دو عامل است كه به شعر وى جاذبه و درخشندگى بىمانندى مىدهند .\r\nاقبال در سرودن انواع شعر به استثناى اشعار دراماتيك دست داشت . غزليات و اشعار فلسفى و اشعار حماسى و ماوراء الطبيعه و توصيف مناظر و مرايا و داستان سرايى ، همه مقوله‌هايى است كه در منظومه‌هاى اقبال وجود دارد . دوران شاعرى اقبال با غزل سرايى شروع گرديد و فعلًا نيز غزليات او معروف‌ترين آثار نظمى وى شناخته مىشود و نوسانات زير و بم سحرآميز و شور و جاذبهء موسيقى غزليات اقبال محبوبيت خاصى بدان بخشيده است .\r\nاقبال همين تجربيات و آزمايش‌هاى ساده و معمولى زندگى ما را مبدل به آزمايش‌هاى پرشور و شوق مىسازد و اين همه معانى لطيف و هيجان‌انگيز را به نحوى تصوير مىكند كه شنونده را مسحور مىنمايد .\r\nدر سرودها و نغماتى كه دارد ، حتّى بيانات مبهم و غامض فلسفى و مذهبى را از قيد انحصار علمى آزاد كرده و به شكلى درمىآورد كه گويى جزيى از زندگى عادى بشرى است ؛ و البته اين عملى است كه از يك هنرمند بزرگ ساخته است و بس .\r\n بيا كه بلبل شوريده نغمه پرداز است * عروس لاله سراپا كرشمه و ناز است\r\nنواز پردهء غيب است اى مقام شناس * نه از گلوى غزل خوان نه از رگ ساز است \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n كسى كه زخمه رساند به تار ساز حيات * ز من بگير كه آن بنده محرم راز است\r\nمرا ز پردگيان جهان خبر دادند * ولى زبان نگشايم كه چرخ كج باز است\r\nسخن درشت مگو در طريق يارى كوش * كه صحبت من و تو در جهان خداساز است\r\nكجاست منزل اين خاكدان تيره نهاد * كه هر چه هست چو ريگ روان به پرواز است\r\nتنم گلى ز خيابان جنت كشمير * دل از حريم حجاز و نواز شيراز است \r\nبه نظر اقبال زندگى عبارت است از توالى و استمرار هدف‌ها و مقاصد و ارزش‌هاى راقى تازه و لاغير اين معنى به ذاته ، يعنى توالى و استمرار بىپايان تموجات و نوسانات ارواح ، آن جلوه‌هاى جاذب و الهام بخش احساسات لطيف را به وجود مىآورد و همين عامل موجب ايجاد روحى مىشود كه لطيف‌ترين مضامين شعرى را به صورت غزل درمىآورد .\r\nغزل در زبان فارسى و اردو نمايندهء لطيف‌ترين احساسات درونى بشر است ، ولى در غزل به طور كلى موضوعات و معانى يكنواختى ديده نمىشود ، زيرا شاعر خود را مقيد نمىداند كه منحصراً يك نوع احساسات و عواطف خاص را جلوه دهد .\r\nشدّت احساسات و هيجانات درونى اقبال قابل ملاحظه است و دلدادهء موسيقى و آهنگ موزون مىباشد . اقبال به صورت روشن و مشخصى كلماتى را انتخاب مىكند كه بر انسجام و موزونيت بيانش مىافزايد . براى تجسم دادن اين معنى براى نمونه يكى از غزليات وى ذيلًا نقل مىشود :\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n مرغ خوش لهجه و شاهين شكارى از توست * زندگى را روش نارى و نورى از توست\r\nدل بيدار و كف خاك و تماشاى جهان * سير اين ماه به شب گونه عمارى از توست\r\nهمهء انگار من از توست چه در دل چه به لب * گوهر از بحر برآرى ، نه برارى از توست\r\nمن همان مشت غبارم كه به جايى نرسد * لاله از توست و نم ابر بهارى از توست\r\nنقش پرداز تويى ، ما قلم انشاييم * حاضر آرايى و آينده نگارى از توست\r\nگله‌ها داشتم از دل ، به زبانم نرسيد * مهر و بى مهرى و عيارى و يارى از توست \r\nنكته‌اى كه به كرات در غزليات اقبال به چشم مىخورد ، مفهوم زيبايى است و عشق . اقبال ( جز در مواردى كه از شرف و فضيلت خبرى نيست ) در همه چيز زيبايى مىبيند و عالىترين و زيباترين مدارج زيبايى را در قدرت و كمال جستجو مىكند . زيبايى عبارت است از تجربيات و فعّاليت‌هاى معنوى و ذهنى ، نه اين‌كه خاصيت اشيا باشد و بالاخره موضوعى اعتبارى و نسبى است .\r\nاقبال تجلى زيبايى را در اشيايى مىبيند كه قدرت و كمالى در آن وجود داشته باشد و همين مفهوم زيبايى ، يك نوع روح حيات و مردانگى به اشعار او مىدهد كه اكثر ادبيات شرقى فاقد آن است . براى درك اين معنى بايد به مضامين ذيل توجّه دقيق نمود :\r\n چند به روى خودكشى پردهء صبح و شام را * چهره گشا ، تمام كن ، جلوهء ناتمام را \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n سوز و گداز حالتى است ، باده ز من طلب كنى * پيش تو چون بيان كنم مستى اين مقام را\r\nمن به سرود زندگى آتش آن فزوده‌ام * تو نم شبنمى بده لالهء تشنه كام را\r\nعقل ورق ورق بگشت ، عشق به نكته‌اى رسيد * طاير زندگى برد ، دانهء زير دام را\r\nنغمه كجا و من كجا ، ساز سخن بهانه‌اى است * سوى قطار مىكشم ، ناقهء بىزمام را\r\nوقت صريح گفتن است ، من به كنايه گفته‌ام * خود تو بگو كجا برم ، هم نفسان خام را \r\nبا اين‌كه اقبال در زمينهء انواع و اقسام احساسات و عواطف بشرى نغمه سرايى كرده است مع‌ذلك بايد گفت كه سروده‌هاى عاشقانهء او سرآمد ساير نغمات اوست . اقبال دربارهء نقشى كه عشق در رشد و تكامل شخصيت و اخلاق انسان ايفا مىكند ، اصرار مىورزد و اين وصف را به صورت وسيعى بيان كرده تا جايى كه مىگويد :\r\n فكرم چه به جستجو قدم زد * در دير شد و در حرم زد\r\nدر دشت طلب بسى دويدم * دامن چو گرد باد چيدم\r\nپويان بى خضر ، به سوى منزل * بر دوش خيال بسته محمل \r\n جوياى مى و شكسته جامى * چون صبح به باد چيده دامى\r\nپيچيده به خود چو موج دريا * آواره چو گردباد صحرا\r\nعشق تو دلم ربود ناگاه * از كار گره گشود ناگاه\r\nآگاه ز هستى و عدم ساخت * بتخانهء عقل را حرم ساخت\r\nچون برق به خرمنم گذر كرد * از لذت سوختن خبر كرد\r\nسرمست شدم ز پا فتاد * چون عكس ز خود جدا فتاده \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n خاكم به فراز عرش بردى * زآن راز كه با دلم سپردى\r\nو اصل به كنار كشتيم شد * طوفان جمال زشتيم شد\r\nجز عشق حكايتى ندارم * پرواى ملامتى ندارم\r\nاز جلوهء علم بىنيازم * سوزم ، گريم ، تپم ، گدازم \r\nبه طورى كه ملاحظه كرده‌ايم ، فلسفهء حيات در نظر اقبال مبتنى بر فعّاليت مستمر و عطش شوق و آرزوست ، و اين معنى جزيى است از دكترين عشق او ؛ با اين‌كه عشق مستلزم ناراحتى است مع‌ذلك همين ناراحتى و عدم آرامش است كه به حيات ارزش مىدهد ، تا ادامهء آن را بخواهيم و با توجّه به اين معانى است كه مىگويد :\r\n عقلى كه جهان سوزد يك جلوهء بىباكش * از عشق بياموزد ، آيين جهان‌تابى\r\nعشق است كه در جانت هر كيفيت انگيزد * از تاب و تب رومى تا حيرت فارابى\r\nاين حرف نشاطآور مىگويم و مىرقصم * از عشق دل آسايد ، با اين همه بىتابى\r\nهر معنى پيچيده در حرف نمىگنجد * يك لحظه به دل درشو ، شايد كه تو دريابى \r\nنبوغ شعرى اقبال به قدرى جامعيت دارد كه حتّى تنوع آن در غزليات وى مشهود و محسوس است .\r\nاقبال اشعارى را كه مىسرود كمال آن در ارتجالش مشهود بود و نيز مىتوانست اشعارى را بسرايد كه كمال آن در هنرنمايى آن باشد ، و باز توانايى آن را داشت كه اشعارى بسرايد كه در عين حال ، جنبهء ارتجالى و هنرى آن در كمال موزونيت با يكديگر تلفيق شده باشند . جمع شدن اين دو معنى با يكديگر موجب آن شده است كه اقبال يكى از بزرگ‌ترين غزل سرايان\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nجهان شناخته شود .\r\nاقبال دوران كودكى را در شهر سيالكوت كه در پاى كوه‌هاى هيماليا واقع است گذراند . در چنين محيط زيبا و باصفايى از آغاز امر عشق به طبيعت در ذهن او رسوخ كرد و اشعار نغز و لطيفى را به او الهام داد . يكى از منظومه‌هاى جالب و دلنشين وى كه در همان اوقات سروده ، قطعه‌اى است دربارهء هيماليا ، كه عظمت و ابهت آن از دور ، نظرش را به خود جلب كرده است . اقبال ، غالباً دربارهء طبيعت ، نظرى دقيق دارد و اين معنى را ضمن توصيفى كه در منظومهء ذيل از بهار كرده است مىتوان درك كرد ؛ آن‌جا كه مىگويد :\r\n1\r\nخيز كه در كوه و دشت\r\nخيمه زد ابر بهار\r\nمست ترنم هزار\r\nطوطى و دراج و سار\r\nبر طرف جويبار\r\nگشت گل و لاله‌زار\r\nچشم تماشا بيار\r\nخيز كه در كوه و دشت\r\nخيمه زد ابر بهار\r\n2\r\nخيز كه در باغ و راغ\r\nقافلهء گل رسيد\r\nباد بهاران وزيد\r\nمرغ نوا آفريد\r\nلاله گريبان دريد\r\nحسن گل تازه چيد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nخيز كه در باغ و راغ\r\nقافلهء گل رسيد\r\n3\r\nبلبلكان در صفير\r\nچلچلكان در خروش\r\nخون چمن گرم جوش\r\nاى كه نشينى خموش\r\nدر شكن آيين هوش\r\nبادهء معنى بنوش\r\nنغمه سرا گل بپوش\r\nبلبلكان در صفير\r\nچلچلكان در خروش\r\n4\r\nحجره نشينى گذار\r\nگوشهء صحرا گزين\r\nبر لب جويى نشين\r\nآب روان را ببين\r\nنرگس ناز آفرين\r\nلخت دل فرودين\r\nبوسه زنش بر جبين\r\nحجره نشينى گذار\r\nگوشهء صحرا گزين\r\n5\r\nديدهء معنى گشا\r\nاى ز عيان بى خبر\r\nلاله كمر در كمر\r\nنيمهء آتش ببر\r\nمىچكدش بر جگر\r\nشبنم اشك سحر\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدر شفق انجم نگر\r\nديدهء معنى گشا\r\nاى ز عيان بى خبر\r\n6\r\nخاك چمن وانمود\r\nراز دل كاينات\r\nبود و نبود صفات\r\nجلوه گرىهاى ذات\r\nآن‌چه تو دانى حيات\r\nآن‌چه تو خوانى ممات\r\nهيچ ندارد ثبات\r\nخاك چمن وانمود\r\nراز دل كاينات\r\nدربارهء كشمير يعنى موطن اصلى خودش ، كه به آن عشق مىورزيد ، منظومه‌اى دارد به اين شرح :\r\n رخت به كاشمر گشا ، كوه و تل و دمن نگر * سبزه جهان جهان ببين ، لاله چمن چمن نگر\r\nباد بهار موج موج ، مرغ بهار فوج فوج * چلچل و ساز زوج زوج ، بر سر نارون نگر\r\nتا نفتد بزينش چشم سپهر فتنه باز * بسته به چهرهء زمين برقع نسترن نگر\r\nلاله ز خاك بردميد ، موج به آب جو طپيد * خاك شرر شرر ببين ، آب شكن شكن نگر\r\nزخمه به تار ساز زن ، باده بسا تكين بريز * قافلهء بهار را ، انجمن انجمن نگر\r\nدختركى برهمنى ، لاله رخى سمن برى * چشم به روى او گشا ، باز به خوشتين نگر \r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاقبال ، در آغاز امر مانند بسيارى از متفكران و صاحب نظران در بحث راجع به طبيعت داراى عقيدهء وحدت وجود بود . آن‌جا كه مضامينى سروده ، قريب به اين بيان كه « در هر چيزى درخششى از زيبايى و جمال جاويد وجود دارد . انسان قوهء نطق و كلام دارد ، ولى غنچه‌ها به رنگ‌هاى خيره كننده جلوه‌گر مىشوند . يك وحدت مرموزى ، در عين كثرت و پراكندگى ، وجود دارد : جلوهء اين وحدت در كرمك شب‌تاب درخشندگى است ؛ و در گل لطافت و عطر آن » .\r\nولى بعداً نظريات وى در موضوع وحدت وجود ، به شدّت تغيير كرد و مبدل به نظريات عميقى شد به اين توضيح كه براى هر چيزى شخصيتى قايل شد .\r\nبدين ترتيب نظر اقبال در بحث مربوط به طبيعت ، حساسيت زياد و افق پردامنه‌اى را نشان مىدهد .\r\nاقبال با ذهن وقاد و عقل نافذى كه دارد ، در شعر هزل و غزل هر دو تسلط دارد . اشعار هزل وى روان و بليغ و خالى از تصنع و تكلف است ؛ و باز با ذوق سرشارى كه دارد ، به شدّت وحدت تمام ، بر غرور و خودنمايى و كوتاه نظرى يك دسته از رهبران دينى قشرى كه نتوانسته‌اند از منبع عَذْب تعليمات دينى ، به طور شايسته و بايسته برخوردار شوند ، اعتراض مىكند و ضمن منظومه‌اى كه به زبان اردو سروده ، در اين‌باره چنين مىگويد :\r\nدين حقيقى در مرحله‌اى نازل‌تر از بىدينى قرار گرفته است ، زيرا كه ملا كافر درست مىكند .\r\nشبنم در نظر ما نمونهء دريا جلوه‌گر مىشود ، ولى درياى ما در نظر او شبنم مىنمايد ! او قدر تعليمات پيغمبر را نمىداند و در آسمان تاريك فكر او ستارهء روشنى ديده نمىشود .\r\nكوته‌نظر است و متجاوز و سرگردان ! جر و بحث او منتهى به زيان و تخريب جامعه است . مذهب كافر عبارت است از\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nطرح و نقشه و تدبير براى كوشش و فعّاليت ، ولى مذهب ملا عبارت است از ايجاد زحمت و مخمصه براى خدا .\r\nدر منظومهء ديگرى ، ملانمايان كم‌عمق و بىبصيرت را با لحن تمسخر و استهزا توصيف مىكند و مىگويد : « وقتى كه از طرف پروردگار به حضرت ملا فرمان ورود به بهشت داده شد من آن‌جا حضور داشتم و چون نتوانستم خاموش بنشينم به خدا عرض كردم : خدايا ! از اين‌كه جسارت مىكنم مرا ببخش .\r\nعرض من اين است كه براى اين مرد جوايزى از قبيل حور و بهشت مطلوب نيست ؛ و هر چند بهشت جاى قيل و قال و نزاع و جدال نيست ولى چون در نهاد اين مرد چيزى غير از جر و بحث و نزاع و قيل و قال وجود ندارد ، بهشت بر او خوش نخواهد گذشت . كار اين مرد ايجاد نزاع و خصومت در ميان اقوام و ملل است و براى چنين كارى مسجد و كليسا و كنشت لازم است ، البته در بهشت چنين محيطى وجود ندارد » .\r\nبه هر حال ، تحقيق كامل در آثار ادبى اقبال بدون مراجعه به منظومه‌هاى طولانى وى ، كه به زبان اردو و فارسى به صورت مثنوى سروده است ، مقدور نيست . يك دسته از نقادان عقيده دارند كه شعر طولانى يعنى يك رشته تناقض ، زيرا به نظر آنها شعر اصولًا زبان عواطف و احساسات و تهييج است ، چون اين معانى دوامى ندارند ، در اين صورت شعر طولانى ارزشى ندارد .\r\nبا اين‌كه نمىتوان منكر اين شد ولى بايد گفت كه اين انتقاد دربارهء اشعار طولانى تا حدى مبتنى بر اين است كه معنى و خاصيت شاعرى درك نشده است و باز با توجّه به اين‌كه اعتبار و اهمّيّت كلى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاشعار كوتاه ، كه اغلب به صورت غزل سروده مىشود مورد انكار نيست بايد اعتراف كرد كه اشعار طولانى از لحاظ اين‌كه به شاعر مجال طبع آزمايى مىدهند ، محك و مقياس صحيح‌ترى براى هنر شاعر شناخته مىشوند . باز با تصديق به اين‌كه برترى هر شعرى منوط به طولانى بودن آن نيست ، با اطمينان خاطر مىتوان گفت كه انشاد و تركيب شعر طولانى ، كه از هر جهت موزون و مطلوب باشد ، فقط از عهدهء شاعر بزرگ ساخته است و بس .\r\nدر ميان منظومه‌هاى طولانىتر ، يعنى مثنوىهايى كه سروده ، دو قسمت اول يعنى « اسرار خودى » و « رموز بيخودى » ، داراى جنبهء ماوراء الطبيعه است و اخلاقى . مثنوى كوتاه‌تر وى به نام « گلشن راز جديد » فلسفى است و آخرين مثنوى به نام « جاويدنامه » حماسى است . اسرار خودى بدواً به سال 1915 منتشر شد . اين قسمت از اشعار اقبال اصول اساسى مؤثر در تكامل شخصيت انسان را تشريح مىكند و اين منظومه پس از آن‌كه به وسيلهء پروفسور نيكلسون ، استاد دانشگاه كمبريج ، به انگليسى ترجمه شد ، توجّه همهء جهانيان را به خود جلب كرد . پروفسور مزبور ، در مقدمه‌اى كه بر اين ترجمه نگاشته چنين مىگويد :\r\nكيفيت هنرى شعر موقعى جلوه‌گر مىشود كه ببينيم بيان آن مخصوص به سرايندهء آن نيست . من نهايت سعى و كوشش را در نقل اين اثر ادبى به كار برده‌ام تا حتّى المقدور ترجمهء تحت اللفظى آن نيز رعايت شده باشد . بسيارى از قسمت‌هاى اصلى اين منظومه از آن نوع اشعارى هستند كه با يك مرتبه خواندن به سهولت فراموش نمىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاقبال وقتى كه مىخواهد بروز رشد كامل شخصيت يا « خودى » را توصيف كند ، مىگويد :\r\n اى سوار اشهب دوران بيا * اى فروغ ديدهء امكان بيا\r\nرونق هنگامهء ايجاد شو * در سواد ديده‌ها آباد شو\r\nشورش اقوام را خاموش كن * نغمهء خود را بهشت گوش كن\r\nخيز و قانون اخوت ساز ده * جام صهباى محبت باز ده\r\nباز در عالم بيار ايام صلح * جنگجويان را بده پيغام صلح\r\nنوع انسان مزرع و تو حاصلى * كاروان زندگى را منزلى\r\nريخت از جور خزان برگ شجر * چون بهاران بر رياض ما گذر\r\nغنچهء ما گل ستان در دامن است * چشم ما از صبح فردا روشن است \r\nاقبال در « رموز بيخودى » آن اصول اساسى را تشريح كرده است كه اساس ايده‌آل ( آرمان ) جامعهء بشرى بايد بر آن استوار باشد . اين منظومه براى تأسيس سازمان يك دولت اسلامى در ميان ساير جوامع بشرى در حكم طرح يك نقشهء عملى مشروحى است كه خطوط اصلى آن با رعايت ايدئولوژى و طرز بيان و نحوهء تفكر و اخلاق اجتماعى و رسالتى كه اسلام بر عهده دارد ، ترسيم شده است .\r\nارزش هنرى اين منظومه نيز زياد است و پروفسور آربرى آن را به انگليسى ترجمه كرده و اكنون زير چاپ است .\r\n« گلشن راز جديد » دربارهء بخشى از مسائل عرفانى بحث مىكند . شاعر در اين منظومه نُه مسأله را طرح كرده و به هر يك از آنها پاسخ مىدهد . ولى منظومهء غراى اقبال ، جاويد نامه‌اى است كه شاعر در اين منظومه همراه رومى ، مانند سفرى كه دانته شاعر معروف ايتاليايى به همراهى ورژيل راه آسمان را پيش گرفته ، به سفر روحانى پرداخته و در اين سفر روحانى ضمن ملاقات با شخصيت‌هاى تاريخى ،\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمشغول بحث و گفتگو مىشود . آن‌گاه آنها معانى و مضامين جاويد و مخلدى را براى او بيان مىكنند . شاعر در اين مسافرت آسمانى بدواً به كرهء ماه مىرود . در اين‌جا ، رومى او را به يك نفر دانشمند هندو ، به نام ويش واميترا ، يعنى جهان‌دوست ، معرفى مىكند . رومى در اين مجلس به جهان‌دوست مىگويد : « در حال حاضر ، راه ترقّى براى بشريت منحصر در اين است كه دو فرهنگ شرق و غرب با يكديگر تركيب و تلفيق شوند » . و اضافه مىكند كه مشرق زمين تمام فكر و حواسش را در روحانيت متمركز ساخته ، در حالى كه مغرب زمين غرق در ماده پرستى شده و از روحانيت و معنويت غفلت ورزيده است ؛ و مطلب را اين طور خلاصه مىكند كه :\r\n شرق حق را ديد و عالم را نديد * غرب ، عالم ديد و اندر وى خزيد \r\nبعداً شاعر بالاتر مىرود تا مىرسد به درهء « يار گميد » و در اين نقطه با ارواح بودا و زرتشت و مسيح و محمد صلى الله عليه و آله كه چهار نفر از رهبران روحانى نامى و از معلمان بشريت‌اند ، برخورد مىكند و گفت و شنودهايى دارد . سپس به كرهء مريخ مىرود و در آن‌جا با رهبران مسلمان ، سيّد جمال‌الدين اسدآبادى ، معروف به افغانى و سعيد حليم پاشا ملاقات مىكند .\r\nاقبال در اين مصاحبه به سيّد جمال‌الدين گزارش مىدهد كه ملل شرق راه خطايى را در پيش گرفته و فرنگى يا فرنگى مآب مىشوند و سپس همين موضوع را با سعيد حليم پاشا در ميان مىگذارد . سعيد حليم پاشا شرق و غرب را با يكديگر مقايسه مىكند و در نتيجهء اين سنجش رأى مىدهد كه نجات بشريت در آن است كه تمدن شرق و غرب با يكديگر تلفيق شوند .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nسيّد جمال‌الدين به شاعر توصيه مىكند كه به كمونيست‌ها بگويد : « همهء ترقّيات و پيشرفت‌هاى كمونيست‌ها ، بدون داشتن ايمان و مذهب ، بيهوده است و پوچ و بالاخره اين ترقيات زايل خواهد شد » .\r\nشاعر از كرهء عطارد به كرهء زهره و از آن‌جا به كرهء مريخ مىرود و از آن‌جا به كرهء مشترى پرواز مىكند ، در اين‌جا با غالب شاعر و با منصور حلاج ملاقات مىكند . آن‌گاه به كرهء زحل وارد مىشود و با افراد خبيث و نفوس شريرى كه به كشورهاى خودشان و به ايده‌آل‌ها و آرمان‌هاى قومى و ملى خودشان خيانت كرده‌اند ، ملاقات مىكند . شاعر از كرهء زحل به محلى مىرود بيرون از آسمان و در اين‌جا اولين كسى را كه ملاقات مىكند ، نيچه است .\r\nنيچه همان كسى است كه در تمام دوران زندگى سعى مىكرد كه ذات و ماهيت خدا را درك كند و در اين كوشش از درك ماهيت وجود خدا عاجز شد . زيرا در اين معنى و كوشش تمام تكيهء او بر عقل بود .\r\nشاعر پس از ديدن نيچه ، به يك ناحيهء بسيار بلندترى پرواز مىكند و در آن‌جا گوشه‌هايى از قصر زيب النساء ، دختر عبد الصمد ، فرمانرواى پنجاب را در نظر مىآورد . سپس پيشواى مقدس معروف ، سيّد على همدانى پيش‌قدم تبليغ اسلام در كشمير ، و غنى ، شاعر كشميرى ، را ملاقات مىكند .\r\nشاعر در اين ملاقات به مسألهء فروش كشمير كه انگليسىها آن را به گلاب سنگه هندو فروختند اشاره مىكند و مىگويد :\r\n باد صبا اگر به جينيوا گذر كنى * حرفى ز ما به مجلس اقوام بازگوى\r\nدهقان و كشت و جوى و خيابان فروختند * قومى فروختند و چه ارزان فروختند \r\n\r\n","description":"","footnote":"","page_name":" 266 ","page_number":266},
  {"content":"\r\n\r\nآن‌گاه با شاعر هندو به نام بهارات ريهارى و سه نفر از رجال مقتدر يعنى نادرشاه و احمدشاه و تيپوسلطان ، آخرين فرمانرواى مجاهد مسلمان هند ، ملاقات مىكند . احمدشاه به تمايلات كشورهاى شرقى در تقليد از روش‌هاى زندگى اروپايى و سبك پوشاك آنها و به بيهودگى اين تقليد كوركورانه اشاره مىكند .\r\nدر اين گفتار ، نمىتوان تجزيه و تحليل دقيقى از « جاويدنامه » نمود ، ولى قسمت‌هاى برجستهء آن شايان توجّه است و جالب‌ترين مشخصات آن تنوع سحرآميز اثرى است كه در غزل‌هاى آن مندمج است .\r\nدقايقى كه در اين غزل‌ها به كار رفته ، در نتيجه تنوع تغييراتى است كه در سبك و آهنگ آن‌گاه به گاه به چشم مىخورد ، بدون اين‌كه زحمتى بر طبع شاعر وارد كرده باشد ، كه كاملًا محسوس و مشهود است .\r\nعالىترين حقايق به زبانى اظهار شده است بىاندازه طبيعى و مطبوع . در « جاويدنامه » بيانى به كار برده شده است كه هر شخصيتى را دقيقاً به طور شايسته و بايسته انعكاس مىدهد و بالاخره آهنگ كلماتى كه در اين بيانات به كار رفته ، هويت و ماهيت شخص متكلم را مصور مىسازد . امتياز ديگر اين منظومه اين است كه شاعر توانسته است بدون توجّه به نظريات مذهبى يا سياسى ، هويت و شخصيت و شور و شوق هر يك از گويندگان اين داستان را تجسم دهد . در حقيقت ، شاعر احساسات نفرت‌انگيز و خشنى را كه در اين منظومه نشان مىدهد ، همانا عليه كسانى است كه به وطن و به آرمانشان خيانت كرده‌اند ، حتّى در مواردى كه راجع به اين خيانت پيشگان بحث مىكند ، بيان خشن و زننده‌اى را به كار نمىبرد .\r\nاين بحث اجمالى دربارهء جنبهء شاعرى اقبال نشان مىدهد كه هر\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nكس به اين موضوع توجّه كند ، ملاحظه خواهد نمود كه هنر و فكر توأماً در شعر اقبال به يكديگر آميخته شده ، همين معنى او را در عداد بزرگ‌ترين شعراى جهان قرار داده است ؛ زيرا توانسته است فكر عميق را با لطف سخن كه به ندرت براى گوينده‌اى ميسور است ، تلفيق كند .\r\nاقبال در ميان متفكران و گويندگان اروپايى به گوته ، شاعر ملكوتى عالىمقام آلمانى علاقه نشان مىدهد و محرك وى در سرودن اشعار پيام مشرق همانا مطالعهء « ديوان مغربى » گوته بوده است . درد و رنج درونى اقبال از اين‌كه روح و معنويت در اروپا وجود ندارد و سردى روح اروپايى در نفوس مشرق زمين نيز سرايت كرده ، منعكس است و به اين جهت همهء اين نفوس را توبيخ مىكند .\r\nگوته از كسانى است كه به عظمت و علو مقام تعليمات اسلامى پى برده و آن را ستوده است ؛ به همين جهت منظومه‌اى در زبان آلمانى تحت عنوان « نغمهء محمد » سروده و طى اين منظومه سير اسلامى را تشبيه به جوى آب كرده است . گوته اين منظومه را قبل از ديوان مغربى سرود و ضمن آن طرز تفكر اسلام را دربارهء زندگى با مهارت تمام بيان كرده است .\r\nشاعر در نظر داشته كه راجع به اسلام درامى بنويسد كه ناتمام مانده است و اين منظومه قسمتى از همان درام است و اقبال آن را به فارسى ترجمه كرده و نظر گوته را دربارهء اسلام تشريح كرده است ، بدين شرح :\r\n\r\nآب جوى\r\n بنگر كه جوى آب چه مستانه مىرود * مانند كهكشان به گريبان مرغزار \r\n\r\n","description":"","footnote":"","page_name":" 268 ","page_number":268},
  {"content":"\r\n\r\n در خواب ناز بود به گهوارهء سحاب * واكرد چشم شوق به آغوش كوهسار\r\nاز سنگريزه نغمه گشايد خرام او * سيماى او چو آيينه بىرنگ و بىغبار\r\nزى بحر بيكرانه چه مستانه مىرود * در خود يگانه از همه بيگانه مىرود\r\nدر راه او بهار پرىخانه آفريد * نرگس دميد و لاله دميد و سمن دميد\r\nگل عشوه داد و گفت يكى پيش ما بايست * خنديد غنچه و سر دامان او كشيد\r\nناآشناى جلوه فروشان سبزپوش * صحرا بريد و سينهء كوه و كمر دريد\r\nزى بحر بيكرانه چه مستانه مىرود * در خود يگانه از همه بيگانه مىرود\r\nصد جوى و دشت و مرغ و كهستان و باغ و راغ * گفتند اى بسيط زمين با تو سازگار \r\n ما را كه راه از تنگ آبى نبرده‌ايم * از دستبرد ريگ بيابان نگاه دار « 1 »\r\nواكرده سينه را به هواى شرق و غرب * در بر گرفته همسفران زبون و زار \r\n\r\n\r\n","description":"","footnote":"\r\n( 1 ) . مقصود شاعر از اين بيت بيان حال كيش يهود و نصارا و ساير اديان است كه به حال ركود مانده‌اند و از جويبار اسلام درخواست كردند كه ما را نيز همراه خودت ببر .\r\n","page_name":" 269 ","page_number":269},
  {"content":"\r\n\r\n زى بحر بيكرانه چه مستانه مىرود * با صد هزار گوهر يك دانه مىرود\r\nدريا پرخروش ز بند و شكن گذشت * از تنگناى وادى و كوه و دمن گذشت\r\nيك سان چو سيل كرده نشيب و فراز را * از كاخ شاه و باره و كشت و چمن گذشت\r\nبىتاب و تند و تيز و جگرسوز و بىقرار * در هر زمان به تازه رسيد از كهن گذشت\r\nزى بحر بيكرانه چه مستانه مىرود * از خود يگانه از همه بيگانه مىرود \r\nهر چند ضمن تشريح جنبه‌هاى گوناگون شعر و شاعرى اقبال شواهدى از اشعار او نقل گرديد ، مع‌ذلك براى مزيد توضيح و جلب توجّه خاطر خوانندگان نمونه‌هاى ديگرى از اشعار وى نقل مىشود ، تا كسانى كه با آثار وى آشنايى كمترى دارند ، به جهات مختلف نظر و فكر وى اجمالًا مأنوس گردند .\r\n\r\nحيات جاويد\r\n اگر رمز حيات آگهى ، مجوى و مگير * دلى كه از خلش خار آرزو پاك است\r\nبه خود خزيده و محكم چو كوهساران زى * چو خس مزى كه هوا تيز و شعله بىباك است \r\n\r\nزندگى\r\n شبى زار ناليد ابر بهار * كه اين زندگى گريهء پى هم است \r\n\r\n","description":"","footnote":"","page_name":" 270 ","page_number":270},
  {"content":"\r\n\r\n درخشيد برق سبك سير و گفت * غلط كرده‌اى ، خندهء يكدم است\r\nندانم به گلشن كه برد اين خبر * سخن‌ها ميان گل و شبنم است \r\n\r\nزندگى و عمل\r\n ساحل افتاده گفت گر چه بسى زيستم * هيچ نه معلوم شد ، آه كه من كيستم\r\nموج ز خود رفته‌اى تيز خراميد و گفت * هستم اگر مىروم ، گر نروم نيستم \r\n\r\nعلم و عمل\r\n ما كه اندر طلب از خانه برون تاخته‌ايم * علم را جان بدميديم و عمل ساخته‌ايم \r\n\r\nزندگى و مرگ\r\n اى برادر من تو را از زندگى دادم نشان * خواب را مرگ سبك‌دان ، مرگ را خواب گران \r\n\r\nعشق و علم\r\n جز عشق حكايتى ندارم * پرواى ملامتى ندارم\r\nاز جلوهء علم بىنيازم * سوزم گريم تپم گدازم \r\n\r\nتبديل عقل به عشق\r\n چه مىپرسى ميان سينه دل چيست * خرد چون سوز پيدا كرد دل شد \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n دل از ذوق تپش دل بود ، ليكن * چو يكدم از تپش افتاد گل شد \r\n\r\nاستغنا\r\n دل به حق بند و گشايش ز سلاطين مطلب * كه جبين بر در اين ميكده سودن نتوان\r\nدر جهان بال و پر خويش گشودن آموز * كه پريدن نتوان با پر و بال دگران\r\nمرد آزادم و آن گونه غيورم كه مرا * مىتوان كشت به يك جام زلال دگران\r\nاى كه نزديك‌تر از جانى و پنهان ز نگاه دگران * هجر تو خوشترم آيد ز وصال دگران \r\n\r\nخودشناسى و استقلال نفس\r\n اى كه در مرسه جويى ادب و دانش و ذوق * نخرد باده كس از كارگه شيشه‌گران\r\nخود افزود مرا درس حكيمان فرنگ * سينه افروخت مرا صحبت صاحب‌نظران \r\n بركش آن نغمه كه سرمايهء آب و گل توست * اى ز خود رفته ، تهى شو ز نواى دگران\r\nز خاك خويش طلب آتشى كه پيدا نيست * تجلى دگرى در خور تماشا نيست \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n به ملك جم ندهم مصرع نظيرى « 1 » را * كسى كه كشته نشد از قبيلهء ما نيست\r\nاگر چه عقل فسون پيشه لشكرى انگيخت * تو دل گرفته نباشى كه عشق تنها نيست\r\nگر به خود محكم شوى ، سيل بلا انگيز چيست * مثل گوهر در دل دريا نشستن مىتوان \r\n\r\nعشق محمدى\r\n تب و تاب بتكدهء عجم نرسد به سوز و گداز من * كه به يك نگاه محمد عربى ، گرفت حجاز من\r\nچه كنم كه عقل بهانه‌جو گرهى به روى گره زند * نظرى كه گردش چشم تو شكند طلسم مجاز من \r\n\r\nخرابات فرنگ و نقش تازه\r\n اين خرابات فرنگ است و ز تأثير ميش * آن‌چه مذموم شمارند ، نمايد محمود\r\nنيك و بد را به ترازوى دگر سنجيدند * چشمه‌اى داشت ترازوى نصارا و يهود\r\nخوب زشت است اگر پنجهء گيرات شكست * زشت خوبست ، اگر تاب و توان تو فزود \r\n\r\n\r\n","description":"","footnote":"\r\n( 1 ) . منظور نظيرى نيشابورى است .\r\n","page_name":" 273 ","page_number":273},
  {"content":"\r\n\r\n خوب اگر درنگرى جز به ريا نيست حيات * هر كه اندر گرو صدق و صفا بود ، نبود\r\nدعوى صدق و صفا ، پردهء ناموس رياست * پيرشان گفت ، مس از سيم ببايد اندوه \r\n\r\nنقش فرنگ\r\n از من اى باد صبا گوى به داناى فرنگ * عقل تا بال گشوده است گرفتارتر است\r\nبرق را اين به جگر مىزند آن رام كند * عشق از عقل فسون پيشه جگردارتر است \r\n* * *\r\n چشم جز رنگ گل و لاله نبيند ورنه * آن‌چه در پردهء رنگ است پديدارتر است\r\nعجب آن نيست كه اعجاز مسيحا دارى * عجب اين است كه بيمار تو بيمارتر است \r\n* * *\r\n دانش اندوخته‌اى دل ز كف انداخته‌اى * آه از آن نقد گران مايه كه در باخته‌اى \r\n* * *\r\n نوا از سينهء مرغ چمن برد * ز خون لاله سرخى كهن برد\r\nبه اين دانش به اين بينش چه نازى * به كف ناداده نان ، جان از بدن برد \r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nمسلمان فرنگى مآب\r\n بتان تازه تراشيده‌اى دريغ از تو * درون خويش نكاويده‌اى دريغ از تو\r\nچنان گداخته‌اى از حرارت افرنگ * ز چشم خويش تراويده‌اى دريغ از تو\r\nبه كوچه‌اى كه دهد خاك را بهاى بلند * به نيم غمزه نيرزيده‌اى دريغ از تو \r\n گرفتم اين‌كه كتاب خرد فرو خواندى * حديث شوق نفهميده‌اى دريغ از تو\r\nطواف كعبه زدى گرد دِير گرديدى * نگه به خويش نَه بنموده‌اى دريغ از تو \r\n\r\nمسلمان بت‌پرست\r\n چه گويمت ز مسلمان نامسلمانى * جز اين‌كه پور خليل است و آذرى داند\r\nيكى به غمكدهء من گذر كن و بنگر * ستاره سوخته‌اى كيمياگرى داند \r\n\r\nنهضت آزادى طلبى در شرق\r\n مشرقى باده چشيده است ز ميناى فرنگ * عجيبى نيست اگر توبهء ديرينه شكست\r\nفكر نوزادهء او شيوه تدبير آموخت * جوش زد خون به رگ بندهء تقدير پرست\r\nساقيا تنگدل از شورش مستان نشوى * خود تو انصاف بده ، اين همه هنگامه كه بست ؟ \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n بوى گل خود به چمن راهنما شد ز نخست * ورنه بلبل چه خبر داشت كه گلزارى هست \r\n\r\nقسمت نامهء كارفرما و كارگر\r\n غوغاى كارخانهء آهنگرى ز من * گلبانگ ارغنون كليسا از آن تو\r\nنخلى كه شه خراج بر او مىنهد ز من * باغ بهشت و سدره و طوبى از آن تو\r\nتلخابه‌اى كه درد سر آرد از آن من * صهباى پاك آدم و حوا از آن تو\r\nمرغابى و تذرو و كبوتر از آن من * ظل هما و شهپر عنقا از آن تو\r\nاين خاك و آن‌چه در شكم خاك از آن من * و از خاك تا به عرش معلى از آن تو \r\n\r\nنغمهء كارگر\r\n ز مزد بندهء كرباس پوش و محنت‌كش * نصيب خواجهء ناكرده كار ، رخت حرير\r\nز خون فشانى من لعل خاتم والى * ز اشك كودك من ، گوهر ستام امير \r\n\r\nفيلسوف و سياست‌مدار فرنگى\r\n فلسفى را سياستدان به يك ميزان بسنج * چشم آن خورشيد كورى ديده ، و اين بىنمى \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n آن تراشد قول حق را حجت نااستوار * و اين تراشد قول باطل را دليل محكمى \r\n\r\nتقليد\r\n چه خوش بودى اگر مرد نكويى * ز بند باستان آزاد رفتى\r\nاگر تقليد بودى شيوهء خوب * پيمبر هم ره اجداد رفتى \r\n\r\nخوى غلامى\r\n آدم از بىبصرى بندگى آدم كرد * گوهرى داشت ولى نذر قباد و جم كرد \r\n يعنى از خوى غلامى ز سگان پست‌تر است * من نديدم كه سگى پيش سگى سر خم كرد \r\nو اينك به منظور تبرك و تيمن ، پايان اين فصل را به خلاصهء چهار منظومه از آثار اقبال مزين مىسازيم .\r\n\r\nنتيجهء طلوع اسلام : تأسيس حريت و مساوات و برادرى نوع بشر\r\n بود انسان در جهان انسان‌پرست * ناكس و نابودمند و زيردست\r\nسطوت كسرى و قيصر رهزنش * بندها در دست و پا و گردنش \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n كاهن و پاپا و سلطان و امير * بهر يك نخجير صد نخجير گير\r\nصاحب اورنگ و هم پير كنشت * باج بر كشت خراب او نوشت\r\nدر كليسا اسقف رضوان فروش * بهر اين صيد زبون دامى به دوش\r\nبرهمن گل از خيابانش ببرد * خرمنش مغ زاده با آتش سپرد\r\nاز غلامى فطرت او دون شده * نغمه‌ها اندر نى او خون شده\r\nتا امينى حق به حق داران سپرد * بندگان را مسند خاقان سپرد\r\nشعله‌ها از مرده خاكستر گشاد * كوه‌كن را پايهء پرويز داد\r\nاعتبار كاربندان را فزود * خواجگى از كارفرمايان ربود\r\nقوت او هر كهن پيكر شكست * نوع انسان را حصار تازه بست\r\nتازه جان اندر تن آدم دميد * بنده را باز از خداوندان خريد\r\nزادن او مرگ دنياى كهن * مرگ آتش خانه و دِير و شمن\r\nحرّيت زاد از ضمير پاك او * اين مى نوشين چكيد از تاك او \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n عصر نو كاين صد چراغ آورده است * چشم در آغوش او واكرده است\r\nنقش نو بر صفحهء هستى كشيد * امّتى گيتى گشايى آفريد\r\nامّتى از ما سوى بيگانه‌اى * بر چراغ مصطفى پروانه‌اى\r\nامّتى از گرمى حق سينه تاب * ذره‌اش شمع حريم آفتاب\r\nكاينات از كيف او رنگين شده * كعبه‌ها بت خانه‌هاى چين شده \r\n مُرسلان و انبيا آباى او * اكرم او نزد حق اتقاى او\r\nكل مؤمن اخوة اندر دلش * حرّيت سرمايهء آب و گل‌اش\r\nناشكيب امتيازات آمده * در نهاد او مساوات آمده\r\nهمچو سرو ، آزاد فرزندان او * پخته از قالوا بلى پيمان او\r\nسجدهء حق گل به سيمايش زده * ماه و انجم بوسه بر پايش زده \r\n\r\nدر تكريم و تعظيم مقام ولايت\r\n مسلم اول شه مردان على * عشق را سرمايهء ايمان على \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n از ولاى دودمانش زنده‌ام * در جهان مثل گهر تابنده‌ام\r\nنرگسم وارفتهء نظاره‌ام * در خيابانش چو بو آواره‌ام\r\nزمزم ار جوشد ز خاك من از اوست * مى اگر ريزد ز تاك من از اوست\r\nخاكم و از مهر او آيينه‌ام * مىتوان ديدن نوا در سينه‌ام\r\nاز رخ او فال پيغمبر گرفت * ملّت حق از شكوهش فر گرفت\r\nقوت دين مبين فرموده‌اش * كاينات آيين‌پذير از دوده‌اش\r\nمرسل حق كرد نامش بوتراب * حق يداللَّه خواند در ام‌الكتاب\r\nهر كه داناى رموز زندگيست * سرّ اسماى على داند كه چيست\r\nخاك تاريكى كه نام او تن است * عقل از بيداد او در شيون است\r\nفكر گردون رس ، زمين پيما از او * چشم كور و گوش ناشنوا از او\r\nشير حق اين خاك را تسخير كرد * اين گل تاريك را اكسير كرد\r\nمرتضى كز تيغ او حق روشن است * بوتراب از فتح اقليم تن است \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n مرد كشورگير از كرارى است * گوهرش را آبرو خوددارى است\r\nهر كه در آفاق گردد بوتراب * باز گرداند ز مغرب آفتاب \r\n هر كه زين بر مركب تن تنگ بست * چون نگين بر خاتم دولت نشست\r\nزير پاش اين‌جا شكوه خيبر است * دست او آن‌جا قسيم كوثر است\r\nاز خود آگاهى يداللهى كند * از يداللهى شهنشاهى كند\r\nذات او دروازهء شهر علوم * زير فرمانش حجاز و چين و روم \r\n\r\nدر معنى حرّيت اسلامى و راز حادثه كربلا\r\n هر كه پيمان با هوالموجود بست * گردنش از بند هر معبود رست\r\nمؤمن از عشق است و عشق از مؤمن است * عشق را ناممكن از ما ممكن است\r\nعقل سفاك است و او سفاك‌تر * پاك‌تر چالاك‌تر بىباك‌تر\r\nعقل در پيچاك اسباب و علل * عشق چوگان باز ميدان عمل\r\nعشق صيد از زور بازو افكند * عقل مكار است و دامى مىزند \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n عقل را سرمايه از بيم و شك است * عشق را عزم و يقين لاينفك است\r\nآن كند تعمير تا ويران كند * اين كند ويران كه آبادان كند\r\nعقل چون باد است ارزان در جهان * عشق كمياب و بهاى او گران\r\nعقل محكم از اساس چون و چند * عشق عريان از لباس چون و چند\r\nعقل مىگويد كه خود را پيش كن * عشق گويد امتحان خويش كن\r\nعقل با غير آشنا از اكتساب * عشق از فضل است و با خود در حساب\r\nعقل گويد شاد شو آباد شو * عشق گويد بنده شو آزاد شو\r\nعشق را آرام جان حرّيت است * نافه‌اش را ساربان حرّيت است\r\nآن شنيدستى كه هنگام نبرد * عقل با عشق هوس‌پرور چه كرد\r\nآن امام عاشقان پور بتول * سرو آزادى ز بستان رسول\r\nاللَّه اللَّه باى بسم‌اللَّه پدر * معنى ذبح عظيم آمد پسر \r\n بهر آن شهزادهء خيرالملل * دوش ختم‌المرسلين نعم‌الجمل \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n سرخ‌رو عشق غيور از خون او * شوخى اين مصرع از مضمون او\r\nدر ميان امّت آن كيوان جناب * همچو حرف « قل هواللَّه » در كتاب\r\nموسى و فرعون و شبير و يزيد * اين دو قوت از حيات آيد پديد\r\nزنده حق ، از قوت شبيرى است * باطل آخر داغ حسرت ميرى است\r\nچون خلافت رشته از قرآن گسيخت * حرّيت را زهر اندر كام ريخت\r\nخواست آن سر جلوهء خيرالامم * چون سحاب قبله باران در قدم\r\nبر زمين كربلا باريد و رفت * لاله در ويرانه‌ها كاريد و رفت\r\nتا قيامت قطع استبداد كرد * موج خون او چنين ايجاد كرد\r\nبهر حق در خاك و خون غلطيده است * پس بناى لا إله گرديده است\r\nمدعايش سلطنت بودى اگر * خود نكردى با چنين سامان سفر\r\nدشمنان چون ريگ صحرا لاتعد * دوستان او به يزدان هم عدد\r\nسر ابراهيم و اسماعيل بود * يعنى آن اجمال را تفصيل بود \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n عزم او چون كوهساران استوار * پايدار و تند سير و كامگار\r\nتيغ بهر عزت دين است و بس * مقصد او حفظ آيين است و بس\r\nما سوىاللَّه را مسلمان بنده نيست * پيش فرعونى سرش افكنده نيست\r\nخون او تفسير اين اسرار كرد * ملّت خوابيده را بيدار كرد\r\nتيغ را چون از ميان بيرون كشيد * از رگ ارباب باطل خون كشيد\r\nنقش الا اللَّه بر صحرا نوشت * سطر عنوان نجات ما نوشت\r\nرمز قرآن از حسين آموختيم * ز آتش او شعله‌ها اندوختيم \r\n شوكت شام و فر بغداد رفت * سطوت غرناطه هم از ياد رفت\r\nتار ما از زخمه‌اش لرزان هنوز * تازه از تكبير او ايمان هنوز\r\nاى صبا اى پيك دور افتادگان * اشك ما بر خاك پاك او رسان \r\nبراى اين‌كه نظر اقبال در مورد وضع زنان مسلمان معلوم شود نقل منظومهء ذيل را تحت عنوان « حفظ امومت يا مقام مادرى » سروده ، ضرورى مىدانيم .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nمقام مادرى\r\n نغمه خيز از زخمهء زن ساز مرد * از نياز او دو بالا ، ناز مرد\r\nپوشش عريانى مرد از زنست « 1 » * حن دلجو ، عشق را پيراهنست\r\nعشق حق ، پروردهء آغوش او * اين نوا از زخمهء خاموش او\r\nآن‌كه نازد بر وجودش كاينات * ذكر او فرمود ، با طيب و صلوة\r\nمسلمى كاو را پرستارى شمرد * بهره‌اى از حكمت قرآن نرود\r\nنيك اگر بينى امومت رحمت است * زان كه او را با نبوّت نسبت است\r\nشفقت او شفقت پيغمبر است * صورت اقوام را سيرت‌گر است\r\nاز امومت پخته‌تر تعمير مادر * خط سيماى او تقدير ما\r\nهست اگر فرهنگ تو معنى رسى * حرف امّت نكته‌ها دارد بسى\r\nگفت آن مقصود حرف ، كان فكان * زير پاى امهات آمد جنان \r\n\r\n\r\n","description":"","footnote":"\r\n( 1 ) . هن لباس لكم .\r\n","page_name":" 285 ","page_number":285},
  {"content":"\r\n\r\n ملّت ز تكريم ارحام است و بس * ورنه كار زندگى خامست و بس\r\nاز امومت ، گرم ، رفتار حيات * از امومت ، كشف ، اسرار حيات\r\nاز امومت ، پيچ و تاب جوى ما * موج و گرداب و حباب جوى ما\r\nدختر رستاق زاد جاهلى * پست بالايى ، ستبرى ، بدگِلى\r\nناتراشى ، پرورش ناداده‌اى * كم‌نگاهى ، كم‌زبانى ، ساده‌اى\r\nدل ز آلام امومت كرده خون * گرد چشمش حلقه‌هاى نيلگون\r\nملّت ار گيرد ز آغوشش بدست * يك مسلمان غيور و حق‌پرست\r\nهستى ما محكم از آلام اوست * صبح ما عالم فروز از شام اوست\r\nو آن تهى آغوش نازك پيكرى * خانه پرورد نگاهش محشرى\r\nفكر او از تاب مغرب روشن است * ظاهرش زن ، باطن او نازن است\r\nبندهاى ملّت بيضا گسيخت * تا ز چشمش عشوه‌ها حل كرده ريخت\r\nشوخ‌چشم ، و فتنه‌زا ، آزاديش * از حيا ، ناآشنا آزاديش \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n علم او ، بار امومت بر نتافت * بر سر شامش يكى اختر نتافت\r\nاين گل از بستان ما نارسته به * ننگش از دامان ملّت شسته به \r\n\r\nحضرت صديقهء كبرى ، اسوهء كامله و سرمشق زنان اسلام\r\n مريم از يك نسبت عيسى عزيز * از سه نسبت حضرت زهرا عزيز\r\nنور چشم رحمة للعالمين * آن امام اولين و آخرين\r\nآن‌كه جان در پيكر گيتى دميد * روزگار تازه آيين آفريد\r\nبانوى آن تاجدار هل اتى * مرتضى مشكل‌گشا شير خدا\r\nپادشاه و كلبهء ايوان او * يك حسام و يك زره سامان او\r\nمادر آن مركز پرگار عشق * مادر آن كاروان سالار عشق\r\nآن يكى شمع شبستان حرم * حافظ جمعيت خيرالامم\r\nتا نشيند آتش پيكار و كين * پشت پا زد بر سر تاج و نگين \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n و آن دگر مولاى ابرار جهان * قوت بازوى احرار جهان\r\nدر نواى زندگى سوز از حسين * اهل حق حرّيت آموز از حسين\r\nسيرت فرزندها از امهات * جوهر صدق و صفا از امهات\r\nمزرع تسليم را حاصل بتول * مادران را اسوهء كامل بتول\r\nبهر محتاجى ، دلش آن‌گونه سوخت * با يهودى چادر خود را فروخت\r\nنورى و هم آتشى ، فرمانبرش * گم رضايش در رضاى شوهرش\r\nآن ادب پروردهء صبر و رضا * آسيا گردان و لب قرآن‌سرا \r\n گريه‌هاى او ز بالين بىنياز * گوهر افشاندى به دامان نماز\r\nاشك او برچيد جبريل از زمين * همچو شبنم ريخت بر عرش برين\r\nرشتهء آيين حق زنجير پاست * پاس فرمان جناب مصطفى است\r\nورنه گرد تربتش گرديدمى * سجده‌ها بر خاك او پاشيدمى \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\n4 : اقبال متفكر\r\n\r\n","description":"","footnote":"","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\nاقبال متفكر\r\nمرحوم امير شكيب ارسلان ، نويسندهء بزرگ و دانشمند معروف عرب ، گفته است كه اقبال بزرگ‌ترين متفكرى است كه جهان اسلام در طول هزار سال اخير به وجود آورده است .\r\nاقبال هم فيلسوف است و هم شاعر . فلسفه و شعر به شكل تفكيك ناپذير ، به نحوى در نهاد وى با يكديگر ممزوج و تلفيق شده است كه به ندرت در ساير متفكران ديده مىشود . اصولًا فلسفهء اقبال عبارت است از فلسفهء ذات يا به تعبيرى كه خودش ابداع كرده است ، فلسفهء خودى . به نظر اقبال ، خودى حقيقتى است مسلم و چون حقيقت خودى مورد انكار پانته‌ايست‌ها ، طرفداران وحدت وجود ، است و جهان آثار و پديده‌ها را غير حقيقى و موهوم و به عبارت ديگر ناموجود مىانگارند و با صراحت مىگويند : « كل ما فى الكون و هم او خيال ! » لذا اقبال بر كسانى كه دكترين وحدت وجود را باور دارند اعتراض مىكند و مخالف آنها است .\r\nاين دكترين انسان را به جايى مىبرد كه شخص بايد معتقد شود به اين‌كه خدا وجودى است ثابت و لايزال و آن‌چه در جهان وجود دارد از او به وجود آمده است . بدين\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nطريق ، رب‌النوع ، يا خداى موهوم كسى كه معتقد به وحدت وجود است جايگزين ذات بارى تعالى يا خدايى كه اسلام قايل است مىشود .\r\nروش تصوّف كه بر اساس وحدت وجود پايه‌گذارى شده است ، عدهء زيادى از مسلمين را به طرف نفرت و انزجار از كار و فعّاليت و زندگى ، سعى و عمل ، به لاابالىگرى سوق داده است و افكارى كه بر اين عقيده و بر اساس اين دكترين پايه‌گذارى شده است ، انرژىها و نيروهاى مردم را به كلى نابود كرده است .\r\nطرفداران اين عقيده مردم را تشويق كرده‌اند كه به جاى مبارزه با مشكلات ، از مواجههء با مشكلات فرار كنند و در مردم نوعى احساس علاقه به جهان آخرت به وجود آورده‌اند كه همهء وقتشان را در تفكرات لذيذى مصرف كنند و به لذت‌هاى « يزدانى » و به تعبير تصوّفِ هندى « نيروانا » يعنى فناى مطلق دل‌خوش و سرگرم باشند . در نتيجهء اين تبليغات ، حيات فقط به صورت رويايى جلوه‌گر مىشود كه هيچ‌گونه سعى و كوششى در زندگى ارزش نخواهد داشت . اقبال با تأكيد و پافشارى در حقيقت و واقعيت خودى به دكترين مورد بحث به شدّت اعتراض مىكند . مطابق نظر اقبال ، ما مستقيماً مىتوانيم مشاهده كنيم كه خودى حقيقتى است مسلم و موجود ؛ و همان است كه هستهء مركزى شخصيت ماست و آن را بايد خود يا خودى ناميد . خودى به صورتى كه به وسيلهء الهام مكشوف مىشود ، اصولًا عامل ارشاد و آزاد و فناناپذير است . خودى اصولًا ادراك كننده و قضاوت كننده و داراى قدرت تشخيص و سنجش است و در فعّاليت‌هايى كه دارد ، به ذاته ارزش آنها را تعيين و تقدير مىكند . ولى اين سنجش و تقدير فقط وقتى براى او انجام پذير مىشود كه فعّاليت‌هايش از روى قصد و عمد\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nصورت بگيرد و بدون انجام امرى ، قضاوت و سنجش وجود نخواهد داشت ؛ و اصولًا هيچ موفّقيّتى بدون قصد و عمد نمىتواند وجود داشته باشد . خودى هميشه در يك مسير معينى حركت مىكند ؛ بدين طريق به ذاته ارشاد كننده و سر به خود است . خودى با رغبت‌ها و تمايلات و تمنيات ، به صورت يك شخصيت نيرومند و صاحب قصد و اراده رشد مىكند و تكامل مىپذيرد . رغبت‌ها و تمايلات ، قبل از وقت محيطى لازم دارند و به اين دليل است كه نه فقط رشد و تكامل بلكه زندگى خودى منوط به اين است كه نوعى رابطه با حقيقت عينى يا به تعبير ديگر با حقيقت آفاقى از قبيل : جهان ، يا جامعه ، يا حقيقت مطلقه داشته باشد .\r\nخودى نمىتواند در حالت عزلت و انزوا رشد كند ؛ به همين سبب خودى بايد در هر قدمى با نوعى بيخودى برخورد داشته باشد . اين معنى منتهى به يك پرسش مهم مىشود و آن عبارت از اين است كه آيا فعّاليت و عمليات خودى ناشى از خودش است يا از محيط ، به تعبير ديگر ، خودى آزاد است يا خير ؟\r\nحقيقت سادهء فعّاليت‌ها و عمليات عمدى و قصدى كه در زندگى از ما صادر مىشود به خوبى نشان مىدهد كه ما در آن‌چه با عمد و اراده و قصد و مطالعه انجام مىدهيم از قيد و تأثير عوامل خارجى آزاديم .\r\nما دائماً به طرف جلو پيش مىرويم ، به علاوه آزادى مىتواند به طور مستقيم به ما الهام شود .\r\nبنابراين مشاهده مىشود كه آزادى فقط يك امر استدلالى يا استنتاجى و تصورى نيست . انسان هر چند در محيطى زندگى مىكند كه قبلًا براى او آماده شده است ، مع‌ذلك قدرت آن را دارد كه همان محيط را طبق ارادهء خودش شكل دهد . و اگر آزادى وى در محيطى كه زندگى مىكند دچار اشكال شود ، توانايى آن را دارد كه به خود\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبپردازد . بنابراين ، مشكلات و موانع فقط اين خاصيت را دارد كه نيروى بصيرت و قدرت خودى را تشديد كند .\r\nاين جريان موجب مىشود كه انسان را بيدار كند و وجدانش را برانگيزد تا به تأمل بپردازد و چاره‌جويى كند و از اعماق شخصيت آزاد و رموز نهانى وجودش ، استمداد كند و آزادانه راه حلى به دست آورد . خودى نه فقط آزاد است بلكه فنا ناپذير و جاويدان هم مىباشد . عمل به ما الهام مىدهد و مىفهماند كه خودى فناپذير است . حتّى در زندگى خود نيز با يك نگاه ، آن هم به وسيلهء الهام ، مىتوانيم جاويدان بودن خودمان را درك كنيم . ولى به نظر اقبال ، خلود و جاويدان بودن حق مسلم ما نيست و فقط در سايهء كوشش و فعّاليت شخصى است كه مىتوانيم آن را تحصيل كنيم .\r\nبا توجّه به اين مطالب ملاحظه مىشود كه خودى در مرحلهء اول بايد با شرايط موجود به مبارزه برخيزد و آن را مغلوب كند و در نتيجهء اين پيروزى ، به آزادى مىرسد و به ساحت خدا كه آزادترين موجود است تقرب مىجويد .\r\nدر مرحلهء دوم ، خودى بايد از طريق نگهدارى رغبت‌ها و جلوگيرى از شهوات و مقاصد و هدف‌هايى كه دارد ، حالت ثابت و مستقرى از فشار و محروميت را تحمل كند ، تا اين‌كه مقام خلود و جاويدانى را احراز كند .\r\nمبناى اين فلسفه ، ايمان قوى انسان به دو وجههء اولوسيون ، يعنى تكامل و ترقّى ، است و آن دو وجهه عبارتند از : آزادى شخصى و جاويدانى شخصى .\r\nاولوسيون ، يا سير تكامل چگونه بايد تحصيل شود ؟\r\nاز طريق تقويت كردن شخصيت .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nانسان بايد از تمام وسايلى كه موجب تقويت شخصيت وى مىشود استفاده كند و از آن‌چه محتملًا باعث تضعيف شخصيت اوست احتراز كند . آن‌گاه ملاحظه خواهد شد كه مطالعهء عواملى كه موجب تقويت خودى يا ذات بشرى مىشود ، تا چه حد اهمّيّت دارد .\r\nبه عقيدهء اقبال ، اين عوامل عبارتند از :\r\n1 . عشق .\r\n2 . فقر ، يعنى بىاعتنايى مطلق به پاداش‌هايى كه جهان مىدهد .\r\n3 . غيرت .\r\n4 . تحمل و بردبارى ( تلرانس ) .\r\n5 . كسب حلال ، يعنى از راه مشروع زندگى كردن .\r\n6 . شركت كردن در فعّاليت‌هاى خلاقه .\r\nبراى تشريح و توصيف ماهيت عوامل سابق‌الذكر توضيحات ذيل ضرورت دارد .\r\n\r\n1 . عشق .\r\nدر نظر اقبال مدلول عشق ، بالاتر از آن است كه مفهوم اين كلمه فقط براى شخص موجب حصول لذّت و مسرّتى شود . به عقيدهء وى ، عشق عبارت از روحى است كه جهان را تجدد مىبخشد ؛ و اين روح داراى چنان معنا و خاصيتى است كه بايد عقيدهء پيچيدهء حيرت و سرگشتگى را بگشايد و در حكم پادزهرى است كه همهء امراض بشرى را علاج مىكند .\r\nاقبال ضمن نامه‌اى كه به پروفسور نيكلسون نگاشته چنين مىنويسد : « اين كلمه به معناى وسيعى به كار برده شده و به معنى ميل و آرزوى بلعيدن و به خود جذب كردن است . عالىترين و راقىترين شكل اين معنى عبارت است از ايجاد ارزش‌ها و ايده‌آل‌ها و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكوشش در تحقق دادن به آنها . عشق ، عاشق و معشوق را از يكديگر مشخص مىسازد » .\r\nشايد نزديك‌ترين مفهوم عشق در منطق اقبال همان مفهوم عشق شاعر و صوفى بزرگ شرق ، مولانا رومى ، باشد . اقبال رابطهء بين عشق و خودى را در اين اشعار تشريح كرده است كه مىگويد :\r\n نقطهء نورى كه نام او خودى است * زير خاك ما شرار زندگى است\r\nاز محبت مىشود ، پاينده‌تر * زنده‌تر ، سوزنده‌تر ، پاينده‌تر\r\nاز محبت اشتعال جوهرش * ارتقاى ممكنات مضمرش\r\nفطرت او آتش افروزد ز عشق * عالم‌افروزى بياموزد ز عشق\r\nاز نگاه عشق خارا شق مىشود * عشق حق ، آخر سراپا حق شود \r\n\r\n2 . فقر\r\n. مقصود اقبال از بيان اين كلمه بىاعتنايى به پاداش‌هاى اين جهان يا جهان ديگر و احتراز از آنهاست كه به شخص مىدهند و اكثريت افراد بشر به آن رشك مىبرند . در منطق اقبال معنى اين اصطلاح عبارت از بىعلاقگى كامل شخص به امتيازات و برترىها و دارايىهاى ديگران است و با احراز به چنين حالتى ، اين معنى در حكم ، سپرى مىشود در برابر هوس‌هايى كه انسان را در اين جهان بيچاره مىكند . در حقيقت اقبال اين كلمه را به جاى استغنا به كار برده است .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\n3 . غيرت\r\n. بدون داشتن غيرت ، چه جسمانى و چه اخلاقى ، در حقيقت براى انسان غير ممكن است كه در اين جهان اقدام مهمى به عمل آورد .\r\nترقّى نيز عبارت از مواجههء با مشكلات و فايدهء آن فقط اين است كه از عامل غيرت ، حداكثر استفاده شود و فقط افراد ضعيف‌اند كه در برابر مشكلات زانو مىزنند .\r\nغيرت منحصر در مواجه با خطر جسمانى و مقاومت در برابر آن نيست ، بلكه كمال اهمّيّت غيرت در اين است كه انسان در هنگام گرفتارى و ابتلا به مصايب ، ايمان خود را در حفظ ارزش‌هاى معنوى از دست ندهد .\r\n\r\n4 . تحمل و بردبارى ( تلرانس ) .\r\nتحمل و بردبارى براى شنيدن نظريات و درك اخلاق ديگران دليل قدرت و نيروى نظم و ترتيب است ؛ و عنايت داشتن و اهتمام به اين منظور از هر نظر براى خودى مفيد و نافع است . اقبال گفته است : « آن اصلى كه به خودى قوام مىدهد ، اين است كه همان احترامى را كه به خودىِ خودم قايلم ، براى خودى ديگران نيز قايل باشم » .\r\n\r\n5 . كسب حلال\r\n. معنى اين عنوان واضح است و دامنهء استعمال آن به حدى وسيع است كه شامل كليه جنبه‌هاى فعّاليت بشرى مىشود و معناى تحت اللفظى آن كسب رزق و روزى از طريق مشروع است .\r\nولى در نظر اقبال ، اين جمله معناى وسيعى دارد و حاكى از آن است كه انسان ، اشيا و افكار را فقط از طريق سعى و كوشش كسب كند . در اين صورت اين معنى براى خودى زندگى توأم با سعى و عمل را توصيف مىكند و به طور كلى هر نوع فكر لاابالىگرى را از بين مىبرد .\r\n\r\n6 . خلاقيت و فعّاليت اصيل\r\n. قبلًا ملاحظه كرديم كه اقبال براى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nرشد و تكامل خودى تا چه حد كسب حلال را مىستايد و حيات مملو از فعّاليت را لازم مىداند . صرف‌نظر از اين معنى ، اقبال در اين باره گام وسيع‌ترى برمىدارد و معتقد است كه اگر بنا باشد براى تقويت خودى موجبات و معدّاتى فراهم شود و براى اين منظور فعّاليت‌هايى بشود ، بايد اين فعّاليت‌ها خلاقه و اصيل باشند . اقبال در موضوع خلاقيت ، به شدّت اصرار مىورزد و حتّى به قرآن اشاره مىكند و مىگويد : « خداوند براى انسان نيروى خلاقيت و ابتكار قايل شده است » .\r\nبر خلاف قوايى كه براى تقويت شخصيت بايد به كار رود ، عوامل و آثارى وجود دارد كه خودى را تضعيف مىكند . اين عوامل عبارتند از :\r\n1 . ترس .\r\n2 . گدايى ( سؤال ) .\r\n3 . بردگى .\r\n4 . غرور نژادى يا نسب پرستى .\r\nاينك به اختصار دربارهء اين عوامل بحث مىكنيم .\r\n\r\n1 . ترس\r\n. ترس انواع و اقسام آثار هيجانات مضر و غير عادى را در انسان ايجاد مىكند و در نتيجه طبيعت انسان را منحرف و رشد اخلاقى وى را مختل مىسازد .\r\nدر نهاد هر انسان غير عادى ، ترسو ، ظالم ، ديكتاتور و كسى كه ديگران را در وحشت نگاه مىدارد ترس وجود دارد و اصل نداشتن تعادل اخلاقى وى ، ناشى از فشار عامل ترس است . با توجّه به اين معنى براى خودى ضرورت دارد كه قبل از آن‌كه بتواند به رشد كاملش برسد ، بر اين عامل فلج كننده پيروز شود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\n2 . گدايى ( سؤال )\r\n. اقبال اين اصطلاح را به معناى رايجى كه دارد و عموماً دلالت بر تكدى مىكند ، به كار نمىبرد . بلكه به عقيدهء او ، هر نوع كاميابى و موفّقيّتى كه بدون كوشش تحصيل شد گدايى است .\r\nپسر مرد ثروتمندى كه ثروتى را از پدر به ارث مىبرد گداست و نيز هر فردى كه افكارش را از ديگران اقتباس مىكند .\r\n\r\n3 . بردگى\r\n. از همهء نظامات و مقرراتى كه تاكنون بعضى اشخاص بر اثر انحرافات و نادرستى ، به منظور استثمار ابناى نوع خويش وضع كرده‌اند ، هيچ نظم و اثرى ناستوده‌تر و زيان‌آورتر از موضوع بردگى نيست . بردگى اخلاق را فاسد مىكند و طبيعت بشر را منحرف مىسازد و بشر را به مرحلهء بهيميت سوق مىدهد و طبيعى است كه چنين اقدامى خودى انسان را تضعيف مىكند .\r\nدر اين صورت ، اگر بنا باشد كه خودى انسان رشد كند و به مرحلهء كمال برسد ، بالضروره بايستى بردگى ريشه‌كن شود . حتّى اگر مقرر است كه انسان مقام رفيع اخلاقى و معنوى خودش را احراز كند بايد سيطرهء سياسى و بردگى اقتصادى نيز از بين برود .\r\n\r\n4 . غرور نژادى يا نسب‌پرستى\r\n. غرور نژادى و تفاخر به اصل خانوادگى نيز كه در ميان افراد بشر فواصلى ايجاد مىكند و مباين ارزش ذاتى است ، بايد محو و نابود شود . تفاخر و غرور خانوادگى يا ملى يا نژادى ، احساس صحيح و معقولى نيست و از عواملى است كه باعث كندى رشد خودى مىشود .\r\nدر نتيجهء ترويج و تأييد عوامل و آثارى كه خودى را مجهز مىسازد و در نتيجهء اجتناب از عوامل و موثراتى كه منتهى به تضعيف آن مىشود خودى نيرومند مىشود و قدرت روزافزونى به خود مىگيرد .\r\nولى بايد متذكر بود كه خودى فقط در ارتباط با ساير خودىها مىتواند\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nكاملًا رشد كند ، نه اين‌كه به حال انعزال و انزوا بماند . حقيقت امر اين است كه خودى با ساير خودىها در راه نفع مشترك همكارى كند .\r\nتعديل و تسويهء فعّاليت شخصى به نفع و صلاح اجتماع و به صرفهء همه تمام مىشود ، زيرا فرد به تنهايى نمىتواند عالىترين و راقىترين تكاليفش را انجام دهد مگر در صورتى كه خودش را با مقاصد اجتماعى هماهنگ سازد . مقصود اين است كه خودى هر شخصى بايد در جامعه‌اى زندگى و كار كند . در اين صورت ما بايد تشخيص دهيم كه چه نوع جامعه‌اى براى رشد كامل و آزاد خودى لازم است و چه نوع جامعه‌اى بهترين ميدان را براى رشد و تكامل آن مىتواند آماده كند .\r\nقبل از آن‌كه ماهيت چنين جامعهء ايده‌آلى را در نظر بگيريم ، بايد روابط صحيح و معقولى بين جامعه و فرد برقرار كنيم . از طرفى افرادى هستند كه رشد و تكامل فرد را به عنوان هدف اعلاى تغيير بهبود وضع زندگى تلقى مىكنند و دولت را فقط وسيله و ابزارى براى اين تكامل مىدانند . از طرف ديگر ، طرفداران مكتب هگل عقيده دارند كه دولت را يك واحد ما فوق شخص بايد به حساب آورد و براى دولت حقوقى به مراتب مهم‌تر و بالاتر از حقوق فرد قايل مىشوند .\r\nاقبال ، در ميان اين دو دسته ، نظر معتدلى اختيار كرده است و عقيده دارد كه رشد و تكامل يك شخصيت كامل و آزاد ممكن نيست مگر در جايى كه فرد عوامل اصلى تكامل معنوى و روحانى خودش را از فرهنگ آن جامعه‌اى اخذ كند كه وابستهء به اوست . از طرف ديگر جامعه نيز بايد خود را موظف بداند كه دين خودش را براى رشد و تكامل فرد ادا كند و تا جايى كه امكان دارد در خصوصيات رشد و تكامل فرد مداخله نكند و مداخلهء او در تكامل و ارتقاى فرد\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمنحصر به مواردى باشد كه مصلحت عمومى اقتضا مىكند .\r\nاقبال ، براى چنين جامعهء ايده‌آلى هشت نوع ضرورت را پيش‌بينى كرده است كه بدين قرارند :\r\n1 . جامعه بايد بر اساس ملاحظات و نكات معنوى ، مانند اصل توحيد ، تشكيل شود .\r\n2 . بايد متمركز در رهبرى و ارشادى ناشى از وحى و الهام و به عبارت ديگر نبوّت باشد .\r\n3 . براى هدايت و ارشاد بايد قانون و نظمى ( قانون قرآن ) تهيه شده باشد .\r\n4 . اين منظور محتاج به مركزى است .\r\n5 . بايد هدف مشخصى وجود داشته باشد كه جامعه و افراد همه در راه وصول آن بكوشند .\r\n6 . بايد بر قواى طبيعت مسلّط باشد .\r\n7 . خودى جمعى ، بايد در همان طريقى رشد كند كه خودى فردى رشد مىكند .\r\n8 . بايد حافظ حس امومت يا معناى مادرى باشد .\r\nاينك به بحث تفصيلى اين ضروريات مىپردازيم :\r\n1 . توحيد . هر جامعه‌اى كه اصول اساسى برادرى بشر را به رسميت نشناسد ، محكوم به سقوط است با اين توضيح كه هر جامعه‌اى كه بر اساس امتيازات نژادى ، عقيدتى يا جغرافيايى به وجود آمده باشد مانند اين است كه يك عمارت زيبا و جالبى را روى پايه‌هاى متزلزلى قرار داده است . اگر بنا باشد جامعه‌اى بر اساس مستحكمى استوار شود ، آن اساس بايد معنوى باشد و پايه‌هاى آن به قدرى مستحكم باشد كه عوامل و آثار مخالف نتواند در آن تأثير\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nگذارد . اين اساس و بناى معنوى براى ما بر پايهء اصل توحيد قرار گرفته است و باز به همين سبب براى ما به صورت پايهء وحدتِ جهانى شناخته مىشود ، زيرا ما قبلًا اين اصل اساسى را قبول كرده‌ايم كه همهء افراد بشر برادر ، خلق شده‌اند .\r\nاصل توحيد ، از نظر روان‌شناسى ، طالب آن است كه به اين جهان پراكنده و تقسيم شده وحدت تفكيك ناپذيرى بدهد ، و همين اصل است كه براى تمام اعضاى جامعه وحدت فكر و وحدت عمل تدارك مىبيند و از اين روست كه همهء اديان بزرگ در رعايت اين معنى اصرار دارند . آيات سوم تا پنجم سِفر خروج مىگويد :\r\nدر برابر من نبايد به ارباب و انواع معتقد شوى . نبايد براى خودت بت سازى . . . نبايد به بت احترام كنى ، يا از آنها استفاده كنى ، زيرا منم خداى تو ، خداى قهار . . .\r\nقرآن مىگويد :\r\nخدا نخواهد آمرزيد كه شريك براى او قايل شوند ولى براى هر كسى بخواهد ، گناه غير از شرك را خواهد بخشيد و هر كس به خدا شرك بورزد گناه عظيمى را مرتكب شده است .\r\nايمان به خداى يگانه در حكم پادزهر مؤثرى است در برابر همهء نيروهاى ارتجاعى كه ايجاد بغض و نفرت و اختلاف و تشتت مىكنند . عقيدهء به يگانگى خدا ، براى جامعه ، از نظر روان‌شناسى شالوده و پايه‌اى مىريزد كه وحدت اصلى جامعهء بشر را تأمين مىكند و در اين معنى تأكيد مىكند كه همهء افراد بشر برادر خلق شده‌اند و در پرتو روابط معنوى به يكديگر پيوسته‌اند . تنها همين\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nافكار است كه مىتواند به عنوان نيروى واحد و متحد كننده‌اى كار كند و اين همه تقسيمات و انشعابات بشرى را كه به صورت قبايل و اردوهاى متخاصم درآمده‌اند از بين ببرد .\r\n نقطهء ادوار عالم لااله * انتهاى كار عالم لااله\r\nزان كه در تكبير راز بود توست * حفظ و نشر لااله مقصود توست\r\nتا نخيزد بانگ حق از عالمى * گر مسلمانى ، نياسايى دمى\r\nفكر انسان بت‌پرستى ، بت‌گرى * هر زمان در جستجوى پيكرى\r\nباز طرح آذرى انداخته است * تازه‌تر پروردگارى ساخته است\r\nكه آيد از خون ريختن اندر طرب * نا اورنگ است و هم ملك و نسب\r\nآدميت كشته شد چون گوسفند * پيش پاى اين بت ناارجمند\r\nاى كه خوردستى ز ميناى خليل * گرمى خونت ز صهباى خليل\r\nبر سر اين باطل حق پيرهن * تيغ « لامعبود الا هو » بزن \r\n2 . نبوّت . نقشى را كه پيامبران در سير تكامل بشر ايفا كرده‌اند مؤثرترين و اصيل‌ترين عوامل بوده است و عشق و علاقه و فداكارى را كه مردم در برابر پيامبران بزرگ از خود نشان داده‌اند ، مقياس حق‌شناسى بشر نسبت به اين طبقه است و بدين وسيله دِين خودشان را به اين رهبران روحانى ، كه داراى مقام وحى و الهام بوده‌اند ، ادا كرده‌اند . تبعيت مردم از پيغمبران ، هميشه براى خود مردم منشأ قدرت بوده است و براى مسلمين ، شخصيت عظيم و جليل پيامبر ، كانونى را به وجود آورده است كه همهء وفادارىها در اين نقطه به هم پيوسته است و كليهء هوس‌هاى مخرب از بين رفته است . ايمان به نبوّت در حكم دومين سنگِ پايهء بناى يك جامعهء ايده‌آل است .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n حق تعالى پيكر ما آفريد * وز رسالت در تن ما جان دميد\r\nحرف بىصوت اندر اين عالم بديم * از رسالت مصرع موزون شديم \r\n از رسالت در جهان تكوين ما * از رسالت دين ما آيين ما\r\nاز رسالت صد هزار ما يك است * جزو ما از جزو ما لاينفك است\r\nدين فطرت از نبى آموختيم * در ره حق مشعلى افروختيم\r\nپس خدا بر ما شريعت ختم كرد * بر رسول ما رسالت ختم كرد \r\n3 . قانون قرآن . هر جامعه‌اى بايد قانونى داشته باشد تا در هنگام آشفتگى و بروز مشكلات بتوان جامعه را بر اساس آن هدايت كرد . در بحبوحهء نوسانات و اوج و حضيض ارزش‌هايى كه حقايق و مسلمات يك نسل را در نظر نسل بعد به صورت موهومات و قراردادهاى پوچ جلوه مىدهد ، قانون حاضر و موجود ، به زندگى مردم ثبات و آرامش مىبخشد . اين قانون در جهانِ متبدل و متغير به منزلهء لنگر كشتى است و هنگامى كه جامعهء مضطرب و مشوشى با يك زندگى پرمخمصه مواجه شد و ايمانش را از دست داد و مقياس ارزش‌ها از اعتبار ساقط شد همين قانون به مثابهء نور افكنى آن اجتماع را به ساحل نجات هدايت مىكند و بدون داشتن يك قانون صحيح ، به طور قطع و مسلم ، حيات اجتماع مشوش و مضطرب مىشود كه براى مسلمين اين قانون و اين نظامات از قرآن سرچشمه مىگيرد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n نقش قرآن چون كه بر عالم نشست * نقشه‌هاى پاپ و كاهن را شكست\r\nفاش گويم آن‌چه در دل مضمر است * اين كتابى نيست چيزى ديگر است\r\nچون كه در جان رفت ، جان ديگر شود * جان چو ديگر شد ، جهان ديگر شود\r\nهمچو حق پنهان و هم پيداست اين * زنده و پاينده و گوياست اين\r\nاندر او تدبيرهاى غرب و شرق * قدرت انديشه پيدا كن چو برق\r\nبا مسلمان گفت جان بر كف بنه * هر چه از حاجت فزون دارى بده \r\n4 . مركز . هر جامعه‌اى نيازمند مركزى است كه فروغ كليهء فعّاليت‌هاى فرهنگى و اجتماعى آن بايد از آن‌جا ساطع شود . اين فعّاليت‌ها براى جامعهء خونى را كه مايهء حيات است تهيه مىكند و مركز به منزلهء قلب است و وظيفهء قلب را انجام مىدهد ؛ به اين معنى كه خون را تصفيه مىكند و خون تازه را حتّى به جوارح دور مىرساند .\r\nمادامى كه چنين مركزى وجود داشته باشد و اين خون حيات‌بخش را تهيه كند ، تمام بدن بدون وقفه و معطلى وظيفه‌اش را انجام خواهد داد . براى مسلمين اين مركز « مكه » است و ساير مراكز فرعى از اين نقطه نيرو مىگيرند .\r\nدر نتيجه بسط و گسترش همين نظريه ، يعنى توجّه به يك مركز رسمى ، بود كه مفهوم فلسفى تكوينِ پاكستان موجب تأسيس اين كشور شد و با توجّه به همين معناست كه طى منظومه‌اى مىگويد :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n زمانه كهنه بتان را هزار بار آراست * من از حرم نگذشتم كه پخته بنيادست \r\nو نيز در ضمن سرود بين‌الملى اسلامى كه به زبان اردو سروده است كه ترجمهء عربى آن در صفحات بعد از نظر خوانندگان خواهد گذشت ، دربارهء مكه مىگويد :\r\nدر اين جهان معابد و پرستش‌گاه‌هاى بسيارى ساخته شده است ولى اولين و قديمىترين معبدهاى جهان كعبهء ماست و كعبه اولين خانه‌اى است كه ما را در پناه نيروى روحانيت خودش حمايت و حراست مىكند و ما نيز با همين نيرو در حمايت و حراست آن مىكوشيم .\r\n5 . داشتن هدف مشخص - زمينهء عينى يا آفاقى . هر دسته يا جمعيتى براى انجام منظور خود بايد هدف معينى را نصب العين خويش قرار دهد و در استحكام و تثبيت آن بكوشد تا كليهء فعّاليت‌هايى كه براى وصول به مقصد انجام مىشود ، از طريق صحيح رهبرى شود .\r\nبراى جمعيتى كه بر اثر ضعف و انحطاط دچار تفرقه و تشتت شود و در ميان طبقات آن نقاق و شقاق به وجود آيد ، چنين ايده‌آلى در حكم چراغ و دورنماى روشنى است كه همه را هدايت و رهبرى مىكند .\r\nبراى مسلمين ، اين زمينه عبارت است از تبليغ يگانگى خدا يا توحيد ، كه زمينه‌اى جالب‌تر و درخشنده‌تر از اين در فكر نمىگنجد ، ديگران ممكن است زمينه‌هاى دنيوى از قبيل تسخير بلاد ، يا تحصيل تفوق سياسى را براى خودشان در نظر بگيرند ، ولى اين زمينه‌ها درخور آن نيستند كه روح بلند سعى و كوشش و از خودگذشتگى را در انسان تزريق كنند ، بلكه تهيهء چنين زمينه و انجام چنين منظورى ، فقط\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمخصوص و منحصر به يك عامل روحانى و معنوى است .\r\n6 . تسخير قواى طبيعت . هر فرد و هر جامعه‌اى بايد براى مقهور ساختن محيط زندگيش مجهز شود و به تعبير ديگر ، بايد به وسيلهء تحصيل علوم طبيعى قواى طبيعت را مسخر ارادهء خود كند .\r\nمقصود اين است كه انسان با رشد و تكامل علمى بتواند اسرار و رموز طبيعت را مورد مطالعهء دقيق قرار دهد . وقتى كه ضرورت انجام چنين امرى را براى فرد قايل شويم ، مىتوانيم بگوييم كه اين مسأله براى هر جامعه و اجتماعى مسأله مرگ و حيات است . تفوق و برترى مغرب زمين ناشى از تسلط بر منابع طبيعت و مطالعهء پديده‌هاى طبيعى است و يكى از علل انحطاط شرق بىتوجهى به پديده‌هاى طبيعى و غفلت از علوم طبيعى است .\r\n7 . رشد و تكامل خودى اجتماعى . هر جامعه‌اى كه بخواهد از آرامش و سعادت برخوردار شود بايد خودىِ دسته جمعى و اجتماعيش را رشد دهد و آن را به مرحلهء كمال برساند و حصول اين منظور در سايه حفظ و حراست تراديسيون‌ها امكان‌پذير است . اگر بخواهيم به نقش مهمى كه تراديسيون‌ها ، يعنى سنن و نظامات و مراسم ، در حيات گروه و جمعيتى ايفا كرده است توجّه كنيم بايد به تاريخ قوم يهود مراجعه كنيم .\r\nاين فرقهء كوچك در طول اعصار و قرون گذشته در تمام كشورها تحت فشار زيسته است و چه بسا ادوارى را پشت سر گذاشته كه در يك قدمى منهدم شدن بوده است ، با اين حال قوم يهود از اين طوفان‌ها جان سالم به در برده است و بقاى خود را حفظ كرده است و اين\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبدان سبب است كه يهودىها در جريان اين همه گرفتارى و مصيبت ، نسبت به تراديسيون‌هاى خود وفادار مانده‌اند .\r\nهر فرقه و جمعيتى در دوران سعادت و كامروايى خود تراديسيون‌هاى سالمى ايجاد مىكند و در روزهاى تيره و تار كه دچار مصيبت و بدبختى مىشود فقط راه علاجش چنگ زدن به اين تراديسيون‌هاست تا روز گشايش و فرج فرا رسد .\r\n8 . حس امومت يا معناى مادرى . مفهوم پايه‌گذارى بناى ايده‌آل جامعهء بشرى در نظر اقبال ، مظهر اتم و اعلاى آن ، همانا فضايل و امتيازاتى است كه در وجود مادر ، جلوه‌گرى مىنمايد و اين مادر است كه به سبب عفت و استقامت و سرسختى ، اخلاق بىنظيرى را در سير تكامل بشرى به جهان انسانيت تقديم مىكند .\r\nاز اين رو ملاحظه مىشود كه اقبال ضمن بيان فلسفه خودى نه فقط براى رشد و تكامل افراد نقشهء كاملى طرح كرده است ، بلكه در ضمن آن اركان اصلى جامعه و اجتماع را نيز توصيف كرده است . به اين معنى كه از طرفى به رشد و كمال فرد كمك مىكند و از طرف ديگر ميدان ابراز قواى خلاقهء بشرى را آماده و مهيا مىسازد .\r\nبا همهء اين تفاصيل ، دو مسألهء مهم ديگر باقى مىماند كه عبارتند از : ماهيت جهانى كه بر بشر احاطه دارد و ماهيت حقيقت مطلقه يا حقيقت نهانى .\r\nقبلًا ملاحظه كرديم كه به نظر اقبال حيات خودى عبارت است از ارتباط متقابل خودى با محيط ، با اين توضيح كه خودى بر محيط احاطه دارد و در مقابل ، محيط نيز بر خودى احاطه دارد بدين طريق وجود جهان خارج ، يا محيط ، در حيات خودى مستهلك است و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبديهى است كه محيط خارج وجود دارد و حقيقتى مسلم است . ولى اين پرسش مطرح مىشود كه ماهيت صحيح جهان خارج چيست ؟\r\nاقبال مىكوشد تا براى تعيين و تشخيص ماهيت جهان خارج به قياس دست يابد . بر اساس قياسِ خودى ممكن است معتقد شد كه جهان طبيعت ، در زمان منداست ولى زمان فقط چيزى را دارد كه عبارت است از خودى . در اين صورت جهان طبيعت ذات منحصر و بىنظيرى است .\r\nاگر ماهيت جهان عبارت از خودى باشد ، نتيجه اين مىشود كه خودى عبارت است از حيات ، و حيات در حال تغيير و تبديل دائم و مستمر است . در جهان ، فعّاليت ثابت و پايدارى وجود دارد كه عبارت است از عمل و حركت ؛ و جهان نيز مانند هر نوع حياتى آزاد ، خلاق و به طور كلى اصيل است .\r\nبنابر آن‌چه گفته شد ، جهان دائماً در حال نشو و نما و تحول و انفجار است . اين جهانى كه هميشه در حال پيشروى و تجدد و تحول است ، چنان حالتى دارد كه امكانات داخلى آن از جهت نشو و نما و سير تكاملى ، هيچ‌گاه حد و مرزى را نمىشناسد ، خلاصهء كلام اين‌كه جهان آزاد است و در حال حركت ، و وجود راكدى نيست .\r\nاقبال براى خودىِ نهايى نيز خاصيت و ماهيتى مانند ماهيت خود قايل است . ولى خودى نهايى از جهان جدا نيست به طورى كه بتوان فرض كرد بين او و ما بُعد مسافت وجود دارد .\r\nاين بحث ما را به اين نتيجه مىرساند كه : ذات يا خودى نهايى ، به صورتى كه گروهى از الهيون ، كه به تشبيه و تمثيل متوسل مىشوند ، تصور مىكنند از جهان جدايى داشته باشد ، ما فوق جهان نيست ، به عبارت ديگر خارج از جهان نيست . قدرت او نامحدود است و بى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپايان ؛ زيرا او خودىهاى محدود را در قبضهء اقتدار خود نگاه مىدارد ، بدون اين‌كه وجود آنها را نابود كند .\r\nبر اساس قياس ، نفس حقيقت مطلقه يا حقيقت نهايى يك خودى مخصوص به خود دارد ، يعنى وجدان و شعورى دارد از خود ، و او نيز مانند ما ، هستى و منيتى دارد ، با اين تفاوت كه منيت او در دسترس آزمايش و اختيار ما نيست . به همين سبب خودى نهايى يا حقيقت مطلق ، ما فوق جهان ما نيز هست .\r\nخلاصهء گفتار اين‌كه حقيقت نهايى از طرفى ما فوق جهان است و بىاندازه مقتدر و نامحدود و مؤثر و متصرف و خارج از دسترس و از طرف ديگر نه اين و نه آن . ولى تأكيد و اصرار در جنبهء ما فوق جهان بودن خودى نهايى و نفوذ و تصرف آن در جهان اين نتيجه را خواهد داد كه خودىِ انسان در خودى نامحدود مستهلك نمىشود ؛ و اعتراف به اين معنى در حكم تصديق كردن واقعيت و حقيقت وجود خودى است كه سنگ اول بناى فكر و فلسفهء اقبال روى آن گذاشته شده است .\r\nبا توجّه به اين معنى است كه اقبال ، به ما فوق بودنِ خودى نهايى بيشتر اصرار مىورزد تا به جنبهء نفوذ و تصرف آن . اصرار و تأكيد در ما فوق جهان بودن واجد دو منظور است ؛ به اين توضيح كه از طرفى در وجود خودى محدود اصرار مىورزد و از طرف ديگر تفرد و تجرد خودى بودنِ ذات نامحدود را روشن مىكند .\r\nبه طور اختصار و اجمال در زمينهء فلسفهء خودى اقبال بحث كرديم ولى بايد اعتراف كرد كه به حقيقت در هيچ شكلى از اشكال فعّاليت‌هاى بشرى اقبال از راهنمايى خوددارى نكرده است .\r\nدر اين مقاله امكان ندارد كه بتوانيم فلسفهء اقبال را به طور كلى مورد\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبحث قرار دهيم ولى براى نشان دادن فلسفهء او در مسأله راجع به احترام به ذات بشر اين مقدار را مىتوان گفت كه اقبال براى بشريت پيام اميد و نشاط آورده و تصريح مىكند كه عامل حرص و هوس كه بشر را براى بزرگىهاى كاذب تحريك مىكند ، موجب آن شده است كه انسان از اميد و نشاط محروم بماند .\r\n ذرّه‌ام ، مهر منير ، آن من است * صد سحر ، اندر گريبان من است\r\nخاك من روشن‌تر از جام جم است * محرم از نازادهاى عالم است\r\nفكرم آن آهو سر فتراك بست * كو هنوز از نيستى بيرون نجست\r\nدر جهان خورشيد نو زاييده‌ام * رسم و آيين فلك ناديده‌ام\r\nانتظار صبح‌خيزان ، مىكشم * اى خوشا زرتشتيان آتشم\r\nنغمه‌ام از زخمه بىپرواستم * من نواى شاعر فرداستم\r\nعصر من دانندهء اسرار نيست * يوسف من بهر اين بازار نيست\r\nنااميدستم ز ياران قديم * طور من سوزد كه مىآيد كليم\r\nنغمهء من از جهان ديگر است * اين جرس را كاروان ديگر است \r\n اى بسا شاعر كه بعد از مرگ زاد * چشم خود بربست و چشم ما گشاد\r\nرخت ناز از نيستى بيرون كشيد * چون گل از خاك مزار خود دميد\r\nبرق‌ها خوابيده در جان من است * كوه و صحرا باب جولان من است\r\nچشمهء حيوان براتم كرده‌اند * محرم راز حياتم كرده‌اند\r\nذره از سوز نوايم زنده گشت * پر گشود و كرمك تابنده گشت\r\nهيچ‌كس رازى كه من گويم نگفت * همچو فكر من دُر معنى نسفت\r\nسرّ عيش جاودان خواهى بيا * هم زمين هم آسمان خواهى بيا \r\nمفاد منظومهء غرايى را كه اقبال در زبان اردو سروده و به عربى نقل شده چون از قطعات ادبى نفيس و از بدايع قريحه و فكر اقبال شناخته شده است نگارنده از عربى ترجمه كرده كه آن را در ذيل از نظر\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nخوانندگان مىگذرانيم .\r\n\r\nپارلمان ابليس\r\nشياطين و همكاران و اعوان و انصار ابليس ، روزى مجلس شورايى تشكيل دادند و دربارهء سير جهان و خطرها و فلسفه‌هايى كه براى آينده تصور مىكردند و ترس و وحشتى كه از تزلزل اركان شيطنت و سياست‌هاى شيطانى و وقوع حوادثى كه منتهى به سقوط حكومتشان خواهد شد بحث كردند و در موضوع اهمّيّت اين مخاطرات و نتايج حاصلهء از آن به مذاكره و شور پرداختند .\r\nيكى از شياطين در زمينهء خطرهاى حكومت جمهورى بحث كرد و در اهمّيّت اين خطر داد سخن داد .\r\nدومى گفت : « از جمهورى وحشت نداشته باش ، زيرا حكومت جمهورى جز روپوشى از رژيم ملوكيت نيست و اين ما بوديم كه لباس جمهوريت را بر اندام ملوكيت پوشانديم ، زيرا احساس كرديم كه بشر بيدار شده است و به مقام و منزلت خودش پى برده است و ترسيديم كه در برابر رژيم ملوكيت شورشى بزرگتر برپا شود كه عاقبت خوبى نداشته باشد . بدين سبب مردم را با بازيچهء جمهوريت سرگرم كرديم و ديگر براى امرا و پيشوايان عنوانى قايل نشديم . البته ملوكيت منحصر در اين نيست كه قدرت در وجود شخص معينى متمركز شود يا شخص معلوم و مشخصى قدرت را در دست گيرد ، بلكه ملوكيت عبارت از اين است كه انسان كلّ بر ديگرى باشد و بر دارايى ديگران تسلط يابد ، چه اين تسلط بر ملتى باشد ، و چه بر فردى . مگر رژيم حكومت غرب را به دقت مطالعه نكرده‌اى و نمىبينى كه چه ظاهر زيبا و درخشانى دارد ، در صورتى كه باطن آن از باطن چنگيزخان تاريك‌تر است ! »\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nديگرى گفت : « مادامى كه روح استعمار و استعباد باقى است اهمّيّت ندارد ، اما نظر نمايندهء محترم در مورد اين فتنه و مخمصهء عظيمى كه آن يهودى معروف ، كارل ماركس ، ايجاد كرده و با اين‌كه پيغمبر نيست مع‌ذلك كتاب سرمايه را كه نوشته است پيروان او آن را مقدس مىدانند چيست ؟\r\n« آيا توجّه داريد كه چه انقلابى و چه شورش و عصيانى در جهان برپا كرده و چگونه بندگان را عليه آقايان و اربابان برانگيخته است تا جايى كه مبانى امارت و آقايى را متزلزل كرده است ؟ » ديگرى رييس مجلس را مخاطب قرار داد و گفت : « جناب آقاى رييس ! هر چند جادوگران اروپا همه مريدان مخلص شما هستند ، لكن من به هوش و فراست آنها اعتماد ندارم . آرى ، اين سامرى يهودى نسخهء ثانى مزدك ( پيشواى اشتراكى ايرانى ) است ، كه يك رشته قواعد و مقررات آورد و حشرات را به جنبش درآورد ، تا جايى كه گداها عليه ملوك قيام كردند و همهء كارها وارونه شد . ما به اهمّيّت اين جنبش اشتراكى توجّه نكرديم و حالا كار به جايى كشيده است كه امر مشكل شده و مفاسد آن همه را فرا گرفته است و كرهء زمين از ترس فتنه و مخمصه‌هاى اين حادثه كه فردا دامن‌گير بشر مىشود به خود مىلرزد . آقا ! اين جهانى كه بر آن حكومت مىكرديد ، عليه شما شورش خواهد كرد و نظامات و مقررات اين جهان به كلى وارونه خواهد شد ! »\r\nآن‌گاه رييس مجلس ( ابليس ) شروع به سخنرانى كرد و گفت : « زمام اختيار جهان در دست من است و هرطور كه بخواهم دنيا را اداره مىكنم . وقتى كه ملل اروپايى مانند سگ به جان يكديگر بيفتند و مانند گرگ يكديگر را بدرند و همين كه يك رشته دستورها و تعليماتى را در گوش پيشوايان سياسى اروپا و كشيش‌هاى بزرگ\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nكليساها فرو خوانم تا عقلشان را از دست بدهند و ديوانه شوند ، حوادث عجيبى روى خواهد داد » .\r\n« اما آن‌چه دربارهء جامعهء اشتراكى ( كمونيسم ) گفتيد ، به شما اطمينان مىدهم آن پارگىهايى را كه فطرت انسان ميان افراد مختلف ايجاد كرده است منطق مزدكى و به عبارت ديگر فلسفهء كمونيسم نمىتواند رفو كند ، و در هر صورت من از اين كمونيست‌هاى مطرود و مردود و از اين گدايان سفيه احمق نمىترسم » .\r\n« اگر بترسم ، فقط از آن ملتى خواهم ترسيد كه پيوسته شرارهء حيات و روح استقلال در خاكستر آن پنهان است و هنوز در ميان آن ملّت مردانى يافت مىشوند كه در شب به جاى اين‌كه در بستر راحت بخوابند ، پيشانى روى خاك مىگذارند و تا سحرگاه اشك چشم بر رخسارشان جارى است ؛ و اين نكته بر افراد بصير و هوشيار مخفى نيست كه فتنه و مخمصهء آينده در وجود كمونيسم‌ها نيست ، بلكه مصيبت و مخمصهء آينده در وجود اسلام است و بس ! من بىخبر نيستم كه اين ملّت قرآن را مهجور گذاشته‌اند ، فريفتهء مال شده‌اند و مانند ساير ملل سرگرم جمع‌آورى و ذخيرهء پول شده‌اند .\r\nمن اطلاع دارم كه شب مشرق زمين تيره و تار شده و علما و شيوخ اسلام آن يد بيضايى را ندارند كه اين جهان تاريك را روشن كنند . ترسى كه دارم از اين است كه مبادا اين شيپورهاى خطر و جنبش‌ها و تكان‌ها ، اين ملّت خوابيده را بيدار كند و از نو آنها را متوجّه شريعت محمد صلى الله عليه و آله سازد !\r\n« من شما را از دين محمد صلى الله عليه و آله كه حامى بيچارگان و نگهبان نواميس و اعراض و دين كرامت و شرف و دين جوان‌مردى و شهامت ، دين مبارزه و جهاد است و انواع رقيت و بردگى را از بين مىبرد و همهء آثار استعباد و استعمار بشر را نابود مىكند و فرقى بين مالك و مملوك\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nنمىگذارد و براى هيچ قدرتى حق برترى بر گدا قايل نيست و مال را از هر نوع رجس و پليدى تزكيه مىكند و پاك و پاكيزه قرار مىدهد و سرمايه داران و صاحبان املاك را مستخلف در اموالشان مىداند و آنها را امناى اموال خدا مىشناسد بر حذر مىدارم .\r\n« چه انقلابى عظيم‌تر و مهم‌تر از اين مىتوان فرض كرد كه اين دين در عالم فكر و عمل ايجاد كرد ، آن روزى كه ندا در داد و اعلام كرد كه ان الارض للَّه‌لا للملوك و السلاطين ، يعنى سراسر كرهء زمين مال خداست نه ملك پادشاهان و سلاطين . بنابراين هر چه مىتوانيد بكوشيد تا اين دين و آيين از نظر مردم مستور بماند » .\r\nفعلًا خوش‌وقت باشيد كه مسلمين به پروردگارشان كم‌اعتمادند و ايمان محكمى به دينشان ندارند .\r\nدر اين صورت چه بهتر كه سرگرم مسائل علم كلام و الهيات و تأويل كتاب خدا و آيات آن باشند .\r\nتا مىتوانيد بر بناگوش مسلمان سيلى بزنيد ، زيرا اگر گوش مسلمان باز باشد ، مىتواند طلسم‌هاى جهان را بشكند و سحر و جادوگرى ما را به وسيلهء اذان و تكبيرش باطل كند ، و باز تا مىتوانيد بكوشيد كه اين شب تيره و تار مسلمان طولانىتر شود و طلوع صبح وى به تأخير افتد .\r\n« برادران من ! مسلمان را از كار و كوشش باز داريد تا از مسابقهء ميدان زندگى فرو ماند . براى ما همان بهتر كه مسلمان بندهء ديگران باشد و از اين عالم كناره‌گيرى كند و عزلت گزيند و اين دنيا را كه هيچ قدر و قيمتى براى آن قايل نيست در اختيار ديگران بگذارد و مال آنها بداند ، واى بر حال ما اگر اين ملّت كه دينش او را پاسبان و اداره كننده و ناظم جهان قرار داده است ، بيدار شود ! »\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\n5 : اقبال مسلمان\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\nاقبال مسلمان\r\nدر ميان صدها هزار كلمه ، واژه و لغت كه در زبان ما و زبان‌هاى ديگر وجود دارد كلمه‌اى به عظمت و اهمّيّت حق پيدا نخواهد كرد و به همين دليل است كه قرآن كريم دويست و بيست و هفت مرتبه از اين كلمه ياد كرده است و يكى از اسماى خداى متعال ، حق است و به همين دليل است كه امروز از مرد حق تجليل مىشود .\r\nسهمى را كه در برنامه گفتار به بنده تفويض فرمودند بحث دربارهء اقبال مسلمان بود ولى خوشبختانه چند دقيقهء قبل اعلام كنندهء برنامه ، اشتباهى كرد و من از آن اشتباه استفاده مىكنم ، او اظهار كرد كه دربارهء اقبال مسلمانان صحبت مىكند .\r\nصرف‌نظر از اين‌كه در اين روزها دچار حادثه‌اى شده‌ام كه خرمن وجودم را مشتعل كرده است و توانايى انجام چنين برنامه‌اى را نخواهم داشت ، علاوه بر آن فرصت هم تنگ است و آقايان هم خسته شده‌اند و براى من همين عذر كافى است كه عرايضم را خيلى كوتاه كنم و اما ، آن‌كه در برنامه اعلام شده بود دربارهء اقبال مسلمانان صحبت شود بايد عرض كنم كه در يكى از زبان‌هاى خارجه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nضرب‌المثلى است كه مىگويد : « آدم جاهل به جايى پا مىگذارد كه فرشته جرأت نگاه كردن به آن را ندارد » . اكنون اگر كسى مثل بنده بخواهد دربارهء شخصيت اسلامى اقبال صحبت كند مشمول همين ضرب‌المثل خواهد بود .\r\nولى خوشبختانه در دوران جوانى ، يعنى سال‌هايى كه شخصيت انسان آغاز به تكوين مىكند و شور و ترديد و تردّد و وسوسه در ذهن هر جوانى به وجود مىآيد ، تازه دوران مدرسه را پشت سر گذاشته بودم و به چنين حالاتى همانند همهء جوان‌ها مبتلا بودم .\r\nبدبختانه آن روزها پير گمراهى قلم به دست گرفته بود و مجله‌اى را با گروهى از گمراهان ديگر براى ايران فرستادند و در آن فتواى قاطعى صادر شده بود كه ايرانى بايد از نظر روحى ، جسمى ، ظاهرى و باطنى فرنگى مآب شود ! اللَّهُ رَبّى . اين فتوا چقدر براى ايران گران تمام شد ، و نويسندهء آن مجلات نيز در سال‌هاى آخر زندگيش استغفار كرد ، ولى جوان‌هايى كه در سن و سال من بودند دچار زحمت‌ها و مشقت‌هاى فراوان شدند ولى خدا را شكر مىكنم كه در دورانى كه اين فتواى خطرناك ذهن مرا مشوش كرده بود سفرى به هندوستان كردم ، يعنى زمانى كه ستارهء اقبال در هند و پاكستان تازه درخشيده بود .\r\nعجب ! اين همه طنطنه و هيمنه و سيطرهء غرب كه همهء چشم‌ها را خيره كرده ، آيا ممكن است در اصالت آن ترديد كرد ؟\r\nآرى ، آزاده‌اى به نام دكتر محمد اقبال از نزديك تار و پود و تمدن فرنگ را با نظرى دقيق زير ميكروسكوپ گذاشته و ديده و بازگشته است ، صرف‌نظر از سيطرهء استعمارى و تبليغات خانه خراب‌كن كليسا كه مشرق زمين را در معرض تطاول فكر و تاراج و تعدّى قرار داده است ، نه فقط رجال سياسى مقهور سيطره امپرياليسم\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nشده‌اند بلكه شخصيت‌هاى علمى و ادبى هم خود را باخته‌اند . آن وقت در چنين مرحله‌اى محمد اقبال ، پسر نور محمد ، كه تحصيلات ابتدايى را در سيالكوت و متوسّطه را در لاهور و سپس دورهء تعليمات عاليش را در كمبريج و دانشگاه مونيخ تمام كرده است بازگشته و نغمه‌هايى ساز كرده است و مىگويد : « مسلمانان ! از اين ثروت عظيم انسانى غافل نباشيد و از اين ميراث بزرگ نفيس اسلامى غفلت نكنيد .\r\nهستى ما و جهان وابسته به اين است ، بر خلاف آيين كليسايى و بودايى و رهبانيّت و درويشى و آن بلاهايى كه دامن شرق را گرفته است » . اقبال متوجّه يك جملهء كوتاه از قرآن كريم شده است : « وَلَقَدْ كَرَّمْنَا بَنِي آدَمَ » « 1 »\r\nاقبال از درك اين آيه سرمست شده است و مىگويد : « بشر بسيار بزرگ‌تر از آن است كه غلام شود و بسيار بزرگ‌تر از آن است كه نوكر شود و تحت سلطهء استعمار درآيد و همان روز كه تمام شرق را سيطرهء غرب فرا گرفته است به غلامى افتخار مىكند و مردم شرق در مقابل قدرت‌هاى محلى دچار همين خوى نكوهيده شدند . اقبال با استفاده از آيه كريمهء « وَلَقَدْ كَرَّمْنَا بَنِي آدَمَ » « 2 » اين چنين مىسرايد :\r\n آدم از بىبصرى بندگى آدم كرد * گوهرى داشت ولى نذر قباد و جم كرد\r\nيعنى از خوى غلامى ز سگان پست‌تر است * من نديدم كه سگى پيش سگى سر خم كرد \r\nبشر ، برده و بنده ! مسلمان و بنده ! العياذ باللَّه !\r\nبه هر حال صحبت اين بود كه شمه‌اى را دربارهء مسلمانى اقبال بيان كنيم ، بنده چيزى از خاطرات كوتاهى كه دارم به عرض مىرسانم ، دربارهء شخصيت اقبال كه چگونه وى اين چنين شد .\r\n\r\n\r\n","description":"","footnote":"\r\n( 1 ) . سورهء اسرا ، آيه 70 .\r\n( 2 ) . سورهء اسرا ، آيه 70 .\r\n","page_name":" 321 ","page_number":321},
  {"content":"\r\n\r\nاركان تربيت چهار چيز است : عامل ذاتى ، عامل وراثتى ، و تربيت و محيط . حالا نمىدانم در شخصيت اقبال كدام بيشتر تأثير داشته ولى آن‌چه مسلم است نور محمّد ، كه حقّا پسرش از دعايش نور محمّد شده است ، مردى بسيار معتقد و مادرش هم زنى پاك طينت و محجّبه بود .\r\nدر تاريخ زندگى اقبال مىخوانيم كه نور محمد كاسب بود و سرمايه چندانى نداشت . وى روزهاى جمعه دانشمندان و افاضل شهر را به منزلش دعوت مىكرد تا بحث‌هاى علمى كنند و اقبال در دورهء ابتدايى در اين مكتب حاضر مىشد . اين بهره‌ها را برد ، از تربيت پدر و مادر هم بهره‌هاى كافى گرفت و ذاتش را هم خدا مىداند كه چقدر عالى بود . مير سيّد ، كه حكيمى بود و از بزرگ‌ترين استادهاى مدرسه‌اى كه اقبال در آن‌جا تحصيل مىكرد به شمار مىرفت ، شخصيت بسيار جليل و مهذبى داشت و اقبال تحت تأثير او قرار گرفته بود .\r\nهمان روزهايى كه دوره تحصيلات متوسطه را مىگذراند اقبال آشنايى مختصرى به زبان عربى پيدا كرده بود و به توصيه پدرش هر روز صبح مشغول تلاوت قرآن مىشد .\r\nروزى پدرش از در اتاق او مىگذرد و مىگويد : « اقبال چه مىخوانى ؟ »\r\nاقبال مىگويد : « قرآن مىخوانم و اجراى امر شما مىكنم » .\r\nپدرش مىگويد : « خوب مىكنى قرآن مىخوانى و خيلى ممنون هستم كه حرف مرا گوش كردى ولى خواهشى دارم و آن اين است كه قرآن را آن‌چنان بخوان كه گويى بر تو نازل شده است و با تو حرف مىزند » .\r\nمقول قول نباشد ، نوشته‌اند اين نصيحت پدر در شخصيت اقبال تأثير بسزايى داشت ، زيرا وقتى شعشعهء شخصيت اقبال در قاره هند\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمنعكس شد ، سيّد سليمان ندوى ، بزرگ‌ترين شخصيت علمى پاكستان كه آن وقت رييس ندوةالعلما بود در لكنهو ، با اشتياق تمام براى ديدار اقبال به لاهور آمد .\r\nوقتى كه به ملاقات او نايل شد گفت : « من صرفاً براى ديدار شما سفر كردم و يك مطلب دارم كه مرا به ديدار شما فرستاده است » .\r\nاقبال گفت : « بفرماييد » .\r\nگفت : « من و امثال من چهل يا پنجاه سال بيشتر در قرآن و حديث و معلومات اسلامى كار مىكنيم ، ولى هيچ وقت نتوانستيم مقام و موقعيت تو را احراز كنيم و به نسبتى كه تو مسلّط شدى و خود را در دل پير و جوان مسلمان جا كردى ما نتوانسته‌ايم ، كارى از ما ساخته نيست . سرّ اين چه باشد ؟ »\r\nاقبال تعارفى كرد . او اصرار كرد كه حقيقت را بگو . اقبال گفت : « اگر شخصيت من و نغمه‌ها و سرودهاى من اثرى داشته باشد ، قطعاً به اين دليل است كه حرف پدرم را گوش كردم و قرآن را طورى خواندم كه گويى با من حرف مىزند ، در مسافرت ، به هنگام تحصيل در كمبريج و مونيخ ، در زمستان و تابستان » .\r\nبه هر حال اين بود سرّ شخصيت و گوشه‌اى از تربيت اوّليه اقبال كه به اين مرحله رسيد .\r\nولى استاد سيّد ابوالحسن ندوى كه از بهترين شخصيت‌هاى اسلام است طى چند كنفرانسى كه در قاهره و دمشق داده بود دربارهء خصوصيات اقبال صحبت كرد و اظهار نمود يكى از اسرار شخصيت اقبال ، سحرخيزى او بود . اقبال مكرر گفته است كه من هرچه دارم از سحرخيزى دارم . به دليل اشعارى كه بعداً سرود اما من در فارسى آن را نيافتم ، ولى گويا در زبان اردو باشد .\r\nسيّد ابوالحسن گويد اقبال در\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمناجات‌هايش گفته است : « خدايا هر چه دارم و هر چه مىخواهى بگير ولى سوز و آه سحرى را از من مگير . خدايا ! از تو مىخواهم كه به جوانان مسلمان اين شور را بدهى تا آنها نيز از بركت قرآن برخوردار شوند » .\r\nبه هر حال اينها گوشه‌اى از مقدمات شخصيت اقبال بود . البته آقايان استفاضه فرمودند كه اقبال به چه كيفيت تمدن مهلك غرب را مورد انتقاد قرار داد .\r\nدر ذيل يكى از سروده‌هاى او را تحت عنوان « تمدن فرنگ » كه از ديوان او رونويسى كرده‌ام شاهد مىآورم .\r\n نوا از سينهء مرغ چمن برد * ز خون لاله آن سوز كهن برد\r\nبه اين مكتب ، به اين دانش چه نازى * كه ان در كف نداد و جان ز تن برد \r\nاين حرف را پنجاه سال پيش گفت كه همه به فرنگى مآب شدن و پيروى از تمدن و سنن غرب افتخار مىكردند . مسألهء مهم‌ترى كه اقبال روى آن تكيه داشت ، بحث مليت بود . او مىگويد اين مليت ، سامان زندگى مسلمانان را ويران كرده است . در سفرى كه به عليگر كرده بودم و اشعار اقبال در دسترس مردم بود ، در سالن سخنرانى عليگر ديدم كه يكى از فرمانروايان آن روز هندوستان اعتراف كرد كه بلاى قرن ما ناسيوناليزم است و اين دو جنگى كه بشر را به خاك و خون كشيد مولود ناسيوناليزم است .\r\nاقبال نه براى اسلام و مسلمانان بلكه براى تمام بشريت اسلام را نه از لحاظ عقيدهء پدر و مادرى ، بلكه از لحاظ تشخيص علمى ، داروى دردهاى جهان دانسته است و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمىگويد : « اين مليت‌ها و رنگ‌هايى كه اشخاص به خود مىدهند - ترك ، هندى ، پاكستانى و اندونزيايى - جعلى و نوعى تزوير است . براى اين‌كه كودك مسلمان وقتى كه از مادر متولد مىشود در گوش او مىگويند : لااله الا اللَّه ، محمّد رسول‌اللَّه ، مىگويد . پس آغاز و سرانجام ، اين شعار است ، پس چطور اين درس را فراموش مىكند ! ايرانى ، اندونزيايى ، ترك ، هندى و افغانى . وى در اين‌باره چنين مىسرايد :\r\n ملّت از يك‌رنگى دلهاستى * روشن از يك جلوه اين سيناستى\r\nاهل حق را حجت و دعوا يكيست * خيمه‌ها از هم جدا دل‌ها يكيست\r\nاز حجاز و چين و ايرانيم ما * شبنم يك صبح خندانيم ما\r\nكثرت هر مدعى وحدت شود * پخته چون وحدت شود ملت شود\r\nلااله سرمايهء اسرار ما * رشته‌اش شيرازهء افكار ما\r\nقوم را انديشه‌ها بايد يكى * در ضميرش مدعى بايد يكى\r\nجذبه بايد در سرشت او يكى * هم عيار خوب و زشت او يكى\r\nما مسلمانيم و اولاد خليل عليه السلام * از ابيكم « 1 » گير اگر خواهى دليل\r\nبا وطن وابسته تقدير امم * بر نسب بنياد تعمير امم\r\nاصل ملت در وطن ديدن كه چه * باد و آب و گل پرستيدن كه چه\r\nبر نسب نازان شدن نادانى است * حكم او اندر تن و تن فانى است\r\nملت ما را اساس ديگر است * حكم او اندر دل ما مضمر است\r\nحاضريم و دل به غايت بسته‌ايم * پس ز بند اين و آن وارسته‌ايم\r\nما ز نعمت‌هاى او اخوان شديم « 2 » * يك زبان يك دل و يك جان شديم \r\nو باز با توجّه به همين مسأله است كه آن روز كه با مرحوم سيّد سليمان ، شيخ‌الاسلام پاكستان ، صحبت مىكرد متعاقب آن اين\r\n\r\n\r\n","description":"","footnote":"\r\n( 1 ) . و اتبعوا ملة ابيكم ابراهيم .\r\n( 2 ) . انما المؤمنون اخوه .\r\n","page_name":" 325 ","page_number":325},
  {"content":"\r\n\r\nمنظومه غرّا را سرود كه انشاءاللَّه همگى ياد بگيريم و به آن عمل كنيم ، وى دربارهء قرآن مىگويد :\r\n نقش قرآن تا در اين عالم نشست * نقش‌هاى پاپ و كاهن را شكست \r\n فاش گويم آن‌چه در دل مضمر است * اين كتابى نيست چيزى ديگر است\r\nچون‌كه در جان رفت جان ديگر شود * جان چو ديگر شد جهان ديگر شود\r\nاندر او تدبيرهاى غرب و شرق * سرعت انديشه پيدا كن چو برق\r\nبا مسلمان گفت جان بر كف بنه * هر چه از حاجت فزون دارى بده \r\nبه هر حال اين است شخصيت اقبال و عوامل تكوين كنندهء اقبال و باز در اين بحث اصولى كه شرقىها خود را اين قدر باخته‌اند و اين خودباختگى هنوز به صورت شديدترى تحت عناوين فريبنده جلوه مىكند ، اقبال آن روز ، همهء مسلمانان را آگاه كرد و گفت :\r\n برگ و ساز ما كتاب حكمت است * اين دو قوت اعتبار ملات ست\r\nهر دو انعام خداى لايزال * مؤمنان را آن جمال است اين جلال\r\nحكمت اشيا فرنگى زدا نيست * اصل او جز لذت ايجاد نيست\r\nنيك اگر بينى مسلمان زاده است * اين گهر از دست ما افتاده است\r\nچون عرب اندر اروپا پر گشاد * علم و حكمت را بنا ديگر نهاد \r\nكليسا نمىخواست قبول كند و به صلاحش هم نبود . بنابراين به نيرنگ و اغفال متوسل شد كه برنامهء اصلى اوست و اسلام را مسخ كرد .\r\nكارليل گفت : « كليسا 13 قرن بر اروپا ظلم كرد زيرا حايل و مانع شد كه اروپا اسلام را بشناسد » . هنوز اين مانع وجود دارد ، در روزنامه‌ها خوانديم فرلبرايت به رييس جمهور آمريكا اطلاع داد كه در آفريقا با همه فعّاليت‌هايى كه داريم و كليسا كار مىكند اسلام جلو مىرود ، و باز\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدر همان روزنامه خواندم كه سى ميليون دلار براى تبليغات همين مسيحيت مزوّر مجعول بودجه صرف كرده‌اند . مقصود اين است كه كليسا مىخواهد بگويد هر چه هست اوست .\r\nاقبال مىگويد :\r\n چون عرب اندر اروپا پر گشاد * علم و حكمت را بنا ديگر نهاد\r\nدانه آن صحرانشينان كاشتند * حاصلش افرنگيان برداشتند \r\nاخيراً رساله‌اى را مطالعه كردم كه انشاءاللَّه ترجمه خواهم كرد . رساله از يك محقق آمريكايى است كه در آن چنين مىگويد : « هنوز در مدارس غرب معلم جرأت نمىكند به دانش‌آموزان آن‌چه را يك محقق تاريخ دربارهء صحرانشينان مىداند بياموزد . و آن اين نكته است كه شارل مارتل جلو سير اسلام را آن طرف جبال پيرنه گرفت و به مسلمانان اجازهء ادارهء اين قسمت از اروپا را نداد و در نتيجه به تاريخ ظلم كرد . شارل مارتل را اروپايىها فاتح مىدانند و اگر اين فاتح نبود دويست سال اين صحرانشينان همان سازمان‌هايى را كه درست كرده بودند به فرانسه مىرساندند و پانصد سال رنسانس جلو مىافتاد و ما اكنون در قرن بيست و پنجم زندگى مىكرديم نه در قرن بيستم » . كشيش‌ها و خاورشناسان عامل استعمار هم نمىخواهند اين مطلب را قبول كنند ولى اقبال در بحث راجع به روح فرهنگ اسلامى كه در كتاب احياى فكر دينى نوشته است مىگويد : « اروپا مجبور شد كه اين مسأله را قبول كند كه آن‌چه دارد از اسلام است ، به دليل اين‌كه راجر بيكن انگليسى كه در فلان تاريخ آمد و در قرطبه تحصيل كرد ، وقتى به لندن رفت 13 سال او را به جرم مسلمان شدن حبس كردند و گفتند : اگر مسلمان نشده بود اين قدر چيز ياد نمىگرفت و امثال ذلك .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n چون عرب اندر اروپا پر گشاد * علم و حكمت را بنا ديگر نهاد \r\nبه هر حال اين شخصيتى كه پاكستان روز بخصوصى را به نام او جشن مىگيرد و اين جشن بايد در سراسر جهان اسلام ( نه از لحاظ اين‌كه يك دسته اشخاص به سفير فلان كشور تعارف كنند ) گرفته شود .\r\nاين حرف‌ها درخور رسالت اقبال نيست و با تكريم و تعظيم بسيار نسبت به استاد جليل ، آقاى محيط طباطبايى كه بقية الماضين هستند و تا جايى كه من در ايران سراغ دارم در پايتخت ، ايشان استاد اقبال را معرفى كردند . و شايد خود بنده از جوان‌هاى جنوب خاورى ايران اولين كسى باشم كه متمتع شدم و ما اين حق تقدم را براى ايشان قايليم . بيشتر از اين وقت آقايان را نمىگيرم .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\n6 : اقبال معمار پاكستان\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\nاقبال معمار پاكستان\r\nدر تاريخ 14 ماه اوت 1947 كشور جديدى به نام پاكستان به وجود آمد . اين كشور بيش از صد ميليون نفر جمعيت دارد و بزرگ‌ترين كشور اسلامى و پنجمين كشور بزرگ جهان است .\r\nاقبال اولين كسى است كه تأسيس چنين كشورى را پيش‌بينى كرد و طرح آن را ريخت و نقش بسيار بزرگى را در ايجاد آن ايفا كرد ، گو اين‌كه با كمال تأسف موفّق به ديدن آن نشد و قبل از تأسيس آن رحلت كرد .\r\nپيش از آن‌كه به ارزيابى نقش اقبال در تشكيل اين كشور جديد بپردازيم لازم است زمينهء تاريخى ارتباط مسلمين را با شبه قارهء هند بدانيم ، با اين توضيح كه هرچند از دوران قديم مسلمين از طريق دريانوردان و بازرگانان عرب با هندوستان تماس داشتند ، ولى اولين حمله‌اى كه به خاك هند صورت گرفت ، هجومى بود كه سردار جوان جسور و متهور عرب ، محمد بن قاسم ، در سال 712 ميلادى مقارن با سال 190 هجرى قمرى به سرزمين سند برد .\r\nدر نتيجه اين حمله ، سند به تصرف مسلمين درآمد و از آن تاريخ تا\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nامروز اكثريت جمعيت سند بر عقيدهء اسلام پايدار مانده‌اند . بعد از اين حمله ، سلطان محمد غزنوى در بين سال‌هاى 477 تا 503 هجرى قمرى هفده مرتبه به شبه قارهء هند حمله برد .\r\nمحمود ايالت پنجاب را تصرف كرد و بالاخره به تدريج خانوادهء غزنوى مقهور سلسلهء غور شد .\r\nشهاب‌الدين غورى كه يكى از افراد ممتاز و برجستهء اين سلسله بود ، در سال 670 هجرى قمرى به طرف دهلى حمله‌ور شد و سلطنت دهلى را مقهور كرد .\r\nاز سال 670 تا سال 1004 هجرى قمرى پنج نفر ترك يا افغان از اين سلسله در دهلى سلطنت كردند كه اولين سلطانشان قطب‌الدين بود . پس از دوران ضعف و فتور قدرت ترك‌ها « تغلق‌ها » ، ديگر نمايندگان سلاطين مسلمان در شبه قارهء هند چندان قدرتى در دهلى نداشتند ، و قدرت حكومت به دست سلاطين مسلمان بنگال و جونپور و گجرات و ملوا افتاده بود .\r\nآن روزها جامعهء هندو كه داراى سازمان سياسى صحيحى نبود و اخلاقاً نيز در حال ضعف و فتور مىزيست ، و از لحاظ اجتماعى نيز كهنه و فرسوده شده بود ، هم اين‌كه با اسلام تماس گرفت ، بلافاصله پس از تأسيس حكومت اسلامى در شبه قاره به خود آمد . ولى در همين دوره يك پديدهء بىاندازه مهمى ظاهر شد ، قدرت هندوييزم كه براى جذب كردن ساير نظام‌هاى فكرى و اجتماعى و مذهبى معروف بود ، در برابر اسلام شكست خورد .\r\nنتيجهء مهم رواج كيش اسلام در هندوستان ، اين بود كه جامعهء هندى ، به صورت عمودى به قسمت‌هايى تقسيم شد . قبل از قرن سيزدهم ميلادى ، جامعهء هندو به صورت افقى به قسمت‌هايى منقسم شده بود ، به طورى كه نه روش بودايى در اين تقسيمات مؤثر بود و نه\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nروش چينى .\r\nاين دو روش داراى عناصر استهلاك ناپذيرى بودند ، و به سهولت با همين تقسيمات موجود كنار مىآمدند . از طرف ديگر اسلام ، جامعهء هند را از صدر تا ذيل به دو قسمت تقسيم كرد و آن‌چه را در اصطلاح جديد « دو ملّت » مىنامند ، به دو ملّت جداگانه تقسيم كرد . خلاصه اين‌كه اجتماع هند به صورت دو جامعهء متوازى و به شكل عمودى ، از همان روز در اين سرزمين تأسيس شد .\r\nدر همهء مراحل ، اين دو جامعه وضع متفاوتى داشته‌اند و به ندرت رابطهء اجتماعى ، يا خلط و مزجى ، بين آنها وجود داشته است . البته به طور دايم و مستمر عده‌اى از هندوها به اسلام گراييده‌اند ، ولى در عين حال هيأت اجتماعى هندوها چه در نتيجهء ظهور دكترين‌ها و پيدايش فرقه‌هاى جديد ، و چه از جهت بيدار شدن احساسات تدافعى ، در حفظ موقعيت و كيان خويش كوشا بوده است .\r\nمغول‌ها در سال 1526 ميلادى ( 1004 ه . ق ) جانشين ترك و افغان شدند و حكومتشان تا سال 1707 ميلادى ( 1185 ه . ق ) با اندك فترتى طول كشيد . بابر ، اولين فرمانرواى اين خانواده بود ، ولى اكبر و اورنگزيب پادشاهان بزرگ اين سلسله بودند .\r\nاكبر قسمت اعظم شبه قاره را تسخير كرد و بر افغانستان نيز سلطنت كرد . رؤسا و فرمانروايان محلى نيز تبعيت او را پذيرفتند ، زيرا اكبر موقعيت آنها را تأييد و تثبيت و ازدواج بين دو ملّت را نيز تجويز كرد و در حقيقت در برابر كيش اسلام ، كيش تازه‌اى به وجود آورد به نام آيين اكبرى .\r\nاورنگزيب آخرين پادشاه بزرگ مغول بود . اين پادشاه قسمت عمدهء زندگيش را در راه توسعهء امپراطوريش با جنگ گذراند و كوشش\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nداشت كه بر خلاف تصرفات و مداخلات نارواى اكبر ، اسلام را به همان نزاهت و تازگى اولش برگرداند . مرگ اورنگزيب موجب تفرقه و گسيختگى امپراطورى مغول گرديد .\r\nمرات‌ها در هند مركزى و غربى روى كار آمدند ؛ نادرشاه به دهلى حمله كرد ، و از آن پس قدرت كوچ‌نشينىهاى انگليسى و فرانسوى و هلندى روزافزون شد . هرچند در اين دوره تعدادى كشورهاى اسلامى به وجود آمد ، ولى به محض اين‌كه كمپانى هند شرقى رقيب‌هاى اروپاييش را از ميدان خارج كرد ، دولت‌هاى اسلامى و هندويى را يكسره نابود كرد ؛ به طورى كه بعد از شورش سال 1857 ميلادى تنها دولت اسلامى بزرگى كه در هند باقى ماند دولت نظام حيدرآباد دكن بود .\r\nسقوط سياسى و اقتصادى مسلمين ، كه بلافاصله پس از مرگ اورنگزيب شروع شده بود ، در قرن نوزدهم به نهايت رسيد . مسلمين در اين موقع ، موقعيت و اقتدار خودشان را از دست دادند .\r\nدوران نهايت انحطاط مسلمين بين سال‌هاى 1833 و 1864 ميلادى بود . زبان انگليسى به جاى زبان فارسى رسميت يافت و چون مسلمين به آموختن زبان انگليسى رغبتى نشان نمىدادند ، مقام و موقعيتشان را در ادارات شهربانى و عدليه و قانون‌گذارى و دارايى از دست دادند و سنن و نظامات و مقررات اسلامى از بين رفت .\r\nقوانين جزايى اسلامى كه قرن‌ها در شمال هند رايج شده بود مبدل به مقررات و قوانين جديد مدنى شد و قانون انگليسى و اسلامى جديد در قانون شرع اسلام مداخله كرد . الحاق دولت « اوده » به كمپانى هند شرقى ، يعنى خاتمه دادن به اسلام در منطقهء شمال غربى ، و بالاخره پايان دادن به نظامات اسلامى پس از ششصد سال\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nفرمانروايى در شبه قارهء هند به صورتى درآمد كه به هيچ وجه قابل تحمل نبود .\r\nعكس‌العمل اين جريان به صورت‌هاى گوناگون از قبيل تجدد مذهبى ، گراييدن به زهد خشك وهابى ، جدايى فرهنگى ، و حتّى خصومت آشكار ظاهر شد .\r\nسيّد احمد شهيد و اسماعيل شهيد گروه‌هاى مبارز و مجاهدى تشكيل دادند و عليه سيك‌ها و انگليسىها ، براى دفاع از اسلام به جهاد پرداختند و حتّى قيام استقلال طلبانهء سال 1857 ميلادى آخرين تلاشى بود كه براى معارضه با انگليسىها و نجات از زير يوغ استعمار به عمل آمد .\r\nبدتر از همه اين‌كه تا سال 1864 ميلادى نظر انگليسىها به مسلمين خصمانه بود ، زيرا مسلمين را مخالف خودشان مىديدند و مخالفت با مسلمين در شبه قارهء هند مبناى سياست انگلستان شده بود . به راستى براى مسلمين اين وضع صورت اسف‌آورى به خود گرفته بود و اسلام در اين گير و دار ناگزير بود يا سياست جديدى اتخاذ كند يا بميرد .\r\nمردى كه اين وضع را بهتر از همه تشخيص داد سيّد احمدخان پايه‌گذار نهضت عليگر بود . نهضت عليگر عامل مركزى تجدد اسلام در شبه قارهء هند شناخته مىشود و اولين اقدامى بود كه براى سر و سامان دادن به وضع مسلمين صورت گرفت . قرن تازه ناظر پيشرفت‌هاى ديگرى نيز بود . نهضت عليگر به دو شعبه منقسم شد به اين صورت كه رهبران سالخورده‌تر بدون توجّه به وضع مسلمين خارج از شبه قاره ، سياست سيّد احمدخان را تقويت مىكردند ، ولى نسل جديد با كمال وضوح و صراحت سياست ضد انگليسى را\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nتعقيب مىكرد . به دليل اين‌كه مىگفتند : انگلستان در سراسر جهان عليه اسلام صف‌آرايى كرده است .\r\nدر سال 1907 ميلادى هم اين‌كه مسألهء اصلاحات ، ضرورى تشخيص داده شد و طرح مينتومورلى مورد بحث قرار گرفت ، دولت انگليس تصميم گرفت انتخابات جداگانه‌اى را براى مسلمين قايل شود .\r\nاين نقشه تا حدى مصالح مسلمين را تأمين مىكرد .\r\nاز اوايل قرن بيستم مسلمانان دچار تشويش و تحير شدند ، به طورى كه گاهى طرفدار هندوها بودند و گاهى طرفدار انگليس‌ها كه البته انگليس‌ها و هندوها ، قصد استثمار مسلمانان را داشتند . نكته‌اى كه نگرانى مسلمين را بيشتر مىكرد اين بود كه اگر در هندوستان حكومت دموكراسى برقرار شود ، منتهى به نابودى مسلمين مىشود و مىترسيدند كه در هندوييزم مستهلك شوند .\r\nبعد از طرح نقشهء اصلاحى مورلى در سال 1917 ميلادى ، طرح اصلاحى مونتاگو چمسفورد مورد بحث قرار گرفت .\r\nعنوان و امتيازى را كه در اغلب ايالات براى مسلمين قايل مىشدند ، نه عادلانه بود و نه معقول . اين جريان موجب بلاتكليفى مسلمين شده بود . بر اثر تضييقات سياسى و بايكوت و ساير موانع ، شورش‌هاى فرقه‌اى شروع شد . دكتر آمبدكار ، ضمن تجزيه و تحليل دقيقى از انقلابات و شورش‌هاى فيما بين سال‌هاى 1930 و 1940 ميلادى اين دوره را دورهء جنگ‌هاى داخلى بين هندو و مسلمان توصيف كرده است ، و در طى اين مدت اگر صلحى وجود داشته همان صلح مسلح بوده است . دكتر آمبدكار مىگويد : « در ماه مارس سال 1931 ميلادى آمار مقتولان در شهر كابينور بين چهارصد تا پانصد نفر تشخيص داده شد . در فاصلهء ماه فوريه 1929 ميلادى و\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nآوريل سال 1938 ميلادى در شهر بمبئى مدت دويست و ده روز شورش و زد و خورد بوده است كه در ضمن اين حوادث پانصد و شصت نفر مقتول و چهار هزار و پانصد نفر مجروح شده‌اند . در بنگال ضمن حوادث سال‌هاى 1922 و 1927 ميلادى سى و پنج هزار زن ناپديد شده‌اند » .\r\nكميسيون سيمون شورش‌ها و زد و خوردهاى فرقه‌اى را اين طور گزارش مىدهد و مىگويد : « اين شورش‌ها و زد و خوردها ، نتيجهء توجّه كردن به دورنماى اوضاع سياسى آيندهء هند است كه بين هندوها و مسلمين رخ داده است . مادامى كه قدرت كاملًا در دست انگليس‌ها بود و مردم به فكر حكومت خودمختارى نيفتاده بودند ، رقابت هندو و مسلمان محدود و معين بود ولى پيدا شدن فكر اصلاحات و پيش‌بينى وضع آينده جنبه‌هاى تازه‌اى به رقابت هندوها و مسلمانان داده است .\r\nفرقهء هندو به دليل اكثريت ، مدعى حقوق خاصى است و بر امتيازاتى كه به سبب برترى تحصيلات و فزونى ثروت دارد تكيه مىكند . فرقهء ديگر مصمم است كه در برابر اين دعاوى ، براى افراد جامعهء خودش امنيت كافى تحصيل كند و فراموش نمىكند كه قرن‌ها حكومت اين كشور را در دست داشته است » . « 1 »\r\nدر كنفرانس‌هاى متشكل از تمام احزاب و در كنفرانس‌هاى اختصاصى كوشش‌هايى شد تا يك نوع قانون براى شبه قاره تنظيم شد ولى به نتيجه‌اى نرسيد . در چنين محيطى بود كه اقبال به رياست جلسهء مسلم ليگ منعقده در شهر اللَّه‌آباد ، در سال 1930 ميلادى ، دعوت شد . اقبال ضمن خطابه‌اى كه به عنوان رييس جلسه ايراد كرد\r\n\r\n\r\n","description":"","footnote":"\r\n( 1 ) . گزارش ، ج اول ، ص 39 .\r\n","page_name":" 337 ","page_number":337},
  {"content":"\r\n\r\nگفت : « در اين صورت ، مسألهء كموناليزم ، يعنى وجود فرقه‌هاى مختلف و متعدد ، براى تشكيل يك هيأت كلى هماهنگ در كشورى مانند هندوستان امرى مسلم و غير قابل احتراز است .\r\nواحدهايى كه در داخل هندوستان وجود دارند بر خلاف كشورهاى اروپايى واحدهاى ارضى و منطقه‌اى نيستند . هندوستان قاره‌اى است كه دسته‌هاى متعددى از نژادهاى مختلف و مذاهب متنوع در آن زندگى مىكنند . رفتار و كردار و اخلاق جمعيت‌ها تحت تأثير نوعى احساس واحد مشترك نژادى قرار نگرفته است . حتّى هندوها نيز يك‌دست و جمعيتى موزون و هماهنگ و متحد الشكل نيستند .\r\nبنابراين تقاضاى مسلمين براى ايجاد يك هند اسلامى در داخل اين كشور امرى مشروع و مجاز است . قطعنامهء كنفراس كليهء احزاب مسلمان كه در دهلى صادر شده است ، به عقيدهء من ناشى از يك ايده‌آل موزون و مربوط كلى است و به جاى اين‌كه شخصيت‌هاى جامعهء اسلامى ضميمهء دستگاه كلى شوند ، با تشكيل دادن سازمان مجزا و جداگانه‌اى فرصت خواهند داشت كه استعدادهاى نهفتهء خويش را به منصهء ظهور برسانند ، و من ترديد ندارم كه اين مجمع با ابرام تمام ، تقاضاهاى مسلمين را به صورت وسيع‌ترى تجسم مىدهد ؛ به اين معنى كه پنجاب و ايالت شمال غربى و سند و بلوچستان به صورت يك دولت درآيند . حكومت مستقل و خودمختار ، داخل امپراطورى انگلستان يا خارج از آن و به هر حال تشكيل يك دولت اسلامى در شمال غربى هندوستان به نظر من آخرين وضعى خواهد بود كه بايد براى مسلمين فراهم شود . اين پيشنهاد تقديم كميتهء نهرو شد ولى آن كميته اين پيشنهاد را مردود دانست و اعلام كرد كه اگر به اين پيشنهاد ترتيب اثر داده شود ، به منزلهء آن است كه به يك دولت از دست رفته\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nرأى داده شده باشد .\r\nتا جايى كه اين مطلب مربوط به وضع منطقه باشد اين نظر صحيح است زيرا از نظر جمعيت ، چنين دولتى كه منظور نظر است ، طبق اين پيشنهاد به مراتب از پاره‌اى از ايالات فعلى هندوستان كوچك‌تر خواهد بود .\r\nاين فكر نبايد هندوها يا انگليسىها را بترساند . هندوستان بزرگ‌ترين كشور اسلامى جهان است .\r\nبقاى اسلام در اين كشور به عنوان يك قدرت فرهنگى ، تا حد زيادى منوط به اين است كه در يك سرزمين معين و مشخصى متمركز باشد . همين تمركز حياتىترين قسمت مسلمين هند ، كه با وجود رفتار نامطلوب انگليسىها ركن مهم تأسيسات پليس و ارتش را تشكيل مىدهد ، به دولت انگليس در اين كشور امكان فرمانروايى داده است و بالاخره مسألهء هندوستان و آسيا را حل خواهد كرد . اين مركزيت ، حس مسؤوليتشان را تشديد خواهد كرد و احساسات وطن دوستيشان را عميق و ريشه‌دار خواهد كرد .\r\nبدين ترتيب پس از آن‌كه مسلمين فرصت و مجال كافى براى رشد و تكامل به دست آورند ، مسلمانان شمال غربى هند در برابر هر نوع حمله و هجوم خارجى ، چه فكرى و مسلكى و چه حمله و تعرض نظامى بهترين مدافعان هند خواهند بود .\r\nهندوها نيز نبايد از ايجاد يك دولت مستقل اسلامى وحشت داشته باشند و نبايد تصور كنند كه تشكيل چنين دولتى به منظور ترويج يك نوع حكومت مذهبى است . من قبلًا معنى مذهب را تا جايى كه با اسلام مطابقت دارد ، براى شما توضيح داده‌ام . حقيقت امر اين است كه اسلام غير از كليساست .\r\nدولت اسلامى عبارت از يك ارگانيزم قراردادى است و اين معنى را اسلام سال‌ها قبل از روسو اعلام\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nكرده است و به صورت ايده‌آل اخلاقى درآورده است ، با اين توضيح كه اسلام بشر را مخلوق خاكى نمىنگارد كه محدود به اين قسمت از زمين يا به آن قسمت باشد ؛ بلكه انسان را به اصطلاح مكانيزم اجتماعى يا موجودى معنوى و روحانى مىداند و معتقد است كه انسان در اين مكانيزم به عنوان يك عامل جاندار و زنده داراى حقوق و تكاليفى است . منشور دولت اسلامى را مىتوان از روى آن‌چه روزنامه تايمزاف انديا چندى قبل ضمن سرمقاله‌اى در موضوع « كميتهء تحقيقات بانكدارى » نوشته است ، قضاوت كرد .\r\nروزنامهء مزبور چنين نگاشته است :\r\nدر هند قديم ، دولت قوانين و مقرراتى را راجع به نرخ بهره وضع كرده بود ، ولى در دوران حكومت مسلمانان ، با اين‌كه اسلام به صراحت بهره و به تعبير ديگر ربا را تحريم كرده است ، مع‌ذلك حكومت اسلامى هند در نرخ‌هاى بهره مداخله ننموده و آن را منع نكرد .\r\n« بنابراين من تشكيل يك دولت مستقل و پايدار اسلامى را هم به نفع هندوستان مىدانم و هم به نفع اسلام . براى هندوستان تأسيس چنين دولتى ، عبارت است از تأمين آرامش و صلح كه ناشى از توازن قدرت داخلى است و براى اسلام ايجاد فرصت و مجالى است كه خودش را از رنگ امپرياليزم عربى ، كه به زور به آن داده شده است نجات دهد و در اين ضمن بتواند قوانين و روش تعليم و تربيت و فرهنگش را مجهز كند ، و در نتيجه اين معانى را با روح اصلى اسلام و با روح عصر جديد به نحو شايسته‌ترى ارتباط دهد » .\r\nكمتر كسى در آن روز فكر مىكرد كه پيش‌بينى اقبالى منتهى به\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nايجاد دولت مستقل پاكستان شود . در جلسهء كنفرانس اسلامى سال 1932 ميلادى كه به رياست اقبال تشكيل شد ، اقبال با كمال حزم و احتياط براى مسلمين شبه قاره برنامه‌اى طرح كرد كه اگر بخواهند زندگى شرافت‌مندانه‌اى مقرون به آزادى داشته باشند ، بايد آن را اجرا كنند ، وى گفت : « هرچند آن پديده‌ها ، فقط علايم اخطارى است از آمدن طوفانى كه احتمالًا سراسر هند و ديگر نقاط آسيا را فرا گيرد . اين طوفان نتيجهء اجتناب‌ناپذير يك مدنيت سياسى كلى است كه انسان را يك شىء مىداند كه بايد استثمار شود و براى انسان شخصيتى قايل نيست كه تحت تأثير قواى خالص فرهنگى بتواند رشد كند و بزرگ شود . ملل آسيا موظف مىباشند عليه اين اقتصاد سودطلبانه‌اى كه اروپا آن را بر ملل شرق تحميل كرده است قيام كنند .\r\nآسيا نمىتواند سرمايه‌دارى جديد غرب را با « اندى ويدوآليزم » يا آزادى عمل فردى بىبند و بارش درك كند .\r\nاين كيشى كه شما نمايندهء آن هستيد ، براى فرد ارزش قايل است و او را موظف مىداند كه آن‌چه دارد در راه خدا و بشر انفاق كند . امكانات آن هنوز به پايان نرسيده است . اين كيش هنوز توانايى آن را دارد كه جهان تازه‌اى ايجاد كند تا در آن ، مقام و حيثيت اجتماعى بشر به وسيلهء طبقه يا رنگ و نژاد يا مقدار اجرت و مزدى كه مىتواند به دست آورد مشخص نشود ، بلكه شاخص تعيين حيثيت و مقام بشر ، نوع سلوك و زندگى وى باشد و در چنين محيطى فقير بتواند بر غنى ماليات تحميل كند و در چنين محيطى جامعهء بشرى بر اساس تساوى شكم‌ها ، تأسيس نشود بلكه بر پايهء تساوى نفوس و ارواح تشكيل شود و در چنين جامعه‌اى يك فرد بىاصل و نسب بتواند با دختر پادشاه ازدواج كند و در چنين محيطى مالكيت شخصى به عنوان وديعه و امانت شناخته\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nشود و سرمايه نتواند به قدرى متراكم شود كه بر مولدان حقيقى ثروت حكومت كند . اين ايده‌آليزم عالى و بلند پايه از آن كيش شما است ، گو اين‌كه اين ايده‌آل شريف و رفيع نيازمند آن است كه از اوهام قرون وسطايى فقها و قضات آزاد شود .\r\nاز نظر روحانيت و معنويت بايد بگويم كه در حال حاضر ما در زندانى از افكار و هوس‌ها زندگى مىكنيم و در طول اعصار و قرون ، تارهايى به دور خود تنيده‌ايم . از اين گذشته با كمال شرمسارى اين نكته را بايد اضافه كنم كه ما ، افراد نسل قديم ، نتوانسته‌ايم نسل جديد را در برابر بحرانى كه احتمالًا دوران جديد ايجاد مىكند مجهز سازيم .\r\nجامعهء ما به تمامه ، بايد به طور دقيق و كامل در طرز تفكرش تجديد نظر كند و آن را به صورتى درآورد كه بتواند به خوبى جوابگوى آرزوها و رغبت‌ها و ايده‌آل‌هاى تازه‌اش باشد . مسلمين سال‌هاست از تعمق و تدبر در اعماق حيات درونيشان بازمانده‌اند ، و كارشان به جايى رسيده كه ديگر نمىتوانند از حيات درخشان و زيبايى بهره‌مند شوند و در نتيجه دچار اين خطر شده‌اند كه به صورت نا جوانمردانه اى درصدد برآمدند كه با قواى معارض سازگارى كنند و بدين‌گونه به آنها فهمانده شده است كه نمىتوانند بر اين نيروها چيره شوند .\r\nكسى كه بخواهد محيط نامطلوبى را تغيير دهد ناگزير بايد وجود ذهنى و محيط درونى خود را تغيير دهد . خدا وضع هيچ ملّتى را تغيير نخواهد داد مگر اين‌كه خودشان ابتكار تغيير و تبدل را در دست گيرند و در سايهء ايده‌آل معينى محيط فعّاليتشان را روشن و منور كنند . بدون ايمان راسخ به استقلال فكر ، هيچ عمل و اقدامى انجام‌پذير نيست .\r\nفقط ايمان است كه نظر ملل را متوجّه هدفشان مىسازد و آنها را از\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nحيرت و ترديد مستمر نجات مىدهد . درس عبرتى را كه تجربهء گذشته به شما داده است ، بايد به خاطر بسپاريد . از طرف ديگر هيچ كس و هيچ مقامى انتظار چيزى نداشته باشيد . خودىِ خودتان را فقط در نهاد خويش متمركز كنيد و اگر بخواهيد آمال و آرزوهاى خودتان را تحقق بخشيد ، بايد گل كوزهء خودتان را مردانه با دست خودتان تهيه كنيد . شعار موسولينى اين بود : كسى كه آهن دارد ، نان دارد .\r\nمن به خود جرأت مىدهم و با تصرف مختصرى در اين اشعار مىگويم : « كسى كه آهن باشد ، همه چيز خواهد داشت » .\r\n« سخت باشيد و سخت بكوشيد ! اين است راز كلى حيات فردى و زندگى دسته‌جمعى . ايده‌آل ما از هر جهت معين و مشخص است . هدف ما اين است كه در تشكيل حكومت آينده ، اسلام مقام شايسته خود را احراز كند و مجال كافى داشته باشد كه مقدرات خود را در اين كشور در دست گيرد . و نيز لازم است كه در سايهء اين ايده‌آل نيروهاى مترقّى اجتماع زنده شود و به انرژىهاى نهفته و خوابيده سازمانى داده شود .\r\nشعلهء حيات را نمىتوان از ديگران به عاريت گرفت .\r\nاين شعله بايد در درون معبد روح هر فردى برافروخته شود . اين عمل نيازمند تهيه و تداركات دقيقى است كه بايد با شورِ عشق توأم باشد و با برنامهء نسبتاً ثابتى انجام گيرد . در اين صورت برنامهء آيندهء ما چيست ؟ به نظر من قسمتى بايد سياسى باشد و قسمتى فرهنگى . به خود جرأت مىدهم و نكات ديگرى را نيز براى مطالعه شما پيشنهاد مىكنم . . . »\r\nاقبال ضمن نامهء مورخه 28 ماه مه 1931 ميلادى ، به قائد اعظم چنين نوشت : « . . . بعد از مطالعهء طولانى و تحقيق دقيق در حقوق اسلامى ، به اين نتيجه رسيده‌ام كه اگر اين رشته از حقوق به خوبى درك شود ، لااقل حق معيشت هر فردى بايد تأمين شود ، ولى اجراى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمقررات شريعت اسلام در اين كشور بدون وجود يك يا چند دولت اسلامى غير ممكن است . سال‌هاست كه اين فكر عقيدهء قطعى من بوده است و هنوز به اين موضوع ايمان دارم كه تنها راه حل مسألهء نان براى مسلمين و همچنين تثبيت يك هند آرام و مرفّه منحصر در همين طريق است . اگر چنين چيزى در هندوستان انجام نگيرد ، لازمهء آن جنگ داخلى خواهد بود كه مانند سابق به شكل شورش‌هاى بين هندو و مسلمان ادامه يابد . من از آن مىترسم كه در قسمتى از اين كشور ، مثلًا در ناحيهء شمال غربى هند ، مسأله فلسطين تكرار شود و نيز اخطار جواهر لعل نهرو به اين‌كه در حكومت آيندهء هند ، نظام سوسياليزم رايج خواهد بود و احتمال آن وجود دارد كه اين عمل در ميان خود هندوها ايجاد خونريزى كند و تعارض بين دموكراسى سوسياليزم و برهمنى ، بىشباهت به وجه تعارض بين برهمنى و بودايى نيست و اين‌كه مقررات سوسياليزم در هندوستان نظير مقررات بودايى بشود يا نشود ، امرى است كه نمىتوانم آن را پيش‌بينى كنم .\r\nولى از نظر من اين مطلب روشن است كه اگر هندوها دموكراسى سوسياليزم را بپذيرند ، ديگر هندوييزمى وجود نخواهد داشت . براى اسلام پذيرفتن دموكراسى سوسياليزم ، به شكلى كه متناسب و مقتضى اسلام باشد ، در حكم تصميم نيست ، بلكه بازگشتى است به طهارت و صفاى اصلى اسلام .\r\nبنابراين ، حل مسائل جديد براى مسلمين سهل‌تر است تا براى هندوها . ولى به طورى كه قبلًا اشاره شد ، براى اين‌كه اين مسائل براى مسلمين حل شود ، لازم است تقسيمات تازه‌اى براى اين كشور در نظر گرفته شود و يك يا چند كشور اسلامى با داشتن اكثريت‌هاى مطلقه تأمين شوند . آيا شما تصور نمىكنيد كه وقت\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nچنين تقاضايى فرا رسيده باشد ؟ شايد اين بهترين جوابى باشد كه شما بتوانيد به سوسياليزم الحادآميز جواهر لعل نهرو بدهيد .\r\n« در هر صورت ، من نظريات و افكار خودم را به اميد اين‌كه مورد توجّه دقيق شما قرار گيرد و آن را در نطق افتتاحيهء خودتان يا در مذاكرات جلسهء آينده مسلم ليگ مطرح كنيد ، به اين صورت تقديم داشتم .\r\nمسلمانان هند در اين دوره به شدّت بحرانى ، اميدوارند كه نبوغ شما به هر طريق كه باشد ، راه حلى براى مشكلات فعلى كشف كند » .\r\nاقبال در سال 1937 ميلادى ضمن نامهء ديگرى به قائد اعظم چنين نوشت :\r\n« امروز شما تنها فرد مسلمانى هستيد كه جامعهء اسلامى هند ، به منظور هدايت صحيح ، حقاً به شما نظر دوخته است و از شما توقع دارد كه از اين طوفانى كه متوجّه شمال غربى هند و شايد متوجّه تمام هندوستان شده است نجاتش دهيد » .\r\nو باز اقبال در همان نامه نوشت :\r\n« تشكيل يك فدراسيون جداگانه مركب از ايالت‌هاى مسلمان‌نشين ، بر اساس طرحى كه پيشنهاد كرده‌ام ، تنها راهى است كه از طريق آن بتوانيم يك هند امن و آرامى را به وجود آوريم و ضمناً مسلمين را از سلطهء غير مسلمين نجات دهيم . دليلى ندارد كه مسلمين شمال غربى هندوستان و بنگال مانند ساير ملّت‌هاى هند ، و خارج هند ، مستقل شناخته نشوند » .\r\nدر مقدمه‌اى كه قائد اعظم به سال 1943 ميلادى در پاسخ به نامهء اقبال نوشته است ، چنين آمده :\r\n« اين‌كه اكثريت و اقليت ايالت‌ها ، رهبرى مسلم ليگ را تصديق\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nكرده‌اند ، موفّقيّت عظيمى است .\r\nمحمد اقبال ، در زمانى كه چنين فكرى به مخيلهء مردم خطور نمىكرد در انجام چنين منظورى ، نقش بسيار مهم و پردامنه‌اى را ايفا كرده است . نظريات وى اصولًا با نظريات من تطبيق مىكرد و بالاخره پس از مواجه شدن با مسائل مربوط به قانون‌گذارى و تأسيس حكومت هند ، ضمن مطالعهء دقيقى كه داشتم و تجربياتى كه به دست آوردم به اين نتيجه رسيدم كه براى برآوردن آرزوهاى مسلمانان هند ، بايد به چنين اقدامى مبادرت ورزيد ، لذا طى قطعنامهء مورخ 23 مارس 1940 ميلادى كه بعداً به نام « قطعنامهء پاكستان » معروف شد ، اين تصميم را حزب مسلم ليگ هندوستان اعلام كرد » .\r\nهيچ توصيف و تكريمى را بالاتر از اين براى نمىتوان بيان كرد ، و اهمّيّت اين توصيف بيشتر ناشى از آن است كه اين تكريم را رهبر بزرگى به زبان آورده است كه براى هشتاد ميليون جمعيت ، وطن و كشور آزادى به ارمغان آورده است و آنها را از قيد اسارت سياسى و اقتصادى نجات داده به طورى كه تا زمانى كه اقبال اين راه روشن را به آنها نشان نداده بود ، حتّى فكرش را هم نمىتوانستند بكنند .\r\nبدين ترتيب ، ملاحظه مىشود كه اقبال با طرح تأسيس پاكستان نه فقط راه حل مشكلات سياسى و اقتصادى و اجتماعى مسلمين را كه در شبه قارهء هند زندگى مىكنند نشان داد بلكه تنها مردى را كه بتواند چنين منظورى را تحقق بخشد انتخاب كرد ؛ بعلاوه قائد اعظم محمدعلى جناح را متقاعد كرد كه در اين راه بكوشد .\r\nدِينى را كه مردم پاكستان به اقبال دارند تا حدى از اين طريق مىتوانند ادا كنند كه براى تحقق بخشيدن به ايده‌آل‌هاى او لاينقطع\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nكوشا باشند . اقبال اين ايده‌آل‌ها را ضمن ايراد خطابه‌اى در جلسهء مسلم ليگ به سال 1930 ميلادى ، به اين شرح بيان كرد : « من از تاريخ اسلام يك درس آموخته‌ام و آن اين است كه در لحظات حساس و بحرانى تاريخ ، كه مسلمانان پشت سر گذاشته‌اند ، دين اسلام بوده كه آنان را نجات داده است نه اين‌كه مسلمانان اسلام را نجات داده باشند . اگر شما در حال حاضر تمام توجه‌تان را به كانون اسلام معطوف داريد ، و از افكار حيات‌بخش دائمى آن الهام بجوييد ، مىتوانيد نيروهاى پراكنده‌تان را از طريق آن جمع‌آورى كنيد و ترقّيات از دست رفته‌تان را باز يابيد ، در آن صورت مىتوانيد خودتان را از همهء خرابىها و زيان‌ها نجات دهيد .\r\nقرآن كريم به ما مىآموزد كه پيدايش و رستاخيز يك جامعه مانند پيدايش و رستاخيز يك فرد واحد است در اين صورت ، شما كه ملّتى هستيد و ادعا مىكنيد كه اولين پايه‌گذاران عملى اين مفهوم و مبارزان واقعى اين منظور انسانى بوده‌ايد ، چرا نتوانيد قيام و جنبش كنيد و موجوديتتان را مانند فردى واحد نشان دهيد . اگر بگويم حقيقت اوضاع در هندوستان غير از آن چيزى است كه به نظر مىرسد ، مقصودم اين نيست كه ديگران را دچار حيرت و سرگردانى كرده باشم . حقيقت امر وقتى بر شما آشكار خواهد شد كه شما همه به عنوان يك « خودى » دسته‌جمعى حقيقى ، اوضاع را از نظر بگذرانيد . به تعبير قرآن : « عليكم انفسكم ، لايضركم من ضل اذا اهتديتم » « 1 » يعنى شما همه مواظب خودتان باشيد ، هيچ گمراهى نخواهد توانست به شما زيانى وارد سازد ، مشروط به اين‌كه خودتان به خوبى هدايت\r\n\r\n\r\n","description":"","footnote":"\r\n( 1 ) . سورهء مائده ، آيهء 104 .\r\n","page_name":" 347 ","page_number":347},
  {"content":"\r\n\r\nشده باشيد » .\r\nدر تاريخ بشريت شاعر و فيلسوفى ، نظير اقبال پيدا نمىشود كه با چنين اعجازى توانسته باشد ، به مقدرات ملّتش اين‌گونه سر و سامان داده باشد و راه كسب آزادى و استقلال را براى جمعيتى بالغ بر هشتاد ميليون نفر ، مسطح و هموار كرده باشد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\n7 : اقبال در خارج از هند و پاكستان\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\nاقبال در خارج از هند و پاكستان\r\nكسى كه دربارهء اقبال مطالعه و تحقيق كرده است مىداند كه از نظر جهانى ، شاعرى و فلسفهء وى مندمج در اين حقيقت است كه مانند گوته ، شاعر آلمانى ، او مردى بسيار وسيع‌النظر ، دورانديش ، و بشر دوست است . با توجّه به اين حقيقت ، تعجبى ندارد كه اقبال ، نه فقط در كشورهاى فارسى زبان و اردو زبان ( كه به اين دو زبان شعر سروده است ) كسب وجاهت و محبوبيت كرده است ، بلكه در كشورهايى كه اشعارش ترجمه شده نيز همين حيثيت را احراز كرده است .\r\nدر اين‌باره ذكر داستان اوضاع و شرايطى كه در طى آن اقبال به لقب سِر ملقب شد قابل توجّه است :\r\nدر يكى از ماه‌هاى سال 1920 ميلادى ، يك مسافر اروپايى وارد اداره ايالتى لاهور شد و اظهار كرد كه ميل دارد اقبال را ملاقات كند . فرمانرواى پنجاب از وى پرسيد كه او چطور و از كجا اقبال را شناخته است !\r\nميهمان در پاسخ گفت : « او را در آسياى مركزى ، كه مردم اشعارش را مىخوانند شناختم » .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nفرمانرواى پنجاب با توجّه به اين حيثيت و شهرت عجيب و نفوذ فكرى اقبال ، از دولت انگلستان درخواست كرد كه او را به لقب سِر ملقب كند ، ولى چون اقبال از اين پيشنهاد بىاطلاع بود و از طرفى خود را مستغنى از چنين عنوانى مىدانست ، هم اين‌كه به اداره استاندارى دعوت شد و صدور فرمان و نشان به اطلاع او رسيد ، در پذيرفتن آن ترديد نشان داد ولى به اصرار يكى دو نفر از رجال مهم مسلمان كه همان سال به اين عنوان نايل مىشدند و در آن جلسه حضور داشتند ، اقبال اين لقب را پذيرفت .\r\nاشعار فارسى اقبال خيلى زود در افغانستان منتشر شد ، زيرا بين افغانستان و پنجاب و ساير نواحى پاكستان غربى ارتباط فرهنگى نزديكى وجود داشت . بعلاوه اقبال منظومهء پيام شرق را به امان‌اللَّه خان پادشاه نگون‌بخت افغانستان اهدا كرده بود ، و هم اين‌كه كشور افغانستان دچار هرج و مرج شد ، امان‌اللَّه خان با خانواده‌اش مجبور به فرار شد . ژنرال نادرخان كه بعداً به سلطنت رسيد ، از طريق هندوستان براى ايجاد امنيت رهسپار افغانستان شد . اقبال در ايستگاه خط آهن لاهور با ژنرال نادرخان كه به افغانستان مىرفت ملاقات كرد . چنين گفته‌اند كه حوادث افغانستان اقبال را متأثر كرده بود تا جايى كه اقبال مبلغ متنابهى وجه به ژنرال نادرخان عرضه داشت تا در راه رسيدن مقصود خودش خرج كند ولى معلوم نيست كه آيا ژنرال آن وجه را قبول كرد يا نه . ولى مسلم است كه نادرشاه احترام زيادى براى اقبال قايل بود و در سال 1933 ميلادى ، او را به افغانستان دعوت كرد .\r\nاقبال در بازگشت از افغانستان ، منظومهء مسافر را تنظيم كرد و در آن احساسات خود را بيان كرد و چون در همان اوقاتى كه اقبال اين اشعار\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nرا مىسرود نادرشاه كشته شد و محمد ظاهرشاه پسرش به سلطنت رسيد ، نصايح و پندهايى به شاه جوان نيز داد .\r\nاقبال در ضمن اقامت در كابل مورد پذيرايى مجامع و محافل متعددى قرار گرفت و از او تجليل فراوانى شد ، تا جايى كه او را شاعر و رسول مشرق ناميدند .\r\nسردار صلاح‌الدين سلجوقى كه قبلًا در دهلى و سپس در كراچى چندين سال سمت سركنسولى افغانستان را بر عهده داشت يكى از نزديك‌ترين دوستان اقبال بود و هر وقت كه اقبال به دهلى مىرفت ، در منزل او وارد مىشد . صلاح‌الدين مقالات متعدد ، دقيق و حساسى دربارهء شاعرى و پيام اقبال نوشته است كه به صورت كتابى تنظيم و تدوين شده است .\r\nوقتى كه اقبال رحلت كرد ، دولت افغانستان سنگ قبر مرمرى بسيار زيبايى به لاهور فرستاد كه روى مزار وى نصف شد . اقبال در ايران چندان معروفيتى نداشت تا اين‌كه در خلال سى سال اخير متدرجاً شناخته شد و براى اولين بار توسط آقاى محيط طباطبايى و سپس ملك‌الشعراى بهار معرفى شد . بهار در نظر داشت در كتاب سبك‌شناسى ضمن تحقيقات دقيق ادبى يك فصل از كتابش را به مكتب شاعرى اقبال اختصاص دهد ، و در موارد ديگرى نيز ضمن اشعارى اقبال را ستوده و از او تجليل فراوانى كرده است : به اين شرح :\r\n عصر حاضر خاصهء اقبال گشت * واحدى كز صد هزاران برگذشت\r\nهيكلى گشت از سخن‌گويى به پا * گفت كل الصيد فى جوف الفراء\r\nشاعران گشتند جيشى تار و مار * و اين مبارز كرد كار صد سوار \r\nو طى خطابه‌اى ، بهار ، چنين فرمود :\r\nمن اقبال را خلاصه و نقاوهء مجاهدات و مساعى جاويدان نهصد سالهء غازيان و عالمان و ادباى اسلامى و ميوهء رسيده و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nكمال يافتهء اين بوستان نهصد ساله مىدانم . . .\r\nو علامه على اكبر دهخدا ، اقبال را « داهى شرق » خواند و آقاى سيّد ضياءالدين طباطبايى ، طى خطابه‌اى ، اقبال را به عنوان « مسلمانى بزرگ و قرآن‌شناسى بزرگ » ستود و فرمود كه اقبال از مكونين ملل است .\r\nمرحوم اديب السلطنه سميعى ضمن تجليل و تكريم فراوان از اقبال طى خطابه‌اى نظم گونه چنين فرمود :\r\n اقبال ز صورت چو به معنى پرداخت * و آن هر دو به ديده حقيقت بشناخت\r\nپس آينه‌اى ز فكر خود تعبيه كرد * و آن صورت و معنى اندر آن ظاهر ساخت \r\nدر برابر آن همه توصيف و تكريمى كه گويندگان متعدد در موارد مختلف از اقبال كرده‌اند به نظر نگارنده دو بيت از اشعار آقاى حبيب يغمايى فصل الخطاب است كه فرمود :\r\n گيتى از اختران علم و هنر * روز تا روز گشت روشن‌تر\r\nعلم و حكمت گرفت اوج كمال * چون درخشيد كوكب اقبال \r\nآخرين مديحه منظوم را دربارهء اقبال شاعر هنرمند معاصر آقاى ابراهيم صهبا سروده كه ذيلًا نقل مىشود :\r\n خوشا آن شاعر فرخنده اقبال * كز او نام نكو ماند به دنبال \r\n نه هر كس درخور نام بلند است * نه هر كوكب بود خورشيد اقبال \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n به قرنى آسمان فضل و دانش * فروزان اخترى زايد چو اقبال\r\nز پاكستان بود اقبال لكن * جهان او را كند اكرام و اجلال\r\nسخنور خاص يك شهر و وطن نيست * كه مه تابد به كوه و دشت و اطلال\r\nخوشا به روزگار مرد دانش * گر او را نيست جاه و منصب و مال\r\nاز اين دار فنا چون رخت بربست * كند جا در دل اخيار و ابدال\r\nچو مرغ روح او از اين قفس رست * به بام عرش بگشايد پر و بال\r\nيكى از شعر او آرد شواهد * يكى از گفتهء او گويد امثال\r\nيكى گويد كه در شعبان سفر كرد * دگر گويد كه نى در ماه شوال\r\nنباشد مرگ ، مردان هنر را * گواه من بود تاريخ احوال\r\nكه گر با شهرت و عزت بميرد * ز نو زنده شود هر ماه و هر سال\r\nاز اين‌رو در جهان علم و فرهنگ * درخشد تا جهان باقى است ، اقبال \r\nساير نويسندگان و شعرا در ايران نيز مقالات و اشعارى در مدح اقبال نگاشته‌اند . آقاى مجتبى مينوى كتابى تحت عنوان اقبال\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nلاهورى تأليف كرده است . مجموعهء ديگرى از تحقيقات به صورت نثر و نظم به وسيلهء مجلهء دانش تحت عنوان « اقبال نامه » انتشار يافته است .\r\nفعلًا آثار اقبال به صورت وسيعى در ايران خوانده مىشود و مىتوان گفت كه فلسفه و شعر اقبال در ايران مورد تقدير صاحب‌نظران قرار گرفته است ولى حقيقت امر اين است كه از اين به بعد اقبال بايد شناخته شود و متفكران و اربابان تحقيق ، آثارش را مورد مطالعهء دقيق قرار دهند . اين مطلب حقيقت دارد كه اقبال آرزو داشت كه حتّىالامكان اشعار او در محيط وسيع‌ترى ترويج شود و در دسترس مردم قرار گيرد و يكى از علل متعددى كه او را به سرودن شعر در زبان فارسى وادار كرده بود ، همين علت بود . در پاسخ پرسش يكى از دانشمندان راجع به اين‌كه چرا زبان فارسى را براى سرودن اشعارش بر زبان اردو ترجيح داده است ، بيان اقبال بسى جالب و ارزنده است . او گفت : « چون نمىتوانستم در زبان عربى مطلب بنويسم ، به اين دليل زبان فارسى را انتخاب كردم » .\r\nدر آن روزها ، اقبال درست نمىدانست كه اشعار او به وسيلهء ترجمه‌هاى دقيق و حساسى كه از لحاظ لطف و عظمت و شكوه بر اصل رجحان دارد ، به عربى نقل خواهد شد و در سراسر جهان عرب مقبوليت خواهد يافت . در آغاز امر مسبب معروفيت اقبال در جهان عرب مجلهء عربى « البشير » پاكستان بود . آقاى حسن الاعظمى پاكستانى كه يكى از تحصيل كرده‌هاى الازهر است ، ترجمهء پاره‌اى از اشعار عربى اقبال ، مخصوصاً « ترانهء ملى » اقبال را در مجلهء نام برده نشر داد . ترانهء ملى اقبال كه به زبان اردو سروده شده است در حقيقت سرود بين‌المللى اسلامى است كه نمايندهء ايدئولوژى اسلام و برنامه حياتى همهء مسلمين است . كسانى كه به اوضاع و احوال رقت بار\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمسلمانان هندوستان در دوران استعمار آشنايى داشته‌اند و حالت يأس اسف‌بار مسلمين شبه قاره را در آن ايام از نظر گذرانده‌اند ، مىدانند كه مضامين بلند و حساس موسيقى موزونى كه در اين ترانه به كار رفته است ، در بيدار كردن احساسات عمومى مسلمين و برافروختن آتش شوقشان براى كسب استقلال و آزادى و برخوردارى از نعمت حرّيت و برادرى اسلامى ، در روح افسردهء مسلمين شبه قاره به مراتب تأثيرى عميق‌تر از سرود معروف « مارسيز » براى فرانسويان دورهء انقلاب داشته است ؛ گو اين‌كه تأثير آن آنى نبوده است و به تدريج صورت گرفته است .\r\nنگارنده كه خود به شدّت از مضامين حساس و شورانگيز آن متأثر شده‌ام ذيلًا ترجمهء عربى آن را در دسترس خوانندگان قرار مىدهم و اميدوارم كسانى كه مشمول حديث شريف :\r\n« ان‌اللَّه كنوزاً تحت العرش مفاتيحها السنة الشعراء » ،\r\nهستند به دقت اين منظومه را بخوانند و ترجمهء آن را در دسترس جوانان پرشور و مسلمان اين كشور بگذارند تا در روشن كردن شعلهء فكر انقلاب اسلامى ، در اين كشور با فقيد سعيد اسلام ، مرحوم اقبال ( ره ) ، همگام و هم‌آواز شوند .\r\nترجمهء ترانه ملى اقبال كه به وسيلهء استاد حسن الاعظمى و شاعر جوان مصرى سيّدى على الشبلان به عربى ترجمه شده است ، چنين است :\r\n\r\nالنشيد الاسلامى\r\n الصين لنا و العرب لنا * والهند لنا والكل لنا\r\nأضحى الاسلام لنا ديناً * و جميع الكون لنا وطنا\r\nتوحيداللَّه لنانور * أعددنا الروح له سكنا\r\nالكون يزول و لا تمحى * فى الدهر صحائف سؤد دنا \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n به نيت فىالارض معابدها * والبيت الاول كعبتنا\r\nهو أول بيت نحفظه * بحياةالروح و يحفظنا\r\nفى ظل السيف تربينا * و بنينا العز لدولتنا\r\nعلم الاسلام على الايا * و شعار المجد لملتنا \r\n بهلال النصر يضىء لنا * و يمثل خنجر سطوتنا\r\nو أذان المسلم كان له * فى الغرب صدى من همتنا\r\nقولوا لسماء الكون لقد * طاولنا النجم برفعتنا\r\nيا دهر لقد جرجت على * تيران الشدة غرمتنا\r\nطوفان الباطل لم يغرق * فى الخو سفينة قوتنا\r\nيا ظل حدائق أندلس * أنسيت مغانى عشرتنا\r\nو على اغصانك أو كار * عمرت بطلائع نشأتنا\r\nيا دجلة هل سجلت على * شطيك مآثر عزتنا\r\nأمواجك تروى للدنيا * و تعيد جواهر سيرتنا\r\nيا أرض النور من الحرمين * و يا ميلاد شريعتنا\r\nروض الاسلام و دوحتة * قى أرضك رواها دمنا\r\nو محمد كان أمير الركب * يقود الفوز لنصرتنا\r\nان اسم محمد الهادى * روح الامال لنهضتنا\r\nدوت أنشودة « اقبال » * جرساً يحدو فيه الزمنا\r\nليعيد قوافلنا الاولى * فى المجد و يبعث امتنا \r\nحسن الاعظمى با همكارى شاعر مزبور مصرى مضامين ديگرى را از اقبال ، من جمله منظومهء شكوه و جواب شكوه را به عربى ترجمه و منتشر كرده است . اجمال مضامين شكوه و جواب شكوه ، كه از ابتكارات بديع و ادراكات بسيار آموزندهء اقبال شمرده مىشود اين است كه اقبال با سوز و گداز به نمايندگى همهء مسلمين جهان\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nعرض حالى مملو از گله و شكايت به پيشگاه ربوبيت تقديم مىكند و ضمن تقديم اين عرض حال مىگويد : « خدايا ! ما بوديم كه نام تو را در دنيا بلند كرديم ! ما بوديم كه در راه نشر توحيد جهاد كرديم ! ما بوديم كه پرچم تو را در آسمان جهان به اهتزاز درآورديم ! ما بوديم كه تعليمات كتاب مقدس تو را به همهء جهانيان تبليغ كرديم .\r\nآيا شرط بزرگى و بزرگوارى و عدالت اين است كه ما اكنون دچار اين هه ذلت و سرافكندگى و محروميت باشيم و دشمنانت از تمام نعمت‌هاى جهان برخوردار باشند ؟ بهشت موعود را در اين جهان با همهء نعمت‌هاى آن در دسترس آنان گذاشته‌اى ولى ما به اميد بهشت آخرت و حور و قصور دل‌خوش باشيم ؟ »\r\nپس از بيان شكايت‌هاى بسيار به پيشگاه ربوبيت ، اقبال اضافه مىكند : « چون هر سختى كه از دل برآيد ، اثرش را در قلوب ديگران مىگذارد و از آن‌جايى كه انديشه‌هاى پاك و درست ، با اين‌كه بال و پرى ندارند ، سرعت پرش آنها از پرواز پرندگان پيشى مىگيرد ، و چون كلامى كه از منبع قدسى صادر شود به بالا صعود مىكند و عجيب‌تر آن‌كه اين چنين كلامى مانند ستاره‌اى است كه از محيط خاك تابش مىكند و به طرف عوالم علوى مىرود و اولين منزل آن ابر است ، و از لحاظ اين‌كه عشق من سحرآميز و سركش است صيحه و نعرهء عاشقانهء من بدون بيم و هراس و تزلزل اوج گرفت و پرده‌هاى آسمان‌ها را خرق كرد تا اين‌كه به عالم ملكوت رسيد و در آن‌جا منعكس شد » . هم اين‌كه از فرات اين شكوه به گوش ملكوتيان رسيد ، گفتند : « صداى موجودى به گوش ما مىرسد كه در اين مكان بىسابقه است » .\r\nآن‌گاه ستارگان و سيارات با تعجب از يكديگر مىپرسيدند كه چطور شد كه اين موجود خودش را به ساحت رفيع عرش رسانيده\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاست ؟\r\nدر اين موقع ، ماه گفت : « اين موجودى است به نام آدمىزاد كه در كرهء زمين زندگى مىكند » .\r\nسپس كهكشان گفت : « كار اين آدمىزاد بسى شگفت‌آور است و معلوم نيست چگونه از انظار همهء كاينات و از نظر ماده و ماديات پنهان مانده و در ماوراى ظن و گمان قرار گرفته است ! »\r\nبين طريق همه كايناتِ جوّى دربارهء شخصيت من با يكديگر به جر و بحث و مشاجره پرداختند ، ولى بحثشان به جايى منتهى نمىشد . در ميان آن همه موجودات ، تنها موجودى كه توانست به شكوى من پى ببرد و درد مرا بفهمد رضوان بود كه گفت : « اين موجود فرزند همان مردى است كه از بهشت اخراج شد و او عنصرى بسيار نيرومند و تواناست كه خدا مقام و منزلت رفيعى به او بخشيده است » .\r\nپرسندهء ديگرى گفت : « اين مخلوق خاكى چگونه توانسته است اين حجاب‌ها را پاره كند و خود را به اين‌جا برساند ؟ به راستى اين مشت خاك خليفه و جانشين خداست ، و آفريده‌اى بسيار نيرومند و سركش است ! اين همان آدمىزادى است كه در علم چندى و چونى بسى توانا است ! گويى عجز و فنا در نهاد اين آفريده وجود ندارد ! »\r\nبالاخره بانگى برخاست كه همهء اطراف و جوانب و بالا و پايين را فرا گرفت . حدّت و شدّت آن به حدى بود كه ذرات آتش را خرق كرد و اين كلمات را به گوش هوش من فرو خواند كه مىگفت : « اى انسان ! داستان تو بسى دردناك است . صيحهء تو در آسمان‌ها منعكس شده است و همهء ملكوتيان را مضطرب و حيران كرده است ! دل ديوانهء تو سكون و آرامش را از دست داده است ! با اين حال شكوهء خودت را به خوبى اعلان كردى و آن قدرتى را كه خداوند در نهاد تو\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nبه وديعت گذاشته است آشكار كردى ! اينك جواب بشنو ! »\r\nخداى بزرگ بساط مكرمت را گسترده است و در دسترس همگان قرار داده است و راه تحصيل مجد و بزرگوارى را به روى همه گشوده است ولى بايد پرسيد كه جوينده و خواهنده و رهرو اين طريق كجاست ؟\r\n« انوار فطرت را بر نهاد همگان تابش داديم ، لكن چه بسا موادى بر اين فطرت عارض شده است كه از قابليت آن كاسته است ! گويى آن خاكى كه بشر اولى را براى نشر مقاصد عاليهء انسانيت از آن سرشته‌ايم دگرگون شده است ! به طورى كه ملاحظه مىكنى مردم ، ناموس فطرتشان را فراموش كرده‌اند و خاك اصليشان تغيير يافته است . اگر اين مردم راز آفرينششان و فلسفهء هستىشان را درك مىكردند ، بيشتر از آن‌چه مىخواستند به آنها داده مىشد و مراتبى ما فوق عظمت تصورشان را احراز مىكردند ، لكن ابزار كار فاسد شده است و دل‌ها به الحاد گراييده است .\r\nنسل جديد مايهء سرافكندگى گذشتگان و باعث توهين به عظمت و بزرگوارى آنان شده است . كسانى كه بت‌ها را شكستند ، منقرض شدند و كسانى كه به جاى آنان آمده‌اند اين روزها ، شالودهء بت‌پرستى مىريزند . گذشتگان فرزندان ابراهيم بودند ولى معاصران بيشتر به آزر شباهت دارند . مى خوارگى و عيّاشى براى نسل‌هاى جديد بتى شده است . دوران كسانى كه عهد جلال و عظمت را درك كردند سپرى شد . آن روزها هر مسلمانى در راه خدا فداكارى مىكرد و دوران محمد صلى الله عليه و آله جشن عمومى بود . آيا شما در حال حاضر بندهء خدا و جنود محمد هستيد ؟\r\nتابش نور صبح بر چشم شما گِران است و صداى تكبير اذان بر\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nگوش شما سنگينى مىكند . همهء شما را خواب فرا گرفته است و بديهى است ، روزى را كه در خواب به سر مىبريد در حكم شب تار است ! آيا ماه رمضان كه فرا مىرسد آزادىِ شما را مقيد نمىكند و مخالف تمدن فعلى شما نيست ؟ خودتان ملاحظه كنيد ، آيا وفادارى نسبت به سنن و نظامات گذشته و حفظ شئون ملى اسلام بايد چنين باشد ؟ هستى جمعيت از وجود ملّت ناشى مىشود ؛ دين ملت ، قوام دولت است و اگر دين از بين رفت ديگر براى شما بقايى نيست ! اين دين است كه همهء شما را در يك صف قرار مىدهد و اگر بين ستارگان آسمانى در اين سير و حركتى كه دارند همكارى و تبعيت از قانون و نظامات آفرينش نبود ، ستارگان جلوه‌اى نداشتند و ماه از اين درخشندگى محروم مىماند .\r\nكجا رفتند آن كسانى كه علوم و فنونشان سراسر جهان را فرا گرفت ؟ كجا رفتند آن مردانى كه در فكر مسكن و مأوايى نبودند ؟\r\nحال به جاى چنان كسانى نسلى روى كار آمده است كه ميراث آبا و اجداد را مىفروشد و با تجارتِ قبور كسب شهرت مىكند ! با توجّه به اين معانى شايد بتوانيد پاسخ پرسش‌هاى خودتان را بدهيد . كدام يك از اين حقايق را انكار مىكنيد ؟ كجا هستند آن اخيار و ابرارى كه اباطيل را از صحيفهء روزگار محو و نابود كردند ؟ كجا هستند آن مردانى كه كعبه را با پيشانىها و صورت‌هاى خودشان تعمير كردند ؟\r\nكجا هستند آن مردانى كه قرآن كريم را به سينهء خودشان چسباندند ؟ آيا آنها آبا و اجداد شما نبودند ؟ و شما در حال حاضر دست روى دست گذاشته‌ايد و انتظار فردا را مىكشيد .\r\nآرى ، جمال حور و نعيم قصور به مسلمين وعده داده شد و همچنين وعدهء خلافت و فرمانروايى و گنج‌هاى زمين و همهء خيرات\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nآسمان و باغ‌هاى بهشت و نعمت‌هاى جاويد آن جهان به آنها وعده داده شد ؛ لكن دنيا از شما گرفته شد زيرا شما از قيد سنن و نظامات فطرت آزاد شده‌ايد و ديگر به ريسمان دين چنگ نمىزنيد ! آيا خداى شما غير از آن خدايى است كه قانون حق و عدل را در جهان مقرر داشته است ؟\r\nآيا شما انتظار داريد كه دشمنان در روى زمين به كار و كوشش و فعّاليت پرداخته و لاينقطع مثل پدران شما از حيث اخلاق و رفتار در جهاد باشند و اوقاتشان را به زراعت بگذرانند ولى از درو و خرمن محروم بمانند ؟ اينك كافر در راهى گام برمىدارد كه مسلمين صدر اسلام در آن راه مىرفتند و از نعمت‌هاى جهان برخوردار بودند ، لكن شما در حال حاضر نه در طلب حور هستيد و نه طالب كنوز و قصور . . . !\r\nآرى ، ديگر نورى تجلى نمىكند ، زيرا موسىاى نيست كه به طور برود ! كار مسلمين به جايى كشيده است كه سود و زيان براى همهء آنان در حكم واحد قرار گرفته است ! و بزرگ و كوچك به يك نوع بليه مبتلا هستند .\r\nآيا پيغمبر همه يكى نيست ؟ آيا دين و ايمان و كعبه و قرآن همه يكى نيست ؟ آيا خداى همهء شما يكى نيست ؟ و آيا اشكالى دارد كه همه با هم متحد باشيد ؟ آتش عصبيت در يك جا و شعلهء مليت و ناسيوناليزم در جاى ديگر مشتعل شده است .\r\nبه من بگوييد كه آيا ممكن است ملّتى از جدايى و افتراق بهره‌اى ببرد و آيا چنين چيزى امكان دارد كه ملّتى از نفاق و شقاق به سعادت نايل شود .\r\nشما مردم ، قرآن را از دست داده‌ايد و ترقّياتتان را با مقياس صلاحيت زمان مىسنجيد . شما شعارهاى مردمى را كه خود را\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمتمدن مىنامند گرفته‌ايد و در راه اغيار و بيگانگان گام برمىداريد ! ديگر نه در دل‌هاى شما ذوقى وجود دارد و نه حرارتى .\r\nاين مساجد شماست كه آبادى آن بر عهدهء بينوايان قرار گرفته است . روزه‌داران و نمازگزاران شما همان بينوايان‌اند كه به عبادت و ذكر خدا مىپردازند ، و همانا هستند كه عيوب شما را مستور مىدارند ، و خدا به واسطهء هستى آنان بر شما ترحم مىكند و ثروتمندان شما در مستى غفلت سرگردان و به حال اعراض‌اند .\r\nبا اين حال ، قوام بناى اجتماع ، ملّت بيضا و امتداد نماى آن ، وابسته به شور و حرارت انفاس همين فقرا و بينوايان است . شما نيروى سحر كلام را از دست داده‌ايد و از مواعظ پند نمىگيريد . اگر روح بلال نبود براى اذان نيز جمالى باقى نبود . صفوف نمازگزاران شما در مسجد وضع حزن‌آورى دارد ، و محراب‌هاى مساجد شما صورت موحشى به خود گرفته است . منبرهاى شما مورد سخريه و استهزا قرار گرفته است .\r\nآهن شمشير شما مبدل به چوبى شده است كه در برابر آتش تاب مقاومت ندارد .\r\nشهرهاى شما مملو از عناوين و افتخارات و امتيازات و القاب شده است . كلمهء ميرزا در ايران و صاحب و خان در جاهاى ديگر موج مىزند . در آن عصرى كه مسلمين در جستجوى مجد و بزرگى بودند ، چه بسا بار مصايب و مشكلاتى را به دوش مىكشيدند ، و از تصميم و عزمشان دست‌بردار نبودند .\r\nدر آن روزگارها ميزان عدل در دست مسلمان بود و هيچ نوع ريا و خدعه و دها و مكر و حيله‌اى در كار نبود . مسلمان آن روز پرده‌هاى اوهام را با عزم و شجاعت پاره مىكرد و بر همهء مشكلات فايق مىآمد . آن روز از مقاصد شخصى و هوا و هوس بر كنار بود . مسلمان آن روز مانند جامى لبريز از بادهء ناب براى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nديگران بود . مسلمان آن روز خون را از همهء رگ‌هاى باطل مىكشيد و قانون عمل در حيات او جوهر بود نه عرض ، و بعد از خدا به نيروى بازويش تكيه داشت و از مرگ نمىترسيد ، بلكه از خدايى مىترسيد كه آفرينندهء مرگ و حيات است .\r\nدولت گذشتگان و فقر و زهد على كجا رفت ؟ ديگر از فضايل مسلمين و از مواريث مؤمنين آن روزها چه مانده است ؟ مسلمين آن روز پشت و پناه يكديگر بودند و شما دشمن يكديگريد . تا چه حد از نيكوكاران غيبت مىكنيد و آنها را تخطئه مىكنيد .\r\nمسلمانان نيكوكار با اين‌كه پيشوايان پرهيزكاران بودند عيوب مردم را مكتوم مىكردند . آيا توقع داريد كه هر يك از شما بدون عزم و تصميم ، و بدون قلب سليم به اوج ثريا برسيد و جاى كسانى را بگيريد كه تخت كسرى و تاج كيقباد و فغفور را گرفتند و عظمت قياصره را احراز كردند ، در صورتى كه شما به سخنرانى و سخن‌سرايى دل‌خوش و با اوهام و خرافات سرگرم هستيد !\r\nمسلمين صدر اسلام ، قبل از آن‌كه بر ديگران حكومت كنند ، حاكم بر نفوس خودشان بودند . آنها معمار و بانى بناى برادرى و اتحاد ملّت بودند و اكنون شما حتّى از مودت و محبت خانواده بىبهره‌ايد .\r\nزندگانى آنها عمل بود ولى زندگانى شما هوس و آرزوست . شما در جستجوى گل هستيد و نمىتوانيد آن را به دست آوريد ولى آنها مالك بوستان جهان و رضوان آخرت بودند . هنوز ملل جهان با سرود عظمت و مجد آنها تغنى مىكنند ، و روزگار فعلى نيز به ياد ايام آنها عطر افشانى مىكند . آنها ستارگان آفاق بودند و نور اخلاق با حرارت ايمان مىزيستند و معتكف بيت معمور بودند . از خانه دست كشيدند و بر فراز ستارگان مأوى گزيدند . اما جوانان امروز بيكار و بينوا و\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبدبخت‌اند ، و بليات و بدبختىشان را به حساب دين مىگذارند .\r\nبدبختى از خودشان است ولى نمىفهمند . تمدن جديد ، آنان را از قيد قوانين و مقررات آزاد كرده است . با كمال بىشرمى بت خانه مىسازند و از جلال حرم محروم‌اند . ديگر قيسى وجود ندارد كه در عقب ليلى از اين دشت به آن دشت بدود ، بلكه هر جوانى در كمال آزادى مىخواهد كه ليلى را بدون حجاب ببيند و جمال او را بدون نقاب درك كند .\r\nهمين جوان اگر بخواهد مىتواند در اين عصر جديد نيروى ايمان را تازه كند و مشعل هدايت را در سايهء تعليمات خاتم‌الانبيا برافروزد و در دشت و دمن ، ايمان ابراهيم را نشر دهد .\r\n« به روى زمين نظر افكن و مردم را ببين ! اقوام و مللى را در نظر آور كه ميوه مىچينند و ملت‌هاى ديگر را ببين كه چگونه غرق در بدبختى و تيره روزى هستند ! ملت‌هاى سيه روزى را در نظر آور كه نخل اميدشان از ريشه كنده شده است . در حالى كه ملت‌هاى زنده و فعّال ديگرى شكم زمين را مىشكافند و از بهار حيات بهره‌مندند و اگر مسلمين بتوانند اين ملت‌ها را از تعاليم اسلام برخوردار كنند نخل اميد همگان بارور خواهد شد زيرا نخل اسلام نمونهء بارورى و ثمربخشى است » .\r\nاقبال در دنبالهء اين بحث مىگويد : « مسلمان نه وطن مىشناسد و نه زمان ، اگر آن دو فانى شوند ، مسلمان فانى نمىشود . زيرا بين جام و سُكرِ شراب علاقه و رابطه‌اى نيست » .\r\nو باز مىگويد : « سرزمين اسلام مورد حملات تاتارها قرار گرفت و پس از آن بر اثر حملات بالكان چه غوغايى برخاست . همهء اين حوادث براى آزمايش ذات مسلمان بود و به همين دليل مسلمان مرعوب نشد و اسلام و مسلمان در همه جا باقى و پايدار ماند و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nاضافه مىكند كه چرا مسلمان امروز از صيحهء اسب دشمن بترسد ، در صورتى كه هيچ حمله و هجومى نمىتواند نور درخشان حق را خاموش كند » .\r\nآن‌گاه مسلمان را مخاطب قرار داده است و مىگويد : « اى مسلمان ! برخيز و حقيقت خود را براى اقوام و ملل آشكار كن زيرا همهء محافل عالم به وجود تو نيازمند است و مستحق‌اند كه از حرارت انفاس تو و از عزم و تصميم مردانه تو بهره‌مند شوند . خونت را گرم‌تر كن تا اين‌كه روزگار در پناه حمايت دينِ تو زندگى كند . هر آينه ، خلافت ارض از آن تو است ، پس بكوش و خود را شايستهء اين مقام قرار ده . برخيز و موجوديت خود را نشان ده تا نور توحيد به وسيلهء تو كامل شود . تو عطرى و لكن شكوفه‌ها و گل‌ها ، تو را محبوس نگه داشته‌اند . برخيز و بار امانت را به گردن بگير و انفاس معطر خود را پخش كن تا اين‌كه نسيم ، بوستان را معطر سازد .\r\n« اى مسلمان ! ماند نغمهء امواج در سواحل محبوس مباش . بلكه به جوش و به خروش و بال و پرت را در اطراف آفاق بگشا و سراسر جهان را به نور ايمان خود روشن كن و با نيروى يقين و با نام پيغمبرت پرتو افشانى كن ! اگر در بوستان گلى نباشد ، قُمرى و عندليب نغمه سرايى نخواهند كرد و اگر در ميان برگ‌ها شكوفه‌ها لبخند نزنند ، در بوستان روزگار گلى نخواهد خنديد و اگر نام محمد صلى الله عليه و آله در ميان نباشد نبض عالم وجود ، حرارتى نخواهد داشت ! »\r\nبعد از انتشارات سابق الذكر به زبان عربى يك شاعرهء عراقى به نام امينه نور الدين نيز تعدادى از اشعار اقبال را به زبان عربى ترجمه كرد و به وسيلهء چاپخانه‌اى در بغداد انتشار داد . سپس نوبت به اديب بزرگ\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nعرب زبان ، مرحوم دكتر عبدالوهاب عزام رسيد كه نه فقط متخصص زبان بود بلكه دانشمند و محققى بزرگ و شاعر و فيلسوفى عالىقدر نيز بود ، و در نقل آثار ادبى از زبان‌هاى ديگر به زبان عربى قدرت و استعداد شگفت آورى داشت .\r\nاين مرد دانشمند بخشى از مثنوى رومى را به عربى ترجمه كرده است و همچنين در ترجمهء بخشى از شاهنامهء فردوسى نيز به زبان عربى سهيم است . دكتر عزام قبل از آن‌كه به سمت سفير كبير مصر ، در پاكستان منصوب شود ، در دانشگاه الازهر ، استاد زبان فارسى بود و در زبان و ادبيات فارسى بصيرت و تبحر عميقى داشت و با توجّه به همين امتيازات بود كه در كنگرهء خاورشناسان جشن هزارهء فردوسى شركت كرده بود . اولين اثرى كه دكتر اعزام از اقبال به زبان عربى ترجمه كرد ، پيام مشرق بود ، كه به وسيلهء انجمن اقبال كراچى طبع شد .\r\nاين دانشمند جليل القدر هنگام اقامت در كراچى كه به سمت سفير كبير دولت مصر منصوب شده بود در زبان اردو تحصيل كرد ، آن‌گاه منظومه ضرب كليم را به عربى ترجمه كرد و اين اثر به وسيلهء انجمن فرهنگى الازهر در مصر چاپ شد . سپس به ترجمهء اسرار و رموز پرداخت و اين اثر نيز به طبع رسيد .\r\nكليهء ترجمه‌هاى دكتر عزام ، به علاوه معرفى اقبال در جهان عرب ، به نفسه ، بر ثروت ادبيات جديد عرب افزود . براى اين‌كه علاقهء قلبى و قدرشناسى مرحوم عزام از مقام رفيع علمى و ادبى اقبال دانسته شود ، به خطابه‌هايى كه در محافل مختلف عرب زبانان راجع به اقبال ايراد كرده است بايد مراجعه شود .\r\nاقبال در كشور تركيه نيز معروفيت خودش را به دست آورد . اخيراً\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nرساله‌اى تحت عنوان رومى و اقبال به وسيلهء مؤسسهء تركيهء جديد در استانبول منتشر شد . پيام مشرق نيز به وسيلهء دكتر على گنجلى به زبان تركى ترجمه شده است .\r\nدر كشور اندونزى آقاى بهروم رانگ كوتى اشعار زيادى از اقبال و مجموعهء اسرار خودى او را ترجمه كرده كه به وسيلهء مؤسسهء مطبوعاتى بالاى پوستاكا انتشار يافته است . مجموعهء ديگرى حاوى مقالاتى راجع به اقبال در يكى از شماره‌هاى مخصوص مجلهء آبيان اسلام در ماه سپتامبر 1952 ميلادى ، در اندونزى طبع و منتشر شد .\r\nترجمهء آثار اقبال براى اولين بار به زبان انگليسى به وسيلهء پروفسور نيكلسون به سال 1920 ميلادى ، در كمبريج آغاز شد . اين دانشمند خاورشناس انگليسى ، رسالهء اسرار خودى را ترجمه كرد و شركت مطبوعاتى مك ميلان آن را به طبع رساند . چاپ دوم اين منظومه ، با تصحيحات و اصلاحات بعدى شخص اقبال انجام شد . دكتر نيكلسون از هر نظر شايستگى ترجمهء آثار اقبال را داشت زيرا تمام دورهء زندگيش را به مطالعهء آثار رومى گذرانيده بود و به همين دليل توانسته بود به عمق افكار راه يابد .\r\nترجمه‌هاى مثنوى رومى و ديوان شمس تبريزى را كه دكتر نيكلسون به انگليسى منتشر كرده است ، در نظر همهء محققان به عنوان يك شاهكار تلقى شده است . بهرهء ديگرى كه در اين‌باره نصيب دكتر نيكلسون شده است ، اين است كه نام برده براى حل مشكلاتش در حين ترجمه ، به اقبال مراجعه مىكرده است . او پس از ترجمهء اسرار خودى به زبان انگليسى ، چندين مقاله ، مخصوصاً در اسلاميكا راجع به اقبال نوشته است و برخى از اشعار متفرقه او را نيز ترجمه كرده است .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nترجمه‌هاى ديگرى از اقبال كه واجد اهمّيّت است به وسيلهء پروفسور آربرى انجام شده است كه اين ترجمه‌ها مشتمل بر نقل مضامين پاره‌اى از رباعيات اقبال است كه در پيام مشرق ديده مىشود . اين ترجمه به صورت نظم است و به نام تيولپس اف سينا يعنى لاله‌هاى سينا منتشر شده است . اين ترجمه ، بعد از ترجمه‌اى است كه پروفسور آربرى از غزليات زبور عجم نشر داده است ، كه اين اثر اخير را كتاب‌فروشى اشرف در لاهور منتشر كرده است .\r\nبعد از اين ترجمه‌ها ، ترجمهء مجموعه‌اى از اشعار اقبال ، كه كلًا به زبان اردو سروده شده است ، صورت گرفت و آن ترجمهء آثار اقبال به وسيلهء و . ژ . كرنان است كه طبع و نشر آن را مؤسسهء مطبوعاتى كتب در بمبئى عهده‌دار بوده است . اين كتاب ترجمهء بسيار ارزنده‌اى از آثار ادبى اقبال است ، زيرا تصوير كاملى از سير تكامل نبوغ ادبى اقبال را در اردو تجسم مىبخشد . مؤلف اين كتاب نه فقط توانسته است مضامين را اقتباس كند بلكه موفّق شده است كه وزن به حور اصلى را نيز حفظ كند . پاره‌اى از قسمت‌هاى ترجمه شده بسيار لطيف است . ترجمهء شكوه و جواب شكوه به صورت نظم ، به وسيلهء آقاى الطاف حسين انجام گرفته است و بنگاه مطبوعاتى اشرف در لاهور آن را به چاپ رسانيده است و نيز خضر راه را آقاى ابوالقاسم نياز ترجمه كرده است كه آن هم در لاهور به طبع رسيده است . پروفسور آربرى رموز خودى را ترجمه كرده و مؤسسهء مطبوعاتى جان موراى در لندن آن را چاپ كرده است .\r\nمقصود از ذكر اين فهرست و به ميان آوردن نام مترجمان آثار اقبال به زبان انگليسى اين نيست كه تقدير و ارزيابى آثار فكرى و ادبى اقبال را به وسيلهء اشخاص معينى ستوده باشيم ، بلكه منظور اين است كه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمردم انگليسى زبان و جهان انگلوساكسن در حال حاضر موارد كافى از آثار اقبال را در دسترس دارند و مىتوانند از هنر عظيم اقبال برخوردار شوند .\r\nترجمهء نظم ، از زبانى به زبان ديگر ، كار آسانى نيست ، و اين نكته مورد بحث است كه آيا ترجمهء آثار منظوم به زبان ديگر به صورت نظم ارجح و اولى است يا به صورت نثر . البته ترديدى نيست كه تضييقات و محدوديت‌هايى كه در ترجمهء نظم به نظم وجود دارد بر مشكلات ترجمه مىافزايد .\r\nپروفسور نيكلسون در مقدمهء ترجمهء ديوان شمس تبريزى مىگويد : « چنين به نظر مىرسد كه ترجمه من واجد درستى و هنر باشد ، به دليل اين‌كه به صورت نثر نقل شده است » .\r\nدر مورد ترجمهء اشعار اقبال به ساير زبان‌هاى اروپايى بايد گفت كه پروفسور هل ، استاد دانشگاه ارلنگن ، قسمت‌هايى از پيام مشرق را به زبان آلمانى ترجمه كرده است ولى قبل از آن‌كه به طبع آن موفّق شود وفات يافت . اكنون ترجمه‌هاى مزبور نزد پروفسور آنى مارى شيمل استاد دانشگاه ماربورگ موجود است و اميد است به زودى طبع و منتشر شود . پروفسور شيمل يك رشته مقالهء جالب و جاذب نيز دربارهء اقبال نوشته و منتشر كرده است .\r\nمادام ايواميردويچ در پاريس كتاب احياى فكر دينى در اسلام را به زبان فرانسه ترجمه كرده است و اكنون مشغول ترجمهء كتاب تكامل متافيزيك ( ماوراء الطبيعه ) در ايران است . اين خانم دانشمند بر اثر ترجمهء اين دو كتاب به قدرى تحت تأثير افكار اقبال قرار گرفته است كه اكنون مشغول تحصيل در زبان فارسى است تا بتواند زبور عجم را به فرانسه ترجمه كند .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nدر كشور ايتاليا نيز اقبال شهرت و محبوبيت عظيمى كسب كرده است . يك محقق ايتاليايى جوان به نام پروفسور اليساندرو بوزانى موفّق شده است كه ترجمهء كامل جاويدنامه را به زبان ايتاليايى منتشر كند .\r\nعلت اين‌كه در ميان زبان‌هاى اروپايى براى اولين بار جاويدنامه به زبان ايتاليايى ترجمه مىشود بسى جالب و ناشى از اين مسأله است كه ميگل اسن محقق ايتاليايى ضمن مطالعات و تحقيقاتش به اين نتيجه رسيده است كه دانته در نوشتن كمدى الهى تحت تأثير نويسندگان عرب قرار گرفته است و همين عامل موجب تشويق اقبال شده است تا اشعار جاويدنامه را بسرايد .\r\nاقبال بسيار علاقمند بوده است كه ترجمهء جاويدنامه را مصور و به يكى از زبان‌هاى اروپايى ببيند و حال ترجمهء زيبايى از اين اثر به زبان ايتاليايى منتشر شده است و اميد است كه به صورت مصور نيز چاپ شود .\r\nبا توجّه به توضيحاتى كه اجمالًا دربارهء نقل آثار اقبال به زبان‌هاى اروپايى داده شد به خوبى معلوم مىشود كه آن همه اروپاييانى كه به زبان فارسى و اردو آشنايى ندارند از مجراى مطالعهء اين ترجمه حداكثر استفاده را از آثار وى خواهند كرد . براى معرفى اقبال در جهان غرب ، دانشگاه كمبريج به وسيلهء پروفسور نيكلسون و پروفسور آربرى ، نقش مهمى را ايفا كرده است و اين موضوع بيشتر ناشى از آن است كه اقبال تحصيلاتش را در اين دانشگاه به پايان رسانيده است .\r\nدر خاتمه بايد يادآورى شود كه اخيراً در مجامع علمى غرب به ويژه دانشگاه بيل ، بر اثر هدايت و ارشاد پروفسور نورث روپ علاقهء زيادى به اقبال و آثار وى ابراز مىشود .\r\nآثار منظوم اقبال به زبان اردو :\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n1 . بانگ درا .\r\n2 . ضرب كليم .\r\nآثار منظوم اقبال به زبان فارسى :\r\n1 . اسرار خودى .\r\n2 . رموز بيخودى .\r\n3 . پيام مشرق .\r\n4 . زبور عجم .\r\n5 . جاويدنامه .\r\n6 . مسافر .\r\n7 . پس چه بايد كرد اى اقوام شرق .\r\n8 . ارمغان حجاز .\r\nآثار نثرى اقبال به زبان انگليسى :\r\n1 . سير تكاملى ماوراء الطبيعه در ايران .\r\n2 . احياى فكر دينى در اسلام .\r\n3 . نامه‌هاى اقبال به جناح .\r\n4 . نطق‌ها و بيانات اقبال .\r\nآثارى كه دربارهء اقبال به زبان‌هاى گوناگون نوشته شده است ، بيشتر از آن است كه بتوان در اين كتاب به آنها اشاره كرد . مراجعه به كتاب كتاب‌شناسى اقبال تأليف دكتر رضوى ، چاپ پاكستان - مركز تحقيقات فارسى ، براى اهل تحقيق مفيد خواهد بود .\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\n8 : احياى فكر دينى در اسلام\r\n\r\n","description":"","footnote":"","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\nاحياى فكر دينى در اسلام\r\nدر فصول مختلف اين كتاب سهم عظيم اقبال را در قلمرو شعر و فلسفه تشريح نموده و نيز دربارهء نقش مهمى كه در زمينهء سياست ايفا كرده است كه منتهى به تأسيس بزرگ‌ترين كشورهاى اسلامى جهان شد بحث كرده‌ايم و ضمناً توجّه خوانندگان به نبوغ درخشان و جامع الاطراف وى كه در جهات مختلف شعر و فلسفه و سياست جلوه‌گرى نموده جلب شد و چون امكان توضيح بيشتر دربارهء موضوعاتى كه قبلًا ذكر شده است وجود ندارد ، بنابراين به علت اهمّيّت و اصالت بىنظيرى كه تحقيقات اقبال در تاريخ احياى فكر دينى در اسلام دارد به بحث دربارهء اين مطلب مىپردازيم .\r\nاقبال در خانواده‌اى متولد شد و پرورش يافت كه از هر نظر به شعاير مذهبى علاقه‌مند بودند . اقبال حتّى در دوران كودكى با علاقه و توجّه خاصى به مباحثات و مذاكرات مذهبى كه بين پدرش و علماى دينى در شهر سيالكوت وجود داشت گوش مىداد . پدرش او را به قرائت قرآن تشويق و گاهى نيز او را به مطالعهء قرآن راهنمايى مىكرد .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاز شيخ سليمان ندوى ، شيخ‌الاسلام اخير متوفاى پاكستان ، نقل شده است كه روزى در اوج شهرت اقبال در شهر لاهور به ديدار وى شتافتم و ضمن ملاقات گفتم : « بسيار شگفت‌آور است كه من و امثال من عمرى را به تحصيل در رشتهء علوم مذهبى گذرانده‌ايم و متخصص اين رشته از معلومات شده‌ايم ، هيچ كدام نتوانسته‌ايم به قدر شما در نشر معارف اسلامى و تأثير آن در افكار مردم موثر باشيم ، و با اين‌كه معلومات و معارف دينى ، رشتهء تخصصى شما نبوده است ، تا اين حد توانسته‌ايد افكار نسل قديم و جديد را به تبليغات دينى جلب كنيد . لذا خواهشمندم راز موفّقيّتتان را براى من تصريح كنيد » .\r\nاقبال ، در پاسخ به سؤال شيخ‌الاسلام مىگويد : « اگر به زعم شما توانسته باشم در اين‌باره موفّقيّت به دست آورده باشم ، صرف‌نظر از عوامل تربيت اصيل خانوادگى كه در من مؤثر بوده است ، شايد مؤثرترين عامل ذهنى و فكرى من مولود اين خاطره باشد كه در نتيجهء توصيه و تشويق پدرم قرآن را زياد مطالعه مىكردم . روزى هنگام صبح كه مشغول تلاوت قرآن بودم ، پدرم از جلوى اتاق من عبور كرد و مرا در همان حال ديد ، آن‌گاه متجاهلًا پرسيد : « اقبال چه مىخوانى ؟ »\r\nگفتم : « قرآن مىخوانم » .\r\nگفت : « بسيار خوب ! لكن دلم مىخواهد قرآن را آن‌چنان بخوانى كه گويى بر تو نازل شده است و با تو سخن مىگويد ! »\r\nاين توصيهء پدرم ، در من اثر تازه‌اى كرد ، و از آن پس قرآن را به دستور او تلاوت و مطالعه مىكردم و اگر اثرى در نشر معارف اسلام بر فكر و تبليغم بار شده باشد ، مولود همان توصيه است ! »\r\nبارى ، آثار تربيت مادر اقبال از جهت تعليمات مذهبى كه با كمال سادگى و آرامش برگزار مىشد ، در نهاد اقبال كمتر از نفوذ تربيتى\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nپدرش نبوده است . هر چند مطالعات دقيق و پردامنه و تفكرات عميق و اصيل بعدى اقبال ، اين آثار را تحت‌الشعاع خود قرار داد ، مع‌ذلك اين سوابق در نهاد اقبال تأثير بسزايى داشته است . اقبال در تمام دوران زندگى با دقت و تأمل خاصى به تحقيق مسائل مذهبى پرداخته است و همين تحقيق دقيق و مطالعات دقيق او موجب شد كه در اين‌باره داراى فكرى اصيل شود ، و مطالعات او براى همهء علاقمندان علوم دينى اهمّيّت قابل ملاحظه‌اى احراز كرده است .\r\nتحقيقات متكلمان سابق اصل استدلال و تعقل را در اسلام پايه‌گذارى كرد ، گو اين‌كه همين عمل در نتيجهء مطالعه فلسفهء يونان توسط محققان مسلمان در حكم ضربتى بر پيكر اسلام بود . ولى بدبختانه ، تمايلات ارتجاعى اندكى بعد جلوه‌گر شد و رشد فكرى اسلام در هندوستان تقريباً از پانصد سال قبل دچار وقفه شد تا اين‌كه شاه ولىاللَّه دهلوى ، محقق معروف مذهبى ظهور كرد . مساعى عميق و مردانهء شاه ولىاللَّه براى پايه‌گذارى سبك استدلال و تعقل فكر دينى در اسلام ، تا حدى به وسيلهء فرزندان و احفاد وى محفوظ ماند ولى از آن تاريخ به بعد تا زمان سيّد احمدخان ، رهبر بزرگ مسلمانان شبه قارهء هند و پاكستان سعى و كوششى در اين طريق مبذول نشد و وقتى كه نوبت به اين مرد رسيد ، اين وظيفه را عهده‌دار شد .\r\nبدبختانه چون سيّد احمدخان اطلاع و احاطهء كاملى بر افكار غربى و علوم طبيعى نداشت ، براى اجراى وظيفهء بزرگى كه بر عهده گرفته بود به قدر كفايت دستش باز نبود مع‌ذلك عملى را كه سيّد احمدخان بر عهده گرفت درخور مدح و تكريم است . به هر حال پيشرفت‌هاى حاصلهء قرن حاضر در علوم طبيعى ، عمل احياى فكر دينى را در اسلام الزام‌آور كرد .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاقبال در اين‌باره چنين مىگويد : « . . . بنابراين وظيفه‌اى كه در حال حاضر بر عهدهء مسلمين متجدد قرار گرفته بسيار سنگين و عظيم است . مسلمان عصر حاضر بايد بدون اين‌كه با گذشته قطع رابطه كند ، روش اسلام را با فكرى دقيق رسيدگى كند » .\r\nشايد اولين فرد مسلمانى كه سائقه و انگيزهء روح جديدى را در نهاد خود احساس كرد ، شخص شاه ولىاللَّه دهلوى بود . گو اين‌كه آن مردى كه كاملًا اهمّيّت و عظمت اين عمل را تشخيص داد و بصيرت عميق وى در درك معناى دقيق تاريخ فكر و حيات اسلام ، مقرون با نظر وسيع و تجارب فراوانى كه دربارهء بشر و اخلاق بشر داشت او را حلقهء اتصال بين قديم و آينده قرار داده است ، جمال‌الدين اسدآبادى معروف به افغانى بود . و اگر اين مرد انرژى و مساعى خستگى ناپذيرش را تقسيم نكرده بود و يك‌باره آن را به اسلام تخصيص مىداد و مبرهن مىداشت كه اسلام نظام ايمان ، عمل ، عقيده و رفتار است ، جهان اسلام از لحاظ فكر در حال حاضر بر اساس مستحكم‌ترى استوار مىشد .\r\n« فعلًا تنها راهى كه به روى ما گشوده است ، اين است كه با معارف جديد تماس بگيريم ، و با نظر احترام بدان‌ها بنگريم و تعليمات اسلام را در پرتو اين علوم ارزيابى كنيم ، گو اين‌كه اين عمل با طرز عمل كسانى كه قبل از ما بوده‌اند فرق داشته باشد » . « 1 »\r\nاقبال در موضوع تماس افكار جديد با اسلام چنين مىگويد : « جالب‌ترين پديدهء دوران نوين ، هر آينه سرعت عجيبى است كه جهان اسلام در حركت به سوى غرب پيش گرفته است . اين حركت از\r\n\r\n\r\n","description":"","footnote":"\r\n( 1 ) . كتاب احياى فكر دينى اسلام تأليف علامه اقبال .\r\n","page_name":" 380 ","page_number":380},
  {"content":"\r\n\r\nهيچ نظر بد نيست ، زيرا فرهنگ اروپايى از لحاظ فكرى و عقلى نمودار تكاملى از مهم‌ترين صور و اشكال فرهنگ اسلام است . تنها وحشت ما اين است كه جلوهء خيره كنندهء خارجى اين فرهنگ ، ممكن است حركت ما را متوقف كند و نتوانيم به درون واقعى آن فرهنگ راه پيدا كنيم . در طول تمام اين قرونى كه بر بىخبرى ما گذشته است و افكار و عقول ما در خواب بوده است ، اروپا دربارهء مسائل عظيم و مهمى كه فلاسفه و دانشمندان اسلام بىاندازه به آن علاقمند بوده‌اند فكر كرده است و پس از برگزار شدن دورهء قرون وسطى كه مكتب‌هاى فقهى مسلمين تكميل شد ، پيشرفت نامحدودى در محيط انديشه و تجربه صورت گرفته است . بسط و توسعهء تسلط انسان بر طبيعت ، ايمان تازه و احساس برترى خاصى به او داده است به اين دليل بيشتر از پيش خود را بر قواى محيطش غالب و پيروز مىبيند .\r\nنظرهاى جديدى طرح شده است و مسائل قديم در پرتو آزمايش‌هاى جديد دوباره مورد تحقيق قرار گرفته است و مسائل تازه‌اى پديد آمده است . گويى عقل بشر از موارد اساسى خود ، يعنى از زمان و مكان و عليت پا را فراتر گذاشته است !\r\nبا پيشرفت علوم طبيعى ، حتّى مفهوم فهم و ادراك ما دچار دگرگونى شده است . نظريه انيشتين جلوهء ديگرى به جهان داده است ، و طرق تازه‌اى را براى رسيدگى به مسائل مشترك مذهبى و فلسفى طرح مىكند . با توجّه به اين مبانى ، تعجبى ندارد كه نسل جديد اسلام در آسيا و آفريقا تقاضاى تجديد نظر در مذهبش را مىكند .\r\nبنابراين با بيدار شدن مجدد اسلام ضرورت دارد كه با روح مستقلى در آن‌چه اروپا فكر كرده است و به نتايجى هم رسيده است تعمق كنيم و از راهى كه طى كرده است استفاده كنيم و در صورت\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nلزوم مسألهء تجديد فكرِ فقاهتى در اسلام را مورد بحث قرار دهيم » . « 1 »\r\nاقبال به كار خطيرى دست زد و آن عبارت است از احياى فكر دينى در اسلام كه بر اثر دعوت دانشگاه‌هاى مدراس ، حيدرآباد ، و عليگر با ايراد خطابه‌هايى اين منظور را انجام داد . اين خطابه در يك مجلد جمع‌آورى و به همين نام منتشر شد .\r\nابتدا اقبال مىخواست نام اين مجموعه را « اسلام به طورى كه من درك مىكنم » بگذارد . در اين خطابه‌ها ، اقبال اصول اساسى اسلام را در پرتو فكر جديد و با توجّه به علوم طبيعى مورد بحث قرار داد و بعد پاره‌اى از اصول مندرج در آن را توجيه و تفسير كرد . اولين خطابه به عنوان علم و تجربهء دينى القا شده است ، كه در اين خطابه اقبال راجع به اختلافاتى كه در علم ، از منابع مختلف سرچشمه گرفته است بحث مىكند و مىگويد : « قرآن با تصديق به اين‌كه وضع تجربى در حيات روحانى و معنوى بشر مرحله‌اى قاطع و مسلم است ، به هر جنبه‌اى از تجربيات بشرى كه براى رسيدن به حقيقت افادهء علم كند ، اعم از اين‌كه مظاهر آن ذهنى باشد يا خارجى ، اهمّيّت مىدهد » .\r\nتوضيح مقال آن‌كه : مطابق تعليمات قرآن آن‌چه كه از مجراى ادراك روحانى به صورت وحى و الهام به انسان برسد و از بوتهء آزمايش درآيد ، سنديت دارد ، به همان نحوه و بر همان منوال ، قرآن به هر جنبه‌اى از تجربيات علمى بشر كه براى وصول به حقيقت مطلق مفيد علم باشد ، اعم از اين‌كه مظاهر اين آزمايشات ذهنى باشد يا خارجى ، آن را نيز معتبر مىداند . براى تأمين و تثبيت جلوهء كامل معنى حقيقت اين ادراك بايد منضم به ادراك ديگرى شود كه قرآن آن را به قلب\r\n\r\n\r\n","description":"","footnote":"\r\n( 1 ) . كتاب احياى فكر دينى اسلام تأليف علامه اقبال .\r\n","page_name":" 382 ","page_number":382},
  {"content":"\r\n\r\nتعبير مىكند .\r\nاقبال ضمن ، تشريح اهمّيّت تجربهء دينى در پيشگاه معرفت ، اهمّيّت الهام را كه در فلسفهء او اهمّيّت شايانى دارد ، مورد بحث قرار مىدهد . به عقيدهء اقبال فكر و الهام و به تعبير ديگر انديشه و كشف نقيض يكديگر نيستند و از لحاظ علم ، مقام و منزلت و تجربهء عرفانى در حقيقت نازل‌تر از مقام و منزلت ساير آزمايشات بشرى نبوده است و به دليل اين‌كه محسوس و مشهود نيست نمىتوان آن را بىاعتبار تلقى كرد . مشخصات عمدهء تجربهء عرفانى بدين قرارند :\r\n1 - اين تجربه سريع و آنى صورت مىگيرد .\r\n2 - اين تجربه يك كل غير قابل تجزيه‌اى را تشكيل مىدهد .\r\n3 - براى عارف ، حالت عرفانى عبارت از آن دقيقه‌اى است كه شخص با يك ذات « خودى » بىنظيرى كه متعالى و محيط است نزديك و مربوط مىشود و آن خودى شخصيت خصوصى مورد آزمايش را تحت تأثير قرار مىدهد .\r\n4 - از جهت اين‌كه خاصيت آزمايش عرفانى بايد مستقيماً صورت گيرد ، لذا اين خاصيت و اثر قابل انتقال به غير نيست .\r\n5 - ارتباط و تماس عارف از نزديك با ابديت ، طورى است كه نبودن حقيقتِ زمانِ مسلسل را به او مىفهماند ولى معنى اين عمل عبارتند از انقطاع كامل با زمان مسلسل نيست .\r\nچون آزمايش مذهبى اصولًا حالتى است كه شخص احساس مىكند كه با يك وجهه مشخص و ممتاز مربوط شده است و محتويات اين حالت قابل انتقال به ديگران نيست ، مگر اين‌كه آثار و تبعات آن حالت مورد سنجش و قضاوت قرار گيرد . لذا طبعاً اين پرسش پيش مىآيد كه براى حقيقت و واقعيت اين حالت چه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nتضمينى وجود دارد ؟\r\nبه نظر اقبال يك نوع موازين و محك‌هاى سنجشى براى قضاوت در اين امر در اختيار ماست كه آن موازين و محك‌ها با ساير موازين و معيارهايى كه به صورت‌هاى ديگر عملى ، ميزان و معيار شناخته مىشود ، فرق ندارند . موازين و معيارهاى سنجش يا ذهنى و عقلى است يا عملى .\r\nنوع اول ، يعنى موازين سنجش ذهنى و عقلى ، همان است كه فلاسفه آن را به كار مىبرند و نوع دوم از معيارها و موازين سنجش عملى ، آن است كه پيغمبران آن را به كار مىبردند . اقبال در ضمن ايراد خطابهء دوم كه تحت عنوان « معيارهاى فلسفى آزمايش مذهبى » القا كرده است ، دربارهء معيارهاى عقلى كه ممكن است در آزمايش مذهبى به كار برده شود بحث مىكند . بدين ترتيب ملاحظه مىشود كه آزمايش مذهبى نيز تابع معيارهايى است شبيه به همان موازينى كه براى ساير انواع معرفت به كار برده مىشود .\r\nاقبال در خطابهء سوم كه به عنوان « مفهوم خدا و مفهوم نماز » ايراد كرده است ، مفهوم قرآنى خدا را به شكل بليغى تشريح مىكند كه عناصر مهم آن از نقطه نظر عقلى محض عبارت است از : خلاقيت و علم و قدرت و ابديت .\r\nاقبال در ضمن اين خطابه ، توصيف خدا را به عنوان « نور » تفسير مىكند كه توضيحات او بسيار آموزنده و جالب است . آن‌جا كه مىگويد : « شخصاً چنين تصور مىكنم كه توصيف خدا به عنوان « نور » در ادبيات يهوديت و مسيحيت و اسلام فعلًا بايد به شكل ديگرى توجيه و تفسير شود . تعليمات فيزيك جديد اين است كه هيچ سرعتى ما فوق سرعت نور نيست و روش فكرىِ دانشمندان علوم\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nطبيعى هرچه باشد ، همگى اين موضوع را تصديق مىكنند . بدين طريق و با اين ترتيب ، در جهان تغيير و تبديل « نور » نزديك‌ترين تمثيل براى ذات مطلق ربوبيت است .\r\nبنابراين تعبير مجازى و تمثيل نور ، كه در مورد خدا به كار برده مىشود ، از نظر علوم جديد بايد به اين معنى تلقى شود كه منظور ، اشاره به وجود مطلق خداست و نه به معنى اين‌كه همه جا حضور دارد و در هر چيزى جلوه‌گر است كه در اين صورت ، مسأله به صورت وحدت وجود تفسير خواهد شد . اقبال حقيقت مطلقه را به عنوان خودى مىانگارد و معتقد است تا جايى كه مطلب مربوط به خلاقيت است ، خودىها فقط از خودى مطلق ناشى مىشوند . جهان با همه جزيياتش از حركت مكانيكى كه آن را ماده مىناميم تا حركت آزادانهء فكر در خودىِ انسانى ، الهام‌بخش اين معنى است كه : بزرگ منم .\r\nهر اتمى از انرژى ربوبيت ، هر چند در ترازوى وجود كوچك و ناچيز باشد ، يك خودى است .\r\nمذهب ، به تفكر و نظر ساده قانع نيست ، بلكه در طلب آن است كه معرفت بيشترى را از ارتباط با شىء يا موضوعى كه در جستجوى آن است به دست آورد . عاملى كه به وسيلهء آن ، اين ارتباط صورت مىگيرد عبارت است از فن عبادت يا نماز .\r\nنماز كه وسيله روشنايى روحانيت و معنويت است ، به منزلهء يك عمل و اقلام مؤثر معمولى و عادى است كه به وسيلهء آن ، جزيرهء كوچك شخصيت ما به طور ناگهانى مقام خودش را در جهانى وسيع‌تر و حياتى پردامنه‌تر به دست مىآورد .\r\nاقبال مىگويد : « حقيقت اين است كه هر نوع سعى و كوششى براى كسب علم و دانش اصولًا يك نحوه نمازى است ، كسى كه از ديد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nعلمى به طبيعت مىنگرد و براى كشف اسرار و رموز طبيعت مىكوشد نيز در حكم همان عارفى است كه از راه نماز در جستجوى حقيقت است » .\r\nدر اين مورد بايد گفت كه چه فكر شريفى است كه تجسسات علمى را در حكم نماز تلقى كنيم ! منظور واقعى نماز به بهترين وجه در موقعى انجام مىشود كه نماز به جماعت برگزار شود . روح نماز اصولًا عبارت است از روح اجتماع . نماز چه به صورت انفرادى برگزار شود و چه به صورت جماعت ، حاكى از آن است كه آرزوى انسان در اين جهانِ مملو از سكوت تحقق يابد و دعا و درخواست‌هاى او مستجاب شود .\r\nنتيجه‌اى كه از يگانگى خودىِ جامع و كامل و به تعبير ديگر يگانگى خدا به دست مىآيد اين است كه وحدت بشر تأمين شود . مطابق تعليمات قرآن تقسيم بشر به نژادها ، ملت‌ها و قبيله‌ها فقط به اين منظور است كه يكديگر را بشناسند . بنابراين صورت اجتماعى نماز در اسلام ، علاوه بر ارزش مشخص و معلوم آن ، نشانهء ديگرى است كه اصولًا وحدت بشر بايد به عنوان يك حقيقت مسلم تأمين شود ، و بدين وسيله تمام موانع و سدهايى كه ميان افراد بشر به وجود آمده است برداشته شود .\r\nاقبال در چهارمين خطابه‌اش ، بحث راجع به خودى انسان و آزادى و جاويدانى آن را طرح مىكند . در فصل گذشته راجع به خودى انسان بحث كرديم ولى اقبال در اين خطابه ضمن ساير نكاتى كه بيان مىكند توضيح مىدهد كه با همهء تأكيدى كه اسلام دربارهء آزادى خود ابراز مىكند ، سخيف‌ترين نوع « فاتاليزم » يعنى جبر يا عقيده به قضا و قدر ، در جهان اسلام راه يافته است . به نظر اقبال ، آن\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nنوع قضا و قدرى كه منتقدان اروپايى از كلمهء قسمت استنباط كرده‌اند و رواج داده‌اند ، مقدارى مربوط به طرز فكر فلسفى و مقدارى مربوط به مقتضيات سياسى و مقدارى مربوط به ضعفى بوده است كه دامن‌گير نيروى حيات و ايمان مسلمين شده است .\r\nاقبال با اشاره به آن نوع قضا و قدرى كه در ميان مسلمين شايع شده است چنين مىنويسد : « بدين طريق ، با وجود اعتراضات صريح علماى اسلام ، يك نوع عقيدهء سخيف جبرى كه موجب فساد اخلاق است شايع شد و اين نظريه ، حاكى از آن است كه مقدّرات قبل از وقت ، كار خودش را كرده است ؛ بديهى است كه چنين عقيده و نظرى به نفع اشخاص معينى تمام مىشود و به زيان تودهء بشر است » .\r\nاين جريان از هيچ نظر تعجب‌آور نيست ؛ در زمان خود ما فيلسوفانى بودند كه يك نوع مجوز عقلى و استدلالى ابداع كردند و با اتكا به اين نظريه پايان دوران دستگاه جامعهء سرمايه‌دارى را اعلان كردند و آن را جبر تاريخ ناميدند .\r\nنظريهء هگل دربارهء حقيقت حاكى از محدود نبودن عقل ، بر اين پايه استوار است و جنبهء اصولى استدلال دربارهء حقيقت ناشى از همين معنى است ؛ و نيز نظريهء كنت اوگوستوس دربارهء جامعه كه آن را تركيبى ارگانيزم مىداند و در اين نظريه وظايفى براى هر ارگان يا عضوى قايل است كه نمونه‌ها و شواهدى از مقولهء جبر شناخته مىشود . همانند اين حوادث نيز در اسلام به وقوع پيوست ، ولى چون مسلمين هميشه مجوز اوضاع و احوال متغير و متنوعشان را در قرآن جستجو مىكنند ، حتّى از آيات صريح و محكم قرآن ، به نفع اين نظريه استفاده كرده‌اند و تعبيرات و تفسيرات حاكى از جبر در ميان مسلمين تأثير شديدى كرد .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاقبال در پنجمين خطابهء روح فرهنگ اسلام را مورد بحث قرار داده است و مىگويد : « مطابق قرآن امتحانات و آزمايش‌هاى درونى تنها منبع دانش بشرى است و دو منبع ديگر عبارتند از طبيعت و تاريخ ، و با استفادهء از اين منابع دانش است كه روح اسلام به بهترين وجهى ديده مىشود » .\r\nبه عقيدهء اقبال ، فكر يونانى به هيچ وجه در ماهيت فرهنگ اسلام تأثيرى نداشته است و ارزش فرهنگى و فكر بلندى كه در اسلام وجود دارد ، يعنى مسألهء ختم نبوّت كاملًا ارزيابى نشده است . به نظر اقبال ، نبوّت در اسلام به حد كمال رسيده است تا جايى كه خود را محتاج به آن دانست كه اين باب را مسدود كند .\r\nبراى اين‌كه انسان با وجدانى بيدار بتواند از ادراكاتش استفاده كند ، لازم است كه اختيارش در دست خودش باشد . مسألهء القاى اصول ملايى و تسلط بر نفوس ديگران ، و همچنين القاى سلطنت موروثى در اسلام و ارجاع مستمر به عقل و تجربه در قرآن ، و اهمّيّتى كه قرآن به طبيعت و تاريخ مىدهد همهء منابع علم و معرفت بشرى است و وجهه‌هاى مختلف همان فكر خاتميت است .\r\nمهم‌ترين خاصيت فرهنگ اسلام عنايت خاصى است كه به مفهوم حركت جهان دارد . اين نكته يكى از اساسىترين تعليمات قرآن است كه مىگويد : « ملّت‌ها به طور دسته‌جمعى مورد قضاوت قرار مىگيرند و در اين عالم و در جهان آينده سزاى سوء رفتارشان را مىبينند » .\r\nقرآن براى اين‌كه اين مطلب را به كرسى بنشاند ، كراراً شواهد تاريخى نقل مىكند و به مردم توصيه مىكند كه در تجربيات گذشته و حال بشريت فكر كنند و عبرت بگيرند . در اين‌باره دو فكر ، بناى تعليمات قرآن را تشكيل مىدهد كه بدين قرارند :\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n1 . وحدت اصل بشر به حكم بيان اين مطلب كه « همهء شما را از يك نفس آفريده‌ايم » ؛\r\n2 . معنى دقيق حقيقت زمان و مفهوم حيات كه عبارت است از حركت مستمر در ظرف زمان . اگر رهبران فكرى و روحانى بشريت معنى واقعى اين اصول اساسى را در خاطر بسپارند ، جهان حاضر براى زندگى صورت ديگرى به خود خواهد گرفت .\r\nخطابهء ششم اقبال دربارهء اصل حركت در بناى اسلام بحث مىكند . به طورى كه قبلًا اشاره شد نظر اسلام حاكى از آن است كه جهان در حركت است و نيز اسلام مسألهء اشتراك خون و رابطهء نژادى را به عنوان مبناى وحدت بشر مردود مىشمارد . تحقيق و تجسس و به دست آوردن مبنا و اساس وحدت بشر ، صرفاً از نظر روان‌شناسى ، منحصر در پذيرش اين معنى است كه اصل و ريشهء حيات بشر روحانى و معنوى است . فرهنگ اسلام اساس وحدت جهانى را در اصل توحيد مىداند . مبناى معنوى و روحانى حيات ، مطابق تشخيص اسلام ، ابدى است و خود را به وسيلهء تنوع و تغيير نشان مىدهد . هر جامعه‌اى كه بر اساس چنان پايه‌اى استوار باشد بايد دو صفت خلود و تغيير را در حيات خود هماهنگ كند . ولى اگر اصول ابدى به معنى مصون از تغيير و تبدل تلقى شود و چنين تصور شود كه هيچ نوع تغيير و تبدلى در آن راه ندارد منتهى به اين نتيجه خواهد شد كه آن‌چه اصولًا متحرك است ، بايد راكد و بىحركت انگاشت .\r\nاصل حركت در بناى اسلام اجتهاد است و در اين‌باره گفت كه بسيار اسف‌بار است كه به اين اصل حيات‌بخش ، هيچ وقت اجازه داده نشد كه آزادانه در ميان مسلمين به كار افتد .\r\nدر ميان علل و موجباتى كه منتهى به انحطاط ملل اسلامى شد ،\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمسألهء غفلت از اجتهاد يكى از مهم‌ترين علل بوده است .\r\nاقبال ضمن ايراد اين خطابه دربارهء اهمّيّت مسألهء « اجماع » به عنوان يكى از منابع قانون اساسى ، اهتمام ورزيده و مىگويد : « سومين منبع قانون اسلامى ، اجماع است كه به عقيدهء من شايد مهم‌ترين فكر قضايى در اسلام باشد . با اين حال بسيار عجيب است كه اين فكر مهم با اين‌كه در صدر اسلام موجب جر و بحث علمى شد ، فقط به صورت يك فكر ساده باقى ماند و در كمتر كشورى از كشورهاى اسلامى به صورت يك قاعدهء مسلم و ثابتى درآمد . اگرچه توجّه به اين اصل مسلّم حقوقى ، مخالف مصالح و منافع آن نوع سلطنت مطلقه‌اى بود كه بلافاصله بعد از خليفهء چهارم حضرت على عليه السلام در اسلام ظاهر شد ، ولى اين اصل مسلّم و ثابت مغفول عنه واقع شد » .\r\n« تصور مىكنم نفع و صرفهء خلفاى اموى و عباسى بيشتر در اين بود كه قدرت اجتهاد به اختيار مجتهدين معينى واگذرا شود ، تا اين‌كه مجلس قانون‌گذارى ثابتى تأسيس شود و احتمالًا بسيار نيرومند شود . توجّه به اين نكته بسيار رضايت‌بخش است كه فشار قدرت‌هاى جهان نو ، و تجربيات سياسى ملل اروپايى ، فكر اسلام را در حال حاضر متوجّه ارزش و امكانات مسألهء اجماع ، كرده است » .\r\n« رشد فكر جمهورى خواهى و تشكيل تدريجى مجالس قانون‌گذارى در كشورهاى اسلامى موجب آن شده است كه گام وسيعى به جلو بردارند . از لحاظ رشد طبقات مخالف ، انتقال قدرت اجتهاد از نمايندهء معين مكتب‌هاى فقهى ، به يك مجلس قانون‌گذارى ، در اين عصر تنها طريق تحقق بخشيدن به مسألهء اجماع است و همين جريان موجب آن مىشود كه اشخاص غير متخصص در قانون كه احياناً بصيرتى در امور دارند ، بتوانند در مذاكرات و مباحثات حقوقى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nشركت كنند » . « 1 »\r\nموضوع آخرين خطابه اين است : « آيا دين امكان‌پذير است ؟ »\r\nاين مسألهء اساسى براى بشريت بسيار مؤثر است ، به خصوص امروزه كه جهان در جستجوى تحصيل يك اصل اساسى برآمده است و مىخواهد به وسيلهء آن براى فرزند انسان صلح و آرامشى موزون و هماهنگ فراهم كند ، امكان ندارد با بيانى بهتر از بيان اقبال بتوان به اين پرسش پاسخ داد .\r\nاقبال مىگويد : « . . . و دين با توجّه به مفاهيم و جلوه‌هاى عالىتر و راقىتر آن‌كه نه يك رشته عقايد و اصولى است كه به حكم كليسا بايد بر مردم تحميل شود و نه شغلى است كه وسيلهء كسب كشيش و ملا باشد و نه يك رشته قيود و آداب و رسوم است ؛ بلكه وسيله‌اى است كه اخلاقاً مىتواند نسل جديد را براى تحمل بار مسؤوليتى كه با پيشرفت علوم جديد ضرورت همراهى دارد مهيا سازد ، و در ضمن آن نوع ايمانى را به انسان مىدهد كه در پناه آن بتواند در اين جهان و در جهان آينده ، شخصيتى احراز كند . اين عمل فقط بدين طريق ميسر است كه انسان به مرحلهء راقىترى صعود كند و از آن‌جا دورنماى جديد اصيل گذشته و منظرهء جديد آينده خود را در نظر آورد ؛ آن‌گاه منشأ و مال خودش را ببيند . اين چنين كسى بالاخره خواهد توانست بر اجتماعى كه تحت تأثير معارضات و رقابت‌هاى غير انسانى به وجود آمده است ، و بر مدنيتى كه وحدت معنوى خودش را در نتيجهء تصادم ارزش‌هاى درونى يا مذهبى و سياسى از دست داده است ، چيره شود .\r\nحقيقت امر اين است كه مسير و مدار علمى و مذهبى با اين‌كه داراى\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ص 192 .\r\n","page_name":" 391 ","page_number":391},
  {"content":"\r\n\r\nروش‌هاى متفاوتى هستند از لحاظ هدف‌هاى نهايى كه دارند به يكديگر مىرسند . در حقيقت علاقهء دين براى وصول به حقيقت بيشتر از علاقه به علوم طبيعى است .\r\nبا توجّه به آن‌چه گفته شد ملاحظه مىكنيد كه خلاصه و موجزى از موضوعات و مسائلى كه اقبال ضمن ايراد هفت خطابه بحث كرده است بيان شده است .\r\nماهيت موضوعاتى كه مورد بحث قرار گرفت و روش فلسفى بحث دربارهء آن و هر نوع كوششى را كه در تلخيص آن به عمل آيد ، موجب آن مىشود كه با اشكالات گوناگونى مواجه شود . پاره‌اى از اين مشكلات ، به وسيلهء نقل مطالب سودمند و پرمايهء اقبال مرتفع شد ، و در اكثر موارد امكان نداشت بيانى وافىتر از بيان اقبال به كار برد .\r\nاز آن‌چه قبلًا گفته شد ، اهمّيّت زيادى را كه اقبال براى اين مسائل قايل بوده ، در اين خطابه‌ها محسوس و مشهود است . اقبال هنگامى كه وارد بحث در اين موضوعات مىشد ، معرفت عميق فكر اسلامى ، مطالعه و تحقيق دقيق در قرآن‌شناسى ، تسلط بر علوم طبيعى و آشنايى با طرز فكر اروپايى مقرون با اصالت فكر از خود نشان مىداد .\r\nبراى بحث در اين زمينه‌ها مردى شايسته‌تر و لايق‌تر از اقبال وجود نداشت . جهانيان عموماً و ملات سلام خصوصاً دِين بزرگى به اقبال دارند ، زيرا طريقى را كه « اصل حركت » بايد اجازه داشته باشد تا در فكر دينى كارگر شود اقبال نشان داد و ثابت كرد كه اگر انسان بخواهد مسائل گوناگون معنوى و اخلاقى را كه در حال حاضر گريبان‌گيرش شده است حل كند ، راهش همين است و بس . بسيارى از نويسندگان ، اقبال را تواناترين قهرمان نهضت عقلى و استدلالى اسلام مىدانند و روش او را در اين زمينه به عنوان علم كلام جديد مىستايند .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبه راستى كه اقبال چنين مردى بود . ولى اين توصيف اهمّيّت و مقام رفيع عمل سترگ او را به طور كامل تشريح نمىكند . بايد گفت كه اقبال در سايه فكر اصيلش ، نه فقط ركود و جمودى را كه براى قرن‌ها دامن‌گير فكر اسلامى شده بود و جلوى رشد آن را مسدود كرده بود تكان داد ، بلكه براى اولين بار معنى حقيقى روحانى و اخلاقى پاره‌اى از تعليمات اساسى را افشا نمود و باز اقبال براى اولين بار ارتباط بين اين تعليمات و تكامل جامعه را پايه‌گذارى كرد .\r\nاقبال چندى قبل از رحلتش به طور عميق و دقيق در اين مسأله به تفكر پرداخت كه آيا قانون اسلام استعداد تكامل را دارد ، و براى اثبات اين معنى در نظر داشت كتابى به نام احياى رويهء قضايى در اسلام تأليف كند . براى نيل به چنين منظورى مقدار زيادى كتاب جمع‌آورى و حتّى يادداشت‌هايى نيز تهيه كرده بود كه اميدواريم در آينده محققان دقيقى پيدا شوند و اين كتاب را تكميل كنند .\r\nاقبال حتّى در قلمرو فكر دينى ، موفّق شد كه خطوط كلى سير در اين طريق را تعيين كند و البته اين وظيفه بر عهدهء همه است كه از اين پس در اين اقدام ابتكارى وى با شور و عشق و با تحمل زحمات تحقيق و تدقيق اين عمل را تعقيب كنند . زيرا هر روز به مناسبت ترقّيات و پيشرفت‌هاى علمى در محيط بشريت اوضاع و احوال تازه‌اى به وجود مىآيد . در اين زمينه نيز بايد اعتراف كرد كه مطلب همان است كه اقبال تصريح كرده است آن‌جا كه مىگويد : « بايد متذكر بود كه در عالم فلسفه نكته و اصطلاحى از قبل « خاتميت » يا « پايان فلسفى » وجود ندارد . همان‌طورى كه علم پيشرفت مىكند و درهاى تازه‌اى به روى فكر باز مىشود ساير نظرها و شايد نظرهاى صحيح‌تر و درست‌تر از اين نوعى كه در اين خطابه‌ها ابراز شد وجود داشته باشد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nوظيفهء ما اين است كه با دقت تام و تمام مراقب پيشرفت فكر بشر باشيم و در برابر آن ، وضع مستقل و حساسى را احراز كنيم » .\r\nاينك پنجمين خطابهء اقبال را كه از كتاب احياى فكر دينى در اسلام « 1 » قبلًا ترجمه كرده و نشر داده‌ام به عنوان نمونهء تحقيقات اين متفكر بزرگ در پايان اين فصل مىآورم .\r\n\r\n\r\n","description":"","footnote":"\r\n( 1 )\r\n . Reconstruction of Religious thought in lslam \r\n","page_name":" 394 ","page_number":394},
  {"content":"\r\n\r\n\r\n9 : روح فرهنگ اسلام\r\n\r\n","description":"","footnote":"","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\nروح فرهنگ اسلام « 1 »\r\n« محمد عربى به بالاترين درجات آسمان عروج كرد و بازگشت . به خدا سوگند ! اگر من به آن نقطه رسيده بودم هيچ وقت باز نمىگشتم » .\r\nجمله‌اى كه ذكر شد ، گفتهء يكى از صوفيان بزرگ عبدالقدوس گنگويى است و شايد در سراسر رشته‌هاى ادبى تصوّف ، چنين كلماتى را نتوان پيدا كرد كه از نظر روان‌شناسى راز اختلاف بين نبوّت و تصوّف را در يك جمله آشكار كند .\r\nصوفى ، آسايش و استراحتّى را كه از وصول به مبدأ توحيد به دست آورده است نمىخواهد از دست بدهد و بازگردد ، و هرگاه بازگردد ( و بايد هم بازگردد ) بازگشت او براى بشريت به طور كلى مفيد نخواهد بود ، ولى بازگشت پيامبر صلى الله عليه و آله خلاقيت دارد . پيغمبر صلى الله عليه و آله بازمىگردد تا خودش را از سير زمان دمساز كند ، سپس قواى تاريخ را مسخر ارادهء خودش نمايد ، و آن را كنترل كند و بدين وسيله جهانى از ايده‌آل‌هاى تازه خلق كند .\r\n\r\n\r\n","description":"","footnote":"\r\n( 1 )  . spirit of lslamic culture \r\n","page_name":" 397 ","page_number":397},
  {"content":"\r\n\r\nبراى صوفى لذت ارتباط با مبدأ توحيد يا وصول به اين هدف مقصد نهايى است در صورتى كه براى پيغمبر وصول به اين مقصد اولين مرحله آگاه شدن وجدان خود اوست و مرحلهء بعدى تكان دادن نيروهاى روحانى يا روانى بشر است و اين نيروها حساب دقيقى دارند كه بر اساس همين حساب دقيق شكل و فرم جهان بشريت را تغيير مىدهند . در نظر پيغمبر صلى الله عليه و آله چيزى كه شايان اهمّيّت است اين است كه نتيجهء فعّاليت‌ها و بصيرت‌ها و مشخصات دينى خود را ببيند و ملاحظه كند كه كوشش‌ها و فعّاليت‌هاى وى ، به صورت يك نيروى زندهء جهانى ثمربخش درآمده است . بدين ترتيب بازگشت پيغمبر صلى الله عليه و آله به اين منظور است كه آن‌چه را عملى است در بوتهء آزمايش بگذارد و سپس معيارى از ارزش فعّاليت‌ها و مجاهدت هايى را كه در راه دين انجام داده است به دست آورد .\r\nارادهء پيغمبر صلى الله عليه و آله در ابتكار و خلاقيت ، منشأ آثار و اعمالى است كه انجام مىدهد و سپس خودش آن اعمال را مورد قضاوت و سنجش قرار مىدهد . همچنين جهان واقعيت‌ها يا وقايع محسوس و مشهودى را كه بر اثر كوشش وى از قوه به فعل درآمده است و صورت تحقق گرفته است رسيدگى مىكند .\r\nپيغمبر صلى الله عليه و آله از جهتى بر اثر نفوذ و رسوخى كه در مواد موجود كرده است ، شخصيتش را نه فقط براى خود آشكار مىكند بلكه آن را در نظر تاريخ نيز مكشوف مىدارد . طريق ديگرى كه براى رسيدگى و قضاوت ارزش فعّاليت‌ها و مجاهدت‌هاى دينى پيغمبر صلى الله عليه و آله وجود دارد اين است كه آن بشريتى را كه به وجود آورده است و آن جهان فرهنگى را كه از روح رسالت او پديد آمده است در معرض قضاوت قرار دهد .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nدر اين خطابه مىخواهم ، بيانم را محدود به همين قسمت اخير كنم ولى مقصود اين نيست كه در ضمن اين خطابه ، آن‌چه را اسلام در محيط معرفت و دانش انجام داده است توضيح دهم ، بلكه مىخواهم نظر شما را به يك قسمت از معانى و مفاهيمى كه بر فرهنگ اسلامى حكومت مىكند جلب كنم تا اين‌كه نسبت به طرز تفكرى كه ناشى از اين مفاهيم است بصيرت و معرفتى كسب كرده باشم ، آن‌گاه شمه‌اى از روح حقيقتى را كه به وسيلهء اين مفاهيم جلوه‌گر مىشود ، به دست آوريم .\r\nقبل از اقدام به اين منظور لازم است ارزش فرهنگى روحى و الا را در اسلام ، كه همان مسألهء نبوّت است ، درك كنيم . براى تقريب به ذهن بايد گفت كه شخصيت پيامبر صلى الله عليه و آله در ظاهر شبيه به شخصيت عارف زاهدى است كه داراى وجدان و شعور روحانى خاصى است كه پس از ارتباط يا اتصال با مبدأ توحيد آن شعور يا وجدان روحانى از مرزهاى خود تجاوز مىكند و لبريز مىشود و مىكوشد تا به وسيلهء آن هيجانات روحانى و فعّاليت‌هاى شديد وجدانى ، ميدانى پيدا كند تا نيروهاى حيات اجتماعى را در مجراى تازه‌اى وارد كند و صورت جديدى به آنها بدهد .\r\nمركز نهايى حيات در شخصيت پيغمبر صلى الله عليه و آله در اعماق لايتناهى حيات فرو مىرود و غرق مىشود ، فقط به اين منظور كه دوباره با نيروى تازه‌اى سر بلند كند تا اين‌كه عالم قديم را خراب كند و براى حيات خط سير جديد ترسيم و تعيين كند . اين نحوهء تماس با ريشهء وجود كه به اجمال ذكر شد ، به هيچ وجه مخصوص انسان نيست بلكه اين معنى كه در قرآن به كلمهء وحى تعبير شده است نشان مىدهد كه قرآن اين معنى را يك خاصيت عمومى و اثر كلى حيات مىداند . گو اين‌كه ماهيت و خاصيت آن در مراحل مختلف تكامل حيات فرق\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمىكند ، به اين بيان كه هر گياهى در فضاى آزاد رشد مىكند ولى حيوان براى رشد و تكامل در محيط تازه ، به عضوى تازه متناسب با آن محيط نياز دارد و اما انسان براى زندگى از مخفىترين اعماق حيات روشنايى و بصيرتى را كسب مىكند تا در پرتو آن راه زندگى را طى كند . اين عوامل نمونه‌هايى از وحى شناخته مىشوند كه مطابق احتياجات دريافت كننده يا بر حسب نياز طبقه‌اى كه دريافت كنندهء وحى به آن تعلق دارد ، خاصيت وحى فرق مىكند . « 1 »\r\nبا توجّه به اين معانى مىگوييم كه در ميان معدودى از افراد بشر ، انرژى روحانى يا نيروى روانى به صورتى توسعه و تكامل مىپذيرد كه من آن را به عنوان « شعور يا وجدان نبوّت » تعبير مىكنم و اين معنى موجب آن مىشود كه هر فردى بتواند در طرز تفكر و انديشه و طريق عمل و انتخاب مسلك و روش از آن استفاده كند ، زيرا قبل از وقت ، زمينه‌هاى فكرى و قضاوت‌هاى آماده‌اى براى اشخاص مهيا كرده است و نمونه‌هايى را در دسترس همگان گذاشته است و اين جريان به نفع اشخاصى است كه از آن بهره‌مند مىشوند .\r\nبه هر حال ، دستگاه حيات به نفع خودش ، با پيدايش عقل و عوامل ذهنى از تشكل و رشد طرق وجدانى غير عقلى و غير استدلالى كه انرژى روانى در دوران اول تكامل بشرى ، آن را به منصهء ظهور و بروز گذاشته بود ، حالا جلوگيرى مىكند ؛ به اين بيان كه انسان در بادى امر ، تحت تأثير حكومت عاطفه و غريزه است . ولى عقل\r\n\r\n\r\n","description":"","footnote":"\r\n( 1 ) . مسألهء وحى به طورى كه قرآن كريم تأييد مىكند مخصوص انسان نيست . براى نمونه به سورهء نحل ، آيهء 68 ، توجّه شود كه مىگويد : « وَ أَوْحى رَبُّكَ إِلَى النَّحْلِ أَنِ اتَّخِذي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ » . و همچنين سورهء فصلت آيه 12 كه مىفرمايد : . . . « وَ أَوْحى في كُلِّ سَماءٍ أَمْرَها وَ زَيَّنَّا السَّماءَ الدُّنْيا بِمَصابيحَ وَ حِفْظاً ذلِكَ تَقْديرُ الْعَزيزِ الْعَليمِ » .\r\n","page_name":" 400 ","page_number":400},
  {"content":"\r\n\r\nفعّال و رهنما كه به تنهايى انسان را مالك و حاكم بر محيطش قرار مىدهد ، سرمايه موفّقيّت است و همين كه يك بار به وجود آمد بايد به وسيلهء رشد و پيشرفت ساير طرق دانش و معرفت تقويت شود .\r\nدر دورانى كه بشر بالنسبه حالت بدويت داشت و كم و بيش محكوم به تخيل و تصور بود ، نظام‌هاى فلسفى عظيم و مهمى به وجود آورد ، ولى نبايد فراموش كنيم كه اين نظام‌سازىها در قديم فقط كار افكار معنوى بود و بيشتر از اين كارى نمىتوانست انجام دهد كه روش‌هاى عقايد مذهبى مبهم و رواياتى را وضع كند ، ولى توانست براى اوضاع و احوال و احتياجات حيات حس و شهود راهى نشان دهد .\r\nوقتى كه از اين ديدگاه به مطلب توجّه مىكنيم ، مىبينيم كه پيامبر اسلام صلى الله عليه و آله بين عالم قديم و جهان جديد قرار گرفته است ، يعنى تا جايى كه مطلب مربوط به منشأ وحى و الهام اوست ، وجود او متعلق به عالم قديم است و جايى كه موضوع مربوط به روح وحى و الهام او مىشود ، متعلق به جهان جديد است .\r\nحيات در وجود او ، منابع دانش و معرفت ديگرى را متناسب با مسير جديد كشف مىكند ، و من اميدوارم بتوانم به صورت رضايت‌بخشى براى شما ثابت كنم كه پيدايش اسلام يعنى پيدايش ذهن يا عقل فعّال .\r\nمسألهء نبوّت در اسلام به جايى مىرسد كه حد كمالش را احراز مىكند و اين كمال به جايى منتهى مىشود كه خود را نيازمند آن مىداند كه به مسألهء نبوّت پايان دهد و ختم آن را اعلام كند . اين جريان شامل اين معنى دقيق است كه از اين به بعد سررشته‌هاى حيات ، نبايد در دست افراد معين و مشخصى باشد و بشر براى اين‌كه از منابع وجدان و شعور نهايى خود كاملًا استفاده كند بايد اختيارش به خودش واگذار شود . القاى عنوان رهبرىهاى روحانيت ارثى و\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nهمچنين خلافت و امامت و سلطنت موروثى در اسلام ، ارشاد و ارجاع دائم و ثابت قرآن به عقل و تجربه و عبرت و تأكيد به اين‌كه طبيعت و تاريخ دو منبع كسب دانش و معرفت بشرى است جمعاً وجهه‌هاى مختلف همان فكر خاتميت است . بايد توجّه داشت كه منظور و مقصود از اين فكر ، اين نيست كه فعّاليت‌ها و مجاهدت‌ها و رياضت‌هاى روحانى و عرفانى كه از لحاظ كيفيت با فعّاليت‌ها و مجاهدت‌هاى روحانى پيامبر صلى الله عليه و آله فرقى ندارد و يك حقيقت حياتى است ، ديگر قطع شده و پايان يافته است .\r\nواقع امر اين است كه قرآن انفس و آفاق را به عنوان منابع دانش و معرفت تلقى مىكند ، به اين توضيح كه خداوند آياتش را ضمن فعّاليت‌ها و مجاهدت‌هاى درونى و برونى به انسان نشان مىدهد ، و اين وظيفهء انسان است كه از كليهء جهات و مراتب ثمربخش استعداد و لياقت استفاده كند . بنابراين نبايد اين طور فرض شود كه منظور از فكر خاتميت اين است كه مقدرات نهايى حيات ، عبارت از اين است كه عقل جايگزين احساسات شود . چنين چيزى نه امكان‌پذير است و نه مطلوب . ارزش عقلى اين فكر اين است كه تمايلى در دستگاه حيات وجود دارد تا وضع حساس و مستقلى به سوى فعّاليت و مجاهدت روحانى و معنوى فراهم كند و به وسيلهء ايجاد اين عقيده بفهماند كه دورهء قدرت و امتياز صاحبان قدرت‌هاى فردى كه مدعى داشتن مقام ما فوق الطبيعه هستند ، در تاريخ بشر به سر آمده است .\r\nاين نوع عقيده از نظر روان‌شناسى داراى نيرو و قدرتى است كه جلوى پيشرفت آن نوع قدرت‌ها را مىگيرد و نيز مأموريت و خاصيت اين فكر اين است كه رشته‌هاى جديدى از دانش و معرفت را در معرض استفادهء قواى ذهنى و عقلى بشر مىگذارد . همان‌طور كه نيمهء\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاول فرمول يا اصول تعليماتى اسلام ، روح دقيق مطالعه و بحث و تجربيات و تحقيقات خارجى را ايجاد كرد و آن را پرورش داد ، به اين معنى كه تعليمات اسلام آن جامهء ملكوتى را كه فرهنگ‌هاى قديم بر اندام قواى طبيعت آراسته و رنگ روحانيت به آن داده بودند خلع كرد . رياضت‌هاى صوفيانه و مجاهدت‌هاى عرفانى كه قبلًا غير عادى و فوق‌العاده انگاشته مىشد ، در نظر مسلمان به صورتى درآمد كه بايستى كاملًا در عداد فعّاليت‌ها و تجربيات طبيعى تلقى شود ، و شخص مسلمان مأمور بود اين مسائل را مانند ساير جهات تجربه و آزمايش بشرى مورد اختيار و در معرض تجربه و آزمايش دقيق قرار دهد . اين معنى از طرز رفتار پيامبر صلى الله عليه و آله نسبت به آزمايش‌ها و رياضت‌هاى عرفانى ابن‌صياد به طور واضح و آشكار محسوس است . « 1 »\r\n\r\n\r\n","description":"","footnote":"\r\n( 1 ) . مرحوم اقبال ( ره ) اين معنى را در جاى ديگرى به اين شرح بيان مىكند : پيغمبر اسلام صلى الله عليه و آله اولين ناظرى بود كه با نظر دقيق و حساس انتقادى اين پديدهء روانى را مورد رسيدگى قرار داد ، به اين معنى كه بخارى و ساير محدثين ، جريان اين داستان را به طور كامل نقل كرده‌اند ، و از مراقبت و دقت حضرت صلى الله عليه و آله در مورد رياضت و وضع روانى جوانى يهودى به نام ابن‌صياد بحث كرده‌اند .\r\nاصل موضوع اين است كه يك نوع وجد و جذبه‌اى در ابن‌صياد ملاحظه مىشد كه طرق مختلف و جلوه‌هاى گوناگون آن نظر پيغمبر صلى الله عليه و آله را جلب كرد . رسول اكرم صلى الله عليه و آله او را آزمود و پرسش‌هايى از او فرمود ، و به طرق مختلف او را در معرض امتحان قرار داد . يك بار اين جوان مشغول زمزمه‌هايى بود و چيزهايى را به زبان مىراند . پيغمبر صلى الله عليه و آله پشت درختى پنهان شد تا زمزمه‌هاى او را بشنود ولى مادر اين جوان كه در همان نزديكى بود ، او را از نزديك شدن پيغمبر صلى الله عليه و آله آگاه ساخت ، لذا ابن‌صياد آن روشى را كه تعقيب مىكرد تغيير داد . آن‌گاه حضرت فرمود كه اگر اين زن ، پسرش را به همان حال گذاشته بود ، مطلب روشن مىشد .\r\nسپس مرحوم اقبال ( ره ) در دنبالهء اين بحث چنين مىگويد : عده‌اى از اصحاب پيغمبر صلى الله عليه و آله كه در ضمن رسيدگى و تحقيق اولين مطالعهء روانى در تاريخ اسلام حضور داشتند و با كمال توجّه و دقت اين واقعهء مهم را ثبت و ضبط كردند ، به كلى از درك معناى اين وضع عاجز ماندند و آن را بر اساس همان طرز فكر ساده و معصومانه‌اى كه داشتند ، سوء تعبير كردند .\r\n","page_name":" 403 ","page_number":403},
  {"content":"\r\n\r\nرسالت تصوّف در اسلام به اين صورت درآمد كه براى تحقيقات و آزمايش‌هاى عرفانى نظم و ترتيبى برقرار كند . « 1 » گو اين‌كه بايد اعتراف كرد كه ابن‌خلدون تنها مسلمانى بود كه در اين زمينه با يك روح كاملًا علمى وارد شد . اما بايد دانست كه رياضت‌هاى درونى و آزمايش‌هاى روانى يكى از منابع دانش و معرفت بشرى است ، زيرا مطابق تعليمات قرآن كريم ملاحظه مىشود كه براى كسب دانش و معرفت دو منبع ديگر ، يكى طبيعت و ديگرى تاريخ وجود دارد ، و در پرتو استفاده از اين سه منبع دانش و معرفت ، روح اسلام به بهترين صورتى جلوه‌گر مىشود .\r\nقرآن كريم آيات حقيقت نهايى را در آفتاب و ماه ، امتداد ظل ، تبديل شب به روز ، در اختلاف رنگ‌ها و زبان‌ها و توالى و استمرار پيروزىها و نابودىها و بالعكس در ميان مردم ، در حقيقت در كليهء مظاهر عالم طبيعت ، به طورى كه براى بشر محسوس و مشهود است محل نظر و مورد توجّه و دقت قرار مىدهد و وظيفهء شخص مسلمان اين است كه در اين آيات تعمق و تدبر كند . « 2 » نه اين‌كه مانند كوران و كران اين آيات را نديده و نشنيده بينگارد . به همين دليل ، قرآن تصريح مىكند كه « هر كس در اين جهان كور باشد ، در جهان آخرت نيز كور\r\n\r\n\r\n","description":"","footnote":"\r\n( 1 ) . نظم و ترتيب در آزمايش‌هاى عرفانى دستگاه تصوّف همان مراحلى است كه براى سالك در نظر گرفته‌اند و وظايفى رابر عهدهء سالك قرار داده‌اند تا مراحلى را طى كند و به كمال مطلوبش برسد .\r\n( 2 ) . ( هُوَ الَّذي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنينَ وَ الْحِسابَ ما خَلَقَ اللَّهُ ذلِكَ إِلَّا بِالْحَق‌ِّيُفَصِّلُ الآْياتِ لِقَوْمٍ يَعْلَمُونَ ) ( سورهء يونس ، آيه 5 )\r\n( أَلَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً ثُمَّ جَعَلْنَا الشَّمْسَ عَلَيْهِ دَليلًا ) ( سوره فرقان ، آيه 45 )\r\n( إِنَّ في اخْتِلافِ اللَّيْلِ وَ النَّهارِ وَ ما خَلَقَ اللَّهُ فِي السَّماواتِ وَ الْأَرْضِ لآَياتٍ لِقَوْمٍ يَتَّقُونَ ) ( سورهء يونس ، آيه 6 )\r\n( قُلِ انْظُرُوا ما ذا فِي السَّماواتِ وَ الْأَرْضِ ) الى آخر ( سورهء يونس ، آيه 101 ) .\r\n","page_name":" 404 ","page_number":404},
  {"content":"\r\n\r\nخواهد بود » . « 1 » در اين صورت اگر چشم كسى براى ديدن آيات و آثار موجود در اين جهان باز نباشد ، براى ديدن حقايق حيات در جهان آينده نيز كور خواهد بود .\r\nمسلمين پس از رجوع به عالم حس و شهود و تشخيص تدريجى به اين‌كه مطابق تعليمات قرآن ، جهان از اصل و اساس ، خاصيت ديناميكى دارد يعنى روح حركت در آن حكومت مىكند و با توجّه به اين‌كه جهان لايتناهى است و قابل ازدياد و افزايش ، در نتيجه با فكر يونانىها كه در آغاز امر با شوق و رغبت فراوان آن را استقبال كرده بودند به معارضه پرداختند ، ولى چون قبلًا توجّه نداشتند كه روح قرآن اصولًا مخالف سبك تعليمات كلاسيك است و اسلوب قديم را نمىپسندد ، به اين دليل به طرز تفكر متفكران يونان كاملًا اعتماد كردند ، و اولين اثر اين اعتماد اين بود كه خواستند قرآن را در پرتو فلسفهء يونان بفهمند و از آن‌جايى كه روح تعليمات قرآن به عالم حس و شهود توجّه دارد ، و ماهيت فلسفهء يونان نظرى است و از عالم واقع غافل است اين تلاش بيهوده محكوم به شكست شد . ولى متعاقب همين شكست ملاحظه مىكنيم كه روح واقعى فرهنگ اسلامى آشكار مىشود و شالودهء فرهنگ جديد را از جهات بسيار مهم پايه‌گذارى مىكند . اين قيام و معارضهء فكرى عليه فلسفهء يونان در تمام نواحى فكرى خود را نشان مىدهد . شخصاً متأسفم كه در حال حاضر توانايى آن را ندارم كه به تفصيل اين بحث بپردازم . به طورى كه اين مسأله در رياضيات و نجوم و طب آشكار است در ساير شئون و شقوق علمى نيز به طور كامل آن را تشريح كنم .\r\n\r\n\r\n","description":"","footnote":"\r\n( 1 ) . ( وَ مَنْ كانَ في هذِهِ أَعْمى فَهُوَ فِي الآْخِرَةِ أَعْمى وَ أَضَلُّ سَبيلًا ) سوره اسرا ، آيه 72 .\r\n","page_name":" 405 ","page_number":405},
  {"content":"\r\n\r\nبارى ، اين نكته به طور وضوح در افكار ماوراء الطبيعهء اشعرى محسوس و مشهود است ولى در موضوع انتقاد مسلمين از منطق يونانى پديده‌اى بسيار محدود است . اين جريان ، امرى بسيار طبيعى بود زيرا نارضايتى از فلسفهء خالص نظرى و تصورى ، مستلزم آن بود كه براى جستجوى دانش و معرفت طريق مطمئن‌ترى به دست آورند .\r\nتصور مىكنم . براى اولين بار نظامى بود كه اصل شك را به عنوان مقدمه و آغاز همهء علوم طرح كرد .\r\nبعد از مدتى غزالى اين موضوع را در كتاب المنقذ من الضلال توسعه داد ، و راه تحقيق را براى روش دكارت مسطح كرد . ولى او شخصاً در منطق پيرو ارسطو بود .\r\nدر كتاب قسطاس كه يكى از تأليفات غزالى است ، پاره‌اى از بيانات قرآن به صورت اشكال منطقى ارسطو درآمده است و متذكر شده است كه در سورهء شعرا در قرآن كريم محسوس است كه پاداش عمل محصول استفاده و نتيجهء بهره‌مندى از رهبرى و راهنمايى پيغمبران است و اين راهنمايى و رهبرى ، به طريق ساده‌اى مبنى بر بيان امثال و شواهد تاريخى و حاكى از داستان‌هايى كه احصا شده توضيح گرديده است . « 1 » اشراقى و ابن‌تيميه دو نفر از كسانى بودند كه با نظم و ترتيب خاصى براى رد منطق يونانى قيام كردند ، و ابوبكر رازى شايد اولين كسى بود كه از شكل اول منطق ارسطو انتقاد كرد . در دورهء ما نيز انتقاد رازى با روحى كاملًا تجربى به وسيلهء جان استوارت ميل « 2 » صورت متشكلى به خود گرفت . ابن‌حزم در كتابى كه\r\n\r\n\r\n","description":"","footnote":"\r\n( 1 ) . مقصود استنتاج اين معنى است كه در سورهء شعرا نفوس بشر به قضاياى تاريخى گذشته و عبرت گرفتن از سرنوشت‌گذشتگان سوق داده مىشود نه استنتاج منطقى و استفاده از اشكال منطق ارسطو .\r\n( 2 ) .  llim trawets nhoj . 1 \r\n","page_name":" 406 ","page_number":406},
  {"content":"\r\n\r\nبه نام التقريب فى المنطق نوشته است بيان مىكند كه حس و شهود يكى از منابع دانش و معرفت هستند و ابن‌تيميه در كتاب الرد على المنطق اظهار مىكند كه استنتاج يا استنباط عقلى تنها شكل بيان صحيح است .\r\nبدين طريق روش تجربه و تحقيق به وجود آمد و البته اين عملى نبود كه از نظريه ساخته باشد .\r\nاكتشاف بيرونى كه آن را عكس‌العمل زمان مىناميم و همچنين اكتشاف الكندى حاكى از اين‌كه احساس متناسب با نيروى تحريك و تهييج است شواهدى هستند از توجّه علماى اسلام به علم روان‌شناسى .\r\nتصور اين‌كه روش تجربى يك كشف اروپايى است خطاست . دوهرينگ « 1 » مىگويد : « مفاهيم علمى راجر بيكن به مراتب از مفاهيم علمى راجر بيكن‌هاى ديگرى كه همنام او هستند ، صحيح‌تر و روشن‌تر است » .\r\nراجر بيكن اطلاعات علمى خود را از دانشگاه‌هاى اسلامى اسپانيا كسب كرد . در حقيقت قسمت پنجم تأليف او كه به مناظر و مرايا اختصاص داده شده است ، رونوشتى است از كتاب ابن‌هيثم . اين كتاب شواهدى را نشان مىدهد كه مؤلف آن تحت تأثير افكار ابن‌حزم بوده است .\r\nاروپا اين حقيقت را كه اصل و ريشهء روش علمى او از اسلام گرفته شده است قدرى دير به رسميت شناخت ، ولى بالاخره دورهء اعتراف به اين حقيقت و به رسميت شناختن اين موضوع فرا رسيد . اينك براى اثبات اين منظور ، جملاتى را از كتاب ايجاد انسانيت ، « 2 » تأليف\r\n\r\n\r\n","description":"","footnote":"\r\n( 1 )  . Duhring \r\n( 2 )  . Making of humanity \r\n","page_name":" 407 ","page_number":407},
  {"content":"\r\n\r\nبرى فولت « 1 » نقل مىكنم . مؤلف نام‌برده در صفحهء 202 از كتاب مذكور مىنويسد :\r\nتحت حمايت جانشينان ژان در مدرسهء آكسفورد بود كه راجر بيكن « 2 » زبان عربى و علوم عربى را تحصيل كرد . نه راجر بيكن و نه همنام وى ، هيچ كدام در ايجاد روش تجربى و تحقيق ، عنوان و مقامى ندارند . راجر بيكن را فقط مىتوان يكى از مبشرين و مبلغين علوم و روش تحقيق اسلامى در اروپاى مسيحى دانست . او هيچ وقت از اظهار اين موضوع كوتاهى نمىكرد و تأييد مىكرد كه براى معاصران او تنها راه صحيح كسب دانش و معرفت ، تحصيل زبان عربى و علوم عربى است ، بحث و گفتگوهايى راجع به اين‌كه مؤسس و مبدأ روش تجربى شخصى بوده است قسمتى از همان سوء تعبيرى است كه دربارهء چه اصول و ريشه‌هاى تمدن اروپا مىشود . روش تجربى اعراب ( مسلمين ) از دورهء بيكن به بعد بسط يافت و با منتهاى اشتياق در سراسر اروپا استقبال شد و ريشه دوانيد .\r\nمؤلف در همان صفحه نيز از كتاب مذكور مىنويسد :\r\nعلوم طبيعى ، مهم‌ترين و مؤثرترين سهم از تمدن عرب ( اسلامى ) در عالم جديد است ، ولى مدت‌ها طول كشيد تا محصول آن به صورت ميوه‌هاى رسيده‌اى درآمد .\r\nبه فاصلهء كمى پس از آن‌كه فرهنگ اعراب شمال آفريقا در تاريكى فرو رفته بود ، با نيروى عظيم تابش كرد . اين فقط علوم طبيعى نبود كه دوباره اروپا را زنده كرد ، بلكه عوامل و مؤثرات متعددى از نفوذ فرهنگ اسلام در اروپا بود كه اولين اشعه‌اش را پخش كرد .\r\n\r\n\r\n","description":"","footnote":"\r\n( 1 ) .  Briffault  .\r\n( 2 )  . RogerBacon \r\n","page_name":" 408 ","page_number":408},
  {"content":"\r\n\r\nهمچنين در صفحهء 109 از همان كتاب چنين مىنويسد :\r\nاگرچه در هيچ جنبه‌اى از مظاهر توسعه و تكامل اروپا نيست ، مگر اين‌كه نفوذ فرهنگ اسلام محسوس و مشهود باشد ولى اين تأثير آن‌قدر كه در منشأ و سرچشمهء نيروى مشخص و متمايزى كه پايه و اساس جهان جديد را به وجود آورده است ، در جاهاى ديگر به آن وضوح جلوه‌گر نيست ، و آن نيرو عبارت است از منبع عالى و عظيم پيروزى اروپا ، يعنى علوم طبيعى و روح علمى .\r\nو بالاخره در صفحهء 190 از همان كتاب چنين مىنويسد :\r\nدين علوم طبيعى ما به علوم طبيعى اعراب ( مسلمين ) منحصر به اين نيست كه موجب به كار انداختن اكتشافات نظريات انقلابى شود بلكه علوم طبيعى ، دين بيشترى به فرهنگ عرب ( اسلام ) دارد ، به اين توضيح كه موجوديت علوم طبيعى مديون فرهنگ اسلام است .\r\nبه طورى كه ملاحظه شد عالم قديم ، دوران قبل از دانش بود . هيأت و نجوم و رياضيات يونان ، كالاهايى وارداتى بودند كه هيچ وقت رنگ فرهنگ اقليم يونان را به خود نگرفتند . كار يونانىها اين بود كه آنها را منظم كردند و تحت كلياتى درآوردند و تئورىهايى ساختند ، ولى طرق دقيق و تجمع و گردآورى علوم مثبت و روش‌هاى دقيق علمى و تحقيق و تجسس مشروح و پردامنهء تجربه و آزمايش ، روى هم رفته با طبيعت و خوى يونانى سازگار نبود و فقط در شهر اسكندريه كه رنگ معارف يونانى به خود گرفته بود دخالت در كارهاى علمى منتهى به تأسيس مكتب علمى عالم قديم شد . آن‌چه را ما علوم طبيعى مىناميم و در اروپا نيز قوام يافت نتيجهء روح تحقيق و تجسس\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنوينى بود از روش‌هاى تحقيقى جديد مربوط به روش تجربى و مطالعه و ملاحظه و اندازه‌گيرى راجع به پيشرفت و تكامل رياضيات به شكل و صورتى كه در نظر يونانىها مجهول بود . آن روح و آن روش‌ها به وسيلهء مسلمين در جهان اروپا شايع شد .\r\nبنابراين ، اولين نكتهء مهمى كه دربارهء روح فرهنگ اسلام بايد به آن توجّه كرد ، اين است كه فرهنگ اسلام به منظور كسب دانش و معرفت با نظرى ثابت و دقيق به جهان محسوس و متناهى مىنگرد و اين موضوع نيز واضح است كه پيدايش روح تجربه و تحقيق در اسلام ، مربوط به هماهنگى با فكر يونانى نبود بلكه محصول يك دوره جنگ طولانى با فكر يونانى بود .\r\nدر حقيقت همان‌طور كه برى فولت مىگويد : « نفوذ يونانىها كه اغلب به نظريه علاقمند بودند ، تا حدى باعث شد كه روى نظر مسلمين نسبت به معارف قرآنى پرده‌اى كشيده شود و براى دست كم دو قرن موجب شد كه طبيعت و خوى عربى نتواند اظهار وجود كند كه البته بعداً به خود آمدند » .\r\nبا توجّه به اين معانى مىخواهم ريشهء اين سوء تعبير را مبنى بر اين‌كه فكر يونانى به نحوى از انحاء در خاصيت فرهنگ اسلامى مؤثر بوده است به طور كلى نابود كنم .\r\nاينك به توضيح قسمت ديگرى از اين مقال مىپردازم :\r\nدانش و معرفت بايد از محسوس شروع شود . در نتيجهء تسخير فكر و قدرت در راه به كار بردن تحقيق در جهان محسوس ، براى انسان امكان دارد كه از عالم محسوس بگذرد . قرآن كريم در اين‌باره مىفرمايند :\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n« يَا مَعْشَرَ الْجِنِّ وَالْإِنسِ ، إِنْ اسْتَطَعْتُمْ أَنْ تَنفُذُوا مِنْ أَقْطَارِ السَّمَوَاتِ وَالْأَرْضِ فَانفُذُوا لَاتَنفُذُونَ إِلَّا بِسُلْطَانٍ » « 1 »\r\nاى گروه جن ! و انس اگر بتوانيد از مرزهاى آسمان‌ها و زمين درگذريد ، پس اين كار را بكنيد ، ولى نمىتوانيد از اين مرزها به خارج نفوذ كنيد مگر به وسيلهء قدرت .\r\nاما جهان ، به عنوان مجموعه‌اى از اشياى متناهى ، به مثابهء يك نوع خلاء خالص خود را نشان مىدهد كه زمان يعنى رشته‌هايى از آنات متوالى و متقاطع ؛ در آن ، چيزى انگاشته نمىشود و كارى از آن ساخته نيست . اين چنين منظره‌اى از جهان ، فكر فعّال را به جايى نمىرساند . تصور حد و مرز دربارهء زمان و مكان مشهود فكر را متزلزل مىكند و در اين صورت متناهى مانند بتى مىشود كه راه حركت فكر را مسدود مىكند يا به تعبير ديگر ، براى اين‌كه فكر از حدود خود درگذرد ، بايد زمان مسلسل و متوالى و خلاء خالصِ مكان مشهود را پشت سر نهد .\r\nقرآن كريم مىگويد : « وَ إِلَى اللَّهِ الْمَصيرُ » ، « 2 » يعنى سرانجام همهء حدود و همهء مرزها به خدا منتهى مىشود .\r\nاين آيه يكى از دقيق‌ترين مفاهيم قرآن را مجسم مىسازد ، زيرا به طور قطع و مسلم امر مىكند كه حد و مرز نهايى را نبايد در مسير ستارگان جستجو كرد ، بلكه بايد آن را در جهان نامتناهى روحانيت به دست آورد . در اين مرحله متوجّه مىشويم كه سفر فكرى و سير عقلى به طرف اين حد لايتناهى طولانى و پرمشقت است و در اين راه مجاهدت معلوم مىشود كه فكر اسلامى به طرفى سير مىكند كه به\r\n\r\n\r\n","description":"","footnote":"\r\n( 1 ) . سورهء الرحمن ، آيه 33 .\r\n( 2 ) . سورهء فاطر ، جزء آخر از آيه 18 .\r\n","page_name":" 411 ","page_number":411},
  {"content":"\r\n\r\nكلى با فكر يونانى متفاوت است .\r\nبه طورى كه اشپنگلر اظهار مىكند ، ايده‌آل يونانىها نسبى بود نه لايتناهى . فقط وجود فيزيكى متناهى با حدودِ كاملًا مشخص و معين خود ، فكر يونانىها را به خود مشغول كرده بود . از طرف ديگر در تاريخ فرهنگ اسلامى ، چه در قلمرو فكر و تحقيق خالص ، و چه در محيط پسيكولوژى ( روان‌شناسى مذهبى ) ، كه من آن را به تصوّف عالى و عرفان تعبير مىكنم ملاحظه مىشود . آن ايده‌آلى كه مورد نظر قرار گرفته است ، عبارت از وصول به لايتناهى و محفوظ شدن از لايتناهى است . با توجّه به چنين وضعى ، مسألهء زمان و مكان مسألهء مرگ و حيات است .\r\nقبلًا دربارهء راه و روشى كه نظر متفكران اسلام ، مخصوصاً اشعرىها را به خود جلب كرده بود بحث كرده‌ام : اينك مىگويم كه يكى از دلايلى كه به نظريهء ذراتى يا نظريهء اتوميسم دموكريت اجازه نداد كه در جهان اسلام شيوع پيدا كند اين بود كه اين مسأله شامل نظريهء مكان مطلق مىشد . اشعرىها به طرف اين عقده سوق داده شده بودند كه اتوميسم ديگرى را توسعه دهند و مىكوشيدند كه به وسيله‌اى شبيه اتوميسم عصر جديد بر مشكلات مكان مشهود فايق آيند . از جنبهء رياضى بايد متذكر شد كه بعد از بطلميوس ( 1274 - 1201 قبل از ميلاد ) هيچ كس فكر دقيقى راجع به مشكلات نشان دادنِ وضع اصل موضوع مربوط به خطوط متوازى اقليدس بر اساس سطح مستوى مكان اظهارى نكرده بود . « 1 »\r\n\r\n\r\n","description":"","footnote":"\r\n( 1 ) . منظور از اشاره كردن به اصل موضوع كه نزد اقليدس بديهى بوده است ، اين است كه چون اقليدس سطح زمين را مسطح و مستوى مىدانسته است عقيده داشته است كه دو خط موازى كه بر سطح مستوى رسم شود هيچ وقت به يكديگر نخواهند رسيد ولى پس از آن‌كه مسألهء كرويت زمين و بعد از آن كرويت فضا به ميان آمد اين فرضيه باطل شد .\r\n","page_name":" 412 ","page_number":412},
  {"content":"\r\n\r\nبراى اولين بار ، خواجه نصيرالدين طوسى آرامش و آسايشى را كه براى هزار سال در جهان رياضيات حكمفرما بود بر هم زد و ضمن كوششى كه براى اصلاح اصل موضوع مىكرد ، لازم دانست از مسألهء مكان احتراز كند . بدين ترتيب طوسى مبنايى را طرح كرد كه هر چند خفيف بود ، اما براى نهضت ما فوق مكان دوران ما شالوده و مبنايى شناخته شد . بيرونى پس از مطالعات فراوان دربارهء تابع رياضى از يك ديدگاه علمى خالص ، بىكفايتى فرضيه جهان ساكن را درك كرد كه اين عمل انصراف صريح و روشنى از يونانىها بود . تابع رياضى عامل زمان را در تصور جهان وارد مىكند . اين فكر ، ثابت را به متغير تبديل مىكند و جهان را نه در حال بودن بلكه در حال شدن مىبيند .\r\nاشپنگلر تصور مىكند كه فكر تابع رياضى سمبل و مظهرى است از فكر غربى كه حتّى هيچ فرهنگ ديگرى كمترين اشاره‌اى به آن فكر غربى نمىكند . با توجّه به تعميمى كه بيرونى با استفاده از فرمول معروف نيوتن راجع به انترپولاسيون داد ، مبنى بر اين‌كه به وسيلهء توابع مثلثاتى هر تابع ديگرى را مىتوان بيان كرد ادعاى اشپنگلر در حقيقت هيچ پايه و اساسى ندارد .\r\nتبديل مفهوم يونانى راجع به عدد از كيفيت مقدار خالص به كيفيت نسبت خالص در حقيقت از زمان خوارزمى شروع مىشود كه رياضيات را از صورت حساب به شكل جبر و مقابله توسعه داد . بيرونى گامى قاطع به جلو برداشت ، و اين قدم به طرف همان مفهومى بود كه اشپنگلر آن را عدد زمانى مىناميد و اين موضوع در معنى انتقال فكر از بودن به شدن بود . در حقيقت جديدترين\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nپيشرفت‌هاى رياضيات اروپايى متمايل بود به اين‌كه زمان را از جنبهء زنده‌اى كه در تاريخ داشته است منخلع سازد و معناى آن را به يكى از تصاوير فضا منحصر كند . بنابراين احتمال دارد نظر هويت هد « 1 » دربارهء نسبيت به ذهن متفكران مسلمان نزديك‌تر باشد تا تفسير انيشتين ، كه زمان در نظر او فاقد جنبهء گذشت مىباشد و به طور مرموزى به فضاى محض مبدل مىشود .\r\nبه موازات پيشرفت فكر رياضى در اسلام ، مىبينيم كه فكر تحول يا تطور يا تكامل كه در زبان‌هاى اروپايى به اولوسيون « 2 » تعبير مىشود ، به تدريج جلوه‌گر مىشود .\r\nاولين كسى كه به تغييرات حاصله در حيات پرندگان بر اثر مهاجرت‌ها توجّه كرد جاحظ بود . بعد از او ابن‌مسكويه كه معاصر بيرونى بود آن را به صورت يك نظريه مشخص‌ترى درآورد و اين موضوع را در كتاب الفوز الاصغر كه دربارهء علوم الهى نوشته بود گنجانيد . اينك خلاصهء نظريه ابن‌مسكويه را دربارهء تكامل نه از نظر ارزش علمى آن بلكه از لحاظ پرتويى كه در مسير حركت فكر اسلامى منعكس كرده است نقل مىكنم .\r\nنظر ابن مسكويه اين است كه حيات نباتات يا روييدنىها در اولين مرحلهء تكامل ، براى پيدايش يا رشد و نمو ، نيازمند هيچ نوع تخمى نيست و باز مىگويد : « براى استمرار و ادامهء حيات نباتات احتياجى به تخم نيست . فرق اين نوع حيات نباتى با حيات مواد معدنى در نيروى ضعيف حركتى است كه در شكل‌هاى عالىتر به خود مىگيرند و اين نيرو بار ديگر در مرحله‌اى بيشتر جلوه مىكند كه هر گياهى\r\n\r\n\r\n","description":"","footnote":"\r\n( 1 )  . Whitehead \r\n( 2 )  . Evolution \r\n","page_name":" 414 ","page_number":414},
  {"content":"\r\n\r\nشاخه‌هايش را مىگستراند ، و به وسيلهء تخم باعث افزايش نوع خود مىشود . نيروى حركت باز به تدريج افزايش مىيابد ، تا اين‌كه درخت‌هايى با تنه و برگ و ميوه به وجود آيند و در مرحلهء بالاتر ، تكامل اشكال مختلفِ حيات نباتات كه محتاج به خاك بهتر و آب و هواى مساعد براى رشد و نمو روييدنىها هستند ، صورت مىگيرد .\r\nآخرين مرحلهء تكامل روييدنىها در مو و نخل آشكار مىشود به طورى كه وارد دهليز حيات حيوانى مىشوند . در نخل نوعى خصوصيات جنسى به طور وضوح ديده مىشود كه علاوه بر ريشه‌ها و بافت‌هايش ، چيز ديگرى در آن به وجود مىآيد و مانند مغز حيوان ، كار و وظيفه‌اى را انجام مىدهد كه حيات نخل بستگى به رشد و ترقى آن دارد . اين مرحله عالىترين مراتب در سير تكاملى حيات روييدنىهاست و پيش درآمد حيات حيوانى است .\r\nاولين گام پيشرفت به طرف حيات حيوانى ، آزادى و استخلاص ، از قيد ريشه‌هايى است كه در عمق زمين فرو رفته‌اند ، و همين آزادى ، نطفهء حركت وجدان است . اين حركت مرحله بدوين حيوانيّت است كه در اين مرحله حس لامسه به وجود مىآيد ، و آخرين حسى كه ظهور مىكند ، حس باصره يا بينايى است . حيوان پس از تكامل حواس ، محتاج به آزادى حركت است ، به طورى كه اين مسأله حتّى در كرم‌ها ، خزندگان ، مورچه و زنبور عسل محسوس و مشهود است .\r\nجنبهء حيوانيت ، در ميان چهار پايان مانند اسب و در ميان پرندگان مانند باز به حد كمال مىرسد و بالاخره كمال نهايى در مرز بشريّت ، به شكل ميمون جلوه مىكند كه در ميزان تكامل يك درجه از بشر پايين‌تر است .\r\nبه علاوه در مسألهء تكامل ، از نظر روان‌شناسى نيرويى روزافزون از\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nحس تشخيص و نيروى روحانيت ، تغييرات و تبديلاتى ايجاد مىكند ، تا اين‌كه بشريّت از حالت توحش و بربريت در گذشته به جهان تمدن قدم مىگذارد . ولى حقيقت امر اين است كه پسيكولوژى ، يا روان‌شناسى مذهبى بيش از هر عاملى ، به طرقى كه در اين عصر و زمان مورد بحث است ، ما را به مسألهء زمان و مكان كه اصطلاحاً به جايگاه تعبير مىشود نزديك مىكند ، به طورى كه اين موضوع از طريق دريافت‌هاى عراقى و خواجه محمد پارسا در دسترس مطالعهء ما قرار گرفته است .\r\nنظر عراقى را دربارهء نظامات زمان قبلًا توضيح داده‌ام ؛ اينك خلاصه نظر او را دربارهء مكان توضيح مىدهم .\r\nبه گفتهء عراقى ، وجود نوعى مكان در ارتباط با خدا ، از توجّه به چند آيه قرآن ، ظاهر و آشكار مىشود ، به اين شرح :\r\n« أَ لَمْ تَرَ أَنَّ اللَّهَ يَعْلَمُ ما فِي السَّماواتِ وَ ما فِي الْأَرْضِ ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُم » « 1 »\r\nآيا نديدى كه آن‌چه را در آسمان‌ها و زمين است خدا مىداند ؟ هيچ سه نفرى نيستند كه با يكديگر سرگوشى كنند مگر اين‌كه خدا چهارمشان باشد و هيچ پنج نفرى نيستند مگر اين‌كه خدا ششمشان باشد ، نه كمتر از آن و نه بيشتر از آن ، مگر اين‌كه هر جا باشند خدا همراه آنهاست .\r\n« وَ ما تَكُونُ في شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ\r\n\r\n\r\n","description":"","footnote":"\r\n( 1 ) . سوره المجادله ، آيه 7 .\r\n","page_name":" 416 ","page_number":416},
  {"content":"\r\n\r\nمِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفيضُونَ فيهِ وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلَّا في كِتابٍ مُبينٍ » « 1 »\r\nمشغول هيچ كارى نخواهيد شد و هيچ قسمتى از قرآن را نخواهيد خواند و هيچ كارى انجام نخواهيد داد مگر اين‌كه شاهد و ناظر شما خواهيم بود ، وقتى كه وارد و مشغول آن مىشويد ، و به اندازهء ذره‌اى از آن‌چه در زمين و آسمان است ، نه كوچك‌تر از آن و نه بزرگ‌تر از آن ، از نظر خدا دور نمىشود و در يك كتاب مبسوط و روشنى ثبت مىشود .\r\n« وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَريدِ » « 2 »\r\nما انسان را آفريده‌ايم و مىدانيم نفس او چه وسوسه‌هايى به او القا مىكند و ما از شاهرگ او به او نزديك‌تريم .\r\nولى نبايد فراموش كرد كه كلمات قرب و نزديكى ، تماس يا ارتباط و بعد يا دورى كه در مورد مادّيات به كار برده مىشود بر ذات بارى تعالى تطبيق نمىكند . خدا با همهء جهان و جهانيان در تماس است ، همان‌طور كه روح با بدن تماس دارد .\r\nروح نه خارج از بدن است و نه در داخل آن ؛ نه متصل به آن است و نه منفصل از آن . با اين حال مسلم است كه با تمام ذرات بدن در تماس است كه امكان مشاهدهء اين تماس وجود ندارد مگر اين‌كه نوعى مكان براى آن قايل شويم كه متناسب با لطافت روح باشد .\r\n\r\n\r\n","description":"","footnote":"\r\n( 1 ) . سوره يونس ، آيه 61 .\r\n( 2 ) . سوره ق ، آيه 16 .\r\n","page_name":" 417 ","page_number":417},
  {"content":"\r\n\r\nبنابراين وجود مكان يا بعد براى خدا مورد انكار نيست ، بلكه بايد نوعى مكان براى خدا قايل شويم كه درخور مقام مطلق او باشد .\r\nاز اين مسأله كه بگذريم قابل ذكر است كه سه نوع مكان يا بعد وجود دارد ؛ به اين شرح :\r\n1 . مكان اجسام مادى ؛\r\n2 . مكان موجودات فناناپذير ؛\r\n3 . مكان خدا .\r\nمكان اجسام مادى نيز به سه نوع تقسيم مىشود :\r\nاولًا مكان اجسام ثقيل كه آن را به بعد يا فضا تعبير مىكنيم . در اين مكان ، حركت و جنبش وقت مىگيرد و اجسام هر يك جاى خودشان را اشغال مىكنند ، و هر نقل و انتقالى با مقاومت مواجه مىشود .\r\nثانياً مكان اجسام لطيف ، يعنى هوا و صوت . در اين مكان نيز اجسام با يكديگر تعارض دارند و حركاتشان با مقياس زمان اندازه‌گيرى مىشود ولى معلوم است كه اين زمان با زمان مربوط به اجسام ثقيل فرق دارد .\r\nاگر بخواهيم لوله‌اى را از هوا پر كنيم ، بايد هوايى را كه قبلًا داخل آن لوله بوده است خارج كنيم . به اين ترتيب ملاحظه مىشود كه زمان مربوط به امواج صوت در حقيقت نسبت به زمان اجسام ثقيل ناچيز شمرده مىشود .\r\nثالثاً مكان نور ، نور آفتاب سريع و آنى به دورترين نقاط كرهء زمين مىرسد ، بنابراين مىتوان گفت كه بر اثر سرعت سير نور و صدا ، زمان به صفر تقليل مىيابد . در اين صورت واضح است كه مكان نور با مكان هوا و صورت فرق دارد . توضيح بيشتر اين‌كه روشنايى نور يك شمع ، در يك اتاق به همهء اطراف آن پخش مىشود ، بدون اين‌كه در\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nهواى اتاق نقل و انتقالى صورت بگيرد . اين مسأله نشان مىدهد كه مكان نور از مكان هوا لطيف‌تر است و هيچ‌گونه دخالتى هم در مكان هوا ندارد . با توجّه به نزديكى زيادى كه بين اين مكان‌ها وجود دارد ، ممكن نيست كه بتوان مكان يكى را از مكان ديگرى تشخيص داد ، مگر به وسيله تجزيه و تحليل دقيق ذهنى و عقلى ، و از راه فعّاليت و آزمايش روحانى .\r\nباز وقتى وضع مقدارى آب داغ را در نظر بگيريم مىبينيم كه وجود دو شىء متضاد ، يعنى آب و آتش كه به حسب ظاهر در يكديگر نفوذ كرده‌اند و با هم آميخته‌اند از لحاظ خاصيت جداگانه‌اى كه هر يك با ديگرى دارد نمىتوانند توأماً در يك مكان وجود داشته باشند . اين مطلب قابل توضيح نيست ، مگر اين‌كه از راه تصور و از طريق تفكر ادراك شود كه مكان‌هاى دو جوهر گو اين‌كه بىاندازه به يكديگر پيوسته باشند مع‌ذلك از يكديگر مشخص و ممتازند . ولى وقتى كه عنصر فاصله يا بعد به كلى از نظر دور نباشد مقاومت متقابل در مكان نور امكان‌پذير نيست . نور يك شمع فقط به يك نقطهء معينى مىرسد كه انوار صد شمع در يك اتاق با يكديگر ممزوج مىشوند ، بدون اين‌كه يكى جاى ديگرى را بگيرد .\r\nبدين طريق عراقى پس از توضيح و تشريح مكان‌هاى اجسام فيزيكى كه داراى مراتب مختلف لطافت هستند به طور اختصار به توصيف و تشريح انواع مختلف مكان كه جايگاه طبقات گوناگون موجودات فناناپذير يعنى فرشتگان است مىپردازد . عنصر فاصله به طور كلى از اين مكان‌ها خارج نيست زيرا در صورتى كه موجودات فناناپذير بتوانند به سهولت از ديوارهاى سنگى عبور كنند ، روى هم رفته نمىتوانند از حركت كه به عقيدهء عراقى در عالم روحانيت ، دليل\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبه كمال نرسيدن است ، منفك باشند .\r\nدر ميزان و مقياس آزادى مكانى ، عالىترين نقطه به وسيله روح انسان كه جوهرى بىنظير است و نه در حركت است و نه ساكن احراز مىشود . بدين ترتيب پس از عبور از انواع و اقسام لايتناهى مكان ؛ ما به مكان و مقام ربوبيت كه به طور اطلاق از داشتن جهت و سمت مبراست و نقطه تلاقى همهء بىنهايت‌هاست پى مىبريم .\r\nاز خلاصه نظر عراقى مىتوان دريافت كه يك صوفى مهذب مسلمان ، در عصرى كه هيچ‌گونه فكرى دربارهء نظريات و مفاهيم و رياضيات و فيزيك جديد وجود نداشته است ، چگونه از راه تعقل و تفكر ، تشخيص و ادراك روحانى خود را بدين‌گونه نگاشته و تعبير كرده است .\r\nعراقى به حقيقت در تلاش آن بود كه به مفهوم مكان به عنوان مظهر حركت ( ديناميسم ) برسد و معلوم مىشد ذهنش به صورت مبهمى در تكاپوى درك معناى مكان به عنوان محيط متصل بىنهايت « 1 » بود ولى چون معلومات رياضى نداشت و از طرف ديگر در تبعيت از فكر باستانى ارسطو از لحاظ جهان ثابت تعصب مىورزيد ، نتوانست مدلول خارجى فكرش را مشاهده كند .\r\nتداخل « اينجاى » ما فوق مكانى و « اكنون » ما فوق ابدى ، در حقيقت نهايى ، مفهوم جديد ( مكان ، زمان ) يا جايگاه را تلقين مىكند كه پروفسور الكساندر ضمن خطابه‌هاى راجع به مكان ، زمان و الوهيّت ، آن را زادگاه اصلى اشياء مىداند .\r\nاگر عراقى در ماهيت زمان ، بينش و بصيرت دقيق‌ترى داشت\r\n\r\n\r\n","description":"","footnote":"\r\n( 1 )  . lnfintc continuum \r\n","page_name":" 420 ","page_number":420},
  {"content":"\r\n\r\nمىتوانست درك كند كه زمان ، از « آن دو » جنبهء اساسىترى دارد و اگر به طورى كه پروفسور الكساندر مىگويد ، زمان منش و لُبّ فضاست ، نبايد آن را مجازى دانست . عراقى رابطهء خدا را با جهان به قياس رابطهء روح با جسم مىپندارد ، ولى به جاى اين‌كه از لحاظ فلسفى يعنى از طريق دقت در وجهه‌هاى فضايى آزمايش و تجربه ، اين معنى را درك كرده باشد ، فقط آن را بر اساس احساس و تشخيص روحانى خود عرضه مىدارد .\r\nتقليل دادن مكان و زمان به نقطهء جايگاه محو شونده كافى نيست . شكى نيست كه فكر عراقى در مسير صحيح حركت كرد ولى تعصّب او دربارهء روش ارسطو كه مقرون با نقض تجزيه و تحليل روان‌شناسى بود مانع پيشرفت وى شد . براى عراقى با توجّه به اين نظر كه زمان الهى به كلى از تغيير مبرّاست ( و اين نظريه فىالبداهه مبتنى بر نقض تجزيه و تحليل بصيرت و آزمايش وجدانى است ) غير ممكن بود كه بتواند رابطهء بين زمان الهى و زمان متوالى و مسلسل را كشف كند و به وسيلهء اين كشف به فكر اصلى اسلامى ، حاكى از استمرار آفرينش ، يعنى درك جهانى كه لاينقطع در حال خلاقيت است ، نايل شود .\r\nبنابراين كليهء خطوط فكر اسلامى در يك نقطه به يكديگر مىرسند و آن معنى و مفهوم جهان متحرك است .\r\nنظر ابن‌مسكويه مبتنى بر نظريه حيات ، به عنوان حركت انقلابى نيز اين مسأله را تقويت و تأييد مىكند ، همچنين نظر تاريخى ابن‌خلدون مؤيد همين موضوع است . تاريخ يا به تعبير قرآن ايام‌اللَّه سومين سرچشمهء دانش و معرفت از نظر قرآن شناخته مىشود .\r\nيكى از اصيل‌ترين تعليمات قرآن اين است كه ملّت‌ها به طور دسته جمعى در معرض قضاوت قرار مىگيرند و در هر دوره‌اى زيان\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nكارىهاى نارواى خود را مىبينند . قرآن براى روشن كردن اين موضوع و اثبات اين ادعا كراراً از شواهد تاريخى نقل مىكند و به خوانندگان توصيه و تأكيد مىكند كه از تجربيات گذشته و حال بشر پند بگيرند . به اين شرح :\r\n« وَ لَقَدْ أَرْسَلْنا مُوسى ب‌ِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ إِنَّ في ذلِكَ لآَياتٍ لِكُلِّ صَبَّارٍ شَكُورٍ » « 1 » .\r\nقبلًا موسى را همراه آيات خودمان فرستاديم و به او دستور داديم كه قوم خودت را از تاريكىها نجات بده و به روشنايى وارد كن و روزهاى خدا را به ياد آنها بياور . به حقيقت در اين امر آياتى است براى هر آدم صبور و سپاسگزار .\r\n« وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ * وَ الَّذينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ * وَ أُمْلي لَهُمْ إِنَّ كَيْدي مَتينٌ » « 2 » .\r\nو در ميان كسانى كه آفريده‌ايم ، امّتى هستند كه به حق رهبرى مىكنند و مطابق حق به عدل رفتار مىكنند ولى كسانى كه آيات ما را تكذيب مىكنند آنها را به وسيلهء تدبيرهاى نهانى كه خودشان هم نمىدانند از پاى درمىآوريم به آنها مهلت مىدهيم ولى به حقيقت نقشه و تدبير من مؤثر است .\r\n« قَدْ خَلَتْ مِنْ قَبْلِكُمْ سُنَنٌ فَسيرُوا فِي الْأَرْضِ\r\n\r\n\r\n","description":"","footnote":"\r\n( 1 ) . سورهء ابراهيم ، آيه 5 .\r\n( 2 ) . سورهء اعراف ، آيه 181 و 182 و 183 .\r\n","page_name":" 422 ","page_number":422},
  {"content":"\r\n\r\nفَانْظُروا كَيْفَ كانَ عاقِبَةُ الْمُكَذِّبينَ » « 1 » .\r\nقبل از زمان شما سوابقى و سننى بوده است ، لذا در زمين گردش كنيد و سرانجام ستمكاران را در نظر بگذرانيد .\r\n« إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ الْأَيَّامُ نُداوِلُها بَيْنَ النَّاس » « 2 » .\r\nاگر بر شما جراحتى وارد آمده است بر ديگران نيز چنان جراحتى وارد شده است . ما اين روزها را در ميان مردم تجديد مىكنيم .\r\n« وَ لِكُلِّ أُمَّةٍ أَجَل » « 3 » .\r\nبراى هر ملّتى دوره‌اى معين است .\r\nآيهء اخير نمونه‌اى است كه به طرز خاصى ناظر به يك جنبهء كلى تاريخ است كه با اين سبك و اسلوب خاص نشان مىدهد . در اين صورت تصور اين‌كه قرآن فاقد حكمت و اصول اوليهء علم تاريخ است اشتباه بزرگى است . حقيقت اين است كه تمام روح مقدمهء ابن‌خلدون به طور كلى ناشى از الهاماتى است كه مؤلف از قرآن گرفته است و حتّى در قضاوت‌هاى اخلاقى وى محسوس و مشهود است كه به حد اعلى مديون قرآن است . يكى از شواهد اين موضوع بحث وى در اين‌باره ، تفسير و تشريح آيه زير است :\r\n\r\n\r\n","description":"","footnote":"\r\n( 1 ) . سوره آل عمران ، آيه 137 .\r\n( 2 ) . سوره آل عمران ، آيه 140 .\r\n( 3 ) . سوره اعراف ، آيه 34 .\r\n","page_name":" 423 ","page_number":423},
  {"content":"\r\n\r\n« الْأَعْرابُ أَشَدُّ كُفْراً وَ نِفاقاً وَ أَجْدَرُ أَلَّا يَعْلَمُوا حُدُودَ ما أَنْزَلَ اللَّهُ عَلى رَسُولِهِ وَ اللَّهُ عَليمٌ حَكيمٌ * وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً وَ يَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَ اللَّهُ سَميعٌ عَليمٌ » « 1 » .\r\nاعراب بيابانى به شدّت دچار كفر و نفاق‌اند و اولى اين است كه حدود آن‌چه خداوند بر پيغمبرش نازل كرده ( به سبب اين‌كه لياقت ندارند ) ندانند و خدا دانا و حكيم است . از اعراب بيابانى كسانى هستند كه آن‌چه انفاق مىكنند زيان مىدانند و در كمين آنند كه شما دچار بدبختى شويد ، خود آنها دچار بدبختى خواهند شد و خدا شنوا و داناست .\r\nبه هر حال علاقهء قرآن به تاريخ ، از لحاظ اين‌كه تاريخ يكى از منابع دانش و معرفت بشرى است ، بيشتر از آن است كه به نقل سادهء كليات و عموميّات تاريخى برگزار شود . قرآن يكى از اساسىترين اصول و مبادى نقد تاريخ را در دسترس ما گذاشته است . و از آن‌جايى كه رعايت دقت و صحت در ثبت وقايع كه مادهء اصلى تاريخ است ، شرط لازم علم تاريخ است و معرفت صحيح به وقايع وابستگى به شخصيت‌هايى دارد كه راوى و ناقل حوادث و وقايع‌اند ، لذا اولين اصل نقد تاريخى بر اين اساس استوار شده است كه اخلاق شخصى ناقل و راوى حوادث و وقايع ، عامل مهم در قضاوت گفته‌هاى وى شناخته شود . قرآن كريم اين طور دستور مىدهد :\r\n« يا أَيُّهَا الَّذينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمين » « 2 »\r\nاى كسانى كه ايمان آورده‌ايد اگر مرد فاسقى براى شما خبرى\r\n\r\n\r\n","description":"","footnote":"\r\n( 1 ) . سوره توبه ، آيات 97 - 98 .\r\n( 2 ) . سوره حجرات ، آيه 6 .\r\n","page_name":" 424 ","page_number":424},
  {"content":"\r\n\r\nآورد با دقت آن را روشن كنيد ( با اين‌كه دليل و بينه بخواهيد ) .\r\nدر نتيجهء به كار بردن اين اصل قرآنى در مورد روات و محدثان و ناقلانِ روايات نبوى بود كه به تدريج قانون نقد الحديث يا نقد تاريخى به وجود آمد . پيشرفت و رشد شعور تاريخى در اسلام موضوع بسيار جالبى است . توجّه و ارجاع قرآن به تجربه و آزمايش و ضرورت تحقيق دقيق و حصول اطمينان دربارهء گفته‌هاى پيامبر صلى الله عليه و آله و ميل و رغبت براى تهيه و ايجاد منابع ثابت الهام ، براى نسل‌هاى بعد ، همه نيروهايى بودند كه دست به دست هم داده و مردانى از قبيل ابن‌اسحاق ، طبرى و مسعودى را به وجود آوردند . ولى تاريخ ، به عنوان هنر برافروختن و تشديد قوهء تصور وتفكر خوانندگان ، فقط مرحله‌اى در توسعه و تكميل تاريخ است ، تا اين‌كه به پايه علم صحيح برسد . امكان حصول تحقيق علمى تاريخى مستلزم تجربهء وسيع‌تر و رشد بيشتر عقل علمى و بالاخره احراز نوعى افكار اساسى از ماهيت حيات و زمان است ، اين افكار و معانى به طور كلى به دو دسته تقسيم مىشوند كه هر دو مبناى تعليمات قرآن را تشكيل مىدهند به اين شرح :\r\n1 . وحدت اصل و ريشهء انسان كه قرآن مىگويد : « از يك نفخهء حيات كه دميديم همهء شما را آفريديم » ولى مفهوم حيات ، به عنوان يك واحد ارگانيك عملى است بطيئى الحصول و رشد و تكامل آن مستلزم ورود مردم در جريان حوادث مهم جهان است . اين مجال و اين فرصت در نتيجهء توسعه و تكامل سريع يك امپراطورى براى اسلام به دست آمد . شكى نيست كه مسيحيت مدت‌ها قبل از اسلام پيام مساوات را براى بشريت آورده بود ولى روم مسيحى ، به درك كمال اين فكر توفيق نيافت كه جهان بشريت را به عنوان ارگانيسم واحدى\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nبشناسد ، به طورى كه فلنت « 1 » مىگويد : « هيچ نويسندهء مسيحى و يا دست كم ، هيچ فرد ديگرى در امپراطورى روم حيثيت و اعتبارى بيشتر از اين كسب نكرد كه وحدت بشر را به عنوان يك مفهوم معنوى تلقى كند و بس » .\r\nاين نكته را بايد اضافه كرد كه حتّى بعد از دوران روم قديم به نظر نمىرسد كه اين فكر از لحاظ عمق و ريشه در اروپا پيشرفتى كرده باشد . از طرف ديگر پيشرفت فكر ناسيوناليزم ( مليت پرستى ) منطقه‌اى كه به اصطلاح دربارهء مميزات يا خصوصيات ملى توصيه و تأكيد مىكند مثل اين است كه مىخواهد عنصر وسيع انسانيت را دربارهء هنر و ادبيات نابود كند . اما اين موضوع در اسلام به كلى صورت ديگرى داشت به اين معنى كه اين موضوع از لحاظ منطق اسلام ، نه يك مفهوم فلسفى بود و نه يك رؤياى شعرى . هدف اسلام به عنوان يك جنبش اجتماعى ، اين بود كه اين فكر را در زندگانى روزانه هر فرد مسلمانى يك عامل زنده قرار دهد و بدين طريق به طور غير محسوس و بى سر و صدا آن را پيشرفت دهد و ثمربخش سازد .\r\n2 . معناى دقيق حقيقت زمان و مفهوم حيات به عنوان حركت متوالى و جنبش مستمر در طى زمان .\r\nمهم‌ترين نكتهء جالب و قابل توجّه در نظر ابن‌خلدون راجع به تاريخ ، همين مفهوم اخير حيات و زمان است و مدح و منقبت فلنت از ابن‌خلدون مربوط به همين موضوع است كه مىگويد : « افلاطون و ارسطو و اگوستن ، نظير ابن‌خلدون نيستند و ساير فلاسفه و دانشمندان حتّى ارزش آن را ندارند كه اسامىشان در قبال اسم ابن‌خلدون ذكر شود » .\r\n\r\n\r\n","description":"","footnote":"\r\n( 1 )  . Flint \r\n","page_name":" 426 ","page_number":426},
  {"content":"\r\n\r\nاز توضيحاتى كه در بالا داده شد مقصود اين نيست كه دربارهء اصالت فكر ابن‌خلدون شكى ايجاد كرده باشم ، بلكه آن‌چه مىخواهم بگويم اين است كه پس از توجّه به جهت و مسيرى كه فرهنگ اسلام پيش گرفته بود و در جريان آن خود را نشان مىداد فقط شخص مسلمان بود كه مىتوانست تشخيص دهد كه « تاريخ يعنى حركت دسته جمعى مستمر و متوالى و توسعه و تكامل واقعى غير قابل اجتناب ، در ظرف زمان » . مسألهء قابل توجّه در اين نظر مربوط به تاريخ ، همان طريقى است كه ابن‌خلدون به وسيله آن « وضع تغيير » را در نظر مىگيرد و به آن مىانديشد . نحوهء نظر و انديشهء ابن‌خلدون در اين‌باره بىنهايت مهم است ، زيرا مدلول فكر و نظر ابن‌خلدون اين است كه تاريخ به عنوان يك حركت مستمر و متوالى در ظرف زمان ، حركتى است كه اصالت و خلاقيت دارد و چنان حركتى نيست كه طريق و مسير آن قبلًا تعيين شده باشد .\r\nابن‌خلدون از دانشمندان علوم ماوراء الطبيعه نبود بلكه مخالف اين گروه بود ولى از لحاظ ماهيت نظر و انديشه‌اى كه داشت بايد او را مقدم بر برگسن « 1 » دانست و من قبلًا ضمن بحث دربارهء تاريخ فرهنگ اسلامى ، به كسانى كه در اين انديشه سبقت داشته‌اند اشاره كرده‌ام .\r\nنظر قرآن در تبديل روز به شب ، به عنوان سمبل و مظهر حقيقت نهايى كه هر لحظه با شكوه و عظمت تازه‌اى جلوه مىكند و همچنين تمايل نظر علماى ماوراء الطبيعه به اين‌كه عينيتى براى زمان قايل مىشوند و نيز نظر ابن‌مسكويه حاكى از اين‌كه حيات عبارت است از يك حركت انقلابى ، و بالاخره اظهارنظر قاطع بيرونى به اين‌كه طبيعت\r\n\r\n\r\n","description":"","footnote":"\r\n( 1 )  . Bregson \r\n","page_name":" 427 ","page_number":427},
  {"content":"\r\n\r\nعبارت است از كيفيتِ شدن ، همهء اين معانى را ميراث عقلى ابن‌خلدون پايه‌گذارى مىكند . تَعَيُّن و امتياز عمدهء ابن‌خلدون ناشى از فكر حاد و بيان منظم او راجع به روح حركت فرهنگى است كه خود درخشنده‌ترين و مبرزترين محصول آن فرهنگ است . در تأليف اثر نفيس وى كه مولود نبوغ اوست روح مخالف قرآن با مكتب قديم و پيروزى و غلبهء نهايى فكر قرآنى را بر فكر يونانى مسلم مىدارد ، زيرا از نظر يونانىها مسألهء زمان به طورى كه افلاطون و زينون مىانگاشتند يا امرى بود غير حقيقى يا به طورى كه هراكليوس و رواقيون فرض مىكردند در يك دايره حركت مىكرد .\r\nمحك و معيار سنجشى كه به وسيلهء آن بتوان گام‌هاى بعدى يك حركت خلاقه را اندازه گرفت و رسيدگى كرد هرچه باشد ، يعنى نفس حركت . اگر فرض شود كه صورت دورانى دارد ديگر خلاقيت نخواهد داشت و همچنين بايد گفت كه حدوث ابدى ، خلاقيت ابدى نيست بلكه تكرار ابدى است .\r\nاكنون ما در وضعى هستيم كه معناى واقعى معارضهء فكرى اسلام را با فلسفهء يونان مىتوانيم درك كنيم . توجّه به اين حقيقت كه اين معارضه صرفاً ناشى از علاقهء روحانى و الهى است ، نشان مىدهد كه با وجود آن طبقه از كسانى كه ميل داشتند اسلام را در پرتو فكر يونانى تعبير و تفسير كنند روح مخالفت قرآن با مكتب قديم ، روشن و صريح جلوه‌گر شد . حالا بايد يك سوء تفاهم عنيفى را كه باعث نشر كتاب انحطاط غرب تأليف اشپنگلر شده است و هر كسى آن را مىخواند ، بر طرف كنيم .\r\nدو فصل از اين كتاب به بحث دربارهء مسأله فرهنگ عرب ( اسلام ) تخصيص داده شده است و مؤلف در ضمن اين بحث اظهار مىدارد\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nكه فرهنگ عرب ( اسلام ) سهم بسيار مهمى در تاريخ فرهنگ آسيا دارد . مندرجات اين دو فصل ، مبتنى بر يك سوء تشخيص از ماهيت اسلام است كه به عنوان يك جنبش مذهبى تلقى شده است و سوء تشخيص ديگر آن مربوط به فعّاليت فرهنگى است كه مولود آن جنبش بوده است . نظر و تز عمدهء اشپنگلر اين است كه هر فرهنگى ارگانيسم مخصوص به خود دارد و هيچ‌گونه نقطهء تماسى با فرهنگ‌هايى كه از لحاظ تاريخ مقدم يا مؤخر از آن است ندارد . در حقيقت مطابق گفتهء او هر فرهنگى خصوصياتى دارد و براى نظر و تحقيق دربارهء اشيا ، طريق خاصى اختيار مىكند كه اين طريق به هيچ وجه در دسترس اشخاص ديگرى كه فرهنگ متفاوتى دارند نيست .\r\nاين مؤلف در عين تشويش و اضطراب خاطرى كه دارد ، مىخواهد اين ادعا را مدلل كند . رشتهء انبوهى از واقعات و تعبيراتى را براى نشان دادن اين‌كه روح فرهنگ اروپايى از هر جهت آنتى كلاسيك « 1 » يعنى مخالف مكتب قديم است ، جمع‌آورى مىكند و مىگويد كه اين روح آنتى كلاسيك فرهنگ اروپايى ، از هر جهت مديون نبوغ مخصوص اروپايىهاست و هيچ‌گونه الهامى در اين‌باره از فرهنگ اسلام نگرفته است ، زيرا به عقيدهء اشپنگلر فرهنگ اسلام از جهت روح و از لحاظ مميزات و خصوصيات فرهنگى مجوسى است . به عقيدهء من نظر اشپنگلر دربارهء روح فرهنگ جديد اروپا كاملًا صحيح است و من در ضمن ايراد اين خطابه‌ها سعى كرده‌ام تا روشن كنم كه روح مخالفت عالم جديد با سبك قديم در حقيقت از معارضهء اسلام با فكر يونانى سرچشمه گرفته است . بديهى است اشپنگلر چنين نظرى را قبول\r\n\r\n\r\n","description":"","footnote":"\r\n( 1 )  . Anticlassic \r\n","page_name":" 429 ","page_number":429},
  {"content":"\r\n\r\nندارد ، زيرا اگر روشن كردن اين مطلب امكان‌پذير باشد كه مخالفت روح فرهنگ جديد با مكتب قديم ، مديون الهامى است كه بلافاصله از فرهنگ سابق گرفته است ، مثل اين است كه تمام ادعاى اشپنگلر راجع به استقلال كامل متقابل رشد و پيشرفت‌هاى فرهنگى ، بىاساس و پوچ از كار درآيد .\r\nتأسف من از اين است كه تشويش و اضطراب خاطر اشپنگلر در ايجاد اين تز موجب آن شده است كه نظر وى دربارهء اسلام ، از درك اين معنى كه اسلام عبارت از يك نهضت فرهنگى است به كلى منحرف شده است . مقصود اشپنگلر از اصطلاح فرهنگ مجوسى اين است كه فرهنگ مشتركى كه به نام دستهء اديان مجوسى شناخته مىشود ناشى از اديان يهودى و مذهب كلدانى قديم و مسيحيت اوليه و كيش زردشتى و اسلام است . اين‌كه قشرى از مجوسيت بر پيكر اسلام عارض شده است انكار نمىكنم .\r\nدر حقيقت منظور عمدهء من در اين خطابه‌ها اين بوده است كه منظره يا دورنمايى از روح اسلام را قبل از آن‌كه با رهايى از مجوسيت كه به عقيدهء من بر اسلام تحميل شده است ( و همانا اشپنگلر را گمراه كرده است ) تثبيت كنم بىاطلاعى اشپنگلر از فكر مسلمان دربارهء مسألهء زمان و همچنين طريقى را كه مفهوم كلمهء من به عنوان يك مركز آزاد آزمايش و بصيرت ، در اصطلاح تجربه و آزمايش مذهبى در اسلام توضيح داده شده است بسى تعجب‌آور و دهشتناك است . اشپنگلر به جاى استفاده از پرتو فكر تاريخى و بصيرت و تجربهء مسلمان ترجيح مىدهد كه قضاوتش را بر پايه عقايد عاميانه از قبيل اصطلاحات ( اول‌الزمان و آخرالزمان ) پايه‌گذارى كند ، بنابراين ملاحظه مىكنيد كه مردى با آن همه معلومات كه اندوخته است از ضرب‌المثل‌ها و\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاصطلاحات شرقى از قبيل : ( چرخ زمان ، و هر چيزى زمانى دارد ) استمداد مىگيرد و اين مقوله ، حرف‌ها را دليلى قرار مىدهد بر اين‌كه اسلام طرفدار قضا و قدر و سرنوشت است .\r\nبارى ، دربارهء اصل پيشرفت مفهوم زمان و راجع به ذات انسانى كه من از آن به خودى و خودى تعبير مىكنم و آن را نيرويى آزاد مىدانم ، به قدر كفايت در اين خطابه‌ها بحث كرده‌ام و بديهى است كه براى تحقيق و آزمايش كامل دربارهء نظر اشپنگلر راجع به اسلام و فرهنگى كه از آن به وجود آمده بايد يك كتاب نوشت .\r\nعلاوه بر آن‌چه قبلًا گفته‌ام ، مقتضى مىدانم در اين مورد از لحاظ ماهيت كلى قضيه چند نكته به آن بيفزايم . اشپنگلر مىگويد : « هستهء تعليمات نبوّت ، اصلى است قديمى و مجوسى به اين دليل كه خدا يكى است چه يَهُوِه ناميده شود و چه اهورامزدا و چه مردوك بعل ، خدا اصل فضيلت و سرچشمهء محسنات است و ساير خدايان يا ضعيف و ناتوان‌اند ، يا شرور ؛ سپس آرزويى كه به صورت قيام مسيحا كه در كتاب اشعياء به وضوح بيان شده است ولى در قرون بعد اين اميد به واسطهء فشار ضرورت ذهنى مردم در همه جا انتشار يافته است ، به اين دكترين و به اين عقيده ملحق شده است . اين مسأله ناشى از فكر اساسى مذهب مجوسى است زيرا شامل مدلول كشمكش تاريخى جهان بين دو عامل خير و شر است ، با اين فرق كه عامل شر در اعصار ميانه غالب است و سرانجام در روز قيامت عامل خير پيروز خواهد شد .\r\nاگر مفهوم نبوّت به اين معنى ، به اسلام نسبت داده شود بديهى است كه اين اسناد سوء تعبيرى بيش نيست . نكتهء قابل توجّه اين است كه مجوس‌ها به وجود خدايان كاذب عقيده داشتند ولى آنها را\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nنمىپرستيدند ، اشپنگلر در اين خصوص از درك ارزش فرهنگى فكر خاتميت يا ختم نبوّت در اسلام عاجز مانده است . بدون شك ، يك اثر مهم فرهنگ مجوسى همان وضع ثابت قابل انتظار و اميد ظهور پسران زردشت كه بعداً زاييده شوند يا مسيحا يا پراكليتِ مندرج در انجيل چهارم است .\r\nمن قبلًا مسير تحقيق و تجسس و بحثى را كه يك محقق راجع به اسلام بايد دربارهء معنى فلسفهء خاتميت در نظر بگيرد تعيين كرده‌ام . اين نكته را نيز بايد تذكر دهم كه چه بسا اين معنى و موضوع انتظار دائم و ثابت ، كه به تاريخ نظر كاذبى داده است ، با توجّه به وضع مجوسى از نظر روان‌شناسى راه علاجى بوده است . ابن‌خلدون با توجّه به روح نظرى كه دربارهء تاريخ دارد كاملًا اين موضوع را انتقاد كرده است و تصور مىكنم در پايان امر مبناى ادعايى جنبهء الهام اين فكر و فكر شبيه به آن را در اسلام دست كم به دليل آثار روان‌شناسى آن نسبت به اصل فكر مجوسى كه بر اثر فشار افكار مجوسى در اسلام راه پيدا كرده رد كرده است .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\n10 : هدف‌هاى تعليم و تربيت اسلامى از نظر اقبال\r\n\r\n","description":"","footnote":"","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\nهدف‌هاى تعليم و تربيت اسلامى از نظر اقبال\r\nفيلسوف نامى و متفكر بزرگ شرق ، دكتر محمد اقبال نابغهء عالىقدر و عظيم‌الشأن ، به طور قطع و مسلّم يكى از بزرگ‌ترين رجال دانش و بينش قرن بيستم است كه افكار فلسفى او مورد توجّه تمام محافل علمى جهان واقع شده است و محققان و دانشمندان چه در شرق و چه در غرب به كنجكاوى دربارهء فلسفه و افكار عميق او پرداخته‌اند و با نظر اعجاب به او مىنگرند . اين شخصيت جليل يكى از مفاخر درخشندهء شرق شناخته شده و كسى است كه مرحوم امير شكيب ارسلان دانشمند و نويسندهء بزرگ شرق دربارهء وى گفته است : « جهان اسلام در هزار سال اخير متفكرى مانند اقبال نداشته است ! »\r\nيكى از امتيازات انحصارى وى اين است كه تمام مراحل علمى شرقى و غربى را طى كرده است و پس از تكميل تحصيلات عالى در دانشگاه كمبريج به درجهء استادى نايل شده است و چند سال در آن مؤسسهء علمى با همين سمت تدريس كرده است و سپس از دانشگاه مونيخ در آلمان نيز در فلسفه به دريافت دانش‌نامهء استادى نايل شده است . وى كسى است كه مواهب طبيعى و اكتسابات علمىاش\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nشهرت جهانى به او داده است .\r\nاين شخصيت گران‌مايه در موضوع تعليم و تربيت داراى نظريات عميق و وسيعى است كه از هر نظر جالب و آموزنده است و چون در زمينهء تعليم و تربيت كه هدف نهايى همهء متفكران و محققان شرقى و غربى است به درجهء اجتهاد رسيده است بدون ترديد نظر او براى وصول به اين هدف مىتواند سند باشد .\r\nمجلّهء « اقبال ريويو » در پاكستان نشريه‌اى علمى است كه هر فصل منتشر مىشود و ناشر افكار علمى و تربيتى اين مرد جليل است ، و در موضوع تعليم و تربيت مقالهء مبسوط و دقيقى نشر داده است كه در نهايت خلوص عقيده ، ترجمهء آن را در دسترس مطالعهء متصديان آموزش و پرورش كشور قرار مىدهم و اطمينان دارم مورد استفادهء صاحب‌نظران و مسؤولان امور آموزش و پرورش قرار خواهد گرفت و به لطف خداى متعال آثار آن در روش تعليم و تربيت نسل جديد جلوه‌گر خواهد شد .\r\nناگفته نماند كه مرحوم اقبال به دليل اين‌كه از سرچشمهء دانش و بينش رجال علم و ادب ايران بهره‌مند شده است ، به اين موضوع بارها تفاخر ورزيده است و از لحاظ اين‌كه زبان اردو را براى نشر انديشهء وسيعش ناتوان تشخيص داده است ؛ در اوج قدرت استعمار و سيطرهء زبان انگليسى در شبه قارهء هند و پاكستان زبان شيرين فارسى را وسيله‌اى براى ابراز انديشه و تبليغ مرام خويش قرار داده است و در نتيجه به زنده كردن زبان فارسى در آن خطه خدمتى ارزنده كرده است . وى مىگويد :\r\n خرد آموز مرا درس حكيمان فرنگ * سينه افروز مرا صحبت صاحب‌نظران \r\n\r\n","description":"","footnote":"","page_name":" 436 ","page_number":436},
  {"content":"\r\n\r\nو با بيان اين مطلب ، تأكيد مىكند كه علوم عقلى و فلسفى را از دانشمندان غرب فرا گرفته است ولى روح و قلبش بر اثر مطالعهء متفكران و مربيان شرق كه بيشتر از همهء دانشمندان و اربابان معرفت ايران بوده‌اند ، روشن شده است .\r\nاين مقالهء گران‌مايه به قلم پروفسور خورشيد احمد تنظيم و تحرير شده است كه ترجمهء آن به شرح زير تقديم علاقمندان و دانش‌پژوهان مىشود .\r\n\r\nتحصيل علم - تعليم و تربيت\r\nاهمّيّت تحصيل يا تعليم مسأله‌اى است كه نيازى به توصيه و تأكيد و تأييد ندارد « 1 » و مقصود از اين كلمات دانستن و شناختن اشياست به طورى كه همين امر انسان را از ساير مخلوقات مشخص مىكند و مطابق آيه‌اى از قرآن كريم است كه برترى انسان را برتمام آفريده‌ها مسلّم مىدارد . « 2 »\r\nبا توجّه به نقش تعليمات قرآن كريم ، علم اصولًا صفتى است براى رهبرى و پيشوايى و يكى از عوامل بسيار مهمى است كه منتهى به ظهور و رشد و تكامل تمدن مىشود . « 3 » رسول اكرم صلى الله عليه و آله در اين‌باره فرموده‌اند :\r\n« طَلَبُ الْعِلْمِ فَرِيضَةٌ عَلَى كُلِّ مُسْلِمٍ وَ مُسْلِمَة » ،\r\nتحصيل دانش بر زن و مرد مسلمان واجب است » .\r\nو نيز فرموده‌اند : « در طلب كسب دانش برآييد ، زيرا كسى كه به نام\r\n\r\n\r\n","description":"","footnote":"\r\n( 1 ) . در اصل مقاله كلمه (  Education  ) به كار رفته كه به معنى تحصيل و تعليم و تربيت است و از خوانندگان تقاضا مىشودبه مفهوم دقيق اين كلمه توجّه داشته باشند .\r\n( 2 ) . سوره آل عمران ، آيه 30 .\r\n( 3 ) . مراجعه شود به كتاب  Thestory of civilization \r\n","page_name":" 437 ","page_number":437},
  {"content":"\r\n\r\nخدا در طلب تحصيل علم برآيد مثل اين است كه خدا را عبارت كرده است ؛ و كسى كه دربارهء علم گفتگو كند مثل اين است كه خدا را ستايش كرده است ؛ و كسى كه در جستجوى كسب علم باشد مثل اين است كه خدا را مدح و ثنا كرده است ؛ و كسى كه در نشر دانش بكوشد مانند كسى است كه صدقه داده است ؛ و كسى كه عهده‌دار تعليم مىشود مانند كسى است كه با خلوص عقيده خدا را پرستش كرده باشد » .\r\nبا توجّه به اهمّيّت دانش و تعليم و تربيت و تحصيل ضرورت دارد كه به طور وضوح ، اهمّيّت و خاصيت تحصيل يا تعليم و تربيت را درك كنيم و اصول و اركانى را كه اين موضوع بر آن استوار شده است بدانيم ، به اين دليل به توضيح و تشريح اين مقصود مىپردازيم :\r\n1 . تحصيل يا تعليم و تربيت چيست ؟\r\nاين معنايى را كه درصدد درك آن هستيم صرفاً مفهوم تعليم يا آموزش نيست بلكه مقصود ، سيرى است كه از طريق آن ملّتى به بيدارى ضمير يا خودآگاهى مىرسد . وسيلهء به دست آوردن اين منظور پيشرفت و تكامل خودآگاهى افرادى است كه ملّت را تشكيل مىدهند و عبارت از پرورش دادن نسل‌هاى جديد در زمينهء هنرها و حرفه‌هاى زندگى و مجهز ساختن آنان در تحقق دادن وظيفه و رسالتى است كه در زندگى بر عهده دارند .\r\nهر ملّتى به وسيلهء تعليم و تربيت ، فرهنگ و مواريث فكرى و عقلى خود را به نسل‌هاى جديد انتقال مىدهد و ايده‌آل‌ها و آرمان‌هاى حياتش را به آنان الهام مىدهد . تحصيل يا تعليم و تربيت عبارت است از تجهيز و پرورش ذهنى و جسمى و اخلاقى و هدف آن به وجود آوردن مردان و زنان بسيار مهذبى است كه شايستگى انجام دادن وظايفشان را به طورى كه درخور مقام و مطابق شأن انسان است\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nدارا باشند و صلاحيت آن را احراز كنند كه آنها را اهل چنان جامعه و جزء چنان ملتى به شمار آورند . اين است خاصيت و حاصل تحصيل يا تعليم و تربيت و اين معنايى است كه از مطالعهء دقيق نظريات رهبران تعليم و تربيت همهء اعصار و قرون به دست مىآيد .\r\nاز لحاظ لغت وقتى به كلمهء تحصيل (  Education /  ) توجّه كنيم ملاحظه مىكنيم كه اين واژه از كلمهء لاتين  E'ET  گرفته شده و به معناى  Out  ، يعنى بيرون و از كلمهء  Duct  ،  Ducer  مأخوذ است و به معناى منتهى شدن استفاده مىشود و به عبارت ديگر مفهوم كلى و عمومى آن چنين خواهد بود : تهيه كردن اطلاع و استخراج استعدادها . اصولًا اين كلمه با مفهوم دادن اطلاع و دادن علم و دانش و به دست آوردن امتيازات و خواص نهفته در اشيا تطبيق مىكند .\r\nجان استوارت ميل ، يكى از پيشاهنگان غربى است كه كوشيده است تا مرزهاى وسيع‌ترى را به روى مفهوم كلمهء تحصيل (  Education /  ) باز كند . او مىگويد : « معنى تحصيل فقط شامل اين مفهوم نيست كه آن‌چه ما به صرفه و صلاح خود انجام مىدهيم يا ديگران انجام مىدهند براى اين منظور باشد كه ما را به كمال خاصيت ذاتىمان نزديك‌تر سازد ؛ بلكه علاوه بر اين معانى كه مورد نظر است نكتهء مهم‌ترى وجود دارد و آن شامل فعّاليت‌هاى غير مستقيمى است كه محصول اخلاقيات و عوامل ذهنى بشر مىباشد و به وسيلهء اشيايى است كه آثار مستقيم آنها صورت ديگرى دارد » .\r\nجان ميلتون يكى از نويسندگان معاصر ، كلمهء تحصيل را به صورت ديگرى تعريف مىكند . وى مىگويد : « من تحصيل كامل و پرمايه و ثمربخش را آن چيزى مىدانم كه به انسان شايستگى و صلاحيت خاصى مىدهد تا هر عملى را - چه شخصى و چه نوعى ؛ چه جنگى\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nو چه غير جنگى - بتواند با همّتى بلند و نظرى وسيع عادلانه و ماهرانه انجام دهد » . و اين وسيع‌ترين نظرى است كه بتوان دربارهء تحصيل اظهار كرد .\r\nفيلسوف آمريكايى ، جان ديوئى ، تحصيل را چنين توصيف مىكند :\r\n« تحصيل عبارت از سيرى است براى شكل دادن اساسى به جنبه‌هاى فكرى و احساسى نسبت به طبيعت و نوع بشر » . يعنى به كار بردن استعداد در ايجاد نيروى فكرى و عاطفى بشر براى اين‌كه بتواند در طبيعت و در نهاد او تصرف كند .\r\nبه نظر دكتر جان پارك تحصيل عبارت است از هنر يا سير بشر ، يا تحصيل دانش و كسب عادات به وسيلهء تعليم و تربيت يا مطالعه و بررسى . يكى از كارشناسان تعليم و تربيت به نام پروفسور هرمن . ه .\r\nهورن ، در اين‌باره چنين مىنويسد : « تحصيل عبارت است از سير دائم و جاويد رفيع و عالى براى تعديل و تصفيهء جسمى و فكرى تكامل يافته ، به صورتى كه بشر با آزادى تمام و با روحى خودآگاه با خدا ارتباط پيدا كند ، و اين ارتباط در محيط فكرى ، عقلى ، عاطفى و تمايلات عمومى بشر جلوه‌گر باشد » .\r\nپروفسور نيبلت اين طور اظهارنظر مىكند : « هدف تحصيلات خرسندى نيست ، بلكه منظور عالىترى در كار است و آن عبارت است از به كار بردن استعداد براى آگاه شدن ، و عميق ساختن ادراك بشر و چه بسا كه در اين ميانه ، مثلًا تصادم و تعارضى اجتناب‌ناپذير باشد ، و همچنين تلاش و كوشش و تحمل رنج . . . تا اين‌كه عمل شخص درست و طبيعى انجام شود » .\r\nبدين ترتيب و با توجّه به همهء اين معانى ، تحصيل عبارت است از\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nسير مستمر و متوالى كه به وسيلهء آن بتوان پرورش اخلاقى ، عقلى و جسمى را به نسل‌هاى جديد انتقال داد تا اين‌كه بدين وسيله بتوانند ايده‌آل‌ها ، آرمان‌ها و فرهنگشان را تحصيل كنند .\r\nمتخصص تعليم و تربيت اين كلمه را به دو معنى استعمال مىكند :\r\n1 . به وسيع‌ترين مفهوم يعنى به معناى همهء آثار جسمى و بيولوژيكى ( زيست‌شناسى ) ، اخلاقى و اجتماعى ، به وضعى كه مسير حيات فرد و اجتماع را شامل باشد .\r\n2 . به معناى محدودترى كه فقط حاكى از تأثير نفوذ مدرّسان مدارس و دبيرستان‌ها و ساير مؤسسامت فرهنگى و تحصيلى باشد .\r\nبه هر حال تحصيل عبارت است از سير همه جانبهء كليهء آثار همهء وجوه و جنبه‌هاى حيات محصل .\r\nبدين جهت است كه زندگى هر ملّتى منوط به تحصيل يا تعليم و تربيت اوست .\r\nيك ضرب‌المثل چينى اين معنى را به خوبى تصوير مىكند كه مىگويد : « اگر نقشهء يك ساله‌اى داريد ؛ يك نهال غرس كنيد ؛ اگر نقشهء ده ساله‌اى داريد ؛ درخت‌هايى غرس كنيد ؛ اگر نقشهء هزار ساله‌اى داريد ؛ مردانى را غرس كنيد ! »\r\nبلى ، بر اثر تحصيل يا تعليم و تربيت است كه مردانى غرس مىشوند و هزاره‌ها به وجود خواهد آمد .\r\n\r\nضرورت يكپارچگى علم\r\nاصول ديگر از اصول تعليم و تربيت اين است كه بايد به دانشجويان معلومات معتدل ، فشرده و تلفيق شده‌اى را كه از هر نظر به يكديگر مرتبط مىباشند آموخت . دانشجويان بايد در عين توجّه به كثرت و تنوع پديده‌هاى جهان ، با وحدت جهان و وحدت حيات\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمواجه شوند . « 1 »\r\nگزارش كميسيون تعليم و تربيت هندوستان به شرح زير تنظيم شده است :\r\nمتفكران شرق و غرب همه اين موضوع را پذيرفته‌اند و قبول دارند كه مقصود از تعليم و تربيت به طور كلى اين است كه تصوير جامع و شاملى از جهان و طريق سالم و كاملى از حيات ، تهيه مىشود و ما بايد به وسيلهء آن حق ، دوربينى و ديد وسيع و بصيرت تلخيص شده‌اى دربارهء رشته‌هاى مختلف كسب كنيم . انسان نمىتواند به وسيلهء توده‌اى از اطلاعات غير مرتبط زندگى كند انسان شوق و علاقه‌اى دارد به اين‌كه ديد عقلى منظمى راجع به ارتباطات اشيا داشته باشد و حيات با همهء جلوه‌هاى گوناگونى كه دارد يكى است . ما ممكن است روابط واقعى جلوه‌هاى مختلف اشيا را مورد مطالعه و بررسى قرار دهيم ولى معرفت حيات را بايد به صورت يك كل در نظر بگيريم و اين معرفت نمىتواند مجموعه‌اى از قطعاتى منفصل باشد ؛ بلكه بايد به صورت يك آهنگى مركب از نغمه‌هاى نمونه باشد . « 2 » اسلام در وسط دو نقطهء افراط و تفريط ، وضع معتدلى دارد و ايده‌آل و آرمان آن عبارت است از ايجاد شخصيت معتدل .\r\nمطابق يكى از بيانات رسول اكرم صلى الله عليه و آله اعتدال در فكر و اعتدال در كردار يكى از مشخصات و مميزات نبوّت است . « 3 » بنابراين تعليم و تربيت بايد وضعى را ايجاد كند كه دانشجو دورنماى وسيعى از علم و\r\n\r\n\r\n","description":"","footnote":"\r\n( 1 ) . يعنى دانشجويان بايد به خوبى تشخيص دهند كه جهان با همهء وسعت و عظمت و تنوعى كه دارد « يكى » است و حيات نيز با همهء جلوه‌هاى گوناگونش « يكى » است .\r\n( 2 ) . مراجعه شود به\r\n The Report of theUnversity Education commission \r\n. ( 3 ) . قرآن كريم امت اسلام را امت وسط ، يعنى معتدل و ميانه‌رو معرفى مىكند .\r\n","page_name":" 442 ","page_number":442},
  {"content":"\r\n\r\nمعرفت را در نظر بگيرد و پيش از آن‌كه وارد مرحلهء تخصص شود به نحو موزون و معتدلى با حيات و مسائل حياتى ، مربوط و مأنوس شده باشد .\r\nصرف‌نظر از اين مسأله ، محسوس است كه اسلام علم را به صورت يك كل فشرده و يكپارچه و به هم پيوسته تلقى مىكند . اين نكته را مىتوان از اين حقيقت استنباط كرد كه قرآن سرچشمهء همهء دانش‌هاست و اين كتاب است كه فكر و ارتباط همهء جويندگان دانش را در يك قالب مىريزد گو اين‌كه موضوعات گوناگونى در مورد تفحص و تجسس جويندگان دانش وجود داشته باشد . اين وضع خود به خود ما را به مفهوم علم فشرده و تلفيق شده يعنى يكپارچه رهبرى مىكند . علم نمىتواند به صورت قطعات كوچك و اجزاى غير مرتبط باقى بماند بلكه بايد به صورت يك كلى واحد درآيد و همين عمل معايب تجزيه و تفريق اجزاى علم را از بين مىبرد و اجازه نمىدهد كه هر قسمت و جزيى از اجزاى آن ( مانند افراد مستقلى كه هر يك در آپارتمانى به سر مىبرند ) در محل مخصوص به خود جاى گرفته و مستقل از اجزاى ديگر باشد ؛ و شايد در آن صورت اين علل براى آغاز تخصص در هر رشته‌اى كه در مرحلهء عالى تحصيل پيش مىآيد از هر نظر مناسب‌تر باشد .\r\nتحصيل يا تعليم و تربيت در مراحل نازل‌تر بايد به صورت غير تخصصى انجام شود . اين عمل در توسعهء نظر جوانان و در پخش كردن بذر فضايل فكرى و عقلى بسيار مؤثر خواهد بود .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nپايه‌گذارى بناى اخلاق\r\nاقبال ضمن يك بيت شعر كه به زبان اردو سروده است مىگويد : « آه ! نه فقيه از اين حقيقت آگاهى دارد و نه ملاك وحدت فكر بدون وحدت اخلاق ناقص است و خام . بارى ، تحصيل يا تعليم و تربيت بايد در بادى امر پايهء اخلاق كودك را استحكام دهد و مادامى كه اخلاق نيكويى براى كودك پايه‌گذارى نشده باشد هيچ وقت به مقصود واقعى خودش نايل نخواهد شد » .\r\nبه نظر پروفسور ولستر اسميت ، پرورش اخلاق به منزلهء حلقه‌اى است كه با دبستان اتصال دارد و دبستان براى كودك در حكم جامعه و اجتماع است .\r\nاين نظريه فعلًا از مجارى مختلف و به وسيلهء ايادى عديده تأييد و توصيه مىشود . « 1 »\r\nدر اسلام اهمّيّت رفتار پسنديده در درجهء اول قرار دارد . قرآن كريم نيز ضرورت ايمان و عمل صالح يعنى رفتار نيك را توصيه و تأكيد مىكند و يكى از مأموريت‌هاى اساسى پيامبر صلى الله عليه و آله به عنوان تزكيه ذكر شده است . تزكيه يعنى مهذب ساختن و صاف و پاك كردن زندگى انسان از آلودگىها .\r\nاين يك حقيقت روانى « 2 » است كه مشخصات اساسى در مراحل اوليهء زندگى پايه‌گذارى مىشود و دبستان و دبيرستان در ساختمان اخلاق انسان نقش مهم و مؤثرى دارد و وظيفهء تعليم و تربيت است كه اخلاق كودك را در قالبى بريزد كه شكل اسلامى داشته باشد .\r\n\r\n\r\n","description":"","footnote":"\r\n( 1 ) . مراجعه شود به\r\n Smith W . Q . Lester Education : An insrodvctory Survey \r\n. ( 2 )  . Psychologi cal Tact . \r\n","page_name":" 444 ","page_number":444},
  {"content":"\r\n\r\nغزالى در اين‌باره چنين گفته است : « تحصيل نبايد فقط عبارت از پر كردن مغز جوان از علم باشد بلكه در عين حال بايد اخلاق كودك را تحريك كند و او را برانگيزد تا به خواص زندگانى اجتماعى پى ببرد » .\r\nاخلاقى كه ايده‌آل و آرمان ماست اخلاق رسول اكرم صلى الله عليه و آله است .\r\nقرآن كريم در اين‌باره مىگويد : « حيات پيغمبر خدا براى شما بهترين سرمشقى است كه بايد از آن پيروى كنيد » . « 1 »\r\nدر طى مدت تحصيل بايد نمونهء زندگانى رسول اكرم صلى الله عليه و آله و اصحاب صديق حضرتش به دانشجويان تعليم داده شود . استاد به وسيلهء زندگى و رفتارش به شاگرد الهام مىدهد تا راه تكامل حيات را بياموزد و اين‌كه محيط محافل علمى بايد سرمشق و راهنماى تشكل اخلاق وى باشد ، فقط در چنان صورتى است كه ما خواهيم توانست مؤمن بسازيم يعنى دانشجويانى تربيت كنيم كه وقتى با كتاب خدا روبرو مىشوند از صميم قلب به آن عقيده و ايمان داشته باشند .\r\n\r\n\r\n","description":"","footnote":"\r\n( 1 ) . سوره احزاب ، آيه 21 .\r\n","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n\r\n11 : زنده بودن و زنده ماندن\r\n\r\n","description":"","footnote":"","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\nزنده بودن و زنده ماندن\r\nاسلام مخالف انزوا و انعزال يعنى كناره‌گيرى از زندگى و ترك دنياست و طرفدار زندگى و زنده ماندن است . در اين صورت تعليم و تربيت بايد جوانان را براى زندگى مجهز و آماده سازد و هنرها و حرفه‌هاى زندگانى را به آنها تعليم دهد . آنان را براى تأمين انواع ضرورت‌ها و نيازمندىهاى گوناگون اجتماع به وسيلهء اجراى برنامه‌هاى سودمند و ثمربخش اشباع كند تا بتوانند همهء مقاصد حياتى اجتماع را برآورند .\r\nاسلام تارك دنيا شدن را مردود مىداند و مىخواهد مردم چه در سختى و چه در رفاه با عدالت و برابرى زندگى كنند . قرآن به ما تعليم مىدهد كه در جستجوى تحصيل بهترين چيزهاى اين دنيا و جهان آخرت باشيم ، به همين دليل خدا كسانى كه خود را از بركت‌هاى اين جهان محروم مىكنند توبيخ مىكند .\r\nقرآن كريم در اين زمينه مىفرمايد : « بگو به آنها چه كسى زينت‌ها و چيزهاى خوبى را كه خدا براى خوردن آفريده و آن را براى بندگانش حلال قرار داده ، تحريم كرده است » .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nنظر قرآن در اسلام به خوبى منعكس شده است . به دليل اين‌كه مىگويد : « بخوريد و بياشاميد ولى اسراف نكنيد » . اسلام ارزش بشر را به حد اعلايى بالا برده است و گدايى و مفت‌خورى را منع و به كسب دسترنج تشويق مىكند و آن را محترم مىشمارد . در اين‌باره حديثى از پيامبر صلى الله عليه و آله در دست است كه فرموده‌اند : « خدا آن دستى را كه براى كسب معيشت كار مىكند دوست مىدارد » . « 1 »\r\nاسلام از همهء افراد مىخواهد كه براى تحصيل معيشتشان كوشا باشند و رسول اكرم صلى الله عليه و آله فرمود : « فقر و بينوايى نزديك به كفر است » .\r\nاقبال مىگويد :\r\n هر كه محسوسات را تسخير كرد * عالمى از ذره‌اى تعمير كرد \r\nو همچنين مىگويد :\r\n جستجو را محكم از تدبير كن * انفس و آفاق را تسخير كن \r\nبا توجّه به همين مسائل است كه اقبال به تحصيل يا تعليم و تربيت عقيده دارد و سعى و تلاش براى تسخير جهان را تبليغ و تشويق مىكند و بر ترك دنيا و كناره‌گيرى از زندگى مخالف است . به نظر اقبال در حقيقت تنها آن كسى موجوديت دارد كه بتواند بگويد : « من هستم » و وصول به درجهء من بودن است كه به طور قاطعى مقام هر چيزى را در\r\n\r\n\r\n","description":"","footnote":"\r\n( 1 ) . روزى كارگرى دست خشن و ورم‌كرده‌اش را به رسول اكرم صلى الله عليه و آله نشان داد و گفت : « ببينيد ! رنج و زحمت كارگرى با دست من چه كرده است » . پيغمبر صلى الله عليه و آله دست كارگر را با رأفت و محبت گرفت و فرمود : « دستى را كه خدا و پيغمبرش دوست مىدارند چنين دستى است » .\r\n","page_name":" 450 ","page_number":450},
  {"content":"\r\n\r\nترازوى وجود اثبات مىكند . « 1 »\r\nاقبال دربارهء تعليم و تربيت به طور واضح و صريح مىگويد :\r\n علم از سامان حفظ زندگى است * علم از اسباب تقويم خودى است\r\nعلم و فن از پيش خيزان حيات * علم و فن از خانه زادان حيات \r\nدر تشريح اين مطلب مىگويد : « علم ابزارى است براى حفظ حيات و سر و سامان دادن به زندگى ، و همچنين براى قوام دادن و تثبيت ذات بشر . علم يكى از وسايل و اسباب كار است ، و به منزلهء غلامان خانه‌زاد زندگى هستند » .\r\nاز اين بحث مىتوانيم مقاصد و نتايج ديگرى را نيز استنباط كنيم بدين قرار :\r\nالف . تحصيل يا تعليم و تربيت بايد به انسان نيرويى دهد كه زندگى شرافتمندانه و عادلانه و معمولى داشته باشد ؛\r\nب . تحصيل يا تعليم و تربيت بايد وسيله‌اى براى احياى ضرورت اقتصادى ، علمى و تكنيكى ملّت باشد و به همين مقدار قانع نباشيم كه از توجّه به اين اصول به هيچ وجه غفلت نكرده‌ايم بلكه بايد به شكل مثبت و به صورت قاطعى براى انجام و اجراى آن كوشا باشيم ؛\r\nج . در تحصيل يا تعليم و تربيت بايد عملًا شوق و شور و دعوتى نهفته باشد تا اين‌كه هر فردى بتواند ثبات اقتصادى و استقلال اجتماعى خود را به دست آورد .\r\nبنابراين روش تعليم و تربيتى كه با توجّه به اين مقاصد و هدف‌ها پايه‌گذارى شده باشد مىتواند به آمال و آرزوهاى اقبال تجسم بخشد و براى بشريت بركتى نيز باشد .\r\n\r\n\r\n","description":"","footnote":"\r\n( 1 ) . مراجعه شود به كتاب\r\n Reconstruction of Roligious thought inblam p . 53 \r\n.\r\n","page_name":" 451 ","page_number":451},
  {"content":"\r\n\r\n\r\nتعليم و تربيت و فرهنگ\r\nتعليم و تربيت جزيى از فرهنگ يك ملّت و وسيله و ابزارى است كه به واسطهء آن فرهنگ پايدار مىماند ، و همان‌طور كه گوشت از استخوان جدا نمىشود ، اين دو موضوع نيز از يكديگر انفكاك ناپذيرند .\r\nتصور اين‌كه ملتى روش تربيتى ملّت ديگرى را بپذيرد و زيانى نبيند نه فقط اشتباهى بزرگ است بلكه خطايى عظيم مىباشد و اگر ملتى از فرهنگ خود دست بكشد به درستى مثل اين است كه به خودكشى دست زده باشد ، بدين سبب هيچ ملّتى نمىتواند روش‌هاى فرهنگى بيگانه را بپذيرد و خود را از نفوذ آن بر كنار دارد .\r\nاصولًا روش فرهنگى هرچه باشد ، مركب از يك سرى ايده‌آل‌ها و آرمان‌هاى اجتماعى و نمونه‌ها و ارزش‌هاست ؛ و مبنى بر نظر مخصوصى دربارهء زندگى و فرهنگ است . و در قلمرو اين حيات و فرهنگ است كه : تقليد يعنى انتحار !\r\nاز طرفى مادامى كه مسأله راجع به تكنيك ( فنون علمى ) و امور مربوط به آن باشد هر كشورى مىتواند از تجربيات و آزمايش‌هاى كشورهاى ديگر بهره‌مند شود ولى دربارهء ارزش‌ها و اصول و آرمان‌ها بايد بسيار دقت شود زيرا اخذ و اقتباس اين معانى ديده و دانسته يا نديده و ندانسته ؛ ممكن است تمام دستگاه فرهنگ ملتى را ضايع و نابود كند . اقبال در اين زمينه با نظرى دقيق به آن مىگويد :\r\n ز خاك خويش طلب آتشى كه پيدا نيست * تجلى دگرى درخور تقاضا نيست \r\nو در جاى ديگرى به زبان اردو شعرى سروده است به اين مضمون : « از شيشه‌گران غرب بپرهيز ، و از غنيمتى كه از آنان مىگيرى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nصرف‌نظر كن ، و سفال هندى را با جام شيشهء غربى عوض مكن » .\r\n رزق خويش از نعمت ديگر مجو * موج آب از چشمهء خاور « 1 » مجو \r\nو نيز مىگويد :\r\n تا كجا در ته بال دگران مىباشى ! * در هواى چمن آزاده پريدن آموز \r\nشايد صريح‌ترين بيانى را كه اقبال در اين زمينه به زبان آورده هنگامى است كه بر جوانانى كه تحت نفوذ فرهنگ بيگانه قرار گرفته‌اند ( فرهنگى مآب شده‌اند ) خرده مىگيرد و به شدّت آنها را مىكوبد و مىگويد : « وضع تحصيلى اين آقايان صورتى به خود گرفته كه مخالف فرهنگ ماست و از هر نظر با فرهنگ ما مباينت دارد و به كلى با مأثورات و سنن و عادات ما ناسازگار است و در حكم دهن‌كجى و تعرض به تاريخ است » . اين موضوعات را طى منظومه‌اى اين طور تشريح كرده است :\r\n علم غير آموختن ، اندوختى * روى خويش غازه‌اش « 2 » افروختى\r\nارجمندى از شعارش مىبرى « 3 » * من ندانم تو تويى يا ديگرى\r\nعقل تو زنجيرى افكار غير * در گلوى تو نفس از تار غير\r\nبر زبانت گفتگوها مستعار * در دل تو آرزوها مستعار\r\nقمريانت را نواها خواسته * سروهايت را قباها ساخته\r\nباده مىگيرى به جام از ديگران * جام هم گيرى به وام از ديگران\r\nآفتابستى يكى در خود نگر * از نجوم ديگران شو بىخبر \r\n\r\n\r\n","description":"","footnote":"\r\n( 1 ) . چشمهء خاور ، كنايه از خورشيد است .\r\n( 2 ) . غازه به معنى روژ است كه به صورت مىمالند .\r\n( 3 ) . ميمون صفت به تقليد از ديگران و شعارهاى اروپايى افتخار مىكنى .\r\n","page_name":" 453 ","page_number":453},
  {"content":"\r\n\r\n تا كجا طوف چراغ محفلى * ز آتش خودسوز اگر دارى دلى \r\nاين اشعار به وضوح نشان مىدهد كه اقبال تا چه حد مخالف تحصيل و تعليم و تربيت مستعار است ! و با اين شدّت بر روش تعليم و تربيتى كه از بيگانگان گرفته مىشود حمله مىكند و با كمال علاقه‌مندى معتقد است كه بايد آن روش آموزش و پرورشى را به دست آورد كه محصول تاريخ و فرهنگ خودمان باشد و از هر نظر با آمال و آرمان‌ها و تراديسيون‌هاى خودمان سازگار و هماهنگ باشد . اين موضوع عيناً در حكم همان طرحى است كه رهبران متخصص تعليم و تربيت عصر ما از آن طرفدارى مىكنند .\r\nجان ديوئى مىگويد : « از آن‌جايى كه تحصيل عبارت است از يك سير اجتماعى و اجتماعات متعددى در جهان وجود دارند ، لذا نقد تعليم و تربيت ، مستلزم ايده‌آل و آرمان اجتماعى خاصى است » . « 1 » پروفسور نيبلت اين نكته را به طور روشنى توصيف مىكند وى مىگويد : « معنى تربيت دنبالهء وضع رشد و تكاملى است كه بشر بدان نايل مىشود ، صورت از لحاظ تشكل جسمى نُه ماه قبل از آن‌كه متولد شويم در ما نقش مىبندد . ولى پس از آن‌كه متولد شديم ، اين فرهنگ جامعه است كه صورت و موقعيت رحم مادر را به خود مىگيرد و در محيط اجتماع اين روح است كه شكل مىگيرد نه جسم » . « 2 »\r\nپروفسور كلارك نكتهء بسيار مهمى را در اين زمينه تذكر مىدهد ، به اين شرح : « . . . تحصيل يا تعليم و تربيت به هر معنايى كه باشد بايد اولين مقصودش تأمين و تثبيت يك فرهنگ پذيرفته شده باشد ،\r\n\r\n\r\n","description":"","footnote":"\r\n( 1 ) . مراجعه شود به كتاب دموكراسى و تعليم و تربيت ، ص 115 .\r\n( 2 ) . مراجعه شود به كتاب تعليم و تربيت و اراده .\r\n","page_name":" 454 ","page_number":454},
  {"content":"\r\n\r\nفرهنگى كه مظهر حيات جامعهء صاحب اراده و مصمم باشد » . « 1 »\r\nو همچنين متخصص تعليم و تربيت ديگرى ، يعنى دكتر كونانت آمريكايى اين نكته را به صورت ديگرى بيان مىكند و مىگويد : « من معتقد نيستم كه كارهاى تحصيل يا تعليم و تربيت كالايى قابل حمل و نقل انگاشته شود من از اين‌كه برخورد ما با ژاپن و آلمان بعد از جنگ جهانى دوم به صورت قضيهء مخالفى درآمده است ، نگرانى دارم . در تاريخ ما به كرات اتفاق افتاده است كه تلاش‌هاى مربوط به وارد كردن يك معنى و مفهوم يا مقصودى از معانى و مقاصد انگليسى يا اروپايى به آمريكا بيش از آن‌چه سودمند باشد ، زيان‌آور بوده است » . « 2 »\r\nاز مجموع اين مباحث به اين نكته مىرسيم كه تعليم و تربيت از هر جهت با فرهنگ و آرمان‌هاى اجتماعى هر ملتى ارتباط ناگسستنى دارد و هر نوع كوشش و تلاشى كه براى جدايى اين دو مسأله از يكديگر شود به شكست مقاصد همان فرهنگ منتهى خواهد شد . تعليم و تربيت بايد نمايندهء فرهنگ مردم باشد و عامل تعليم و تربيت بايد اين فرهنگ را براى نسل‌هاى آينده حفظ كند . تعليم و تربيتى كه به فرهنگ و ايده‌آل‌هاى جامعه بىاعتنا باشد به مثابهء نيرويى براى گسيختن و تخريب دستگاه اجتماعى آن جامعه خواهد بود . اگر تعليم و تربيت نماينده و تجسم‌دهندهء فرهنگ ملّت نباشد زيان آن براى جامعه بيشتر از سود آن خواهد بود .\r\n\r\n\r\n","description":"","footnote":"\r\n( 1 ) . مراجعه شود به سال‌نامهء 1936 تأليف كلارك .\r\n( 2 ) . مراجعه شود به كتاب تعليم و تربيت و آزادى . چاپ دانشگاه هاروارد از همين مؤلف ، ص 2 .\r\n","page_name":" 455 ","page_number":455},
  {"content":"\r\n\r\n\r\nتعليم و تربيت آزاد « 1 » شكست خورده است\r\nمفهوم تازهء تعليم و تربيت آزاد به درستى ناقض طرحى است كه در سطور بالا مورد بحث قرار گرفت .\r\nاصولًا تعليم و تربيت آزاد از نوع تعليم و تربيتى است كه در گذشته براى مشخص كردن آزادگان از بردگان رايج بوده است ، اين نوع تعليم و تربيت امتيازاتى به آزادگان داده بود ولى كسانى كه در عداد بردگان و به اصطلاح قديم اروپايى سِرف شناخته مىشدند وضع ديگرى داشتند . يونانىها و همچنين رومىها هنرهاى آزاد را جزو مباحثى مىدانستند كه مطالعات مربوط به آن براى آزادگان مجاز بود كه در قرون وسطى اين نظر شايع و رايج بود . هنرهاى آزاد به دو دسته تقسيم مىشدند :\r\n1 . ثلاثى يا سه رشته‌اى ؛ 2 . رباعى يا چهار رشته‌اى\r\nدروس مربوط به رشتهء اول مركب از صرف و نحو ، بلاغت ، منطق ، رياضيات ، هندسه ، نجوم و موسيقى بود ؛ و دستهء دوم در اعصار جديد تعليم و تربيت آزاد به تدريج به صورت منظور و مقصود خاصى در آمد و توجّه به ايده‌آل‌ها و آرمان‌ها از بين رفت . جنبهء فردى « 2 » مورد توجّه قرار گرفت و ساير نكات و ملاحظات ناديده انگاشته شد . تعليم و تربيت از مذهب و معنويت و ارزش‌هاى اخلاقى جدا شد و آزادى شعار قرار گرفت .\r\nراجع به موضوعات و دورهء تحصيلى ، روش انتخاب رسميت گرفت و بدين ترتيب كه به هر محصلى بايد آزادى فراوانى داده شود تا مطابق استعدادهاى نهفته‌اش رشد و نمو كند و هيچ‌گونه نفوذ\r\n\r\n\r\n","description":"","footnote":"\r\n( 1 ) . اين عنوان در اصطلاح غربى به  Liberal Education  تعبير مىشود .\r\n( 2 )  . lndividuality \r\n","page_name":" 456 ","page_number":456},
  {"content":"\r\n\r\nخارجى نيابد بر آنان اعمال شود ، و تفكر يا اخلاق محصل را نبايد در قالب‌هاى معين و مخصوصى جاى داد . اين نوع تعليم و تربيت در كشورهاى متحد آمريكا بسيار رواج يافت و در كشورهاى اروپايى نيز متداول شد .\r\nدر هر صورت نتايجى كه تعليم و تربيت آزاد به بار آورد به هيچ وجه تشويق كننده نبود . پاره‌اى از نتايج مهم آن بدين قرار است :\r\nالف . اين نوع تعليم و تربيت نتوانست در ميان محصلان آمال و آرمان‌هاى اجتماعى به وجود آورد و هنگامى كه ملتى فاقد ايده‌آل و آرمان‌هايى شدند كه آنها را به كار و فداكارى سوق دهد ، به تدريج آن دلبستگى شديدشان را به تاريخ از دست دادند و سقوطشان فرا رسيد .\r\nدر صورتى كه به گفتهء اقبال :\r\n زنده فرد از ارتباط جان و تن * زنده قوم از حفظ ناموس كهن\r\nمرگ فرد از خشكى رود حيات * مرگ قوم از ترك مقصود حيات \r\nآرى ، همان‌طور كه دوام و قوام حيات فرد مولود ارتباطى است كه بين تن و روان اوست ، حيات هر ملّت و قومى منوط به اين است كه نظامات و سنن و آداب ملى را حفظ كند و گرنه ملّت و مليت موجوديتى نخواهد داشت و نيز وقتى در ميان هر ملتى ، افراد مقصود و منظور اصلى حيات اجتماعى را فراموش كردند به طور قطع و مسلم مردگانى خواهند بود و بس .\r\nب . چنين تعليم و تربيتى نخواهد توانست ارزش‌هاى حياتى را در قلوب و ارواح نسل‌هاى جديد حفظ كند و تنها كارى كه از آن ساخته است اين است كه خواسته‌هاى شخصى را تأمين كند و از تأمين خواسته‌هاى روح عاجز باشد . در نتيجه هرج و مرجى بين اين دو عامل روى خواهد داد و منتهى به زيان عظيم ملى خواهد شد .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاقبال زيان حاصل از چنين وضعى را كه مولود بىتوجهى به ارزش‌هاى اخلاقى و بىاعتنايى به قواى روحى و قلبى مىباشد اين‌گونه تشريح مىكند :\r\n علم را بر تن زنى يارى بود * علم را بر جان زنى بارى بود \r\nيعنى اگر علم فقط در طريق تأمين احتياجات مادى به كار افتد براى انسان بارى خواهد شد ولى اگر در راه تأمين نيازمندىهاى معنوى به كار رود ، يارى مددكار و مفيد خواهد شد . بنابراين به طور محسوس ملاحظه مىشود كه علاقهء روزافزون جهان و جهانيان به كسب علوم مادى به تنهايى كار بشر را به چه جاى رسانده است !\r\nج . نتيجهء اين نوع تعليم و تربيت اين است كه علم را در عمارت مخصوصى جاى داده است و براى هر قسمتى اتاقى جداگانه قائل شده است . تعليم و تربيت آزاد از اين‌كه به علم سازمانى دهد و همهء علوم را به يكديگر پيوند دهد و از اين پيوند و تلفيق يك كل مناسب و متناسبى به وجود آورد عاجز مانده است .\r\nمحصلان ، حيات و جهان را به صورت اجزاى از هم گسيخته و غير مرتبطى مىبينند و نمىتوانند به زندگى وحدت و معنايى بخشند و از دريچهء واحدى به عالم حيات بنگرند . اينها درخت‌ها را مىبينند ولى جنگل را نمىبينند .\r\nد . تعليم و تربيت آزاد در آخرين مرحلهء تجزيه و تحليل ، مردانى را تحويل مىدهد كه به مسائل اساسى و زندهء حيات دلبستگى شديد نشان نمىدهند و موجبات عملى و دانش آنها بسيار سطحى است و ارزش تجربى ندارد و بالاخره از نظر ملى اين چنين تحصيل يا تعليم و تربيتى نمىتواند فوايدى داشته باشد .\r\nعقب‌نشينىهاى اساسى تعليم و تربيت آزاد جديد نيز در حال حاضر بيش از پيش آشكار مىشود .\r\nدكتر فرانك ايدلوت دربارهء تعليم و تربيت آمريكايى چنين\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمىگويد : « اشتغال انحصارى به تكنيك با وسايلى كه مخالف مقاصد و هدف‌هاست مطالعهء ادبيات ، فلسفه ، تاريخ يا مذهب را از بين مىبرد » . « 1 »\r\nوالتر ليپمن نويسندهء معروف اجتماعى ضمن خطابه‌اى تحت عنوان « وضع تحصيل در اين جهان آشفته » مىگويد : « دبستان‌ها و دبيرستان‌ها مردانى را به جهان تحويل داده‌اند كه به هيچ وجه اصول خلاقهء جامعه‌اى را كه در آن بايد زندگى كنند نمىفهمند ، و از تراديسيون‌هاى فرهنگىشان محروم‌اند . مردان تحصيل‌كردهء جديد و غربى ، ديگر مالك صورت و عصارهء افكار و ارواحشان نيستند و داراى ايده ، فكر ، تعقل ، منطق ، روش و واجد ارزش‌ها و حكمت‌هايى كه نمايندهء نبوغ تكامل تمدن غرب باشد نيستند . اگر تعليم و تربيت فعلى ، ادامه يابد گويى مقدر شده است كه تمدن غرب را نابود كند و در حقيقت همين حالا آن را نابود مىكند » . « 2 »\r\nدكتر آلبرت جى ، سيمس نايب رييس مؤسسهء تعليم و تربيت بين‌المللى اخيراً در يكى از مقالاتش چنين نوشته است : « مسألهء مركزى و اصلى در تعليم و تربيت كشورهاى متحده ، كه كليهء مسائل ديگر نسبت به آن در حكم خط مماس هستند اين است كه بايد براى مبانى تحققى و مقاصد علمى و فلسفى تأثير قائل شد . بنابراين معقول نيست كه گفته شود روش تعليم و تربيت در اين جهان به منزلهء آيينه‌اى است كه جامعه‌اى را در آن انعكاس مىدهد بلكه بايد دانست ، تعليم و تربيت وسيله‌اى است كه هر ملتى بايد به شكل يك نورافكن و با مهارت و صداقت ، آينده‌اش را با آن منعكس سازد و آن\r\n\r\n\r\n","description":"","footnote":"\r\n( 1 ) . مراجعه شود به كتاب شكستن قفل اقدام آكادميك چاپ 1944 .\r\n( 2 ) . مراجعه شود به كتاب وضع تحصيلى در اين جهان آشفته . سخنرانى حياتى براى روز 15 ژانويه 1941 ص 200 .\r\n","page_name":" 459 ","page_number":459},
  {"content":"\r\n\r\nرا نشان دهد » . « 1 »\r\nگزارش اخير راكفلر راجع به تعليم و تربيت كشورهاى متحده آمريكا اين نقيصه و كمبود را به طور واضحى بيان مىكند : « محصلان در زندگى خودشان طالب معنى هستند ، اگر عصر و فرهنگ و رهبرانشان نتوانند معانى مهم و بلند در زمينه‌هاى عينى و تحققى بزرگ و مهم و خرسندىهايى كه موجب اطمينان خاطر باشد بر آنان عرضه دارند ، به ناچار با معانى و مقاصد بىاهمّيّت و بيهوده و كم‌ارجى مأنوس خواهند شد و ملتى كه بدون هدف زندگى كنند و اجازه دهند جستجوى معنى در زندگىشان با تجربيات ناچيز و آزمايش‌هاى بىارزش ارضا شود ، طبعاً وضعى به خود خواهند گرفت كه از معانى ديگرى از قبيل :\r\nتحريك مذهبى ، ارزش‌هاى اخلاقى ، انديشه‌هاى اجتماعى ، مسؤوليت مدنى و موازين عالى خودشناسى يا تحقق شخصيت ذاتى متأثر نشوند » .\r\nاين نقيصه يا كمبودى است كه بار مسئوليت آن بر دوش همهء ماست . بايد تصديق كنيم كه تعليم و تربيت سيرى است كه بايد با معنى و مقصود ممزوج گردد و گداخته باشد و هر فردى بايد ايمان و اعتقادى داشته باشد ، و آرزومند باشد كه به ارزش‌هايى كه به او مايه و غذاى حياتى داده است و براى او امكانات تحصيلى و آزادى فراهم كرده تا اين‌كه براى خودش فرد و شخصى شده است ؛ خدمت كند .\r\nدر كتابى به نام بحران در دانشگاه كه ضمن يك رشته مطالعات در انگلستان نوشته شده است ، سروالترمويولى مىگويد : « وضع ناگوار و خطرناك ما اين است كه اكثر دانشجويان ما در دانشگاه‌ها پرسه\r\n\r\n\r\n","description":"","footnote":"\r\n( 1 ) . مراجعه شود به كتاب تاريخ جارى سپتامبر 1958 ص 174 .\r\n","page_name":" 460 ","page_number":460},
  {"content":"\r\n\r\nمىزنند بدون آن‌كه مجبور باشند افكارش را در مسائلى كه در واقع فوريت دارد ؛ به كار اندازند . آنها تحت نفوذ بىطرفى علمى قرار گرفته‌اند و براى فكر كردن و آشنا شدن به وضع موجود اجتماعى و سياسى در حال سكولاريزم به سر مىبرند « 1 » و در اين زمينه به هيچ وجه فكر نكرده و نمىكنند و به واسطهء از هم پاشيدگى و گسيختگى اجزاى مطالعات از يكديگر حاضر نيستند براى اين مسؤوليت تصميمى بگيرند و براى مقاصد حياتى به نحو حكيمانه‌اى با عزمى راسخ مجهز شوند . اساساً اين‌ها را نمىشود تحصيل‌كرده دانست » .\r\nپروفسور هرولد . ه . تيتوس پس از رسيدگى به تمام نقشه‌ها و دورنماهاى تحصيلى مىنويسد : « حتّى آن‌چه بيشتر از فقدان مخزن مشترك علم و معرفت خطرناك‌تر به نظر مىرسد فقدان ايده‌آل‌ها و آرمان‌ها ، خرسندىها و اطمينان خاطر است . تحصيل نيز از ساختن مبانى مثبت و ايجاد خرسندى و اطمينان خاطر عاجز است . تفرقه و جدايى خطرناكى بين علوم طبيعى و تجسس در ارزش‌هاى انسانى و صفا و صداقت‌ها ، به وجود آمده است . تحصيل در وضع كنونى ، از ميراث روحانى و معنوى گذشتگان فاصله گرفته و نتوانسته است عنصر كافى و مفيدى را جانشين اين معانى قرار دهد در نتيجه حتّى اشخاص تحصيل‌كرده بدون خرسندى و اطمينان خاطر و همچنين بدون داشتن نظر صحيحى به جهان ، به سر مىبرند » .\r\nآقاى و . سى . جفريز اظهار مىكند : « خطرناك‌ترين نقطهء ضعف در تحصيلات جديد عدم اطمينان به هدف‌ها و مقاصد است ! نظرى به\r\n\r\n\r\n","description":"","footnote":"\r\n( 1 ) . به عبارت ساده و به اصطلاح رايج ؛ شخصيت اين‌گونه افراد كسانى خواهند بود كه بىرگ بار آيند .\r\n","page_name":" 461 ","page_number":461},
  {"content":"\r\n\r\nتاريخ اين موضوع را روشن مىكند كه در قديم حياتىترين و مؤثرترين روش‌هاى تحصيل مقاصدشان را به طور قاطعى در نظر داشته‌اند و اين مقاصد به صورت صفات شخصى و مؤسسات اجتماعى محسوس بوده است .\r\nمتصديان تعليم و تربيت اسپارتى ، فئودالى ، ژزوئيت ، نازى و رژيم‌هاى مشابه آن به اين مقصود مشترك نظر داشته و مىدانسته‌اند كه چه مىخواهند بكنند و به آن عقيده داشته‌اند . برعكس ، تحصيل‌كرده در دموكراسىهاى آزاد به نحو اندوه‌بارى نسبت به مقاصد و هدف‌هايش مردد و سرگردان است » . « 1 »\r\nاين جريانات فكرى به طور واضح نشان مىدهد كه مفهوم بىطرفى فكرى دربارهء تحصيل حالت زبونى و ضعفى به خود گرفته و به طور قطع و مسلم اين مفهوم براى فرهنگ و ترقى آن زيان‌آور است .\r\n\r\nمقصود از تحصيل\r\nتحصيل يا تعليم و تربيت بايد از نظر فكرى به صورتى جديد درآيد زيرا تحصيل وسيله‌اى است براى هدف نه خود هدف . و هدف ، ايدئولوژى ( طرز تفكر ) و فرهنگ مردم است كه در راه خدمت به مردم برده شود . اقبال مىگويد :\r\n زندگى سرمايه‌دار از آرزوست * عقل از زاييدگان بطن اوست \r\nيعنى تمام سرمايهء حيات عبارت از ايده‌آل‌ها و آرمان‌ها يا آرزوهاست و عقل يكى از مواليدى است كه از درون آن خارج مىشود .\r\n\r\n\r\n","description":"","footnote":"\r\n( 1 )\r\n . An Enquiry into the Aims of Education , pitman , london \r\n","page_name":" 462 ","page_number":462},
  {"content":"\r\n\r\n\r\n12 : ماهيت و اهمّيّت فلسفه اقبال\r\n\r\n","description":"","footnote":"","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\nماهيت و اهمّيّت فلسفه اقبال\r\nپژوهشگران دقيقى كه از جهات مختلف دربارهء فلسفهء اقبال ، اين متفكر بزرگ شرق ، مطالعه كرده‌اند چنين مىگويند :\r\nآن‌چه اقبال به عنوان يك متفكر اظهار كرده است ، ريشه‌هايش فقط در يك مفهوم جاى گرفته است كه وى آن را « خودى » يا ذات ناميده است و به تعبير ديگر همان نَفس است . كليه افكار فلسفى اقبال از همين معنى استخراج مىشود ، و عقلًا و علماً مربوط به همين مفهوم يعنى مفهوم خودى است . مقصود اين است كه نه فقط همهء انديشه‌هاى او عقلًا بدين وسيله با يكديگر مربوط و مرتبط شده‌اند ، بلكه بايد گفت كه مجموعهء انديشه‌هاى اقبال يك رشته نظام و روش فكرى را پايه‌گذارى مىكند كه هر يك از مفاهيم آن به وسيلهء ساير انديشه‌هايش تقويت و تأييد مىشود . بنابراين بديهى است كه هيچ يك از انديشه‌هاى او را نمىتوانيم ارزيابى كنيم مگر اين‌كه معناى خودى را كه هستهء مركزى روش فكرى اوست كاملًا ارزيابى كرده باشيم ، و برعكس مادامى كه هر يك از مفاهيم مختلف فكر او را ، كه به عقيدهء وى تشكل‌يافته‌ها و مدلول‌هاى اساسى مفهوم خودى\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهستند ، درك نكرده باشيم تشخيص و ارزيابى صحيح اصل خودى غير ممكن خواهد بود .\r\nبدين ترتيب براى ارزيابى صحيح فلسفهء اقبال ضرورت دارد كه به جاى سعى و كوشش در مطالعه و بررسى افكار او - جز به جز - حاصل افكار او را به عنوان يك ارگانيك يا يك دستگاه كلى مورد بحث قرار دهيم .\r\nاينك با توجّه به اين مسأله اگر قبول كنيم كه هر يك از انديشه‌هاى اقبال فقط جز يا ركنى از كل روش فكرى اوست كه به نوبهء خود توضيح و تشريح هر يك از انديشه‌هاى او را آماده مىكند در آن صورت ادراك صحيح هر انديشه‌اى فقط در سايهء بحث دربارهء آن ، به عنوان جزيى از اين روش كامل امكان‌پذير خواهد بود ، نه اين‌كه اين جز به عنوان فكر مجزا و جداگانه‌اى تلقى شود و همچنين اگر از توجّه به يك جنبه از آن روش متشكل و متحد فكر وى غفلت شود يا بىاهمّيّت و نامربوط انگاشته شود درك صحيح افكار او ميسر نخواهد بود .\r\nبنابراين هر نوع تخمينى دربارهء انديشه‌هاى اقبال كه در پرتو روش كلى فكر وى و با توجّه به ساير افكارش صورت نگيرد ، غير از آن معنايى خواهد بود كه اقبال در نظر داشته است و چنان معنايى مفهوم ذهنى ما خواهد بود و به هيچ وجه به او ارتباط ندارد .\r\nمعنى و مفهومى را كه اقبال در نظر مىگيرد فقط عبارت از همان معنايى است كه مولود روش مشخص كلى فكر اوست ، نه اين‌كه جز يا قسمتى از آن باشد ، و هرگاه بخواهيم مفهوم جزيى از روش فكرى او را به طور جداگانه و به عنوان ركنى از روش فكرى او مورد توجّه قرار دهيم به ناچار آن انديشه جزيى ، مانند ران گوسفندى كه آن را از بدن\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nگوسفند قطع كرده باشيم ، جزيى مرده و بىجان خواهد بود .\r\nاين اصل به منزلهء مفتاحى براى شناختن اقبال و درك فلسفهء اوست . اگر محصلان و پژوهندگان و نويسندگانى كه در زمينهء شناخت اقبال فعّاليت مىكنند ، چه مسلمان و چه غير مسلمان ، از يك مقدار سوء تفاهم‌ها و سوء تعبيرها دربارهء اقبال و تعيين هدف وى دچار زحمت فكرى مىشوند و رنج مىبرند ، و اگر تضادهاى تلخ و ناروايى را در حول و حوش شخصيت وى احساس مىكنند و اگر كوشش‌هايى براى تشخيص نظرش به عمل مىآورند ، علت عمده اغلب ناشى از آن است كه به اين اصل توجّه شده ولى مسأله اين است كه بگويم اهمّيّت فلسفه چيست و چرا ما نيازمند آن هستيم و چگونه است كه اقبال كليهء انديشه‌هايش را بر اساس فكر واحدى پايه‌گذارى كرده است ؟\r\nآيا وضع صورت اساسى و يك شكل اصولى داشته است يا اين‌كه صرفاً اتفاقى است ؟ در اين صورت به سهولت مىتوانيم اين پرسش‌ها را كنار بگذاريم . ولى چه بايد كرد تا صرفاً براى درك صحيح فكر اقبال اين پرسش‌ها طرح شود و پاسخ آنها نيز داده شود ؟\r\nاز روزى كه بشر به مرحلهء خودشناسى رسيده است بر حسب مقتضيات ، پيوسته كوشيده است تا حقيقت جهانى را كه به طور ناگهانى قدم به عرصهء آن گذاشته است كشف كند . اين كوشش براى اين منظور بوده كه انسان درك كرده است مادامى كه حقيقت جهان را كشف نكرده باشد از شناختن حقيقت خود و از درك ماهيت و كيفيت ارتباط با جهان بىخبر خواهد ماند . از اين‌جاست كه كشف جهان براى خودشناسى اقدامى اساسى است ، زيرا انسان خود جزء مهمى از جهان است ، و علاقمند است كه حقيقت آن‌چه در اطراف و جوانب\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nاوست مورد تحقيق و كنجكاوى قرار دهد تا اين‌كه بتواند با تعيين هدف اعلاى حيات براى خود از لحاظ نوعى رفتار اساسى كه او را به بهترين نتايج حاصله در اين زندگى يا در زندگى عالم بعد وجود دارد هدايت كند و با تسليم و اعتراف به اين‌كه چنان حياتى در حقيقت وجود دارد او را رهبرى كند .\r\n\r\nحقيقت ماهيت جهان\r\nانسان مىداند كه اگر بتواند جواب‌هاى رضايت‌بخشى براى پرسش‌ها كه مربوط به جهان مىشود پيدا كند ، خواهد توانست جواب‌هاى مناسبى نيز راجع به مسائل و معضلاتى كه به خودش مربوط مىشود - تحصيل كند و در پرتو روشن اين جواب‌ها مىتواند راه حل‌هاى صحيحى براى كليه مسائل و مشكلات ارائه دهد تا در نتيجه حياتش را خوب و درست سپرى كند ، و همچنين به همين علت است كه شخص با كمال دقت مىكوشد تا در پرتو فكرى خود زندگى عملىاش را با توجّه به حقيقت نهايى جهان در قالب صحيحى بريزد و آن را شكل دهد ، به تعبير ديگر مىتوان گفت كه جستجوى حقيقت جهان به انحراف ذهنى و عقلى است و نه مسأله‌اى نظرى و نه معنايى است آكادميك و علمى محض ، كه مخصوص جمعيت علمى خاصى باشد بلكه مسأله‌اى است كه از لحاظ عمل بسيار مهم و آن‌قدر عميق مىباشد كه تعيين جزيىترين دقايق زندگى روزانهء ما وابسته به آن است !\r\nتصور اين‌كه فكر كردن دربارهء معانى يا انديشه‌هاى مربوط به حقيقت جهان اختصاص به فلاسفه و متفكران دارد اشتباه است ، و واقع امر اين است كه در زمان‌هاى گذشته ، هيچ فردى با فكرى صحيح\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nو سالم از هر نظر چه تحصيل كرده و چه تحصيل نكرده ، وجود نداشته است كه دربارهء حقيقت جهان ، خوب يا بد ، درست يا نادرست ، علمى يا غير علمى ، به تفضيل يا به اجمال ، به طور همه جانبه يا به طور ناقص ، فكر نكرده باشد ، و در آينده نيز وضع اين چنين خواهد بود .\r\nآن‌چه فيلسوفان و متفكران را از غير آنان مشخص مىكند اين است كه فيلسوفان و متفكران داراى هوش و فراستى بالنسبه زيادتر و وحدت ذهنى بيشترى هستند و به اقتضاى وضع مزاجى فكرى و شرايط ذهنى براى فكر كردن دربارهء حقيقت جهان استعداد و آمادگى بيشترى دارند و بهتر از سايرين مىتوانند اين معنى را بفهمند و آن را به يكديگر تفهيم كنند و براى سايرين نيز تشريح كنند . براى روشن شدن اين مطلب مىتوان گفت كه همان‌طور كه يك عده از افراد معين و مشخصى در اجتماع مشغول توليد و تهيه مواد خوراكى مىشوند ، و عدهء ديگرى پارچه تهيه مىكنند يا مشغول تهيهء ساير نيازهاى مشابه مردم مىشوند ، فيلسوفان و متفكران سرگرم رفع نيازمندىهاى معنوى و فكرى بزرگترى براى بشر مىباشند ، به اين ترتيب مىكوشند تا معناى صحيح و درستى از حقيقت جهان را كشف كنند و به ديگران برسانند .\r\nآنان مىكوشند تا به طور معين و مشخص ، فكر خود و همچنين افكار ديگران را راجع به ماهيت حقيقى جهان ، به بهترين وجهى مورد سنجش قرار دهند و حيات خود و ديگران را به بهترين طرز در بهترين قالب بريزند و آن را شكل دهند ، ولى نياز به فكر راجع به ماهيت حقيقى جهان ، آن قدر شدّت و فوريت دارد كه مردم فرصت و مجال آن را ندارند تا صبر كنند و نتايج جستجو و تحقيق فلاسفه را در آيندهء معينى به دست آورند . آن‌چه عملًا از مردم خواسته و ساخته است اين است كه يكى از افكار رايج مربوط به حقيقت را كه\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nبه نظر آنها بيشتر رضايت‌بخش مىرسد بپذيرند و آن را پايه و اساس رفتار و كردارشان قرار دهند و همان را به نسل‌هاى بعد انتقال دهند ، و هرگاه بازماندگان و افراد نسل بعد تحت تأثير فكر فيلسوفى جديد قرار گيرند ، در ظواهر رفتار و كردار سابق تجدد نظر خواهند كرد و زندگى خود را مطابق فكر جديد در قالب جديدى كه بر آنها عرضه شده خواهند ريخت . اكثر انقلاب‌هايى كه در تاريخ بشر روى داده است نتيجه و محصول افكار فيلسوفان و متفكران و دانشمندان بوده است .\r\nفيلسوفان و متفكران در هر عصرى ، هميشه كوشيده‌اند تا افكار گذشتگان را اصلاح كنند و بهبود بخشند . بدين طريق ، اختلافات و تضادهاى فكرى آنها با يكديگر ، سير مستمر و بىانتهايى را به وجود آورده است !\r\nهرچند فلاسفه تاكنون نتوانسته‌اند مفهوم واقعى و معناى كافى حقيقت ماهيت جهان را عرضه دارند ولى همه بر اساس رموز الهام‌آميز معتقد شده‌اند كه جهان عبارت است از يك كل هماهنگ و موزون يا يك وحدت كلى ، به عبارت ديگر ، جهان به عنوان وحدت مكان - زمان شناخته شده است و آنان عقيده دارند كه جهان عبارت از اجزاى منفصل و منقطعى نيست كه تحت حكومت قوانين متعارض طبيعت اداره شود ، بلكه قوانين طبيعت همگانى و جاويد و لايزال است ، و اين قوانين براى همهء ازمنه و امكنه به صورت قاطع و يكنواخت نافذ و جارى خواهد بود .\r\nعقيده به وحدت جهان عامل شاخص و بديهى مشترك در بين همهء متفكران و فيلسوفان و عالمان علوم طبيعى اعم از ايده‌آليست و ماترياليست و رئاليست است . هيچ فيلسوف بزرگ يا عالم طبيعى دليل يا برهانى براى تأييد اين عقيده مطالبه نمىكند و هر يك از افراد\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nاين طبقه فقط اين معنى را به عنوان يك اصل بديهى در فكر خود پذيرفته است . پس مىتوان گفت ، چه دليل و چه برهانى مقنع‌تر و قاطع‌تر از اين حقيقت كه تاكنون خلاف اين عقيده ثابت نشده ، و هيچ كس در صحت آن ترديد نكرده و كسى نگفته كه اين عقيده اشتباه است .\r\nمتعاقب همهء پيشرفت‌ها در قلمرو علوم و فلسفه ، اين فكر - يعنى انديشهء وحدت جهان - بسط يافته است و كليهء اين پيشرفت‌ها در واقع با اين حقيقت تطبيق مىكند و آن را تأييد مىنمايد .\r\nحقيقت امر اين است كه اگر جويندگان حقيقت در تأييد اين اظهار يا اعتقاد به اين‌كه جهان يك وحدت كلى است سير نكرده بودند و اگر اين اظهار يا ادعا اشتباه بود ، وجود علم و فلسفه هر دو غير ممكن بود و همين عقيده است كه فلاسفه و علما را وادار مىكند تا هر يك در رشته مخصوصى در راه تحقيقات و تجسسات پيشرفت كنند ، و فقط بر اساس تصديق و تأييد همين عقيده و ايمان است كه راجع به نتايجى كه كسب مىكنند احساس رضايت مىكنند و به جلو مىروند .\r\nبديهى است كه اگر گاهى عالم يا فيلسوفى احساس كند كه حقيقت علمى معينى را كشف كرده است صرفاً اعتبار محلى دارد و امرى زودگذر است و حقايق مشابه و نظير آن وجود دارد يا در آينده به وجود خواهد آمد ، نتيجهء اين تحقيق و تجسس خود را بىارزش خواهد انگاشت و اعتبارى براى اين كاوش قايل نخواهد شد .\r\nدر اين‌باره مىتوان گفت كه براى هر متفكرى كه تمايلات مذهبى داشته باشد موضوع وحدت جهان ، امرى است مسلّم و بىچون و\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nچرا « 1 » زيرا چنين متفكرى معتقد و مؤمن است كه آفريننده جهان يكى است ، و اين ارادهء اوست كه بايد در سراسر جهان اجرا شود . همچنين وضع فلسفى يك ايده‌آليست نيز مقتضى چنين عقيده و ايمانى به وحدت جهان است . به هر صورت آن‌چه عمدتاً اهمّيّت دارد اين حقيقت است كه حتّى متفكران مادى نيز نمىتوانند از اين عقيده سرپيچى كنند .\r\nاين حقيقت مسلّم و بديهى كه جهان يك وحدت است و ما را به نتايج متعددى رهبرى مىكند ، كه عبارتند از :\r\n1 . وحدت در كثرت بدون يك نوع نظم و ترتيب غير ممكن است ، و نظم نيز بدون وجود يك اصل اساسى و مركزى قابل تصور نيست و نيازمند معنايى است كه اصل وحدت جهان را پايه‌گذارى كند و آن عبارت از اصلى است كه مانند قيد يا رشته‌اى كثرت جهان را مبدل به يك واحد كلى مىكند .\r\n2 . اصل وحدت جهان بايد حقيقت نهايى و اساسى وحدت جهان باشد به طورى كه ساير حقايق جهان فقط به صورت پديده‌هايى شناخته شوند ، زيرا اگر اين پديده‌ها نباشند حقيقت نهايى نمىتواند به آنها وحدت و نظمى بدهد و خود آن پديده‌ها نيز به واسطهء تعارض و تصادم ذاتى كه با يكديگر دارند نمىتوانند نظم يا وحدتى را بپذيرند .\r\n3 . وحدت جهان بايد عقلًا قابل درك باشد ، به همين علت لازم است كه كليهء حقايق يا واقعيت‌هاى جهان عقلًا مقيد و مربوط به يكديگر باشند و اين قيد يا رابطه يا ارتباط بايد آنها را مبدل به رشته‌اى\r\n\r\n\r\n","description":"","footnote":"\r\n( 1 )  . Cinequanon \r\n","page_name":" 472 ","page_number":472},
  {"content":"\r\n\r\nكند كه اولين و آخرين حلقهء آن ، حقيقت نهايى باشد و از آن گذشته هر حلقه‌اى از اين رشته بايد متصل به حلقهء ديگر باشد . اين رشته از حقايق را فلاسفه « سيستم فلسفى » مىنامند .\r\n4 . اگر بخواهيم علتى را كه شامل حقايق جهان است توضيح دهيم در نتيجه اين توضيح و به خصوص هنگام تشريح اختصاصات آن حقيقت ، مسائلى ايجاد خواهد شد كه محتاج به جواب خواهد بود ، و جواب دادن به اين مسائل بيان و تشريح يك مسائل ديگرى را ايجاب خواهد كرد و اين عمل تسلسل پيدا مىكند و اگر مقرر شود كه جهان به عنوان يك وحدت كلى تلقى شود در آن صورت لازم خواهد بود كه پاسخ نهايى به اين پرسش‌ها كه يكى پس از ديگرى پيش مىآيد ، و توضيح نهايى راجع به هر حقيقتى نبايد از لحاظ ماهيت ، غير از آن حقيقتى باشد كه حقيقة الحقايق است .\r\n5 . در صورتى كه هزاران فكر راجع به اصل وحدت يا حقيقت جهان در نظر گرفته شود ، فقط بايد يك فكر صحيح وجود داشته باشد و نه دو فكر يا بيشتر ، كه در غير اين صورت وحدت جهان زايل خواهد شد . به هر حال ضرورت حكم مىكند كه كليهء حقوق بىخدشهء جهان از نظر علمى و عقلى فقط مربوط به همان فكر باشند نه به فكر خطايى از حقيقت جهان . به علاوه هرگاه روش فلسفى صحيح مربوط به همان يك فكر راجع به جهان ظاهر شد ، بر حسب ضرورت نقطهء ثابت اساسى يا مركز آن بايد همين فكر صحيح راجع به حقيقت باشد ، و اگر حتّى يك حقيقت علمى ناسازگارى وجود داشته باشد كه با اين روش فلسفى تطبيق نكند معلوم خواهد شد كه آن روش فلسفى راجع به حقيقت مبتنى بر مفهوم خطايى بوده است .\r\nهمچنين اگر يك حقيقت علمى كه به اين عنوان تلقى شده است با يك روش فلسفى\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمبتنى بر فكر صحيح راجع به حقيقت هماهنگ نباشد ، معلوم خواهد شد كه چنين حقيقت علمى با موازين صحيح علمى و عقلى تطبيق نمىكند و به هيچ و چه حقيقت علمى صحيحى شناخته نخواهد شد .\r\nافكار خطا نمىتوانند در يك روش فلسفى صحيح راه پيدا كنند و با مقابلهء افكار صحيح نيز در چارچوب روش فلسفى غلط جايى نخواهند داشت .\r\nبه هر حال يك روش فلسفى صحيح در هر عصر و زمانى استعداد آن را دارد كه همهء افكار صحيح و مفاهيم درست را به يكديگر پيوند دهند ، و محك درستى آن نيز در همين نقطه و در همين محل است .\r\n6 . وحدت جهان مستلزم وجود يك روش عقلى و استدلالى و نيازمند سازمانى در ميان واقعيت‌هاى جهان است و اين مسأله بين همهء واقعيت‌هاى معلوم و واقعيت‌هاى مجهول رابطه و جاذبه‌اى ايجاد مىكند و ما را مجبور مىكند تا به كمك معلوم به دنبال كشف حقايقى برويم كه تاكنون مجهول مانده است تا اين‌كه همهء حقايق جهان را به شكل استدلال منظمى به دست آوريم . هم علما و هم فلاسفه به اين كار مشغول‌اند و در نتيجهء مساعى آنها روز به روز بر تعداد حقايق معلوم افزوده مىشود و با افزايش در تعداد حقايق معلوم ، ارتباط علمى آنان با يك فكر راجع به حقيقت جهان افزايش خواهد يافت و به همان تناسب نيز ارتباط آنها با كليهء انديشه‌هاى خطا دربارهء حقيقت جهان زايل خواهد شد . پس با كمك نيروى الهام خود مىتوانيم بگوييم كه كدام يك از انديشه‌هاى حقيقت جهان با اين حقايق هماهنگى دارد و كدام يك هماهنگى ندارد ، و بدين ترتيب مىتوانيم با فكر اصيل حقيقت جهان تماس بگيريم و به روش فلسفى حقيقى مبتنى بر اين فكر نزديك‌تر شويم .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n7 . رشتهء اين روش فلسفى ضرورتاً ، در مرحلهء بدوى ظهورش محدود خواهد بود ، در نتيجه همان‌طور كه كميت حقايق معلوم افزايش مىيابد و به وسيلهء اين روش همهء حقايق معلوم با يكديگر تلفيق مىشوند روش مورد بحث به سوى مراتب بالاترى از كمال سير خواهد كرد . همين روش به تدريج به صورت مشروح‌ترى مجهز و منضبط خواهد شد و شكل استدلالى معقول و منظمى به خود خواهد گرفت و به تناسب اين پيشرفت و تكامل كليهء روش‌هاى فلسفى خطا ، از اعتبار خواهند افتاد و عاملى وجود نخواهد داشت كه آنها را تأييد كند تا اين‌كه سرانجام سراسر جهانِ دانش و بينش مجبور خواهد شد كه فقط روشى را كه صحيح و رضايت‌بخش است قبول كند .\r\nپس از ظهور اين روش فلسفى ، كليهء پيشرفت‌ها در شعبه‌هاى مختلف دانش بشرى ، به حكم ضرورت ، اين روش را تأييد و تقويت خواهند كرد و در غير اين صورت به هيچ وجه نخواهند توانست ثابت كنند كه پيشرفت‌هايى حاصل شده است .\r\nاكنون اين پرسش به ميان مىآيد : آيا وحدت جهان ناشى از اين حقيقت است كه جهان به راستى آفريننده‌اى دارد و آفرينندهء آن فقط يكى است ؟\r\nآيا مطلب اين است كه عقيده و ايمان الهامى ، يعنى عقيده و ايمانى كه منشأ آن الهام باشد و در ضمير ناخودآگاه انسان دربارهء وحدت جهان وجود دارد ، ناشى از انگيزه و محرك درونى انسان - كه به فطرت تعبير مىشود - است كه يك وجودى را به عنوان آفرينندهء جهان مىپذيرد و تصديق مىكند كه آن آفريننده فقط يكى است .\r\nمقصود از طرح اين موضوع در اينجا اين نيست كه به اين سؤال جواب‌هاى مفصل و مشروحى داده شود ، بلكه به تناسب مقام ، مقتضى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nاست به طور اختصار به اين نكته اشاره شود كه قرآن كريم وحدت جهان را يكى از دلايل اين حقيقت مىداند كه جهان آفريننده‌اى دارد و آفرينندهء جهان فقط يكى است .\r\nقرآن كريم يا كتاب جاويد همه ازمنه و اعصار ، ضمن آياتى اين موضوع را با اين عبارات بيان كرده است :\r\n« ما تَرى في خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ * ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسيرٌ » « 1 »\r\nدر آفرينش خداى رحمان تفاوتى نمىبينى . پس نظرت را برگردان . آيا هيچ‌گونه نقضانى مىبينى ؟ دوباره چشم را بازگردان . رؤيت و ديد تو بر خواهد گشت به سوى تو در حالى كه خسته و وامانده باشد .\r\n« قُلْ أَ رَأَيْتُمْ ما تَدْعُونَ مِنْ دُونِ اللَّهِ أَرُوني ما ذا خَلَقُوا مِنَ الْأَرْضِ أَمْ لَهُمْ شِرْكٌ فِي السَّماوات » « 2 »\r\nاگر جز خدا چيزهايى را كه شما به آنها دعوت مىكنيد آنها چيزهايى را از زمين آفريده‌اند آيا آنها در آسمان‌ها شركتى دارند . . .\r\nبه عبارت ديگر اگر خدا در خلقت جهان شريكى داشت بايد جلوه‌ها و مظاهرى از خلقت آن شريك در زمين يا آسمان ديده مىشد و يك دسته قوانين متفاوت ديگرى بايد نافذ و كارگر مىبود .\r\n\r\n\r\n","description":"","footnote":"\r\n( 1 ) . سوره ملك ، آيه 3 و 4 .\r\n( 2 ) . سوره احقاف ، آيه 4 .\r\n","page_name":" 476 ","page_number":476},
  {"content":"\r\n\r\nواضح و بديهى است كه كفار در پاسخ به پرسش فوق به هيچ وجه مطلبى نداشتند كه بتوانند با دليل و برهان اظهار كنند ، و براى مثال به قسمتى از جهان اشاره كنند و بگويند : « اين است خلقت شريك خدا كه ما به او عقيده داريم » .\r\nپس وقتى در سراسر جهان يك نوع قوانين براى ماده نافذ و مؤثر است چگونه مىشود ادعا كرد كه آفرينندهء قسمتى از جهان آفرينندهء ساير قسمت‌هاى ديگر نيست ؟\r\nاقبال نيز مانند ساير فلاسفه ، جهان را با فلاسفه ، جهان را با وجود اين همه تنوع و اختلاف عبارت از يك وحدت مىداند و به همين دليل مىگويد :\r\n زمانه‌ايك ، حيات‌ايك ، كائنات بهىايك * دليل كم‌نظرى قصهء قديم و جديد \r\nيعنى زمان يكى ، حيات يكى و جهان نيز يكى است در اين صورت عنوان قديم و جديد دليل كوتاه‌نظرى كسانى است كه به اين معانى عنوان قديم و جديد مىدهند !\r\nبه همين علت است كه فلسفهء اقبال مانند هر فيلسوفى داراى روش فكرى معينى است . به هر حال يك اختلاف اساسى بين اقبال و ساير فلاسفه وجود دارد و آن اختلاف در اين حقيقت نهفته است كه طبق نظر اقبال ، اصل وحدت جهان يا حقيقت نهفته است كه طبق نظر اقبال ، اصل وحدت جهان يا حقيقت جهان كه اين همه تنوع را به وحدت مبدل مىكند همان خدا با همهء صفاتش است ، كه در آخرين تعليمات پيامبر صلى الله عليه و آله نيز مصور و مجسم شده است . از طرف ديگر بايد دانست كه فلاسفه دربارهء حقيقت جهان ، افكار كاملًا مختلفى دارند .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاز آن جايى كه خدا آن اصلى است كه به همهء اجزا و اركان جهان شكل وحدتى مىدهد به همين سبب عاشق يا دوستدار واقعى خدا ، همهء جهان را در دلش جاى مىدهد . به همين مناسبت است كه سعدى مىگويد : « عاشقم بر همه عالم كه همه عالم از اوست ! »\r\nبارى ، ذات بشر يك وحدت است ولى جلوه‌ها و تظاهرات خارجى آن متعدد مىباشد . اين ذات معنايى نهفته و پنهان است ولى اعمال ناشى از آن ظاهر و آشكار است ، به همين دليل وجود خدا يكى است و خود را در تنوع جهان جلوه‌گر كرده است .\r\nآرى ، ذات ربوبيت نهفته و پنهان است ولى خلقت جهان وجود او را جلوه‌گر مىكند و همين حقيقت است كه منتهى به آشكار شدن رازهاى جهان مىشود و در اين‌باره اقبال مىگويد :\r\n اين پستى و بالايى اين گنبد مينايى * گنجد به دل عاشق با اين همه پهنايى\r\nاسرار ازل جويى بر خود نظرى واكن * يكتايى و بسيارى پنهانى و پيدايى \r\nبراى مزيد توضيح مىتوان گفت كه مقصود شاعر اين است كه اگر مىخواهى به اسرار ازل آگاه شوى يعنى هر دو جنبهء ذات خداى متعال را بشناسى وجود خود را مورد مطالعه و بررسى قرار ده و ببين با اين‌كه تو تك و تنهايى ، با اين حال دو جنبه دارى ، يك جنبهء درونى كه پوشيده و ناپيداست و آن باطن توست و ديگرى جنبهء ظاهرى و صورى تو كه آشكار و واضح است و شخصيت ظاهرى تو كه جلوه‌هاى بسيار مختلفى دارد .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nحقيقت علمى وحدت\r\nقبلًا اصطلاح حقيقت علمى ذكر شد ، اينك به تشريح اين اصطلاح مىپردازيم :\r\nفقط وحدت همهء جهان در كار نيست ، بلكه هر جزيى از اجزاى جهان را كه درك مىكنيم يا بتوانيم درك كنيم ، خود يك وحدتى است و حداقل معنايى راكه در اين‌باره بتوانيم درك كنيم فقط يك وحدتى است و غير از اين راهى ندارد ، و اگر وحدتى نبود نمىتوانستيم آن را درك كنيم و مطلقاً براى ما بىمعنى بود .\r\nتعدادى از وحدت‌هاى كوچك‌تر ، وحدت‌هاى بزرگ‌ترى را تشكيل مىدهند و باز همين وحدت‌ها ، وحدت بزرگ‌تر ديگرى را تشكيل مىدهند تا اين‌كه به بزرگ‌ترين وحدت مىرسيم كه همان جهان است .\r\nهيچ يك از اين وحدت‌هاى بزرگ‌تر چيزى جز مجموعه‌اى از وحدت‌هاى كوچك نيست .\r\nبراى مثال ، ارگانيزم يا دستگاه تشكل و تركيب يك حيوان فقط عبارت از مجموع قطعات يا پاره‌هاى اعضاى بدن حيوان نيست بلكه با اجتماع و تلقيق همهء اعضا ارگانيزم به وجود مىآيد .\r\nبراى روشن شدن مطلب مثال ديگرى مىآوريم ، جالب بودن يك قطعهء هنرى منوط به قسمت‌هاى مختلف آن نيست بلكه جاذبهء آن ، ناشى از همهء آن قطعهء هنرى و ناشى از به هم پيوستگى مرموز اجزاى آن است . استعداد درونى انسان براى درك يك وحدت معروف به الهام است . الهام گرفتن از يك وحدت عبارت است از شكل احساس يا ايمان يا عقيده .\r\nعلم و معرفت ما مركب است از مفاهيم الهامى يا عقايد ما و اعتبار يا بىاعتبارى آن به طور كلى منوط است به اعتبار يا بىاعتبارى اين\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nعقايد .\r\nبنابراين به طور كلى عقيده بر اين است كه ما نيز به وسيلهء حواس و هوش يا عقل خود درك مىكنيم و شخص عالِم « 1 » كه در جستجوى حقيقت است كلًا بر حواس تكيه دارد ، در حالى كه فيلسوف بر عقل تكيه مىكند . ولى حقيقت اگر اين است كه حواس و عقل هر دو وسايلى براى كمك به الهام هستند و هيچ يك نه داراى ادراكى هستند و نه توانايى آن را دارند كه وحدت‌هايى را درك كنند پس اين فقط الهام است كه آنها را به كمك اين دو عامل درك مىكند و به راستى كه الهام نيز در معرض خطا و اشتباه قرار مىگيرد . مع‌ذلك بايد يادآور شد كه فقط الهام قادر به ادراك آن چيزى است كه مصون از خطا و اشتباه باشد .\r\nبا توجّه به همهء اين مسائل بايد گفت كه ما چه جزء جويندگان حقيقت باشيم و چه از لحاظ فهم و ادراك جزء افراد معمولى باشيم ، الهام براى ما از هر نظر امرى است حتمى و ضرورى و از آن گريزى نيست .\r\nاكنون توجّه كنيد ! در اين‌جايى كه من نشسته‌ام رو به روى من ، بر ديوار قالى رنگينى آويخته شده است . اين اظهار من حاكى از اين‌كه قالى آويخته است مبتنى بر استنباطى الهامى است . من قالى را مشاهده نمىكنم بلكه كيفيت رنگى را مشاهده مىكنم كه بدون مداخلهء الهام من امرى بىمعنى خواهد بود . اگر بگويم من قالى را با دو چشم خود مشاهده كرده‌ام اظهار و ادعايى نادرست خواهد بود . همچنين امكان دارد كه استنباط من به اين‌كه آن شى مذكور قالى\r\n\r\n\r\n","description":"","footnote":"\r\n( 1 )  . Scientist \r\n","page_name":" 480 ","page_number":480},
  {"content":"\r\n\r\nاست از هر جهت اشتباه باشد و امكان دارد كه فقط نقشه‌اى باشد كه روى ديوار آويخته شده است . اگر كاملًا روى آن وحدتى كه آن را قالى مىنامم فكر كرده باشم و عقلم را براى كشف ارتباط بين كليهء وحدت‌هاى كوچك‌ترى كه اين وحدت را تشكيل داده‌اند ، به كار برده باشم و هرچند از الهام نيز استنباط كرده باشم كه از تلفيق اين وحدت‌ها چيزى جز قالى به وجود نمىآيد ، مع‌ذلك امكان اشتباه ، امرى غير مشكوك است و حتّى وقتى كه حواس به طور عادى در كار باشند ، غالباً دچار استنباطهاى الهامى مىشويم و اين موضوع دربارهء كليهء تجربيات حواس من اعم از اين‌كه مربوط به حس باصره يا سامعه يا ذائقه يا لامسه يا شامه باشد ، مصداق دارد .\r\nقرآن كريم در اين‌باره مىفرمايد :\r\n« قيلَ لَهَا ادْخُلِي الصَّرْحَ فَلَمَّا رَأَتْهُ حَسِبَتْهُ لُجَّةً وَ كَشَفَتْ عَنْ ساقَيْها قالَ إِنَّهُ صَرْحٌ مُمَرَّدٌ مِنْ قَواريرَ قالَتْ رَبِّ إِنِّي ظَلَمْتُ نَفْسي وَ أَسْلَمْتُ مَعَ سُلَيْمانَ لِلَّهِ رَبِّ الْعالَمين » « 1 »\r\nبه آن زن [ ملكهء سبا 
  ] گفته شد داخل اين كاخ وسيع شو ! وقتى كه [ آن زن 
  ] آن را ديد تصور كرد درياچه‌اى است پرآب و جامه‌اش را از بالاى دو ساقش بالا زد . او گفت : به تحقيق كه اين قصر صحنه‌اى است كه از شيشه‌هاى ساده فرش شده . ملكهء سبا گفت : اى پروردگار من ! من بر خود ستم كردم [ مرتكب خطا و اشتباه شدم 
  ] اينك من با سليمان [ به اسلام 
  ] خضوع مىكنم و به پروردگار جهانيان تسليم مىشوم .\r\nدعوت حضرت سليمان ، پيامبر ، براى ايمان به خداى جهانيان\r\n\r\n\r\n","description":"","footnote":"\r\n( 1 ) . سوره دخان ، آيه 44 .\r\n","page_name":" 481 ","page_number":481},
  {"content":"\r\n\r\nقبلًا به ملكهء سبا ابلاغ شده بود . ملكه ملاحظه كرد كه به هر حال اين احتمال وجود دارد همان‌طور كه شيشه‌ها را آب تصور كرده بود ، امكان دارد كه در قضاوت مربوط به اشيايى كه آنها را به عنوان حق ، عبادت مىكند اشتباه كرده باشد و در هر صورت محتمل است آفتابى را كه خدا مىدانسته و آن را مىپرستيده است خطا باشد . بدين سبب فوراً اعلام كرد كه دعوت را پذيرفته و به آن ايمان آورده است .\r\nمقصود از بيان اين واقعه تأكيد در اين امر است كه عامل نبوّت براى جلوگيرى انسان از ارتكاب خطا و اشتباهات ، به واسطهء الهام ناروا مؤمنه و وسيله‌اى الهى است .\r\nابزارى را كه ما اصطلاحاً عقل يا هوش مىناميم ، فقط براى كشف ارتباط درونى بين وحدت‌هايى است كه به وسيلهء الهام صورت مىگيرد و از همين جاست كه ذهن از يك وحدت به وحدت ديگر سير مىكند و مىكوشد تا ارتباط آنها را با يكديگر كشف كند و در نتيجه الهام مىتواند وحدت بزرگترى را كه مقدارى از اين وحدت‌ها ، اجزاى آن هستند درك كند و اين عمل فقط در اجزاى يك كل منعكس مىشود و نمىتواند تمام آن كل را فرا گيرد . در اين ضمن الهام ، به يك وحدتى دسترسى پيدا مىكند كه عقل ، بدون اين‌كه متوجّه باشيم ، از آن فاصله گرفته است .\r\nعقل راه هدف را به ما نشان مىدهد . ولى خود به هدف نمىرسد بلكه رسيدن به هدف فقط وسيلهء الهام است و با توجه به اين موضوع اقبال مىگويد :\r\n گذر با عقل سهى آگى كه يه نور * چراغ راه هى منزل نهى هى \r\nيعنى به پيش برويد و عقل را پشت سر بگذاريد زيرا اين روشنايى فقط چراغ راه است نه مقصد . و در جاى ديگر مىگويد :\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n خرد اى راهرو روشن بصر هى * خرد كيا هى ! چراغ رهگذر هى\r\nدرون خانه هنگامى هين كياكيا * چراغ راهگذر كوكبا خبر هى ؟ \r\nيعنى عقل براى چشم رهگذر روشنايى فراهم مىكند . عقل چيست جز اين‌كه چراغ راه باشد . از سر و صدا و هنگامه‌اى كه در داخل خانه به پا خواسته چراغ رهگذر چه خبر دارد ؟\r\nبارى ، به محض اين‌كه از مرز تحقيق رابطهء درونى بين وحدت‌ها بگذريم و شروع به داشتن احساس وحدتى در وحدت مورد نظر كنيم ، يا به محض اين‌كه شروع به احساسى كنيم حاكى از اين‌كه دانشى را كسب كرده‌ايم يا چيزى را دانسته‌ايم ، وظيفهء عقل به پايان مىرسد و وظيفهء الهام شروع مىشود .\r\n\r\nالهام ، سپاهى از ولايت عشق\r\nظهور مكتب‌هاى سلوك و رفتار و تحقق منطقى و ساير فلسفه‌هاى سطحى كه در اين عصر انحطاط جهانى فلسفه - كه مانند قارچ مىرويد - فقط معلول اين علت است كه طرفداران و نمايندگان اين فلسفه‌ها توانسته‌اند مبناى تجربهء حسى را به دست آورند .\r\nاگر مقرر شود كه در زمينهء طبيعت و ماهيت صفات و مشخصات خودى يا ذات يا نفس كه اقبال بر آن تكيه دارد و دربارهء ارتباطات درونى بين حس و عقل و الهام است فكر كنيم ، اين نكته بيش از پيش واضح و روشن مىشود كه چرا اقبال الهام را با آن همه توجّه و عنايت به عشق يا شور يا بصيرت مورد نظر قرار مىدهد و مىگويد :\r\n زمانه عقل كو سجها هواهى مشعل راه * كسى خبر كه جنون خود هى صاحب ادراك ؟ \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n خود كى پاس خبركى سوا كچهه اورنهين * تو را علاج نظر كسى سوا كچه اورنهين \r\nيعنى جهان عقل را چراغ راه مىانگارد و مىداند كه شور عشق خود داراى معرفت حقيقى است و عقل جز اطلاع چيزى ندارد . علاج درد شما جز در بصيرت نيست . و در جاى ديگر مىفرمايد :\r\n سپاه تازه برانگيزم از ولايت عشق * كه در حرم خطرى از بغاوت خرد است\r\nزمانه هيچ نداند حقيقت او را * جنون قباست كه موزون به قامت خرد است \r\nيعنى مىروم تا از قلمرو عشق سپاه تازه‌اى تجهيز كنم ، زيرا محيط حرم در معرض تهديد خطر عقل قرار گرفته است .\r\nهنگامى كه دانشمند علوم طبيعى حدودى از واقعيت‌هايى را ( كه در حقيقت به وسيلهء الهام شكل گرفته‌اند ) دانست و به خصوصيت آنها پى برد احساس مىكند كه بالضروره بايد آن را اظهار كند يا اين‌كه به صورت نظريه‌اى مطرح سازد و آن را به صورت مفهوم الهام معتبرى عرضه دارد تا اين‌كه اين واقعيت‌ها يا نمودهاى مورد نظر را تشريح كند .\r\nعالِم طبيعى براى اين‌كه به اين واقعيت‌ها يا نمودها به صورت ديگرى سازمان دهد - يا اين‌كه شكل وحدتى به آنها ببخشد - نوعى قضيه فرضيه‌اى را كه از الهام منشأ مىگيرد مطرح مىكند . اگر اين قضيهء فرضيه در واقع شامل توضيح معقول همهء اين اجزا باشد ، يعنى اگر طرحش بتواند نظم و سازمانى به آنها بدهد و آنها را به صورت وحدتى عرضه نمايد ، آن وقت چنان قضيه‌اى مانند هر حقيقت علمى ديگر كه علماى طبيعى آن را مشهود و محسوس تلقى مىكنند در خواهد آمد ، گو اين‌كه اين حقيقت از نظر عالم طبيعى به طور محسوسى تابع نظر\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nوى نباشد .\r\nدليل اين امر اين است كه در چنان موردى هيچ قضيه فرضيه‌اى ديگرى نمىتواند اين واقعيت‌ها يا نمودها را تشريح كند و جانشين اين قضيه بشود . به عبارت ديگر عالِم طبيعى به دليل آثار و نتايج ، بايد به وجود يك شى نامشهود ايمان بياورد . بايد دانست كه اين چنين معنايى « ايمان به غيب » تلقى مىشود و در قرآن كريم نيز در اين‌باره آمده است :\r\n« الَّذِينَ يُؤْمِنُونَ بِالْغَيْبِ » « 1 »\r\nكسانى كه به غيب ايمان مىآورند\r\nبنابراين نه فقط حقيقت اين عمل منحصر به عالم طبيعى نيست بلكه ما همه تابع همين وضع هستيم و در كارهاى روزانهء خود قضيهء فرضيه خلق مىكنيم و هميشه در موارد بسيارى از مفاهيم به غيب ايمان مىآوريم . مثلًا وقتى مىگوييم كه فردا خورشيد طلوع خواهد كرد يا دوست من مرد شريفى است و غيره از مقولهء ايمان به غيب است ، به اين معنى كه هنوز خورشيد فردا طلوع نكرده است ولى ، من به طلوع آن ايمان دارم ؛ و دوستى كه نزد من حاضر نيست و صفت و شرافت او ديده نمىشود ، در غيب به شرافت او ايمان دارم و بر اساس ايمان به غيب است كه اغلب امور زندگى ما صورت مىگيرد .\r\nاصولًا هر حقيقتى را كه ما به آن ايمان مىآوريم يك قضيهء فرضيه‌اى است و در نتيجه اكتشاف حقيقت جديدترى اين قضيهء فرضيه را تقويت مىكند و براى ما به صورت واقعيت يا نمودى در\r\n\r\n\r\n","description":"","footnote":"\r\n( 1 ) . سوره آل عمران ، آيه 3 .\r\n","page_name":" 485 ","page_number":485},
  {"content":"\r\n\r\nمىآورد ، تا جايى كه ايمان ما نسبت به آن معنى ، بدون هيچ تزلزلى به شكل قاطعى درمىآيد و هرگاه آن قضيهء فرضيه با واقعيت‌ها يا نمودهايى كه كشف مىكنيم تطبيق نكند از آن احتراز مىكنيم و آن را خطا مىانگاريم .\r\nموضوع اتم در ارتباط با ايمان به غيب از لحاظ عالِم طبيعى نمونه‌اى دقيق و حساس است ، با اين توضيح كه با اين‌كه ما در رابطه با ماهيت اتم چيزهاى زيادى مىدانيم ، اما خود اتم به معنى اصطلاحى معمولى فهميده شده است ، و چون ديده نمىشود تاكنون به صورت غيب باقى مانده است !\r\nاتم از قرن‌ها پيش به عنوان هيپوتز يا قضيهء فرضيه‌اى پذيرفته شده و وجود آن مورد تصديق بوده است ولى بر اثر تجربياتى كه ما از نتايج آنها يعنى از وحدت‌هايى كه به صورت وحدت جديدى به وسيلهء مفهوم الهامى اتم به دست آورده‌ايم فعلًا به صورت واقعيت يا نمود غيرقابل انكارى درآمده است به طورى كه انسان توانست دو شهر هيروشيما و ناكازاكى را در يك لحظه به تلى از خاكستر مبدل كند .\r\nعالِم طبيعى مىتواند اين قضيه يا ادعا را كه به وسيلهء آن نمودهاى مشهودى تشريح و منظم شده‌اند ، در قياس با اين نمودهاى مشهود ، واقعيتى بينگارد كه جنبهء علمى آن كمتر باشد و نيز مىتواند ادعا كند كه چون نمودهاى مشهود علمى را پايه‌گذارى مىكند ، آن قضيهء فرضيه‌اى كه واقعيت‌ها را تشريح مىكند علم نيست و چه بسا كه اين قضيه براى او مفيدتر از اين نمودهاى مشهود جداگانه باشد تا حدودى كه اين قضيه‌اى كه آن را پايه و مبنايى براى سبقت گرفتن و ادراك واقعيت‌ها يا نمودهاى جديدترى مىداند آماده شود ، ولى براى قضيهء اين واقعيت‌ها يا نمودهاى مشهود او نيز چندان اهميتى نخواهد\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nداشت .\r\nنياز به تشكل يا شكل گرفتن اظهارات و ادعاهاى الهامى كه به وسيلهء عالم طبيعى احساس مىشود نيز مربوط به اين حقيقت است كه يك سرى از وحدت‌هاى كوچك‌تر وحدت بزرگترى را مىسازند و ما به حكم طبيعت جهان و همچنين به حكم فطرت خود مجبوريم اين واقعيت‌ها را به عنوان واحدهايى بشناسيم و درك كنيم .\r\nاين صورت اجبار فطرى ما دير يا زود عالم طبيعى را مجبور خواهد كرد تا به مرحله‌اى كه نمودهاى كشف شده به وسيلهء او فقط به صورت اظهار يا ادعا يا الهام و مفهوم قابل اعتبارى كه واقعيت‌ها يا نمودها را به صورت سنتزى درآورد و نمودهاى سراسر جهان را با يكديگر تلفيق كند .\r\nهنگامى كه حتّى عالِم طبيعى نمودهاى جهان را به وسيلهء چنان اظهارى يا به شكل قضيهء فرضيه‌اى بيان مىكند ، مطلب چندان مهم نخواهد بود كه او را عالِم طبيعى يا فيلسوف بناميم ، زيرا فيلسوف نيز نمودهاى جهان را به كمك نوعى مفهوم الهام‌آميز جهانى و كلى بيان مىكند . كارى را كه عالم طبيعى امروز در مقياس كوچك‌تر يا در مقياس وسيع‌ترى انجام بدهد ، همانى است كه در مقياس وسيع‌ترى به وسيلهء فيلسوف انجام گرفته است .\r\nفيلسوف اصولًا واقعيت‌ها يا نمودهايى را كه عالِم طبيعى در زمان معينى به كمك يك معناى الهامى يا به صورت هيپنوتزى ( قضيهء فرضيه‌اى ) در اختيار ما قرار داده است ، تشريح مىكند . اين معنى چه روحانى باشد و چه مادى به نظر او نمودها يا واقعيت‌هاى جهان را به شكل يك وحدتى با يكديگر تلفيق مىكند .\r\nبدين ترتيب مطلب به قدر كفايت روشن است كه اصولًا بين عالم طبيعى و فيلسوف ، تفاوتى\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nوجود ندارد زيرا هر دو در يك منطقهء دانش يا در يك بُعد كار مىكنند و هر دو از جهت علم و تحقيقى كه دنبال مىكنند ، وابسته به نوعى استعداد بشرى هستند كه الهام ناميده مىشود .\r\n\r\nحقيقت جهان ، بزرگ‌ترين زيبايىها\r\nعلوم طبيعى بايد در عالىترين مراحلش به صورت فلسفه‌اى درآيد ، زيرا مادامى كه به صورت فلسفه درنيامده باشد ، بايد از هر جهت معنايش را از دست بدهد .\r\nما مىدانيم كه قلمرو خلقت سه منطقه يا سه بُعد دارد :\r\n1 . بُعد جهان مادى .\r\n2 . بُعد جهان حيوانى .\r\n3 . بُعد جهان انسانى .\r\nاين سه بُعد علوم نيز به سه قسمت تقسيم مىشود :\r\nالف . علم فيزيك .\r\nب . علم زيست‌شناسى .\r\nج . علم روان‌شناسى .\r\nاكتشافات فيزيك در قرن حاضر ، علماى فيزيك را مجبور كرده است اين اظهار را كه از الهام سرچشمه مىگيرد به زبان آورند كه حقيقت نهايى جهان آگاهى است .\r\nبايد دانست كه علماى فيزيك اجباراً به اين نتيجه رسيده‌اند ، زيرا هيپوتزى را كه تاكنون بر آن تكيه داشته‌اند و معتقد بوده‌اند كه حقيقت نهايى جهان ماده است ، نتوانسته است اكتشافات تازه را در قلمرو فيزيك تشريح كند .\r\nبراى تشريح اين نظريهء جديد دانشمندان علم فيزيك از قبيل\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nادينگتن و جيمس جينز كتاب‌هايى نوشته‌اند كه هرچند به ظاهر كتاب‌هاى فيزيك شناخته مىشود ولى در عين حال كتاب‌هاى فلسفى نيز هستند .\r\nهمچنين واقعيت‌ها يا نمودهاى زيست‌شناسى كه در اثناى اين قرن كشف شده است علماى زيست‌شناسى را اجباراً به اين نتيجه رسانده است كه : « حقيقت نهايى جهان ، آگاهى است نه ماده » .\r\nاين موضوع بسى جالب است كه كتابى را كه هلدين براى تشريح اين نظريه نوشته به فلسفهء زيست‌شناسى موسوم شده است . بدين ترتيب معلوم مىشود كه علم زيست‌شناسى براى اين‌كه خود را معرفى كند در اين مرحله به فلسفه محتاج مىشود و همچنين واقعيت‌ها يا نمودهايى كه اخيراً در قلمرو روان‌شناسى كشف شده است با هيمن نظر تطبيق مىكند .\r\nبه هر حال واقعيت‌ها يا نمودهايى كه به وسيلهء اين علوم روشن شده است ، نه داراى چنان كميتى است و نه داراى چنان خاصيتى كه به متخصصان اين علوم نيرويى دهد تا صفات و مميزات آن آگاهى را كه به نظر آنان حقيقت نهايى جهان باشد ، مشخص سازند . مع‌ذلك براى آيندهء عقلى و فكرى بشريت ، كه متخصصان علم فيزيك و زيست‌شناسى و روان‌شناسى همه به سوى نقطهء توافقى بر اساس افكار حقيقت جهان سير مىكنند ، جاى سپاس‌گزارى و قدردانى است .\r\nتغييرات در مفاهيم و معانى مورد نظر فلاسفه و علماى طبيعى از جهتى مفيد و از جهت ديگر اساسى و اصولى است ، زيرا به وسيلهء سير تجربه ، آزمايش و ارتكاب خطا و اشتباه به سوى حقيقت رهسپار مىشوند .\r\nبارى ، نتيجه‌اى را كه فيلسوف در نظر مىگيرد محصول تعقل او\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nنيست زيرا قبلًا از نتيجهء آن آگاهى نداشته و نيروى تعقل و استدلالش را با همهء استعداد ذهنى و با كمال بلاغت بيان تجهيز كرده است . هيچ فيلسوفى چه بزرگ و چه كوچك امكان ندارد بتواند از اين اصل منحرف شود . اگر اولين اظهار او دربارهء حقيقت جهان خطا باشد ، معناى آن اين است كه سنگ اول بناى فكرش به خطاكار گذاشته شده است و در چنين موردى طبعاً سراسر استدلال و تعقل او خطا خواهد بود ، يعنى مملو از مغلطهء منطقى .\r\nفيلسوف براى اين‌كه نيروى منطق و قدرت استدلالش را حفظ كرده باشد ، گاهى مجبور مىشود تجاهل كند و گاهى ناگزير مىشود بسيارى از واقعيت‌هاى علمى را انكار كند ، كه مبادا آن واقعيت‌ها ضعف ذاتى معناى خطايى را كه در رابطه با حقيقت جهان معتقد است آشكار كنند ، و نيز فيلسوف گاهى مجبور مىشود كوشش كند كه اهمّيّت چنان واقعيت‌هايى را از بين ببرد تا اين‌كه اين واقعيت‌ها نتوانند با مفهومى كه او از حقيقت جهان به دست آورده است ، معارضه كنند .\r\nدر موارد ديگرى فيلسوف مجبور مىشود واقعيت‌هاى علمى خطايى را بر استدلال و تعقل خودش منطبق كند ( مقصود واقعيت‌ها يا نمودهاى علمى است كه صحت آن مسلّم نشده است ) صرفاً به اين دليل كه با نظرش نزديك يا سازگار است . به هر حال فيلسوف اهمّيّت اين واقعيت‌ها يا نمودها را به حدى بالا مىبرد كه آنها را مفتاح معرفت حقيقى جهان معرفى مىكند ، ولى اگر امور مفروضهء اوليهء فيلسوفى در رابطه با حقيقت جهان درست باشد و اگر استنباط او از واقعيت‌ها يا نمودهاى علمى جهان كه تا زمان او كشف شده است از هر نظر صحيح باشد ، استدلالش نيز صحيح خواهد بود و اين واقعيت‌ها يا نمودها به طور شايسته و بايسته در روش فلسفى او گنجانده خواهد\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nشد ، و درصدد جستجوى اين واقعيت‌ها يا نمودها برخواهد آمد تا از هر جا كه مىتواند آنها را به دست آورد و با اين روش تطبيق دهد ، زيرا فقط همين واقعيت‌ها يا نمودها با مفهومى كه او از حقيقت به دست آورده است هماهنگ بوده و براى او مفيد خواهند بود . اگر بخواهد بعضى از اين واقعيت‌ها يا نمودهاى علمى را كه به طور كلى نمودهاى علمى تلقى شده‌اند ، تعديل كند ، اين عمل نيروى ادعاى او را حفظ مىكند .\r\nاين تعديل داراى چنان خاصيتى خواهد بود كه نواقص و اشتباهات اين نمودها را مرتفع خواهد كرد و اگر از پاره‌اى نمودها تغافل شود ، آنها نمودهايى خواهند بود كه به حقيقت درخور تغافل باشند و اگر در بعضى موارد ديگر از اهمّيّت بعضى از اين نمودها كاسته شده باشد ، صرفاً به آن علت خواهد بود كه درخور بىاهميتى بوده‌اند .\r\nهمچنين اگر فيلسوف پاره‌اى از قضاياى فرضيه را در روش فكرى خود وارد كند ، دير يا زود ثابت خواهد شد كه در حقيقت حدس و گمان‌هاى خردمندانه‌اى نبوده‌اند و ارزش آن را نداشته‌اند كه قضيهء فرضيه شناخته شوند ، و فقط مطابق تمام موازين عقلى و علمى ، نمودهاى صحيحى بوده‌اند و بس .\r\nبنابراين صحت نظر هر شخصى راجع به حقيقت جهان به صحت كليهء روش فلسفى او منتهى خواهد شد ، و همچنين منتهى به تعديل او تصفيهء بخشى از نمودهاى ظاهراً علمى خواهد شد كه خطاى آن مشهود نبوده است و حتّى بر افتخار كشف‌كنندهء نمودهاى حقيقى جديد علمى خواهد افزود و وسيلهء پيشرفت خواهد شد .\r\nبدين ترتيب ، علم به كمك مفهوم واقعى حقيقت پيشرفت مىكند\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nو ضمن سير طبيعى به مقصد حقيقت ، بت‌هاى خود را نابود خواهد كرد .\r\nاقبال ضمن دو بيت شعرى كه به زبان اردو سروده است به اين معنى اشاره مىكند آن‌جا كه مىگويد :\r\n« علمى كه با قلب و الهام نديم و مأنوس شده باشد مانند ابراهيمى است كه بت‌هاى خود را مىشكند .\r\nهمچنين علمى است كه در آن تجليات كليم با مشاهدات حكيم ممزوج نشده باشد » .\r\nبه عبارت ديگر علمى كه عالم طبيعى به وسيلهء درك واقعيت‌هاى مشهود و محسوس به دست مىآورد ، مادامى كه با بصيرت روشنايىبخش موسى مقرون نباشد فقط علمى خواهد بود كه از آن به كم‌بصرى تعبير مىشود .\r\nمطلب فقط اين نيست كه فيلسوف وقتى فلسفه‌اش را در خصوص حقيقت مىنويسد ، نمىتواند خود را از تمنياتش جدا كند بلكه واقع امر اين است كه كليهء تمنيات او از اطراف مفهوم حقيقتى كه براى توضيح و تفسير آن مىكوشد متمركز شده است . فيلسوف فقط عاشق آن مفهوم است اعم از اين‌كه آن مفهوم مادى باشد يا معنوى . اين معنى حقيقتى مسلم است و به طورى كه گفته شد معنايى كه هر شخصى از حقيقت جهان در نظر مىگيرد نيروى محرك حيات اوست و فيلسوف از اين قاعده مستثنى نيست . در حقيقت فيلسوف تحت فشار همين معنى قرار گرفته او فلسفه‌اش را مىنويسد و مىخواهد آن مفهوم حقيقتى را كه در نظر گرفته ، همه جا پذيرفته شود و مرد خود را در قالبى بريزند كه او براى آنها انتخاب كرده است و بتوانند منافع آن را كسب كرده و از ضررهايى كه به نظر او مىرسد اجتناب كنند و براى اين منظور است كه پيروى از فلسفه‌اش را ضرورى مىداند .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nفلسفه مانند شعر عبارت است از ابراز محبت و عشق شخص ، با اين توضيح كه هر كسى ميل دارد عشقى را كه در خود احساس مىكند ابراز كند . فيلسوف وقتى احساس مىكند كه مىخواهد عشقش را تعميم دهد با مردم به طور ساده و مستقيم صحبت نمىكند ، بلكه برعكس براى مردم توضيح مىدهد كه چگونه مفهومى را كه از حقيقت در نظر گرفته است با همهء واقعيت‌ها و نمودهاى مسلّم علمى مربوط است . روشن است كه اين طرز اظهار و ابزار بىاثر نخواهد بود ، زيرا به طور ناخودآگاه مطلع است كه طبيعت بشرى در آرزوى رسيدن به مفهوم حقيقتى است كه بتواند كليهء واقعيت‌هاى متفرق و متشتت جهان را به شكل يك وحدتى درآورد ، و اوست كه اين عمل را فىالحقيقه انجام دهد .\r\nاقبال اين معنى را ضمن يك بيت شعر كه به زبان اردو سروده اين‌طور بيان مىكند : « حقيقت فلسفه و شعر چيست ؟ حقيقت فلسفه و شعر حرف تمنا و آرزويى است كه گوينده جرأت نمىكند آن را به زبان بياورد » .\r\nفيلسوف چگونه آن مفهوم حقيقى را كه به روش فلسفى او اعتبار مىدهد به دست خواهد آورد و مىكوشد تا كليهء واقعيت‌ها يا نمودهاى علمى نادرست را تعديل و تصفيه كند و همان عامل به عنوان ميزان و مقياس دايم‌التزايدى معتبر شمرده شود و همهء واقعيت‌هاى علمى حقيقى را تأمين كند .\r\nمسأله اين است كه فكر و هوش بشر مىتواند يك سرى مفاهيم معنوى و مادى مربوط به حقيقت جهان را شكل دهد و حتّى كوچك‌ترين تغييرى در صفات ، منتهى به تغيير در مفهوم و معنى مىشود .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nاكنون اين پرسش پيش مىآيد كه از ميان اين همه مفاهيم و معانى به اقتضاى اهمّيّت صفات ، چه معنى و چه مفهومى در حقيقت با واقعيت‌ها و نمودهاى روز هماهنگى دارد ؟ بديهى است كه اگر چنين معنايى يافت شد بايد با واقعيت‌ها يا نمودهاى علمى هميشه به قدرى محدود مىماند كه براى هر فيلسوفى بسيار مشكل است كه به وسيلهء مساعى فردى خود و با كمك واقعيت‌ها يا نمودهاى علمى معلوم زمان خود به اين معنى دسترسى پيدا كند و در حقيقت تحصيل اين معنى به قدرى صعوبت دارد كه بايد آن را از رديف امكانات خارج دانست .\r\nبنابراين هر فيلسوفى مىكوشد تا در پرتو واقعيت‌ها يا نمودهاى علمى معلوم عصر خود ، مفهومى از حقيقت را متشكل سازد و بر اين اساس فلسفه‌اى ايجاد كند ، ولى تاكنون هر فيلسوفى مفهوم ناقص و بىارزشى از حقيقت را متشكل ساخته و بر اساس آن ، فلسفهء خطايى را به وجود آورده و براى تقويت و تأييد فلسفهء غلط خود نيز يك رشته استدلال نامربوط و پوچ طرح كرده است و تاكنون هيچ فيلسوفى پيدا نشده است كه اعتبار و اصالت استدلالش از انتقاد شديد و تعرض ساير فلاسفه مصون مانده باشد .\r\nبنابراين اختلافات متقابل فلاسفه ، يعنى نقد و انتقاد بر افكار يكديگر در ميان اين طبقه ، امرى ساده و رايج و بىپايان است .\r\nاگر فيلسوفى بكوشد تا فلسفه‌اش را بر اساس انتقاد ساير فلاسفه اصلاح كند از انجام اين منظور عاجز خواهد ماند ، زيرا اگر براى رفع يك نقص از فلسفه‌اى كه اصولًا از پايه و مبنا خطا باشد ، اقدامى به عمل آيد ، خود به خود يك عده نواقص و معايب ديگرى پيدا خواهد شد .\r\nبراى اين‌كه هر فيلسوفى به معنى واقعى حقيقت برسد فقط دو\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nطريق وجود دارد . يا فيلسوف بايد فوراً كليهء واقعيت‌ها يا نمودهاى جهان را در نظر بگيرد ، تا بتواند قضاوت كند كه كليهء اين واقعيت‌ها يا نمودها با چه مفهومى از حقيقت سازگار است ، آن‌گاه همهء آنها را به صورت روش مشخصى به يكديگر پيوند دهد ، در اين صورت از متشكل ساختن منظرهء صحيحى از طبيعت و صفات آن حقيقت دچار اشكال زيادى نخواهد شد ، زيرا اگر معنايى را متشكل سازد كه اندك خطايى در آن وجود داشته باشد به وسيلهء يك واقعيت يا نمود معلوم ديگرى تخطئه و تكذيب خواهد شد ، ولى تصور احتمال چنين امرى نيز بسيار بعيد به نظر مىرسد به دليل اين‌كه فلاسفه و علماى طبيعى جهان متفق الرأىاند كه محال است كه علم بشر بتواند همهء واقعيت‌ها يا نمودهاى جهان را فرا گيرد .\r\nقرآن كريم در اين‌باره مىفرمايد :\r\n« قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً » . « 1 »\r\nبگو اگر درياها براى نوشتن كلمات پروردگار من مركب شود ، پيش از آن‌كه كلمات خدا نوشته شود دريا خشك خواهد شد و حتّى اگر دريايى ديگر بر آن افزوده شود و به درياى اول مانند آن مدد برسانيم .\r\nطريق دوم اين است كه فيلسوف بر حسب تصادف مستقيماً مفهوم حقيقت جهان را از جايى به دست آورد و اتفاقاً معرفت و عشق آن را به اندازه‌اى تحصيل كند كه بتواند واقعيت‌ها يا نمودهاى علمى را كه در پرتو تشخيص صحيح تا عصر خودش كشف شده\r\n\r\n\r\n","description":"","footnote":"\r\n( 1 ) . سورهء كهف ، آيه 109 .\r\n","page_name":" 495 ","page_number":495},
  {"content":"\r\n\r\nببيند و تفسير كند و بر اساس آن مفهوم آنها را به صورت يك وحدتى با يكديگر پيوند دهد . در اين مورد نيز با اين‌كه واقعيت‌ها يا نمودهاى علمى كمترى رادر اختيار خود خواهد داشت ، مىتواند آنها را به واسطهء مفهوم صحيحى از حقيقت جهان كه در ذهن دارد ارزيابى كند ، و نيز مىتواند توضيح دهد كه به چه دليل فقط اين واقعيت‌ها يا نمودها با آن مفهوم حقيقى مطابقت دارند . در اين صورت نيز اگر روش فلسفى او ناقص هم باشد ، درست از كار درخواهد آمد و چون نمودهاى تازه‌اى در معرض ظهور قرار مىگيرند اين نمودها به تدريج در محيط فلسفهء ذهنى او همراه با نتيجه‌اى كه فلسفه از درجهء نازل‌ترى به مرحلهء كامل‌ترى سير مىكند و اين سير تا پايان جهان ادامه خواهد داشت ، تطبيق خواهد كرد .\r\nبارى ، هر وحدتى به اين علت كه وحدت مىباشد مطلوب و زيباست و از آن جايى كه حقيقت جهان بزرگ‌ترين حقيقت‌هاست ، بنابراين بزرگ‌ترين زيبايىها نيز است . الهام يا احساس وحدت بودن شامل احساس زيبا بودن آن نيز هست . اين احساس عبارت است از عشق ، و فقط عشق مطلق به مفهوم حقيقت است كه الهام مطلق يا علم مطلق به آن حقيقت را ايجاب مىكند .\r\nطبيعت استعداد عشق را به افراد بشر ارزانى داشته است و اين مسأله به اختلاف سطح هوش و درك در اشخاص فرق مىكند . شخص ممكن است اين استعداد را در راه عشق به مفهوم واقعى حقيقت به كار برد يا در راه عشق به مفهوم حظ از آن استفاده كند . ولى از آن جايى كه استعداد يكى است ، شخص نمىتواند آن را همان قدر كه در راه عشق به مفهوم واقعى حقيقت به كار مىبرد ، در راه عشق به مفهوم خطا نيز به كار برد .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nاين سخن از هر نظر درست است كه مىگويند : « شيرينى را در آنِ واحد نمىتوان هم خورد و هم نگاه داشت » .\r\nبه هر حال هر اندازه عشق به خدا فزونى يابد همان اندازه از عشق به مفهوم حظ كاسته خواهد شد تا اين‌كه به كلى از بين برود . در اين مرحله عشق به مفهوم واقعى حقيقت به عالىترين نقطه‌اى مىرسد كه شخص مىتواند حدود طبيعى استعداد انسان را براى نگهدارى آن در نظر بگيرد ، ولى وصول به اين مرحله مستلزم سعى و كوشش فراوان است .\r\nبا توجّه به اين معنى است كه اقبال ضمن يك بيت كه به اردو سروده است مىگويد : « افشاندن بذر بصيرت ابراهيمى مشكل است ، زيرا شهوت و هوس مانند دزدى كه در جايى راه پيدا مىكند ، در سينهء انسان داخل مىشود » .\r\nاگر قسمتى از استعداد عشق فيلسوف براى عشق ورزيدن به مفهوم خطايى تخصيص داده شود طبعاً واقعيت‌ها يا نمودهاى علمى را با عينك خطايى كه روى چشم گذاشته است ملاحظه خواهد كرد و به طور اطلاق تفسير او از حقيقت اين واقعيت‌ها يا نمودها صحيح نخواهد بود ، يعنى نمىتواند كاملًا اين واقعيت‌ها يا نمودها را با مفهوم صحيح حقيقت تطبيق دهد و در اين صورت فلسفه‌اى را به وجود خواهد آورد كه از لحاظ عشق او به حقيقت ، كاذب يا نارسا خواهد بود .\r\nبه طورى كه قبلًا گفته شد ، ضرورت عشق ورزيدن شخص به فكر خودش ، دربارهء فيلسوفانى كه طرفدار مفاهيم خطاى حقيقت هستند صادق است .\r\nنيروى ظاهرى قدرت استدلال فلسفهء نادرست به هر جا برسد ، به\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nوسيلهء عشقى خواهد بود كه طرفدار فلسفه به مفهوم خطاى حقيقت مورد نظرش داشته است ، و همين عشق است كه او را وادار مىكند تا واقعيت‌ها يا نمودهاى صحيحى را كه با مفاهيم خطاى حقيقت تطبيق مىكند طرد كند و واقعيت‌ها يا نمودهايى را كه با مفهوم خطاى حقيقت مورد نظر او تطبيق مىكند بپذيرد .\r\nاگر كارل ماركس به مفهوم خطاى مورد نظرش عشق نمىورزيد نمىتوانست فلسفه‌اى را به وجود بياورد كه با وجود خطا بودن آن در حال حاضر هستهء مركزى حيات ميليون‌ها انسان مىباشد .\r\nبارى ، از طرفى فلسفهء حقيقى جهان مورد نياز شديد انسان است و از طرف ديگر براى تحصيل آن اشكالات بىشمارى وجود دارد ، ولى در طبيعت قانونى وجود دارد كه براى همهء نيازمندىهاى انسان ، خود نظم و ترتيبى ايجاد مىكند . براى درك اين معنى نبايد در جستجوى دليل باشيم زيرا اگر چنين معنايى در كار نباشد هدف طبيعت انجام نمىگيرد .\r\nملاحظه كنيد همان‌طور كه طبيعت ابر ، هوا ، خورشيد ، ماه ، زمين و آسمان را در اختيار بشر مىگذارد تا بتواند احتياجات اساسى طبيعى خود را رفع كند به همان طريق يك سلسله پيغمبرانى را مجهز مىكند تا انسان به وسيلهء آنها بتواند احتياجات معنوى و روحانى خود را مرتفع سازد .\r\n\r\nنبوّت ، معنى واقعى حقيقت\r\nدر اين بحث مختصر ، تشريح و توضيح نظر اقبال راجع به پديدهء نبوّت قدرى مشكل است ، به اين سبب به توضيح اين نكته كه اولين و ارزنده‌ترين موهبت هر پيغمبرى براى بشريت همانا دانستن معنى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nواقعى حقيقت جهان است ، همان‌طور كه مفهوم وجود خدا بر او معلوم است ، مىپردازيم .\r\nمجموع صفات و خصوصيات واقعى اين معنى يعنى دانستن حقيقت جهان و شناختن خدا فقط به وسيلهء به كار بردن مدلول آن است كه عبارت است از خداپرستى . اين به كار بردن مدلول معناى واقعى جهان كه در زندگى هر پيغمبرى انعكاس دارد ناقص خواهد ماند ؛ تا اين‌كه حيات عملى اجتماعى انسان به آن مرحله از انقلاب برسد كه تمام جنبه‌هاى اصلى طبيعى از قبيل تعليم و تربيت ، قانون ، جنگ ، اقتصاد ، اخلاق و غيره كاملًا آشكار و منبسط شود و هرگاه انقلاب جامعهء بشرى به چنان سطح تكاملى برسد ، در ميان آن جامعه ، پيغمبرى قيام مىكند كه به كار بردن مفهوم خدا و خداپرستى را به همهء اجزاى حيات بشر به وسيلهء حيات خود مجسم و ممثل مىكند و بدين طريق جنبه‌هاى عملى و نظرى و مدلول‌هاى آن را به وجود مىآورد و نشان مىدهد . بدين ترتيب پيغمبر اولين شخصى است كه مفهوم كامل حقيقت جهان را كه تنها مبناى فلسفهء كامل است به بشريت اعطا مىكند .\r\nپس از ظهور پيغمبر ، ختم نبوّت فقط امرى طبيعى است و بعد از او بشر در بالا بردن حياتش به درجهء كمال رفعت از لحاظ پرمايگى و اعتبار هيچ‌گونه اشكالى نخواهد داشت . آخرين پيغمبرى كه مفهوم كامل حقيقت را به جهان بشريت اعطا كرد رسول اكرم ، حضرت محمد صلى الله عليه و آله ، است و اولين فيلسوفى كه اين مفهوم كامل حقيقت را به وسيلهء نبوّت كامل ، در اين عصر پيشرفتِ علم ، پايهء فلسفه‌اش قرار داد اقبال است . آن فلسفه‌اى كه حقايق و اصول مسلّم علمى را مطابق مفهوم كامل حقيقت سازمان مىدهد ، فلسفهء خودى است كه اقبال آن\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nرا طرح كرده است .\r\nاقبال تشخصى داده است كه اين است آن مفهوم حقيقتى كه صحيح است و كليهء واقعيت‌هاى معلوم جهان را به صورت وحدتى به يكديگر پيوند مىدهد . به همين علت است كه اقبال كراراً توصيه مىكند كه هر فلسفه‌اى كه مبتنى بر مفهوم نبوى حقيقت نباشد و بر اساسى غير از اين مفهوم پايه‌گذارى شده باشد ، فلسفه‌اى است كه بر اساس علمى ناقص مربوط به جهان به وسيلهء فيلسوفى جعل شده است ، و آن‌چه مستقل و مجزا از هدايت نبوّت باشد بايد كذب و عقيم باشد و كليهء روش‌هاى فلسفى كه تاكنون عرضه شده‌اند از اين قبيل هستند . فقط عشق به خداست كه مىتواند شالودهء فلسفهء انسانى و جهانى را پايه‌گذارى كند و منبع اين عشق همان خاضع و تسليم شدن كامل به پيغمبر است .\r\nاقبال مىگويد :\r\n نه فلسفى نه ملاسى هى غرض مچه كو * يه دل كى مموت وه انديشه و نظر كافساد \r\nيعنى نه با فيلسوف غرضى دارم و نه با فقيه و مُلا ، ولى اشكال امر اين است كه فيلسوف مىخواهد دل‌مُرده باشد و عيب كار فقيه و مُلا اين است كه انديشه و نظرش مقرون با تباهى و فساد است .\r\nبلى ، مفهوم واقعى حقيقت فقط عبارت از مفهوم خداست كه هميشه زنده است و سراسر جهان را نگهدارى و اداره مىكند . ساير مفاهيم و معانى مفاهيمى هستند از اشيايى كه مرده و بىجان هستند و هيچ‌گاه زنده نبوده‌اند ، و تجلى آن چيزى كه مرده باشد بذاته بىمعنى و محكوم به مرگ است ، و اگر اين چنين معنايى امروز روشن و واضح نباشد ، فردا روشن و آشكار خواهد شد . به همين مناسبت اقبال ضمن\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nيك بيت شعر كه به زبان اردو سروده است چنين مىگويد : « هر فلسفه‌اى كه جلوه‌اى از عشق خدا كه هميشه زنده است » در آن نباشد ، يا مرده است يا در آستانهء مرگ است .\r\nو نيز ضمن دو بيت شعر ديگر كه به زبان اردو سروده است اين معنى را به شكل ديگرى تشريح مىكند و مىگويد : « فيلسوف از راز محبت بىنصيب مانده و هرچه توانسته در فضاى بلند پرواز كرده است ولى پرواز وى خالى از جرأت و جسارت بوده است ! درست است كه كركس مانند شاهين در آسمان‌ها پرواز مىكند ولى از شكار كردن صيد زنده ، حظ و لذتى نمىبرد و بىبهره است ! »\r\nو در جاى ديگر مىگويد :\r\n حكيمان مرده را صورت نگارند * يد موسى دم عيسى ندارند ! \r\n در اين حكمت دلى چيزى نديده است * براى حكمت ديگر تپيده است ! \r\nمقصود اين است كه فلاسفه و علماى طبيعى به چيزهايى شكل و صورت مىدهند كه آنها اشيايى بىروح و مرده باشند و نتوان در اين اشياى مرده روحى دميد ، زيرا نه يد بيضاى موسى را دارند و نه روح عيسى ، به اين دليل علم در اين فلسفه حقيقتى را نمىبيند و براى معنى ديگرى مىتپد !\r\nفلسفهء ديگر ، همان فلسفه‌اى است كه بر مبناى حقيقت استوار است و به وسيلهء عامل نبوّت كامل تحصيل مىشود ، و همين مفهوم است كه منبع و منشأ آن محبت و عشق واقعى و حقيقى است و فيلسوف نيز بدان محتاج است . باز همين محبت و عشق است كه اسرار نهانى جهان را به شخص الهام مىدهد و نيز همين عشق است\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nكه اقبال آن را به تعبير شاعرانه « خون جگر » ناميده است پس فلسفه‌اى كه نمىميرد و از مرگ وحشتى ندارد با همين خون جگر نوشته شده و با توجّه به اين معنى است كه وى مىگويد :\r\n مى ندانى شور و مستى از كجاست ! * اين شعاع آفتاب مصطفى ! \r\nهمچنين براى تأييد همين معنى در جاى ديگر مىگويد :\r\n نشان راه ز عقل هزار حيله مپرس * بيا كه عشق كمالى ز يك فنى دارد ! \r\nيعنى عقل با هزاران راه ساختگى نمىتواند به تنهايى راه را نشان دهد ، در اين صورت بايد به محبت و عشق به خدا دل بست و از او راهنمايى خواست ، زيرا عشق با فن به خصوص خود و هنر ممتازى كه داراست به خوبى از عهدهء راهنمايى برمىآيد .\r\nو نيز مىگويد :\r\n به چشم عشق نگر تا نگاه او بينى * جهان به چشم خرد سيميا او نيرنگ است \r\nيعنى شناختن واقعى حقيقت جهان ، از نظر عقل طلسم ، نيرنگ و جادو است ، بنابراين به وسيلهء اين عامل نمىتوانيد به مقصد برسيد و ضمن بيت ديگرى كه به زبان اردو سروده است مىگويد : « از علمى كه مقرون با تجلى كليم يعنى بصيرت موسى نباشد و مقرون با نمودهاى محسوس و مشهود باشد كه عالم طبيعى آن را دنبال مىكند ، جز نقص بصيرت چيزى به دست نخواهد آمد ! و بالاخره فتواى قاطع و رأى نهايى در اين است كه بگوييم :\r\n نقطهء ادوار عالم لا إله * انتهاى كار عالم لا إله !\r\nلا و الا احتساب كاينات * لا و الا فتح باب كاينات ! \r\n\r\n","description":"","footnote":"","page_name":" 502 ","page_number":502},
  {"content":"\r\n\r\nبنابراين محك و معيار ارزيابى آن‌چه در جهان وجود دارد « لا إله الا اللَّه » است ، و مفهوم لا إله الا اللَّه است كه درهاى جهان را مىگشايد » .\r\nو براى تثبيت و تأييد نهايى اين امر ، ضمن بيتى كه به زبان اردو سروده است مىفرمايد :\r\nفيلسوف نتوانست نكتهء اصلى و اساسى حكمت توحيد را درك كند . چرا كه درك اسرار اين فرمول محتاج به بصيرت است و فقط نيروى بصيرت مىتواند رمز اسرار « جز خدا ، خدايى وجود ندارد » يا « فرمانروا و مؤثرى جز او وجود ندارد » را درك كند .\r\nبه هر حال هر واقعيت علمى و هر حكمتى با اين فلسفهء حقيقى ، فقط با همين فلسفه مطابقت دارد و بس . با توجّه به همين معنى است كه هر جا حكمتى يافت شد بايد آن را به اين فلسفه پيوند داد .\r\n گفت حكمت را خدا خير كثير * هر كجا اين خير را ديدى بگير ! \r\nاقبال عقيده دارد كه به مفهوم خدا كه تنها پايه و اساس فلسفهء صحيح است بايد شكل فلسفى داده شود زيرا بدون اين اقدام نه فلسفه‌اى مىتواند مورد قبول عموم واقع شود و نه موجودات بشرى خواهند توانست از شر فلسفه‌هاى نادرست نجات يابند . چنين فلسفه‌اى مىتواند انقلابى را ايجاد كند و نظر نوينى را در جهان استقرار دهد !\r\nاقبال با توجّه به اين‌كه غربىها كشف راز جهان را از منبع عقل جستجو مىكنند و شرقىها ساز عشق را به نوا درآورده‌اند ، براى تأليف و تلفيق اين دو منظور تركيب داروى تدبير را در بازارهاى عشق ، به عنوان نسخهء شفابخش نهايى درمان دردهاى بشريت عرضه مىدارد و مىگويد :\r\n غريبان را زيركى ساز حيات * شرقيان را عشق راز كاينات \r\n\r\n","description":"","footnote":"","page_name":" 503 ","page_number":503},
  {"content":"\r\n\r\n زيركى از عشق گردد حق‌شناس * كار عشق از زيركى محكم اساس\r\nعشق چون با زيركى همسر شود * نقش بند عالم ديگر شود\r\nخيز و عشق عالم ديگر بنه * عشق را با زيركى آميز ده \r\nهمچنين اقبال معتقد است كه حتّى بعد از ارتباط دادن مفهوم واقعى حقيقت با همهء نمودهاى علمى كه تاكنون كشف شده است ، به واسطهء تشنگى مستمر بشر در كشف حقيقت ، تفسير و تعبير حقيقت به حد كمال نخواهد رسيد ، زيرا در آينده نيز بدون ترديد نمودهاى تازه‌اى كشف خواهد شد و با اين حقيقت مربوط و مرتبط خواهد شد و اين عمل تا پايان جهان ادامه و استقرار خواهد داشت و اين معانى را هر روز به اقتضاى ترقّيات و پيشرفت‌ها واضح‌تر نشان خواهد داد . به همين دليل است كه در كتاب احياى فكر دينى در اسلام اين معنى را تصريح مىكند و مىگويد : « چون دانش به جلو مىرود ، و مجارى تازه‌اى در فكر باز مىشود ، امكان دارد نظريات ديگرى ، سالم‌تر و درست‌تر از آن‌چه در اين خطابه‌ها ايراد شده است عرضه شود ، وظيفهء ما اين است كه با كمال دقت مراقب ترقّيات فكر بشر باشيم و وضع كاملًا مستقل و حساسى به سوى پيشرفت‌هاى آينده داشته باشيم » . « 1 »\r\n\r\nعبادت و شناخت حقيقت\r\nاگر امروز كسى مايل باشد به طور مطلق در خصوص حقيقت ، معرفتى به دست آورد بايد به صورت قاطعى به وسيلهء نماز ، دعا ، تضرع و با احساس شخصى و بصيرت تام و با عشق به جمال حقيقت\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ص 6 .\r\n","page_name":" 504 ","page_number":504},
  {"content":"\r\n\r\nدست به كار شود و از خدا بخواهد تا او را به درك حقيقت توفيق دهد ، در غير اين صورت هيچ كس حتّى اگر داراى موهبت خاص هم باشد نمىتواند بيان و توضيح كاملى را از حقيقت عرضه دارد ، و همچنين هيچ فردى نمىتواند به وسيلهء خواندن كتاب‌ها يا گوش دادن به بيانات و توضيحات ديگران به معرفت كامل نايل شود .\r\nاقبال در اين زمينه به زبان اردو مضامينى سروده است و چون براى فارسى زبانان قابل درك است عيناً نقل مىشود .\r\n حقيقت په هى جامه حرف تنگ * حقيقت هى آيينه ، گفتار زنگ\r\nفروزان هى سينه مين شمع نفس * مگر تاب گفتار كهتى هى بس \r\nيعنى جامهء گفتار و اداى كلمات براى قامت حقيقت ، تنگ است ! ولى كلمات روى اين صفحه به صورت زنگار در مىآيد كه صورت آيينه را مغشوش مىكنند « 1 » شمع روح و نفس انسانى در درون سينه افروخته است ولى استعداد بيان و توضيح مطلب را كه خدا به بشر داده است به او حكم مىكند و مىگويد :\r\n« از اين‌جا جلوتر مرو ! »\r\nرومى همين معنى را با كلمات پرمايه و نيرومندترى به اين بيان تقرير مىكند :\r\n هرچه گويم عشق را شرح و بيان * چون به عشق آيم حجل باشم از آن\r\nگرچه تفسير و بيان روشنگر است * ليك عشق بىزبان روشن‌تر است \r\n\r\n\r\n","description":"","footnote":"\r\n( 1 ) . سعدى چه خوب اين معنى را تجلى داده ، آن‌جا كه مىگويد :\r\n دل آينهء صورت غيب است و ليكن * شرط است كه در آينه زنگار نباشد \r\n","page_name":" 505 ","page_number":505},
  {"content":"\r\n\r\n چون قلم اندر نوشتن مىشتافت * چون به عشق آمد قلم بر خود شكافت\r\nچون سخن در وصف اين حالت رسد * هم قلم بشكست و هم كاغذ دريد\r\nعقل در شرحش چو خرد در گل بخفت * شرح عشق عاشقى هم عشق گفت\r\nآفتاب آمد دليل آفتاب * گر دليلت بايد از وى رومتاب \r\nاقبال عاشق خداست ، عاشقى كه عشقش را با اصطلاحات فلسفى تفسير و تعبير مىكند تا آن را به خوانندگان آثارش انتقال دهد و همين كه شعلهء عشق در دل خواننده مشتعل شد ، به نماز ، دعا و تضرع برمىخيزد و به وسيلهء اين اعمال ، عشق را به مرحله‌اى مىرساند كه براى رشد و توسعه و تكميل آن محتاج به فلسفه و تعقل و استدلال نباشد . تا اين‌كه از فلسفه‌اش عشقى به وجود مىآيد و از عشقى كه به اين درجه رسيده است فلسفه و حكمت شكفته مىشود .\r\nكليهء نمودهاى علمى جهان عميقاً و از ريشه فقط به فكر حقيقت - يعنى فقط به فكر خدا - مربوط و مرتبط مىشوند . مقصود اين است كه هر ذره‌اى از جهان شهادت مىدهد كه حقيقت واقعى جهان خداست . به همين دليل است كه قرآن كريم واقعيت يا نمود علمى را آياتى از آيات خدا مىداند و مىگويد :\r\nو فى الارض آيات للموقنين . يعنى براى كسانى كه ايمانشان به سر حد يقين رسيده باشد در زمين - آيات - يعنى نشانه‌هايى وجود دارد .\r\nمقصود اين است كه چون هيچ واقعيت يا نمود علمى نمىتواند عقلًا و استدلالًا مربوط به يكى از مفاهيم خطاى حقيقت باشد ،\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nپس هر واقعيت يا نمودى از اين قبيل مىگويد : « من يدع مع‌اللَّه الها آخر لابرهان له » يعنى هر كس جز از خدا چيزى را بخواهد و رب النوعى را در كار خود شريك خدا بداند و با خداوند چيزى را دعوت كند ، دليل و برهان نخواهد داشت و پس از آن‌كه در سراسر جهان حتّى يك دليل به نفع هيچ يك از مفاهيم غلط حقيقت باقى نماند بقاى هر يك از آن مفاهيم حقيقت غير ممكن خواهد بود و فلسفهء جديدى مبتنى بر مفهوم حقيقت جهان در سراسر عالم منتشر خواهد شد و بدون مخالفت به دورترين مرزهاى جهان خواهد رسيد ولى ما مىدانيم كه مفاهيم حقيقت فقط افكار آكادميك يا علمى و معانى فطرى نيستند بلكه مبانى و زير بناهاى عقلانى هستند كه همهء بناهاى هيأت عملى افراد و ملّت‌ها روى آنها بنا شده است و وقتى كه اين بناهاى عقلى و ذهنى خراب شد ، بناهاى سياسى - اجتماعى كه روى آنها قرار گرفته است فرو خواهد ريخت و از بين مىرود .\r\n\r\nانقلاب جهانى\r\nبه هر حال در عصرى كه بناى زندگى سراسر جهان بر اساس مفاهيم خطا و نادرستى از حقيقت گذارده شده باشد ، ظهور و انتشار چنين فلسفهء حقيقى و جديدى با توصيه و تأكيد به اين‌كه معانى و مفاهيم مقبول و رايج دربارهء حقيقت اين جهان و جهان آينده خطا و نادرست هستند ، به هيچ چيز تعبير نخواهد شد مگر به انقلاب جهانى ، آن هم ، چنان انقلاب عظيمى كه مانند روز قيامت همه چيز را زير و زبر خواهد كرد .\r\nبايد پرسيد : « در ميان آن همه پرستندگان مفاهيم و معانى\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nخطاى مربوط به حقيقت چه كسى خواهد بود كه ببيند اين انقلاب جهانى در افكار فرد واحدى ظهور مىكند و براى مخالفت با او قيام نكند و او را از صحنهء هستى طرد ننمايد ! »\r\nبدين ترتيب و با توجّه به اين معانى ، عرضه داشتن چنين فلسفهء انقلابى امرى است كه جرأت و جسارت فوق‌العاده‌اى مىخواهد و چنين عملى را از هر كسى نمىتوان انتظار داشت . زيرا هر كس به چنين اقدامى دست بزند همان كسى است كه با شمشير فلسفه‌اش به جنگ با افكار عمومى مردم برخاسته باشد و يا با افكارى كه آنان راجع به هر دو جهان دارند مبارزه كند .\r\nاقبال مىگويد :\r\n حكمت و فلسفه را همّت مردى بايد * تيغ انديشه بر روى دو جهان آختن است \r\nو در جاى ديگر مىگويد :\r\n خو گر من نيست چم هست و بود * لرزه بر تن خيزم از بيم نمود \r\nيعنى چشم ديد عالم وجود به نحوى كه در حال حاضر وجود دارد ، با انديشهء من مأنوس نيست پس به اين علت قيام كرده‌ام و اين قيام مرا به لرزه انداخته است و از بيم اظهار آن‌چه در انديشه دارم و مىكوشم تا آن را بر ديگران عرضه كنم ، بر خود مىلرزم !\r\nولى به هر حال بايد چنين رستاخيز و انقلابى جهانى روى دهد ، بدين ترتيب در عصرى كه مبانى و پايه‌هاى مفاهيم خطا و نادرست راجع به حقيقت ، در حال سقوط قرار گرفته است و رو بناهاى اين ساختمان مشرف بر انهدام و فرو ريختن است ، جهان تازه‌اى مبتنى بر يك روش فلسفى صحيحى بر اساس فكر صحيح مربوط به حقيقت به\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nوسيلهء عشاق جمال الهى مطابق آرزوى قلبى كه دارند و آرزوهاى قلبى آنان نيز كه جز ارادهء خدا چيز ديگرى نيست ، در قالب وجود ريخته مىشود ؛ به عبارت ديگر قبل از آن‌كه چنين وضعى پيش آيد بايد بين عاشقان جمال الهى و خدا چنين گفتگويى شده باشد .\r\nگفتند : « جهان ما ! آيا به تو مىسازد ؟ »\r\nگفتم : « كه نمىسازد » .\r\nگفتند : « كه بر هم زن ! »\r\nبلى آن وقت است كه خدا اين دوستداران جمالش را تشويق مىكند و مىگويد آن‌چه خواسته‌اند همان‌طور خواهد شد و مخالفانشان از بين خواهند رفت !\r\nو با توجّه به همين معنى است كه فرموده‌اند : « ان للَّه‌رجالا اذا ارادوا - اراد » يعنى خدا مردانى دارد كه هرچه بخواهند و اراده كنند عين ارادهء خدا خواهد بود .\r\nو با چنين اطمينان خاطرى است كه اقبال مىگويد :\r\n قدم بىباك‌تر نه در ره زيست * به پهناى جهان غير از تو كس نيست ! \r\nوقتى كه اقبال ضرورت ايجاد فلسفهء جديدى مبتنى بر عشق خدا را توصيه و تأكيد مىكند و بر آن تكيه مىكند مقصودش همين است و براى انجام همين منظور است كه مىگويد :\r\n زيركى « 1 » از عشق گردد حق شناس * كار عشق از زيركى محكم اساس \r\n\r\n\r\n","description":"","footnote":"\r\n( 1 ) . مقصود از زيركى به كار بردن تدبير و استمداد از نيروى عقل است و چون از عقل به تنهايى كارى ساخته نيست بايد اين نيرو را با عشق ممزوج كرد تا پس از امتزاج اين دو نيرو با يكديگر جهان تازه‌اى ساخته شود !\r\n","page_name":" 509 ","page_number":509},
  {"content":"\r\n\r\n عشق چون با زيركى همسر بود * نقش بند عالم ديگر بود\r\nخيز و نقش عالم ديگر بنه * عشق را با زيركى آميز ده ! \r\nاقبال به روشنى و با حضور ذهن دربارهء اين انقلاب عظيم فكرى غير قابل مقاومت جهانى را مىبيند و مىگويد :\r\n انقلابى كه نگنجد به ضمير افلاك * ببينم و هيچ ندام كه چه سان مىبينم ! \r\nو در جاى ديگر ضمن يك بيت شعر كه به زبان اردو سروده است در تأييد اين ادعا مىگويد : « آن‌چه را چشم مىبيند زبان از ابراز آن عاجز است ولى من وقتى كه فكر مىكنم با تعجب و حيرت ملاحظه مىكنم كه چگونه و به طور آشكار اين جهان تغيير مىكند ! »\r\nاقبال ترديدى ندارد كه فلسفهء او منادى ظهور اين انقلاب عظيم فكرى است . به همين علت با صراحت مىگويد :\r\n حادثه وه چه الهى پرده افلاك بين هى * عكس آن كايرى آينهء ادراك بين هى \r\nيعنى آن حادثهء عظيمى كه پشت پردهء افلاك مستور است ، انعكاسش در آينهء فكر من موجود و مشهود است .\r\nدر جاى ديگر همين معنى را به مضمون ديگرى بيان مىكند . به اين شرح كه نظم نوين جهان هنوز پشت پردهء تقدير مكنون و مستور\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمىباشد ولى روشنى سپيده‌دم آن از طريق الهام ، در نظر من محسوس و مشهود است !\r\nبه هر حال فلاسفه‌اى كه منكر نبوّت هستند علىرغم كوشش‌ها و مساعى جميله‌اى كه به كار برده‌اند تا به درك معرفت كامل حقيقت جهان نايل شوند اما توفيقى حاصل نكرده‌اند گو اين‌كه مختصر پيشرفتى در اين راستا نصيبشان شده است . واقع امر اين است كه فلسفه و نبوّت كوشيده‌اند تا به سوى يك هدف سير كنند و آن عبارت است از كشف راز جهان از دو طريق متفاوت . هرچند نبوّت نيز تا موقع ظهور آخرين پيامبر صلى الله عليه و آله نتوانست به مقصد و هدفش برسد ولى اصولًا سيرش هميشه در مسير راست بوده است ، از طرف ديگر چون فلسفه فاقد مفهوم الهامى حقيقت جهان بوده از هدفش دور مانده و با وجود مختصر توفيق جزيى و محدودى كه در اين راه به دست آورده مع‌هذا حيران و سرگردان در جستجوى آن بوده است !\r\nبه هر حال بدون استمداد و هدايت از نبوّت كامل ، براى فلسفه ممكن نبود كه با مفهوم واقعى الهام‌آميز حقيقت گام بردارد و به اين سبب نتوانست در خطوط معقول سير كند .\r\nغرض نبوّت اين نبوده است كه براى انسان جزييات عقلى و استدلال نظمى را كه در جهان به فعّاليت مشغول است تشريح كند ، بلكه مقصودش بيشتر اين بود كه انسان را با حداقل معرفتى دربارهء جهان مجهز كند تا اين عامل و انگيزه ، روش عملى انسان را در تمام جنبه‌هايش تصفيه و تسويه كند . عشق را با مفهوم الهام‌آميز واقعى حقيقت در نهاد او ايجاد كند و از اين راه تمايل او را براى درك نظم معقول جهان هدايت كند . به همين دليل است كه نبوّت حتّى در كامل‌ترين شكل و صورتى كه به خود گرفته است در جستجوى آن\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nنيست كه ما را به داشتن اصول مسلّم علمى دربارهء نظم اين جهان مجهز كند ، بلكه فقط در جستجوى آن است كه براى تحصيل اين اصول مسلّم ، بذر الهام واقعى راجع به حقيقت در فكر ما پخش كند و مىداند كه بدون افشاندن اين بذر در مزرع افكار ما تفكر سالم و معقول امكان ندارد .\r\nفلسفه در حدس و استنباط اين‌كه نظم جهان مانند زنجيرى است كه همهء حلقه‌هاى آن به يكديگر اتصال دارند محق آن است ولى اين تشخيص اشتباهاً او را اقناع كرده است به اين‌كه مىتواند فقط به كمك عقل ، همهء حلقه‌ها را بشناسد و ماهيت آن را درك كند ، ولى بدبختانه هميشه در اين راه شكست مىخورد زيرا از آغاز امر با مفهوم خطايى دربارهء حقيقت شروع مىكند و بدين سبب تعقلش براى استدلال اين مفهوم خطا ، بيهوده مصرف مىشود . اگر فيلسوف جرأت و جسارت بيشترى داشت مىتوانست مفهوم حقيقى را كه به وسيلهء نبوّت كامل اعطا شده است بپذيرد ، و در چنين موردى مشكلاتش به پايان مىرسيد و مىتوانست به آن نظم حقيقى معقول و مستدل جهان كه قرن‌ها درصدد درك آن بوده است نايل شود .\r\nمادامى كه فلسفه با گام‌هاى لرزانى قدم برمىدارد نمىتواند به نقطهء نزديك مفهوم حقيقت كه عامل نبوّت آن را ابراز مىكند برسد ، و اقدام به چنين عمل جسورانه‌اى كند .\r\nخوشبختانه در قرن حاضر ، به واسطهء اكتشافات جديد در زمينه‌هاى فيزيك و زيست‌شناسى و روان‌شناسى ، فلسفه در حقيقت به نقطه‌اى رسيده است كه مىتواند به چنين عمل جسورانه‌اى اقدام كند و عملًا بر اثر پيوند دادن خود با تعليمات نبوّت كامل به وسيلهء\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nاقبال به اين شكل درآيد . « 1 » فلسفهء خودى اقبال تشريح مفهوم جهان را از لحاظ نبوّت نيز بر عهده گرفته است و نيازى نيست كه كليهء نمودهاى علمى جهان كه تاكنون شناخته و دانسته نشده است ، به اين معنى پيوند داده شود و دليلى هم ندارد كه نمودهاى علمى ديگرى كه در آينده كشف خواهد شد به همين نحو به آن پيوند داده شود .\r\nاين اتحاد بين فلسفه و تعليمات نبوّت ، نشان روشنى از ترقّيات فكرى بشر است و همين معنى ، عصر جديدى را در تاريخ فكرى بشر ايجاد كرده است ، عصر جديدى كه پيشاهنگ و منادى آن اقبال است !\r\nدر نتيجهء اين اتحاد معرفت طبيعت با فطرت بشر كه صلح و پايدارى و وحدت جهان بشريت منوط به آن است براى اولين بار در تاريخ به شكل منظم و سازمان يافته‌اى كه بتواند فكر مردم اين عصر را اقناع كند و مورد استقبال همهء جهانيان قرار گيرد ، به ظهور پيوسته است .\r\nاقبال كه خود از نشر و بسط فكرش در اين‌باره به خوبى آگاه است سهم خود را در اين موضوع تشخيص داده است و آن‌چه دربارهء اهمّيّت فكرش گفته است از مقولهء مبالغه‌هاى شاعرانه و خودستايى نيست بلكه مبتنى بر حقايق ثابت و مسلّم است كه به طور مطلق سكوت وى در اين زمينه جايز نبوده و نبايد از اظهار آن خوددارى كند ، و با توجّه به همين موضوع است كه مىگويد :\r\n\r\n\r\n","description":"","footnote":"\r\n( 1 ) . خوشبختانه در عصر حاضر علامه استاد جليل‌القدر مرحوم طباطبايى اين مشكل را به تصديق همهء متفكران امروز حل‌فرمود ، و تفسير الميزان شاهد اين مدعاست .\r\n","page_name":" 513 ","page_number":513},
  {"content":"\r\n\r\n ذره‌ام مهر منير آن من است * صد سحر اندر گريبان من است\r\nخاك من روشن‌تر از جام جم است * محرم از نازادهاى عالم است\r\nفكرم آن آهو سر فتراك بست * كه او هنوز از نيستى بيرون نجست\r\nهيچ كس رازى كه من گفتم نگفت * همچو فكر من در معنى نسفت\r\nچشمهء حيوان براتم كرده‌اند * محرم راز حياتم كرده‌اند \r\nو در جاى ديگر ضمن وصف حالى از خود مىگويد :\r\n قلزم ياران چو شبنم بىخروش * شبنم من قبل طوفان در خروش\r\nانتظار صبح خيزان مىكشم * اى خوشا زرتشتيان آتشم \r\nو باز به همين مناسبت مىگويد :\r\n عمرها در كعبه و بتخانه مىنالد حيات * تا ز بزم عشق يك داناى راز آيد برون \r\nو در آخرين روز حياتش اين بيت را سرود كه :\r\n سرآمد روزگار اين فقيرى * دگر داناى راز آيد كه نايد \r\n\r\n","description":"","footnote":"","page_name":" 514 ","page_number":514},
  {"content":"\r\n\r\nو جان به جان آفرين تسليم كرد ، رحمةاللَّه عليه .\r\nچه بسا كسانى باشند كه بگويند ، هرچه اظهار اين نظر صحيح است كه هيچ فيلسوف غير مسلمانى فكر فلسفى خود را بر اساس مفهوم حقيقت به نحوى كه عامل نبوّت كامل آن را نشر داده است پايه‌گذارى نكرده است ولى فلاسفهء مسلمانى كه قبل از اقبال آمده و رفته‌اند مكلف بوده‌اند كه فلسفهء خود را بر اساس مفهوم اسلامى خدا پايه‌گذارى كنند . اگر چنين باشد پس امتياز اقبال بر فلاسفهء اسلام چيست ؟ در اين‌باره شايد ذكر اسامى شخصيت‌هاى منورى از قبيل شاه ولىاللَّه دهلوى و محى الدين بن عربى ضرورت داشته باشد .\r\n\r\nعصر اقبال يا عصر علمى جديد\r\nبراى روشن شدن مطلب بايد گفت كه امتياز اقبال بر ساير فلاسفهء مسلمان مربوط به اين امر است كه اقبال بر اثر به كار بردن اصطلاح فلسفى خودى در ارائه دادن مفهوم اسلامى خدا موفّق شده است كه نه فقط به عنوان يك حقيقت علمى و عقلى كه در اين عصر و زمان در برابر ساير مفاهيم علمى و عقلى معروف و مقبول است و به صورت معقول و مستدلى فلسفه‌اش را عرض داشته است .\r\nنتيجهء چنين عملى اين است كه اقبال در تلفيق و ارتباط بين حلقه‌هاى علمى و عقلى مفهوم اسلامى خدا با كليهء واقعيت‌ها يا نمودهاى علمى عصر حاضر و همچنين در توضيح و تشريح كليهء جنبه‌هاى حيات عملى فرد و اجتماع ، توفيق حاصل كرده است .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nهمچنين اقبال به موجب همين سابقه موفّق شد استعداد نهفته در اين مفهوم را استخراج و ثابت كند كه تنها به وسيلهء سازمان دادن دقيق و تفسير صحيح كليهء واقعيت‌ها يا نمودهاى جهان يعنى همهء آن نمودهايى كه در حال حاضر در رديف معلومات بشرى است يا در آينده در اين رديف قرار گيرد ، در اين فكر و فلسفه موجود است .\r\nبنابراين همين عمل است كه اندازه و ميزان سهم آكادميك يا علمى اقبال را مشخص مىكند . در حقيقت اين جلوهء جالب نبوغ اقبال محصول احتياج زمان و همچنين اقتضاى محيط علمى عصر حاضر بود كه بدين صورت درآمد ، و اين محيط و مقتضيات عقلى عصر اقبال بود كه به او چنين نيرويى داد تا بتواند نقش خود را در اين دوره ايفا كند و عصر علمى جديدى را بسازد !\r\nدر اين عصر كه آن را عصر اقبال مىناميم ، نتيجهء تحقيق و تجسس محققان غربى دربارهء كميت معارف علمى در سه رشتهء علم « 1 » به طورى افزايش يافته كه در اعصار گذشته بىسابقه بوده است . ثانياً به واسطهء حيثيت متد خاص تحقيق علمى جديد ، متد و روش تعقل و استدلال جديدى نيز در فلسفه به وجود آمده است كه از هيچ نمود زنده‌اى تغفل نمىشود و واقعيت‌ها يا نمودها با كمال قاطعيت مورد آزمايش قرار مىگيرند و فقط آن نتايجى به دست مىآيد كه غير قابل اجتناب باشد . اين متد استدلال در قلمرو فلسفه براى آينده مقام رفيعى را احراز كرده است . ثالثاً در اين عصر يك سرى فلسفه‌هايى به وجود آمده است كه هر يك از آنها كليهء نمودهاى معروف و مسلّم واقعيت‌ها يا نمودها را با فكر مركزى حقيقت ارتباط مىدهد .\r\n\r\n\r\n","description":"","footnote":"\r\n( 1 ) . مقصود از سه رشته علم عصر حاضر ، علم روان‌شناسى ، فيزيك و زيست‌شناسى است .\r\n","page_name":" 516 ","page_number":516},
  {"content":"\r\n\r\nبر طبق اعتراف اقبال ، وى از اين خصوصيات ذهنى و عقلى و پيشرفت‌هاى فلسفهء غرب متأثر شده است ، در نتيجه فلسفهء او نوعى تازگى و تجدد خاصى را احراز كرده كه به وسيلهء آن توانسته است كليهء واقعيت‌ها يا نمودهاى علمى را كه تاكنون شناخته شده است و همچنين آنهايى را كه در آينده شناخته مىشوند با يكديگر تلفيق دهد و بدين ترتيب وى ثابت مىكند كه روش فلسفى نهايى جهان كه استعداد طرد كردن فلسفه‌هاى خطاى هر عصرى را داشته باشد فلسفهء اوست و ديگر چنان فلسفه‌اى در زمان محى الدين و شاه ولى اللَّه كه محيط عقلى و فكرى صورت ديگرى داشت نمىتوانست به وجود آيد .\r\nاگر امروز ملّت سلام يا هر ملّت ديگرى بخواهد تا منطق مادى را با اسلوب عقلى و علمى يعنى با اسلوبى كه براى بشر عصر حاضر قابل فهم و قانع كننده باشد رد كند فقط بايد به فلسفهء اقبال مراجعه كند .\r\nبشر براى شناختن حقيقت خود و جهان ، تشنگى خاصى دارد و براى كشف اين معنى در طى طريق دچار مشكلات و موانعى مىشود ، ماهيت و خاصيت اين موانع هرچه باشد علاجى را كه طبيعت براى رفع آن آماده كرده است متناسب با آن موانع مىباشد . فلسفهء اقبال مشخصات ظاهرى اين عصر را با يكديگر تلفيق داده است تا اين‌كه براى آنها پادزهرى باشد . فلسفه‌هاى متفكران بزرگى از قبيل محى الدين عربى و شاه ولى اللَّه براى فلسفه‌هاى عصر خودشان به مثابه پادزهرى بوده است ولى براى فلسفه‌هاى عصر حاضر نمىتواند اين چنين عمل كند بدين سبب اقبال محق بوده است كه بگويد :\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n هيچ كس رازى كه مىگويم نگفت * همچو فكر من در معنى كه سفت \r\nاز آن جايى كه اقبال به عنوان يك فيلسوف ، معتقد به وحدت جهان است فلسفهء او بايد شكل روش فكرى به خود مىگرفت . ولى افكار اقبال بيش از آن‌كه به نثر بيان شده باشد ، به نظم و به صورت شعر بيان شده و به روشنى معلوم است كه براى ارتباط دادن منطقى افكار و بيان جزييات لطيف عقلى ، شعر وسيلهء مناسبى نيست ، و چون اقبال غالباً افكارش را به صورت شعر بيان كرده است نمىتوان انتظار داشت همان‌طور كه فيلسوف افكارش را به نثر بيان مىكند اقبال هم همهء افكار منطقى لطيف و دقيق و جزييات فلسفه‌اش را در لباس شعر بيان كرده باشد و به اين دليل است كه فلسفهء اقبال به صورت روش روشن و مستمرى در يك يا چندين كتاب ، منظم و مدون نشده است . به هر حال افكار وى به صورت اجزاى متفرق در منظومه‌هايى كه سروده است يافت مىشود و از آن جايى كه اقبال قريحهء شاعرى داشت ، براى نشر افكار وى مفيد و مؤثر واقع شد . شاعرى وسيله‌اى است كه افكار را با نيروى انقلابى به دل‌هاى مردم انتقال مىدهد . اگر اقبال فقط فيلسوف بود و شاعر نبود ، جامعهء اسلامىاى كه وى در ميان آن مىزيست و - آنان رابطهء خود را با سنت‌ها و نظامات فكرى قطع كرده بودند - شايد نمىتوانستند از فلسفهء او الهام بگيرند ولى اين مردم احتياج داشتند تا به شدّت تكان بخورند و از حالت جمود و ركود خارج شوند . بدين سبب خداوند راه علاجى كه به روى مردم گشود اين بود كه اقبال فلسفه‌اش را با نغمه‌هاى شاعرانه به گوش مردم برساند تا اين‌كه آگاه شوند و تكان بخورند .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nبا توجّه به اين معنى است كه اقبال ملّتش را دعوت مىكند تا به پيام او گوش دهند و براى انجام همين منظور است كه مىگويد :\r\n حلقه گرد من زنيد اين پيكران آب و گل * آتشى در سينه دارم از نياكان شما « 1 » \r\nبه هر حال براى اجابت دعوت اقبال بود كه افراد مسلمان دست به دست يكديگر دادند و دولت جديدى را به نام پاكستان به وجود آوردند .\r\nآن‌چه فعلًا مورد بحث است اين است كه ملّت‌هايى كه از سروده‌هاى اقبال الهام گرفته‌اند افكارى را كه مدلول آنها در اشعار اقبال گنجانده شده است به شكل جامعه و شاملى عملى كرده تا بتوانند عميقاً فلسفهء اقبال را ارزيابى كنند و به صورت كامل و به شكل محسوس و مبرهنى آن را بر ديگران نيز عرضه دارند .\r\nبديهى است اگر بخواهيم مفهوم كامل فكر اقبال و برنامهء او را عملى كنيم ، بايد حتّى از جزيىترين واقعيت‌ها يا نمودهاى علمى كه روشن كنندهء شمول كلى افكار اوست غفلت نورزيم .\r\nمقصود اين است كه ابتدا تفسير كنندهء فلسفه يا فكر اقبال ( با توجّه به اين‌كه فلسفهء اقبال از هر نظر كامل و شامل است ) بايد با دقت نظر و بدون اين‌كه از جاذبه و شمول كلى و جامعيت آن و از استعدادى كه بالقوه دارد و بالفعل مىتواند داشته باشد چيزى كاسته شود يا به صورتى درآيد كه كمتر قابل فهم باشد و از توجّه به واقعيت علمى يا فلسفى يا فكر فلسفى ديگرى كه هماهنگ با نظر اقبال باشد ، غفلت\r\n\r\n\r\n","description":"","footnote":"\r\n( 1 ) . اتفاقاً در اين پيام روى سخن شاعر بيشتر با جوانان ايران است و من به سهم خود در دوران بحران فكرى بهرهء حيات‌بخشى از او برده‌ام .\r\n","page_name":" 519 ","page_number":519},
  {"content":"\r\n\r\nنورزد . اقبال شخصاً اين نظر را تأييد مىكند آن‌جا كه مىگويد :\r\n گفت حكمت را خدا خير كثير * هر كجا اين خير را ديدى بگير ! \r\nرعايت اين چنين حزم و احتياطى منظم در مورد فكر اقبال نه فقط خدمتى به علم و تعليم بشريت است ، بلكه فلسفه‌اش را در ميان جهان و جهانيان براى تقدير و قدردانى از او معيار و محكى قرار مىدهد كه به طور اطمينان مىتواند مقام و منزلت او را آشكار كند .\r\nبا اين‌كه اقبال به كرات اعلام كرده است كه صرف‌نظر از اين‌كه فيلسوف و شاعر مىباشد اصولًا مردى است درويش يا روحانى و برترىِ جنبهء شاعرى و حدّت ذهن او از لحاظ فلسفه تابع عشق يا الهام او از حقيقت است ولى با كمال تأسف ما از اين نكته غافليم !\r\nبه هر حال حاصل كليهء مساعى ذهنى و فكرى او اين است كه بصيرت روحانى يا عشق خود را به زبان فلسفه‌اى كه براى افراد متجدد قابل درك است تعبير و تفسير كرده است و جامهء نظريات فلسفى و افكارى را كه در اين مسير به دست آورده است با بيان شاعرانهء بسيار نيرومندى بر آن پوشانده است .\r\nاقبال علاقه‌اى ندارد كه مردم را با مضامين شاعرانه‌اى از نوع معاشقه‌هاى جنسى يا نغمه‌هاى شاعرانه سرگرم كند و نمىخواهد چنين شاعرى شناخته شود و مىگويد :\r\n نه پندارى كه من بى باده مستم * مثال شاعران افسانه بستم \r\nو در جاى ديگر مىگويد :\r\n او حديث دلبرى خواهد ز من * آب و رنگ شاعرى خواهد ز من \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n كم نظر بى تابى جانم نديد * آشكارم ديد و پنهانم نديد \r\nو همچنين در جاى ديگرى مىگويد :\r\n نغمه كجا و من كجا * ساز سخن بهانه‌اى است\r\nسوى قطار مىكشم * ناقهء بىزمام را \r\nقبلًا توضيح داده شد كه چگونه اقبال به اين نتيجه رسيد كه كليهء فلسفه‌هايى كه از عشق به خدا يا از مفهوم واقعى حقيقت بىبهره مانده‌اند خطا و ناقص و در نتيجه بىمعنى و بيهوده هستند و اگر اقبال داراى موهبت عشق به خدا نبود امكان نداشت كه به اين قطعهء گران‌بهاى حكمت دسترسى پيدا كند . اين مسأله فقط به عنوان يك امر تشريفاتى مطرح نيست بلكه اقبال شخصاً ادعا مىكند كه در سطح عالى عرفان و بصيرت روحانى جاى گرفته است و در معرفت خدا مقام رفيعى را احراز كرده است . اين سطح دانش يا معرفت و اين مرحله از عشق را اقبال به سوز درون ، جان بىتاب ، خدامستى ، بادهء ناب و غيره تعبير مىكند .\r\nدر حالى كه خود را درويش ، فقير ، قلندر و امثال آن مىنامد ، كه اين‌ها اصطلاحاتى عرفانى است ، به همين مناسبت مىگويد :\r\n درويش خدا مست نه شرقى هى نه غربى * گهر ميرانه دهلى نه صفاهان نه سمرقند ! \r\nيعنى درويش كه مست خداست نه شرقى و نه غربى است و خانهء او نه دهلى است نه اصفهان و نه سمرقند . وى در آخرين روز حياتش به همين معنى اشاره مىكند و مىگويد :\r\n\r\n","description":"","footnote":"","page_name":" 521 ","page_number":521},
  {"content":"\r\n\r\n برآمد روزگار اين فقيرى * دگر داناى راز آيد كه نايد ! \r\nيعنى روزگار زندگى من كه مرد فقيرى هستم به سر آمد ، و ديگر معلوم نيست از اين پس رازدانى بيايد يا نيايد .\r\nو باز به همين مناسبت مىگويد :\r\n سرى كذو كو غنيمت سجه كه بادهء ناب * نه مدرسى مهين هى باقى نه خانقاه مهين هى \r\nيعنى اين جام بادهء ناب مرا غنيمت بشماريد زيرا فعلًا بادهء ناب نه در مدرسه يافت مىشود نه در خانقاه .\r\nو نيز مىگويد :\r\n عصر حاضر را خرد زنجير پاست * جان بىتابى كه من دارم كجاست ؟ \r\nو در جاى ديگر مىگويد :\r\n اعجمى مردى چه خوش شعرى سرود * سوزد از تأثير او جان در وجود \r\nمرد اعجمى و غير عرب خود اقبال است كه گفته‌هايى سروده است كه از تأثير سوز و شور درونى او ، روح وجودش مشتعل شده است !\r\nدر مرحلهء بعد نويسنده‌اى كه مىخواهد ارائهء فكر اقبال را بر عهده گيرد بايد در عملش براى تنظيم فلسفه‌اى منظم مسلّط باشد تا بداند اين نمودها و افكار تا چه حد با فكر اقبال سازگار و در چه مرزى ناموزون و ناسازگار مىشود .\r\nتفسير كنندهء فكر و فلسفهء اقبال كه بتواند اين دو وظيفه را انجام دهد ( به واسطهء فهميدن ارتباط عقلى افكار متشتت و پراكندهء اقبال )\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nنه فقط قادر خواهد بود كه به فكر اقبال شكل فلسفى مداوم و منظمى بدهد بلكه مىتواند نمودهاى علمى و افكار فلسفى جديدى را كه با تمايلات فكرى اقبال مطابق باشد به شكل نظام منظمى درآورد و به اين ترتيب موجبات تقويت و تأييد فلسفهء اقبال را فراهم كند .\r\nناگفته پيداست كه پيشرفت فلسفه‌اى كه مبتنى بر مفهوم واقعى حقيقت باشد ناگزير است راه را براى پيشرفت‌هاى وسيع‌تر ديگرى هموار كند ، بنابراين وقتى كه فلسفهء خودى اقبال به شكلى تنظيم يافته و در نتيجه تكامل يافته‌ترى ظهور كند منتهى به تكامل بيشترى خواهد شد و اين تكامل سير بىانتهايى خواهد داشت زيرا كليهء نمودهاى روزافزون مربوط به سه رشته عمدهء علم ، اجزاى لاينفك آن خواهند بود .\r\nبدين ترتيب متفكران و فلاسفه به طبع و توسعه ، تحكيم و تشريح فلسفهء اقبال تا پايان جهان شركت خواهند داشت . بيم آن نمىرود كه شركت آنها به هيچ صورتى از جهت فلسفهء اقبال ، بىرمق يا بىرونق شود .\r\nقبلًا به تفصيل توضيح داده شد كه به چه علت براى تكامل فلسفهء صحيح نمىتوان پايانى قايل شد . از طرف ديگر به لحاظ اين‌كه نمودهاى علمى با فلسفه‌هاى مبتنى بر مفهوم خطاى حقيقت سازگار نيستند پس از تكامل اين نمودها و پيشرفت علم ، حقانيت ساختگى و نارواى فلسفه خطا خود به خود كمتر مىشود ، تا اين‌كه به كلى ناپديد مىگردد . مقصود اين است ، كه تشريح و توضيح فكر اقبال بالاخره ما را به عصر و زمانى خواهد رسانيد كه فقط يك فلسفه باقى بماند و بس و آن فلسفهء خودى اقبال است و در آن زمان يا ساير فلسفه‌ها مرده‌اند يا مانند داستان‌هاى عصر جاهليت بشر باقى مانده‌اند\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nكه اثر حياتى بر آن بار نباشد و به همين دليل است كه اقبال چشم اميد به آينده دارد و معتقد است كه شناسايى مقام فلسفى و پذيرش نظريات او بيش از آن‌كه بر عهدهء مردم امروز باشد بر عهدهء رجال فرداست و به همين مناسبت مىگويد :\r\n انتظار صبح خيزان مىكشم * اى خوشا زرتشتيان آتشم !\r\nنغمه‌ام از زخمه بىپرواستم ! * من نواى شاعر فرداستم !\r\nعصر من دانندهء اسرار نيست * يوسف من بهر اين بازار نيست !\r\nنغمهء من از جهان ديگر است ! * اين جرس را كاروانى ديگر است ! \r\n\r\nدر جستجوى كمال\r\nقابل ذكر است كه دو نكته‌اى كه به آن اشاره شد داراى چنان خاصيتى است كه انجام آن از عهدهء مردم عادى ساخته نيست و نمىتوانند اجراى ضرورت اول يا ضرورت دوم را عهده‌دار شوند بلكه اين وظيفه مخصوص افراد بسيار معدود و نادر است به خصوص در عصر حاضر كه مردم متدين و علاقمند به روحانيت يا كسانى كه داراى تمايلات مذهبى هستند و افكار دينى دارند ولى با معلومات جديد و علوم كنونى آشنا نيستند و نيز كسانى كه در علوم جديد و فلسفه ، تسلطى دارند ولى واجد تمايلات مذهبى و داراى وجههء دينى صحيحى نيستند ، يا اين‌كه تمايلات روحانى ندارند . در اين صورت به ندرت افرادى را پيدا خواهيم كرد كه با داشتن فكر\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nمذهبى ، از عشق خدايى نيز ملهم شده و ضمناً بر علوم عصر حاضر هم مسلّط باشند در فلسفهء اقبال اصطلاح خودى حاكى از آگاهى يا شعورى خودآگاه و با وجدان است .\r\nكلمهء وجدان يا شعور به معنى بصيرت يا آگاهى نيست بلكه عبارت از آن چيزى است كه بصيرت و آگاهى از صفات آن شمرده مىشود ، يا چيزى كه به وسيلهء آن انسان مىتواند داراى استعداد بصيرت و آگاهى بشود . آن چيز نور است ولى شكل نور مادى را ندارد كه بتوان آن را با اين نور مقايسه كرد و نيز آن چيز قدرت و نيرو است ، ولى نيروى مادى نيست كه شباهتى با آن داشته باشد . بلكه نوعى قدرت و نيروى نورانى و روشنى است كه به خاطر آن انسان زنده است .\r\nدر حيوان نيز نوعى وجدان وجود دارد ولى وجدان حيوان آزاد نيست بلكه تابع غرايزى است لايتخلف كه خلق شده است . برعكس شعور يا وجدان انسانى بر غرايز حيوانى برترى و حكومت دارد .\r\nنتيجهء اين آزادى وجدان يا شعور اين است كه انسان عامل و انگيزه و محركى وجود دارد كه او را وادار به جستجوى جمال و كمال مىكند و هنگامى كه انسان مىكوشد تا عامل درونيش را براى تحصيل جمال و كمال تسكين دهد ، مىتواند غرايزش را سركوب كند .\r\nحيوان با داشتن وجدان باشعورِ مخصوص به خود فكر مىكند و مىداند و احساس مىكند ولى انسان نه فقط فكر مىكند و مىداند و احساس مىكند بلكه مىداند كه مىداند و مىداند كه فكر مىكند و مىداند كه احساس مىكند . به عبارت ديگر انسان به عمل وجدانش آگاهى دارد ، بنابراين انسان نه فقط داراى وجدان است بلكه خودآگاهى و خودشناسى نيز از امتيازات اوست و همين خودشناسى\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nو خودآگاهى است كه اقبال آن را به عنوان « خودى » توصيف مىكند .\r\nخودى يا ذات به وسيلهء حواس درك نمىشود بلكه ما مستقيماً آن را درك مىكنيم ولى خودى يا ذات ديگر را فقط به كمك عملياتى كه آن ذات انجام داده است يا به وسيلهء آثارى كه از خود بروز داده است درك مىكنيم . ما هيچ‌گاه نمىتوانيم هيچ ذاتى را با اين چشم‌ها ببينيم . تمام فلسفهء اقبال در پرتو واقعيت‌ها يا نمودهاى علمى به توضيح و تشريح صفات و آثار علمى ذاتى و تغييرناپذير خودى اختصاص داده شده است و همّش مصروف تعبير و تفسير و سازمان دادن همين معنى در پرتو نمودهاى علمى است . اقبال جنبه‌هاى مختلف حقيقت جهان و انسان را مورد بحث قرار داده است و نظرياتش را دربارهء اصول مربوط به هر يك از اركان عملى حيات تشريح كرده و كوشيده است به پرسش‌هايى از اين قبيل جواب دهد :\r\nحقيقت جهان چيست ؟ خلقت چيست ؟ تكامل چيست ؟ ماده چيست ؟ حيوان چيست ؟ انسان چيست ؟ غريزه چيست ؟ و چگونه به وجود آمده است ؟ تصور چيست ؟ حافظه چيست ؟ كوشش چيست ؟ شوق و آرزو چيست ؟ علم چيست ؟ عقل چيست ؟ هوش چيست ؟ الهام چيست ؟ عشق چيست ؟ فقر چيست ؟ سياست چيست ؟ تاريخ چيست ؟ جنگ چيست ؟ و غيره و غيره و امثال آنها .\r\nاقبال مىكوشد تا به همهء اين پرسش‌ها پاسخ دهد زيرا تصور مىكند جواب همهء اين پرسش‌ها فقط از ماهيت خودى استخراج مىشود . و از آن جايى كه وجدان يا شعور بدون حيات حياتى بدون وجدان يا آگاهى نمىتواند وجود داشته باشد . اقبال غالباً خودى را به حيات نيز تعبير مىكند . مشخصهء مركزى و اصلى خودى ، عشق است و فقط به وسيلهء آن است كه تمام موجوديت‌هاى خودى جلوه مىكند و خود را به حد\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nكمال مىرساند . به همين مناسبت مىگويد :\r\n نقطهء نورى كه نام او خودى است * زير خاك ما شرار زندگى است\r\nاز محبت مىشود پاينده‌تر * زنده‌تر سوزنده‌تر پاينده‌تر\r\nاز محبت اشتعال جوهرش * ارتقاى ممكنات مضمرش\r\nفطرت او آتش اندوزد ز عشق * عالم افروزى بياموزد ز عشق \r\nخودى براى ارضاى اين انگيزه در جستجوى مقصدى زيبا يا هدفى كامل است و هرگاه مقصود يا هدفى ظاهر شود كه به نظر او زيبا باشد از صميم دل آن را دوست مىدارد و با كمال جسارت براى به دست آوردن آن تلاش مىكند و به عواقب آن اعتنايى نمىكند .\r\nبا اين روش ، خودى كليهء نيروهاى نهفته و قدرت‌ها را به كار مىاندازد تا بتواند بر تمامى موانعى كه در سر راه او به وجود مىآيد غالب شود و همهء مشكلات را بر طرف كند تا به هدفش برسد .\r\nرسيدن به هدف يعنى حكومت و سلطهء خودى و همچنين جلوه و بروز آن ، و از اين‌جاست كه ميل به تسلط يا انگيزهء جلوه‌هاى ذاتى دومين صفتى به شمار مىرود كه از تقاضاى عشق ناشى مىشود .\r\nدر اين زمينه اقبال مىگويد :\r\n زندگى را بقا از مدعاست * كاروانش در درا از مدعاست\r\nزندگى در جستجو پوشيده است * اصل او در آرزو پوشيده است \r\n\r\n","description":"","footnote":"","page_name":" 527 ","page_number":527},
  {"content":"\r\n\r\nيعنى حيات به وسيلهء مقصود و هدف يا ايده‌آل و آرمان مىتواند باقى بماند و جرس كاروان براى رسيدن به هدف به صدا درمىآيد .\r\nحيات يا زندگى يعنى جستجو و تلاش و خواستن ، و ريشه و اصل حيات ، در آرزو و شوق و خواستن ( آرمان ) نهفته است .\r\nو در جاى ديگر مىگويد :\r\n آرزو هنگامه آراى خودى * موج بىتابى ز درياى خودى \r\n\r\nوصف خودى\r\nخواستن و داشتن شوق ، خودى را دائماً به تلاش وامىدارد و اين خواستن و آرزو داشتن مانند موجى بىتاب در درياى بيكران خودى است .\r\nبعضى از كسانى كه درصدد تشريح نظر اقبال برآمده‌اند در درك معناى خودى دچار اشكال شده‌اند .\r\nيكى از علل آن ، اين است كه كلمهء خودى در زبان فارسى به كلى به معناى ديگرى دور از اين مفهوم استعمال شده است ، و آن معناى غرور و لاف و گزاف و خودستايى است . به علاوه اقبال از ميان صفات متعدد جاويد خودى فقط صفتى را براى وصف آن انتخاب كرده است كه عبارت است از عشق به خودنمايى و تسلط . اقبال اين معنى را با توجّه به ضعف و بيكارى و در نتيجه حالت انقراض و سقوط وضع فعلى مسلمانان در نظر گرفته است . مطابق اين صفت كلمهء خودى در جستجوى آن است كه راه غلبه و تسلط را در پيش گيرد و مشكلات و موانعى را كه براى وصف و به هدف با آن مواجه مىشود از ميان بردارد ، بدين سبب عده‌اى از مردم به خطا تصور كرده‌اند كه شايد اقبال چنين منظورى داشته است\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nو كلمهء خودى را كه حاكى از چنين منظورى در اذهان مردم وجود داشته به كار برده است ! بنابراين چنين انگاشته‌اند كه منظور اقبال از استعمال اين كلمه ، خودنمايى و ابراز قدرت است ، چه مشروع و چه نامشروع ، و اين‌كه اين معنى صفت ثابتى باشد و به هر حال طريق ممكن به منظور قدرت‌نمايى به كار برده شود . به هر حال اين نظر و اين بيان از هر جهت كذب و خطاست . در اين موضوع بايد توضيح داده شود كه مقاصد مربوط به خودى مىتواند صحيح يا خطا باشد .\r\nانگيزه يا علل محرك خودى مىتواند به وسيلهء عمل و كوشش مصداق كامل يا رضايت‌بخشى پيدا كند و آن زمانى است كه مقصود صحيحى در بين باشد . يعنى مطابق با طبيعت و ذاتش باشد ولى مقصودش در واقع مقصود خودى نيست بلكه صرفاً سوء تعبيرى است از مقصود طبيعى و صحيح خودى كه دير يا زود تصحيح خواهد شد .\r\nخودى ممكن است در هنگام تعقيب مقاصد نادرست خرسندى موقتى كسب كند ولى بالاخره با نارضايتى و جمود مواجه خواهد شد . در اين طريق كوشش وتلاش خودى براى ايده‌آل يا آرمان نادرست صورت مىگيرد و در پايان كار غرضى را كه از خودنمايى داشته است به شكست منتهى خواهد شد . به علاوه كوشش عملى لازمهء هدف وجدانى خودى است و نيز خودى هميشه ناگزير است هدفى داشته باشد ، چه خطا و چه صحيح ، به عبارت ديگر خودى مكلف است كه همواره در تلاش و كوشش باشد .\r\nهدف نادرست منتهى به عملى نادرست مىشود و برعكس هدف صحيح منتهى به عملى صحيح مىشود . اقبال هميشه آن هدفى را تبليغ مىكند كه ناشى از توجّه به هدف صحيح و اصيل باشد\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nو در نظر گرفتن هدف صحيح فقط از امتيازات مؤمن است .\r\nهدف مؤمن مانند صبح صادق ، روشن است و اين هدف ، نقطهء اعلاى جمال و اوج كمال است و چون هدف مؤمن ذات خداى متعال است پس هدف برتر و والاتر از آسمان‌هاست . اقبال به همين مناسبت مىگويد :\r\n اين ز راز زندگى بيگانه خيز * از شراب مقصدى مستانه خيز\r\nمقصدى مثل سحر تابنده‌اى * ماسوى را آتشى سوزنده‌اى \r\n مقصدى از آسمان بالاترى * دل‌ربايى دل‌ستانى دلبرى \r\nقبلًا گفته شد كه مطابق نظر اقبال خودى يعنى خودشناسى و خودآگاهى ، و خودشناسى خاص انسان است . اكنون اين پرسش به ميان مىآيد كه اين خودى از كجا آمده است ؟ آيا خودى از عوارض و از صفات ماده است كه در طى تكامل ماده به اين شكل درآمده و بالاخره به شكل موجودات بشرى جلوه‌گر شده است ؟\r\nاگر اين مطلب صحيح باشد پس خودى شكلى از اشكال ماده است ولى اگر از ماده منقطع شود نمىتواند باقى بماند .\r\nفلاسفهء مادى متمايل به اين نظر هستند و عقيده دارند كه ماده در سير تكاملش به مرحله‌اى مىرسد كه خواص فيزيكى و شيميايىاش به طرزى عمل مىكند كه مىتوان گفت تحصيل وجدان ( شعور و آگاهى ) كرده است و زنده است . مواد زنده شكل ارگانيزم به خود مىگيرند و وجدان و شعور و آگاهى در مغز يا در سلسلهء اعصاب\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nارگانيزم متمركز مىشود و چون مادهء زنده به حركت در مىآيد پس مغز ارگانيزم تكامل پيدا مىكند و شكل‌هاى ديگرى به خود مىگيرد و خودآگاه مىشود ! علت پيدا شدن اين وضع اين است كه ساختمان مغز بيشتر پيچيده‌تر و تكامل يافته‌تر از مغز هر حيوانى است .\r\nبه هر حال اگر چنين نظرى درست و صحيح انگاشته شود بدين معنى خواهد بود كه بعد از اين زندگى ، حياتى نخواهد بود . ولى اقبال به كلى با اين نظر مخالف است . اقبال به مسلمانى كه پيرو فيلسوف مادى است اين‌گونه خطاب مىكند :\r\n ترى نجات غم سى مهيمن ممكن * كو تو خودى كو سجنابى پيكر خاكى \r\nيعنى نجات تو از ترس مرگ امكان ندارد ، زيرا تو خودى را پيكر خاكى مىدانى . به عقيدهء اقبال خودى شكل تكامل يافتهء ماده نيست بلكه حقيقت نهايى جهان است ، و آن چنان حقيقتى است كه براى جلوه دادن صفاتش ماده را خلق مىكند و آن را وسيلهء جلوه‌گرى و نمايش خود قرار مىدهد .\r\nبدين ترتيب ، خودى تكامل ماده را به وسيلهء سير تدريجى به سوى هدف مخصوص يعنى كمال بيولوژيكى يا زيست‌شناسى رهبرى مىكند .\r\nاقبال با توجّه به اين موضوع مىگويد :\r\n پيكر هستى ز آثار خودى است * هرچه مىبينى ز اسرا خودى است \r\nدر اين برخورد اقبال با ماترياليست‌ها ( ماديون ) آخرين نظريات علمى موافق نظر اقبال و مخالف نظر ماترياليست‌ها ( ماديون ) تجلى مىنمايد .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nقبلًا اشاره شد كه تحقيقات علماى فيزيك و بيولوژى ( زيست‌شناسى ) و روان‌شناسى نظريات علمى اقبال را تأييد مىكند ، و محققان اين سه رشتهء علم در عصر حاضر تأييد مىكنند كه ماده اصالت ندارد بلكه تابع نيروهاى ديگر و محصول فعل و انفعالات انرژى است و خلاصهء كلام اين‌كه منطق ماترياليست‌ها در زمان حاضر شكست خورده و اين شكست به نفع نظر اقبال و همهء خداپرستان است .\r\nروحش شاد و با پيامبر صلى الله عليه و آله محبوبش محشور باد !\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n\r\n13 : خطابه‌اى كه كشورى را به وجود آورد\r\n\r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\nخطابه‌اى كه كشورى را به وجود آورد\r\nخوانندگان به خوبى آگاهى دارند كه كشور پاكستان امروز يكى از بزرگ‌ترين كشورهاى اسلامى جهان محسوب مىشود . بديهى است كوشش مستمر رهبران عالىقدر مسلمان شبه قارهء هند و از همه بيشتر فعّاليت و نبوغ مرحوم قائد اعظم موجب شد كه مسلمانان كشور پاكستان به چنين نعمتى نايل شوند . ولى بايد دانست كه طرح اين نقشهء مولود فكر مرحوم علامه دكتر محمد اقبال ( ره ) بود كه به سال 1933 مسيحى آن را در مجمع مسلمين هند در شهر اللَّه‌آباد گوشزد كرد و طى القاى خطابهء غرايى بذر اين فكر را در كشتزار افكار و قلوب مسلمين كاشت .\r\nصرف‌نظر از اين معناى مهم از لحاظ اين‌كه اين خطابه داراى نكات آموزندهء بسيار دقيقى است .\r\nترجمهء آن را به خوانندگان محترم تقديم مىداريم تا از مطالعهء آن بهره‌مند شوند .\r\nآقايان محترم ، از ابراز حسن ظن و اعتمادى كه مبذول داشته‌ايد ، و افتخار رياست مجمع مسلمانان را در اين دورهء بحرانى كه مسلمانان مىگذرانند به من مرحمت فرموده‌ايد نهايت سپاس‌گزارى را دارم .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nضمن تقديم اين سپاس‌گزارى بايد به عرض برسانم كه كسب اين افتخار مرا مغرور نساخته است و فراموش نمىكنم كه اين مجمع متشكل از اعضاى برگزيده و ممتازى است كه بيشتر از من تجربه اندوخته و در ميدان سياست گام‌هاى ثابت‌ترى برداشته‌اند و از آن گذشته ، براى حل مشكلات از من توانايى بيشترى دارند . با توجّه به اين مبانى ، ادعاى هدايت و رهبرى آقايان محترم را جسارتى فوق‌العاده مىانگارم .\r\nمن هيچ‌گاه نه در جمعيت و هيأتى قائد و رهبر بوده‌ام و نه سربازى كه تابع سردارى باشد ، بلكه سراسر دوران حياتم را صرف مطالعه و تحقيق در حقيقت اسلام و درك فنون و رموز سياست و ادبيات مربوط به آن نموده‌ام ، از آن جايى كه به شدّت به اين موضوعات علاقمند بوده‌ام تحت تأثير آن قرار گرفته‌ام و با توجّه به اين سوابق ارتباط و اتصال من با روح اصول و جوهر تعليمات اسلام به من بصيرت خاصى بخشيده است ، به طورى كه در پرتو آن به اين نتيجه رسيده‌ام كه اسلام حقيقتى جهانى است .\r\nمادامى كه مسلمانان با قدرت كامل و نيروى تام اين روح را حفظ كنند خواهم كوشيد تا بتوانم از بصيرتى كه به دست آورده‌ام در روح خود نيرويى برانگيزم تا به وسيلهء آن ، شعلهء احساسات و تمركز اصول و مبادى اسلام را كه تنها ضامن تحقق بخشيدن به نتيجه‌اى كه مورد آرزوى ماست ، در قلوب شما برافروزد . . .\r\n\r\nاسلام و مليت\r\nيك حقيقت ثابت و مسلّمى وجود دارد كه هيچ كس نمىتواند در اصالت آن ترديد كند و آن حقيقت عبارت از اين است كه كليهء آمال بلند و سرمشق‌هاى عالى اخلاقى و هدف‌هاى علمى و نظامات سياسى كه اسلام حد و مرز آن را عادلانه رسم كرده است ، اثر محسوس و\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nملموس آن در تاريخ مسلمانان هند مشاهده مىشود ، در نتيجه مشاعر و عواطف و احساسات مسلمانان با تعليمات اين دين حنيف ممزوج شده و كيان همهء جمعيت‌هاى مسلمان بر اساس آن استوار شده است و همين معانى براى همهء افراد و هيأت‌ها عوامل و انگيزه‌هاى يكنواختى فراهم ساخته تا جايى كه در سير و حركتى كه دارند با وضع مشابهى با يكديگر تلاقى مىكنند و در ايجاد و تكوين آن بر اساس قوىترين مبانى و نظامات در تشكيل و تنسيق ، يعنى سر و سامان دادن به همهء مطالب و معانى با يكديگر همكارى مىكنند .\r\nاغراق و مبالغه نخواهد بود اگر بگويم اينك در راه تأسيس بناى وحدت اسلامى كامل‌ترين صورت و واضح‌ترين مظهر جنبش و حركت در سراسر هند جلوه‌گر شده است ؛ به دليل اين‌كه در هندوستان كشورها و دولت‌هايى وجود دارند كه موجوديت و قوام و قيامشان مديون اسلام است ، زيرا روح اخلاقى و فضايل ادبى به طرز خاصى در آنها تجلى دارد و در عين حال برادرى دينى و ارتباط اجتماعى و عدالت ثابت و پايدار ، در ميان ملل اسلام فقط منوط به نصيحت نيست ، بلكه خطوط و قواعد و پايه‌هايى وضع شده است كه رعايت و تشريح آن بر عهدهء نصوص اين دين حنيف است ، به اين معنى كه اين دين حنيف داراى تشريعات و دستگاه قانون‌گذارى حكيمانه‌اى است كه كاخ اتحاد ميان دل‌ها را بنا نموده و سايه‌هاى امنيت را در ميان ملت‌ها گسترش داده است ، ولى با اين وصف چه بايد كرد كه تمدن عصر جديد در بسيارى از موارد با اين مبانى روى سازش نشان نمىدهند ! در اين‌باره مىتوانم حكم قطعى صادر كنم به اين‌كه افكار سياسى ملّت‌هاى غرب ، انقلاباتى را به وجود آورده‌اند كه شر و شرر آن منحصر به هند نبوده است ، بلكه لهيب آن به سراسر جهان اسلام\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nسرايت كرده است و در حال حاضر جوانان مسلمان مىروند كه اين مبادى را بر وضع خودشان منطبق سازند و آن را در زندگى روزانهء خود استقرار دهند !\r\nجوانان مسلمان بدون توجّه به علل و انگيزه‌هاى اصلى و موجباتى كه ملّت‌هاى غرب را وادار به پيروى از اصول و مبادى جديد كرده است با شتاب‌زدگى تمام به سوى آن مىروند !\r\nاين جوانان بايد متذكر باشند كه قيام مسيحيت ؛ در آغاز امر رنگ رهبانيت و عزلت به خود گرفته بود ، و با زندگى عملى سازگار نبود ؛ سپس اوضاع و احوال شكل ديگرى به خود گرفت ؛ به اين معنى كه دستگاه كليسا به شكل حكومت استبدادى جبارى درآمد و تمام مظاهر استبداد در حكومت كليسا جلوه‌گر شده بود ! بدين سبب مارتين لوتر قيام كرد و بر ضد سلطه و سيطرهء كليسا قد برافراشت گو اين‌كه اين مرد انقلابى از قيامى كه نمود به هيچ وجه اصلاح سياسى يا ايجاد انقلاب و تغيير و تبدلى را كه مربوط به اين معنى باشد در نظر نداشت زيرا سياست و نظامات حكومت ، هيچ‌گونه ارتباطى با اصول مسيحيت ندارد و با اين‌كه اين معنى روشن است بنابراين اگر در اين زمينه تتبعى به كار رود بايد از لوتر معذرت بخواهيم .\r\nبه هر حال ، عقيدهء شخصى من اين است كه لوتر هيچ وقت متوقع آن نبود كه نتيجهء قيام او چنين انقلاب فكرى جسورانه‌اى باشد ، و منتهى به تعداد مكتب‌هاى اخلاقى شود ؛ با اين حال تنها اثرى كه بر قيام او بار شد اين بود كه رابطهء وحدت را در هم كوبيد و رخنه‌هاى تازه‌اى در جهان مسيحيت ايجاد كرد تا جايى كه هواخواهان و انصار و پيروان او دستجات و احزابى را به وجود آوردند كه حتى شمارهء تعداد و آمار صحيح آن براى هر متتبعى دشوار است !\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nاز اين‌جاست كه ملت‌هاى مسيحى از توجّه به هرگونه معناى انسانى دربارهء برادرى و اتحاد بر كنار مانده‌اند ، و براى درك و فهم معنى حيات در تنگناى حقوق ملى و نژادى و اقليمى و قبيله‌اى گرفتار شده و سعى كردند كه اين‌گونه معانى و مفاهيم را فقط بر اين اساس تازه با يكديگر تركيب و هماهنگ كنند در نتيجهء اين اقدام نعره‌هاى وطن‌پرستى بلند شد و با توجّه به اين طرز منطق جديد ، مظاهرى از نظامات و تشريعات به وجود آمد كه تابع همان عوامل و انگيزه‌ها بود و با توجّه به اين اعتبار هيچ ملّتى نمىتوانست موجوديت سياسى داشته باشد مگر اين‌كه تحت تأثير همين تمايلات قرار گيرد !\r\nبلى ، اگر تصور كنيم كه دين از آخرت شروع و به آخرت منتهى مىشود و هيچ‌گونه رابطه‌اى با زندگانى دنيوى اين جهان ندارد آن‌چه در ميان ملت‌هاى غربى به حصول پيوسته غرابتى نخواهد داشت و با توجّه به اصول و مبادى مسيحيت از آن‌چه غربيان كرده‌اند گريز و گريزى نيست و همچنين از فرو ريختن پايه‌هاى كاخ اخلاقى كه وصاياى مسيح عليه السلام شالودهء آن را ريخته و به وضعى درآمده كه گويى مسيحيان هيچ‌گونه احتياجى به گذشته ندارند و در زندگى اقوام و ملل ، نظامات سياسى تازه‌اى به وجود آمده كه جاى آن را گرفته است ، و فعلًا امر دين منحصر در اعمال و رفتار درونى فرداست و در حدود شخصيتى كه هر فردى دارد هيچ‌گونه رابطه‌اى با حيات دنيوى او ندارد تعجب نخواهيم كرد از اين‌كه اوضاع و احوال در جهان غرب به چنين صورتى درآمده باشد لكن وضع اسلام طور ديگرى است .\r\nتوضيح اين‌كه طبق تعليمات اسلام بدون اين‌كه بىماده و روح فاصله و جدايى قايل شويم اسلام ، بشريت را يك واحد كامل مىداند به اين معنى\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nكه قربانىها و فداكارىهاى تعبدى و مصالح دنيوى و مساجد كه براى عبادت ساخته شده و حتّى منصب‌هاى رياست و ميدان‌هاى عملى دربارهء ماده و روح هر يك به تنهايى جز يا اجزا هستند از يك معناى كلى .\r\nاسلام مىگويد : بشر در جهان پليدى سكونت ندارد تا مجبور باشد از آن فرار كند و در جستجوى عالم روحانى پاك و پاكيزه‌اى برآيد تا به آن‌جا هجرت كند و از پليدى اين جهان خود را تطهير نمايد ! زيرا ماده‌اى را كه تعليمات اسلام ترقّى مىدهد و نظم و ارتباطى به آن مىبخشد چيزى نيست مگر شكلى از اشكال روح ، و مظهر و صورت ديگرى از روح در حدود زمان و قيود مكان .\r\nضمناً بايد به اين نكته توجّه داشت كه جهان غرب ، نديده و ندانسته تحت تأثير عقيدهء مانوى قرار گرفته است . زيرا مانى به ثنويت يعنى دوگانگى بين ماده و روح قايل بود . با اين‌كه آزادفكران و صاحب‌نظران غربى از اين انديشهء خطا بركنارند ، با اين حال رجال سياسى با اصرار و سماجت تمام طرفدار اين عقيده‌اند كه سراسر جهان چه در عصر حاضر و چه در عصر آينده بايد تابع همين عقيده باشد و همه آن را قانون ثابتى بدانند كه از تبعيت آن گريز و گزيرى نيست !\r\nآرى ، با وجود اين جدايى باطل و بيهوده‌اى كه در كشورهاى غربى بين ماده و روح به وجود آمده است و بر همهء شؤون سياسى و دينى غرب حكومت مىكند ديگر تعجبى نخواهد داشت از اين‌كه ببينيم دولت‌هاى مسيحى از جنبهء عملى به كلى از دين بر كنار شده‌اند ، و به پيروى از اين نظر حكومت‌ها و دولت‌هاى كوچكى به وجود آمده است كه روابط آنها با يكديگر مقطوع شده و جز به اغراض مادى و هدف‌هاى محدود آن به هيچ معناى ديگرى توجّه ندارند و عواطف انسانى و مشاعر بشرى و هدف‌هاى اعلاى انسانى در ميان آنان نفوذ و\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nحكومتى ندارد در عين حال آن‌چه را حقاً بايد مسخره و ريش‌خند ناميد اين است كه اين دولت‌ها پس از نابود ساختن معتقدات دينى و مبادى اخلاقى مآلًا رؤياى شيرين طلايى ديگرى در ذهنشان پرتو افكنده و در صدد اتحاد اروپا برآمده‌اند !\r\nبه تعبير ديگر مىتوان گفت اكنون اروپاييان ضرورت اتحاد را احساس كرده‌اند و اين همان معنايى است كه سابقاً در سايهء حكومت پاپ‌ها وجود داشت . لكن اروپاييان به جاى اين‌كه اركان اتحاد را در پناه برادرى جهانى انسانى ، كه قلب مسيح عليه السلام براى آن در تپش است پايه‌گذارى كنند در سايهء تعليمات لوتر كليهء مواريث يگانگى و همدردى را از بين برده‌اند !\r\nما مسلمانان برعكس جهان مسيحيت انتظار آن را نداريم كه در ميان مسلمانان ، لوتر ديگرى قيام كند زيرا آن همه بند و زنجيرهايى كه در قرون وسطاى مسيحى در ميان مسيحيان وجود داشت و حكم ضرورت بايد در هم شكسته مىشد در دين حنيف ما وجود ندارد به دليل اين‌كه اسلام آن چنان كيش ارزنده و گران‌مايه‌اى است كه پايه‌هاى اولى آن بر اساس وحى و تنزيل قرار داده شده است و همين اساس ، جامعه قواعد كلى آن است ، و اين‌كه بعضى از فقهاى ما در اين اواخر عزلت گزيده و از زندگى عملى بر كنار شده و به نيازمندىهاى عصر و زمان و مقاصد و مطالب آن توجهى مبذول نداشته و نيازمندىهاى ما را به تجديد فكر و عنايت به عمران و آبادى از نظر دور داشته‌اند ، از شأن اين حقيقت چيزى نخواهد كاست .\r\nفعلًا نمىتوانم نتيجهء توجّه و عنايت مسلمانان را به مسائل اقليمى و ملى كه در ميان ملت‌هاى مسلمان راه يافته پيش‌بينى كنم ، ولى احتمال اين‌كه جاذبهء اسلاميت كه در اعماق مشاعر و احساسات\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nمسلمانان ريشه دوانيده است راه حلى را به آنان نشان خواهد داد ، و مسلمانان مشكلات خود را مانند گذشته بر اين اساس حل خواهند كرد يا اين‌كه اين افكارى كه از كارخانهء تمدن غربى بيرون آمده ، خداى نكرده در جوامع اسلامى ، مؤثر و كارگر خواهد افتاد ، قابل پيش‌بينى نيست .\r\nچندى قبل نامه‌اى از پروفسور وينسنك هلندى داشتم با اين مضمون كه : « جهان اسلام در حال حاضر ، وارد همان مرحله‌اى شده كه جهان مسيحيت يك قرن پيش در آن حال مىزيست . بايد دانست كه پيچيده‌ترين مشكلات و صعبوت‌هايى كه فعلًا به چشم مىخورد اين است كه مسلمانان پس از آن‌كه اسلوب سابقشان را در تصور كُنه حيات از دست داده‌اند ، گرفتار اين موضوع شده‌اند كه چگونه مىتوان بنيان ملتى را از تزلزل و انهدام حفظ كرد » .\r\nسپس وينسنك مىگويد : « شخصاً نمىتوانم سرنوشتى را كه در انتظار مسيحيت است پيش‌بينى كنم و بگويم مقدار تأثير آن‌چه و چقدر خواهد بود ، و همچنين نتيجه‌اى را كه در ميان ملت‌هاى مسلمان مورد انتظار است پيشگويى كنم » .\r\nما در زمان حاضر ملاحظه مىكنيم كه مسلمانان با توجّه به عوارض وطن دوستى ، غرق در تعصب خون و نژاد شده‌اند ! توجّه به اين معنى اين پرسش را به ميان مىآورد كه آيا اين عوارض غير از آن تمايلاتى است كه بين شخص مسلمان و تحقق مقاصد و هدف‌هاى اولى انسانى او كه جزء اصلى رسالت اولى اوست حائل مىشود ؟\r\nو آيا همين احساسات منتهى به توهين و اهانت به اركان اصلى اسلام نمىشود ؟\r\nاز اين‌كه ضمن اين سخنرانى ناگزير شدم به اين اسلوب علمى متوسل شوم و ذهن حضار را متوجّه نظريات علمى و مشكلات\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nمربوط به آن كنم پوزش مىطلبم ، ولى نكتهء مورد توجّه اين است كه شما آقايان كسى را براى رياست اين مجمع انتخاب كرده‌ايد كه هيچ‌گاه يأس در دل او راه نيافته و نوميدى او را از پاى درنياورده ، بلكه پيوسته سراسر قلب وى از نيروى ايمان لبريز بوده و هست و اطمينان دارد به اين‌كه هنوز آن نيروى نهانى در كمون ذهن مسلمانان جهان نهفته است و به وسيلهء همان نيرو مىتوان اذهان بشريت را از قيود رنگ و نژاد و خون رهايى بخشيد .\r\nبلى ، شما آقايان كسى را انتخاب كرده‌ايد كه به اهمّيّت عظيم و اثر فعّال و عميق دين ، در رهبرى و راهنمايى فرد و اجتماع به صورت يكنواختى ايمان دارد ، و نيز از هر نظر يقين دارد كه تعيين سرنوشت جهان اسلام در دست خود مسلمانان است نه در اختيار دشمنانشان ، در چنين شرايطى بديهى است چنين كسى و با چنان عقيده‌اى ، ناگزير است حل همهء مشكلات را فقط بر اساس نظريه اسلامى جستجو كند .\r\nاينك با اصرار و تأكيد تمام مىگويم مبادا در ذهن احدى خطور كند كه مشكلاتى را كه بدان اشاره كردم منحصر و محدود به حدود نظريات است و بس ، بلكه آن‌چه را بر سبيل اجمال بيان كردم ، به خوبى مىدانم كه در قلب برنامه‌هاى حياتى و گام‌هاى عملى نهفته است . به عنوان مثال اگر ما فقط در هندوستان دستور زندگى و نظام عمل را بر اساس اصول و مبادى اسلام قرار دهيم ، خواهيم توانست ملّت نمونه‌اى را به همهء جهانيان نشان دهيم كه در زندگى همهء مسلمانان مؤثر باشد و چه بسا كه اثر آن در سراسر اقطار كرهء زمين محسوس و مشهود شود ، و اين همه هدفى است كه به آن نظر دوخته‌ايم و مىكوشيم تا در شبه قارهء هند تمدنى ممتاز و فرهنگى برگزيده به وجود آوريم .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nاجازه دهيد به طور قطع و مسلّم بگويم كه در سراسر ادوار تاريخ كه بر اسلام گذشته در هيچ دوره و عصرى ، اسلام مانند زمان حاضر دچار اين همه مشكلات پيچيده و حوادث خونينى كه ما را فرا گرفته نبوده است !\r\nهر ملّتى حق دارد كه شالودهء قواعد و پايه‌هاى بنيان اساسى خود را هرطور بخواهد بريزد ، همان‌طور كه حق دارد براى وضع اصول اساسى حياتش آن‌چه را نمىپسندد ، قلم نسخ روى آن بكشد ولى كسى كه بخواهد از حقش استفاده كند بايد قبل از هر اقدامى ، عاقبت امر و پايان كار را بسنجد .\r\nاميدوارم در بيان منظور و تشريح هدفى كه دارم براى هيچ كس سوء تفاهمى روى ندهد ، و اگر كسى فكر و رأى و نظرى جز آن‌چه من دارم داشته باشد ، به صراحت و بىپرده بگويد و مطمئن باشد كه من هيچ‌گاه باب مناظره و مجادله را نخواهم گشود .\r\nمن به نوبهء خود ، با يقين و اطمينان خاطر ، مسلمانانى را كه در اين مجمع گرد آمده‌اند مخاطب قرار مىدهم تا فكر كنند كه چگونه در سايهء تعليمات اسلام مىتوانند در كمال سعادت و نيك‌بختى زيست كنند . و مىدانم كه آنان نيز از صميم قلب آرزو دارند تا در احياى مثل عليا يعنى زنده ساختن سرمشق‌هاى عالى قرآن كريم زندگى كنند .\r\nمن شخصاً براى خود حقى قايل نيستم جز اين‌كه نظر خود را آزادانه بيان كنم از حضار محترم نيز همين تقاضا را دارم ، تا اين‌كه در ضمن بيان و توضيح روش‌هاى سياسى هر يك از اعضاى مجمع پرده از رخسار حقيقت بردارم و طريق صحيح و روش مستقيمى را كه در آن شك و ترديدى نداشته باشم ، نشان دهم .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n\r\nاتحاد ملى هند\r\nقبل از آن‌كه تقاضا كنم در اين زمينه به فكر عميقى بپردازيد مىخواهم پرسش‌هايى را در معرض مطالعهء آقايان بگذارم و بگويم آيا دين يك موضوع وجدانى - فردى است ؟\r\nآيا مىخواهيد پايان امر اسلام در اخلاق و سياست ، به همان جايى بينجامد كه پايان كار مسيحيت در مغرب زمين بدان منتهى شد ؟\r\nآيا جايز است تعليمات اسلام را دربارهء زندگى انسان‌ها منحصر به جنبه‌هاى اخلاقى و تعبدى بدانيم ، و بالاخره براى نظامات سياسى خودمان مبادى ديگرى را اقتباس كنيم و باور داشته باشيم كه دين براى اين امور راهى و حكمى ندارد ؟\r\nاين پرسش‌ها درباره هند از لحاظ اين‌كه مسلمين در اقليت و هندوها و ساير مذاهب در اكثريت هستند ، اهمّيّت خاصى دارد .\r\nبه هر حال ، ادعاى اين‌كه تعليمات مذهبى منحصر به شخص و فرد است و از حدود فرد به اجتماع سرايت نمىكند اگر از زبان اروپاييان شنيده شود شگفت‌آور نخواهد بود ، زيرا آنان مسيحيت را به عنوان مسلكى رهبانى تلقى كردند كه از دنياى مادى روى برتافته و تنها هدف اعلا را در امور معنوى جستجو مىكرد ، و سرنوشت ملت‌هاى غربى تابع اين معنى شده بود كه عاقبت آن را قبلًا توضيح داديم .\r\nلكن آن‌چه پيامبر اسلام صلى الله عليه و آله آورده است با مسيحيت از الف تا يا اختلاف كلى دارد آن هم به دليل نص قرآن كريم و آيات صريح آن .\r\nبنابراين هدف اسلام منحصر در امور ذهنى فرد نيست تا اين‌كه انسان را از توجّه به آن‌چه در اطراف او روى مىدهد و از توجّه به رويدادهاى مربوط به اشخاص و افراد محيط بازدارد ، بلكه اسلام بنايى است براى تربيت ، به نحوى كه به فرد صلاحيت و شايستگى آن را مىدهد كه از\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nوجود او و غير او اجتماعى به وجود آيد با نظامات صحيح و استوار .\r\nبا توجّه به همين معانى بوده است كه ريشهء اصلى سياست مسلمانان در گذشته ، از مادهء اصلى همين تربيت مايه گرفته است و اين سياستى است كه فروع عملى آن از ادلهء اجمالى محكمات قرآن كريم و روش پيامبر صلى الله عليه و آله استنباط شده است .\r\nاز آن جايى كه نظامات سياسى و اجمالى اسلام از حقيقت اسلام به دست آمده است نمىتوان تصور كرد كه بين اين نظامات سياسى و حقيقت اسلام مباينتى وجود دارد زيرا به طورى كه اشاره شد اين نظامات ساختهء اسلام است و از لُب آن به وجود آمده و ارتباط هر يك با ديگرى مانند ارتباط لازم با ملزوم و ارتباط علت با معلول آن است ، به طورى كه بىنيازى از يكى ، در حكم بىنيازى از ديگرى است . در اين صورت حتّى براى يك آن هم نمىتوانم تصور كنم ، آن كسى كه سياست ساخته شده بر اساس عصبيت و مليت را بر سياست اسلامى ترجيح مىدهد و با توجّه به اصول و مبادى واقعى وحدت جامعه ، نسبت به اعضاى جامعه تجاهل مىكند ، چگونه مسلمان شناخته مىشود ؟ مسلمانان هند در حال حاضر دچار چنين مشكلى هستند .\r\nبايد اعتراف كرد كه شايد امكان‌پذير نباشد كه همهء ملت‌هاى روى زمين را يك مرتبه دور يكديگر جمع كنيم و به سوى زندگانى يكنواخت جهش دهيم ، لكن امكان دارد كه همهء خانواده‌هاى اسلامى را بر صراط مستقيم گرد هم آوريم . بدين سبب بود كه دعوت پيشوايان بزرگ هند در جمع كلمه بين هندو و مسلمان بر اساس محبت مطلق ، بدون توجّه به داشتن برنامهء عملى بىنتيجه و بىاثر ماند و موفّقيّتى به دست نياوردند ، و نيز ملاحظه مىكنيم وقتى كه اين‌گونه مسائل مورد بحث و مجادله و مناظره قرار مىگيرد ، براى حل\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nمشكلات اجتماعى راه صحيحى نشان نمىدهند .\r\nعقل سليم و انديشهء درست حكم مىكند كه حقيقت هر چند تلخ باشد به آن تسليم شويم . بنابراين بايد گفت ، تحقق دادن به مقاصد و هدف‌ها استفاده از روش‌ها و شيوه‌هاى عملى عبارت از اين نيست كه ما مبادى خاصى را در نظر بگيريم كه قابل تطبيق و انطباق بر عمل نباشد ! در اين صورت به جاى ناديده گرفتن واقعيات بايد از آن استفاده كرد .\r\nاگر به طورى كه به نظر من مىرسد معتقد شويم كه هندوستان يك آسياى كوچك است پس ناگزيريم كه وحدت ملى آن را بر اين اساس پايه‌گذارى كنيم ، زيرا در اجتماع هند جزيى وجود دارد كه از لحاظ تمدن و تربيت شبيه ملّت‌هاى شرقى است ؛ ولى افراد جزء ديگر آن به اسلوب سكنهء آسياى ميانه و آسياى غربى زندگى مىكنند ! بنابراين بايد از همهء اين تناقض‌هايى كه در طول اعصار و قرون متمادى موجب برافروختن شعلهء جنگ‌هاى خونين بوده است خود را بر كنار نگاه داريم . ضمناً بايد به اين مسأله توجّه داشت كه حل مشكل هند ، يعنى حل مشكل همهء آسيا .\r\nبراى من بسى اسف‌آور است كه ملاحظه مىكنم همهء مساعى و كوشش‌هاى ما مسلمانان كه به قصد تعاون و همكارى و اتحاد صورت گرفته بىنتيجه مانده است !\r\nبايد پرسيد : منشأ اين همه ناكامى چيست ؟\r\nتنها پاسخ اين پرسش اين است كه هيچ دسته‌اى به دستهء ديگر اعتماد ندارد و هر دسته‌اى در ته دل مىكوشد تا بر دستهء ديگر چيره شود ! ولى من با صراحت اعلان مىكنم كه اگر مطالب و مقاصد مسلمانان پذيرفته شود به طورى كه بتوانند مجتمع و فرهنگ و تاريخ و تمدن پرمايه و ثمربخش خود را زنده كنند به هيچ وجه از ابراز\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nحداكثر فداكارى در راه وطن خوددارى نخواهند كرد .\r\nالبته هر فرد يا جمعيتى حق دارد وسايل ترقّى و پيشرفت را در سايهء عقيده و دين جستجو كند و بديهى است تقاضاى تحصيل چنين حقى را نبايد تعصب ناميد .\r\n\r\nهند اسلامى ( پاكستان )\r\nكشور هند به هيچ يك از كشورهاى اروپايى كه قدر مشترك آنها ، وحدت نژاد و زبان و دين است شباهت ندارد ، بلكه وطن ملّت‌هاى متباين و نژادها و زبان‌ها و دين‌هايى است كه هر يك با ديگرى اختلاف كلى دارد و امكان ندارد كه در اين سرزمين وحدت احساسات و يگانگى مشاعر و عواطفى به وجود آيد و به نحوى كه در اروپا معمول است در برنامه‌هاى حيات اتفاق نظرى حاصل شود . و نيز امكان ندارد كه بتوان ميراث ملّت‌هاى گوناگون را از بين برد .\r\nبلكه به هر ملّتى بايد حق ترتيب و تنظيم موجوديت و تعيين سرنوشتش را به طرزى كه با سبك و اسلوب زندگانيش سازگار باشد داد . بنابراين اميدوارم كه با اين فكر و نظر موافق باشد كه از مجموع استان‌هاى پنجاب و سرحدات شمالى ، سند و بلوچستان دولت و حكومت واحدى به وجود آيد چه ، تشكيل چنين حكومتى قبل از آزادى از استعمار بريتانيا باشد و چه بعد از تحصيل استقلال تام و تمام .\r\nاينك من در افق آينده مىبينم كه مسلمانان شمال غرب هند ناگزير مىشوند چنين دولت اسلام را تشكيل دهند به دليل اين‌كه هم‌اكنون چنين جنبشى به وجود آمده است و مسلمانان رغبت خود را به تشكيل چنين حكومتى در كميسيون نهرو اعلان كرده‌اند ، ولى كميسيون مزبور به دليل اين‌كه اگر چنين حكومتى تشكيل شود منطقهء\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nوسيعى را اشغال خواهد كرد كه تسلط بر آن امكان‌پذير نخواهد بود ، تقاضاى مسلمانان را رد كرده است !\r\nالبته همان‌طور كه كميسيون مزبور اظهارنظر مىكند اين منطقه سرزمينى است پهناور ولى بايد توجّه داشت كه جمعيت آن از جمعيت بسيارى از استان‌هاى هند كمتر است . شايد تقسيم كردن كشورى مانند جمهورى آمبالا كه اكثريت جمعيت آن را هندوها تشكيل مىدهند ، از مشكلات تنظيم و ترتيب امور آن كشورها بكاهد ، ولى با تقسيم كردن اين منطقه‌ها حقوق اقليت‌هاى غير مسلمان ، محفوظ خواهد ماند و نيز ضرورت دارد كه نه دولت انگليس از اين طرح بيمناك شود و نه هندوها نگران باشند .\r\nمسلّم است كه كشور هند بزرگ‌ترين كشورهاى اسلامى جهان است و اگر مسلمانان بخواهند آثار تاريخى و معالم فرهنگ و تمدن خود را حفظ كنند چاره‌اى ندارند جز اين‌كه حكومت مركزى مستقلى براى خودشان تشكيل دهند و نيز با اصرار و تأكيد تمام بايد گفت مشكل هند هيچ‌گاه حل نخواهد شد مگر اين‌كه تقاضاى مسلمانان پذيرفته شود !\r\nوضع مسلمانان طورى است كه انگليسىها نيز در موارد مختلف ، مخصوصاً در مورد امنيت داخلى هند كمك‌ها و مساعدت‌هاى مسلمانان را انكار نمىكنند . نكتهء مهم ديگر اين است كه اگر براى مسلمانان وطنى تعيين نشود چگونه مىتوان از آنان توقع وطن‌دوستى داشت !\r\nدر اين صورت اگر به مسلمانان هند اجازه داده شود تا در قالب سياست هند ، دولت مركزى به وجود آورند ، بديهى است در برابر هر نوع هجومى از خارج جبهه‌اى ايجاد خواهند كرد و در عين حال ، اين جبهه براى مقاومت در برابر افكار تخريبى داخلى نيز دژى محكم و مستحكم خواهد بود . مسلمانان پنجاب 56 درصد از مجموع\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nمسلمانان را تشكيل مىدهند ، و نيز ملاحظه مىشود كه 54 درصد از مجموع قواى ارتشى هند ، از مردم پنجاب تشكيل مىشود و اگر 19 درصد افراد نظامى هند را كه از سرزمين نپال مستقل ، به خدمت گماشته شده‌اند از سازمان لشكرى هند خارج كنيم باز ملاحظه خواهيم كرد كه با وجود اين‌كه مسلمانان هند در اقليت واقع شده‌اند 62 درصد از مجموع قواى لشكرى هند را همين افراد مسلمان تشكيل مىدهند ! تازه همين عده ، غير از آن شش هزار نظامى ، مسلمانانى هستند كه از دلاوران بلوچستان و مردان جنگى سرحدات شمالى به خدمت نظامى گماشته شده‌اند .\r\nبه هر حال ، اگر به خواسته‌هاى مسلمانان شمال غربى تحقق بخشند ، ميزان و مقدار اهمّيّت عظيم مسلمانان در دفاع از هند معلوم خواهد شد .\r\nرهبر هندو ، به نام سرى نواس شسترى گفته است : « مقصود مسلمانان از آن‌چه در دل دارند ، اين است كه هر وقت در آينده ، فرصتى به دست آورند هند را تحت فشار بگذارند ! »\r\nپاسخ من اين‌كه اگر دل‌هاى مسلمانان را بشكافيد ، خواهيد ديد كه هيچ وقت اين گونه تمايلات انتقام جويانه نداشته و ندارند بلكه تنها آرزو و منظور مسلمانان اين است كه در سايهء آزادى كامل براى ترقّى و پيشرفت خودشان جاى پاى محكمى تهيه كنند ، و قائدان متعصب سياسى هندو در نظر گرفته‌اند چنين منظورى براى مسلمانان تحقق‌پذير نيست و در چنان شرايطى جز تضييق و فشار بر اقليت‌هايى كه با جنبش اكثريت موافق نبوده و نيستند نتيجه‌اى به دست نخواهد آمد !\r\nاى كاش براى من امكان داشت كه اين همه بيم و نگرانى و وحشت را در تشكيل حكومت اسلامى از قلوب هندوها خارج مىكردم !\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\n14 : گفتگو با استاد سعيدى دربارهء علامه اقبال لاهورى\r\n\r\n","description":"","footnote":"","page_name":" 551 ","page_number":551},
  {"content":"\r\n . \r\n","description":"","footnote":"","page_name":" 552 ","page_number":552},
  {"content":"\r\n\r\nگفتگو با استاد سعيدى دربارهء علامه اقبال لاهورى\r\nپرسش . استاد در صورت امكان كمى درباره زندگى علامه محمد اقبال لاهورى و تأثيرى كه انديشه‌هاى او در زندگى استاد داشته است ، برايمان سخن بگوييد ؟ اين بحث از آن جهت براى ما جالب است كه مىدانيم شما آثار متعددى دربارهء شخصيت اقبال به فارسى منتشر كرده‌ايد .\r\nپاسخ . محمود شبسترى شعرى دارد كه در اين مورد شاهد حال است . وى مىگويد :\r\n معانى هرگز اندر حرف نايد * كه بحر بىكران در ظرف نايد \r\nشخصيت دكتر محمد اقبال لاهورى كه به تحقيق جزء شخصيت‌هاى جهانى بسيار ممتاز شناخته مىشود ، براى همچون منى كه در حد متوسطى از ادراك هستم ، كارى است كه اگر محال و غير ممكن نباشد ، بسيار مشكل است .\r\nدربارهء زندگى اقبال كتاب‌هاى متعددى منتشر شده است كه نسل جوان ما مىتواند به آن كتاب‌ها مراجعه كند و از زندگى پرفراز و نشيب\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nاين انديشمند مفصلًا آگاه شود ، ولى اجمالًا عرض مىشود كه علامه اقبال صد سال پيش در شهر سيالكوت در ايالات پنجاب به دنيا آمد .\r\nتولد او را در 22 فوريه سال 1873 ميلادى نوشته‌اند . اما در جشنى كه پنجاه سال قبل در نظام كالج حيدرآباد دكن برگزار شد ، پروفسور داعىالاسلام در خطابهء جالبى كه در حضور خودش ايراد كرد تولد او در سال 1875 ميلادى ذكر كرد . اما اكنون براى ما روز تولد او مطرح نيست بلكه بايد به انديشه‌هاى مردى بپردازيم كه به علوم وسيع فلسفه و رياضيات احاطه داشت و در عين حال در رأس شعراى پارسىگوى هدفش اسلامى بود . او طبع شاعرى را در تملق سرايى و مجلس‌آرايى اشراف و حكام صرف نمىكرد بلكه آن را در خدمت آگاهى مردم و دميدن روح آزادى در ميان ملّت به خواب رفتهء اسلام به كار بست . او پس از ژتحصيلات عالى در سيالكوت و لاهور و فرا گرفتن زبان پارسى و عربى به دريافت درجهء فوق‌ليسانس در رشتهء فلسفه و اخذ يك قطعه مدال علمى نايل شد و در سال 1323 رهسپار اروپا شد .\r\nوقتى كه به هندوستان بازگشت ، از تمام مفاسد غرب مطلع بود و به خاطر همين آگاهى ، نسبت به اشخاصى كه از ايران و كشورهاى ديگر به اروپا رفته و مجذوب غرب شده بودند ، نفرت پيدا كرد . تا جايى كه سال‌هاى بعد در آثارش مىخوانيم كه مىنويسد : « اى كاش آن چند سال عمر من در فرنگ ضايع نشده بود » .\r\nاو تحصيلات عالى خود را در اروپا - آكسفورد و مونيخ - تمام كرده بود و به مقام رفيع علمى رسيده بود ولى با اين حال مىگويد : « كاش آن چند سال عمر من در فرنگ ضايع نشده بود » .\r\nاقبال از فلسفه كه يكى از رشته‌هاى تخصصى او بود و به او امتياز\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nخاصى داده بود ، نفرت داشت . در بيوگرافى او مىخوانيم كه شخصى به نام سيّدين از تحصيل‌كرده‌هاى هندوستان كه شخصيتى سياسى و علمى و در عداد خود اقبال بود ، تاريخ فلسفه مىخوانده است تا اين‌كه به نكته‌اى از افكار فلان فيلسوف غربى برخورد مىكند كه برايش قابل درك نبود ، براى اقبال مىنويسد كه مقصد فلان فيلسوف از اين نكته چيست . اقبال ضمن پاسخ نامه‌اش به او توصيه مىكند كه تمام وقت خود را صرف مطالعهء حرف‌هاى فلاسفهء غرب نكند .\r\nاقبال مىگويد : « من هندوزاده هستم يعنى دو پشت و سه پشت از پدران من هندو بودند و بعد مسلمان شدند و من نسل سوم يا چهارم مىباشم كه مسلمان هستم و بسيار علاقمند به اسلام مىباشم و نظريات شخصيت‌ها و رجال بزرگ اسلامى را زير و رو مىكنم . سپس شعر خاقانى را برايش مىنويسد كه :\r\n دل در سخن محمدى بند * اى پور على ز بوعلى چند \r\nتو كه سيّد هستى دنبال فكر فلاسفهء غرب رفتى و من كه هندوزاده هستم دنبال افكار و منطق جدت رفته‌ام .\r\nاين نمونه‌اى از عمق و بصيرت و حميّت اسلامى او بود . در كتابى مىخواندم اقبال در سال‌هاى نخست كه به هندوستان آمد ، اسرار خودى و رموز بيخودى را در شعرهاى خود گنجاند . اين اشعار به دست نيكلسون كه استاد فلسفهء او بود رسيد و نيكلسون كه استعداد او را قبلًا آزمايش كرده بود ، با توجّه و دقت ، آن اشعار را مورد مطالعه قرار داد و آنها را به زبان انگليسى ترجمه كرد و اقبال پيش از آن‌كه در هندوستان شناخته شود ، در انگلستان شناخته شد .\r\nشهرت او از انگلستان به آمريكا منتقل شد و متفكران آمريكا درصدد برآمدند تا شخصيت اقبال را بهتر بشناسند و ببينند كه چه منطق\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nتازه‌اى دارد . جهان‌بينى او چيست و بشر را با چه ديدى مىبيند و شخصيت انسان را چگونه توجيه مىكند .\r\nبا اين وصف ، دربارهء چنين شخصيتى كه به اجمال عرض كردم ، بنده چه بايد بگويم كه مقام و شخصيت او را درك كرده باشم . ولى از جهت آثار اجتماعى واخلاقى او كه آن روزها و در هند منعكس بود ، همان بود كه مرا نيز متأثر كرد و پنهان نكنم كه در سنين 25 يا 26 سالگى ، يك جوان ايرانى و باغرور ، با مقدار سوادى كه تازه پيدا كرده و زبان فرانسه را آموخته است و به زبان انگليسى هم آشنايى دارد ، مقدمات علوم طبيعى را خوانده و به دنياى تازه‌اى آشنا شده ؛ غرور جوانى ، غرور مدرسه و غرور ايرانى هر سه با هم توأم شده بود ، برايم سخت بود كه اقبال را به عنوان يك شخصيت بزرگ تلقى كنم ولى وقتى كه در افكارش تا جايى كه شايستگى داشتم دقيق و عميق شدم دهشت كردم ، زيرا اين شخصيت چيز ديگرى بود . من قبلًا از روى تعصب فكر مىكردم كه اگر متفكرى باشد بايد ايرانى باشد . اگر فيلسوفى باشد يا شاعرى باشد ، بايد ايرانى باشد و ظهور او را در هندوستان انتظار نداشتم . ولى طولى نكشيد كه به اشتباهم پى بردم ، از اين جهت كه من تا آن تاريخ اصل مسألهء اسلام را با توجّه به سطوحى كه در مدرسه آموخته بودم و ذهنم به جنبه‌هاى اسلامى خو گرفته بود فرا گرفته بودم . من به درك آن معانى و آشنايى با منطق سيّد جمال‌الدين و شيخ محمد عبده و استادهاى بيرجند و شخصيت‌هاى ديگرى كه در بيرجند بودند و ما را ارشاد مىكردند تفاخر داشتم اما مشاهده كردم كه اقبال شخصيت ديگرى دارد و حسابى ديگر .\r\nدرك ابعادى را كه او در نظر گرفته براى من و امثال من بسيار بسيار مشكل است ، اما آن جنبه‌هاى اسلامى كه اقبال و شخصيت او نشان\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nداد و من به شدّت تحت تأثير آن قرار گرفتم تشخيص وسعت دامنهء فكر اين متفكر بزرگ دربارهء مسائل اساسى اسلام بود و بهره‌هايى كه مرحوم اقبال از اين مكتب خدايى آموخته بود و توانسته بود هدف اعلاى اسلام را از آيه كوتاهى از قرآن كريم « و لقد كرمنا بنى آدم » و از آيه « ان اكرمكم عنداللَّه اتقيكم » درك كند و آن را مبناى اصلى روابط اجتماعى همهء ملّت‌ها قرار دهد .\r\nهمهء اين مسائل قبلًا به نحوى در ذهن من تأثير گذاشته بود اما نه به آن شكلى كه اقبال نشان داده بود .\r\nبنابراين وقتى كتاب پيام مشرق را خواندم و سادگى و زيبايى يك دوبيتى را در آن كتاب مطالعه كردم ، وجهه نظر ، و درك و توجّه من به مسائل اجتماعى به صورت ديگرى شد ، آن دو بيت اين است :\r\n نه افغانى و نى ترك و تاتاريم * چمن زاديم و از يك شاخساريم\r\nتميز رنگ و بو بر ما حرام است * كه ما پرورده يك نوبهاريم \r\nاصل مطلب ، انترا ناسيونا ليسم اسلامى است و در همان ايام نيز حمله به نوعى وطن‌پرستى و مليت پرستىهاى افراطى در اشعار اقبال به چشم مىخورد . اقبال مىگويد : « راه علاجى نداريم جز اين‌كه براى مسلمانان كشورى را در نظر بگيريم كه مستقل باشد و علاوه بر بهره‌مندى از نعمت آزادى ، از نعمت خداپرستى هم برخوردار شوند . تزاحم از بين برود و هندوها نيز نترسند » .\r\nو نيز مىگويد : « مرزها به همان معنايى كه اسلام گفته است ، مرز عقيده است » . و مؤيد اين سخن همان اشعارى بود كه به صورت بسيار درخشنده‌اى سروده بود . گو اين‌كه مفهوم آن اشعار را قبلًا در « مجانى الادبِ » تمرين‌هاى درسى در مدرسه خوانده بوديم . در يكى از مجلدات « مجانى الادب » خطابه‌اى بود كه طارق‌بن‌زياد وقتى\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nكشتىها را به ساحل اندلس برد و فرمان داد بسوزانند ، گفت : « البحر ورائكم و الخصم امامكم » و كشتىها را سوزاند . به طارق گفتند : « چرا چنين مىكنى ؟ » گفت : « دشمن روبرو و پشت سر درياست ، اگر جلو رفتيد و بر دشمن غدار سفاك ، خونخوارِ منكرِ مشرك و كافر متجاوز غلبه كرديد ، سيادت مملكت از آن شماست و اگر مىخواهيد بازگرديد درياست ، اختيار با خود شماست » . به آن كيفيت رفتند و اسپانيا را گرفتند و پرچم اسلام را برافراشتند .\r\nخطابهء طارق بن زياد از مهمترين خطابه‌هاى تاريخى است و در عداد خطابه‌اى است كه ناپلئون در كنار احرام مصر خواند و اقبال كه خدايش بيامرزد خطابهء طارق را به صورت ذيل درآورده است :\r\n طارق چو بر كناره اندلس سفينه سوخت * گفتند كار تو ز نگاه خرد خطاست\r\nدوريم از سواد وطن ، باز چون رسيم * ترك سبب ز روى شريعت كجا رواست\r\nخنديد و دست خويش به شمشير برد و گفت * هر ملك ملك ماست كه ملك خداى ماست \r\nدر سنين جوانى كه آمادگى ذهنى داشتم و به قرآن و اسلام تا حدود توانايى علاقمند شده بودم ، معنى و تصوير اين مطلب اثر ديگرى در من گذاشت و نيز مذمت‌هاى آشكارى كه اقبال از غرب داشت و نمونه‌اش اين بيت است :\r\n بيا كه ساز فرنگ از نوا درافتاده * درون سينهء او نغمه نيست فرياد است \r\nاقبال تبعهء هندوستان بود و هندوستان در آن زمان هنوز مستعمرهء انگلستان به شمار مىرفت . از همان ايام انتقادهاى عميقى به طور\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nآشكار از فرنگ و فرنگى مآب داشت و خلاصه مسلمانان را از خواب غفلت بيدار كرد و دولت پاكستان را هم او به وجود آورد . به دليل همين فكر عميق و وسيع ، وارثِ افتخار فرهنگى همهء مسلمانان شد و همه را به تكاپو و استقلال واداشت .\r\nخطابه‌اى را كه در سال هزار و نهصد و سى و اندى در اللَّه‌آباد لاهور به عنوان رييس حزب مسلّم ليگ ايراد كرده بود ، من از انگليسى ترجمه كردم كه در يكى از شماره‌هاى مجلهء « مكتب اسلام » درج شده است و خطابه‌اى خواندنى است . در آن معانى تاريخى ، علمى ، اخلاقى و سياسى بسيار آورده است و مىگويد :\r\n« راه علاجى نداريم جز اين‌كه براى مسلمانان ، كشورى در نظر بگيريم كه مستقل باشد و علاوه بر بهره‌مندى از نعمت آزادى ، از نعمت خداپرستى هم برخوردار شوند ، تزاحم از بين برود و هندوها نيز نترسند » .\r\nنكتهء جالبى كه در خطابهء مذكور خوانده مىشود اين است كه هندوها نترسند از اين‌كه ما قصد كشور گشايى داريم يا مىخواهيم مانند پيش‌آمدهايى كه در تاريخ ديده مىشود به كسى تعرض كنيم ، بلكه بدانند در قرن‌هاى گذشته موارد بسيارى بر اسلام گذشته است ، امپرياليسم عرب بوده نه حكومت اسلامى . اسلام همهء افراد بشر را در حكم واحد مىداند ، همه برادر و همه برابرند و اين برادرى را از ابتدا اعلام كرده است . كلكم من آدم و آدم من تراب ، آن خطابه پيغمبر و آن كلام صريح قرآن كه همهء افراد بشر مساوى هستند ، الناس كسنان مشك و امثال اين‌ها ، يا الناس امام الحق سوا . اين‌ها مفاهيم اسلامى هستند كه جاويد مىمانند و همهء افراد بشر را در حد متعادل ، در حد تساوى ، و در حد برابرى و برادرى مىداند و يكسان مىخواند .\r\nاما مسألهء برادرى طبيعى كه پدر و مادر همه ، آدم و حوا هستند ،\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nعلم زيست‌شناسى و روان‌شناسى و تاريخ غير از اين چيز ديگرى نمىتواند بگويد . علوم دينى ، علوم طبيعى و علوم روانى معتقدند كه خلقت اوليه بشر يكى بوده است و همه به يك پدر و مادر باز مىگردند ، همه در اين مسأله متفق‌اند كه همه افرادى كه از يك پدر و مادر متولد شده‌اند برادرند ، برادر فطرى ، طبعى و خلقى . اما برادر اخلاقى برنامهء ديگرى مىخواهد كه همه اختلافات ذهنى ، خودپسندىها و خودخواهىهاى خود را كنار بگذارند و برادرانه و تحت يك عنوان معين كه جز در سايه توحيد ممكن نيست زندگى كنند .\r\nخدا يكى ، پيغمبر يكى ، قبله يكى ، كتاب يكى . قرآن يكى و زندگى يكى . اگر اين يگانگى اخلاقى ، علمى و فكرى تضمين شود ، دنيا گلستان خواهد شد . جنگ و جدالى نخواهد بود و زندگى پليدى نخواهد داشت . اين در مرحلهء برادرى دوم زمانى حاصل مىشود كه همه اين برنامه را بپذيرند همان‌طور كه مسلمانان صدر اسلام به همان صداقت از پيغمبر پذيرفتند و بهرهء دنيا را بردند ، باقى افراد بشر نيز به صلاحشان است كه بپذيرند .\r\nمرحوم علامه اقبال اين معنى را به هندوها تفهيم كرد و به آنها گوشزد نمود كه نترسيد ، اگر حكومتى براى ما تشكيل شد ، قصد جهانگيرى و تزاحم نداريم . منطق قرآن ، منطق ارفاق و اغماض و منطق گذشت و ملايمت است . پيغمبر فرموده است : « امرت مداراة الناس كما امرت بالرسالة » . يعنى من به مدارا كردن و سازش و كنار آمدن با همهء مردم مأمور شده‌ام همان‌طور كه براى ابلاغ رسالت مأمور شده‌ام .\r\nهمچنين اقبال مىگفت كه مسألهء مسلمانى از آن عرب و از آن يك ملّت بخصوص نيست ، بلكه اسلام برنامه‌اى است بين‌المللى ،\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nبشرى ، جهانى و انسانى . اين نظر اقبال را در ميان شخصيت‌هاى علمى آسيا ، تا آن‌جا كه من اطلاع دارم ، جز در شخصيت سيّد جمال‌الدين و عبدالرحمن كواكبى كه پيش از اقبال بودند و الفضل للمتقدم ، در ديگران كمتر ديده‌ام .\r\nگذشته از اين‌كه اقبال در حقيقت يك عطيه الهى براى مسلمانان است ، هندوها نيز او را دوست دارند و مىستايند . براى مثال يكى از شخصيت‌هاى هندو مىگويد : « اين هندوستان است كه اقبال را پرورانده است » . گاندى ، زعيم سياسى هند مىگويد : « هندوستان داراى دو چشم بود رابيندرانات تاگور و محمد اقبال » .\r\nشخصيت علمى ، ذهنى و فكرى اقبال آن‌قدر علو و سيطره پيدا كرد كه مسلمان و هندو ، هر دو به شخصيت والاى او اقرار و اعتراف داشتند . ولى البته به قاعدهء اين‌كه به تعبير مرحوم قائد اعظم كه مىگفت آيين اسلام مذهب نيست ، مذهب آن است كه در ميان هندوهاست اسلام منطق حيات است و نظام اجتماع بشر حيات مىخواهد و اجتماع بشر هم به نظام نياز دارد .\r\nاقبال اين معنى را همانند قائد اعظم درك كرده بود و رسالت او نيز همين بود . در ميان متفكران قرن اخير اقبال با اين‌كه زبان اصليش عربى نبود ، بهره‌اى خاص از قرآن برده است كه مخصوص خود اوست و به همين سبب شخصيت او در نسل جديد و معاصرانش تأثير بيشترى گذاشت و اين محصول خاطرهء ممتازى است كه از او باقى مانده است .\r\nدر تاريخ زندگى وى مىخوانيم كه ، مرحوم سيّد سليمان ندوى كه شيخ‌السلام پاكستان شد ، در شهر لكنهو زندگى مىكرد . او اقبال را از دور مىشناخت ولى پس از آن‌كه شهرت اقبال سراسر هند را فرا گرفت\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nو مخصوصاً در نسل جوان آگاهى خاصى ايجاد كرد مرحوم سيّد سليمان براى ديدن اقبال به شهر لاهور آمد تا از نزديك او را بشناسد . سپس به ملاقاتش رفت و پس از ابراز محبت از اقبال پرسيد : چگونه است كه من و امثال من كه سال‌ها در علوم اسلامى و تاريخ و حديث وقت صرف كرده‌ايم آن اثرى كه از تبليغات و اثر شما به دست آمده است را فاقد هستيم و اضافه كرد كه از لكنهو آمده‌ام تا ضمن ديدار اين موضوع را براى من تشريح كنيد . اقبال پس از ابراز شكسته نفسى گفت : « اگر چنين عاملى وجود داشته باشد صرفاً محصول اين سابقهء ذهنى است كه پدرم به من توصيه و تأكيد مىكرد . او مىگفت : قرآن را طورى بخوان كه گويى بر تو نازل شده است و تو را مأمور اجراى همهء اوامر مىداند » .\r\nخاصيت اين توصيه كه مورد اعتراف خود اقبال است محتاج به شرح و بسط بيشترى نيست ولى انعكاس اين نكته در ذهن روشن او به طورى مشهود است كه قابل بيان نيست . از جمله ما وقتى كه ارمغان حجاز را كه آخرين اثر ادبى اوست مىخوانيم از خود بىخود مىشويم ، مخصوصاً كه تمام آرزوهاى خودش را كه زيارت مكه و مدينه بوده است در قالب اشعار سوزناكى بيان كرده است و از اين‌كه در سال‌هاى آخر زندگى دچار بيمارى شده است و به آن زيارت موفّق نشده است اشك مىريزد .\r\nپرسش . البته شما در كتاب اقبال‌شناسى مفصلًا دربارهء زندگى و اشعار اين شاعر بزرگ بحث كرده‌ايد ، اما بىمناسبت نيست در اين‌جا هم به اختصار تأثير اشعار شخصيت اقبال در مسلمانان امروز اشاره كنيد .\r\nپاسخ . بدون ترديد اشعار و سخنانى كه از اقبال براى ما باقى مانده\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nاست حتّى امروز هم مىتواند در طرز انديشه و تغيير افكار ملّت‌ها مؤثر باشد . اولين شعر مهمى كه اقبال در مجمع بزرگى قرائت كرد در جلسهء سالانهء انجمن حمايت اسلام لاهور به سال 1216 بود . اين منظومه به نام نالهء يتيم سروده شد . سال بعد خطابه يتيم را در هلال شب عيد فطر ، در همان محفل قرائت كرد .\r\nاو در سال 1314 تحت تعليم و ارشاد سرتوماس آرنولد به اخذ درجهء فوق‌ليسانس در فلسفه نايل شد .\r\nهمان‌طور كه در اقبال‌شناسى نوشته‌ام اقبال در طول مدتى كه منتهى به اين دوره شد خوشبختانه از نفوذهاى متنوعى برخوردار بود كه مهم‌تر و مؤثر از همه ، تأثيرات اخلاقى پدر و مادرش بود . پدرش مردى عفيف و باتقوا و بسيار دانش‌دوست بود و به همين مناسبت دوستان دانشمند متعددى داشت كه اغلب در همان محل كسب و كار وى دور هم مىنشستند و با يكديگر به بحث و تحقيق مىپرداختند . اقبال غالباً در اين مجالس مباحثه شركت مىجست و با كمال آرامش خاطر به سخنان آنان گوش مىداد . اين مباحثات و مناظرات عشق تعليم و تحقيق و مطالعه را در وجود او برمىانگيخت .\r\nمادر اقبال زنى آرام بود و از آن خانم‌هاى قديمى و بسيار مذهبى و مقدس . اقبال به مادرش علاقهء فراوان داشت و تأثير تربيت اخلاق او در طرز روش و رفتار فرزند جوانش را فقط از منظومه‌اى كه هنگام وفات مادرش سروده و صفاتش را ستوده است مىتوان قضاوت كرد .\r\nاين شاعر بزرگ هميشه نسبت به اسلام عشق مىورزيد . او در سال 1930 به رياست جلسهء حزب مسلّم ليگ انتخاب شد . اقبال در سخنرانى خود در شهر اللَّه‌آباد به عنوان رييس جلسه ضمن طرح مسألهء هندو و مسلمان گفت : « من قبلًا معنى مذهب را تا جايى كه با\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nاسلام مطابقت مىكند براى شما توضيح داده‌ام ، حقيقت امر اين است كه اسلام غير از مسيحيت است . دولت اسلامى عبارت از يك ارگانيزم است .\r\nاسلام بشر را مخلوق خاكى نمىانگارد كه محدود به اين قسمت از زمين باشد يا به آن قسمت ، بلكه انسان را به اصطلاح مكانيزم اجتماعى ، موجودى معنوى و روحانى مىداند و معتقد است كه انسان در اين مكانيزم ، به عنوان يك عامل جاندار و زنده ، داراى حقوق و تكاليفى است » .\r\nو در جلسهء كنفرانس اسلامى به سال 1351 كه به رياست اقبال برگزار شد ، گفت : « آسيا نمىتواند سرمايه‌دارى جديد غرب را با آزادى عمل فردى بىبند و بارش درك كند . اين كيشى كه شما نمايندهء آن هستيد براى فرد ارزش قايل است و او را موظف مىكند كه آن‌چه دارد در راه خدا و بشر انفاق كند .\r\nامكانات اين كيش به پايان نرسيده است و توانايى آن را دارد كه جهان تازه‌اى ايجاد كند تا در آن مقام و حيثيت اجتماعى بشر به وسيلهء طبقه ، رنگ يا نژاد يا مقدار اجرت و مزدى كه مىتواند به دست آورد مشخص نشود » .\r\nبايد بگويم از نظر روحانيت و معنويت ، ما در حال حاضر در زندانى از افكار و هوس‌هايى زندگى مىكنيم كه در طول اعصار و قرون به دور خود تنيده‌ايم . از اين گذشته با كمال شرمسارى اين نكته را بايد اضافه كنم كه ما افراد نسل قديم نتوانسته‌ايم نسل جديد را در برابر بحرانى كه احتمالًا دوران جديد ايجاد خواهد كرد ، مجهز كنيم . جامعهء ما به كلى بايد در طرز تفكرش به طور دقيق و كامل تجديد نظر كند و آن را به صورتى درآورد كه بتواند به خوبى جوابگوى آرزوها ، رغبت‌ها و ايده‌آل‌هاى جديد باشد .\r\nمسلمانان سال‌هاست از تعمق و تدبر اعمال حيات درونىشان\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nبازمانده‌اند و كارشان به جايى رسيده است كه ديگر نمىتوانند از حيات درخشان و زيبايى بهره‌مند شوند . در نتيجه دچار اين خطر شده‌اند كه به صورت نا جوانمردانه اى با قواى معارض سازگارى كنند و اين طور به آنان فهمانده شده است كه نمىتوانند بر اين نيروها چيره شوند . كسى كه بخواهد محيط نامطلوبى را تغيير دهد ناگزير است ابتدا وجود ذهنى و محيط درونى خودش را تغيير دهد . خداوند وضع هيچ ملّتى را تغيير نخواهد داد مگر اين‌كه خودشان ابتكار تغيير و تبدّل را در دست گيرند و در سايهء ايده‌آل معينى محيط فعّاليتشان را روشن و منوّر كنند .\r\nاقبال علاقه‌اى ندارد كه مردم را با مضامين شاعرانه‌اى از معاشقه‌هاى مادى ، يا نغمه‌هاى شاعرانه سرگرم كند ؛ چون نمىخواهد شاعر شناخته شود . وى مىگويد :\r\n نپندارى كه من بىباده مستم * مثال شاعران افسانه بستم\r\nاو حديث دلبرى خواهد ز من * آب و رنگ شاعرى خواهد ز من\r\nكم‌نظر ، بىتابى جانم نديد * آشكارم ديد و پنهانم نديد \r\nهمچنين در جاى ديگر مىگويد :\r\n نغمه كجا و من كجا ؟ ساز سخن بهانه‌ايست * سوى قطار مىكشم ناقهء بىزمام را \r\nدكتر محمد رفيع‌الدين مؤلف كتاب پرارج انديشه‌هاى اسلامى اقبال مىگويد : « اقبال به اين نتيجه رسيده است كه كليهء فلسفه‌هايى كه از عشق به خدا يا از مفهوم واقعى حقيقت بىبهره‌اند ، خطا و ناقص و در نتيجه بىمعنى و بيهوده هستند . اگر اقبال داراى موهبت عشق به خدا نبود امكان نداشت كه به اين قطع گران‌بهاى حكمت دسترسى پيدا\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nكند » . « 1 »\r\nدر پايان بايد به اين نكتهء مهم اشاره كنم كه اگر روزى ملّت‌هاى آنگلوساكسن به وجود شكسپير و ملّت فرانسه به وجود ويكتور هوگو و ملّت آلمان به وجود گوته افتخار كنند ، مسلمانان جهان عموماً و مسلمانان ايران خصوصاً به وجود علامه اقبال افتخار خواهند كرد .\r\nپايان .\r\n\r\n\r\n","description":"","footnote":"\r\n( 1 ) . انديشه‌هاى اسلامى اقبال . دكتر محمد رفيع‌الدين ، ترجمهء سيّد غلامرضا سعيدى . چاپ اول ، ص 136 . ( اين رساله در اين مجموعه نقل شده است ) .\r\n","page_name":" 566 ","page_number":566},
  {"content":"\r\n\r\nفهرست اعلام\r\n\r\n","description":"","footnote":"","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n . \r\n","description":"","footnote":"","page_name":" 569 ","page_number":569},
  {"content":"\r\n . \r\n","description":"","footnote":"","page_name":" 570 ","page_number":570},
  {"content":"\r\n . \r\n","description":"","footnote":"","page_name":" 571 ","page_number":571},
  {"content":"\r\n . \r\n","description":"","footnote":"","page_name":" 572 ","page_number":572},
  {"content":"\r\n . \r\n","description":"","footnote":"","page_name":" 573 ","page_number":573},
  {"content":"\r\n . \r\n","description":"","footnote":"","page_name":" 574 ","page_number":574},
  {"content":"\r\n . \r\n","description":"","footnote":"","page_name":" 575 ","page_number":575},
  {"content":"\r\n . \r\n","description":"","footnote":"","page_name":" 576 ","page_number":576},
  {"content":"\r\n . \r\n","description":"","footnote":"","page_name":" 577 ","page_number":577},
  {"content":"\r\n . \r\n","description":"","footnote":"","page_name":" 578 ","page_number":578},
  {"content":"\r\n . \r\n","description":"","footnote":"","page_name":" 579 ","page_number":579},
  {"content":"\r\n . \r\n","description":"","footnote":"","page_name":" 580 ","page_number":580},
  {"content":"\r\n . \r\n","description":"","footnote":"","page_name":" 581 ","page_number":581},
  {"content":"\r\n . \r\n","description":"","footnote":"","page_name":" 582 ","page_number":582},
  {"content":"\r\n . \r\n","description":"","footnote":"","page_name":" 583 ","page_number":583},
  {"content":"\r\n . \r\n\r\n","description":"","footnote":"","page_name":" 584 ","page_number":584}
  ]