[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nكمال الدين عبدالرزاق سمرقندى\r\nمطلع سعدين و مجمع بحرين\r\nبه اهتمام\r\nدكتر عبدالحسين نوايى\r\nمؤسسهء مطالعات و تحقيقات فرهنگى ( پژوهشگاه )\r\nتهران 1372\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسهء مطالعات و تحقيقات فرهنگى ( پژوهشگاه )\r\nوابسته\r\nوزارت فرهنگ و آموزش عالى\r\nشماره 682\r\nمطلع سعدين و مجمع بحرين\r\nتأليف : كمال الدين عبدالرزاق سمرقندى\r\nبه كوشش : دكتر عبدالحسين نوائى\r\nتاريخ انتشار : 1372 ، چاپ دوم ( چاپ اول : 1353 ) ، تيراژ 2000 جلد\r\nخطاط : محمد احصائى ، طرح روى جلد : قباد شيوا ، ناظر چاپ : ابوالفضل صحتى\r\nحروفچينى : خدمات چاپ آزاده ، ليتوگرافى ، چاپ و صحافى : چاپ بهمن\r\nبها : با جلد شميز : 3100 ريال ، با جلد گالينگور : 4200 ريال\r\nحق چاپ براى ناشر محفوظ است\r\nنشانى مؤسسه : خيابان سيدجمال الدين اسدآبادى خيابان 64 تهران 14374\r\nتلفن : 8 - 686276 ، 6 - 688035 ، 3 - 683222 ، 686152 ، 686381 فاكس : 686317\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\n\r\n[ جلد اول دفتر اول 
  ]\r\nبه نام خداوند جان و خرد\r\n\r\nمقدمه\r\nدر روزگار تسلط مغولان و به دنبال آنان در هنگام سلطنت تيموريان بر ايران ، تاريخ‌نويسى گسترش و تنوع فراوان يافت . چه مغولان نيز مانند ديگر مردم صحرانشين بيابان‌گرد به اخبار و احاديث فرمانروايان خود و شرح جنگها و فتوحات آنان و نسبت بين افراد و قبايل مختلف خودى و بيگانه و تاريخ و سرگذشت پدران و نياكان خويش دلبستگى وافر داشتند و چنين است كه در روزگار آنان و در روزگار تيموريان كه راست يا دروغ خود را به چنگيز خان وابسته مىشمردند ، كتب فراوانى در زمينهء تاريخ و سير و انساب به رشته تحرير و تأليف كشيده شده و از آن جمله است تاريخ جهانگشا تاليف عطا ملك جوينى و جامع التواريخ اثر عظيم و پرارزش خواجه رشيد الدين فضل اللّه و تاريخ تجزية الامصار و تزجية الاعصار معروف به تاريخ وصاف تأليف شهاب الدين عبد اللّه شيرازى و اثر ساده و ارزندهء حمد اللّه مستوفى به نام تاريخ گزيده و روضة اولو الالباب معروف به تاريخ بناكتى تأليف ابو سليمان فخر الدين داود و تواريخ بسيار مهم حافظ ابرو و ظفرنامهء نظام شامى و ظفرنامهء شرف الدين على يزدى و دو اثر عظيم خوندمير و ميرخوند به نامهاى روضة الصفا و حبيب السير و تاريخ معين الدين محمد زمچى اسفزارى به نام روضات الجنات فى اوصاف مدينة هرات .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nكتاب حاضر نيز يكى از كتب مهم و مشهورى است كه به نام مطلع سعدين و مجمع بحرين خوانده مىشود . نام اين كتاب تا حدى معرف مطالب آن است و مؤلف به ايهام خواسته است كه نامى متناسب با محتواى كتاب انتخاب كند . چه عبد الرزاق سمرقندى مؤلف كتاب ، حوادث جهان را در فاصلهء سالهاى سلطنت ابو سعيد بهادر آخرين ايلخان بزرگ مغول و ابو سعيد گوركان پادشاه تيمورى به صورت سال به سال جمع آورده است .\r\nايلخان مغول ابو سعيد پسر اولجاتيو سلطان در چهارشنبه هشتم ذى القعدهء سال 904 ديده به جهان گشوده و در سال 716 پس از مرگ پدر بر تخت سلطنت تكيه زده و پس از سلطنتى پرتلاش و ننگين و خونين در 13 ربيع الاخر سال 736 درگذشته است . سلطان ابو سعيد گوركان نيز در سال 855 پس از مبارزات فراوان با شاهزادگان شاهرخى و جهانشاه قراقوينلو و ميرزا ابو القاسم بابر به سلطنت رسيده و بعد از مدتى در حدود 18 سال كشوردارى ، در چهاردهم رجب سال 873 در قراباغ اران ، در راه توسعه‌طلبى و بلندپروازى سر پرشور در كمند اسارت درآورده و چند روز بعد به اشارهء اوزون حسن آق قوينلو بر دست يادگار محمد پسر سلطان محمد ميرزا پسر بايسنغر پسر شاهرخ كشته شده است .\r\nبنابراين موضوع كتاب مطلع سعدين حوادث كشور ايران است در فاصلهء سالهاى 704 تا 873 هجرى . هرچند به مناسبت موضوع ، حوادث سالهاى 874 و 875 يعنى فاصلهء كشته شدن ابو سعيد و جلوس سلطان حسين بايقرا نيز درين كتاب آمده است .\r\nاين دورهء صد و هفتاد ساله از مهمترين ادوار تاريخى ايران است . چه درين دوره ، پس از مرگ ابو سعيد و ظهور ضعف و فتور در سلطنت مغول ، در گوشه و كنار ايران امراى سركش كوس استقلال زدند و بعضى از آنان ، مثل شيخ حسن بزرگ ( جلايرى ) و شيخ حسن كوچك ( چوپانى ) شاهزادگان مغولى را آلت دست ساخته و به نام آنان و به كام خويش بساط سلطنت گستردند و عده‌اى ديگر نيز مانند امير مبارز الدين محمد در فارس و يزد و كرمان\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nكوس لمن الملكى زدند يا چون سربداران سبزوار و ملوك كرت در هرات خطبه و سكه به نام خويش كردند . بطورى كه درين فاصله ، چوپانيان در آذربايجان و نواحى شمال ارس و جلايريان در تبريز و بغداد و آل اينجو در فارس و سربداران در سبزوار و آل كرت در هرات و طغاتيمور خان در استراباد و مظفريان بر اصفهان و فارس و يزد و كرمان سلطنتى به استقلال داشتند و هريك از آنان به محض احساس قدرت بر ديگرى مىتاخت تااين‌كه در سال 771 هجرى ، مردى به نام تيمور گوركان در ماوراء النهر ، پس از يك دورهء طولانى كشمكش با امراى محلى و جنگ با رقباى خويش ، بر تخت سلطنت نشست و به تدريج دولتهاى مزبور را يكى پس از ديگرى از ميان برداشت يا تابع و خراجگزار خويش ساخت و بار ديگر بر سراسر ايران بلكه بر سرزمينى از مغولستان تا درياى مديترانه و از استپهاى روسيه تا دهلى دست يافت و پس از اين فتوحات عظيم در صدد حمله به چين بود كه در چهارشنبه 17 شعبان سال 807 در شهر اترار درگذشت .\r\nدر چنين وضعى مىتوان حال مردم ايران و وضع اجتماعى و اقتصادى آنان را در ميان كشاكشهاى پايان‌ناپذير اين داعيه‌داران و گردنكشان دانست . بيهوده نيست كه شاعر بلند پايه‌اى چون حافظ شيراز ، در شكايت ازين اوضاع مىگويد :\r\n اين چه شورى است كه در دور قمر مىبينم * همه آفاق پر از فتنه و شر مىبينم \r\nيا در غزلى ديگر به مطلع :\r\n سينه مالامال دردست اى دريغا مرهمى * دل ز تنهائى به جان آمد خدا را همدمى \r\nآرزو مىكند كه كاش « ترك سمرقندى » بيايد و بدين جنگها و كشتارها و خونريزيها و غارتها پايان بخشد و مردم اندكى روى آسايش بينند و به ايهام چنان‌كه شيوهء اوست مىگويد :\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n خيز تا خاطر بدان ترك سمرقندى دهيم * كز نسيمش بوى جوى موليان آيد همى \r\nاما همين‌كه متوجه مىشود كه « ترك سمرقندى » يعنى تيمور ، خود سفاك و غارتگر و كشتارگرى بيش نيست كه زن و مرد خوارزم را به دم تيغ آبدار سپرده است به تلخى تمام مىگويد :\r\n به تركان دل مده حافظ ، ببين آن بىوفائيها * كه با خوارزميان كردند تركان سمرقندى \r\nبا اين همه ، اين دورهء خاص از لحاظ تاريخ حوادث و وضع اجتماعى جالب توجه است . بعضى ازين سلسله‌ها ريشه‌ى ديرين داشتند مثل آل كرت و برخى چون سربداران سبزه‌هائى بودند كه پس از بارانى تند در شوره‌زار كوير سربرمىآورند و لحظه‌اى بعد در برابر پرتو سوزان خورشيد محو مىشوند . با اين حال ارزش همين سربداران بيش از ساير سلسله‌هاى كوچك محلى بود . چه در ايجاد آن سلسله رمزى از مليت ايرانيان نهفته بود .\r\nرمزى كه لايزال بوده و همواره در سخت‌ترين اوقات تجلى كرده است . سربداران در صدد رها ساختن كشور از قيد تسلط مغولان و غلامان حلقه‌بگوش ترك و تاجيك آنان بودند و درين راه هرچند خوش درخشيدند و حتى طغاتيمور خان آخرين امير داعيه‌دار مغول را در سراپردهء خويش به خاك و خون كشيدند ، ولى دولت مستعجلى داشتند و پس از جنگ زاوه در 13 صفر سال 743 هجرى كه امير وجيه الدين مسعود سربدارى از ملك حسين كرت شكست خورد ، سربداران ديگر كمر راست نكردند و حكومتى به ناتوانى تنها بر سبزوار و نيشابور و اطراف آن داشتند تااين‌كه تيمور آخرين آنان خواجه على مؤيد را به فسون و افسون در حلقهء اطاعت خويش آورد .\r\nدربارهء اين سربداران كه مردانى دلير و شجاع بودند و انديشه‌اى جز پاك كردن سرزمين مقدس خويش از مغول نداشتند ، ولى بر اثر شكست از ملك حسين كرت به مقصود خويش نائل نشدند ، يكى از شعراى همان روزگار گويد :\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n گر خسرو كرت بر دليران نزدى * وز تيغ يلى گردن شيران نزدى\r\nاز بيم سنان سربداران تا حشر * يك ترك دگر خيمه به ايران نزدى \r\nنكتهء ديگرى كه دربارهء سربداران گفتنى است دلبستگى شديد آنان به تشيع است و درين راه چندان پيش رفته بودند كه همان خواجه على مؤيد « اسبى به زين هر روز مىكشيد كه ظهور حضرت امام محمد مهدى سلام اللّه عليه خواهد بود . » « 1 »\r\nخاندانهاى جلايرى و مظفرى نيز در اين ميان ارزش فراوان دارند . بيشتر از آن لحاظ كه حامى دانشمندان و شعرا بودند ، و با همه خوى سپاهيگرى و توجه به جنگ و ستيز با همسايگان ، لحظه‌اى از بزرگداشت مردم هنرى فروگذار نكردند . ازين‌رو ، شعراى بزرگى در حمايت آنان پرورش يافتند چون شمس الدين محمد حافظ كه نام شاه شجاع و ديگر افراد خاندان وى را بر صفحهء روزگار مخلد ساخته و جمال الدين سلمان ساوجى كه در دربار جلايرى تربيت يافته و به ذكر جميل سلطان اويس جلايرى و برادران و نزديكان وى مبادرت ورزيده است . نبايد ازين نكته غافل بود كه بسيارى از سلاطين اين دو سلسله ، مثل شاه شجاع و سلطان با يزيد و سلطان عماد الدين احمد و سلطان اويس و سلطان احمد جلايرى ، شاعر بوده‌اند و اشعار آنان و گاه مشاعرهء ايشان با يكديگر در صفحات تاريخ و كتب تذكره باقى مانده است .\r\nبارى از مطلب به دور افتاديم .\r\n* * * \r\nمطلع سعدين و مجمع بحرين\r\nاثر ارزنده عبد الرزاق سمرقندى امروز به مطلع السعدين شهرت دارد . ولى خود او چه در مقدمهء جلد اول ، چه در مقدمهء جلد دوم نام كتاب را مطلع سعدين و مجمع بحرين ذكر\r\n\r\n\r\n","description":"","footnote":"\r\n( 1 ) . متن كتاب حاضر ص 427\r\n","page_name":" 9 ","page_number":9},
  {"content":"\r\n\r\nكرده است . در مقدمهء جلد اول درين‌باره چنين آورده :\r\n« اما رجا به كرم ولى النعم واثق است و صبح امل صادق كه چون درين مؤلف سعى عاجزانه نه مناسب مآثر اكابر زمانه به تقديم رسد و به زبان تقصير تقرير افتد فروغ طلعت كتاب مطلع سعدين و مجمع بحرين چون آفتاب اقبال در اوج جلال طالع شود . . . » ص 6\r\nو در مقدمهء جلد دوم :\r\n« چنين گويد حاوى اين اوراق ، الفقير الى اللّه الهادى ، عبد الرزاق بن اسحق السمرقندى تاب اللّه عليهما كه چون به توفيق ملك قدير قلم تحرير از رقم تقرير نصف اول كتاب مطلع سعدين و مجمع بحرين فراغت يافت ، اكنون شعشعهء آفتاب انديشه از مشرق عنايت ملك علام بر افق اتمام نصف دوم خواهد تافت . »\r\nهمان‌طوركه بر قلم مؤلف رفته است ، كتاب مطلع سعدين در دو جلد فراهم آمده .\r\nجلد نخست شامل وقايع ايران از سال 704 تا سال 807 يعنى حوادث دوره‌اى بيش از صد سال است كه از تولد سلطان ابو سعيد بهادر خان شروع مىشود و به مرگ تيمور در 17 شعبان 807 و شرح اسامى اولاد و نوه‌هاى او و اختلال سپاه وى پايان مىپذيرد . جلد دوم از آغاز سلطنت شاهرخ است تا قتل سلطان ابو سعيد گوركانى و شرحى از حوادث سالهاى 874 و 875 يعنى سال جلوس سلطان حسين بايقرا .\r\nبر هريك ازين دو جلد ، مؤلف مقدمه‌اى نوشته كه بيشتر عبارت‌پردازى و فضل فروشى است تا بيان مطلبى ارزنده . از مقدمهء مفصل و متكلف و مغلق جلد اول تنها اين مطلب برمىآيد كه وى از دوران تحصيل در انديشهء نگارش كتابى در تاريخ بوده . ولى به علت نابسامانى و اختلالات سياسى يا به اصطلاح خود او « عوايق روزگار و طوارق ليل و نهار » توفيق نمىيافته تااين‌كه آرامشى پديد آمده و او دست به نگارش كتاب برده ولى باز به صورت كتاب در نياورده تااين‌كه روز نوروزى ، دوستى او را بدين كار تشويق مىكند و مؤلف به تشويق آن دوست كتاب را به پايان مىبرد . درين مقدمه وى مطلبى آورده است :\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n. . . و چون طباع اهل بلاغ و اطلاع به علم تاريخ مايل است خاصه وقايعى كه قريب العهد وقوع يافته و انوار التفات فضلاى روزگار هنوز بر آن نتافته اكابر انام و صناديد ايام و اعاظم امصار و اكارم اعصار ميل اين مؤلف نمودند و به نقل و تحويل آن رغبت فرمودند و بر ديگران فايق و بر همگنان سابق ، جناب فضيلت‌مآب و سيادت انتساب ، معز الملة و الدين شيخ حسين مد ظله العالى حسن اهتمام در اتمام آن بذل نمود و به ترتيب و تهذيب آن التفات فرمود و چون زيادت از سى سال از جناب ستوده خصال كمال اخلاص به جمال اختصاص آراسته بود قلم تصحيح در رقم توضيح و تنقيح سعى بليغ صرف نمود . »\r\nازين شيخ معز الدين حسين ، دوست سى سالهء مؤلف و همچنين از چگونگى و ميزان « حسن اهتمام » وى در « اتمام » يا « ترتيب و تهذيب » وى اطلاعى در دست نيست و صاحب حبيب السير هم شرح حالى مستقل از اين مرد به دست نداده و لابد مرد شاخص و نام‌آورى نبوده است . شايد بتوان اين معز الدين شيخ حسين را با آن معز الدين شيخ حسين كه ذكرش در حبيب السير به صورت اشارتى مختصر آمده و ظاهرا مجلس درسى داشته يكى دانست . « 1 » در مقدمهء جلد دوم ازين شخص ديگر اسمى برده نشده است .\r\nجلد اول كتاب بيشتر اقتباس است از ذيل جامع التواريخ رشيدى تاليف شهاب الدين عبد اللّه معروف به حافظ ابرو و مواهب الهيهء مولانا معين الدين محمد يزدى و ظفرنامهء شرف الدين على يزدى و تاليفات حافظ ابرو در باب تاريخ آل كرت ، آل مظفر و سربداران .\r\nاما جلد دوم كتاب كه در شرح سلطنت شاهرخ و فرزندان وى و همچنين شرح سلطنت سلطان ابو سعيد گوركانى است ، يعنى « وقايع قريب العهد » مؤلف ، همراه با مشاهدات عينى مؤلف بوده و مؤلف چون در اردو و دربار شاهرخى مكانتى داشته مطالب\r\n\r\n\r\n","description":"","footnote":"\r\n( 1 ) . حبيب السير جلد 3 جزو 3 صفحات 146 و 358 و رجال حبيب السير صفحات 102 و 212 و شايد هم همان باشد كه در صفحهء 1430 كتاب مطلع سعدين جلد دوم نام او به صورت مولانا معز الدين شيخ حسين النقوى آمده است . رجوع شود ايضا به صفحه 1432 سطر اول .\r\n","page_name":" 11 ","page_number":11},
  {"content":"\r\n\r\nتاريخى را يا به چشم ديده يا از ثقاة شنيده است . اين كتاب را پروفسور محمد شفيع مرحوم ، استاد زبان عربى دانشگاه پنجاب در سال‌هاى 1365 هجرى ( 1946 ميلادى ) تا 1368 ه ( 1949 م . ) در سه قسمت چاپ كرده . قسمت اول از وقايع سال 817 تا پايان سال 832 و قسمت دوم از سال 833 تا 850 يعنى مرگ شاهرخ و قسمت سوم از 850 تا 875 .\r\nشادروان محمد شفيع حواشى بسيار ارزنده و لغتنامهء سودمندى درين چاپ بر كتاب افزوده است .\r\nدر همين جلد دوم ، خاتمتى وجود دارد مشعر بر ارزش كتاب ، من جمله اين‌كه به مناسبت « قرب عهد و زمان » مؤلف وقايعى را از تاريخ حافظ ابرو نقل كرده كه وى در اكثر به چشم يقين مشاهده نموده » و قسمت ديگر را « حاوى اوراق . . . » كه مدت مديد در زمان دولت خاقان سعيد متعهد جلائل امور بوده و در خدمت بعضى از شاهزادگان صاحب دولت تقلد منصب عالى صدارت نموده « تحرير كرده است . ظاهرا ، براساس يكى از نسخ مرحوم محمد شفيع ، نويسندهء اين خاتمه مردى بوده است به نام عبد الواسع بن المطهر . كه شرح حالش در حبيب السير آمده ( رجال حبيب السير ص 176 )\r\n\r\nشرح حال مؤلف\r\nكتاب مطلع سعدين تاليف كمال الدين عبد الرزاق سمرقندى است . شرح جالب و جامعى در كتاب حبيب السير به قلم خواند مير دربارهء اين مؤلف آمده است بدين ترتيب :\r\n« ولد مولانا جلال الدين اسحق سمرقندى بود . ولادتش در دوازدهم شعبان سنهء ست عشر و ثمانمائه در هرات روى نمود و مولانا اسحق در اردوى همايون خاقان سعيد ( يعنى شاهرخ پسر تيمور گوركان ) به منصب قضا و امر پيشنمازى اوقات شريف مصروف مىساخت و گاهى در مجلس اشرف اعلى به توضيح مسائل و قراءت رسائل مىپرداخت و مولانا كمال الدين عبد الرزاق بعد از فوت پدر ، فى سنهء احدى و سبعين و ثمانمائه ، رساله‌اى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nرا كه قاضى عضد الدين ايجى در معنى حروف اسم اشارت تأليف كرده شرحى نوشت و ديباچهء آن انشاء منقح را به اسم همايون خاقان سعيد موشح گردانيده به آن وسيله شرف دستبوسى حضرت خاقانى دريافت و در آخر ايام حيات آن حضرت ، به رسالت پادشاه بيجانگر مأمور گشته به جانب هند شتافت و در آن سفر جناب مولوى را وقايع عجيبه روى نمود . آخر الامر قرين صحت و سلامت به خراسان بازآمد .\r\nو بعد از فوت خاقان سعيد ، بر سبيل نوبت ، به عز ملازمت ميرزا عبد اللطيف « 1 » و ميرزا عبد اللّه « 2 » و ميرزا ابو القاسم بابر « 3 » و ميرزا ابراهيم « 4 » معزز شد و در زمان سلطان سعيد ( يعنى سلطان ابو سعيد گوركان مقتول در 873 ) فى جمادى الاولى سنة سبع و ستين و ثمانمائه به منصب شيخى خانقاه ميرزا شاهرخ منصوب گشت و تا آخر ايام حيات بدان اشتغال داشت .\r\nوفاتش در ماه جمادى الاخرى سنهء سبع و ثمانين روى نمود .\r\nاز آثار اقلام بدايع ارقامش كتاب افادت اياب مطلع السعدين در ميان مردم متداول و مشهور است و در آن تاريخ شريف معظم وقايع معمورهء ربع مسكون از زمان سلطان ابو سعيد بهادر خان تا وقت شهادت ميرزا سلطان ابو سعيد گوركان مسطور و اللّه اعلم بحقايق الامور » « 5 »\r\nاين است شرح حالى كه ازو در دست است و به نظر نگارنده جامع و كافى است و\r\n\r\n\r\n","description":"","footnote":"\r\n( 1 ) . ميرزا عبد اللطيف پسر الغ بيك پسر شاهرخ ، مقتول در 26 ربيع الاول سال 854 و او همان است كه پدر خويش الغ بيك را به قتل رسانيد .\r\n( 2 ) . ميرزا عبد اللّه معروف به شيرازى پسر سلطان ابراهيم پسر شاهرخ كه چون مير نوروزى چند روزى سلطنت كرد و در جنگ با سلطان ابو سعيد كشته شد ( 22 جمادى الاولى 855 )\r\n( 3 ) . معز الدين ميرزا ابو القاسم بابر ، يكى از سه پسر بايسنغر پسر شاهرخ ، كه مدتها با دو برادر ديگر خود ركن الدين علاء الدوله و قطب الدين سلطان محمد ميرزا بر سر سلطنت در جدال بود و سرانجام در سه‌شنبه 25 ربيع الثانى در سال 861 درگذشت .\r\n( 4 ) . ميرزا ابراهيم پسر علاء الدوله است كه مدتى كوتاه سلطنت يافت . ولى سلطان ابو سعيد زمام سلطنت را از دست او بازگرفت . ميرزا ابراهيم در 10 رمضان سال 863 درگذشت .\r\n( 5 ) . حبيب السير جزو سوم از جلد سوم ص 335 چاپ خيام و كتاب رجال حبيب السير ص 172 .\r\n","page_name":" 13 ","page_number":13},
  {"content":"\r\n\r\nمقرون به حقيقت . زيرا خواند مير مسلما كتاب مطلع سعدين را به دقت خوانده و آنچه نوشته نيز مبتنى است بر نكاتى كه عبد الرزاق سمرقندى دربارهء خويش نوشته و هم اطلاعاتى كه خواند مير راجع به اين مؤلف مشهور قريب العصر خويش در شهر هرات كه موطن و مسقط الراس خواند مير و محل ولادت و اقامت عبد الرزاق بود به دست آورده است .\r\nبا اين حال مىتوان ، از خلال مطالبى كه جاى جاى در مطلع سعدين آمده ، اطلاعات بيشترى دربارهء مؤلف و خاندان وى به دست آورد بدين شرح :\r\nدر بيان وقايع سال 813 ، هنگام ذكر عمارات شاهرخ در هرات من جمله خانقاه وى مىنويسد : « و درين تاريخ يعنى سنهء اربع و سبعين ، احوال اين دو بقعه ( مدرسه و خانقاه شاهرخى ) در غايت جمعيت و رفاهيت است و منصب شيخى به خادم الفقرا ، حاوى اين اوراق عبد الرزاق بن اسحق ، مفوض است . هركسى پنج روزه نوبت اوست . » « 1 »\r\nدر بيان رسيدن به دربار شاهرخى و تهيهء شرح رسالهء عضد الدين ايجى ، مىنويسد : « و درين سال [ 841 
  ] حاوى اوراق عبد الرزاق بن اسحق به شرف ملازمت حضرت خاقان سعيد استسعاد يافت و سابقا والد مرحوم در مجلس اعلى و اردوى همايون به شرف امامت و منصب قضا منصوب و موسوم بود و به قرائت كتب معتبره و روايت مسايل مقرره اشتغال مىنمود . »\r\nآنگاه شرحى دربارهء كتاب قاضى ايجى و رساله‌اى كه خود در آن باره نوشته بود در كتاب آورده مىنويسد كه دوستان او را راهنمائى كردند كه ديباچه‌اى بر اين رساله به نام شاهرخ نوشته به دو تقديم نمايد و او نيز چنين كرد و « در مجلس سلطان عادل مقام به حضور ائمهء اسلام و صناديد ايام شرح رساله گذراند و خطبه‌اى كه موشح به القاب همايون بود خواند و حضرت اعلى ( - شاهرخ ) به تحسين علما استحسان بسيار فرمود و هم در مجلس همايون فرمان نافذ شد كه چون پدر او مولانا اسحق ملازم بوده او نيز ملازمت نمايد\r\n\r\n\r\n","description":"","footnote":"\r\n( 1 ) . مطلع سعدين ج 2 چاپ پروفسور محمد شفيع قسمت اول ص 110 .\r\n","page_name":" 14 ","page_number":14},
  {"content":"\r\n\r\nو با موالى و اهالى در بارگاه عالى درآيد و از دقايق علوم و حقايق مفهوم هرچه بايد و شايد و او نيك داند به موقف عرض رساند و در آن زمان سال عمر به بيست و پنج رسيده بود و مدت نه سال در صحبت اهل كمال به خدمت آن حضرت قيام نمود . . . » « 1 »\r\nبدين ترتيب وى در بيست و پنج سالگى به دربار شاهرخى راه يافته و شرف ملازمت دريافته و تحت حمايت آن پادشاه قرار گرفته و ظاهرا همين امر باعث شده كه مورد رشك و حسد ديگران قرار گيرد . تا جائى كه دو سال بعد مورد امتحان رسمى قرار مىگيرد . شرح اين مطلب را از زبان خود او بشنويد . عندليب آشفته‌تر مىگويد اين افسانه را .\r\n« درين سال ، حاوى اوراق عبد الرزاق بن اسحق را حضرت خاقان سعيد امتحان فرمود و سبب آن بود كه جماعتى از ارباب حقد و حسد فى جيدها حبل من مسد به اقتصاى نفس خبيث و اغواى طبع ركيك ، خبث اين فقير كردند « 2 » و مولانا جلال الدين به اتفاق مولانا محمد صدر گفتند كه خود را طالب علمى مكمل نساخته و كار آباء و اجداد گذاشته ملازمت مىكند . « 3 » يكى از ارباب عمائم كه به حليهء انصاف اتصاف داشت به موقف عرض رسانيد كه حاوى اوراق بر جمعى مدرسان فايق است . مولانا شهاب الدين لسان « 4 » و حضرت خاقان سعيد استفسار اسامى آن جمع فرمود و خدمت مولاناى منصف چند كس را برشمرد و به تعيين نام برد . از آن جمله يكى حاجى محمد فراهى « 5 » بود و فرمان همايون صادر شد كه علماى اسلام و فضلاى انام بر درگاه افاضل پناه جمع آمده حاوى اوراق و مولانا حاجى\r\n\r\n\r\n","description":"","footnote":"\r\n( 1 ) . مطلع سعدين ج 2 چاپ پروفسور محمد شفيع قسمت اول ص 707 - 706\r\n( 2 ) . يعنى از من بد گفتند\r\n( 3 ) . منظور آن است كه كار آباء و اجداد خود را كه پيشنمازى و مسأله‌گوئى و پرداختن به امور دينى بوده رها كرده و ملازمت سلطان اختيار كرده و به اصطلاح دربارى شده .\r\n( 4 ) . در خصوص اين شهاب الدين عبد الرحمن لسان رجوع شود به حبيب السير جزو 3 ص 126 و رجال حبيب السير ص 110\r\n( 5 ) . از « اعاظم فقهاى زمان ميرزا ابو القاسم بابر » بود . رجوع شود به حبيب السير ج 3 جزو 3 ص 238 ، رجال حبيب السير ص 180\r\n","page_name":" 15 ","page_number":15},
  {"content":"\r\n\r\nمحمد را امتحان فرمايند و اين سخنان در غيبت اين فقير واقع شده بود . چون فقير به شرف ملازمت رسيد ، حضرت خاقان سعيد فرمود كه با كسى بحث و تلاش مىكنى ؟ بنده عرضه داشت كه با هيچ آفريده بحث و نزاع ندارم و از كسى نيز به علم افضل نيستم . اما از كتب متداوله چندى خوانده‌ام و گمان آن‌كه مىدانم . اگر آن حضرت فرمايند كه بنده را امتحان فهم آن كتب نمايند هر آينه به مضمون عند الامتحان يكرم المرء اويهان عيان شود .\r\nالقصه فرمان اعلى نفاذ يافت كه علماى كبار كتابى اختيار كنند و فقير و مولانا حاجى محمد را امتحان فرمايند و علما ميان « كشاف » و « هدايه » مخير ساختند و عاقبت بر هدايه قرار دادند و اول كتاب هدايه ، كتاب طهارت اختيار كردند و هم در مجلس خاص مشحون به شاهزادگان و امراء خواص سطرى چند به منزلهء شرح نوشته شد و علما نوشتهء فقير را پسنديدند و نوشتند كه ادق و احسن است و به موقف عرض رسانيدند . حضرت اعلى را مستحسن نمود و بنده چون زر خالص از بوتهء امتحان تمام عيار بيرون آمد . . . » « 1 »\r\nباز در حوادث سال 833 هجرى در ضمن شرح حال شيخ الاسلام شمس الدين محمد جزرى كه روز 5 ربيع الاول اين سال جان به جان‌آفرين تسليم كرد ، نوشته است : « . . . و آن جناب به هر شهر و ولايت كه تشريف حضور ارزانى مىداشت ، علماى روزگار و فضلاى امصار به تلمذ و استفادت از آن جناب افتخار مىنمودند و اولاد صغار و كبار در مجلس آن بزرگوار حاضر مىساختند و به قراءت و سماع صحاح سته تيمن و تبرك مىفرمودند و والد اين فقير مولانا جلال الدين اسحق رحمة اللّه عليه صحيحين را بر جناب شيخ گذرانيده بود و اولاد خود مولانا جمال الدين عبد الغفار و مولانا شريف الدين عبد القهار و مولانا عفيف الدين عبد الوهاب و بندهء كمينه عبد الرزاق را به آن مجلس حاضر گردانيده و اجازت به طريق معهود ستانيده جزاهم اللّه تعالى خير الجزاء . »\r\nعبد الرزاق كه از اين برادران خود هميشه به احترام و بزرگداشت ياد مىكند ، به نظر\r\n\r\n\r\n","description":"","footnote":"\r\n( 1 ) . مطلع سعدين ج 2 جزء اول ص 731 با اسقاط اشعار و عبارات مكرر .\r\n","page_name":" 16 ","page_number":16},
  {"content":"\r\n\r\nمىرسد كه در بيان اسامى ايشان ترتيب تقدم سنى آنان را نيز رعايت نموده است .\r\nدربارهء جمال الدين عبد الغفار ، اول‌بار ، در هنگامى سخن مىگويد كه مطلب به اختلاف‌نظر امير سيد شريف الدين على « 1 » جرجانى با سعد الدين تفتازانى « 2 » در تفسير آيه‌اى از قرآن مجيد « 3 » و مباحثه آن دو در حضور تيمور گوركانى مىرسد . آنگاه عبد الرزاق سمرقندى درين قسمت مىنويسد : « و برادر بزرگوار اين فقير بىمقدار ( و چون برادر است اگر در ثبت اوصاف و ذكر القاب شروعى رود هرچند مطابق واقع باشد ، شايد كه توهّم تصلف چهرهء صدق بعضى خوانندگان را به ناخن سوءالظن خراشد . بنابرآن به نام مشهور ذكر خواهد شد ) مولانا جمال الدين عبد الغفار طاب ثراه در دفع اعتراض جناب مرتضوى ( يعنى مير سيد شريف جرجانى ) جوابى فرموده » « 4 » و آن‌گاه قسمتى از جواب مولانا جمال الدين را به عنوان « قال مخدومى و استادى و اخى » ياد مىكند .\r\nاز جمال الدين عبد الغفار ، بار دوم ، وقتى در كتاب مطلع سعدين ياد مىشود كه وى روى در خاك كشيده و برادرش عبد الرزاق ياد او را بدين‌گونه زنده نگه مىدارد :\r\n« برادر اكبر و مخدوم دانشور مولانا جمال الدين عبد الغفار بن مولانا جلال الدين اسحق القاضى الامام در همين ذى الحجه [ 835 ه 
  ] نوزدهم ماه جهان فانى را وداع كرد . او را در علوم دينيه و معارف يقينيه مهارتى تمام بود و بر اقران فايق و بر همگنان سابق مىنمود و\r\n\r\n\r\n","description":"","footnote":"\r\n( 1 ) . مير سيد شريف الدين على ، از بزرگترين علماى اسلامى در قرن هشتم و اوائل قرن نهم ، در سال 740 در قريهء طاغو در استراباد متولد شده و مدتها در خدمت شاه شجاع بوده و تيمور او را به سمرقند فرستاده است . وى پس از تيمور به شيراز بازگشته و در آن شهر در سال 816 روى در خاك كشيده است .\r\n( 2 ) . سعد الدين مسعود بن عمر تفتازانى متولد در صفر سال 722 در قريهء تفتازان نسا از بزرگترين دانشمندان قرن هشتم متوفى در 792 و مدفون در سرخس .\r\n( 3 ) . آيهء مورد بحث آيهء اولئك على هدى من ربهم است ( سورهء البقرة 4 ) كه تفتازانى « در معنى على يعنى استعلا تجويز استعارت تبعيه و تمثيليه كرده » و مير سيد شريف جرجانى با آن نظر مخالف بوده است .\r\n( 4 ) . مطلع سعيدين ج 2 جزء ص 627\r\n","page_name":" 17 ","page_number":17},
  {"content":"\r\n\r\nجناب اخوىمآب اجازات عاليه افادت فرموده‌اند » « 1 » ظاهرا برادر ديگرش شريف الدين عبد القهار در اين هنگام ارشد اولاد بوده است . اين شريف الدين شعر مىگفته و ماده تاريخهاى متعددى ازو در مطلع سعدين آمده است .\r\nمن جمله در فتح عراق به دست بابر ، رباعيى متضمن ماده تاريخ گفته كه عبد الرزاق آن را در كتاب خود آورده بدين شرح :\r\n« . . . بيست و دوم [ رجب 856 
  ] در تفت يزد نزول اجلال فرمود [ - بابر خان معز الدين ابو القاسم 
  ] و با جناب فضايل‌مآب مولانا شريف الدين على يزدى قدس سره ملاقات كرده از صحبت شريف او بهره‌مند گشت و منشى سطور [ عبد الرزاق سمرقندى 
  ] در آن مجلس انس و حضور به فرايد فوايد و ظرايف لطايف مستفيد آمد . در وقتى كه حاوى اوراق يراق راه عراق مىنمود ، جناب اخوى شريف الدين عبد القهار غفر اللّه له ، دو رباعى در تاريخ فتح عراق فرموده همراه بنده روان داشته بود و رباعيها اين است :\r\n اى شاه زمانه خسرو ملك ستان * حكمت چو قضا در همه آفاق روان\r\nبر عمر تو و دوام ملك است دليل * امسال كه تاريخ شدش « بابر خان » \r\nو رباعى ديگر :\r\n شاها چو عراق فتح بادت آفاق * شاهان جهان به خدمتت بسته نطاق\r\nهم « فتح عراق » لايق تاريخ است * بگشاد چو روى دولت از فتح عراق « 2 » \r\nو از غرايب اتفاقات آن‌كه جناب فضايل‌مآب مولانا شرف الدين على اليزدى « 3 » همين حروف « بابر خان » را نظم كرده به جهت سال گذراند . » « 4 »\r\n\r\n\r\n","description":"","footnote":"\r\n( 1 ) . مطلع سعدين ج 2 جزء اول ص 643\r\n( 2 ) . روى دولت كه حرف « د » باشد وقتى از « فتح عراق » كم شود ، سال 856 يعنى سال فتح عراق به دست مىآيد .\r\n( 3 ) . يعنى مؤلف كتاب معروف ظفرنامه .\r\n( 4 ) . مطلع سعدين ج 2 جزء اول ص 1042\r\n","page_name":" 18 ","page_number":18},
  {"content":"\r\n\r\nماده تاريخ فوت شيخ بهاء الدين عمر را همين شاعر « قطب اهل كشف عمر » « 1 » يافته است كه مطابق است با سال 857 هجرى . بد نيست بدانيم كه خاندان عبد الرزاق سمرقندى به مناسبت سنخيت فكرى ، با خانوادهء شيخ بهاء الدين عمر صوفى و مرشد معروف اين روزگار حشر و نشر فراوان داشته است و شيخ بهاء الدين عمر فرزندان شيخ جلال الدين اسحق را گرامى مىداشته تا آن‌جا كه وقتى در سال 844 هجرى به حج رفته همين شريف الدين عبد القهار را همراه برده و او را با پسر خود ، شيخ نور الدين محمد ، عديل كجاوه قرار داده در حالى كه بسيار « از اولياى كبار و اكابر روزگار در آرزوى آن سعادت بودند . اما هركس را آن دولت ميسر نشد و آن معنى دست نداد .\r\n تا يار كرا خواهد و ميلش به كه باشد \r\nو در تمام بيابان رفتن و آمدن اين سعادت خدمت اخوى را حضرت اللّه تعالى روزى فرمود . » « 2 »\r\nبنابر روايت عبد الرزاق ، « جناب مخدومى اخوى مولانا شريف الدين عبد القهار كه در آن سفر مبارك ملازم بوده‌اند در مدح خانهء كعبه قصيده‌اى فرموده‌اند و در روزى كه مسجد حرام مجمع جماهير اسلام است و حضرت شيخ الاسلام [ شيخ بهاء الدين عمر 
  ] در مقام ابراهيم ( ع ) به تمكن تمام نشسته بودند ، مخدوم مرحوم به پاى ادب برخاسته و قصيده را از اول تا آخر به لهجهء شيرين و اداى مليح خوانده چند بيت كه به خاطر بود ثبت افتاد :\r\n السلام اى بارگاه حضرت حق السلام * قبلة للناس ، حصن الخلق ، امنا للانام . . . \r\nو گويند در آن روز كه قصيده خوانده شد حاجيان عرب و عجم نقل آن نوشته به\r\n\r\n\r\n","description":"","footnote":"\r\n( 1 ) . مطلع سعدين ج 2 ص 1047\r\n( 2 ) . ايضا ص 744 شرح اين سفر و اسامى كاروانيان به تفصيل در مطلع سعدين آمده است .\r\n","page_name":" 19 ","page_number":19},
  {"content":"\r\n\r\nاطراف بردند . » « 1 »\r\nقطعات اشعار ديگر ، متضمن ماده تاريخ ، از شريف الدين عبد القهار در كتاب مطلع سعدين پراكنده است و از آن جمله است قطعه و ماده تاريخ فوت قاضى قطب الدين محمد امامى « 2 » و قطعه و ماده تاريخ مرگ ابو القاسم بابر « 3 » عبد الرزاق نام برادر خود شريف الدين عبد القهار را نيز در جزو متوفيات سال 869 نقل مىكند بدين شرح :\r\n« و درين سال ، جناب فضايل‌مآب ، حاوى المعقول و المشروع ، جامع الاصول و الفروع ، مولانا شريف الدين عبد القهار غفر اللّه له كه در انواع علوم و اصناف فنون بحرى زاخر و حبرى ماهر بود و حفظ كلام ملك علام و شرف طواف بيت اللّه الحرام و سعادت زيارت النبى عليه السلام و لطافت آواز و فن ادوار و حسن خط و مهارت در علم سياقت و فن انشاء و صنعت كيميا در مناقب ثواقب مىافزود و بدايع رسايل كه شواهد و دلايل‌اند بر علم كامل و فضل شامل و ديوان اشعار چون در آبدار فضلاى روزگار را يادگار گذاشت . . .\r\nالقصه برادر اكبر و استاد دانشور ، بيستم ماه رجب المرجب ، چنانچه حساب حروف « افسوس از شريف الدين » به زبان راز از سال واقعهء جانگذار خبر داد ، جناب استاد از سراى غرور به مأواى سرور خراميد و در مزار شيخ بهاء الدين عمر قدس سره مدفن مقرر شد و به احترام تمام در آن پاكيزه مقام نزديك مرقد منور مدفون گشت . » « 4 »\r\nدر يكى از نسخ مورد استفادهء پروفسور محمد شفيع به جاى بعضى از قسمتهاى مذكور چنين آمده است ( به اختصار ) :\r\n« چون در سفر حجاز ملازم قبلهء اهل نياز و مخصوص صاحب راز حضرت شيخ الاسلام شيخ بهاء الدين عمر بود و در سر بيابان كه حضرت ولايت نشان براى هركس\r\n\r\n\r\n","description":"","footnote":"\r\n( 1 ) . ايضا ص 746\r\n( 2 ) . ايضا ص 1047\r\n( 3 ) . ايضا ص 1117\r\n( 4 ) . مطلع سعدين جلد دوم ص 1293\r\n","page_name":" 20 ","page_number":20},
  {"content":"\r\n\r\nدو كجابه ( كجاوه ) بر يك شتر تعيين مىنمود ، فرزند سعادتمند يعنى شيخ الاسلام شيخ نور الدين محمد دام ظله العالى را به موافقت مخدومى اخوى مقرر فرمود و در رفتن و آمدن صحبت شريف سرمايهء سعادت جاودانى بود و زيادت از شصت سال ، والد غفران مآل و برادران بزرگوار اين فقير بىمقدار نسبت به آن حضرت ولايت منزلت ارادت و اعتقاد تمام ثابت دارند ، در اين فرقت كه مخدوم مرحوم به عالم بقا رفت ، حضرت شيخ الاسلام شيخ نور الدين محمد مد ظله در مزار مورد الانوار والد بزرگوار مدفن مقرر فرمود و نزديك مرقد مقبره تعيين نمود . »\r\nبدين ترتيب مسلم است كه به مناسبت ارتباط شصت سالهء خانوادگى و انس و علاقهء ناشى از « هم‌كجاوگى » در بيابان حجاز و علاقهء خاندان سمرقندى به شيخ بهاء الدين عمر ، مدفن شريف الدين عبد القهار به دستور شيخ نور الدين در نزديك قبر شيخ الاسلام مذكور معين شده است . به نظر مىآيد كه شريف الدين عبد القهار به اين شيخ نور الدين علاقهء فراوان داشته . چون قطعه و ماده تاريخى هم براى ولادت فرزند وى خواجه ناصر الدين ساخته است و تاريخ ولادت طفل را كه در سال 842 بوده « هشتصد و چل و دو » يافته به حساب حروف ابجد . « 1 »\r\nنمىدانيم تا چه‌اندازه مهر برادرى در تحرير اين شرح حال و ذكر نام و اوصاف شريف الدين عبد القهار دخالت و اثر داشته است . اما درين كه برادرش در كيميا كار مىكرده ترديدى نيست . زيرا در لطائف‌نامهء فخرى هم ازين مرد ذكرى شده و در آن‌جا آمده : « 2 »\r\n« خيال مولانا به كيمياگرى كشيده در آن كار بسيار چيز ضايع كرد و هيچ كار نتوانست ساخت » . « 2 » به نظر مىآيد كه ساير كمالات وى نيز مورد قبول مردم زمان نبوده\r\n\r\n\r\n","description":"","footnote":"\r\n( 1 ) . ايضا ص 718 . در خصوص اين شيخ نور الدين كه در بيست و سوم رمضان سال 878 در گذشته رجوع شود به حبيب السير جزو 3 جلد 3 ص 189 و رجال حبيب السير ص 141 .\r\n( 2 ) . به نقل از حواشى پروفسور محمد شفيع ج 2 مطلع سعدين ص 1293 .\r\n","page_name":" 21 ","page_number":21},
  {"content":"\r\n\r\nاست . زيرا در يكى از نسخ پروفسور محمد شفيع باز چنين آمده :\r\n« نسبت به آنچه ايشان را عنايت الهى از حقايق معلوم و دقايق مفهوم كرامت فرموده بود ، قسم شعر اگرچه به منزلهء سحر باشد امرى بغايت نازل مىنمود . اما طباع دهور به سبب كمال قصور كه جبلت ايشان بر آن منظور است از جميع تأليفات و تصنيفات آن ذات پسنديده صفات ، ديوان ايشان پيش ابناى زمان بسيار مقبول و مشهور است و عجب مدار از ابناى روزگار كه از بدايع فنون لطايف آثار به كلمه‌اى چند منظوم و تأليف كتاب فارسى رغبت نمايند و آن را از كمال نقصان چون هلال به يكديگر نمايند . » ما اكنون چون نمونهء شعر او را نقل كرده‌ايم مىتوانيم در ديگر مسايل دريابيم كه تا كجاش رسيده است پايگاه علوم .\r\nبرادر سومين او عفيف الدين عبد الوهاب است . دربارهء او چيزى در كتاب مطلع سعدين نيامده مگر اين‌كه وى در سفر هند همراه برادر بوده و هم در آن سفر بر اثر گرماى هوا درگذشته است . ظاهرا اين برادر كه عبد الرزاق ازو به « برادر اكبر بل مخدوم دانشور » « 1 » تعبير مىكند جوان بوده . چه عبد الرزاق ، بعد از ذكر فوت وى در شهر قلهات ، اين شعر را آورده است :\r\n دريغا طلعت حسن و جوانى * گرش بودى حيات جاودانى\r\nهمى بايد بريد از خويش پيوند * چنين رفته است حكم آسمانى\r\nو كل اخ مفارقة اخوه * لعمر ابيك الا الفرقدان « 2 » \r\nاين بود اشاراتى از عبد الرزاق سمرقندى دربارهء برادران خود كه همه عالمان دين بودند . با اين حال دربارهء خود چندان مطلبى نياورده است مگر اشاراتى ناچيز و از آن جمله در حوادث سال 834 پس از ذكر وفات شاه نعمة اللّه ولى مىنويسد :\r\n\r\n\r\n","description":"","footnote":"\r\n( 1 ) . مطلع سعدين ج 2 صفحه 776\r\n( 2 ) . مطلع سعدين ج 2 ص 778\r\n","page_name":" 22 ","page_number":22},
  {"content":"\r\n\r\n« حاوى اوراق ، عبد الرزاق بن اسحق به حسب اتفاق در شهور سنه خمس و اربعين و ثمانمائه به بلدهء كرمان و قريهء ماهان رسيد و به زيارت آن مشهد منور و مرقد معطر مشرف گرديد . » « 1 » ظاهرا زيارت وى از مقبرهء شاه نعمة اللّه در حين سفر وى به هرموز و هندوستان صورت گرفته است . يا در ضمن حوادث رمضان سال 866 متعاقب وباى سختى كه در هرات بروز كرد و عدهء بيشمارى را هلاك نمود ، به‌طورىكه « در هيچ بازار و دكان سوداى سود و زيان نبود و در كوچهاى شهر و بيرونها غير باد صبا و شمال كسى تردد نمىنمود » وى مىنويسد :\r\n« و حاوى اوراق ، عبد الرزاق بن اسحق بيست و پنجم شعبان با جمعى اخوان و فوجى خلان عازم ولايت اسفزار شد . چه به موجب فرمان همايون به تحقيق بنيچهء آن ولايت مأمور بود بعناية اللّه تعالى كسى را از مصاحبان و ملازمان ملالى و زحمتى نرسيد . » « 2 »\r\nمفصلترين مطلبى كه از خود نوشته همان شرح مسافرت به هند است كه شرحى نسبة دقيق همراه با آه و ناله و جزع و فزع فراوان است و چون اين مقدمه به تفصيل گراييد ، دربارهء سفر وى به هند رعايت اختصار را واجب مىداريم .\r\nاين سفر سه سال طول كشيده و از سال 845 آغاز گرديده است ( غرهء رمضان ) و در پانزدهم شوال به ساحل عمان و بندر هرموز رسيده و پس از سير و سفرى پرحادثه در هندوستان كه شرح آن مفصلا در مطلع سعدين آمده در نيمهء رمضان سال 848 به هرات بازگشته و در دربار شاهرخى به شرف دستبوس و اجازه جلوس سرافراز گرديده و شاهرخ « چند نوبت در حضور و غيبت » او را تحسين كرده و شرح سفر و عجايب هند را به رغبتى تمام از وى شنوده است . « 3 »\r\n\r\n\r\n","description":"","footnote":"\r\n( 1 ) . ايضا ص 635\r\n( 2 ) . مطلع السعدين ص 1260\r\n( 3 ) . ايضا ص 848\r\n","page_name":" 23 ","page_number":23},
  {"content":"\r\n\r\nآخرين مأموريت و سفر وى در دوران شاهرخ ظاهرا ماموريت وى به فومن نزد امير محمد رشتى بوده . براى دانستن علت اين مسافرت بايد يادآور شد كه در سال 850 ، سلطان محمد ميرزا پسر بايسنقر در اصفهان سر به شورش برداشت و لشكر به تسخير سلطانيه فرستاد . ولى امير ناصر كيا پادشاه گيلان بيه‌پيش و امير محمد رشتى حكمران بيه‌پس ازين كار جلوگيرى كردند و شاهرخ به عنوان استمالت و تفقد ، جمال الاسلام سمنانى را به نزد امير ناصر كيا فرستاد و به راهنمائى و صلاحديد بلكه خواهش امير ناصر كيا ، مؤلف كتاب مطلع سعدين را نيز به عنوان سفارت به فومن گسيل داشت . « 1 » در بازگشت ازين سفر كوتاه بود كه عبد الرزاق مأمور سفارت به مصر گرديد . ولى پيش از آن‌كه يراق سفر و مقدمات كار آماده شود شاهرخ درگذشت و نامه‌اى كه سلطان تيمورى با مشورت امرا به عنوان پادشاه مصر سلطان چقماق تنظيم و تحرير كرده بود ، تنها در كتاب مطلع سعدين ثبت شد ، ولى هرگز به دست سلطان چقماق نرسيد . « 2 »\r\nازين تاريخ ببعد ديگر ذكرى از سفرها و مأموريتهاى خود نمىكند و ظاهرا هيچگونه فعاليت ادارى و دربارى نداشته است . فقط مىدانيم كه در هنگامى كه ابو القاسم بابر سمرقند را در محاصره داشت ، وى همراه او بوده و با اجازهء او ، براى ديدن خواجه ناصر الدين عبيد الله معروف به خواجهء احرار رفته و بر در دروازهء شيخ‌زاده ، سلطان ابو سعيد را كه در محاصره قرار داشت ديدار كرده و به شرف دستبوس « حضرت اعلى » رسيده و اجازت يافته تا بديدن خواجه عبيد اللّه رود . « 3 » اما با اين همه ظاهرا سلطان ابو سعيد ، حتى پس از استقرار بر تخت سلطنت ، روى خوشى به مؤلف مطلع سعدين نداده است . زيرا بااين‌كه خواجه عبيد اللّه در هنگام مسافرت به خراسان سفارش وى را به سلطان ابو سعيد كرده نتيجه‌اى حاصل نيامده\r\n\r\n\r\n","description":"","footnote":"\r\n( 1 ) . ايضا ص 168\r\n( 2 ) . ايضا ص 869\r\n( 3 ) . مطلع سعدين ص 1079\r\n","page_name":" 24 ","page_number":24},
  {"content":"\r\n\r\nاست . خود او درين باب گويد :\r\n« حضرت خواجه ، حاوى اوراق عبد الرزاق بن اسحق را كه از ديرباز نسبت با آن حضرت در مقام نياز بود ، به حضرت سلطنت سفارش فرمود . مضمون آن‌كه مشاراليه از جملهء رفقاى قديم و احباء قابل تكريم است و در آن اوان كه اين درويش در خراسان بود و كسى به حال او التفات نمىنمود ، خدمت مولوى انواع خاطرجويى فرمود . هر التفات كه به حال او فرمايند يقين كه مناسب خواهد بود . باوجوداين مبالغه هيچ ثمره نداد . » « 1 »\r\nهيچ نمىدانيم كه چرا « باوجوداين مبالغه هيچ ثمره » نداده است . خواجه ناصر الدين عبيد اللّه كسى است كه ابو سعيد را به ماندن در سمرقند و مقاومت در برابر ابو القاسم بابر ترغيب كرده و با اين عمل سلطنت او را پايه‌اى محكم نهاده است و به همين جهت سلطان ابو سعيد او را ، صرف‌نظر از مراتب معنوى ، از لحاظ اقدام ارزنده‌اش در حفظ سمرقند احترام فراوان مىكرده و اين احترام و اطاعت از وى به جايى رسيده بود كه به نوشتهء عبد الرزاق سمرقندى ، در هنگام اقامت خواجه عبيد اللّه در هرات ، « حضرت خلافت پناهى ( ابو سعيد ) به كرات و مرات به وثاق حضرت هدايت منزلت آمده از خاطر فيض‌بخش غرر فوايد استفاده نمود و مهمات و ملتمسات كه ارادت حضرت خواجه بود همه را لطف پادشاهى به حسن قبول مبذول فرمود . از آن جمله تمغاى سمرقند و بخارا كه مبلغى سنگين بود مطلقا برانداختند و احكام جهان مطاع در آن باب مكمل ساختند و حضرت سلطنت وعده فرمود كه در تمام ممالك محروسه تمغا و جميع مناهى را براندازند . » « 2 » مردى با چنين پايهء بالا و و الا كه سلطان تيمورى را به لغو عوارض و گذشت از عوايد وامىداشته « 3 » چگونه\r\n\r\n\r\n","description":"","footnote":"\r\n( 1 ) . ايضا ص 1234\r\n( 2 ) . ايضا ص 1233\r\n( 3 ) . دربارهء خواجه ناصر الدين عبيد اللّه رجوع شود به حبيب السير جزو سوم جلد سوم ص 201 - 200 . هم درين كتاب آمده كه سلطان ابو سعيد « در تمشيت امور ملك و ملت پيوسته با حضرت خواجه مشورت مىكرد و از غايت نيازمندى گاهى پياده برابر اسبش رفته لوازم كمال ارادت به جاى مىآورد . »\r\n","page_name":" 25 ","page_number":25},
  {"content":"\r\n\r\nنتوانسته است ، سلطان را به اصلاح حال طالب علمى سخت‌كوش و دانشمند چون عبد الرزاق سمرقندى وادارد ؟ آيا منصب شيخى خانقاه شاهرخى بر اثر سفارش وى به دو داده نشده است ؟\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nكيفيت طبع و نسخه‌هاى كتاب\r\nانديشهء پرداختن به چاپ كتاب مطلع سعدين نخستين بار در بيست و پنج شش سال پيش به ذهن من رسيد ، آن هم با ديدن نسخهء بسيار منقح و خوش‌خطى ازين كتاب .\r\nنسخه متعلق بود به آقاى اسمعيل افشار كه به رسم امانت در نزد مرحوم عباس اقبال بود . نسخه‌اى بود با خط نستعليق پخته 25 سطر در هر صفحه با سرفصلهاى مشخص و خطوطى به مركب سرخ روى عبارات و اشعار عربى . در حاشيهء اين نسخه جاىجاى مطالب ارزنده‌اى يادداشت شده بود اغلب با مركب سياه و گاهى با جوهر سرخ . در ذيل اين يادداشتها نوشته شده بود « منه » يا « منه من خط من نقل عن خطه » كه اين احتمال را قوت مىبخشيد كه مگر نسخه از روى خط مؤلف يا از روى نسختى كه به نظر مؤلف رسيده و مؤلف خود در حاشيه مطالبى افزوده استنساخ شده است . اين نسخه 238 ورق بود يعنى 476 صفحه . اما از اسم كاتب يا تاريخ تحرير در پايان نسخه اثرى نبود و چنين پايان يافته بود : « مؤلف هذا الكتاب عبد الرزاق . تمّت الكتاب » . صفحهء اول كتاب به خطى ديگر بود ، نستعليق خوش با قلمى درشت‌تر از بقيهء صفحات . محتواى اين نسخه فقط جلد اول كتاب بود يعنى مقدمه و تاريخ وقايع از سال 704 تا 807 يعنى مرگ تيمور و شرح وقايعى كه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمتعاقب فوت او روى داد و به پراكنده شدن اردوى دويست هزار نفرى وى منجر شد و همچنين فهرستى از اولاد و احفاد وى .\r\nمن از روى اين نسخهء خوب و منقح نسختى برداشتم و به فرصت تمام يك بار هم نسخت را با اصل تطبيق كردم و حواشى را نيز يادداشت نمودم به اميد آن‌كه توفيق رفيق گردد و اين كتاب به زيور طبع آراسته آيد . اما اين آرزو سالها در دل بماند . نسخت به علت آن كه لازم بود از نظر احتياط و دقت علمى نسخهء مزبور با نسخ ديگر مقابله گردد و فرصتى براى اين كار فراهم نمىآمد و ديگر آن‌كه درين بيست و چند سال ، حوادثى بيشتر تلخ و كمتر شيرين پيش آمد كه مرا از پرداختن بدين كتاب مانع گرديد و با اين‌كه درين مدت چند كتاب ديگر به دست گرفتم و به چاپ سپردم ، اما دست‌نويس مطلع سعدين همچنان به صورت جزوه‌اى در نزد من باقى ماند . تا اين‌كه دو مطلب باعث توجه مجدد من به كتاب گرديد . يكى آشنائى طولانى با جلد دوم اين كتاب در طى چند سالى كه جلد يازدهم احسن التواريخ را براى چاپ آماده مىكردم و ديگر لطف و محبت فراوان آقاى اكبر كوثرى دوست ديرين كه دو نسخهء خوب مطلع سعدين را از كتابخانهء اسد افندى استانبول فيلمبردارى كرده براى من فرستادند .\r\nدر آن هنگام ايشان رايزن فرهنگى و رئيس مدارس ايرانى در تركيه بودند و به محض آن‌كه من نشانى دو نسخه از مطلع سعدين را كه سراغ داشتم براى ايشان فرستادم كريمانه و به رايگان ميكروفيلم نسخ مزبور را ( كه چندان هم آسان اجازه فيلم‌بردارى از آنها داده نشده بود ) ارسال فرمودند و همين امر موجب تشويق من به پرداختن به كار مقابله و تصحيح و تحشيهء اين كتاب گرديد .\r\nبراى معرفى دو نسخهء مزبور عين مطلبى را كه آقاى كوثرى در نامهء خود ذكر فرموده‌اند نقل مىكنم . چون جزئيات ديگرى از اين نسخ فعلا در دست ندارم :\r\n« مختصات دو نسخهء خطى مطلع سعدين موجود در كتابخانهء اسد افندى استانبول »\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nشماره‌هاى دو نسخه : 2098 ؟ 2125 . كتابخانه اسد افندى فعلا جزو ابوابجمع كتابخانهء مركزى سليمانيه است .\r\n\r\nمشخصات شمارهء 2098\r\nاين نسخه به نظر مطمئن‌ترين و امين‌ترين نسخهء قابل مقابلهء مطلع سعدين است . اين نسخه كه فقط جلد اول مطلع سعدين را شامل است از روى نسخه اصلى نوشته شده به خط مؤلف به فاصله نسبتا كوتاهى از طرف حبيب اللّه بن حسام در ماه ربيع الثانى سنهء سبعين و تسع مائه استنساخ گرديده است . كتاب شامل دو قسمت مىباشد . بخش اول از صفحهء يك الف شروع و در صفحه 7 ب خاتمه مىيابد و از ذكر ولادت و نسب سلطان ابو سعيد بهادر خان بحث مىكند و قسمت دوم كه از صفحه 8 الف شروع شده در صفحهء 286 ب خاتمه مىيابد شرح وقايع تاريخى ايران است و از صفحهء 277 الف كه جريان مرگ تيمور را به دست مىدهد تا خاتمهء كتاب ذكر مراثى و حوادث مربوط به جريان عزادارى و بازماندگان تيمور است اينك مختصات اين نسخه :\r\nشروع : حسن مطلع انوار اخبار در افتتاح مقال . . .\r\nختام : نقلت من خط مؤلفه فى تاريخ شهر ربيع الثانى سنة سبعين و تسعمائه\r\nنام مستنسخ : و انا العبد اقل الانام حبيب اللّه بن حسام\r\nقيد تحرير مؤلف : و ذلك يوم الخميس منتصف جمادى الاخرى سنة احدى و سبعين و ثمانمائه . حرر المؤلف الفقير الى الملك الخلاق الهادى عبد الرزاق ابن اسحق السمرقندى .\r\n\r\nنسخهء 2125\r\nاين نسخه شامل دو جلد مطلع سعدين است . جلد اول آن از ابتدا تا انتها افتادگى ندارد و شروع و ختام آن عين نسخهء 2098 است . مقايسهء 20 صفحه ازين نسخه با نسخهء\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n2098 نشان مىدهد كه اين نسخه از شجرهء نسخهء 2098 مىباشد و جز فرقهاى كوچكى كه مستنسخ در حاشيه ذكر كرده است اختلاف بزرگى وجود ندارد . تنها سطور هر صفحه درين نسخه از نسخهء 2098 بيشتر است به‌طورى كه 22 صفحه ازين نسخه مطابق است با 27 صفحه نسخه 2098\r\nمختصات جلد دوم مطلع سعدين نسخهء 2125 : شروع صفحه 241 الف ختام صفحه 382\r\nبه نظر مىآيد كه نسخهء 2098 يكى از نسخ مورد استفادهء مرحوم پروفسور محمد شفيع بوده است . زيرا هرچند وى به معرفى نسخ مورد استفادهء خود نپرداخته ( و شايد آن را مانند فهارس و توضيحات براى جلد چهارم گذاشته ) ولى در صفحهء 1441 در حاشيه ، صورت خاتمه نسخهء « آ » را چنين به دست داده است : « تمت الكتاب بعون الملك الوهاب فى تاريخ رجب عمت بركاته سنهء سبعين و تسعمايه به خط اقل الانام حبيب اللّه بن حسام غفر اللّه ذنوبهم و ستر عيوبهم به حق محمد و آله . نقلت من خط المؤلف . »\r\nبدين ترتيب سه نسخه مورد استفادهء من در مقابلهء مطالب بوده است . نخست نسخه‌اى كه از روى نسخهء آقاى اسمعيل افشار برداشته بودم كه آن را بدين جهت به رمز « ف » نشان داده‌ام و ديگر نسخت 2098 كتابخانه اسد افندى كه رمز آن را « س » قرار دادم و سومين نسخهء 5125 كه رمز آن به نام كوثرى « ك » منظور گرديد .\r\nبا اين حال مطالب كتاب مطلع سعدين را با تواريخ ديگر مثل تاريخ مواهب الهيه و تاريخ آل مظفر محمود كتبى و تاريخ آل مظفر حافظ ابرو و ذيل جامع التواريخ رشيدى و ظفرنامهء شرف الدين على يزدى و روضات الجنات فى تاريخ مدينة هرات و روضة الصفا و حبيب السير مقابله كردم و جاىجاى ، با همه احترازى كه از حاشيه‌نويسى داشتم ، آن‌جا كه لازم به نظر مىآمد ، بر سبيل مقايسه ، مطالب زيادى ، از كتب مذكور نقل نمودم و همچنين حواشى نسخ سه‌گانه را نيز در حاشيه آوردم تا هم مطالب كاملتر و هم امانت بيشتر رعايت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nشده باشد .\r\nاين كتاب قسمتى است از جلد اول مطلع سعدين يعنى از ابتداى كتاب تا حوادث سال 772 كه تيمور خويشاوند و رقيب خود امير حسين نوهء امير غزغن را از ميان برداشت و خود به استقلال بر مسند سلطنت تكيه زد . از خداوند مسألت دارم كه مرا در چاپ و نشر بقيهء كتاب نيز توفيق بخشد .\r\nاكنون كه اين كتاب را به پيشگاه اهل نظر تقديم مىكنم ، از ناتوانى و نادانى خود سخت شرمسارم و اميدوارم كه بزرگان به چشم لطف و محبت در آن نظر كنند و از سهو و لغو آن كريمانه درگذرند و كمال سر محبت را در نظر آرند و از نقص و عيب آن چشم پوشند كه دراز است ره مقصد و من نو سفرم .\r\nتهران 20 مرداد هزار و سيصد و پنجاه و سه شمسى عبد الحسين نوائى\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\nبه نام خداوند جان‌آفرين\r\nحسن مطلع انوار اخبار در افتتاح مقال و لطف مظهر آثار اخبار در ايضاح مبدء و مآل\r\nبيت\r\n حمد رزاقى است كاز يك رشحهء تقدير او * پنج حس و چار طبع و شش جهت آمد پديد \r\nپادشاهى عظم سلطانه كه فروغ طلعت سلاطين عالم از طلوع آفتاب عنايت او تواند بود و مالك الملكى بهر برهانه كه سيماى سعادت در جبين مبين اساطين « 1 » بنى آدم از پرتو ماه موهبت او روى نمود . تاج و هاج خلافت را به گوهر و جعلنا كم خلائف فى الارض « 2 » مرصع گردانيد و سرير سلطنت را به زيور [ انور « 3 » 
  ] انا مكناله فى الارض « 4 » ممكن و ملمع ساخته از ذروهء سدره بگذرانيد « 5 » و به اقتضاى حكمت كامله صداى خطبهء انى جاعل فى الارض خليفة « 5 » در گنبد سپهر انداخت و به امضاى قدرت\r\n\r\n\r\n","description":"","footnote":"\r\n( 1 ) . ف : سلاطين\r\n( 2 ) . ثم جعلناكم ( سورة يونس 14 )\r\n( 3 ) . س ندارد\r\n( 4 ) . سورة الكهف 84\r\n( 5 ) . سورة البقره 30\r\n","page_name":" 33 ","page_number":33},
  {"content":"\r\n\r\nشامله نقد دولت آدمى را به رقم و لقد كرمنا بنى آدم « 1 » محلى ساخت . جذبات آفتاب عنايت او ذرات ذريات انسان را در اوج افلاك لولاك فروغ بدر كامل كرامت نمود و قطرات حضرات ايشان را از درياى اصطفا برآورده عزت در بزرگ « 2 » موهبت فرمود و از ميامن آن جمع شمع [ مجلس « 3 » 
  ] رسالت و آفتاب فلك جلالت ، گوهر درج نبوت ، اختر برج فتوت ، پيشواى زمرهء انبياء ، رهنماى فرقهء اصفيا\r\nنظم « 4 »\r\n سلطان ملك فاتبعونى « 5 » كه ملك اوست * كونين ، جز به فقر نفر مود افتخار « 6 » \r\nمحمد مصطفى را صلى اللّه عليه و آله و سلم مهر ختم نبوت ارزانى داشت و عالم را در زير نگين [ دين « 7 » 
  ] او درآورده علم تمكين او را به اوج علييين برافراشت .\r\nنظم\r\n خاتم و شاه رسل خسرو ملك تمكين * خاتمش را دو جهان آمده در زير نگين « 8 » \r\nفصيحى كه چون تيغ زبان انا نبى بالسيف از نيام بيان برآورد [ تمام فصحاء عرب و عجم را قوت ناطقه به ناكام در كام فروشد . بليغى كه چون اشهب انا افصح العرب را از ميدان بلاغت برانگيخت آبروى چابك‌سواران بلغا را 
  ] « 9 » با خاك برآميخت .\r\n\r\n\r\n","description":"","footnote":"\r\n( 1 ) . سورة الاسراء 70\r\n( 2 ) . س : عزت در بزرگى\r\n( 3 ) . س ندارد .\r\n( 4 ) . س : بيت\r\n( 5 ) . اشاره است به آيهء  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  ( سورة آل عمران 33 )\r\n( 6 ) . اشاره است به حديث نبوى : الفقر فخرى .\r\n( 7 ) . س ندارد\r\n( 8 ) . بعد از بيت ، س اضافه دارد [ نثر 
  ]\r\n( 9 ) . س : [ نام فصحاى عرب و عجم را 
  ]\r\n","page_name":" 34 ","page_number":34},
  {"content":"\r\n\r\nبيت\r\n چو تيغ « 1 » فصيح زبان بركشيد * سر انداخت آن را كز او سركشيد\r\nسمند بيانش چو جولان نمود * عنان بلاغت ز ميدان ربود \r\n[ و درود نامعدود بر خلفاء جنود و حلفاء عهود و ضابطان حدود و حافظان عقود او باد .\r\nبيت\r\n اول آن چاريار شرع شعار * كه چو اركان عالم‌اند چهار \r\nصديق اول كه فروغ صدق او جهان را چون صبح صادق روشن ساخت و فاروق اعدل كه آفتاب عدل عالم‌افروزش ظلمت ظلم را از عرصهء جهان برانداخت « 2 » 
  ] و ذو النورين كه در برج شرف با نيرين « 3 » قرين بود و مهر سپر ولايت كه به منزلهء هارون در تقويت « 4 » نبوت يد بيضا نمود [ صلوات اللّه و سلامه عليه 
  ] « 5 »\r\nاما بعد ناظمان در ربلاغت را وفاق است و راقمان غرر فصاحت را اتفاق كه علم تاريخ كه نصوص آيات و فصوص روايات موضوع آن فن شريف تواند بود فرايد فوايد و موايد عوايد آن زيادت از آن است كه به شيرين‌زبانى قلم و شكرفشانى رقم سخن حسن تقرير و حديث لطف تحرير آن توان گفت\r\n\r\n\r\n","description":"","footnote":"\r\n( 1 ) . س : چو تيغ فصيحش\r\n( 2 ) . قسمت بين دو قلاب از نسخهء س ساقط است .\r\n( 3 ) . ف : شرف نيرين قرين بود - منظور از ذو النورين عثمان بن عفان است داماد پيغمبر اكرم به دو دختر .\r\n( 4 ) . ف : نوبت\r\n( 5 ) . چنين است در نسخهء ف - س : صلوات اللّه عليه ، ك : رضوان اللّه عليهم .\r\n","page_name":" 35 ","page_number":35},
  {"content":"\r\n\r\nنظم\r\n آن‌كه آن هم نو است و هم كهن است * سخن است و در اين سخن سخن است \r\nو از اين‌جاست كه در كلام معجز نظام ملك علام تنبيه است بر عبرت و فكرت در اين باب .  لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ  « 1 »\r\nو حاوى اين اوراق ، المفتقر الى اللّه الهادى ، عبد الرزاق بن اسحق السمرقندى تاب اللّه عليهما ، در ريعان جوانى و عنفوان زندگانى ، در اثناء تحصيل علوم دينيه و تكميل معارف يقينيه ، گاه‌گاه [ مخاطر خاطر و سمير ضمير 
  ] « 2 » مىداشت و صورت اين معنى بر لوح انديشه مىنگاشت كه مؤلفى در فن تاريخ انشا نمايد و كتابى در آن علم بديع پرداخته آيد « 3 » و به واسطهء عوايق روزگار و طوارق ليل و نهار آن معنى در حجاب استتار مانده بود و آن صورت از نقاب انتظار به هيچ‌وجه روى نمىنمود . از هر طرف باد مخالف مىوزيد و از هر گوشه گرد فتنه به آسمان مىرسيد . هر روز آتش جگرسوز اشتعال مىيافت و هر زمان طوفان بلا بالا مىگرفت .\r\nنظم\r\n احوال جهان ز فتنه يك سر * چون طرهء دلبران مشمر\r\nدهر از متكبران جبار * در سلسلهء بلا گرفتار\r\nهم لشكر فتنه فوج در فوج * هم لجهء غصه موج در موج \r\nخلايق در مضايق حيران و رعايا در زوايا سرگردان . همه دست نياز به درگاه حضرت كار ساز برداشته و روى عجز و اضطرار بر زمين انكسار داشته مجموع به\r\n\r\n\r\n","description":"","footnote":"\r\n( 1 ) . سورهء يوسف 111\r\n( 2 ) . س : مخاطر خاطر و سمير ضمير منير - ف : بخاطر خطير . . . - سمير به معناى زمانه و روزگار و افسانه‌گوى است ( منتهى الارب )\r\n( 3 ) . ك : پرداخته آمده بود\r\n","page_name":" 36 ","page_number":36},
  {"content":"\r\n\r\nمضمون ربنا و لا تحملنا ما لا طاقة لنا « 1 » به زبان گشاده اما باز همه بر اميد نويد اللّه لطيف بعباده « 2 » به دلهاى « 3 » فگار قرار داده كه شايد آفتاب عنايت ربانى به وجهى رخ نمايد كه از فروغ آن نور در عين عالم روشنى فزايد و ماه معدلت آسمانى به طلعتى برآيد كه از پرتو جهان‌افروز آن شب ظلمت نهاد بيداد به سرآيد و طالع عالم مطرح اشعهء سعود شود و كواكب آمال و امانى در نطاق صعود مسعود گردد :\r\nمصرع و المنة للّه تعالى و تقدس\r\nكه عالميان به ميامن عدل و احسان در مساكن و اوطان فارغ بال و مستقيم احوال آسودند و جهانيان در مهاد امن و امان به كمال فراغت غنودند و فقير حقير را باز شعشعهء انديشهء كتاب انشاء جلوه آغاز كرد و طوطى شكرين مقال قلم\r\nمصرع به شيرين زبانى دهان باز كرد\r\nو فكر بكر در آينهء خيال جمال نمود و ماه روى دلگشا از چهرهء جانفزا نقاب گشود .\r\nبه اين وجه كه مؤلفى از مبدأ ولادت سلطان عالىشان ، علاء السلطنة و الدنيا و الدين سلطان ابو سعيد بهادر خان انار اللّه تعالى برهانه ، اعنى سنهء اربع و سبعمايه تا سنهء اربع و سبعين و ثمانمائه ، مرتب سازد و در اداى آن هرگونه سخن پردازد و احوال مملكت ايران و توران بل اكثر جهان به تفصيل و اجمال باز نمايد . ماهى كه به سان هلال چند سال در شبستان سواد و خيال مىبود بدر صاحب كمال شده از افق مراد جمال نمايد و غنچه‌اى كه عمرى در پردهء عزت روى پوشيده داشت چون گل صد برگ به هزارگونه حسن چهره گشايد . هرچند فصحاى امصار و بلغاى اعصار كه به الماس بيان گوهر معانى سفته‌اند و درر منثور و غرر منظوم چنانچه بايد گفته اين نقد مغشوش نزد ايشان\r\n\r\n\r\n","description":"","footnote":"\r\n( 1 ) . سورة البقرة 286\r\n( 2 ) . سورة الشورى 19\r\n( 3 ) . ك - ف ، س : دلهاى نگار\r\n","page_name":" 37 ","page_number":37},
  {"content":"\r\n\r\nچه رواج يابد و اين دراهم معدود در چه شمار آيد .\r\nبيت\r\n چه دستان سرايم من بو الهوس * كه با عندليبان شوم همنفس \r\nبا آن‌كه\r\nنظم\r\n ز من قادر تران كاين جنس گفتند * به بازوى ملوك « 1 » اين لعل سفتند \r\nاما رجا به كرم ولى النعم واثق است و صبح امل صادق كه چون در اين مؤلف سعى عاجزانه ، نه مناسب مآثر اكابر زمانه ، به تقديم رسد و به زبان تقصير تقرير افتد فروغ طلعت كتاب مطلع سعدين و مجمع بحرين چون آفتاب اقبال در اوج جلال طالع شود و انوار سعادت اشراق آن در ممالك آفاق ساطع گردد .\r\n[ نظم\r\n اميدوار كه نام كتاب مطلع سعدين * چو ماه چارده با طالع سعيد برآيد 
  ] « 2 » \r\nمأمول از مكارم اخلاق اعاظم آفاق آن‌كه در اين مجموع كه به عقد عبارت نظام يافته و در سلك استعارت انتظام گرفته « 3 » به عين عنايت و نظر مردمى نگرند و چون بر سهو و نسيان كه لازم انسان است وقوف يابند « 4 » به قلم در ربار و خامهء گوهر نثار اصلاح فرمايند فمن عفا و اصلح فأجره على اللّه « 4 »\r\n\r\n\r\n","description":"","footnote":"\r\n( 1 ) . ك : ملك\r\n( 2 ) . س به جاى عبارات بين دو قلاب [ ع چو ماه چارده . . . 
  ]\r\n( 3 ) . س : نگرفته - ك : مگرفته\r\n( 4 ) . الشورى 41\r\n","page_name":" 38 ","page_number":38},
  {"content":"\r\n\r\nبيت\r\n ياد باد آن‌كه به اصلاح شما مىشد راست * نظم هر گوهر ناسفته كه حافظ را بود \r\nتا كسوت اعمالشان به طراز  الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ  « 1 » مطرز گردد .\r\nنظم\r\n بپوش اگر به خطائى رسى و طعنه مزن * كه نفس هيچ بشر خالى از خطا نبود\r\nدر آفتاب نظر كن كه با بصارت خويش * ممر او همه بر خط استوا نبود . \r\nبصرنا اللّه تعالى بعيوب انفسنا و يسرلنا ما يحب و يرضى ان اللّه بصير بالعباد . منه المبدء و اليه المعاد .\r\nالهى در اين نامهء مناهى ، بل در تمام اين هنگامهء ملاهى و بىراهى ، با كلام صدق تو گستاخى نموده‌ام و مىدانم كه نادانى كرده‌ام . اى علامى كه بر كلام كامل تو نقصان روا نيت كه اين نقصان كامل را از من ناقص به كمال كرم خويش تجاوز فرماى .\r\nنظم\r\n الهى بر من نادان ببخشاى * به تحقيق طريقم راه بنماى \r\n\r\nطلوع نير ديباچه و [ لمعه‌اى از انوار « 2 » 
  ] سخن « 3 »\r\nدبير تقدير و هو  عَلى كُلِّ شَيْءٍ قَدِيرٌ  « 3 » كه فتح باب ايجاد و نصب لواء تكوين فرمود و رفعت ايوان آسمان و بسطت عرضه زمين نمود مراد و مقصود آفتاب طلعت عالم\r\n\r\n\r\n","description":"","footnote":"\r\n( 1 ) . سورة الزمر 18\r\n( 2 ) . س : لمعه انوار - ف : لعمه از\r\n( 3 ) . سورة البقرة 20\r\n","page_name":" 39 ","page_number":39},
  {"content":"\r\n\r\nافروز انسان بود كه از مطلع عنايت و نفخت فيه من روحى « 1 » تابان است و در اوج كرامت خلقت العالم لاجلك و خلقتك لا جلى در جولان .\r\nنظم\r\n جهان چنان ز فروغ رخ تو تابان است * كاز آن نشاط مه و مهر پاىكوبان است \r\nگلبرگ چهرهء اختصاصش به گلگونهء  يُحِبُّهُمْ وَ يُحِبُّونَهُ  « 2 » چنان افروخته كه عابدان هزار ساله سپندوار بر آتش غيرت  خَلَقْتَنِي مِنْ نارٍ وَ خَلَقْتَهُ مِنْ طِينٍ  « 3 » سوخته و چون پرتو آفتاب محبت ازلى از پيكر بديع منظر انسان و فروغ ضمير منير ايشان نور ديباچهء نطق برافروخت و دولت عنايت لم يزلى تشريف تعظم و تكرم و  صَوَّرَكُمْ فَأَحْسَنَ صُوَرَكُمْ  « 4 » بر قامت قابليتشان دوخت ، گوهر سخن را افسر اشرف مواهب داشت و سرير سلطنت او را در غايت رفعت برافراشت . هيچ درجتى اختر آدمى را رفيع‌تر از دقايق سخن و درجات آن نيامد و هيچ درختى چمن مردمى را نامىتر از سخن گرامى دربرنيامده .\r\nنفس ناطقه به حسن تقدير و لطف حديث دلپذير ، فيلسوف عقل را كار فرمايد و هنگام اداى كلام از روح القدس استفاضه نمايد .\r\nنظم\r\n فيض روح القدس ار باز مدد فرمايد * ديگران هم بكنند آنچه مسيحا مىكرد \r\nقالب انسان قابل قبول او شايد و زبان قائل ايشان لايق حصول تكليم او بايد و سخن آفتابى است نورانى و انوار و لمعان آن معانى و مطلع آن آفتاب لامع انسانى و به\r\n\r\n\r\n","description":"","footnote":"\r\n( 1 ) . سورة الحجر 29 ، سورة ص 72\r\n( 2 ) . سورة الاعراف 12\r\n( 3 ) . المائده 54\r\n( 4 ) . سوره المؤمن 64 - ك : تعظم و تكرم و صوركم بر قامت .\r\n","page_name":" 40 ","page_number":40},
  {"content":"\r\n\r\nانارت مشاعل دلايل واضح است و به اضاءت قناديل اقاويل لايح كه در ظلمت‌سراى عالم جسمانى و در فضاى كثافت‌فزاى مأواى انسانى ، نورى كه ظاهر و باطن اشيا را چنانچه بايد نمايد و از اول و آخر هر غايب و حاضر كماهى آگاهى يابد سخن است كه فروغ نير دانش پرتوش بر هست و نيست يكسان تابد و نزديك و دور و مكشوف و مستور ، بل موجود و معدوم و مجهول و معلوم در ميزان زبان متقابلان يابد .\r\nنظم\r\n نورى كه به هست و نيست تابد سخن است * ابرى كه به فوق و تحت بارد سخن است\r\nآن دوحهء فرخنده كه هر شاخ از او * هر لحظه هزار ميوه آرد سخن است \r\nو نزديك دورانديشان حكما كه اقتباس علوم از انوار انبيا فرموده‌اند تعبير از حقيقت انسان به نفس ناطقه نموده‌اند .\r\nنظم\r\n زهى حكيم كه ما را شرف به ناطقه داد * به روى ما ز سخن باب علم و عقل گشاد \r\nو گوهر عالم‌افروز كه انسان عبارت از آن است ، سررشتهء حديثى است كه سلك « 1 » سخن بربستهء آن است و آن امرى است كه جز آمر مطلق نداند و پير دهر « 2 » در تدبير و تعبير آن حيران ماند . « 3 »\r\nنظم\r\n چو روح سخن از فتوح خداست *  قُلِ الرُّوحُ مِنْ أَمْرِ رَبِّي  « 3 » گواست \r\n\r\n\r\n","description":"","footnote":"\r\n( 1 ) . ف : در سلك\r\n( 2 ) . ك - ف : پير دبير - شايد هم : هر دبير\r\n( 3 ) . سورة الاسراء 85\r\n","page_name":" 41 ","page_number":41},
  {"content":"\r\n\r\nو متبحران بحار علوم « 1 » دانند كه درياى دانش را گذر بر معبر عبارت است و حكايت غواصان كه در شاهوار از قعر بحر برمىآورند به همين سخن اشارت . چه گوهر علم اگر به زيور سخن نيارايد چگونه از خلوتگاه ذهن به جلوه‌گاه دهن آيد و بكر فكر تا به آن آئينه روى ننمايد از حجاب نقاب به چه وسيله و حيله چهره گشايد و وحى حى لا يموت ، كه مظهر آثار و مطلع انوار ملكوت همان تواند بود آفتاب سعادت انتساب آن از افق سخن طلوع نمود . رموز ربانى و مخدرات معانى را اگر حيله‌اى شايسته‌تر و تجليه‌اى بايسته‌تر از سخن بودى ، آرايندهء صور آن معانى را به آن تحلى تجلى فرمودى .\r\nنظم\r\n به بحر علم الهى سخن به از در است « 2 » * سخن‌شناس مبادا كه ارتياب آرد\r\nبدين محيط از آن آشنائيش دادند * كه تا جواهر معنى به روى آب آرد \r\nو سخن كه از فروغ آفتاب ربانى تابد ، به حسب مشاعر انسانى من حيث الصورة ، به دو وجه صورت ظهور يابد .  أَبْصِرْ بِهِ وَ أَسْمِعْ  « 3 » . گاه شيرين صفت بر شبديز خط [ سواد « 4 » 
  ] سوار شود .\r\nمصرع\r\n همچو ماهى كاو فشاند نور در شبهاى تار \r\nمكتوب  أُولِي الْأَيْدِي وَ الْأَبْصارِ  « 5 » به نظر ديده‌وران  فَمَنْ أَبْصَرَ فَلِنَفْسِهِ  « 6 » درآيد و گاه سليمان‌آسا بر باد پاى تموج‌نماى هوا هر طرف روان گردد .\r\nمصرع\r\n همچو برگ گل كه او را مىبرد باد بهار \r\n\r\n\r\n","description":"","footnote":"\r\n( 1 ) . ك : عالم\r\n( 2 ) . ك ، س : درى است\r\n( 3 ) . سورة الكهف 26\r\n( 4 ) . س ندارد\r\n( 5 ) . قسمتى از آيهء  وَ اذْكُرْ عِبادَنا إِبْراهِيمَ وَ إِسْحاقَ وَ يَعْقُوبَ أُولِي الْأَيْدِي وَ الْأَبْصارِ .  ( سورة ص 45 )\r\n( 6 ) . سورة الانعام 104\r\n","page_name":" 42 ","page_number":42},
  {"content":"\r\n\r\nپيام اهل دل به حاضران محفل  أَوْ أَلْقَى السَّمْعَ وَ هُوَ شَهِيدٌ  « 1 » ابلاغ و ارسال نمايد و اول را مظهر كتابى خوانند و ثانى را مظهر كلامى دانند و به حسب هريك از اين دو مظهر يعنى سمع و بصر ، سخن را بل اصول و اركان او [ را كه حروف نورانى و ظروف « 2 » 
  ] معانى است هزاران صور غير مكرر معين و مقرر مىشود .\r\nنظم\r\n در هر آيينه روى ديگرگون * مىنمايد جمال او هردم \r\nو به مقتضاى قابليت هر آينه در هر آينه صورتى ديگر نمايد و هرجا جمال او در جلوه آيد به حسن دلفريب جان فزايد .\r\nنظم\r\n صد هزار آيينه دارد شاهد مه‌روى من * رو به هر آيينه كارد جان در او پيدا شود \r\nو در آن مقام كه زمزمهء آواز در ساز الفاظ به نغمهء زير و بم آهنگ عود سخن سازد و ملايم طباع اهل بلاغ و سماع در هر پرده راه ديگر نوازد ، هر آينه از صداى نغمات دلگشا و از هواى نقرات روح‌افزا حاضران انجمن خطاب و سامعان مجمع سؤال و جواب بهره‌ور و كامياب شوند . اما تا خضر خامه در ظلمات دوات از چشمهء حيات عذب فرات ننوشد و حسن كلام حلهء كحلى فام ارقام كه قباء « 3 » بقا و ثبات اوست نپوشد ، پرتو انوار آفتاب آثارش بر پيشگاه خواطر آگاه ارباب انتباه در هر ديار و اقطار نتابد و مقاصد و معاهد در هر زمان و مكان به هر زبان كسى در نيابد و هرگاه مصباح معانى در زجاجهء الفاظ نورانى فروغ گيرد هر آينه به تمادى روزگار از انوار انظار و افكار اولى البصاير و\r\n\r\n\r\n","description":"","footnote":"\r\n( 1 ) . سورهء ق 37\r\n( 2 ) . ك : [ مرا كه حروف 
  ]\r\n( 3 ) . ف : فنا\r\n","page_name":" 43 ","page_number":43},
  {"content":"\r\n\r\nالابصار لمعهء عالم‌افروز  نُورٌ عَلى نُورٍ  « 1 » وضوح و ظهور پذيرد .\r\nمصرع\r\n اول بود مقام كلام و دوم كتاب \r\nو چون امر ظهور و اظهار كه منوط و مربوط است به شعور و اشعار\r\nمصرع\r\n بىسخن بىسخن ميسر نيست \r\nنظم\r\n خط هر انديشه كه پيوسته‌اند * بر پر مرغان سخن بسته‌اند\r\nبىسخن آوازهء عالم نبود * اين همه گفتند و سخن كم نبود \r\nناشران غرر منثور پايهء نثر را از نثره « 2 » گذرانيده صيت طنطنهء ان من البيان لسحرا در گنبد سپهر انداخته و ناظمان در منظوم رتبهء شعر به شعرى « 3 » رسانيده و لواء اعتلاء ان من الشعر لحكمة بر ذروهء عرش افتخار برافراخته‌اند .\r\nنظم\r\n بلبل عرشند سخن‌پروران * باز چه مانند به اين ديگران \r\nو سخنوران به عبارات دلاويز و هنرپروران به استعارات سحرانگيز در تدوين مؤلفات و تزيين مصنفات آثار يد بيضا نموده‌اند و ابواب امتنان بر ارباب معانى و بيان گشوده لطافت عبارت به جائى رسانيده‌اند\r\nمصرع\r\n كه قوت بشرى عاجز است از ادراكش \r\nو مهارت كتابت به آن‌جا انجاميده\r\n\r\n\r\n","description":"","footnote":"\r\n( 1 ) . سورة النور 25\r\n( 2 ) . نثره معانى مختلف دارد و از آن جمله است « نام دو ستاره از منازل قمر » ( منتهى الارب )\r\n( 3 ) . ستاره بسيار روشنى كه در آخر تابستان اول شب بر آسمان نمايان مىگردد و آن را شعراى يمانى نيز گويند در مقابل شعراى شامى كه نورش كمتر است .\r\n","page_name":" 44 ","page_number":44},
  {"content":"\r\n\r\nمصرع\r\n كه خامه‌نامهء آن را رقم نيارد زد . \r\nو اوج ارتفاع آن دو مظهر كثير انتفاع چنان عالى است و بدان‌سان متعالى كه بلندرايان رفيع جناب و مشكل‌گشايان مغلقات ابواب و انظار افكار عظماى حكما و عقول فحول اذكياى علما در سياق اين كلام و مساق اين مقام معترف‌اند به قصور و تقصير و عاجزند از تحرير و تقرير « و اللّه اعلم بما فى الضمير »  لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  « 1 » و چون قلم را فيض كرم در محيط سخن آشنائى داد و از غيث غيب لآلى آبدار چون ادرار مدرار در جيب و دست رقم افتاد « 2 » چندان باران « 3 » از سحائب مواهب در چمن سخن نزول نمود كه رشحات آن قطرات بوستان هر داستان هميشه تازه و خرم به سان باغ ارم خواهد بود و هنوز آتش طبع چون برق مىدرخشد و هر ساعت نويد فتح الباب ديگر مىبخشد . اگر سيرابان باران لطائف از مدرار بسيار تنگ نيايند غنچهاى سر به مهر كه چون لعبتان خندان در پردهء [ دل 
  ] « 4 » خيال‌بازى مىكنند بىبازى خيال چون گل از پرده بيرون آيند و به نسيم جانفزا مشام ايام معطر شود و رخسار روزگار از پرتو آن منور گردد .\r\nمصرع\r\n اميد بخشش بسيار باشد از وهاب \r\nمعلوم گل بويان حدايق دقايق باد كه در اين گلزار لطايف هواى انشا كه چون غنچه در دلها گره بسته بود ، هر طرف به وجهى ديگر روى نمود . گاه چون صد برگ به\r\n\r\n\r\n","description":"","footnote":"\r\n( 1 ) . سورة الشورى 11\r\n( 2 ) . غيث به معناى باران است و مدرار ( كسر ميم و سكون دال ) به معناى ريزان . ادرار در لغت به معناى بسيار شير شدن و شير دادن ناقه و در اصطلاح به معناى كمك‌خرج و وظيفهء مستمر است چنان‌كه سعدى گويد :\r\n مرا در نظاميه ادرار بود * شب و روز تلقين و تكرار بود \r\n( 3 ) . س : افتاد چندان‌كه - ف : و چندان باران .\r\n( 4 ) . س ندارد\r\n","page_name":" 45 ","page_number":45},
  {"content":"\r\n\r\nگونه‌گونه چهره گشايد و گاه چون رياحين بساتين در هر سرزمين ، به رنگ ديگر برآيد و فوايد سخن در سلك انتظام به تعدد اقسام سرانجام يابد و نور ظهور او در هر روزن به فروغ ديگر تابد . چه سخن يا مطبوع باشد يا مصنوع و هريك را انواع بدايع باشد كه مناسب صنايع آيد و ملايم طبايع نمايد و به موجب  وَ لِكُلٍّ وِجْهَةٌ هُوَ مُوَلِّيها  « 1 » قبلهء هر طايفه سويى باشد و محراب هر جماعت طاق ابرويى . بعضى بناى سخن بر ترصيع و تجنيس نهند و چهرهء كلام را به آن زيور آرايش دهند و ميدان سخن را كه عرصهء وسيع بايد به چندين خطوهء معدود بازآيد و كميت مطلق العنان بيان را مجال جولان نماند و چابك‌سوار مضمار گفتار بىاختيار فروماند .\r\nمصرع\r\n درين ميدان ندارد شهسوار خامه جولانى \r\nو جمعى سخن عذب و حديث رطب مىسازند و معانى خوب در الفاظ مرغوب مىپردازند .\r\nمصرع\r\n مانند شكرى كه چكد « 2 » از نى قلم \r\nو طايفه‌اى گرد سخن مطبوع طوفى نمايند و مؤلف خويش را به صنايع مختلف آرايند .\r\nمصرع\r\n وين بد نبود اگر همه نيك آيد \r\nو گروه انبوه رقم اختيار بر سخن لطيف آبدار كشند نه در رقت لفظ و نه در دقت معنى كوشند . گاه در پى مطبوع روند و گاه رعايت مصنوع كنند . گاه درين شيوه شروعى و گاه درين شيمه و لوعى . از هر نسيمى شميمى و از هر تويى بوبى . تا آب روى سخن در پاى صنعت نريزد و حديث چون در آبدار با خس و خاشاك نياميزد .\r\n\r\n\r\n","description":"","footnote":"\r\n( 1 ) . البقرة 147\r\n( 2 ) . ف ، ك : چكيد\r\n","page_name":" 46 ","page_number":46},
  {"content":"\r\n\r\nمصرع\r\n وين سخن خوبتر از قطرهء باران باشد \r\nنظم\r\n ديپاچه شد تمام و قلم يافت كام از او * شيرين حكايتى كه سخن راست نام او \r\n\r\nباعث بر تهذيب ديباچه و ترتيب كتاب\r\nصبح « 1 » نوروز كه بهار عالم‌افروز جوانى و طراوت ايام كامرانى بود و نسيم جانفزاى بهار ، به هواى اعتدال ليل و نهار ، اعجاز نفس مسيحا و احياء دم عيسى مىنمود .\r\nنظم\r\n نسيم باد در اعجاز زنده كردن خاك * به باد داد همه معجزات عيسى را \r\nباد فروردين در احياى سبزه و رياحين پيام روح مىداد و در اطراف باغ و بساتين دست لطف درهاى بهشت مىگشاد . شمال قامت سرو سهى را به نسيم اعتدال در رقص آورده .\r\nمصرع\r\n تمايل « 2 » قد جانان به ياد مىآورد . \r\nو صبا سر زلف بنفشه را تاب داده\r\nمصرع\r\n ز چين سنبل مشكين او خبر مىداد \r\nخوبان نازك اندام چمن از تشريف باد صبا جامه‌هاى زنگارى پوشيده و گل‌رخان تازه روى لاله و سمن از شيشهاى سحاب جامهاى گلنارى نوشيده . آتش عارض گل از\r\n\r\n\r\n","description":"","footnote":"\r\n( 1 ) . س : در صبح\r\n( 2 ) . ك : تأمل - ف : شمايل\r\n","page_name":" 47 ","page_number":47},
  {"content":"\r\n\r\nدم گرم بلبل افروخته و شمع لاله را دل نالهء زار عندليب سوخته . ارغنون مرغ سحر و موسيقار فاخته با آهنگ عود قمرى و چنگ هزاردستان ساخته . آب زلال خاك چمن را آبى به روى كار آورد و باد شمال رونق عود قمارى و نكهت مشك تتارى برده . سغد سمرقند و شعب بوان فارس از نضارت بساتين و لطافت رياحين متنزهات دار السلطنهء هرات فسرده و ابلهء بصره و غوطهء دمشق « 1 » از سلاست انهار و حلاوت آب خوشگوار آن در گرداب خجلت غوطه خورده « 2 » . درختانش در تصحيح شجرهء انتساب انتما به اصول طوبى و سدرة المنتهى رسانيده و به نويد اصلها ثابت و فرعها فى السماء « 2 » سر ارتفاع و اعتلا از ايوان كيوان گذرانيده بود و مقارن اين حال موكب همايون فال سلطان انجمن پرتو التفات بر كاخ سپهسالار طارم پنجم انداخت و باز به طلعت جهان‌آرا بيت شرف مشرف ساخت .\r\nمصرع\r\n خسرو انجم مشرف ساخت ايوان حمل \r\nباد صبا همان دم به طريق فراشى برخاست و ابر نيسان خوبان بوستان را به زيور در و گوهر بيار است و در صحن چمن چندان در آبدار نثار كرد كه از وفور گوهر منثور « 3 » دامن گلزار گران‌بار شد .\r\nنظم\r\n بهار در و گهر مىكشد به دامن ابر * كه پيش مقدم سلطان گل نثار كند \r\nعرصهء بساتين از طلوع هرگونه رياحين چون سپهر برين به كواكب ثواقب لامع و در اطراف چمن از شكوفه و نسترن صد هزار زهره و ثريا و مشترى و شعرى طالع\r\n\r\n\r\n","description":"","footnote":"\r\n( 1 ) . در حاشيهء نسخهء افشار آمده : جنات الدنيا اربعة : سغد سمرقند و شعب بوان فارس و ابلة بصره و غوطة دمشق .\r\n( 2 ) . سورة ابراهيم 24\r\n( 3 ) . ك : مستور\r\n","page_name":" 48 ","page_number":48},
  {"content":"\r\n\r\nنظم\r\n چمن مگر سرطان شد كه شاخش نسترنش * طلوع داد به يك شب هزار شعرى را \r\nو در صبحى چنين تازه و خرم ، بلبل سحرخيز قلم كه همدم شبهاى سودا « 1 » است و بوستان هر داستان را از گلبانگ صفير و آهنگ بم و زير او هزارگونه برگ و نواست گلهاى جانى از شجرهء طيبهء سخن برچيده بود و آن گل دسته را كه ثمرهء دوحهء جوانى است بدست فكرت گرفته چون دفتر گل ورق ورق بازمىگردانيد و دلش از خرمى باغ باغ شده زمزمه آغاز مىكرد . گاه به انشاد به‌سان مرغان گلستان فرياد و فغان برآورده نغمه‌هاى دلاويز مىانگيخت و گاه به انشاء چون ابر بهار درهاى آبدار بر گلزار اوراق به سخنهاى طرب‌انگيز فرومىريخت . در اثناى انشاد و انشا ، دوستى مردم ديده ، به‌سان مردم ديده ، چون نور به چشم خانه درآمد . مردم ديده را از مردمى او چشم‌روشن گشت و معنى النور فى السواد ديده از طلعت او معاينه ديد و آن دوست از بنان و بيان پرسيد كه :\r\nنظم\r\n خضر صفت قلمت از چه شد به تاريكى * چو بودش آب حيات از بيان تو حاصل \r\nقلم دو زبان به هر زبان جواب چو آب روان بازداد كه در بحرى غوطه خورده‌ام كه هر قطره از آن درى است و [ هر در از آن گردابى 
  ] . « 2 » بار ديگر آن يار جانى به زبان مهربانى « 3 » قلم گهر رقم را گفت مىدانم كه لآلى منظوم از بحور علوم برآورده‌اى « 4 » و جواهر منثور به تيشهء انديشه از كان خيال « 4 » بيرون آورده . اكنون هر درى مكنون در\r\n\r\n\r\n","description":"","footnote":"\r\n( 1 ) . ايضا : سواد\r\n( 2 ) . س : و هر درى كردانى\r\n( 3 ) . ف : 2 مهربان\r\n( 4 ) . س : جنان\r\n","page_name":" 49 ","page_number":49},
  {"content":"\r\n\r\nدرجى درج كن و هر جوهر منور « 1 » در خزانه خزان .\r\nمصرع\r\n كان عقود منفصم « 2 » آن به كه يابند انتظام \r\nچه همه وقت آب بقا و ثبات در شهرود عمر و حيات جريان نخواهد نمود . كه داند كه اين روزگار تا آخر كار ، بر چه قرار خواهد بود و چه خيال كه اين دهر محتال « 3 » بر چه حال خواهد بود .\r\nنظم\r\n مكن عمر ضايع به افسوس و حيف * كه فرصت عزيز است و الوقت سيف \r\nنور سخن آن ناصح مشفق چون صبح صادق عالم جان را روشن ساخت و از فروغ آن مملكت دل منور شد .\r\nنظم\r\n پند او بس كه بر دل آمد راست * چون الف در ميان جان بنشست \r\nو چون قلم مشكين‌رقم بوى برد كه آن دوست همدم سخنى به زبان هواخواهى مىگويد ، سخن او را در هوا گرفت و هرجا ورقى پريشان بود غنچه‌وار فراهم آورده چون دفتر گل بر هم بست و گل‌دسته‌اى ساخت كه مشام ايام از شميم نسيم آن معطر باشد .\r\nنظم\r\n مشام جان معطر شد از آن اوراق عنبربو * كه هريك نافه‌اى پرمشك اذفر بود بىآهو \r\n\r\n\r\n","description":"","footnote":"\r\n( 1 ) . س : منثور\r\n( 2 ) . ك : منتظم - ف : منعصم - انفصام به معناى شكسته شدن و بريده شدن ( منتهى الارب )\r\n( 3 ) . س . ك : مختال - مختال به معناى متكبر و خودپسند است و محتال به معناى حيله‌گر .\r\n","page_name":" 50 ","page_number":50},
  {"content":"\r\n\r\nو تشبيبات و مقدمات كه پيش از اين به ريختن خون جگر و پختن سودا و گداختن سويدا خامهء عنبرين شمامه سواد كرده بود و در تحرير آن سياهى ديده سفيد گشته و بياض دل سياه شده مرتب ساخت و ديباچه‌اى زيباتر از ديبا بيار است و هر چند خواست كه رخسار آن چون عذار عقل و روح از زلف و خال خيال خالى باشد ليكن هرجا نقشى باريكتر از موى در سر قلم سخنگوى آمد و دقت زيادت شد و مأمول از مشترى رايانى كه ضماير نورانى به انوار معانى روشن دارند آن‌كه صورت زلف و خال خيال در نظر نيارند و آفتاب عبارت در حضرتشان به طلعتى برآيد كه ستاره صفت با فروغ آن نتابد و نپايد .\r\nمصرع\r\n جائى كه آفتاب برآيد ستاره چيست \r\nتطويل ديباچه اگر از عمر دراز خوشتر آيد ، اما درازاى عمر نيز چندان نمىبايد كه از زيستن ملالت افزايد .\r\nمصرع\r\n عمر آن به كه درازى به ملالت نكشد . \r\nو چون طباع اهل بلاغ و اطلاع به علم تاريخ مايل است ، خاصه وقايعى كه قريب العهد وقوع يافته و انوار التفات فضلاى روزگار هنوز بر آن نتافته ، اكابر انام و صناديد ايام و اعاظم امصار و اكارم اعصار ميل اين مؤلف نمودند ، به نقل و تحويل آن رغبت فرمود و بر ديگران فايق و بر همگان سابق « 1 » ، جناب فضيلت‌مآب و سيادت انتساب ، معز الملة والدين مولانا شيخ حسين مد ظله العالى حسن اهتمام در اتمام آن بذل نمود و به ترتيب و تهذيب آن التفات فرمود و چون زيادت از سى سال با « 2 » جناب ستوده خصال ، كمال اخلاص به جمال اختصاص آراسته بود ، قلم تصحيح در رقم توضيح و تنقيح سعى بليغ صرف نمود . اميد به كرم الهى آن است كه نسيم عنايت پرده از چهرهء\r\n\r\n\r\n","description":"","footnote":"\r\n( 1 ) . ف : شايق\r\n( 2 ) . ف : سى سال از\r\n","page_name":" 51 ","page_number":51},
  {"content":"\r\n\r\nاين غنچهء نورسته گشايد تا از مشاهدهء طلعت آن خواطر خوش‌طبعان جهان چون گل در تبسم آيد و از فضل ايزد متعال شرف قبول و عز اقبال يابد تا انوار اشتهار آن در مشارق و مغارب تابد و الراجى من الكريم لا يخيب انه يسمع و يجيب [ و السلم 
  ] . « 1 »\r\n\r\n\r\n","description":"","footnote":"\r\n( 1 ) . س ندارد - ك از انه يسمع را ديگر ندارد\r\n","page_name":" 52 ","page_number":52},
  {"content":"\r\n\r\n\r\nداستان سلطان سعيد علاء الدنيا و الدين\r\nسلطان ابو سعيد بهادر خان انار اللّه برهانه بر دو قسم است :\r\n\r\nقسم اول : در ذكر ولادت و نسب و خواتين و شرح بعضى از وقايع تا وقت جلوس بر سرير سلطنت\r\nولادت سلطان ابو سعيد بن الجايتوى بن ارغون بن ابقا خان بن هولاگو خان ابن تولوى خان بن چنگيز خان در شب چهارشنبه هشتم شهر ذىقعده سنهء اربع و سبعمائهء هلالى به طالع حوت به مقام تور قوى از بلاد آذربايجان بود « 1 » و در روز هفتم آن در گرانمايه را در كنار مهربانى امير سونج و خاتونش اوغول قندى نهادند و چون پنج‌ساله شد مجموع خواتين و شهزادگان و امرا و اركان دولت بر درگاه امير سونج جمع آمدند و چنانچه آئين مغول است ، در خوبتر ساعتى شهزاده را بر اسب دولت سوار كردند و روى اسب به جانب مشرق كرده قدحى قميز در يال و كفل اسب پاشيدند و شهزاده را در آن سال امراض مختلفه از آبله و غير آن طارى شد و حق‌تعالى شفا بخشيد .\r\n\r\n\r\n","description":"","footnote":"\r\n( 1 ) . مادرش حاجى خاتون بود چهارمين زن اولجايتو . ( تاريخ اولجايتو تأليف ابو القاسم كاشانى ص 7 )\r\n","page_name":" 53 ","page_number":53},
  {"content":"\r\n\r\nاما خواتين اول شهزاده اولجاى قتلغ دختر پادشاه غازان خان كه در حبالهء شهزاده بسطام بود « 1 » و بعد از فوت بسطام ، الجايتو سلطان از غايت اهتمام كه به آن خاتون داشت ، به وقتى كه سلطان ابو سعيد را به خراسان مىفرستاد ، هم در طفوليت آن خاتون را به عقد شرعى به فرزند داد .\r\nديگر بغداد شاه خاتون كه دختر امير چوپان بن ملك بن تودان بهادر بود از قوم سلدوس و محبوبه و مطلوبهء سلطان بود و شرح خواستن و بيرون آوردن او از امير شيخ حسن نويان بن امير حسين گوركان خواهد آمد ان شاء اللّه .\r\nديگر دلشاد خاتون دختر دمشق خواجه [ بن چوپان مذكور 
  ] كه در ايام پدرش خواسته بود و بدان « 2 » ميل بسيار داشت .\r\nديگر عادلشاه « 3 » خاتون دختر توكل بن امير ايسن قتلغ و در آن زمان به حسن او نشان نمىداده‌اند .\r\nديگر هر قداق دختر دولتشاه كه از اقرباى امير چوپان بود .\r\nسلطان الجايتو ، در شهور سنهء ثلاث عشر و سبعمائه ، سلطان ابو سعيد را امير سونج اتابك ساخته به خراسان روان ساخت و حكم فرمود كه امرا و وزرا و اركان دولت فرزندان ملازم شهزاده فرستند و به راه و رسم پدران مقرر باشند و ديوانيان ما يحتاج شهزاده از جواهر و نقود و مرصعات و اثواب و غيرها مرتب ساخته تسليم خواجه مرجان كه منظور نظر شاهزاده بود نمودند و مهر آل و طبل و علم و سنجق و اسبان و شتران و آنچه مناسب آن باشد سپردند و سلطان اولجايتو فرمود كه جهت عزيمت ساعت مسعود اختيار كرده بر سبيل مشايعت از سلطانيه تا ابهر آمد و فرمود كه اردوى\r\n\r\n\r\n","description":"","footnote":"\r\n( 1 ) . بسطام فرزند اولجايتو بود كه بيش از دوازده سال عمر نيافت . ( رك : ذيل جامع التواريخ ص 70 )\r\n( 2 ) . س : و به دو\r\n( 3 ) . ك : عاشاء\r\n","page_name":" 54 ","page_number":54},
  {"content":"\r\n\r\nشهزاده در پيش اردوى سلطان زدند و از پشته‌اى بلند نظاره كرده وى را طوى معتبر نموده تمام ملازمان شهزاده را به عواطف پادشانه مخصوص گردانيد و امير سونج را پيش خوانده فرمود كه سوابق حقوق ترا مىدانم و وثوق تمام به جانب تو دارم . فرزند دلبند خود و فرزندان اركان دولت را به تو مىسپارم . مىبايد كه وظيفهء خدمت و شفقت مرعى دارى و ايشان نيز از فرمودهء تو بيرون نروند و تو مبادا كه مغرور شوى كه من پادشاه پرورده‌ام و شهزاده مىپرورم و از تو حركات ناواجب كه موجب خلل ملك و دولت باشد به ظهور آيد و در معرض بازخواست آيى و من هيچ محابا نكنم . امير سونج عرضه داشت كه من كيستم كه از حد خود تجاوز كنم . عنايت پادشاه مرا به اين مرتبه رسانيده است . اگر خلاف حكم و يا ساق و رزم به شمشير بگذرم .\r\nالقصه به املى فسيح و دولت قوى روان شدند و آن سال در مازندران ييلاق در كوشك مراد كردند و قشلاق در سلطان دوين و لشكر خراسان كه با ياساول و امير على قوشجى به جنگ شاهزاده كپك رفته بودند به فر قدوم ميمون شاهزاده مظفر و منصور بازگشته در كوشك‌مراد به مراد رسيدند .\r\nسلطان اولجايتو فرمود كه سيد شرف الدين خطاط شيرازى به تعليم خط شهزاده عازم خراسان شود و مشار اليه چون به خدمت رسيد به انواع تعظيم و تكريم مخصوص گرديد تا غايتى كه شاهزاده پياده به مكتب رفتى و استاد را از قيام منع فرمودى و بر نوشتن خط مداومت نمودى چنان‌كه به اندك زمانى خط او را پسنديدند و لوحى كه به خط اشرف نوشته بود پيش سلطان اولجايتو بردند و سلطان شادمان شده آن لوح را به اردوها و خانه‌هاى اركان دولت رسانيده نثارها كردند و حامل لوح را صله‌ها دادند و شهزاده سه سال و كسرى در خراسان به امور سلطنت قيام نمود و اهل خراسان در آن ايام به فراغ و رفاهيت حال گذرانيدند و الحمد للّه رب العالمين .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nحكايت رسيدن خبر واقعهء اولجايتو سلطان به سلطان ابو سعيد بهادر خان\r\nسلطان اولجايتو را به واسطهء بهتان شيطانى اعراض نفسانى بر ضمير منير مستولى شده ملالتى عظيم روى نمود و به استصواب اطبا احتما و تقليل غذا فرموده مرض زايل شد و هنوز ضعف باقى بود كه مباشرت كرده به حمام رفت و بعد از استحمام غذاهاى غليظ چون غاز و كباب تناول نمود و معدهء ضعيف از هضم عاجز شده به هيضه و تخمه مؤدى گشت و ميان اطبا در تناول مسهلات و قوابض اختلاف شد و مولانا جلال الدين موصلى به معالجه مخصوص گشته در استعمال قوابض مبالغه نمود تا مواد واجب الدفع مستحكم شد و طبيعت كه به طول احتما و كثرت مجامعت ضعيف شده بود مغلوب و مقهور گشت و در سلخ رمضان 716 از بارگاه و ايوان به رياض رضوان انتقال فرمود و از خاكدان غرور به فرح‌سراى سرور ارتحال نمود « 1 »\r\nمصرع\r\n او نيز چنان رفت كه رفتند بسى « 2 » \r\nمدت عمر او سى و شش سال . حمد اللّه مستوفى مىگويد :\r\nرباعى\r\n از هفتصد و شانزده چو نه ماه گذشت * از گاه و كلاه سرورى شاه گذشت\r\nبگذشت و جهان بىوفا را بگذاشت * آگاه ز حال خويش ناگاه گذشت « 3 » \r\n\r\n\r\n","description":"","footnote":"\r\n( 1 ) . طبق مندرجات ذيل جامع التواريخ رشيدى ، اولجايتو پس از بازگشت از شكار دچار « مرضى صعب » گرديد و « اسهالى دموى » پيدا شد . در تاريخ « صاف نيز آمده كه پس از بيست روز كه در شكار ساغر مىزد و نخجير مىافكند » در عشر آخر شعبان بازگشت و پس از مراجعت به درد مفاصل و اسهال خونى مبتلا گرديد .\r\n( 2 ) . حاشيهء نسخهء ف :\r\n روز شنبه احتراق زهره صبح عيد فطر * شاه شرق ( و ) غرب شد از مسند شاهى برى\r\nچون ز تخت ملك سوى تختهء تابوت شد * هفتصد و ده بود و شش از هجرت پيغمبرى\r\nدور چرخ چنبرى تاج از سر سلطان ربود * « اى مسلمانان فغان از جور چرخ چنبرى » \r\n( 3 ) . تاريخ گزيده به تصحيح و اهتمام عبد الحسين نوائى ص 610\r\n","page_name":" 56 ","page_number":56},
  {"content":"\r\n\r\nفى الجمله چون امرا و وزرا ديدند كه مرض قوى شد ، انديشه‌مند شدند كه اگر در غيبت شهزاده واقعه‌اى حادث گردد ، به واسطهء بعد مسافت ، آتش فتنه بالا گيرد و مصلحت چنان ديدند كه شهزاده را به حكم يرليغ طلب دارند . اگر سلطان صحت يابد به عيادت آمده باشد و اگر صورتى ديگر روى نمايد وارث ملك بر سرير سلطنت ، پيش از وقوع فتن ، ممكن بود . بر اين اتفاق ، معتبرى را روان ساختند و متعاقب ايلچيان مىرفتند . شهزاده در مازندران بود و امير سونج در رادكان و مسافت ميانشان دور و نزديكان شهزاده گماشتگان امير سونج بودند و بىحضور او حركت شهزاده متعذر .\r\nچون امير سونج شنيد كه سلطان شهزاده را طلبيده متواتر ايلچى مىرسد ، فهم كرد كه امرا و وزرا مىخواهند كه شهزاده را تنها به اردو رسانند تا اگر قضيه‌اى واقع شود جانب شهزاده را محكم كرده باشند و از قصد سونج ايمن شده . امير سونج مانع حركت شهزاده شده خبر واقعه رسيد و سونج از رادكان به مازندران رفت و راى او بر آن قرار گرفت كه چون در ملك وارثى ديگر نيست چندان‌كه ديرتر رويم كار مستحكم‌تر باشد و استقلال من زيادت گردد و بنابرآن در توجه تأنى مىنمود و چون اركان دولت از عزا فارغ شدند هريك فرزندى و برادرى به استقبال فرستادند و در حدود بسطام به اردوى شهزاده رسيدند و بيلكها رسانيدند و چون امير سونج دير مىآمد اركان ملك در اردوى پادشاه مرحوم به جانب امير چوپان ، كه ركن اشد و باب احد دولت بود ، التجا نمودند .\r\nچون رايت همايون شهزاده به سارى قميش ولايت رى رسيد ، امرا حاضر شده خبر واقع رسانيدند و آيين تعزيت ترتيب داده متوجه سلطانيه گشتند و اركان دولت دو گروه بودند : بعضى به امير سونج متعلق شدند و جمعى به ذيل دولت امير چوپان متمسك گشتند و قرب سه ماه از طرفين به ترتيب لشكر و تمهيد مقدمات شور و شر مشغول بودند . عاقبت امير سونج با نزديكان خود مشورت كرد كه اگرچه پيش ازين\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمحافظت شهزاده در اهتمام من بود ، امروز كه نهال دولتش بالا كشيده در محافظت ملك و سلطنت زيادت بايد كوشيد و رعايت حقوق سابق و لاحق اقتضاى آن مىكند كه در چنين حالتى نظر بر مجرد احوال خويش نداريم . بلكه همگى همت بر رعايت مصلحت شهزاده مقصور سازيم و امروز تقدم امير چوپان در مملكت ايران مقرر است .\r\nاگر من در منصب امير الامرايى با او مخالفت نمايم در مبدأ دولت و غرهء سلطنت مزاج مملكت از منهاج اعتدال عدول جويد و به مقابله و مقاتله انجامد . او را تقديم مىكنم [ تا اين فتنه‌ها واقع نشود 
  ] « 1 » . خواص او بر اين سخنان آفرين كردند . امير سونج در حضرت شهزاده عرضه داشت كه هرچند به موجب مقدمات سابق و خدمات لاحق تقدم امرا و الوس به من مىرسد ، از براى مصلحت مملكت و صلاح سلطنت به اختيار از سر آن مىگذرم و ملازمت پايهء سرير اعلى بر همه اختيار مىكنم . اگر به موجب حكم يرليغ [ سلطان سعيد 
  ] « 1 » امير الامرائى و پيشوايى ما همه بر امير چوپان مقرر باشد حكم شهزادهء جهان راست . شهزاده را اين معنى به غايت پسنديده آمد و بر امير سونج آفرين كرد . چه شهزاده از كمال كياست و فراست مىدانست كه غير « 2 » اين صورت موجب فتنه و فساد است . رايها بر اين قرار گرفته عازم سلطانيه شدند و ميان امراى سلطانيه و امراى خراسان در وهلهء اولى صورت نزاعى مىنمود . اما چون همه را نظر بر صلاح امور ملك « 2 » بود و معلوم داشتند كه سلطنت ملك ايران ارثا و اكتسابا از آن شهزاده ابو سعيد است ابواب صلح مفتوح داشته خواتين از سلطانيه بيرون آمده تا صاين قلعه استقبال نمودند و كلاه و كمر و جامه‌ها « 3 » و اسلحهء سلطان اولجايتو را بر تخت نهاده مىگريستند و آيين عزا ساز داده راه نزاع پاك كردند و به سلطانيه درآمده آش عزا دادند\r\n\r\n\r\n","description":"","footnote":"\r\n( 1 ) . س ندارد\r\n( 2 ) . ك - س . غير از اين صورت\r\n( 3 ) . س : مملكه\r\n","page_name":" 58 ","page_number":58},
  {"content":"\r\n\r\nو رسوم تعزيت به آخر رسانيده و جامه « 1 » ها بدل ساختند و به عيش و طرب اشتغال نموده جهان جوانى از سر گرفت .\r\nنظم\r\n چنين است رسم سراى سرور * يكى روز ماتم دگر روز سور \r\n\r\nقسم دوم در جلوس سلطان ابو سعيد خان و وقايع زمان سلطنت او\r\n\r\nوقايع سنهء سبع عشر و سبعمائه\r\nچون شهزاده ابو سعيد ، به طالع سعد از مطلع « 2 » خراسان ، آفتاب مانند بر سمند گردون حركت به مقر ملك رسيد به اتفاق امراى بزرگ جلوس مبارك او را روزى اختيار كردند و اصحاب تنجيم و ارباب ارصاد و تقاويم\r\nمصرع\r\n سطرلاب سنجان موزون قياس \r\nساعتى كه سعدين از آن سعادت اقتباس كند تعيين نمودند و پادشاه خورشيد طلعت بر فراز تخت سپهر رفعت برآمد .\r\nنظم\r\n اى چرخ را ز پايهء تخت تو ارتفاع * خورشيد را جواهر تاجت دهد شعاع \r\nبساط بارگاه و اطراف خرگاه از نثار درم و دينار به زر و گوهر توانگر شدند\r\n\r\n\r\n","description":"","footnote":"\r\n( 1 ) . اين كلمه و كلمات مشابه آن همه‌جا در نسخ به صورت « جامها » آمده ولى ما بدين صورت آورديم تا با كلمات ديگر مثل « جام‌ها » اشتباه نشود .\r\n( 2 ) . ك : مطلع\r\n","page_name":" 59 ","page_number":59},
  {"content":"\r\n\r\nنظم\r\n بساط از در و گوهر شد بدان‌سان * كه گفتى مهر و مه گشتند رخشان \r\nو آنچه مناسب جلوس همايون و جشن ميمون باشد از شاهزادگان كه بر جانب يمين چون پروين بر گوشهء سپهر برين جوزاآسا كمربسته ايستاده و خواتين در كمال حسن و تزيين بر طرف شمال نشسته بودند و عظماء امرا در مقام عبوديت چشم و گوش بر مرصد و مورد فرمان نهاده و بيرون بارگاه اصناف لشكر صف‌صف چندان‌كه مدّ بصر باشد ايستاده و انواع اسلحه كه ديده از ديدنشان حيران بود مرتب داشته و اسباب عيش و طرب نواى خوشدلى تا ذروهء زهره ساز داده بدين‌سان سه روز داد از عيش صافى و انصاف از زمانهء جافى ستدند و دادند و شاهزاده اوايل صفر سنهء 717 در قروق سلطانيه بر سرير سلطنت و مستقر دولت نشست و در آن وقت سن مباركش به دوازده رسيده بود و او را علاء الدنيا و الدين سلطان ابو سعيد خان نوشتند .\r\nچون بر سرير سلطنت ممكن شد ، بر شيوهء عم و پدر ، رسم عدل‌گسترى در بنده‌پرورى آغاز نهاد . اول حكم يرليغ در اطراف و اكناف ممالك روان گردانيد كه احكام سلطان « 1 » برقرار است . بايد كه جمهور خلايق مطمئن باشند و حكام طريق عدل مسلوك دارند و زمام امور مملكت در كف كفايت « 2 » امير چوپان نهاد و خواجه رشيد الدين و خواجه عليشاه را برقرار وزارت داد و امير چوپان در امارت ملك ايران به غايت تمكن يافت و چون پادشاه در حداثت سن بود و با امور مملكت نمىپرداخت ، امير چوپان حل و عقد امور ممالك را مخصوص جانب خود ساخت . امير ايرنجين را امارت ديار بكر داد و امير سوتاى را به جانب ارامنه و اخلاط فرستاد و اميرزاده تيمور\r\n\r\n\r\n","description":"","footnote":"\r\n( 1 ) . ف : سلاطين - اما در حاشيه به عنوان تصحيح نوشته ، سلطان\r\n( 2 ) . ايضا : كافى\r\n","page_name":" 60 ","page_number":60},
  {"content":"\r\n\r\nتاش ابن امير چوپان عزيمت روم « 1 » فرمود و خواجه رشيد الدين پسر مهتر خود خواجه جلال الدين را به ضبط اموال ولايت روم ملازم تيمور تاش تعيين نمود و امير ايسن قتلغ را كه ركن اعظم دولت و معتمد عليه سلطان بود جهت دفع شهزاده يسور و بكتوت كه به وقت واقعهء اولجايتو سلطان ، امير يساول را به قتل آورده بودند ، به خراسان روان فرمود .\r\n\r\nحكايت قتل امير يساول\r\nچون خبر واقعهء سلطان اولجايتو به خراسان رسيد ، شهزاده يسور طمع در ملك خراسان كرد و اين را با بكتوت پسر اولدو نويان در ميان نهاد . او گفت تدبيرى مىبايد انديشيد كه امير يساول را از ميان برداريم و بعد از دفع او ، كسى [ را با ما مجال جدال نباشد 
  ] « 2 » و در خفيه به تدبير كار مشغول شدند . امير يساول ، به اسم آنكه شهزاده يسور را طوى مىكنم ، مالى خطير در خراسان توجيه كرد به قرار آن‌كه به يك هفته به خزانه رسانند و پنجاه هزار دينار بر هرات نوشت و روز عيد اضحى سنهء 716 « 3 » پنجاه سوار به هرات آمدند و به زخم چماق مردم را مجروح ساخته روز ديگر وجه را نقد كردند و در تمام خراسان انواع بيداد كرده رعايا زبان به نفرين او گشادند . شهزاده يسور و بكتوت گفتند طوى يساول مشتمل بر مكر است . پيش از آن‌كه او چاشت دهد او را شام مىيابد خورانيد . امير يساول در خانهء بكتوت بود به عشرت مشغول كه خبر به او رسيد كه جمعى مردم او را گرفتند . « 4 » او به رسم طواف از لشكرگاه بكتوت بيرون آمد و هنوز نيم فرسنگ نرفته بود كه شهزاده يسور تمام جهات يساول را غارت فرمود . امير يساول از هرات چون برق گذشته ، در حدود جام « 4 » ، مباركشاه بوجايى با پنجاه سوار به او رسيد و\r\n\r\n\r\n","description":"","footnote":"\r\n( 1 ) . منظور آسياى صغير ، كشور تركيهء امروزى است\r\n( 2 ) . س ، ك : [ با ما مجال جدال ندارد . 
  ]\r\n( 3 ) . رقم در نسخهء س نيست\r\n( 4 ) . س : شام\r\n","page_name":" 61 ","page_number":61},
  {"content":"\r\n\r\nبا يساول سى سوار بود . محاربت كردند . فغان مظلومان خراسان كار كرده يساول به قتل آمد و شهزاده يسور تمكن يافت و بعد از اين قضايا « 1 » امير ايسن قتلع به خراسان رسيد و امير بكتوت از جانب شهزاده يسور پيش او رفت و چنان نمود كه يساول قصد شهزاده يسور كرد و به آن سبب كشته شد و عهدنامهء شهزاده يسور پيش سلطان ابو سعيد خان فرستادند و از آن طرف نيز معاهدت رفت . « 2 »\r\n\r\nحكايت مخالفت وزرا و شهادت خواجه رشيد الدين « 3 » طاب ثراه\r\nميان وزرا ، خواجه رشيد الدين و خواجه تاج الدين عليشاه ، از زمان سلطان اولجايتو باز ، منازعت قايم بود و خواجه رشيد با امير چوپان هميشه در مقام دوستى .\r\nدر اين ايام كه سلطان ابو سعيد پادشاه شد و پسر خواجه رشيد ، شمس الدين عبد اللطيف ، ملازم شهزاده به خراسان رفته بود و منظور نظر پادشاه آمد ، خواجه عليشاه از اين معنى مستشعر شد . در تدبير آن بود كه بر خواجه رشيد تخطئه پيدا كند و ميسر نمىشد و مواد نزاع ازدياد مىيافت و اصحاب ديوان در زحمت بودند . چه پيش هر كدام تردد مىكردند ديگرى مىرنجيد . جمعى خواجه رشيد را گفتند كه با خواجه عليشاه تلاش مىكنيم . رخصت نداد و گفت من او را گويم تا رضاى شما جويد . « 4 » عمال گفتند ما را از خواجه رشيد كارى نمىگشايد و با خواجه عليشاه متفق شدند و قصد رشيد كردند و خواجه عليشاه نواب امرا را رشوتها داد و مزاج همه را بر خواجه\r\n\r\n\r\n","description":"","footnote":"\r\n( 1 ) . ف : قضا\r\n( 2 ) . در خصوص اين عهدنامه‌ها رجوع شود به ذيل جامع التواريخ صفحات 80 تا 84\r\n( 3 ) . ف : خواجه رشيد\r\n( 4 ) . ذيل جامع التواريخ رشيدى : « گفتند اگر شما را رخصت مىدهند تا با خواجه عليشاه تلاش كنيم و تصرفات و خيانت او را روشن گردانيم . خواجه رشيد پس از تأمل بسيار در جواب گفت كه مردى بزرگ است . قصد او نشايد كرد . من او را نصيحت كنم تا رضاى شما بجويد . . . » به تصحيح دكتر خانبابا بيانى ص 77\r\n","page_name":" 62 ","page_number":62},
  {"content":"\r\n\r\nرشيد متغير گردانيد و خواجه رشيد عزل شده از سلطانيه به تبريز رفت ، آخر رجب سنهء 717 و امير سونج بر عزل خواجه رشيد راضى نبود . اما مرض صعب داشت « 1 » و به همان خستگى در وقتى كه سلطان در بغداد بود ، به محول بغداد ، وفات يافت و سلطان جهت سوابق حقوق امير سونج بسيار گريست و به نفس شريف به ديدن اخلاف او رفت .\r\n\r\nوقايع سنه ثمان عشر و سبعمائه\r\nچون پادشاه از بغداد مراجعت نمود ، امير چوپان نزديك به تبريز خواجه رشيد را طلب داشت و گفت وجود تو در اين ملك چون ملح در طعام در بايست است . خواجه در جواب گفت كه عمرى گذرانيده‌ام و آنچه به دولت شما مرا در وزارت دست داده هيچ وزير را ميسر نشده و حالا فرزندان رشيد رسيده‌اند و هريك راهى و جاهى دارند و او را در آن رقت سيزده پسر بود . امير چوپان در توجه به اردو الحاح نمود . خواجه عليشاه و اصحاب ديوان از اين خبر مضطرب شدند و نوكران « 2 » امرا را خدمت بسيار كردند ، خاصه ابو بكر آقا كه نفس ناطقهء امير چوپان بود .\r\nمصرع\r\n نحن روحان حللنا بدنا \r\nهرچند امير با خواجه نيك بود ، اما ساده‌دلى داشت . هركس جهت مصلحت خود در او تصرف مىنمود . القصه مزاج امير چوپان تغيير يافته سلطان را متغير ساخت و خصمان گفتند كه خواجه رشيد سلطان اولجايتو را قصد كرده و خواجه ابراهيم پسر خواجه رشيد كه شربت‌دار سلطان مرحوم بوده به تعليم پدر خود زهر داده و اين سخن را عرضه داشت سلطان كردند و ايلچى فرستاده و خواجه را آورده در اردو يارغو\r\n\r\n\r\n","description":"","footnote":"\r\n( 1 ) . ايضا « صاحب فراش بود . گفت اگر من بهتر شوم او را باز به منصب خود رسانم » ص 78\r\n( 2 ) . س : نوكران و امرا\r\n","page_name":" 63 ","page_number":63},
  {"content":"\r\n\r\nپرسيدند و دو امير گواهى دادند و سلطان حكم قتل او فرمود و اول خواجه ابراهيم را در پيش پدر به قتل آوردند و چون جلاد پيش خواجه رشيد رسيد كه او را نيز همان شربت چشاند ، گفت با عليشاه بگوييد كه بىگناه قصد قتل من كردى . روزگار اين كينه از تو باز خواهد « 1 » تفاوت اين‌قدر باشد كه گور من كهنه و گور تو نو . اين گفت و جلاد ميانش به دو زد و اين حال در سابع عشر جمادى الاولى بود ، در حوالى اومه به قريهء خشكدر ، و قوم و خلق او را غارت كرده در تبريز ربع رشيدى تاراج شد و املاك او و فرزندان او را به ديوان گرفتند و مولانا جلال الدين عتيقى در مرثيهء خواجه رشيد گفته است :\r\nنظم\r\n رشيد دولت و دين چون رحيل كرد به عقبى * نوشت منشى تاريخ او كه « طاب ثراه » « 2 » \r\nامير ايسن قتلغ در آن هفته كه خواجه رشيد شهيد شد از جانب خراسان رسيد و از خبر واقعهء او عظيم متألم شد . اما چه فايده چون روزگار مقتضى طبيعت خود به ظهور آورده بود الفائت لا يدرك و آن جماعت كه قصد خون او كردند ، هم در آن سال اكثر به قتل آمدند .\r\nمصرع\r\n كه واجب شد طبيعت را مكافات \r\n\r\nذكر بقاياى وقايع سنهء 718\r\nدر اين سال ، از اطراف ممالك ابو سعيد فتنه و تشويش پيدا شد . در خراسان\r\n\r\n\r\n","description":"","footnote":"\r\n( 1 ) . س : باز مىخواهد\r\n( 2 ) . « طاب ثراه » به حساب جمل برابر است با 718 .\r\n","page_name":" 64 ","page_number":64},
  {"content":"\r\n\r\nشهزاده يسور « 1 » ياغى شده تا مازندران آمد چنانچه مشروح شود ان شاء اللّه وحده و از طرف دشت قفچاق « 2 » آوازه رسيد كه پادشاه اوزبك از راه دربند متوجه گشت و از طرف مصر و شام سپاهى بىشمار به ولايت ديار بكر آمدند .\r\nچون اين اخبار شرف عرض يافت ، سلطان امرا و اركان دولت را جمع آورده راى بر آن قرار گرفت كه به هر طرف اميرى معتبر با لشكرى نامور نامزد كنند . امير ايرنجين را به طرف ديار بكر مقرر كردند و امير حسين گوركان را به جانب خراسان تعيين نمود و سلطان و امرا متوجه قشلاق قراباغ گشتند . امير چوپان از راه گرجستان روان شد و امير ايسن قتلغ به تبريز رفت و از آنجا به عزيمت اران متوجه گشته ناگاه قضاى الهى رسيده مفاجا به رحمت حق پيوست و سلطان از خبر واقعهء او ملول شد .\r\nدر اين اثنا از پيش امير حسين خبر آمد كه شهزاده يسور خراسان گرفته به مازندران رسيد و لشكر او بسيار نشان مىدهند . بنابر احتياط از سرحد پيش نرفتم .\r\nاگر مدد فرمايند اميد به فيض فضل الهى و يمن دولت پادشاهى چنان است كه او را از ممالك خراسان بيرون كنيم . سلطان ابو سعيد لشكرى تمام نامزد فرمود و در خواررى به امير حسين پيوستند و در زمستان و بارندگى فراوان ، قراول امير حسين به حوالى دامغان رسيد و شهزاده يسور خبر لشكر تحقيق كرده مصلحت در مراجعت ديد و امير چوپان نيز جهت دفع شهزاده يسور از قراباغ اران عازم خراسان شده به بيلقان آمد . در اين ولا ، خبر آمد كه پادشاه اوزبك با غلبهء انبوه از دشت خزر گذشته به دربند رسيد و امرا كه بدان حدود رفته بودند از شكوه او به ستوه آمده و قوت مقاومت نديده به اردوى سلطان آمدند و لشكر سلطان [ اكثر 
  ] « 3 » متفرق بود . سلطان با يك دو هزار سوار و غلبه‌اى\r\n\r\n\r\n","description":"","footnote":"\r\n( 1 ) . نام اين شهزاده در ذيل جامع التواريخ يساور آمده است بنابراين على القاعده نام وى را بايد به فتح سين خواند . ف : يليسور\r\n( 2 ) . ف : قبچاق\r\n( 3 ) . س ندارد .\r\n","page_name":" 65 ","page_number":65},
  {"content":"\r\n\r\nدر كنار آب چون خط مستقيم بر طول فرود آيند تا در نظر ياغى بسيار نمايند و ياغى در آن طرف آب با لشكر نامعدود فرود آمده بود و هر ولايت كه در آن جانب بود به غارت و تاراج رفته . امير چوپان در بيلقان چون دانست كه پادشاه اوزبك در برابر سلطان نشسته ، فسخ عزيمت خراسان نمود و مهم اوزبك اهم دانسته به دفع آن اهتمام فرمود و با دو تومان « 1 » سوار چون برق خاطف عازم كنار آب شده به اردوى همايون پيوست . لشكر اوزبك مجال توقف نمانده به طرف دربند بازگشتند و امير چوپان متعاقب هزيمتيان از آب گذشته جمعى را كشته و بعضى را بسته به درگاه پادشاه آورد و شكستى تمام به سپاه اوزبك راه يافته و جاه و مرتبهء امير چوپان به صد درجه ازدياد پذيرفت و امرايى كه به سرحد رفته و با ياغى جنگ نكرده بازگشته بودند بعضى را عزل كرد و گروهى را به ياساق رسانيد و جمعى امراى معتبر را چوب يا ساق زد و از اين جهت آن امرا ياغى شدند و فتنه‌ها پيدا شد چنانچه شرح آن از مساعدت وقت مأمول است . ان شاء اللّه وحده\r\n\r\nذكر بعضى وقايع كه در خراسان حادث شد\r\nشهزاده يسور در ممالك خراسان خرابى بسيار كرد و سبب آن بيعت و متابعت امير بكتوت بود كه او شهزاده را بر گرفتن امراى خراسان و مخالفت سلطان دلالت نمود و راه او پيش شهزاده روزبه‌روز زيادت مىشد . چنانچه شهزاده و امرا ، بىتدبير او در كليات مهمات مدخل نمىكردند . امرا به قصد او يكدل شده و قاصدى پيش ملك غياث الدين به هرات فرستاده اين سر با او در ميان نهادند . ملك سردارى با صد مرد مسلح روان كرد و فرمود كه هرچه امرا فرمايند بدان قيام نمايند . امرا فرصت جسته نيم شبى بر خيل خانهء بكتوت زدند و بكتوت با پنج تن از اولاد و خواتين بيرون رفت و همه شب به تعجيل رانده آن هنگام كه بلغ الليل غايته و رفع الفجر رايته به درگاه شهزاده يسور رسيد ، هم از گرد راه كلاه بر زمين زد و صورت حال عرضه داشت . شهزاده يسور بنفسه\r\n\r\n\r\n","description":"","footnote":"\r\n( 1 ) . تومان به معناى ده هزار است\r\n","page_name":" 66 ","page_number":66},
  {"content":"\r\n\r\nسوار گشته پسر خود [ شهزاده 
  ] « 1 » جوكى را با بكتوت و چند امير معتبر و هفت هزار سوار به اسم مقدمهء سپاه فرستاد و فرمود كه تا مخالفان را به دست نيارند بازنگردند .\r\nشهزاده جوكى در حوالى سرخس به مخالفان رسيده جنگ كردند و شهزاده جوكى غالب آمده ياغى گريخت و خرگاه خاص و خواتين و پرستاران ايشان را گرفتند و بعضى از حواشى و مواشى بكتوت را كه به غارت مىبردند بازستانيده مراجعت نمودند و شهزاده يسور بكتوت را تشريف عنايت كرده سلاح نبرد و خيمه و خرگاه ارزانى داشت و هزار مرد نامدار در فرمان او كرده در باد غيس مقام داد و خود به جانب گرمسير كه اردوى او بود معاودت نمود و اين حالات وقتى بود كه امير ايسن قتلغ از پيش سلطان ابو سعيد به امارت خراسان آمده بود . بكتوت پيش ايسن قتلغ رفت و اكثر امراى خراسان برآن بودند كه بكتوت را خواهد گرفت . چه مادهء فتنهء خراسان او بود .\r\nايسن قتلغ بر خلاف گمان امراى خراسان بكتوت را ترتيب فرمود و آل تمغا « 2 » نوشت كه حكم پادشاه و آل تمغاى امير بزرگ چوپان آن است كه تمام امرا پيش بكتوت روند و از فرمودهء او عدول نجويند و با خلعتهاى گرانمايه بكتوت را اجازت مراجعت داد و از اين صورت جمعى را گمان شد كه امير ايسن قتلغ با شهزاده يسور اتفاق دارد و امير بكتوت احوال خراسان جزوى و كلى شهزاده يسور را اعلام مىنمود .\r\nو هم در اين سال ، شهزاده يسور ، از گرمسير به جانب سيستان ، حركت فرمود و مكتوبى به والى آن‌جا ملك نصير الدين مشتمل بر وعده و وعيد و تخويف و تهديد نوشت . ملك نصير الدين از مطالعهء آن انديشه‌مند شد و در جواب سخنان پسنديده نوشت و ايلچيان او را با تحف و نفايس آن ديار بازگردانيد و خراج‌گزارى و طاعت‌دارى التزام نمود و بر آن بود كه بر ارباب يسار و اصحاب استظهار مبلغى\r\n\r\n\r\n","description":"","footnote":"\r\n( 1 ) . س ندارد\r\n( 2 ) . آل به معناى سرخ است و آل تمغا مهر بزرگ قرمز مغولان\r\n","page_name":" 67 ","page_number":67},
  {"content":"\r\n\r\nسنگين كه كوه از حمل آن عاجز شود تحميل كند و پيش شهزاده يسور فرستد . در اين اثنا ، نوشته از اردوى شهزاده يسور رسيد . مضمون آن‌كه ما جمعى نكودريان قاصد « 1 » اوييم و هم‌اكنون او را از ميان برميداريم . چه از قدوم او در خراسان خرابى تمام راه يافت و او مخالف سلطان ابو سعيد است و نقص عهد كرده و ملك هرات را هرچند طلبيد پيش او نرفت . چون ملك نصير الدين بر اين معنى وقوف يافت ، كار حرب را ترتيب داده و از ايلچيان شهزاده جمعى كه جهت تحصيل مال مانده بودند سى تن را به قتل آورد و شهزاده يسور تا ده فرسنگى سيستان بيش پيش نرفت و يك دو حصار مختصر فتح كرده بسيار از مردم او به قتل آمدند و به آن كينه مجموع مردم آن حصارها را به قتل آورد و چون خبر غدر و مكر نكودريان شنيد عزم جانب سيستان فسخ كرده متوجه خيل خانهء نكودريان شد و سردار ايشان را قتل كرده به اردوى خود بازگشت و عزم يورش خراسان جزم فرمود و معتمدى از جانب غزنى و گرمسير ملك غياث الدين را خبر كرد و ملك به امراى ابو سعيدى كه در رادكان بودند ، بعد از رفتن امير ايسن قتلغ به عراق ، اين خبر فرستاد . ايشان به سخن ملك التفات نكردند و گفتند تازيك ما را مىترساند . شهزاده يسور با سلطان مخالفت نكند و لشكر او نيز چندان نيست كه به خراسان تواند آمد و العلم عند اللّه تعالى .\r\n\r\nذكر آمدن شهزاده يسور به خراسان و شرح آن\r\nثقات روات چنين تقرير كرده‌اند كه شهزاده يسور اردوى خود را به پسر خود\r\n\r\n\r\n","description":"","footnote":"\r\n( 1 ) . يعنى در قصد كشتن و شكست كاروى مىباشيم - عبارت متن به علت اختصار زياد ناقص و نامفهوم است . در ذيل جامع التواريخ ، پس از ذكر وحشت ملك نصير الدين و انديشهء او در فرستادن مالى گران به نزد يسور آمده است : « در اثناى اين عزيمت ، تيمور نكودرى نامه فرستاد كه ملك نصير الدين بايد كه از شهزاده يساور انديشمند نگردد كه من با چند تن از امراى نامدار و تمامت لشكر نكودرى به خون و جان او تشنه‌ايم و فرصت مىطلبيم تا او را بگيريم . ص 90\r\n","page_name":" 68 ","page_number":68},
  {"content":"\r\n\r\nجوكى سپرده اواسط جمادى الآخر سنهء 718 با سپاه متوجه خراسان گشت و از ولايت گرمسير و قندهار به مزار چشت آمد . امرا كه در بادغيس بودند چون بكتوت و غيره پيش او رفتند . با ايشان گفت عزيمت آن است كه به خراسان درآمده تا مازندران رويم .\r\nچه اخبار عراق آن است كه شهزاده ابو سعيد بر تخت ننشسته و تمام مهمات از پيش امرا است . اگر واقع باشد به عراق رويم و شهزاده را بر سرير سلطنت نشانيم و مخالفان را نيست گردانيم و اگر دروغ باشد عنان به صوب خراسان بازگردانيم . هرچند شهزاده يسور مىدانست كه سلطان ابو سعيد بر سرير سلطنت متمكن است ليكن چنان مىنمود كه من به معاونت او مىروم و شهزاده يسور به غايت سخن‌ساز و محيل بود .\r\nبعد از آن در باب هرات و ملك غياث الدين با امرا مشورت كرد . راى بر آن قرار گرفت كه مكتوبى به ملك غياث الدين فرستاد . مضمون آن‌كه چند نوبت ايلچيان ما به هرات آمده ملك را طلبيدند . تا غايت نيامد و ما به كرم جبلى آن را نابوده انگاشتيم . امروز به عزم مسلم گردانيدن خراسان بدين طرف آمده‌ايم . بايد كه بر خلاف گذشته با سپاه خود منضم شود تا به دلالت او و امرا كه در خدمتند خراسانات مسخر و مسلم گردد و بعد از آن تمام خراسان را به دو مفوض فرمائيم و سخنان دلفريب در نامه نوشت .\r\nچون مكتوب به ملك غياث الدين رسيد ، به حضار مجلس گفت من مىدانستم كه از شهزاده يسور جز شر چيزى نرسد و او بر ميثاق خود نخواهد بود . فرمود كه خواجه شهاب عزيز نامه‌اى در قلم آورد . مضمون آن‌كه فرمان شهزادهء جهان يسور رسيد و مضمون معلوم شد . آنچه به خاطر اين ضعيف مىآيد آن است كه اگر حضرت شهزاده به خراسان در نيايد به صواب نزديكتر است . چه با حضرت پادشاه مغفور و به خدمت پادشاه‌زادهء جهان ابو سعيد عهد مؤكد و ميثاق مؤبد بسته‌اند و نزد عقلا ، شكستن پيمان سبب [ زوال دين و دولت و موجب اختلال « 1 » ملك و مت است 
  ]  وَ لا تَنْقُضُوا \r\n\r\n\r\n","description":"","footnote":"\r\n( 1 ) . ك : سبب زوال است و موجب اختلال\r\n","page_name":" 69 ","page_number":69},
  {"content":"\r\n\r\n الْأَيْمانَ بَعْدَ تَوْكِيدِها  « 1 » . ديگر ممالك خراسان و عراق كه تختگاه پادشاه ابو سعيد است نه مملكتى است كه هر سرورى در وى نوبت شاهى تواند زد . چه باوجود سپاه نامعدود سلطان ابو سعيد ، مردم شهزاده در برابر چون ذره‌اى است در برابر آفتاب يا قطره‌اى در پيش درياى آب .\r\nنظم\r\n چو قطره بر ژرف دريا برى * به بىدانشى ماند اين داورى \r\nديگر امرا چون بكتوت و غيره كه در تخريب ديار مسلمانان و اهراق دماء بندگان خداى تعالى اغوا و اغرا مىكنند دوست شهزاده نيستند . چه نيك‌خواه شهزادگان جماعتىاند كه طالب نام نيك باشند و اگر بر امراى مذكور اعتمادى بودى با شاه‌زاده ابو سعيد مخالفت نكردندى . ديگر « 2 » پدران شهزاده براق و دوا به خراسان آمده تا مازندران رفتند . غير خرابى مواضع كه بىحصارند چيزى ميسر نشد . اكنون به اين مردم كه شهزاده دارد توان دانست كه در خراسان چه دست دهد . ديگر بنده را طلب فرموده هرگاه امرايى كه در خراسان متوطن‌اند به ايلى درآيند و قلاع و بلدان تا مازندران مفتوح شود و سپاه عراق كه به حرب او آيند منهزم گرداند ، اين كمينه چون ساير ملوك و امراى خراسان در سلك طاعتدارى منخرط گردد .\r\nچون جواب به شهزاده يسور رسيد انديشه‌مند شد و دانست كه ملك غياث الدين ايل نخواهد شد . « 3 » اين كينه در دل گرفت و ماه رجب از جلگاى هرات گذشته در جام به زيارت شيخ الاسلام شهاب الدين رفت و به سرعت روان شد . امراى ابو سعيدى كه در طوس و رادكان بودند همه به عشرت مشغول و لشكرها پراكنده ، با آن‌كه ملك غياث الدين ايشان را خبر كرده بود . ناگاه سپاه شهزاده يسور بر ايشان زدند و خانه‌ها\r\n\r\n\r\n","description":"","footnote":"\r\n( 1 ) . سورة النحل 16\r\n( 2 ) . ك : ديگر آنكه\r\n( 3 ) . ايل شدن به معناى مطيع و منقاد گرديدن و فرمان بردن و اطاعت كردن است . بر اين اساس ايل به معناى مطيع و فرمان‌بردار است . متضاد كلمهء ايل ، ياغى است به معناى سركش و نافرمان .\r\n","page_name":" 70 ","page_number":70},
  {"content":"\r\n\r\nغارت كرده حواشى و مواشى و خيمه و خرگاه و نوبت خانه و گله و رمهء ايشان را گرفت و بكتوت تا دامغان راند و شهزاده يسور تا وسط مازندران رفت و خرابى بسيار كرد چنانچه ده هزار از سادات و اشراف و اكابر خاندانهاى قديم اسير شد .\r\nنظم\r\n گشادند لشكر به بيداد دست * در داد گردون گردان ببست \r\nغنايم نامحصور به دست سپاه شهزاده يسور افتاد و ايلچيان به خراسان فرستاده مردم را به ايلى دعوت فرمود و كسى انقياد او ننمود . بعد از چند روز خبر آمدن اميرزاده حسين بن آق بوقا از جانب سلطان ابو سعيد رسيد و شهزاده يسور هم در زمستان از مازندران برگرديد چنانچه شرح آن آيد ان شاء اللّه .\r\n\r\nوقايع سنهء تسع عشر و سبعمائه ذكر ياغى شدن امراى سلطان ابو سعيد خان « 1 »\r\nدر آن ايام كه امير چوپان از عقب لشكر اوزبك بازگشت - چنانچه ذكر آن گذشت سلطان ابو سعيد از امرا رنجيده بود كه در آن يورش تقصير كرده بودند و چون سلطان هنوز در صغر سن بود ، امرا در امور كلى هريك خود را صاحب اختيارى تصور مىكردند و به احكام سلطان زياده التفات نمىنمودند و سلطان اينها در دل نگاه مىداشت تا به امير چوپان شكايت كرد . چوپان در تفحص آن مبالغهء بسيار نمود و اكثر امرا را گناهكار كرده چوب يا ساق زد و از آن امرا يكى قرمشى پسر امير على ايناق بود .\r\nامرا اين بىحرمتى را از امير چوپان [ مىدانستند . گفتند چوپان 
  ] « 1 » مىخواهد كه ما را به قهر و غلبه مطيع گرداند . پدران ما از پدران او زياده بوده‌اند . ما كشتن اختيار مىكنيم و\r\n\r\n\r\n","description":"","footnote":"\r\n( 1 ) . ك ندارد\r\n","page_name":" 71 ","page_number":71},
  {"content":"\r\n\r\nتحمل حكومت او نه و اتفاق نمودند كه هرگاه فرصت يابند قصد او كنند . در اين حال پادشاه عازم سلطانيه شده ، امير چوپان به گرجستان رفت و پسر خود حسن را بر سر يورت تعيين نموده خود با سوارى چند متوجه گوگچه تنگيز شد . امرا كه هم عهد بودند مستعد كار شده در عقب او رفتند . يكى امير چوپان را خبر داد . باور نمىكرد .\r\nجمعى را جهت تحقيق فرستاد . امرا آن جمع را گرفته قتل كردند و به تعجيل از عقب چوپان راندند . ملك ناصر الدين غورى كه امير چوپان او را حكومت كرمان داده بود گفت امير را غافل نمىبايد بود . چوپان را معقول نمود و به سوى پسر خود حسن رفت .\r\nامرا نيم‌شب به يورت او رسيدند . چندان‌كه جستند نيافتند . نوكران و متعلقان او را اكثر به قتل آورده يورت را غارت كردند . روز ديگر در قفاى امير رفتند . چوپان آگاه شده مستعد حرب بود . از طرفين صفها كشيده جنگى شد كه در هيچ تاريخ نشان نداده‌اند .\r\nنظم\r\n بيابان چو درياى خون شد درست * تو گفتى كه روى زمين لاله رست \r\nبعد از كشش و كوشش بسيار چون مردم امرا زياده بودند امير چوپان و پسرش حسن بر طريق الفرار مما لا يطاق بيرون رفته قريب عصر به مرغزارى رسيد و جمعى بره‌اى كباب مىكردند و امير و پسرش در آن روز از صبح تا بعد از پيشين به جنگ مشغول گشته چيزى نخورده بودند . آن مردم مردمى كرده و امير التفات ننموده براند و قورمشى از غبن پشت دست كنده جمعى را در عقب فرستاد و آن جمع به آن موضع رسيده به خوردن كباب مشغول شدند و چوپان خلاص يافت .\r\nنظم\r\n كسى را كه يزدان نگهبان بود * چه باك ار جهان دشمن جان بود \r\n\r\n","description":"","footnote":"","page_name":" 72 ","page_number":72},
  {"content":"\r\n\r\nو امير چوپان به نخجوان رسيد و از حاكم آن‌جا ملك ضياء الدين استمدادى نمود . او التفات نكرد . چون وقت مقتضى رنجش نبود به سرعت از آن‌جا عبور نمود و به زودى او را معاتب ساخته ضياء الدين جان خود را به [ صد هزار درم 
  ] « 1 » بازخريد و هنوز مىترسيد و خواجه عليشاه در تبريز بود . به يراق تمام استقبال نمود . امير چوپان را به غايت ملايم آمده يك شب در تبريز توقف نمود و به او جان آمد و آن‌جا لشكرى باز داشته به اتفاق خواجه عليشاه عازم سلطانيه شدند و از آن طرف قورمشى امير ايرنجين را كه چوپان از ديار بكر عزل كرده بود با خود يار ساخته و دل بر پادشاهى ايران نهاده عزم رزم جزم كردند و يرليغى به تزوير از زبان سلطان نوشته مىنمودند . مضمون آن‌كه ايرنجين و قورمشى چوپان و چوپانيان را هرجا يابند به قتل آورند . مقصود آن‌كه اين كار به فرمان مىكنيم و در روم امرا خواستند كه قصد تيمور تاش كنند . به سعى خواجه جلال الدين پسر خواجه رشيد آن فتنه تسكين يافت و تيمور تاش ممنون شد و امير قورمشى و امير ايرنجين ايلچى فرستادند و عرضه داشتند كه چوپان از فرمان سلطان سركشيد . ما با او رزم كرديم . دختر ايرنجين ، قتلغ شاه‌خاتون ، حرم پادشاه بود و شيخ على « 2 » پسر او پيش سلطان معتبر . قصد قتل دمشق خواجه كردند . « 3 » امير اكرنج برادر امير سونج پادشاه را منع كرد و چوپان هنوز نرسيده بود . خواجه عليشاه پيش سلطان آمد و امير چوپان در راه به تأنى مىآمد . چه در افواه افتاده بود كه امرا قصد چوپان به حكم سلطان كرده‌اند . خواجه عليشاه صورت اخلاص امير چوپان به عرض رسانيد و\r\n\r\n\r\n","description":"","footnote":"\r\n( 1 ) . س . هزار درم\r\n( 2 ) . شيخ على پسر امير ايرنجين بود و برادر قتلغ شاه‌خاتون ( رك جامع التواريخ ص 101 ) . اين قتلغ شاه‌خاتون زن پدر سلطان ابو سعيد بود . بنابراين خاتون حرم اولجايتو بوده است . در ابتداى كتاب هم ، نامش در جزو زنان ابو سعيد نيامده است . با اين حال در ذيل جامع التواريخ هم آمده است : « و دختر ايرنجين ، قتلغشاه خاتون ، بزرگتر خواتين شاهزاده ابو سعيد بود . »\r\n( 3 ) . ذيل جامع التواريخ : « امير شيخعلى خواست كه دمشق را درين حال به قتل آورد چنانچه او را گرفته چند مشت بر سر و گردن وى زدند . بازانديشيد كه به پادشاه بگويم . . . »\r\n","page_name":" 73 ","page_number":73},
  {"content":"\r\n\r\nپادشاه سوابق خدمات چوپان ياد كرده خواجه ، امير را اعلام كرد . امير چوپان به تعجيل آمده چون چشم او به خرگاه پادشاه افتاد ، پياده شد و رعايت يسون و ياساق نموده شرف دستبوس يافت و حركات ناموافق امرا معروض داشت و امراى ياغى از نخجوان روان شده خواستند كه تبريز را غارت كنند . باز انديشهء رميدن مردم كرده از آن گذشتند و نزديك او جان رسيدند و امير چوپان لشكرى كه به عهدهء امير سيورغتمش در آن سر حد گذاشته بود تاب مقاومت نداشته به سلطانيه آمدند و مخالفان از سفيدرود عبور كرده متوجه گشتند .\r\n\r\nذكر محاربهء سلطان ابو سعيد خان با امراى ياغى و جمعى مخالفان\r\nسلطان خبر توجه مخالفان استماع فرموده اسباب مقابله و مقاتله و ترتيب امور هيجا نظم داد و از سلطانيه بيرون آمده ميمنه و ميسره و قلب و جناح هريك به اميرى نامزد كرد . ميمنه : امير اكرنج ، امير محمود ايسن قتلغ ، « 1 » امير [ شيخعلى ، امير 
  ] « 2 » ترمتاى و آق سنقرداى . ميسره : امير الغو ، امير قبلاى ، [ امير محمد جيجك 
  ] « 3 » ، امير على پادشاه و برادران كه خالان سلطان بودند و سلطان در قلب ايستاده امير چوپان و وزرا را پيش خود بازداشت و ميان هر دو سپاه منزلى بيش نماند . خاتون سلطان ، دختر امير ايرنجين « 4 » پيش پدر كس فرستاده در صلح سعى مىكرد تا آن غايت كه امير ايرنجين گفت اگر سلطان از خون ما مىگذرد ، فردا علمهاى سفيد برافرازند و سلطان مبذول داشته چون مخالفان علمهاى سفيد ديدند گفتند ترس ما در دل ايشان افتاده دل بر ظفر نهادند و طمع بر ايشان چنان مستولى شد كه مثل مشهور ثبت العرش ثما نقش بر طاق\r\n\r\n\r\n","description":"","footnote":"\r\n( 1 ) . ذيل جامع التواريخ چاپ خانبابا بيانى : امير محمود و ايسن قتلغ\r\n( 2 ) . ف ندارد . متن براساس ذيل جامع التواريخ است و نسخهء ك .\r\n( 3 ) . ك ندارد . در نسخ جاى اسامى سفيد مانده . بر طبق ذيل جامع التواريخ اسامى چنين است : بر ميمنه امير اكرنج و امير محمود و ايسن قتلغ و امير شيخعلى و بر ميسره امير الغو و امير قوبلاى سنكور و امير محمد جيجك و امير على پادشا . . . ( ص 100 )\r\n( 4 ) . يعنى قتلغشاه خاتون\r\n","page_name":" 74 ","page_number":74},
  {"content":"\r\n\r\nنسيان نهاده مملكت ناگرفته بخش مىكردند :\r\nنظم\r\n چنين گفت رستم خداوند رخش * به دشت آهوى ناگرفته مبخش \r\nو مخالفان به غرور تمام روى به جنگ آوردند . امير قورمشى و تقماق كه پيشتر نايب امير چوپان بود و امير ايسن بوقا كه عم بكتوت بود و امير بوقاى ايلدورچى و چوپان از قبيلهء قراوناس .\r\nمصرع\r\n گردان نامجوى و دليران نامدار \r\nهريك با چند قشون مرد آراسته آهنگ جنگ كردند . چون سلطان جلادت مخالفان ديد اولا فرمود كه شيخ على پسر امير ايرنجين را كه جوانى در غايت كمال بود كشتند و سر او بر نيزه كرده فرياد برمىآوردند .\r\nنظم\r\n كه هر كاو بود دشمن شهريار * بدين‌گونه بيند سرانجام كار \r\nامير ايرنجين چون واقف شد بيم بود كه از اندوه پسر روح از بدن او مفارقت كند . « 1 » باوجود پيرى شمشير كشيده به‌سان آتش خروشان و مانند بحر از باد دمان شد . از جوانب و اطراف حمله‌هاى تند كرد . از غبار مراكب ، روز روشن به‌سان شب تار شد و چشمهء خورشيد در ظلمت گرد نهان گشت . دو لشكر از يك در خانه ، خويش و پيوند يكديگر ، تيغ درهم نهاده بسيار به قتل آمدند . امير ايرنجين بسى از سپاه سلطان را هلاك ساخت و خاتونش شهزاده كيجك « 1 » تيغ كشيده از پس پشت او درآمد و به‌سان\r\n\r\n\r\n","description":"","footnote":"\r\n( 1 ) . ذيل جامع التواريخ چاپ بيانى : كنجك ( ص 102 ) . در كتاب « تحرير تاريخ و صاف » هم آمده است : « در سپاه دشمن كنجك دختر سلطان احمد با شوهرش ايرنجين در قلب ايستاد . » ص 369\r\n","page_name":" 75 ","page_number":75},
  {"content":"\r\n\r\nمردان مرد حمله‌ها آورد . پسر امير قورمشى ، عبد الرحمن ، نيز جنگهاى مردانه كرد و نزديك بود كه لشكر سلطان شكسته شود و اگر لطف حق تعالى يارى ننمودى و آنچه مخالفان را در خاطر بودى به ظهور آمدى از ملك ايران نامى بيش باقى نماندى . در اين حال ، سلطان به نفس شريف حمله كرد و تيغ كشيده متوكلانه سمند براق‌اندام را چون سمندر در ميان شعله‌هاى آتش محاربه و چون نهنگ در غمرات موج دريا انداخت .\r\nنظم\r\n برقى گرفته در كف و ابرى به پيش روى * ماهى نهاده بر سر و چرخى به زير ران \r\nچون امرا و سران سپاه ديدند كه پادشاه عزم رزم فرمود جمله به يك بار حمله كردند و شيردلان كالليوث الهائلة و السيول السائلة بر مخالفان زدند . شمشير چون رعد و برق « 1 » رخشان و آتش‌فشان گشت و تير از كمان چون ژاله و باران روان شد .\r\nنظم\r\n تيغها در مغزها كرده مقر همچون خرد * تيرها در شخصها گشته روان همچون روان\r\nحلقهء بند اجل در پاى غداران ركاب * رشتهء دام فنا در دست مكاران عنان \r\nتير فضا و قدر به امضاء تير و خنجر ايشان قرين بود و تيغ و سنان با روح و روان همنشين و از مهب  وَ اللَّهُ يُؤَيِّدُ بِنَصْرِهِ مَنْ يَشاءُ  « 2 » نسيم عنايت وزيد و بر موافقت دولت سلطان ابو سعيد بادى برخاست كه چشمهاى مخالفان كور گرديد .\r\nنظم\r\n يكى باد برخاست زان كوهسار * بزد بر رخ دشمن شهريار \r\n\r\n\r\n","description":"","footnote":"\r\n( 1 ) . س : درخشان\r\n( 2 ) . آل عمران 3\r\n","page_name":" 76 ","page_number":76},
  {"content":"\r\n\r\nمخالفان كه به كثرت سپاه مغرور بودند چون صولت و صدمت رايات همايون مشاهده نمودن چشم اميد خيره و روز بخت تيره ديدند پشيمان شدند در حالى كه مفيد نبود .\r\nمصرع\r\n الان قد ندمت و ما ينفع الندم « 1 » \r\nاز امراى ياغى چهار تن بيرون رفتند : قورمشى و پسرش عبد الرحمن و بوفا ايلدورچى و چوپان قراوناس و ديگران بعضى كشته و بعضى خسته دستگير شدند و حرم امير ايرنجين ، كيجك خاتون ، بعد از جنگ بسيار كشته شد . « 2 »\r\nسلطان بعد از فتح سايه‌بانى برافروخته فرود آمد و حق تعالى را سجدهء شكر آورده جمعى كه دستگير شده بودند هم آن‌جا به قتل آمدند . ايرنجين و تقماق و ايسن بوقا را فرمود كه به سلطانيه برده بر معلاقها آويختند و در زير آتش افروختند . بدين عذاب هلاك شدند و توابع ايشان بل جمعى را كه در طرف ايشان نبودند ، اما مىگفتند كه دل با ايشان داشتند ، مجموع را به قتل آوردند .\r\nچون اين خبر به ديار بكر رسيد ، امير سوتاى متوجه درگاه پادشاه شد . در حدود اوجان خبر يافت كه جمعى از جنگ‌گاه « 3 » گريخته‌اند . كسان فرستاد و قورمشى و پسرش عبد الرحمن و بوقا ايلدورچى و چوپان قراوناس را گرفتند و او قورمشى را به درگاه فرستاد باقى را به قتل آورد و چون قورمشى را پيش سلطان رسانيدند فى الحال او را در عقب ديگران روان گردانيد . امير سوتاى به موجب حكم عازم اربيل « 4 » و موصل شد و چون سلطان در آن مصاف به نفس شريف كمال بهادرى نمود لفظ بهادر خان\r\n\r\n\r\n","description":"","footnote":"\r\n( 1 ) . قسمت دوم است از بيت حافظ : در نيل غم فتاد و سپهرش به طنز گفت الآن . . . . از غزلى به مطلع :\r\n بشرى اذ السلامة حلت بذى سلم * للّه حمد معترف غاية النعم \r\n( 2 ) . تحرير تاريخ وصاف : « كنجك را سنگسار كردند » ص 37\r\n( 3 ) . س : جنگاه\r\n( 4 ) . س : اوربيل ف : اردبيل\r\n","page_name":" 77 ","page_number":77},
  {"content":"\r\n\r\nاضافهء نام سلطان كردند و فرمان به اين عنوان كه السلطان العادل ابو سعيد بهادر خان نوشته فتح‌نامه‌ها به اطراف فرستادند و آن زمستان قشلاق در قراباغ اتفاق افتاد .\r\nو هم در آن سال امير حسين ياغيان را از خراسان بيرون كرد چنانچه مشروح مىشود .\r\n\r\nذكر رفتن امير حسين [ بن امير آق بوقا بن امير ايلكان 
  ] « 1 » به جانب خراسان و وقايع كه در آن مملكت واقع شد\r\nدر آن ايام كه شهزاده يسور به مازندران رسيد - چنان‌كه ذكر آن گذشت - سلطان امير حسين را به دفع آن حادثه فرستاد . امير حسين به رى آمده آگاهى يافت كه مخالف غلبهء تمام دارد . توقف نموده كسى پيش سلطان فرستاد و مدد طلبيد . سلطان از قراباغ جمعى به مدد او فرستاد و امير حسين به مدد مستظهر شده متوجه مازندران گشت .\r\nشهزاده يسور خبر يافته و العود احمد خوانده در قلب زمستان از مازندران بيرون رفت . امير حسين به سرعت تمام در عقب مخالفان روان شد چنانچه قراول به چغداول « 2 » مىرسيد و يسوريان در هريورت چهارپايان و اوانى مس و روى و چينى مىگداشتند .\r\nشهزاده يسور به نيشابور رسيده دو هزار مرد تعيين كرد كه مال سنگين گرفته به خزانه رسانند و خود به جانب مشهد مقدس رفت و مردم او خلايق نيشابور را در شكنجه كشيدند . رعايا چند روز مهلت مىخواستند و ايشان نمىدادند و آن روز در اين گفت و شنيد به شب رسيد و رعايا ترسان و هراسان ، ناگاه نيم‌شب خبر آمد كه لشكر امير\r\n\r\n\r\n","description":"","footnote":"\r\n( 1 ) . قسمت بين دو قلاب در نسخه س ، ك نيست و در نسخه ف نيز به خطى ديگر بين السطورى اضافه شده\r\n( 2 ) . قراول به معناى پيشاهنگ و طليعه و مقدمة الجيش و چغداول به معناى عقب‌دار و موخرة الجيش است و معناى عبارت آن است كه جلوداران سپاه امير حسين به عقبداران لشكر يسور مىرسيدند . در ذيل جامع التواريخ آمده : « در منزلى كه يساوريان كوچ مىكردند سپاه امير حسين فرود مىآمدند . » ص 104\r\n","page_name":" 78 ","page_number":78},
  {"content":"\r\n\r\nحسين به دو فرسنگى « 1 » آمد . هزيمتى در يسوريان افتاده اكثر خيمه و ديگبرك گذاشته گريختند و نشابوريان خلاص يافته روز ديگر لشكر امير حسين رسيد و چون شهزاده يسور به مشهد آمد ، نقيب آن‌جا امير بدر الدين ساورى مختصر پيش برد . شهزاده يسور از پس و پيش اخبار ناخوش شنيده بود . از قفا خبر امير حسين و از پيش خبر ملك غياث الدين كه لشكر به باد غيس فرستاده و خانه‌هاى امرا را غارت كرده و زن و فرزند ايشان به هرات اسير برده .\r\nو شرح اين سخن آن است كه در آن وقت كه شهزاده يسور از حوالى هرات گذشت ، در خراسان خرابى بسيار كرد و ملك غياث الدين ايلچى پيش سلطان فرستاد و امير چوپان مربى ملك بود . قاصد او را گذرانيده عرضه داشت او را به سمع اعلى رسانيد و عنايت‌نامه و تشريف فرستاده پيغام داد كه امير حسين با سپاهى بىحد نامزد آن طرف شده . ملك بايد كه از يسوريان هيچ انديشه نكند و از خيل خانه‌ها جمعى كه با سلطان ياغىاند چندان‌كه تواند به قتل آورده نهب و تاراج دريغ ندارد . چون يرليغ و تشريف سلطان و احكام و خلعت امير چوپان به ملك رسيد ، آنچه امكان بود با خيل - خانه‌هاى يسورى كه در باد غيس بود به جاى آورد .\r\nدر آن روز كه سادات مشهد پيش آمدند شهزاده يسور در غضب بود . سادات عظام سلام كردند سر بالا نكرد و جواب نداد . از نماز پيشين تا نماز ديگر « 2 » سادات بر پاى ايستاده بودند و هيچ‌كس را مجال سخن نبود . آخر سربرآورده اين مقدار گفت كه لشكر را طغار مىبايد و از براى مطبخ گوسفند فربه . امير بدر الدين نقيب گفت منت داريم . محصلان بايد تا به زودى ساخته شود . سيصد كس را جهت تحصيل مقرر\r\n\r\n\r\n","description":"","footnote":"\r\n( 1 ) . س : ده فرسنگى ، ذيل جامع التواريخ : « از جغداولى كه شهزاده يساور مقرر گردانيده بود خبر بديشان رسيد كه لشكر امير حسين به دو فرسنگى شما رسيده است » ص 105\r\n( 2 ) . نماز ديگر به معناى نماز عصر است\r\n","page_name":" 79 ","page_number":79},
  {"content":"\r\n\r\nكردند كه پانصد سر گوسفند و سيصد خروار آرد و پانصد خروار جو با ما يحتاج ديگر مرتب دارند و از عقب شهزاده فرستند و شهزاده كوچ كرده به جانب جام رفت . نقيب آن جماعت را همراه خود به مشهد درآورد و از لشكريان مردم بسيار به شهر آمده بودند .\r\nمحصلان را به وثاقها فرود آورد و جمعى كه جهت سودا و معامله آمده بودند مجموع را گرفته به قتل آوردند . چنان‌كه چون امير حسين رسيد ، امير بدر الدين نقيب از اسب و سلاح مقتولان پيشكش سنگين كشيد و امير حسين او را تحسين و تربيت بسيار فرمود و شهزاده يسور در نواحى جام ، شيخ الاسلام شهاب الدين را طلب فرمود و خود متوجه قرانه شد و در آن منزل چند روز مقام كرد . چه خبر شنيد كه امير حسين جهت لاغرى چهارپايان در طوس توقف نمود . قاصدى كه به طلب شيخ شهاب الدين رفته بود و شيخ به او التفات نكرده بازآمد . شهزاده يسور غلبه فرستاد كه شيخ را قهرا قسرا آورند .\r\nشيخ به كوشكى كه به صورت حصار بود درآمد و هرچند مخالفان سعى كردند مسخر نشد و خلقى بسيار به قتل آمده عاجز شدند و مواشى ولايت جام را رانده پيش شهزاده رفتند و در آن ايام شهزاده يسور شش هزار سوار به تاخت هرات فرستاد و ملك غياث الدين خبر معاودت او شنيده بود . فرمود كه رعايا به شهر آيند و مواشى به حواشى شهر آرند و به اسفزار و هرات رود ، قاصدان دوانيد كه مردم آن مواضع به قلعه‌ها درآيند و لشكرها از غورى و هروى و سجزى و خلج و بلوچ و افغان مضبوط ساخته شرايط محافظت به جاى آورد .\r\nلشكر شهزاده يسور به باد غيس آمده دانستند كه مردم بيرون به شهر درآمده در كهدستان گله و رمه بسيار است .\r\nروز چهارشنبه پانزدهم صفر سنهء 719 ياغى از درهء باشتان درآمده مواشى بلوچان را كه در كهدستان بود راند . ملك غياث الدين جمعى را نامزد آن طرف فرمود و در وقتى كه شاه بلوچ كلانتر بلوچان با مخالفان در حرب بود ، دلاوران شهر رسيدند و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nياغى دويست كس مقرر داشته مواشى را به طرف باد غيس راندند و باقى در برابر لشكر هرات در محاربه بودند و از جانبين كوشش بسيار نمودند و هر زمان از شهر مدد مىرسيد و ياغى خود را آهسته آهسته پس مىكشيد تا درهء كروخ مردم هرات ديگر پيش نرفتند . اما از گله و رمه بعضى بازستدند و ياغى يك شبانروز قريب پانزده فرسنگ رانده قاصدى پيش شهزاده يسور فرستادند كه هرات را تاختيم و از شهر سوار و پيادهء بسيار بيرون آمد ، چند حمله حرب شد و چون بيرونيها در شهرند آن‌جا زيادت مقام نشد . اگر پنج هزار مرد ديگر به مدد آيند ، [ شهر را محاصره كنيم 
  ] « 1 » . شهزاده يسور ، سلطان نامى از قرابتان ، با امير بكتوت مقرر كرد كه با ده هزار سوار رفته به اتفاق لشكر بيشتر محاصرهء شهر كند . روز جمعهء خامس ربيع الاول سوار تاخت به حوالى هرات رسيد و ملك غياث الدين مستعد جنگ بود . روز اول بر كنار كارد بار از اول چاشت تا نماز ديگر حرب و قتال و جنگ و جدال بود .\r\nروز ديگر ، امير بكتوت شيخ الاسلام خواجه ابو احمد چشتى را پيش ملك فرستاد . مضمون پيغام آن‌كه مدتى شد كه در اين ممالك اسمى و رسمى دارم و هرگز از من زحمتى به مردم شهر نرسيده و به سبب امير يساول كه بدخواه من بود ، از پادشاه جهان ابو سعيد روگردان شدم . اكنون به دستور پيشتر نيك‌خواه مردم اين ديارم . حالا جهت دفع شر ، صلاح مسلمانان در آن است كه جمعى را كه سپاه ملك از باد غيس آورده‌اند بازفرستند تا خاطر شهزاده يسور به دست آيد و اگر نه هر ده روز لشكرى به خرابى اين شهر آيد و مردم جانبين خراب شوند . چون خواجه ابو احمد اين حكايات به ملك غياث الدين رسانيد ، ملك در جواب گفت كه اى خواجه اگر من يكى از اينها بيرون فرستم ديگرى طلب دارند . چون آن هم شود ملتمسات و خرخشه « 2 » كم نيست .\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . خرخشه به معناى جنگ و خصومت است ( فرهنگ رشيدى )\r\n","page_name":" 81 ","page_number":81},
  {"content":"\r\n\r\nجواب مطلق اين است كه من اين جماعت را به حكم سلطان گرفته‌ام . بىاجازت او نخواهم داد . اگر امسال غله اين ولايت خورانند حق تعالى در رزق بر بندگان نبسته است  وَ يَرْزُقْهُ مِنْ حَيْثُ لا يَحْتَسِبُ  « 1 » . فردا كه لشكرهاى عراق و خراسان دررسد و ايشان خائب و خاسر بازگردند ، تمامت خواتين و اطفال و مواشى ايشان را به سيستان فرستم تا به ثمن عدل فروشند و غله به هرات آورند . چون جواب به بكتوت رسيد در غضب شده گفت با اين غورى به غير از جنگ هيچ تدبير نيست .\r\nروز ديگر مباركشاه بوجاى با سه هزار سوار بر سر پل ريگينه « 2 » آمد و سلطان با سه هزار ديگر بر سر پل در قراه « 3 » و بكتوت و باقى عساكر از طرف دروازهء برامان و دروازهء عراق تا سر پل انجيل ، « 4 » از يمين و يسار حمله آوردند . ملك غياث الدين نيز از هر طرف جمعى به مقابل ايشان فرستاد و در آن روز از طرفين جنگهاى سخت كردند و سلطان [ از سر پل در قراه « 5 » يك تير پرتاب پيش آمد و اسب او تير خورده خواست كه بر اسب ديگر نشيند 
  ] ، « 6 » تازيكان حمله كرده مردم او را راندند و بيم بود كه گرفتار شود . خود را در آب انداخت . يكى تيرى بر كتف او زد و او زرهى در زير خفتان پوشيده بود . تير از خفتان و زره گذشته سه انگشت در كتف او نشست . سپاه او حمله كرده به سعى تمام او را از آب بيرون آوردند . همچنين از همه طرف تا نماز پيشين حرب بود .\r\nبكتوت دانست كه جنگ صرفه ندارد . روز ديگر فرمود كه اولا آب از جويها\r\n\r\n\r\n","description":"","footnote":"\r\n( 1 ) . سورة الطلاق 3\r\n( 2 ) . س : رمكنه - ذيل جامع التواريخ : زنكنه - ك : رمكينه ( ص 109 ) - در جغرافياى حافظ ابرو ( قسمت هرات از انتشارات بنياد فرهنگ ) چنين نامى نيافتم .\r\n( 3 ) . چنين است در نسخ ف ، س - شايد همان باشد كه در جغرافياى حافظ ابرو : « در قرا » آمده ( ص 19 ) . در ذيل جامع التواريخ نيز « در قرا » ذكر شده و آن دهى است از بلوك آلنجان هرات .\r\n( 4 ) . انجيل يكى از بلوك هرات است ( جغرافياى حافظ ابرو ص 18 )\r\n( 5 ) . ف : در سر پل از قراه\r\n( 6 ) . ك : ندارد\r\n","page_name":" 82 ","page_number":82},
  {"content":"\r\n\r\nانداختند و خانه‌ها ويران ساختند و باغها بريدند و غله چرانيدند . باز شيخ الاسلام خواجه ابو احمد را پيش ملك فرستاد كه اگر پنج خانه‌وار از كسان بوجاى مىفرستى دست از خرابى بازدارند و الا يك خانه درست و يك درخت راست نگذارند و رعايا جهت باغها بر آن بودند كه آن جماعت را به ايشان سپارند . خواجه ابو احمد پيغام گزارده بيرون رفت . بكتوت و مردم او كوچ كرده به جانب شهزاده يسور رفته بودند .\r\nو سببش آن بود كه شهزاده يسور خبر يافت كه امير حسين و لشكرهاى عراق رسيدند . بكتوت را طلب فرمود . چون به شهزاده رسيد ، چنان معلوم شد كه امير حسين دو ماه ديگر در مقام خود خواهد بود . به سبب اين خبر تسكين يافت و با امرا مشورت كرده گفتند الجا و غنيمت فراوان گرفته‌ايم و با امير حسين حرب خطر دارد . مصلحت آن است كه پيش از آمدن لشكر عراق به هرات رويم و او را گرفته غارت كنيم و اگر ميسر نشود ، عازم ولايت خود شويم و بر اين عزيمت متوجه هرات شدند و بيست و دوم ربيع الاول سنهء 719 به مرغزار بشوران « 1 » نزول كرد . ملك غياث الدين نيز كار حصاردارى به جد گرفته اسباب محاربه جمع آورده بود .\r\nهژده روز به دروازه‌ها مىآمدند و هر روز جنگ بسيار كرده بازمىگشتند . خلقى بىشمار به قتل آمد . چون از تسخير شهر عاجز شدند رو به خرابى آوردند . در اين اثنا ، خرپوست و ديگر امرا كسان پيش ملك فرستادند ، كه اگر ملك خاتون بوجاى را با محقر نزلى فرستد ما شهزاده را درخواست كنيم كه به‌زودى كوچ كند و غله نخوراند .\r\nملك در جواب گفت هفت سال است كه غلهء اين ولايت ملخ مىخورد . امسال ديگر همان تصور كنيم . بعد از يك ماه شهزاده يسور از جلگاى هرات كوچ كرده عازم گرمسير شد و امير حسين به هرات رسيد و ملك ملازم او گشته متوجه گرمسير شدند و جمعى از يسوريان گرفتار شده به قتل آمدند و از جهت گرمى هوا مراجعت نمودند .\r\n\r\n\r\n","description":"","footnote":"\r\n( 1 ) . ك : بشورا - بشوران از قراى بلوك آلنجان هرات است ( جغرافياى حافظ ابرو ص 19 )\r\n","page_name":" 83 ","page_number":83},
  {"content":"\r\n\r\nملك غياث الدين ، امير حسين را خدمات شايسته كرد و امير حسين ملك را تربيت و تحسين فرمود و ختم سخن اين سال بر لفظ تحسين مستحسن نمود .\r\n\r\nوقايع سنهء عشرين و سبعمائه حكايت كشته شدن شهزاده يسور بهادر\r\nچون شهزاده يسور از جلگاى هرات به گرمسير رفت و امير حسين در خراسان تمكن يافت ، شهزاده كبك بن دوآ ، در ماوراء النهر ، معلوم كرد كه يسور از مدد لشكر خراسان و جانب ابو سعيد مأيوس است ، چند شهزاده را از مملكت جغتاى چون ايلچيگداى و رستم و منگلى خواجه و فولاد با چهل هزار مرد مقرر فرمود كه به عزم رزم شهزاده يسور متوجه گردند و كس پيش امير حسين فرستاد كه ما به قصد يسور لشكر فرستاديم . او نيز بايد كه لشكر خراسان و سرداران روان سازد . امير حسين ارداى غازان و القنجى و بكتيمور را با بيست هزار مرد تعيين نمود كه به قندهار روند و به ملك غياث الدين نوشت كه با سپاه همراه امرا متوجه شود و همچنين به حكام سيستان و از اطراف و اكناف ولايات چهل هزار سوار و پياده قاصد شهزاده يسور گشتند و تا موضع خرسنگ رفته از شهزادگان جغتاى قاصد رسيد كه ما شهزاده يسور را به قتل آورديم .\r\nو بيان اين سخن آن است كه چون شهزادگان مذكور به ده فرسنگى لشكرگاه شهزاده يسور رسيدند ، منهيان پيش امراى او فرستاده هريك را به وعده‌اى فريفتند .\r\nامراى او قرار دادند كه در وقت مقابله به طرف خصم روند . شهزاده يسور از اين غافل ، چون خبر لشكر شهزاده كبك شنيد ، او كلكا و انعام بىحد به لشكريان داد و صفها راست كرده برابر رفت و هنگام محاربه اكثر سپاه او ناجوانمردى كرده به جانب خصم رفتند .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنظم\r\n دلا مجوى ز ابناى دهر چشم وفا * كه در جبلت اين همرهان مروت نيست \r\nو اول بكتوت را كه ركن اعظم بود به قتل آوردند . شهزاده يسور از مشاهدهء اين حال جز فرار چاره نديد . با خواتين و فرزندان و دويست سوار بيرون رفت . شهزاده ايلچيگداى هزار سوار كار ديده [ متعاقب 
  ] « 1 » فرستاد و بعد از سه روز به او رسيده و جنگ بسيار كرده گرفتار شد و فى الحال به قتل آوردند .\r\nنظم\r\n چنين است آيين اين چرخ پير * ازو گاه شادى و گاهى اسير\r\nگهى نيش بخشد ترا گاه نوش * گهى سور و گه ماتم و گه خروش \r\nشهزاده جوكى و شهزاده غازان و خواتين شهزاده يسور به دست افتادند و لشكر شهزاده كپك غنيمت فراوان گرفته مظفر و منصور به جانب ماوراء النهر معاودت نمودند و قاصد پيش امراى خراسان فرستادند و شرح واقعه اعلام داد . لشكر خراسان به اوطان رفته فتنه و تشويش نماند .\r\n\r\nوقايع سنهء احدى و عشرين و سبعمائه\r\nسلطان اوايل اين سال در قراباغ بود كه از جانب گرجستان عرضه داشت رسيد كه امير ارقيا غزان اغلان را كه پسر طغريلجه است برداشته مردم را به ايلى او مىخواند و قلاع معمور مىگرداند و حصارى با ذخاير ترتيب داده . سلطان فولادقيا را فرمود كه با ده هزار سوار عازم آن طرف شده حصارهاى ايشان خراب گرداند و گوشمالى به سزا\r\n\r\n\r\n","description":"","footnote":"\r\n( 1 ) . ك : از عقب او\r\n","page_name":" 85 ","page_number":85},
  {"content":"\r\n\r\nدهد . فولادقيا بدان موضع رفته قلعهء ايشان را محاصره كرد و سه روز محاربه كرده مردم قلعه امان طلبيدند . لشكر در قلعه ريخته ياغى را پيش امير فولادقيا آوردند و به فرمودهء او به قتل رسيد و به اردوى همايونى مراجعت نموده سلطان او را نوازش فرمود و عنايت كرده خاتون پدر ، قتلغشاه خاتون ، دختر امير ايرنجين به وى داد « 1 » و در اين اثنا ، از بعضى سرحدها خبر رسيد كه مستحفظان قلاع و قراولى كه در آن حدود مقرراند كم‌اند و ايشان پيوسته از اين جهت در خوف و خطرند . سلطان فرمود كه سپاه فراوان در آن حدود باشند و حاكمى كه به حكم سلطان اولجايتو آن‌جا بوده همچنان فرمان فرماى آن ولايات باشد و از حدود خبردار باشند . « 2 »\r\n\r\nذكر زفاف شهزادهء جهان ساتى بيك با نويين اعظم امير چوپان\r\nدر زمان دولت الجايتو سلطان ، چون امير چوپان كمال دولتخواهى و نيكو بندگى به ظهور آورد ، پادشاه مغفور او را به مزيد عنايت مستثنى ساخته در تاريخ سنهء « 3 » [ 707 
  ] شهزادهء مغفور دولندى را به او داد و بدين عاطفت بر مصاعد استعلا ارتقا نمود و چون شهزاده دولندى به جوار رحمت حق پيوست ، امير چوپان خواست كه آن مرتبه برقرار باشد . از سلطان التماس كرد كه چون عم و پدر پادشاه دره‌اى از درارى اكليل سلطنت به من ارزانى فرمودند ، اكنون به حكم قضاى ربانى از آن دولت محروم ماندم . اگر پادشاه به همان يسون عنايت فرموده بنده را به شهزاده ساتى بيك مشرف گرداند در بندگى و اخلاص افزايم و به فراغ بال به كوچ دادن اشتغال نمايم . پادشاه ملتمس او مبذول داشته\r\n\r\n\r\n","description":"","footnote":"\r\n( 1 ) . ذيل جامع التواريخ : « مادر خود قتلغشاه خاتون را به دو داد . » ص 114\r\n( 2 ) . در تحرير تاريخ و صاف پس از شرح غلبهء سلطان ابو سعيد بر سرداران ياغى خود آمده است :\r\n« چون وزير [ تاج الدين عليشاه 
  ] اول صف دشمن شكسته بود به پاداش اين شهامت حرم ايرنجين به دو دادند و قتلغشاه خاتون نامزد امير پولادقيا گشت و ايلغى ، خاتون تقماق ، را به يكى از مردم عادى دادند و او با پرداخت پنج هزار دينار خود را خلاص كرد و اميرزاده سيورغتمش همسر او شد .\r\n( 3 ) . در نسخ سه‌گانهء ما رقمى نيامده و نانوشته مانده است ، تكميل از تاريخ اولجايتو ص 73\r\n","page_name":" 86 ","page_number":86},
  {"content":"\r\n\r\nشهزادهء جهان ساتى بيك را به امير چوپان داد و در اين سال ميان ايشان زفاف بود . « 1 »\r\nو در اين سال پادشاه ماوراء النهر كپك به مرض طبيعى وفات يافت و [ مرقد 
  ] « 2 » او در شهر قرشى در جوار مسجد جامع است و بعد از او برادرش دوره تيمور پادشاه الوس جغتاى شد . اما مدت حكومت به يك سال نرسيد . پس از او ، برادر ديگر ترمشيرين پادشاه شد و تا سنهء 727 پادشاهى كرد .\r\nو در آخر همين سال ، امير حسين گوركان كه امير خراسان بود مريض شده در اوايل محرم سنهء 722 وفات يافت « 3 »\r\n\r\nوقايع سنهء اثنتين و عشرين و سبعمائه\r\nامير تيمورتاش بن امير چوپان در ممالك روم چون مخالفان را برانداخت نخوتى در دماغ او پيدا شده به اغواى جمعى سكه و خطبه به نام خود ساخت و خود را مهدى آخر الزمان خوانده ايلچيان به ممالك مصر و شام فرستاده استمداد نمود كه لشكر كشيده عراقين و خراسانات را مسخر گرداند . امير چوپان از اين حال وقوف يافته پيش سلطان حكايت روم در ميان آورد و گفت تيمورتاش از براى ما قيصرى گشته است * و مخالفت مىورزد . اجازت بايد داد كه سپاهى بدان طرف برم . اگر پيش آيد او را بسته پيش\r\n\r\n\r\n","description":"","footnote":"\r\n( 1 ) . بيستم رجب سال 719 ( تاريخ گزيده ص 615 به تصحيح عبد الحسين نوائى ) . بنابراين به نظر مىرسد ذكر اين امر در جزو وقايع سال 721 اشتباه باشد .\r\n( 2 ) . س : مشهد\r\n( 3 ) . در حاشيهء نسخه ف آمده است : « درين سال ( 722 ) در شهر صفر ، جناب افادت‌مآب خاتم المصنفين مولاناى مرحوم مغفور سعد الدين تفتازانى جهان را به نور حضور مشرف ساخت و مولد فرخنده‌اش قرية الرجال تفتازان است از ولايت نسا و شرح و بسط آن سخن در سنهء 781 كه حضرت صاحبقران ( - تيمور ) نوبت چهارم فتح خوارزم فرمود ، از مساعدت وقت ان شاء اللّه مأمول است . منه من خط من نقل عن خطه » و اما اين مطالب در متن نسخهء ك آمده در وسط عبارت مربوط به عصيان تيمورتاش ، جائى كه با ستاره مشخص شده است ، در صفحهء بعد .\r\n","page_name":" 87 ","page_number":87},
  {"content":"\r\n\r\nسلطان آورم و اگر تمرد نمايد سرش بياورم . سلطان لشكرها نامزد فرمود . امير چوپان ، با آن‌كه زمستان بود و او را زحمت نقرس و راههاى ممالك روم كوههاى سردسير ، تحمل نكرد « 1 » و لشكر گران به آن طرف كشيد . تيمورتاش واقف شده بر آن بود كه ابا نمايد . اركان دولت از طرفين در ميان آمدند .\r\nنظم\r\n تمورتاش را گفت فرزانه‌اى * پدر آمد و نيست بيگانه‌اى\r\nمكش از پدر سر بترس از خداى * مبر شرمسارى به هر دو سراى \r\nبعد از تخويف و تهديد و وعد و وعيد تيمورتاش را پيش پدر آوردند و او عذر خواهى نمود گفت جمعى بىعاقبتان مرا بر آن داشتند . امير چوپان فرمود تا او را بند كردند .\r\nنظم\r\n خداوند رويين‌تنان سپاه * گرفتار آهن شد از گرد راه \r\nو جمعى كه مادهء آن فتنه بودند ، چون امير هوركاچى « 2 » و قاضى نجم الدين طبسى كه صاحب جاه بودند ، به قتل آورد و تيمورتاش را به خدمت سلطان رسانيد . سلطان جهت خاطر امير چوپان گناه پسرش بخشيد و كرة بعد اخرى دست عنايت شهريارى تاج و خلعت كامكارى بر سر و در بر او افكند و باز به روم فرستاد .\r\n\r\nوقايع سنه ثلاث و سنهء اربع و عشرين و سبعمائه\r\nخواجه تاج الدين عليشاه وزير ، در اين سال ، به مساعى مشكوره رفع خرخشهء\r\n\r\n\r\n","description":"","footnote":"\r\n( 1 ) . چنين است در نسخهء ف ، ك و ذيل جامع التواريخ ص 114 - نسخهء س : تحمل كرد\r\n( 2 ) . ذيل جامع التواريخ : سوركاچى\r\n","page_name":" 88 ","page_number":88},
  {"content":"\r\n\r\nاسباب نازخاتونى فرمود و شرح آن چنان است كه در آخر دولت الجايتو سلطان ، در ولايت همدان خطيبى بود قاضى محمد نام . او را با جمعى نزاع شد خواست كه از ايشان انتقامى كشد . كهنه قباله‌اى پيدا كرد يا ساخت - و اللّه اعلم - به نام نازخاتون كه زنى بوده است دختر امير كردستان و به خدمت امير چوپان برد كه پدر تو ملك پسر تودان بهادر ، در زمانى كه هلاكو خان به بغداد مىرفت ، ولايت كردستان گرفت و پدرت اين نازخاتون را به غارت برد و به حكم يرليغ املاك و اسباب او از تو و پدر تست و در ولايات بسيار است و به ميراث به شما مىرسد و يك دو كس با خود متفق ساخته چند حجت كهنهء مجهول عرض كردند و اين سخن چنان در خاطر امير چوپان نشست كه قابل تغير نبود . امير چوپان حكم يرليغ گرفته نوكران به ولايات جهت استخلاص اسباب نازخاتونى فرستاد و آن ملاعين پيش ايستاده اسباب مسلمانان را در آن بلاد مطعون كردند و چند موضع در قزوين و خرقان همدان تصرف نمودند و بسيارى بازفروختند و چون رعايا بر اين خرخشه واقف شدند هركس را از مالك نفرتى بود مىگفت اين ده من نازخاتونى است . تا فرياد از خلق برآمد و به سعى امير ايسن قتلغ و خواجه رشيد ، امير چوپان طوعا او كرها به چند موضع كه گرفته بود قناعت كرد و چون سلطان الجايتو نماند و سلطنت به سلطان ابو سعيد رسيد ، همان دو شخص كه با قاضى محمد خطيب آمده بودند پيش نايب امير چوپان رفتند تا اين سخن با ياد امير داد و قريب دويست قباله ، كه اكثر اسباب آن دو سه ولايت در آن قبالات بود ، در خربطه‌هاى كهنه « 1 » آوردند كه موضعى عمارت مىكرديم اينها را يافتيم و چنان تقرير كردند كه امير چوپان را مقرر شد كه املاك نازخاتونى او را از شير مادر حلال‌تر است و هركس گرفته غصب كرده و قضيه به جائى رسيد كه ملاك به املاك خود كه از پنج شش پشت بديشان رسيده بود نمىتوانستند نگريست و بعضى را نيز كه تصرف نكرده\r\n\r\n\r\n","description":"","footnote":"\r\n( 1 ) . س : كهن\r\n","page_name":" 89 ","page_number":89},
  {"content":"\r\n\r\nبودند ، برزيگران بر سبيل صدقه چيزى به مالك مىدادند و اگرنه مىگفتند نازخاتونى است ، به تخصيص در ولايت قزوين و فتنه چنان شد كه ملكى و اسبابى كه به دو هزار و سه هزار نمىفروختند اگر به دو دينار و سه دينار كسى مىخريد مىدادند و اكثر ملاك از آن بلا جلا شدند چنان‌كه در زمان غز در خراسان بلكه از آن زيادت و نوكران امير چوپان تومانها مال از آن ولايات گرفتند .\r\nچون قضيه بدين مرتبه رسيد ، خواجه عليشاه صورت حال با امير چوپان گفت و مبالغه كرد . امير نمىشنيد . تا عاقبت ولايتى در روم از پادشاه ستده عوض آن املاك به امير دادند و خواجه عليشاه بيست هزار دينار نقد از خاصهء خود بر نواب امير چوپان صرف كرد تا به لطايف تدبير مسلمانان را از آن واقعهء هايله رهانيد و از امير چوپان احكام مؤكد به لعنت‌نامه‌ها گرفت و آن خرخشه را به كلى برانداخت . « 1 »\r\nسنهء 724 خواجه تاج الدين عليشاه وزير ملول شده صاحب فراش گشت و از غايت عنايت پادشاه به عيادت او رفت و طبيبان حاذق ملازم ساخت . اما مرض مستولى بود و ضعف قوى . به جوار رحمت حق پيوست و در دولت مغول كه در ايران زمين سلطنت كرده‌اند ، از وزرا غير او كسى به مرگ خود نمرد « 2 » و اين حال در اوجان بود . نعش او به تبريز بردند و در جوار جامعى كه ساخته بود مدفون شد . پادشاه فرمود كه وزارت به فرزندان او دهند . ميان برادران نزاع شد و بر هم تقرير كردند چنانچه هر دو\r\n\r\n\r\n","description":"","footnote":"\r\n( 1 ) . اين داستان نازخاتونى در ذيل جامع التواريخ و تاريخ گزيده نيست .\r\n( 2 ) . با اين حال در تاريخ يزد ، تأليف جعفر بن محمد جعفرى ، مطلبى آمده كه در مرگ طبيعى خواجه عليشاه ايجاد ترديد مىكند : « خواجه عبد القادر يزدى كه وزير صاحب اختيار بود ، در اجرت نوشتن كتابات ، تدنيقى مىنمود . در ميان او [ خواجه عبد القادر يزدى 
  ] و خواجه عليشاه خصومت افتاد به عرض سلطان رسانيدند كه خواجه عليشاه تصرف بسيار در خزانه كرده است . . . مقرر شد كه خواجه عبد القادر ( - خواجه عبد القادر بن محمد بن سديد يزدى ) حساب خواجه عليشاه بكند . معين كردند كه فلان روز . در آن شب خواجه عليشاه خوف كرد . زهر بخورد و هلاك شد . » ص 97\r\n","page_name":" 90 ","page_number":90},
  {"content":"\r\n\r\nرا گرفته هرچه به مدتهاى مديد پدر و قوم ايشان حاصل كرده بودند همه را دادند و از منصب عزل شده بيم كشتن بود .\r\nنظم\r\n هيچ دشمن به دشمن آن نكند * كه كند مرد بىخرد با خود \r\nوزارت بر ركن الدين صاين كه اول نايب امير چوپان بود مقرر شد . اصل او از شيراز است . اما در نخجوان مىبود . جد اعلاى اوضياء الملك عارض لشكر سلطان محمد خوارزمشاه بود ، در وقتى كه سلطان محمد خوارزمشاه بود و در وقتى كه سلطان جلال الدين با لشكر چنگيز خان در كنار آب سند مصاف داد و شكسته از آب گذشت ، ضياء الملك ملازم ركاب جلالى به هندوستان هجرت كرد و چون سلطان عود نمود سوابق خدمات او ملاحظه فرمود و پايهء قدر او را از مراتب اكابر گذرانيد و در منصب متوفى شد و ركن الدين به ارشاد دولت به ملازمت نويين كامكار چوپان افتاد و امير او را تربيت فرموده متصدى منصب بلند وزارت خافقين گردانيد . فاما در آن منصب امتدادى نيافت و مزاج امير چوپان و فرزندانش بر او متغير شده امير او را به قتل آورد . چنانچه شرح آن بيايد . ان شاء اللّه .\r\n\r\nوقايع سنهء خمس و عشرين و سبعمائه\r\nامير چوپان لشكر به ديار اوزبك كشيد و اكثر امراى سلطان ملازم امير بودند . از راه گرجستان به دربند رفت و از آنجا به الوس اوزبك درآمده تا كنار آب ترك رسيد و بر هيچ‌كس ابقا نكرد ، به مكافات آنكه اوزبك از دربند به ولايت اران درآمده بود . چوپان مظفر و منصور مراجعت نمود و سلطان او را تربيت و نوازش فرمود . امير چوپان ممالك را در قبضهء تصرف گرفت و به نيل مآرب و رفعت مراتب محسود امرا و مغبوط عظما شد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nوقايع سنه ست و عشرين و سبعمائه حكايت مبدأ تغير مزاج سلطان بر چوپانيان\r\nسبب تغير مزاج سلطان بر امير چوپان ابتدا از آن بود كه بغداد خاتون دختر امير چوپان به غايت جميله بود و در زمان دولت سلطان ، در شهور سنهء 723 امير چوپان او را به امير شيخ حسن بن امير حسين بن آق‌بوقا داد « 1 » و پادشاه ابو سعيد را در تاريخ سنهء 725 كه سنش به بيست رسيده بود به حكم الشباب شعبة من الجنون تعلقى به بغداد خاتون پيدا شد و به حدى رسيد كه روز و شب آرام و قرارش نماند و اين بيت كه از خاتمهء غزلى است انشا كرد :\r\nنظم\r\n [ بيا به مصر دلم تا دمشق جان بينى * كه آرزوى دلم در هواى بغداد است \r\nو به زبان حال مىگفت : 
  ] « 2 »\r\nنظم\r\n چو دل در سر نرگس مست رفت * اگر شاه اگر بنده از دست رفت \r\nپادشاه ، بنابرآن‌كه در قاعدهء سلطنت چنگيز خانى چنان است كه اگر خاتونى به نظر پادشاه درآيد و او را پسنديده آيد بايد كه شوهرش به طيب نفس او را گذاشته به حرم پادشاه فرستد ، سلطان محرمى را پيش چوپان فرستاد و صورت داعيه در ميان نهاد . چوپان از استماع اين خبر سراسيمه گشت و آتش حميت در درون او مشتعل شد\r\n\r\n\r\n","description":"","footnote":"\r\n( 1 ) . س : سنهء 724\r\n( 2 ) . ك : ندارد\r\n","page_name":" 92 ","page_number":92},
  {"content":"\r\n\r\nو جواب با صواب نگفت . سلطان از جانب امير مأيوس شده با درد دورى مىسوخت .\r\nاما غبارى بر خاطرش نشست و اين حال در آخر تابستان به ييلاق او جان بود . امير - چوپان خود را از اين سخن دور داشته سلطان را گفت موسم قشلاق رسيد و در روى زمين در زمستان خوشتر از بغداد نيست .\r\nنظم\r\n بغداد خطه‌اى است معطر كه خاك او * ارزد به خون نافهء مشكين دم خطا\r\nبازار خور ز سايهء او سرد در تموز * پشت زمين به پشتى او گرم در شتا\r\nاز شرم اين سواد كه او جان عالم است * تبريز در ميانهء خوى زد مراغه‌ها « 1 » \r\nبر اين يراق متوجه بغداد گشتند و امير چوپان امير شيخ حسن و دختر را به جانب قراباغ فرستاد به آن خيال كه به سبب بعد ديار\r\nمصرع\r\n انديشهء پادشاه زائل گردد \r\nهيهات چون پادشاه به بغداد رسيد ملالت عشق « بغداد » زيادت گرديد . از خرگاه كم بيرون آمدى و هركس را بار نبودى .\r\nنظم\r\n جهاندار در كنج ايوان خويش * نمىكرد جز ياد جانان خويش « 2 »\r\nز بغداد آشفته درياى داد * نه بغداد دجله ز چشمش گشاد\r\nبه تن گر به بغداد و آن راغ بود * دلش « 2 » در ميان قراباغ بود \r\nامير چوپان در خلوتى عرضه داشت كه عالم در فرمان شماست . اگر فكرى بر\r\n\r\n\r\n","description":"","footnote":"\r\n( 1 ) . جالب است كه شاعر درين بيت اسامى نقاط مهم آذربايجان ( اوجان ، تبريز ميانه ، خوى ، مراغه ) را با مهارتى تمام در ضمن عبارت آورده است .\r\n( 2 ) . ذيل جامع التواريخ : به دل\r\n","page_name":" 93 ","page_number":93},
  {"content":"\r\n\r\nضمير « 1 » مستولى شده بازنماى تا به تدارك آن مشغول شويم .\r\nنظم\r\n چرا خوش نخندى ، نگويى سخن * بكن هرچه خواهى ، كه گويد مكن \r\nسلطان در جواب چوپان گفت من مجموع ممالك به تو گذاشته‌ام . تو چنان كن كه من بىدرد دل دو روز توانم بود . تا به اكنون بارى نبوده‌ام و تخلص شكايت به دمشق خواجه كرد و گفت او را ببر و از فرزندان ديگرى بازدار . « 2 » چوپان ملول گشته دمشق خواجه را طلب داشت و نصيحت كرده گفت كدام دولت برابر آن باشد كه كسى هر روز روى پادشاه را ديده مهمات خلايق را تواند پرداخت و بايد كه تو چنان باشى كه اگر از من جريمه‌اى آيد جهت خاطر تو پادشاه از آن گذرد . نه چنان‌كه جان ما به سبب افعال تو در خطر باشد . وصيت آن‌كه از مقصود خود گذشته به اعتقاد خدمت كنى .\r\nدمشق گفت روز و شب شمع‌آسا به پاى خدمت ايستاده به ملازمت قيام مىنمايم . اما مزاج پادشاه را چون پيشتر نمىيابم و گمان من آن است كه سبب بىعنايتى پادشاه ، صاين وزير است كه به عرض پادشاه رسانيده كه غير چوپان و چوپانيان هيچ‌كس را در ممالك اختيارى نيست .\r\nنظم\r\n زر و زور دارند و فرمان و بس * ندارند انديشه از هيچ‌كس \r\nآن حق‌ناشناس به تربيت ما پادشاه‌شناس شد . اين زمان قصد ما مىكند . امير قصد وزير كرد و وزير كه نصرة الدين عادل لقب يافته بود ، هرچه از چوپان و پسران\r\n\r\n\r\n","description":"","footnote":"\r\n( 1 ) . ك : ضمير منير\r\n( 2 ) . ذيل جامع التواريخ : « گفت مرا ازو چشم بر مال نيست كه تلف مىكند ، زبان خوش نيز ندارد . او را از پيش من ببر و جلا و خان و محمود را پيش من بگذار . » ص 119\r\n","page_name":" 94 ","page_number":94},
  {"content":"\r\n\r\nصادر مىشد به قبيحترين صورتى به سلطان مىرسانيد و تربيت ايشان را نسيا منسيا انگاشت و هرگاه فرصت يافت عرضه داشت كه بيشتر محصول ممالك در وجه مصالح ايشان مصروف است و باقى به حوالهء ايشان صرف مىشود و من كه گماشتهء پادشاهم بر دينارى نقد قادر نيستم . امثال اين معانى در خاطر پادشاه نشاند و سلطان هر طرف سوار مىشد فرياد داد مىشنيد و كس به احوال رعايا نمىرسيد . « 1 » سلطان اين معانى از چوپانيه مىدانست . چه باوجود ايشان هيچ‌كس را اختيارى نبود و اعتبارى نه .\r\n\r\nذكر توجه امير اعظم چوپان نويان به جانب خراسان\r\nامير چوپان آخر زمستان در بغداد عرضه داشت كه در خراسان اميرى معتبر و لشكرى نامور نيست كه به دفع دشمن قيام توانند نمود و اراجيف قصد شهزادگان جغتاى به آن ديار واقع است و موسم بهار و هنگام يورش و ارتفاعات نزديك مىرسد و اموال آن ولايات ضبط مىبايد كرد . سلطان فرمود كه هرچه صلاح است چنان كنيد .\r\nامير چوپان از بغداد عازم خراسان گشته امراى معتبر چون امير اكرنج و امير محمود ايسن قتلغ و امير محمد بيك و امير محمد على پادشاه كه خال سلطان بود و امير نيك‌روز پسر امير نورين و صاين وزير را همراه ساخته با سپاهى فراوان به خراسان درآمد و در تمام ولايات عمال و كاركنان و ساير متوطنان با پيشكش و خدمتى و ساورى پيش مىآمدند و نوكران امرا را عملهاى سنگين مىفرمود تا به عظمت تمام به هرات رسيد و امرا بعضى به باد غيس رفتند . در اين حال قاآن از ممالك تركستان ايلچى ، كه با تشريف و خلعت پادشاهانه به امير چوپان فرستاده بود ، در هرات رسيد .\r\n\r\n\r\n","description":"","footnote":"\r\n( 1 ) . « چون صاين وزير بر امور وزارت كما ينيغى قادر نبود ، نقص كار خود از امير دمشق خواجه پسر امير چوپان و اقوام ايشان مىدانست و در حق ايشان در حضرت پادشاه سخنهاى فتنه‌انگيز مىگفت و كفران نعمت امير چوپان و فرزندان او ، كه به حقيقت ساختهء ايشان بود ، مىكرد . » ( تاريخ گزيده ص 617 )\r\n","page_name":" 95 ","page_number":95},
  {"content":"\r\n\r\nقاآن فرمان امير الامرائى در ممالك ايران و توران به نام امير چوپان روان داشته بود .\r\nامير چوپان ايلچى را اكرام نمود و انعام فرمود و براى قاآن چندان بيلاك و سوغات روان ساخت كه از پادشاهان كسى مثل آن نفرستاد .\r\n\r\nذكر لشكر كشيدن امير حسن « 1 » بن امير چوپان به جانب قندهار و غزنين و حرب او با سپاه پادشاه ترمشيرين\r\nامير چوپان پسر بزرگتر خود امير حسن را با لشكر بسيار به جانب غزنين و قندهار فرستاد كه پادشاه ترمشيرين [ در آن حدود بود و پيش از آن آواره بود كه ترمشيرين 
  ] « 2 » عزيمت خراسان دارد . لشكر امير حسن در راه خرابى بسيار كردند . پادشاه ترمشيرين واقف شده سپاه فراوان به استقبال فرستاد و در حدود غزنين فريقين را ملاقات افتاد . دو سپاه جنگجوى شيرخوى روى در روى آورده ميمنه و ميسره و قلب و جناح آراسته شد . عنان مبارزان از چپ و راست گردان شد و گوش تكاوران به نوك سنان آرايش يافت . دو لشكر چون افواج دشت محشر و چون امواج بحر خضر در جنبش آمده بر هم زدند . سپاه ترمشيرين كه شيران بيشهء جنگ و نهنگان درياى معركه بودند ، از ستيز و آويز عاجز شده روى بر گريز نهادند . امير حسن به غزنين رفته سپاه او خرابى بسيار كردند . چنانچه از سر تربت سلطان محمود مجاوران را به اسيرى بردند و گورخانهء او را درهم شكسته ، اوراق مصاحف و كتب در زير دست و پا آوردند . آن بيداد « 3 » بر امير حسن مبارك نيامد .\r\nنظم\r\n غم زيردستان بخور زينهار * بترس از زبردستى روزگار \r\n\r\n\r\n","description":"","footnote":"\r\n( 1 ) . ك ، س : امير حسين\r\n( 2 ) . ك : ندارد\r\n( 3 ) . س ، ك : بيدادى\r\n","page_name":" 96 ","page_number":96},
  {"content":"\r\n\r\nو اواخر شهور سنهء 726 « 1 » ، امير حسن به هرات پيش امير چوپان رسيد .\r\n\r\nوقايع سنهء سبع و عشرين و سبعمائه ذكر كشته شدن امير دمشق خواجه بن امير چوپان\r\nچون امير چوپان به خراسان رفت ، مهمات مملكت و كليات سلطنت رجوع به دمشق خواجه شد . امير و وزير بل كه پادشاه و سلطان او بود . از سلطان ابو سعيد جز نام و نشان نبود . پادشاه از بغداد بهار متوجه سلطانيه شد و آن‌جا دمشق خواجه قوى حال‌تر گشت و استيلا و استعلاى او از حد گذشت و بىادبى از مرتبهء افراط به درجه تفريط رسيد و تمام امرا ملازمت او مىكردند و اگر يكى به خدمت پادشاه رفتى قصد او كردى . اين معانى پادشاه را گران مىآمد . اما باوجود او هيچ اختيار نداشت . سلطان بعضى امرا را در خلوتى طلب فرموده گفت دمشق بزرگى از حد مىبرد . جمعى سخن تعلق او با قماى اولجايتو سلطان گفتند . سلطان خود بهانه مىطلبيد . چون دمشق آن جا رفت اعلام كردند . پادشاه حكم قتل او فرمود و كجا كسى را مجال اقدام بر اين فعل بود . همان لحظه او را خبر كردند . به تدبير مقاومت قيام نمود . « 2 » امرا را طلب داشته به مواعيد مستوثق گردانيد . روز ديگر كسى پيش او نرفت و گرد قلعه را سپاه پادشاه فرو گرفت و اتفاقا سرى چند از راه زنان به سلطانيه آوردند .\r\nپادشاه فرمود كه آوازه انداختند كه چوپان را در هرات كشته‌اند و آخر همان شد كه بر زبان آن صاحب دولت گذشت . دمشق آواز غوغا و سخن قتل چوپان شنيد .\r\n\r\n\r\n","description":"","footnote":"\r\n( 1 ) . در نسخهء ك رقم نانوشته مانده\r\n( 2 ) . ذيل جامع التواريخ : « منهيان فرصتى نگاه مىداشتند چنانچه دمشق در خانه فنقناى خاتون بود ، گونجشكاب سلطان را اعلام كرد . . . و خانه قنقناى در اندرون قلعهء سلطانيه بود . به تدبير مقاومت قيام نمود و جمعى از امرا طلب داشت و ايشان را بر مدافعت تحريض داد و به مواعيد مستوثق گردانيد . ايشان خوشامد بر زبان مىراندند و با سلطان يك جهت بودند . »\r\n","page_name":" 97 ","page_number":97},
  {"content":"\r\n\r\nسراسيمه گشت و با خاصگيان خود قريب ده سوار از طرف جنوبى قلعه بيرون رفت و بر لشكر زده بگذشت . پادشاه آغا لؤلؤ را در عقب او فرستاد . دمشق بر اسبى سوار بود كه در الوس بهتر از آن نبود و سالها از بهر چنين روزى پرورده و يراق كرده .\r\nنظم\r\n جهان نوردى كامروزش ار برانگيزى * به عالميت رساند كه اندرو فرد است « 1 » \r\nشمشير مصرى كه بدان لطافت هيچ گوهر نبود بر ميان بسته به راه بازار گريخت .\r\nجمعى كه در عقب رفته بودند به او رسيدند . چندان‌كه خواست اسب برانگيزد ، چون اسب چوبين شطرنج خشگ بايستاد . دست به قبضهء شمشير برد از نيام برنيامد . گردن به قضا نهاد . مصر خواجه خواست كه كارش آخر كند . زارى كرد كه مرا پيش سلطان بريد . لؤلؤ با مصر گفت دمشق اندك كسى نيست ، اگر حكم سلطان است بنماى . مصر خواجه پيش پادشاه آمد . سلطان انگشترى داد كه امانش مده . چون آغا لؤلؤ انگشترى ديد گفت تو دانى . مصر به يك تيغ روز عمر دمشق به شام رسانيد و دمار از مصر جامع بقاش برآورد و عزيزى نخوت فرعونى از دماغش بيرون برد . سرى كه اطلس كبود فلك را در زير سايهء خود مىديد ترك كلاه جبارى كرده و نكباى نكبت از تارك او برآورده سرش جدا كرد و به خدمت سلطان آورد و بر در دروازه آويختند .\r\nنظم\r\n چنين باشد جزاى آن‌كه با دولت زند پهلو * چنين باشد سزاى آن‌كه با نعمت كند كفران \r\n\r\n\r\n","description":"","footnote":"\r\n( 1 ) . در نسخهء ف بين اين بيت و سطر زيرين با خطى ديگر نوشته شده : « و به حقيقت بر همان اسب به فردا رسيد . منه »\r\n","page_name":" 98 ","page_number":98},
  {"content":"\r\n\r\nو اين حال ششم شوال بود . خزاين و دفاين او تارج شده به دست اوباش افتاد .\r\nدرويشى را كه بامداد نان شام نبود ، از مال دمشق به شام صاحب تومان گشت .\r\nنظم\r\n مخرام و مشو غره به افعال زمانه * زيرا كه نشد وقف تو اين گنبد خضرا \r\nفلك هرچه دهد ستاند .\r\nنظم\r\n دادهء خود سپهر بستاند * نقش اللّه جاودان ماند \r\n\r\nذكر فرستادن سلطان پيش امرا كه در خراسان بودند جهت دفع امير چوپان\r\nسلطان بعد از قضيهء دمشق با امرا مشورت فرموده گفت اين كار بازيچه نيست .\r\nهرگاه چوپان وقوف يابد در مقام انتقام خواهد آمد . امرا عرضه داشتند كه مصلحت آن است كه سلطان فرمان روان فرمايد به امراى خراسان چون امير اكرنج و امير محمود ايسن قتلغ و امير نيك‌روز و غيرهم كه دمشق به سبب حركات ناشايست به ياساق رسيد . شما نيز به هر طريق كه توانيد دفع چوپان كنيد و لشكرى جهت دفع تيمورتاش و محمود نامزد كرده‌ايم . مقرر آن است كه هركه را از چوپانيان يابند به قتل رسانند تا بعد از اين بندگان با پادشاهان گستاخى نكنند و بدين مهم مردى دانسته معين شده متوجه خراسان گشت و امراى اطراف چون امير سوتاى و امير دولتشاه و امير على پادشاه خبر قتل دمشق شنيده از سرحدها با سپاه فراوان بر درگاه پادشاه جمع آمدند .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nسلطان ، از سلطانيه به جانب قزوين ، به عزم رزم امير چوپان بيرون آمد و در صحراى قزوين چند روز بوده اسباب حرب ترتيب داد .\r\n\r\nذكر تفويض وزارت به خواجه غياث الدين محمد بن خواجه رشيد طاب ثراه\r\nسلطان خاطر خطير ملتفت آن گردانيد كه وزيرى مستحق منصب وزارت و مشيرى مستأهل مسند صدارت ، كه از عهدهء معضلات ديوانى بيرون تواند آمد ، معين سازد . بعد از تأمل و استبصار ، قرعهء اختيار بر صاحب و صاحب‌زادهء اعظم ، خواجه غياث الدين محمد بن خواجه رشيد مناسب آمد و پادشاه با امرا مشورت فرمود . مجموع متفق الكلمة و مجتمع الهمة سلطان را در اين اختيار موفق و ملهم دانسته گفتند وزيرى كه ، به عزم ثابت و اقبال مساعد ، اتمام مهام خاص و عام نمايد و مقادير امور و موازين جمهور در نصاب كمال و مصاب استحقاق و استيهال رعايت فرمايد جناب مشاراليه است كه در حسب و نسب بر اقران سابق است و در علوم عقلى و نقلى از ابناء زمان فائق و بر آيين وزارت واقف و به قوانين سيادت « 1 » عارف است . پادشاه فرمود تا پدر او از ديوان من رفته ، من ديگر رونق آن كار نديده‌ام . او را طلب داشته و از اكابر خراسان خواجه علا الدين محمد را با او شريك ساخت .\r\nو فرمود كه در تحقيق محاسبات و تنقيح معاملات لوازم كفايت و مراسم امانت به اقصى الغاية به جاى آورند تا حقيقت قضايا بر راى اعلى واضح باشد و خاطر فياض بر كليات مهمات واقف گردد و هرچه عهدهء كفايت شما از آن قاصر آيد ساعتى التفات همايون بر آن مقصور داريم و صوب صواب را بر طريق استصواب بيرون آريم و فرمود كه از براى من رعايا زور مكنيد و آنچه معهود ديوان باشد پيش كس مگذاريد و چنان\r\n\r\n\r\n","description":"","footnote":"\r\n( 1 ) . ك : سياقت\r\n","page_name":" 100 ","page_number":100},
  {"content":"\r\n\r\nمعاش كنيد كه قيامت از عهدهء سؤال و جواب بيرون آييد و مفاتيح حل و عقد و مقاليد قبض و بسط در كف كفايت و اقتدار ايشان نهاد و زمام مهام به قبضهء ارادت و اختيار ايشان « 1 » داد و ايشان با طوايف انام و معارف ايام معاش پسنديده كردند و خواجه علاء الدين محمد بعد از هشت ماه با سر شغل استيفا رفت « 2 » و خواجه غياث الدين محمد به استقلال متصدى آن منصب شد و احكام به توقيع محمد رشيد كه محمد صفت رشيدترين اولاد آدم بود مشرف گشت و كسانى كه پيشتر با خاندان رشيدى بىرسميها كرده بودند ، در اين ايام از خواجه غياث الدين متوهم بودند و آن خواجهء نيكوسيرت اصلا با روى هيچ‌كس نياورد و همه را به تربيت و انعام مخصوص گردانيد .\r\nنظم\r\n هزار آفرين بر وزيرى چنين * كه او مهر جويد به هنگام كين \r\nو به نام آن وزير خجسته فرجام ، اكابر ايام چون قدوة المحققين ، القاضى عضد الدين عبد الرحمن الايجى ، شارح مختصر ابن الحاجب و صاحب المواقف فوائد غياثيه دارد و مولانا افضل المتأخرين مولانا قطب الدين الرازى صاحب المحاكمات و شرح الكشاف و شرح المطالع شرح شمسيه دارد و غيرهما من الافاضل و الاماثل به نام آن نيكوشمايل مولفات ساخته‌اند . رحمهم اللّه .\r\n\r\nذكر رسيدن فرستادهء سلطان به خراسان و خبر يافتن امير چوپان\r\nچون فرستادهء سلطان به خراسان رسيد و صورت حال معلوم امرا گرديد ، امرا\r\n\r\n\r\n","description":"","footnote":"\r\n( 1 ) . ك ، ف : اختيارشان\r\n( 2 ) . ذيل جامع التواريخ : « و خواجه علاء الدين محمد در منصب شركت وزارت شش ماه بيش نبود . » ص 127\r\n","page_name":" 101 ","page_number":101},
  {"content":"\r\n\r\nجمع آمده گفتند امير چوپان را در ايران كسى برابر نمىتواند آمد و اين كار كه سلطان فرمود ما را ممكن نيست . اتفاق نموده فرمان سلطان را پيش چوپان آوردند و گفتند ما در اين قضيه همداستان نبوده‌ايم و اين صورت به سعايت جمعى بىعاقبت كه سزا و جزا خواهند يافت روى نموده . امروز امير تدبير اين قضيه انديشد و اختيار خود از دست ندهد . ما همه بنده و چاكر اميريم . امير چوپان از استماع اين خبر اضطراب و اندوه بسيار كرد و امرا مناسب وقت سخنان گفتند و چون مجلس به آخر آمد ، چوپان با پسر خود حسن و نواب مشورت كرد . امير حسن گفت صورت واقعه از آزرم گذشته است . ابو سعيد بدخواه ما شد و دوستى با او نتيجه ندارد . از اين امر ايمن مباش و به گفتار ايشان چون كفتار فريفته مشو . اگر زندگانيت مىبايد ايشان را به عدم رسان و هر كس را سلطان مىشناسد زنده مگذار . خراسان در تصرف ماست و فارس و كرمان مال به ما مىدهند . با ابو سعيد ياغىگرى يكرويه كن و از پادشاهان جغتاى مدد خواه . اگر سلطان لشكر بدين جانب كشد از او كين توان كشيد و چون مملكت و لشكر بر ما قرار گيرد كينهء خود از او توان خواست . ديگر چون ما از اين طرف اظهار خلاف كنيم ، تيمورتاش و محمود ممالك روم و گرجستان نگاه دارند . اگرچه تدبير حسن در امور ملك مستحسن بود ، اما تقدير صورتى ديگر روى نمود . امير چوپان آن راى پسنديده نداشت و رايت غرور برافراشته گفت من از اين قوم انديشه ندارم و وجود ايشان را عدم مىپندارم . در خيال او نمىآمد كه كسى در ايران ، در برابر او تواند آمد .\r\nنظم\r\n به پشتى دولت چنين گفت من * چه انديشه دارم ازين انجمن\r\nكه يا رد ز من جست جنگ و نبرد * سر بدسگال آورم زير گرد \r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخبر دمشق در باد غيس به چوپان رسيد . سعايت صاين وزير و آنچه دمشق در بغداد با پدر گفته بود بر خاطر داشت و او را از پايهء « 1 » تخت بدان جهت دور افكنده بود .\r\nوزير را طلب داشته چون چشمش بر وى افتاد گفت به مراد رسيدى و فى الحال جلاد را فرمود كه كارش آخر سازد . وزير متحير مانده مجال سخن نيافت . از جلاد درخواست كه او را از ميان به دو نيم زند . جلاد پرسيد كه سبب اين تمنا چيست . وزير اشارت به امير كرد .\r\nنظم\r\n به دو گفت زيرا كه پشتى كه آن * كند بر شما اعتماد از جهان\r\nنباشد بجز تيغ فرجام او * همين است آخر سرانجام او \r\nامير چوپان به خيال قتال از خراسان روان شد .\r\n\r\nذكر آنچه ميان سلطان ابو سعيد بهادر خان و امير چوپان نويان واقع شد\r\nامير چوپان هفتاد هزار سوار جمع آورده به اتفاق امرا عازم عراق شد و در مشهد سلطان خراسان ، امرا عهد و پيمان كردند كه از او برنگردند و به سمنان آمدند و لشكريان در مواضع كه بر راه بود چندان ويرانى كردند كه آثار آبادانى نماند و امير چوپان بازخواست نمىكرد و آن خرابى بر وى مبارك نيامد و در آن روزگار حضرت شيخ ركن الملة و الدين علاء الدوله قدس سره سلطان مشايخ آن ديار بود . امير چوپان به خانقاه شيخ فرمود و امرا را يك‌يك در حضور شيخ سوگند داد كه از او برنگردند و از شيخ درخواست كه به يمن نفس شما شايد كه ميان ما و سلطان مصالحه شود و مرا در روى مخدوم‌زادهء خود تيغ نبايد كشيد و به زبان شيخ اين پيغامها عرضه داشت كه\r\n\r\n\r\n","description":"","footnote":"\r\n( 1 ) . ذيل جامع التواريخ : پاىتخت - س : پاتخت\r\n","page_name":" 103 ","page_number":103},
  {"content":"\r\n\r\nمدتها به دل راست كوچ « 1 » پادشاهان ماضى داده‌ام و سالها در خدمت آن حضرت به خدمات پسنديده ايستاده‌ام و از من جريمه‌اى كه موجب غضب پادشاه باشد صادر نشده . اگر دمشق خواجه گناهى كرد به جزاى خود رسيد . اگر پادشاه مرحمت فرمايد و با سر رضا آيد و بنده و بنده‌زادگان را به جريمهء دمشق خواجه مواخذت ننمايد فرمان پادشاه راست و ديگر التماس نمود كه چنان استماع افتاد كه جمعى امرا بىاجازت پادشاه قصد دمشق كرده‌اند . اگر واقع است پادشاه ايشان را پيش بنده فرستد تا تحقيق كرده عرضه دارد به هرچه حكم يرليغ باشد به تقديم رسانم .\r\nحضرت شيخ بنابر التماس امير پيش سلطان رفت . سلطان او را احترام تمام نمود و از براى او برپاى خاست و او را پهلوى خود نشاند و پيش او به زانوى ادب درآمد . شيخ موعظه تقرير كرد و در آن اثنا سخن به حكايت امير چوپان رساند و گفت او را پدر شما تربيت فرموده‌اند و بركشيدهء اين دولت است .\r\nنظم\r\n چوب را آب فرومىنبرد دانى چيست * شرمش آيد ز فروبردن پروردهء خويش \r\nاكنون صورتى واقع شده . اگر سلطان ، بهر صلاح طرفين ، شخصى چند را كه مادهء اين فتنه بوده‌اند به امير چوپان سپارد تا نائرهء اين فتنه تسكين يابد و امير چوپان را هر خدمتى كه فرمايند قيام نمايد حاكم‌اند . سلطان ، به حضور امرا ، در جواب جناب شيخ فرمود كه تكبر دمشق خواجه و تسلط چوپان و فرزندانش بر مملكت من از حد گذشت و مدتها تحمل كردم كه شايد از آن بازآيند و حق نعمت من و پدران من رعايت نمايند .\r\nهرچند از من تحمل بيش ديدند در تيه ضلالت توغل نمودند و تمام امراى دولت مرا قصد كردند و اموال جهان در مصارف خود مصروف داشتند . اكنون ميان من و چوپان\r\n\r\n\r\n","description":"","footnote":"\r\n( 1 ) . ف : كوخ - در ذيل جامع التواريخ چنين عبارتى نيست .\r\n","page_name":" 104 ","page_number":104},
  {"content":"\r\n\r\nطريق مصالحت مسدود است و شيوهء دوستى مفقود . اگر اين سخنان راست مىگويد بايد كه جريده پيش من آيد تا به گوشه‌اى كه تعيين كنم نشيند و به عبادت مشغول گردد و اگرنه ميان ما و او حاكم عدل شمشير است .\r\nنظم\r\n تا از من و او كام كه گردد حاصل * يا خود كه كند زيان كرا دارد سود \r\nشيخ مكرر مىفرمود و در باب صلح به زبان فصيح كلمات موشح به آيات و اخبار و آثار و الوكها و ايلغوهاى مغولى و تركى كه در آن فن نيز آيتى بود مبالغه مىنمود و اگر از امرا كسى سخنى مىگفت كه موجب فتنه بود بانگ به روى مىزد . چندان‌كه سعى بيش كرد ، منع و ابا بيش ديد . امرا گفتند اى شيخ اگر او بدين در خانه آيد حيوة ما ممكن نيست . من بعد ميان ما و او جز شمشير نخواهد بود . شيخ هر تير كه در جعبهء تقرير داشت . انداخت بر هدف مقصود نيامد و تدبير مانع تقدير نشد .\r\nنظم\r\n هر حيله كه در تصور عقل آيد « 1 » * كرديم و ليك با قضا در نگرفت \r\nشيخ آنچه ديد و شنيد با امير چوپان بيان كرد و در مخالفت با اولوا الامر منعى تمام فرمود و امير چوپان همچنان بر سر تهور به جانب سلطان روان شد و در موضع قوها ، ميان هر دو لشكر يك روزه راه ماند . مردم سلطان از بيم چوپان دل از جان برداشته بودند و سلطان مىگفت اگر اين دولت خداى تعالى به من داده است ديگرى باز نتواند ستاند و اگر تقدير غير آن باشد به لشكر دفع نتوان كرد .\r\nچون سلطان به اعتقاد پاك درع توكل شعار ساخت ، خداى تعالى در خواطر امراى جانب امير چوپان انداخت كه حقوق ولىنعمت و پدران او ياد آورده از طرف\r\n\r\n\r\n","description":"","footnote":"\r\n( 1 ) . ف : عقل آمد\r\n","page_name":" 105 ","page_number":105},
  {"content":"\r\n\r\nقراجو برگشتند و امير محمد جيجك خال سلطان و امير محمد بيك و امير نيك‌روز و غيرها با سى هزار مرد نيم‌شب از موضع قوها روان شده صباح به لشكر سلطان ملحق گشتند و سلطان منت‌دار شد .\r\n\r\nذكر انهزام امير چوپان از سلطان ابو سعيد بهادر خان و عاقبت حال او\r\nچون جمعى امرا به جانب سلطان رفتند ، چوپان بر باقى بدگمان شد و انديشهء فرار كرده تدبير حسن ياد آورد . « 1 » اما اختيار از دست رفته بود . با خواتين و خواص رو به بيابان « 2 » نهاد . چه از راه راست و هم بود كه از قفا درآيند .\r\nاز امرا ، امير اكرنج و امير محمود ايسن قتلغ همراه بودند . باقى سپاه به لشكرگاه سلطان رفتند و در گمان كسى نبود كه چنان سپاهى بىجنگ منهزم شود . بعد از سه روز كرد و جين و ساتى بيك را جهت مشقت راه پيش سلطان فرستاد و گفت شما را با او نسبت قرابت است . به گناه ما نگيرد و پسر كوچك سورغان شيره كه از ساتى بيك بود به ايشان سپرد و ايشان را وداع كرده با خود جواهر و مرصعات و چند اسب و جمازها و هفده تن همراه كرده از راه مفازهء طبس و بيابانك بيرون رفت و ديگران هركس به طرفى روى آوردند و سلطان امير طغاى را با دو هزار سوار در قفاى چوپان فرستاد و او نزديك ساوه ، چون دانست كه از بيابان بيرون رفته ، بازگشت و با شاه‌زادگان ساتى بيك و كرد و جين به خدمت سلطان رسيد و سلطان ايشان را حرمت تمام داشت و امير اكرنج و امير محمود ، بعد از چند روز ، پيش سلطان آمدند و سلطان اظهار رنجش كرده از امارت معزول ساخت و بعد از چندگاه باز عنايت فرموده امارت تومان ارزانى داشت .\r\nو امير چوپان خواست كه به تركستان پيش قاآن رود و لشكر آورده كين خواهد و\r\n\r\n\r\n","description":"","footnote":"\r\n( 1 ) . منظور از تدبير حسن ، نصيحتى بود كه فرزندش حسن كرده بود كه با سلطان مغول رسما به جنگ برخيزد و امراى طرفدار سلطان را از ميان بردارد .\r\n( 2 ) . منظور منطقهء كوير خراسان است\r\n","page_name":" 106 ","page_number":106},
  {"content":"\r\n\r\nامير حسن با پسرش تالش به جانب خوارزم رفتند و امير چوپان به عزيمت تركستان به كنار آب مرغاب رسيد و باز از آن عزم برگرديد . جهت آن‌كه خلاف سلطان موجب بدنامى و كفران نعمت است بر تقدير آن‌كه قاآن لشكر دهد و انتقام توان كشيد و اگر التفات نكند در انفعال روزگار بايد گذرانيد .\r\nمصرع\r\n مرا نام بايد كه تن مرگ راست . \r\nخوانده عازم هرات شد به اميد آن‌كه ملك غياث الدين تربيت يافتهء او بود . بيكى « 1 » دولندى فرياد برآورد كه ملوك هرات را وفائى نباشد . امير نوروز را به امير قتلغ شاه سپردند تا به قتل رساند و دانشمند بهادر را به مهمانى برد و هلاك كرد . اگر به چين و مصر و هند و روم مىروى بهتر از هرات است و گفت :\r\nنظم\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nسخن دلپذير ناصح در سمع امير جاگير نشد . اذا جاء القضا عمى البصر چشم بصيرت او پوشانيد . چون عزم هرات جزم شد دولندى « 2 » را فرستاد\r\nنظم\r\n بگوييد او را كه چوپان رسيد * بر آراى خان را كه مهمان رسيد\r\nاگر مىتوان داد جايى بده * دو سه روز ما را نوايى بده\r\nبر آن شو كه چوپان چوپان شوى * و گرنه تو دانى پشيمان شوى \r\nملك غياث الدين از اين خبر پريشان گشت . اما به بشاشتى تمام گفت :\r\n\r\n\r\n","description":"","footnote":"\r\n( 1 ) . ذيل جامع التواريخ : ليكن دولندى س - ميكى دولندى - ف : پيكى\r\n( 2 ) . س : دلقندى - ذيل جامع التواريخ : « دولندى را ، از كنار آب مرغاب ، پيش مالك فرستاد . » - ك :\r\nدلفندى\r\n","page_name":" 107 ","page_number":107},
  {"content":"\r\n\r\nنظم\r\n اگر بخت و نيرو شود يار من * زبان‌وار جا سازمش در دهن\r\nسر و هرچه دارم همه بهر اوست * رهى بنده فرمان هرى « 1 » شهر اوست \r\nبعد از آمدن چوپان ، به اندك زمانى يرليغ سلطان رسيد كه ملك غياث الدين چوپان را به قتل آورد تا خاتون خان‌زاده كرد و جين را به او دهند و املاك اتابكان فارس او را باشد . ملك متردد شد كه اگر قصد كند بدنامى و اگر خلاف كند تاب مقاومت لشكر سلطان نياورد . عاقبت بر بىوفايى قرار داد و يرليغ سلطان را پيش چوپان فرستاد .\r\nچوپان چون مرغ در قفس هم‌نفس آه سرد شده گفت به اميد عهد و ميثاق ملك پناه آورده‌ام و مع هذا من جوهرى نفيسم به دست او افتاده و شاهباز بلند پروازم به دام او گرفتار گشته مرا به بازى از دست مده و مقاصد خود را به اين واسطه بساز .\r\nمصرع\r\n شاهبازم كه به دام تو اسير افتادم \r\nملك طبيعت روزگار غدار گرفته التفات نكرد و امير چوپان التماس كرد كه او را ببيند . آن بىمروت ، باوجود چندين حقوق ، از ديدنش ابا كرد و جلاد را فرستاد تا كارش بسازد . امير چوپان پسر خود جلاو خان را طلب فرمود و در كنار گرفت و بسيار گريست .\r\nنظم\r\n دلير زبردست بگريست زار * سرشك اين‌چنين روز آيد به كار \r\nبعد از آن ملك را به سه وصيت پيغام داد : اول آن‌كه سرش از بدن جدا نكنند و اگر نشانه خواهند يك انگشت او كه ناخنى زياد دارد به اردو فرستند . دوم آن‌كه جلاو خان جوان است و جهان‌ناديده . او را زنده پيش سلطان فرستند . خواهرزادهء اوست . يمكن كه\r\n\r\n\r\n","description":"","footnote":"\r\n( 1 ) . هرى به معناى هرات\r\n","page_name":" 108 ","page_number":108},
  {"content":"\r\n\r\nبر جوانى او ببخشايد . سيم آن‌كه در عمارتى كه در مدينهء رسول ( ص ) ساخته او را مدفن سازند . پس دوگانه از براى يگانه گزارد و تسليم شد تا او را به خبه هلاك كردند و انگشت ابهامش را كه دو سر بود به نشانى فرستاد و نواب چوپان را هريك به نوعى كشتند و نيكى « 1 » دولندى كه هميشه با ملك غياث الدين بر سر نيشابور خصومت داشت و روزى در مجمعى گفته كه ملك لايق آهنگرى است ، ملك اين سخن در دل گرفته فرمود كه دم آهنگرى بر اسافلش نهاده مىدميدند تا دم او فرونشست و انگشت امير چوپان را ، در محرم سنهء 728 در قراباغ ، به اردو آوردند و در بازار آويختند . « 2 »\r\n\r\nوقايع سنه ثمان و عشرين و سبعمائه\r\nملك غياث الدين هم در زمستان عازم اردو شد و در راه خبر يافت كه سلطان بغداد خاتون را از شيخ حسن ستانده - چنانچه شرح آن مىآيد - در خاطر پادشاه قبول تمام يافته و خاندگار لقب شده ملك وفادار هروى در رى اين سخن شنيده اندوهگين شد . اما مراجعت نمىتوانست نمود و هم از راه آن بىراه كس بازگردانيد كه جلاو خان را به عدم فرستاد و او جوانى بود كه به حسن و جمال او در آن عهد نشان نمىدادند .\r\nنظم\r\n دريغا كه پژمرده شد ناگهانى * گل باغ دولت به روز جوانى \r\nملك در قراباغ شرف بساط بوس يافت . اما به واسطهء اختيار بغداد خاتون كار او از پيش نرفت . او را در اردو موقوف داشتند تا فرستاد و تابوتهاى امير چوپان و جلاو خان\r\n\r\n\r\n","description":"","footnote":"\r\n( 1 ) . ذيل جامع التواريخ : نيكتاى دولندى - ك : نيكى كه دولندى\r\n( 2 ) . تصحيح قياسى - نسخ : آويخت . ذيل جامع التواريخ : « انگشت امير چوپان در قراباغ اران پيش سلطان ابو سعيد آوردند . فرمود تا در بازار بياويختند . » ص 133\r\n","page_name":" 109 ","page_number":109},
  {"content":"\r\n\r\nآوردند « 1 » و بعد از تجديد غسل و تكفين ، در اوجان بر ايشان نماز كردند و پدر و پسر را در محملى كه به حجاز مىرفت روان ساخت و سلطان چهل هزار دينار بر خرج محمل افزود و در عرفات و ساير مناسك حج تابوتها با محمل برد و در روز عيد اضحى بعد از نماز ، مجموع حاجيان بر آنها نماز كردند « 2 » و چون عمارت او در قبلهء مسجد رسول ( ص ) بود او را در گورستان بقيع ، در جوار حضرت امير المؤمنين حسن [ بن 
  ] على عليهما السلام « 3 » ، دفن كردند .\r\nمصرع :\r\n روانش به خلد برين شاد باد \r\nاين بود عاقبت حال امير چوپان .\r\nنظم\r\n صحبت گيتى كه تمنا كند * با كه وفا كرد كه با ما كند \r\nامير چوپان را خواص بسيار بوده است از اعتقاد درست و نيت صافى و سيرت نيكو و قيام بر طاعت و در راه مصر و شام عمارتى دارد كه ماحى آثار ملوك عجم و اكاسره است و اجراى آبى كه در مكه كرده از عهد آدم تا زمان او هيچ‌كس آب روان بواد غير ذى ذرع « 4 » نشان نداده . مردى و مردانگى و وفادارى و جان‌سپارى او نسبت با خاقان مغول زيادت از آن است كه در كتاب شرح آن توان داد .\r\nمصرع\r\n قلم از شرح آن بود عاجز \r\n\r\nذكر فرزندان امير چوپان و احوال ايشان\r\n\r\n\r\n","description":"","footnote":"\r\n( 1 ) . ذيل جامع التواريخ : « اما چون بغداد خاتون ، كه او را خواندگار لقب شده بود ، بر مزاج سلطان اختيار تمام داشت نگذاشت كه ملك كارى از پيش ببرد و خاتون‌زاده كرد و جين را كه وعده كرده بودند كه به دو دهند او را در اردو موقوف گردانيد و فرستاد تا تابوتهاى . . .\r\n( 2 ) . ذيل : « به تخصيص از جهت آبى كه او به مكه آورده بود . . . » ص 134\r\n( 3 ) . ايضا : « در جوار امير المؤمنين عثمان و امير المؤمنين حسن دفن كردند .\r\n( 4 ) . سورة ابراهيم 37\r\n","page_name":" 110 ","page_number":110},
  {"content":"\r\n\r\nامير چوپان را نه پسر بود . بزرگتر امير حسن . شرقى مملكت ابو سعيدى تعلق به او داشت و او را سه پسر بود : اول تالش حكومت اصفهان و فارس و كرمان مىكرد . « 1 » امير چوپان چون از رى عزيمت هزيمت نمود ، حسن و تالش به مازندران افتادند و آن‌جا قصد ايشان كردند . كسى از دوستان امير چوپان ايشان را اولاغ و آزوق داده روان كرد و آن شخص به اين گناه به ياساق رسيد و امير حسن و پسرش به خوارزم رفتند و قتلوغ تيمور ، كه از قبل پادشاه اوزبك در خوارزم بود ، ايشان را رعايت نمود و پيش پادشاه فرستاد و پادشاه تربيت فرموده و با لشكرى به جنگ چركس روان ساخت و امير حسن و پسرش بهادريهاى تمام نمودند و امير حسن زخم خورده پادشاه نوازش فرمود .\r\nاما هم بدان زخم درگذشت و تالش به مرض طبيعى نماند . « 2 »\r\nنظم\r\n اگرچه بجستند از شهريار * نرستند از نكبت روزگار \r\nدو پسر ديگر امير حسن : حاجى بيك و غوج حسين . يكى را شيخ حسن كوچك پسر عمش زهر داد و غوج حسين را سليمان [ خان 
  ] « 3 » به قتل آورد [ چنانچه در تاريخ حضرت صاحب‌قران آيد 
  ] « 4 » ان شاء اللّه .\r\nپسر ديگر امير چوپان ، امير تيمورتاش ، بعد از حسن « 5 » ، حاكم ممالك روم بود .\r\n\r\n\r\n","description":"","footnote":"\r\n( 1 ) . ذيل جامع التواريخ : « خراسان و مازندران و آنچه تعلق به شرقى مملكت ابو سعيدى داشت . »\r\n( 2 ) . ايضا : « تالش را در آن ايام مرض طارى شد و او نيز در جوانى بمرد . »\r\n( 3 ) . تكميل از ذيل جامع التواريخ - غرض از سليمان خان مسلما همان سليمان بن يوسف شاه بن سوكاى بن يشمت بن هلاگو خان است كه امير شيخ حسن چوپانى او را آلت دست خود قرار داده چون مير نوروزى بر تخت سلطنت نشانده و ساتى بيك را بالاجبار به عقد او درآورده بود .\r\n( ر تاريخ مغول عباس اقبال ص 359 )\r\n( 4 ) . عبارت در ذيل جامع التواريخ كه در اين فصل كلمه به كلمه نقل شده است ديده نمىشود .\r\n( 5 ) . ذيل جامع التواريخ : « امير تيمورتاش بعد از امير حسن بود كه حاكم ممالك روم شد » غرض آن كه امير حسن نخستين و تيمورتاش دومين پسر امير چوپان بود .\r\n","page_name":" 111 ","page_number":111},
  {"content":"\r\n\r\nچهار پسر داشت :\r\nاول شيخ حسن كه آخر به شيخ حسن كوچك ملقب شد و ملك اشرف و ملك اشتر و مصر . ذكر هريك بيايد ان شاء اللّه .\r\nتيمورتاش را در ممالك روم كارهاى بزرگ ميسر شد .\r\nنظم\r\n چو او كوشش جنگ قيصر نكرد * نه دارا كه صد چون سكندر نكرد\r\nگهى رام كرد اسطپانوس « 1 » را * گهى زد به انطاكيه كوس را\r\nهمه روم آسوده از داد او * مى ناب خوردند بر ياد او \r\nاز اقصاى « 2 » روم ، متوجه اين طرف گشته نزديك سيواس ، خبر واقعه پدر و برادر شنيد .\r\nنظم\r\n چو دستان چوپان به گوشش رسيد * به گردون گردان خروشش رسيد \r\nبا خواص مشورت كرده جمعى گفتند التجا به دولت سلطان نمايى . غالب آن است كه حكم و يرليغ روان سازد . « 3 » تيمورتاش اين راى نپسنديد و گفت امروز اركان دولت ابو سعيدى ضد مااند .\r\nنظم\r\n\r\n\r\n","description":"","footnote":"\r\n( 1 ) . تصحيح قياسى . ك : اسطبابوس - س : اسطاوس - ف : اسطنانوس\r\n( 2 ) . ف : قضا - ك : اقتصا\r\n( 3 ) . ذيل جامع التواريخ : « غالب آن است كه تجديد حكم و يرليغ روانه كنند كه هرگز از شما به نسبت سلطان بىادبى صادر نشده است . »\r\n","page_name":" 112 ","page_number":112},
  {"content":"\r\n\r\n به جاى « حسن » هست « نارى طغى » « 1 » * خداوند طوس و نشابور و رى \r\nسلطان بىگناه قصد پدر و برادران « 2 » من كرده . مرا بر او اعتماد نيست . بعضى گفتند لشكر كشيم و محمود را موافق ساخته جنگ كنيم .\r\nنظم\r\n تا قبضهء شمشير كه پالايد خون * تا آتش دولت كه بالا گيرد \r\nاين راى نيز نپسنديد و بر آن قرار داد كه در اين مملكت حصارهاى محكم از بهر چنين روز است . امراى خود ، هر يكى را به حصارى فرستاد و در استحكام مبالغه نمود و خود لارنده را كه محكمترين قلاع بود اختيار فرمود .\r\nنظم\r\n چو لارنده دز در جهان كس نديد * چو بر آسمان نردبان كس نديد\r\nبه پهنا به بالا جهانى دگر * برون از زمين آسمانى دگر \r\nچندگاه از بيم لشكر سلطان در آن حصار بود . آخر پيش ملك ناصر « 3 » پادشاه\r\n\r\n\r\n","description":"","footnote":"\r\n( 1 ) . منظور از « حسن » پسر ارشد امير چوپان است و نارى طغى مرد فرومايه‌اى بود پرورده نعمت امير چوپان ، كه ناسپاسى كرد و سلطان ابو سعيد را بر كشتن دمشق خواجه برانگيخت و يك چند حكومت خراسان يافت .\r\n( 2 ) . ف : پدر و برادر\r\n( 3 ) . غرض الملك الناصر محمد است كه در نه سالگى در سال 693 به جاى برادرش الملك الاشرف صلاح الدين خليل بر تخت سلطنت مصر و شام نشست . اما به زودى بر دست كتبغا كه نيابت سلطنت وى را داشت از سلطنت بر كنار و در قلعه‌اى منزوى گرديد و اين انزوا تا يازدهم ربيع الآخر سال 698 يعنى روز قتل الملك المنصور لاچين طول كشيد . دوران سلطنت الملك الناصر تا سال 708 ه امتداد يافت و پس از آن در سال مذكور ، الملك المظفر ركن الدين بيبرس جوشنگير سلطنت را به دست گرفت ، باز وى سالى از فرمانروائى بر كنار بود تا اين‌كه در سال 709 براى بار سوم سلطنت يافت و اين‌بار دوران سلطنتش تا سال 741 كشيده شد . ( طبقات سلاطين اسلام تأليف لين‌پول ص 71 )\r\n","page_name":" 113 ","page_number":113},
  {"content":"\r\n\r\nمصر ، ايلچى فرستاده التجا نمود كه من از سلطان ابو سعيد به واسطهء قتل پدر و برادر خائف گشته‌ام و مرا اگر يابد همان شربت چشاند . ملك ناصر ايلچى را حرمت داشته فرمود كه اگر امير تيمورتاش بدين جانب آيد ، ما را ملك و مال از او دريغ نيست .\r\nتيمورتاش با تجملات پادشاهانه و خزاين موجود عازم مصر شد . هزار جوان خوش شكل [ با سر و هيكل 
  ] « 1 » ملازم داشت .\r\nنظم\r\n روان بود با او چو يوسف بسى * نرفته سوى مصر چون او كسى\r\nسوى مصر ، اى خواجهء كاردان * نرفته است هرگز چنان كاروان \r\nامير ارتنا را در روم به جاى خود گذاشت و بدين عظمت اول به حلب رسيد . امراى آن‌جا خدمات لايقه به جاى آورده عزيمت مصر نموده ملك ناصر او را تعظيم بسيار كرد و به سراى پادشاهانه فرود آورد و تيمورتاش دست عطا بر گشاده سپاه مصر را به دام انعام و دانهء احسان چون صيد قيد كرد .\r\nمصرع\r\n و من وجد الاحسان قيدا تقيدا « 2 » \r\nمجموع فروع و اصول آن بلده معتقد او گشتند . ملك ناصر به موجب قضيهء مرضيه الانسان عبيد الاحسان ، انديشيد كه چون سپاه مصر سر به تبعيت تيمورتاش درآوردند و استحقاق او در حكومت زيادت از ملك ناصر بود با خود گفت مبادا فتنه‌اى پيدا شود كه تدارك نتوان كرد . فرصتى نگاه داشت و تيمورتاش را كشته سر او را همراه اباچى « 2 » نام ، نوكر سلطان ابو سعيد ، كه به رسالت آن‌جا رفته بود پيش سلطان فرستاد و شوال سنهء 728 در ييلاق اوجان رسيد .\r\n\r\n\r\n","description":"","footnote":"\r\n( 1 ) . ذيل جامع التواريخ : با سر و هيكل آراسته ص 137 - ك ندارد .\r\n( 2 ) . ذيل : آباجى - ك : اباخى ( ؟ ) - ك : باحى\r\n","page_name":" 114 ","page_number":114},
  {"content":"\r\n\r\nنظم\r\n بر او چون جهان خواست گشتن تباه * شدش بدسگال آن‌كه بودش پناه \r\nديگر از فرزندان امير چوپان ، بعد از حسن و تيمورتاش ، دمشق بود و او چهار دختر داشت « 1 » : دلشاد خاتونى بزرگ عادلهء محسنه ، سلطان او را خواست و بعد از فوت سلطان ، امير شيخ حسن بزرگ در نكاح آورد و خواهران ديگر را امرا داشتند . « 2 »\r\nو پسر چهارم چوپان امير محمود بود كه حكومت ارمن و گرجستان تعلق به او داشت . بعد از واقعهء دمشق [ سلطان سپاه او را گرفته 
  ] « 3 » ، هم در آن سال در تبريز ، جهان بر او سرآمد و از او چهار پسر ماند : دو پسر را شيخ حسن كوچك كه عم‌زاده بود زهر داد و دو پسر به تدبير ايلكان امير شيخ حسن بزرگ به قتل آمدند . « 4 » چهار پسر امير چوپان كه مذكور شدند و بغداد خاتون از يك مادر بودند و جلاو خان پسر پنجم كه در راه هرات كشته شد ، از دولندى خاتون دختر اولجايتو سلطان بود و از ساتى بيك ، دختر ديگر اولجايتو سلطان ، پسر ششم سيورغان بود كه ذكر او آيد و سه پسر ديگر امير چوپان : سيوك شاه و ياغى بستى و نوروز از يك مادر بودند و شرح آن خواهد آمد .\r\nان شاء اللّه تعالى .\r\nاما بغداد خاتون : چون خاطر سلطان از استيصال چوپان و چوپانيان جمع شد ، امارت خراسان به امير نارى طغى داد و او را بدان حدود فرستاد و در ميان قضايا ذره‌اى از محبت بغداد خاتون كم نكرد .\r\n\r\n\r\n","description":"","footnote":"\r\n( 1 ) . ذيل : و « دمشق را پسر نبود ، اما چهار دختر داشت . »\r\n( 2 ) . ايضا : دلشاد خاتون بزرگ عادلهء محسنه بود . . . خواهر دگرش سلطان بخت ، خاتون امير ايلكان پسر امير شيخ حسن و خواهر ديگر دندى شاه ، خاتون امير شيخ على قوشجى بود و يك خواهر ديگر ايشان عالم شاه بود . ( صفحات 139 و 138 به اختصار )\r\n( 3 ) . ايضا : [ سلطان ابو سعيد سپاهى به سر او فرستاد و او گرفتار گشت . 
  ]\r\n( 4 ) . ايضا : « پير حسين و شيرون را شيخ حسن كوچك زهر داد و جمرغان و دوآ خان به تدبير امير ايلكان ، پسر امير شيخ حسن ، به قتل آمدند . » ص 139\r\n","page_name":" 115 ","page_number":115},
  {"content":"\r\n\r\nنظم\r\n عشق همان درد همان دل همان * غصه همان قصهء مشكل همان \r\nبعد از امتداد روزگار و تعاقب ليل و نهار ، قاضى مباركشاه را طلب فرمود و گفت به هر نوع كه توانى و به هر صورت كه دانى چنان كن كه امير شيخ حسن را از سر اين خاتون در گذرانى . قاضى پيش امير رفت و گفت از حضرت پادشاه به مهمى آمده‌ام و اين حكايت غريب و روايت عجيب است .\r\nنظم\r\n عشق تو حديثى است كه گفتن نتوانم * وين طرفه كه اين راز نهفتن نتوانم \r\nاما رعايت مزاج پادشاه بر همه واجب است .\r\nنظم\r\n خلاف راى سلطان راى جستن * به خون خويش بايد دست شستن \r\nصلاح شما آن است كه ترك اين خاتون گوئيد . امير شيخ حسن گفت حكم پادشاه بر جان ما روان است و در حال بغداد خاتون را طلاق داد . قاضى پيش پادشاه آمد و بشارت نعمت ديدار بىزحمت اغيار رسانيد و پادشاه را به غايت خوش وقت گردانيد . سلطان در مواصلت مسارعت مىفرمود . قاضى گفت كه ارتضاء جانبين واقع است و موانع مرتفع . اما ناموس شرعى را چندان توقف بايد نمود كه ايام عدت به انجام آيد . پادشاه را ، چون صبح اميد در تنسم و غنچهء امل در تبسم بود ، چند روزه مفارقت سهل و آسان نمود . چون مدت عدت منقضى شد و قوت شهوت مقتضى گشت ، سلطان فرمود تا اسباب ضيافت براى زفاف و نظم عقد آن گوهر شب‌افروز جمع كردند و به آيين دين نبوى و شعار شرع مصطفوى آن در گرانمايه را در نكاح آورد و مجلس\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nخرمى و نشاط ترتيب دادند و بساط بىغمى و انبساط به خوبتر وجهى گشادند و شب را به افروختن مشاعل و مصابيح چون روز روشن گردانيدند و مغنيان خوش‌الحان آواز رود و سرود به چرخ چنبرى رسانيدند . از سماع نواى روح‌افزاى ايشان زهره چون فلك در چرخ بود و چرخ را مشاهدهء آن بزم صد گونه حيرت مىفزود .\r\nنظم\r\n هزاران شاهد مه‌رو گرفته هر يكى شمعى * تماشا را همى گشتند بر پيروزه‌گون طارم\r\nكه سوى خلوت خورشيد امشب مىرود عيسى * به عشرت‌خانهء بلقيس اينك مىخرامد جم\r\nزمين در چرخ مىآيد زمانه عيش مىزايد * فلك بىخويش مىگردد به صوت زير و بانگ بم \r\nچون بغداد خاتون بر تخت دولت متمكن گرديد ، آوازهء عز قبول او در اطراف مملكت به عالميان رسيد . باز چوپانيان را در و درگاهى و منصب و جاهى و عظمت و راهى پديد آمد .\r\nمصرع\r\n در سر يك كس بلى اقبال بسيار آن بود \r\n\r\nوقايع سنهء تسع و عشرين و سبعمائه حكايت نارى طغاى و ظلم او بر خراسان\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nنارى طغاى ، پسر كوج‌بقا نبيرهء كيتبوقانويان « 1 » ، در عنفوان شباب در خراسان ملازمت سلطان ابو سعيد بهادر خان كرده بود و ملحوظ نظر مبارك شده و او شخصى بود قافله‌سالار كاروان ضلال و سر نفر رهزنان تيه و بال و نكال . دمشق خواجه مخايل اين معانى از چهرهء زشت او مشاهده كرده او را از پيش سلطان دور انداخت و چنان ساخت كه چون چشم بد گرد اردو نگردد . نارى طغاى استغاثت پيش امير چوپان برد و امير از غايت نيك‌نفسى ، دمشق را از قصد او منع كرد و ندانست كه :\r\nنظم\r\n نكويى با بدان كردن چنان است * كه بد كردن به جاى نيك‌مردان \r\n[ عاقبت 
  ] « 2 » ركن اعظم در استيصال خاندان چوپان او بود . فىالجمله به تربيت امير چوپان پيش سلطان تردد مىكرد و از دمشق خواجه مستشعر مىبود تا آن زمان كه تغير مزاج سلطان بر دمشق دريافت . خود را بدين بهانه محرم اسرار ساخته ملتزم اين امر خطير شد و در قصد دمشق تدابير كرد و چون قضاياى چوپانيان واقع شد ، نارى طغاى از اموال ايشان قارون وقت گشت و خود را در مملكت فعال ما يريد مىدانست .\r\nخلايق جهان بر درگاه او جمع شده مرجع امراى ترك و تاجيك گشت و از نخوت و تكبر بر حركاتى اقدام مىنمود كه موافق مزاج پادشاه نبود و به آن‌جا رسيد كه پادشاه از حضور او متنفر گرديد و حكم يرليغ فرمود كه نارى طغاى به حكومت خراسان رود و نظر سلطان آن بود كه چون امير اصيل است و آقايان او به آن كار موسوم بوده‌اند او نيز به\r\n\r\n\r\n","description":"","footnote":"\r\n( 1 ) . س ، ك : كيبوقا - ف : كينوقا . مسلما مقصود كيتوبوقا سردار معروف هولاگو خان مغول است .\r\nاين سردار مغول كه كيش عيسوى داشت ، فرماندهء پيش قراولان هولاگو در حمله به ايران بود .\r\nوى در كليهء جنگهاى مخدوم خويش در قهستان با اسماعيليه و تصرف بغداد و حمله به شام شركت داشت و در دمشق بسيارى از مساجد شهر را به كليسا تبديل كرد .\r\n( 2 ) . س : تا آخر\r\n","page_name":" 118 ","page_number":118},
  {"content":"\r\n\r\nقاعده كند و مطلوب كلى غيبت حضورش و هرچند حكومت خراسان منصب شاهزادگان و امراى بزرگ بود ، نارى طغاى را آن كار سخت مىآمد و داعيهء امير الامرابى و منصب امير چوپان داشت .\r\nالقصه عازم خراسان گشته بر مقتضى نخوت و غرور خواست كه تمام خراسان را در تحت فرمان آرد و ملك غياث الدين كه او و پدرانش در ايالت تومان هرات استقلال داشته‌اند و از امارات حكام خراسان به موجب احكام مفروز بوده ، به تخصيص در اين وقت كه در قضيهء امير چوپان جانسپارى كرده بود ، و خدمت نارى طغاى بر آن بود كه تومان هرات نيز محكوم او باشد . نارى طغاى در مازندران [ قشلاق كرد و ملك غياث الدين در وقتى كه به اردو مىرفت به مازندران 
  ] « 1 » درآمده و نارى طغاى را ديده اجازت خواست . اگرچه خلاف مزاج او بود منع نتوانست كرد . ملك به وعده و عشوه از او خلاص شده به اردو رفت و شرف پاىبوس دريافت و به مراحم پادشاهانه مخصوص شده به تجديد احكام ستاند كه نارى طغاى در تومان هرات و آنچه تعلق به ملك دارد ، مدخل نسازد و نارى طغاى ، از استماع اين خبر ، رايت خصومت با ملك و فرزندان او برافراشت و عداوتى كه در سينهء پركينه داشت ظاهر كرده به هرات فرستاد و ملك شمس [ الدين پسر بزرگتر غياث الدين 
  ] « 1 » را طلبيد و او جوانى بود كه در ميان ملوك غور به صورت و سيرت او كسى نبود ، بهادر و دلير و مردانه و كاردان و فرزانه . به حكم نارى طغاى هيچ التفات نكرد .\r\nنارى طغاى راى ملك و ارغون شاه پسر امير نوروز را با لشكرى سنگين به هرات فرستاد كه ملك‌زاده را به خوشى و ناخوشى آورند . ملك‌زاده انقياد نكرده رايت خلاف برافروخت و محاربه كرده مخالف را منهزم ساخت و نارى طغاى خود آمده هم كارى نتوانست كرد . خرابى چند كرده بازگشت و در راه احمال و اثقال ملك را كه از اردو\r\n\r\n\r\n","description":"","footnote":"\r\n( 1 ) . ك : ندارد\r\n","page_name":" 119 ","page_number":119},
  {"content":"\r\n\r\nمىآمد غارت كرد و در آن ديار خلايق را به فرياد آورد .\r\nو ملك غياث الدين اخبار هرات و محاربهء نارى طغاى در اردو شنيد و به سفارش مولاناى اعظم قدوة المحققين ، قاضى عضد الدين ايگى كه استاد خواجه غياث الدين محمد رشيدى بود و ملك را به او سفارش كرده بود ، به سعى آن خواجهء نيكواخلاق ، ملك اجازت يافته متوجه خراسان شد و نارى طغاى لشكرها به سرهاى راهها فرستاده بود كه ملك را به دست آرد . ملك به لطايف حيل از مفازهء طبس چنان به هرات رفت كه لشكرها غافل بودند و پيوسته خبر بىراهى نارى طغاى به پادشاه مىرسيد و غضب پادشاه زيادت مىشد . نارى دانست كه تدارك احوال او خواهند كرد . متوهم شده روى به اردو نهاد و هرچند حكم آمد كه نارى طغاى هم آن‌جا باشد التفات ننمود . در راه ، با طاشتمور كه به حكم يرليغ عازم خراسان بود ، ملاقات كرده آن دو نفس نفيس هريك خوف و خطر خود با يكديگر بازگفتند و دانستند كه زندگانى ايشان مثمر خسارت دو جهانى خواهد بود . « 1 » هر دو اتفاق كردند كه بغداد خاتون و خواجه غياث الدين محمد رشيد صاحب اختيار درگاه پادشاهند ، ما اين هر دو را از ميان برداريم ، بعد از آن اصلاح مزاج سلطان توان كرد . بدين نيت نوكرى پيش على پادشاه فرستادند و او و جمعى ديگر را موافق ساخته مواضعه كردند كه نارى طغاى به سلطانيه رود و اگر مزاج پادشاه را در قصد اركان دولت موافق يابد « 2 » فبها و الاقصد پادشاه كند و اعلام ديگران\r\n\r\n\r\n","description":"","footnote":"\r\n( 1 ) . نارين طغاى در آرزوى قدرت بيشتر ، به راست يا دروغ ، به سلطان ابو سعيد خبر داده بود كه اوزبكان از ماوراء النهر قصد تجاوز به خراسان دارند و بايد لشكرى به مدد او فرستاده شود .\r\nابو سعيد نيز لشكرى به سردارى امير على پادشاه و تاشتيمور و محمد بيك نامزد خراسان كرده بود . هنوز طاشتيمور به خراسان نرسيده بود كه نارين طغاى ، پس از غارت نيشابور بدون اجازه ، روى به اردو نهاد و در سلطانيه به امراى سپاه عازم خراسان رسيد و با هم توطئه عظيمى پى افكندند ( رك ذيل جامع التواريخ ص 140 تا 141 )\r\n( 2 ) . « اگر تواند كه پادشاه را در قصد ( - كشتن ) آن دو عزيز ( - بغداد خاتون و خواجه محمد بن رشيد الدين وزير ) با خويش موافق سازد فهو المطلوب و الاكمر به انهدام بناى حيات سلطان بر بندد » حبيب السير ج 3 ص 217 چاپ خيام\r\n","page_name":" 120 ","page_number":120},
  {"content":"\r\n\r\nنموده بر ملك مستولى شوند و ندانستند كه وخامت بىعاقبتان هم به ايشان لاحق خواهد شد . طاشتمور به بهانهء ترتيب سفر ، در قزوين ، تعللى مىكرد و نارى طغاى در سلطانيه پيش سلطان مجال نيافت . چه ظلم و بيداد او رعايا را معلوم شده بود و بغداد خاتون قاصد استيصال خاندان پدر و برادران او را مىدانست و در قصد او بود . « 1 » نارى طغاى از مشاهدهء اين حالات ، دل از جان برگرفته كالغريق يتعلق بكل حشيش خواست كه امراى ديگر را با خود موافق سازد . صورت اتفاق طاشتمور و على پادشاه و ديگر امرا با امير تورين بازگفت و موافقت طلبيد . تورين او را به وعده فريفته در حال صورت واقعه با خواجه غياث الدين محمد گفت و از اين سخن آناقان رمزى شنيده بودند و به پادشاه رسانيده [ و سلطان 
  ] « 2 » به غايت از آن ملول و متفكر بود و وزير به آن سخن التفات ننمود . نارى طغاى جمعى را سلاح پوشيده در مدرسه تعبيه كرد « 3 » و خود به ديدن وزير آمد . گفتند درآى . خواست كه با سلاح و نوكران درآيد . برادر وزير با نارى طغاى گفت كه حكيم يرليغ است كه هيچ آفريده با سلاح پيش خواجه نرود و سلاح از ميان او گشاده تنها پيش خواجه درآمد . نارى طغاى از فكر خود بازمانده تملق و تلبيس آغاز كرده از جناب وزارت استمداد نمود كه مزاج حضرت سلطان را بر سر عنايت آرد . خواجه تقبل كرده او را روان ساخت و گفت من نيز بيرون مىآيم تا پيش پادشاه روم . نارى طغاى بيرون آمده در مدرسه در كمين غدر انتظار مىبرد . و خانهء خواجه دو در داشت : يكى در مدرسه و ديگرى در بيرون . خواجه از در بيرون سوار شده پيش سلطان رفت و عرضه\r\n\r\n\r\n","description":"","footnote":"\r\n( 1 ) . « سلطان به واسطهء ظلم و بيدادى كه از وى معلوم نموده بود او را به بارگاه راه نداد و بغداد خاتون ، كه قتل پدر و برادران به شآمت و خباثتش مىدانست ، با وى كم التفاتى آغاز نهاد . » ( حبيب السير جلد 3 ص 217 چاپ كتاب فروشى خيام )\r\n( 2 ) . س : پادشاه\r\n( 3 ) . « نارى طغاى جمعى از ملازمان خود را مكمل و مسلح ساخته در مدرسه‌اى كه متصل سراى خواجه غياث الدين محمد بود بازداشت و ايشان را گفت هرگاه جناب وزارت‌مآب پاى از خانه بيرون نهد ، دست‌بردى نمايند . » حبيب السير ج 3 ص 217\r\n","page_name":" 121 ","page_number":121},
  {"content":"\r\n\r\nداشت كه نارى طغاى بر اميد پاىبوس بندگى حضرت منتظر عنايت مىباشد . پادشاه از نفس پاك وزير تعجب نموده فرمود كه ميدانى كه او در حق تو چه انديشه كرده است .\r\nخواجه عرضه داشت كه من بندهء پادشاهم . اگر بد نفسى فكر خطا كرده باشد هم به او عايد شود .\r\nپادشاه حكم گرفتن نارى طغاى فرمود و كسى قصه معلوم كرده او را خبر داد .\r\nنارى طغاى چند اسب و سلاح و ده نوكر گرفته به راه كوچهء براقيان چون برق بيرون جست و ناپديد شد . سلطان خبر فرار او استماع فرموده خواجه لؤلؤ را در عقب او فرستاد و نارى طغاى در ميان كوهها از بالاى ابهر گذشته در يك شبانروز به حدود رى آمد ، به اميد آنكه در خراسان خود را به لشكر و اصحاب خود رساند . خواجه لؤلؤ او را نيافته ايلچيان كبوتر سير به اطراف روان شدند و حكم رسانيدند كه هرجا او را يابند پيش پادشاه آرند .\r\nچون نارى طغاى به كوه رود ، در ولايت رى ، گرسنه و خسته و چهارپايان از كار مانده رسيد ، در دره‌اى پنهان شد و نوكر فرستاد كه طعام آورد . نوكر به خانهء مغولان رفته حاجى ايتماس ايغور « 1 » آن‌جا يورت داشت . نوكر را ترسان و هراسان ديده به فراست دانست كه حال او بر وجه صواب نيست . از نوكر استفسار نموده به ضرب چوب اقرار كشيد و با چند سوار چون بلاى ناگهان بر سر نارى طغاى فرود آمد و آن صيد وحشى را در دام خسار آورد و گفت امير معلوم دارد كه حكم ياساق بر چه نوع است . اين‌جا توقف بايد كرد تا چه واقع شود . اتفاقا ايلچى رسيد و حكم يرليغ رسانيد كه نارى طغاى را هركجا يابند با بند به اردوى اعلى رسانند . حاجى ايتماس او را بند كرده به سه روز به سلطانيه رسانيد و به اعزازى كه متضمن صد هزار اذلال بود آوردند اين مصرع\r\n\r\n\r\n","description":"","footnote":"\r\n( 1 ) . تصحيح از حبيب السير كه آتيماس ايغور ضبط كرده نسخ : ايتماس و ايغور . اين مطالب در ذيل جامع التواريخ نيست . در روضة الصفا : ايتماس\r\n","page_name":" 122 ","page_number":122},
  {"content":"\r\n\r\nخوانان :\r\nمصرع :\r\n كجا روم كه كمند تو مىكشد بازم \r\nو در روز فرار نارى طغاى ، حكم يرليغ شد كه طاشتمور را گرفته آورند . ايلچى در ولايت قزوين ، به حدود قريه شهرستانك « 1 » رمضان ، وقت غروب رسيد . نوكرى پيش فرستاد كه مهمان مىرسد . طاشتمور مردى داهى و جربز بود . دريافت . خواست كه گريزد ، ايلچى رسيد و او را پرسش كرده گفت حكم يرليغ نافذ شده كه عزيمت خراسان فسخ كرده به سلطانيه آيى . طاشتمور دانست كه بوى خير از اين خبر نمىآيد .\r\nخواست كه با هم افطار كنند . ايلچى مسموع نداشت و گفت حكم يرليغ سخت است .\r\nاو را به سلطانيه رسانيد و نارى طغاى آن‌جا بود . آن دو پلنگ گرگ‌صفت را مقيد ساخته ، روز عيد فطر سنهء 729 كه فى الحقيقة عيد قربان بود ، ايشان را در سلطانيه به فنا رسانيدند و سر ايشان را به جاى سر دمشق خواجه از كنار قلعهء سلطانيه آويخت و خانه‌هاى ايشان تاراج يافته روح دمشق خواجه مىخواند :\r\nمصرع\r\n هم از آن شربت كه دادى هم از آن شربت بگير \r\nو امير على پادشاه را كه نسبت موافقتى مىكردند ، سلطان جهت خاطر والده كه برادر او بود ملتفت او نشد . اما از نظرش بيفتاد .\r\nمصرع\r\n از چشم عنايتش بينداز كه مرد \r\nو خواجه علاء الدين را متهم ساختند و وزير نيكونهاد او را از آن ورطه خلاص داد و به حكم يرليغ به وزارت خراسان فرستاد و مصر خواجه كه مباشر قصد دمشق خواجه بود و در اين قضيه جزو علت گشته ، چون از ديرباز ملازمت سلطان كرده بود ، آسيبى به او نرسيد و اجازت يافته به موجب من نجا برأسه فقد ربح به طرف كرمان شتافت . اما\r\n\r\n\r\n","description":"","footnote":"\r\n( 1 ) . نسخ : شهر سيامك . متن تصحيح قياسى است .\r\n","page_name":" 123 ","page_number":123},
  {"content":"\r\n\r\nديگر مجال ملازمت نيافت و پرتو آفتاب عنايت سلطان بر او نتافت و نيك‌روز پسر امير تورين را در اين فتنه مدخلى بوده اگرچه امارت آن ظاهر نشد و اواخر سنهء 729 در سلطانيه وفات كرد و ملك غياث الدين در هرات ، به همين تاريخ درگذشت و به حكم وصيت ، پسرش ملك شمس الدين به جاى پدر نشست .\r\n\r\nوقايع سنه ثلاثين و سبعمائه\r\nسلطان ابو سعيد بهادر خان امير اعظم امير شيخ على را به امارت خراسان تعيين فرمود و خواجه علاء الدين محمد را به وزارت مقرر كرد و چون در آن ايام به سبب بيداديهاى نارى طغاى نامبارك قدم كه دوبار لشكر به هرات آورد و انقلاب امير چوپان و انواع تشويش و تفرقه واقع شد تمامت خراسان خراب گشته بود ، سلطان حكم فرمود كه غير از متوجهات ديوانى يك دينار از رعايا نستانند . بدين دلخوشى ، مردمى كه از خراسان جلا شده بودند مجموع به سر زراعت و عمارت آمدند و به آن\r\nمصرع\r\n همايون فال شد بومى كه بودش رو به ويرانى \r\n\r\nحكايت وفات ملك غياث الدين و احوال فرزندان او\r\nچون ملك غياث الدين محمد بن محمد بن محمد بن ابى بكر كرت « 1 » كه مدرسهء غياثيه بر در شمالى مسجد جامع هرات كه از مشاهير مدارس است او ساخته و اوقافى كه جهت عمارت و وظايف امام و خطيب و حفاظ و مؤذنان و مقريان مسجد جامع او كرده است وفات يافت - چنانچه در آخر سال گذشته درگذشت - . از او چهار پسر ماند : ملك شمس الدين ، ملك حافظ ، ملك حسين ، ملك باقر . ملك شمس الدين ولى عهد پدر بود . به حكومت مقرر شد . مولانا جمال الدين بن حسام بهداونى در آن تاريخ\r\n\r\n\r\n","description":"","footnote":"\r\n( 1 ) . يعنى غياث الدين محمد پسر ركن الدين محمد بن شمس الدين محمد بن ابو بكر كرت . در نسخه ك : محمد بن محمد بن ابى بكر . . .\r\n","page_name":" 124 ","page_number":124},
  {"content":"\r\n\r\nاز هندوستان به هرات آمده بود و در تاريخ جلوس ملك شمس الدين فرموده است :\r\nشعر\r\n اضاءت لشمس [ الدين 
  ] كرت زماننا « 1 » * و اجرى فى بحر المرادات فلكه\r\nو من عجب تاريخ مبداء ملكه * يوافق قول الناس « خلد ملكه » « 2 » \r\nو تواريخى كه به حساب حروف جمل در مبادى جلوس پادشاهان گفته‌اند زعم كاتب آن است كه مانند اين كم واقع شده باشد و ملك شمس الدين را شمايل خوب و خصايل مرغوب بود و در جلادت و شجاعت بر اقران تفوق مىنمود و از سخاوت دست درافشانش ابر نيسان را خجالت بود . اما روزگار او را امان نداد و بعد از دو ماه مريض شده درگذشت « 3 »\r\nمصرع\r\n چو آفتاب نديد استوا نمود غروب \r\nملك حافظ بعد از ملك شمس الدين به حكومت نشست . جوانى پاكيزه منظر ستوده مخبر بود . خطى در غايت خوبى نوشتى . فاما در كار حكومت زيادت مدخلى نداشت . غوريان بر او مسلط بودند و مهمات به رأى خود مىپرداختند . « 4 »\r\n\r\nذكر احوال الوس جغتاى در اين چندسال\r\nچون پادشاه ترمشيرين اواخر سنه 726 از امير حسن « 5 » بن امير چوپان منهزم شده به ماوراء النهر رفت ، - چنانچه مذكور شد - در ممالك جغتاى به هر گوشه متعدى سر\r\n\r\n\r\n","description":"","footnote":"\r\n( 1 ) . ك ندارد - ف : . . . زمانها\r\n( 2 ) . خلد ملكه به حساب جمل برابر است با 729\r\n( 3 ) . حبيب السير . « و ملك شمس الدين بر شرب شراب شغف تمام داشت . چنانچه در مدت ده ماه كه زمان حكومتش بود ده روز هشيار نبود . وفاتش در شهور سنهء ثلاثين و سبعمايه روى نمود . » ج 3 379 چاپ خيام\r\n( 4 ) . نسخ : مىپرداخت - حبيب السير : بىاستصواب ملك مهمات را فيصل مىدادند و در شهور سنه 732 در ممر حصار او را به قتل رسانيدند » ج 3 ص 380\r\n( 5 ) . ف : امير حسين\r\n","page_name":" 125 ","page_number":125},
  {"content":"\r\n\r\nبرآورده بود و او را اختيارى نمانده ، ناگاه در نخشب سنه 727 « 1 » وفات يافت و برادر زاده‌اش جنكشى پادشاه شد و به مصاحبت بخشيان ميل كفر و معصيت نمود و بتخانه‌ها ترتيب كرده در مساجد آن ممالك صورتها نگاشت و از ملاهى به شطرنج و شكار ميل داشت . بعد از دو سال ، بر سرير سلطنت او را كشته يافتند و قاتل معلوم نگشت و در نخشب مدفون شد . بعد از آن ، بوران بن دوا پادشاه شد و او را جنونى تمام بود . برادران خود را به توهم آن‌كه بعد از او پادشاه نشوند قتل كرد و او را بوران تلبه لقب نهادند . مدت دو سال بلقاق او برداشت و مغولان زمان او را مبداء تاريخى ساخته به ضرب المثل حكايت كنند . در آخر شهور سنه 29 : 7 به دست امراى خود كشته شد و مدفن او خزار است .\r\n\r\nوقايع سنهء احدى و سنهء اثنين و ثلاثين و سبعمائه « 2 »\r\nجمعى بر امير شيخ حسن بن امير حسين بن آق بوقا افترا كرده به سلطان رسانيدند كه او را با بغداد خاتون مراسلات پنهانى است و قصد سلطان دارند . پادشاه را باور آمد و حكم كشتن او كرد . مادر او كه عمه سلطان بود ، خون او را درخواست كرده به او بخشيد و به قلعه كماخ فرستاد كه آن‌جا مقيم باشد و بغداد خاتون مفلوك شد تا آن سخن تحقيق شده افتراى مفتريان روشن گشت و به ياساق رسيدند و باز خاتون را جاه و مرتبه ارتفاع يافت و صاحب اختيار كلى و جزوى خاتون و وزير « 2 » بودند\r\nنظم\r\n بر آن هر دو بودى جهان را مدارا * وزان ديگران را حسد بود كار \r\n\r\n\r\n","description":"","footnote":"\r\n( 1 ) . س : 738 - ك : 729\r\n( 2 ) . يعنى بغداد خاتون دختر امير چوپان و خواجه غياث الدين محمد وزير پسر خواجه رشيد الدين فضل اللّه وزير .\r\n","page_name":" 126 ","page_number":126},
  {"content":"\r\n\r\nسلطان امير دولتشاه را به امارت روم فرستاده در راه مريض شد و در روم زياده زمانى نيافت .\r\nو درين سال ، غوريان در هرات ملك حافظ را در ممر حصار اختيار الدين به قتل آوردند و بعد از آن اكابر و اشراف به اتفاق سالار ، كه در آن وقت صاحب اختيار بود ، ملك معز الدين حسين را باوجود صغر سن به حكومت نشاندند و از پيش سلطان سعيد ابو سعيد به جهت او خلعت حكومت آوردند و بر سرير سلطنت تمكن و استقلال يافت .\r\n\r\nوقايع سنهء ثلاث و ثلاثين و سبعمائه\r\nسلطان عنايت فرموده امير شيخ حسن را كه در قلعهء كماخ بود ، بعد از وفات دولتشاه ، به امارت روم تعيين فرمود و تا زمان وفات سلطان حاكم آن ممالك بود و در هرات ، ملك معز الدين حسين به حسن تدبير و تدريج ، مزاج طاعت لشكر و حشم به تخصيص غوريان كه از قانون صحت اخلاص منحرف گشته بود از حال اعتلال به حد اعتدال آورد و اهواى اركان دولت و آراى اعيان حضرت كه در ابتهاج « 1 » مناهج عبوديت متفرق و مختلف شده بود به لطف استمالت « 2 » ، بر جادهء استقامت متفق و مؤتلف گردانيد . « 3 » عواطف لطفش سايهء مرحمت بر سر متظلمان افكند و عواصف قهرش درخت ظلم و عدوان را از بن و بيخ بركند . هميشه همت عالى بر آن مقصور داشت كه حدود مملكت « 3 » خويش به اوامر شرعيات مضبوط دارد و اعتصام به حبل متين دين مبين و تشبث به ذيل پيشوايان راه يقين سازد و در آن ايام جناب هدايت‌مآب\r\n\r\n\r\n","description":"","footnote":"\r\n( 1 ) . ظاهرا استنهاج بايد باشد\r\n( 2 ) . ك : بلطايف\r\n( 3 ) . س : حدود مملكت خويش را\r\n","page_name":" 127 ","page_number":127},
  {"content":"\r\n\r\nشيخ الاسلام مولاناء الاعظم ، مرشد طوايف الامم ، عمدة العلماء المتورعين ، مولانا نظام الحق و الدين عليه الرحمه بود كه به احياء مراسم شريعت قيام مىنمود و سالار كه صاحب اختيار بود تقويت او مىفرمود و ملك او را حرمت تمام مىداشت و فرمودهء او را نص قاطع مىپنداشت و مولانا ايمان را كه علما به تصديق تفسير كرده‌اند به تسليم تعبير نمود و او را به اين سبب در هرات پير تسليم گويند و معارضه كه ميان مولانا و خاوند مولاناى معظم قدوة نحارير العالم ، مولانا صدر الشريعة بخارى رحمه اللّه در آن باب واقع است ، شرح و بسط در آن كلام مناسب مقام نيست .\r\nو درين سال مولانا نظام الدين بنيچهء جهاد بست « 1 » و آن امر تا سنهء 868 باقى بود .\r\nدر اين تاريخ حضرت خلافت پناهى ، شايسته سرير شاهنشاهى ، پادشاه هفت كشور ، فرمان‌فرماى اقاليم بحر و بر ، معز السلطنة و الخلافة و الدنيا و الدين ، امان الزمان ، سلطان ابو سعيد گوركان خلد اللّه ملكه و سلطانه آن رسم را برانداخت و بنيچه بر مال مقرر ساخت . بر سر مقصود آئيم -\r\nملك معز الدين حسين را هر روز مكنت زيادت مىشد تا بعد از فوت پادشاه ابو سعيد مستقل گشت .\r\n\r\nوقايع سنهء اربع و ثلثين و سبعمائه\r\nسلطان حكومت فارس به امير مسافر اناق عنايت فرمود و امير محمود شاه اينجو به سعى امير چوپان حاكم آن ولايت بود و او را اموال در آن نصاب بود كه هر سال صد تومان از خاصهء اسباب او حاصل مىشد و پيش سلطان گستاخ و سخن‌گوى و چست و چالاك . او را سخت آمد كه حكومت فارس ديگرى را دهند .\r\nامرا مثل امير محمود ايسن قتلغ و امير سلطان شاه بن نيكروز و امير محمد پيلتن\r\n\r\n\r\n","description":"","footnote":"\r\n( 1 ) . براى اطلاع بيشتر بر شرح حال وى رجوع شود به حبيب السير ج 3 ص 384 چاپ خيام و رجال حبيب السير گرد آورده عبد الحسين نوائى\r\n","page_name":" 128 ","page_number":128},
  {"content":"\r\n\r\nرا با خود متفق گردانيد و مسافر اناق جهت تقرب و محرميت پادشاه محسود امرا بود .\r\nامرا و محمود شاه به در خانهء مسافر رفتند . مسافر خود را به خانهء سلطان انداخت . آن جماعت تا در كرياس رفته تيرى چند بر ديوار زدند و مسافر را طلب داشته خان نه بر سلطان حصار شد و به آن رسيد كه مسافر را به ايشان دهند . در اين حال امير سيورغان پسر امير چوپان و خواجه لؤلؤ با غلبهء تمام رسيدند . به ايشان مستظهر شد و آن جماعت پس رفتند . سلطان يك‌يك را گرفته حكم به كشتن فرمود و به سعى خواجه غياث الدين محمد خلاص شدند . اما سلطان هريك را به قلعه‌اى فرستاد . محمود ايسن قتلغ را به خراسان پيش امير على قوشجى حبس فرمود و سلطان شاه بن نيكروز به ولايت كرمان در قلعهء سيرجان مقيد گشت و محمد پيلتن هم در كرمان به قلعهء بم و محمود شاه اينجو را به قلعهء طبرك اصفهان بازداشتند و مسعود شاه بن محمود شاه را به روم پيش امير شيخ حسن فرستاد و تا سلطان در حيات بود ، اين جماعت در آن موضع بودند الا محمود شاه كه او را باز به اردو آوردند و مسعود شاه در روم نايب امير شيخ حسن شد و ديگران بعد از وفات سلطان خلاص يافتند .\r\n\r\nوقايع سنه خمس و ثلثين و سبعمائه « 1 »\r\nدر اين سال فولاد خان در الوس جغتاى و ماوراء النهر وفات يافت و پادشاه قزان بن يسور به سلطنت نشست .\r\nو در آخر اين سال ، پادشاه اوزبك ، از نسل جوجى خان « 1 » ، از دشت خزر آهنگ ممالك اران و آذربايجان كرد و پادشاه ابو سعيد به حكم آن‌كه :\r\nمصرع\r\n علاج واقعه پيش از وقوع بايد كرد \r\n\r\n\r\n","description":"","footnote":"\r\n( 1 ) . ك ، س : توشى خان\r\n","page_name":" 129 ","page_number":129},
  {"content":"\r\n\r\nخواست كه پيش از تمكن خصم و تغلب دشمن اسباب قتال و جدال مرتب و مهيا سازد . با امرا و لشكرها عزيمت ملك اران كرد . هرچند موسم قشلاق نرسيده بود ، اما توجه فرمود .\r\n\r\nوقايع سنه ست و ثلثين و سبعمايه\r\nسلطان [ به سبب 
  ] « 1 » توجه پادشاه اوزبك هنوز هوا گرم بود كه لشكرها را به حدود اران و شروان رسانيد و به سبب عفونت هوا اكثر لشكر را ساز تن از پردهء بقا بىنوا گشت و پادشاه را در آن مقام ، بعد از چند روز عارضه‌اى روى نمود و مزاج مبارك از منهاج صحت منحرف شد . دلهاى اكابر و اعيان از سوز حرارت آن در آتش و جانهاى جهانيان از تاب سورت آن در كشاكش . بعد از دو هفته خوشتر شد . كافه برايا و عامهء رعايا صلات و صدقات به فقرا و مساكين و ساير مستحقين رسانيدند و مزيد صحت و سلامت از حضرت ذو الجلال به تضرع و ابتهال مسألت نمودند و پادشاه ميل حمام فرمودند و ضعف قوى بر مزاج عارض شد . اطبا احساس سمى از سموم كردند « 2 » و العلم عند اللّه تعالى\r\nمصرع\r\n روزگار است كه گه شهد دهد گاهى زهر \r\n\r\nوقات سلطان علاء السلطنة و الدنيا و الدين [ پادشاه 
  ] « 3 » ابو سعيد بهادر خان\r\nچون عارضهء قوى به ذات شريف پادشاه عالم‌پناه راه يافت\r\n\r\n\r\n","description":"","footnote":"\r\n( 1 ) . س : [ به سبب خبر 
  ] توجه\r\n( 2 ) . بعضى از مورخين نوشته‌اند كه دلشاد خاتون دختر دمشق خواجه پس از آن‌كه به ازدواج سلطان ابو سعيد درآمد سخت مطبوع طبع پادشاه مغول قرار گرفت و بغداد خاتون كه اين بىمهرى سلطان را برنمىتافت و هنوز از كشته شدن پدر و برادران دلى پرخون داشت سلطان را مسموم كرد و يكى از خواجه‌سرايان بدين راز پىبرد و به ارپا گاون خبر داد و به دستور ارپا گاون ، آن خواجه‌سرا بغداد خاتون را به قتل رساند ( تاريخ مغول عباس اقبال ص 345 )\r\n( 3 ) . ك ندارد\r\n","page_name":" 130 ","page_number":130},
  {"content":"\r\n\r\nمصرع\r\n چه راه يافت كه اى كاش راه گم كردى \r\nمرض چون اندوه مسلمانان قوى و قوت چون حال اهل دانش ضعيف شد . اطباء حاذق به تدبيرات و دقايق هرچند جهد نمودند مفيد نبود . همه دانستند كه كار ديگر است و كارفرما حاكم قضا و قدر . معالجه و تداوى فايده نداد تا در سكرات افتاد و وديعت حق را تسليم كرده بلبل گلستان حياتش قفس قالب بازپرداخت و در گلشن علوى فردوس اعلى را نشيمن ساخت و اين واقعهء هايله ثالث عشر ربيع الآخر سنهء ست و ثلثين و سبعمائه به وقوع پيوست . صيحهء صبح محشر و غلغلهء فزع اكبر در جهان ظاهر شد .\r\nمصرع\r\n جگر شب رخ خورشيد بر اندوه به آه \r\nچتر هماى سيما كه با شهباز سدره و طاوس فردوس سر فرونمىآورد پيرايهء زاغ ماتم‌زده گرفت و تاج با ابتهاج چون از سر حسرت از فرق فرقدساى دور ماند مانند خلخال در پاى رفت . تخت ، رخت بخت در آب نكبت انداخت و علم خود را چون شكل درخت در آب نگونسار ساخت . خواجه جمال الدين سلمان ساوجى در مرثيهء سلطان فرمايد :\r\nنظم\r\n گر بگريد تاج و سوزد تخت كى باشد بعيد * بر زوال دولت سلطان اعظم بو سعيد\r\nآسمان از جبهه اكليل مرصع برگرفت * ترك گردون اندرين ماتم كلاه از سرگرفت\r\nزهره همچون چنگ گيسوهاى مشكين باز كرد * بس به ناخن چهره بخراشيد و زارى درگرفت \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n آسمانش تختهء تابوت از مينا بساخت * آفتابش پايهء صندوق در گوهر گرفت \r\nچون واقعهء ناگزير واقع شد ، پيش از تجهيز و تكفين ، اورپاى « 1 » كاون را كه وزير آورده بود - چنانچه شرح آن مىآيد - نامزد پادشاهى كردند و بعد از آن مراسم تجهيز و تكفين به جاى آورده تمامت اركان سلطنت و خواص حضرت در صحبت نعش او كه روزگار به جاى ركاب و رخش او روان كرده بود از نواحى شروان و قراباغ اران به جانب سلطانيه روان شدند و در مرقدى كه در حوالى سلطانيه در حال حيات بنياد نهاده بود و آن موضع را شروياز « 2 » خوانند مدفون شد\r\nشعر\r\n ما كنت احسب قبل دفنك فى الثرى * ان الكواكب فى التراب تغور \r\nنظم\r\n جهان گر گشاده كند راز خويش * نمايد به تو شيب و افراز خويش\r\nكنارش پر از تاجداران بود * برش پر ز خون سواران بود\r\nپر از مرد دانا بود دامنش * پر از گلرخان چاك پيراهنش \r\nو ختمات كلام اللّه و خدمات روح و روان پادشاه را صدقات فرستاده آش معهود دادند .\r\n\r\nذكر ولادت حضرت صاحبقران امير تيمور گوركان انار الله برهانه\r\n\r\n\r\n","description":"","footnote":"\r\n( 1 ) . ك : اوپاى - س : ارپاى\r\n( 2 ) . ك : شرويانه - ذيل جامع التواريخ : شهروياز ( ص 146 )\r\n","page_name":" 132 ","page_number":132},
  {"content":"\r\n\r\nدر اين سال كه انقضاى دولت سلاطين چنگيز خانى بود ، در مملكت ايران ، در همين سال ، طلوع ولادت حضرت صاحب‌قرانى بود در ولايت توران يعنى امير كبير ، جمشيد جهانگير ، خورشيد آسمان سرير ، صفدر ايران و توران ، تهمتن صاحب‌قران ، ممهد قواعد فرمان‌روائى ، مشيد معاقد كشورگشايى ، مركز دايرهء عالم‌ستانى ، مدار نقطهء صاحب‌قرانى .\r\nبيت\r\n آفتاب دين و دولت ، آسمان تخت و بخت * پادشاه ربع مسكون خسرو صاحب‌قران \r\nقطب الحق و الدنيا و الدين ، امير تيمور گوركان انار اللّه برهانه و ثقل بالحسنات ميزانه جهان را به فر حضور و نور ظهور مشرف گردانيد و چون دولت سلاطين ايلخانيه به انجام رسيد آفتاب سلطنت قاهرهء برلاسيه « 1 » طالع گرديد على ما قال عز قائلا  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها .  « 2 » چه در ربيع الآخر « 3 » سال مذكور وفات پادشاه سعيد ابو سعيد بود و بيست و پنجم شعبان آفتاب ولادت حضرت صاحب‌قران روى نمود ، در نواحى قبة الخضراء كش ، به ساعتى كه سعود آسمانى به آن تولا كنند و زمانى كه اسباب فيروزى بدان التجا نمايند . انوار ذات همايون ساحت گيتى را منور ساخت و شعاع فرايزدى كه از جبينش لامع بود ظلمات ظلم را از جهان برانداخت .\r\nبيت\r\n طالع شد از سپهر شرف كوكب منير * خورشيد راى و زهره رخ و مشترى ضمير \r\n\r\n\r\n","description":"","footnote":"\r\n( 1 ) . تيمور از قبيله برلاس بود\r\n( 2 ) . سورة البقره 106\r\n( 3 ) . مرگ ابو سعيد در سيزدهم ربيع الآخر سال 736 بود . قبلا نيز در همين كتاب هم همان تاريخ سيزده ربيع الآخر آمده است . اما درين جا در كليهء نسخ ربيع الاول آمده .\r\n","page_name":" 133 ","page_number":133},
  {"content":"\r\n\r\nحق سبحانه و تعالى اسباب سعادات « 1 » در آن مولود در احسن ساعات مقدر فرمود  ذلِكَ فَضْلُ اللَّهِ يُؤْتِيهِ مَنْ يَشاءُ  « 2 » و محقق است كه اجتماع اين خصايص تابع اجتماع مدبرات علوى و اوضاع فلكى است و آن نتيجهء حقايق حكمت الهى و ثمرهء دقايق عنايت نامتناهى تواند بود و اگر كسى در افتتاح و اختتام احوال آن مظهر قدرت ذو الجلال تأملى شافى و تفكرى وافى به جاى آورد او را به يقين معلوم گردد كه وقايع حالات و بدايع انتقالات آن حضرت از ايام طفوليت تا هنگام تمكن بر سرير سلطنت بىسوابق توفيقات ربانى و سوالف تأييدات آسمانى مقدور قدرت بشر و ميسور قوت مشتى حجر و مدر نباشد و ارتقا به اين درجهء و الا و مرتبهء عليا در حيز امكان و مكنت انسان نگنجد .  إِنَّ فِي ذلِكَ لَعِبْرَةً لِأُولِي الْأَبْصارِ  « 3 » . هرچند اطوار غريب و آثار عجيب از ابتداى ولادت تا زمان سلطنت آن حضرت واقع شده - چنانچه ذكر آن به موضع خود شرح داده - اما قبل از تفصيل مجملى از كليات احوال مبين مىشود و بعد از آن سال به سال از زمان ولادت تا زمان وفات بل الى يومنا هذا كه تاريخ هجرى در تعداد هشتصد و هفتاد و دوست اگر توفيق رفيق گردد و سعادت مساعدت نمايد آنچه از اوصاف سلاطين و ملوك اطراف معلوم شود تقرير كرده آيد ان شاء اللّه تعالى .\r\n\r\nذكر مجملى از تاريخ افعال و اقوال حضرت صاحب‌قران\r\nقبل از شروع در مقصود ، بعضى از مناقب حضرت صاحب‌قرانى و نبذى از مفاخر مظهر قدرت ربانى ، از بحرى قطره‌اى و از آفتابى ذره‌اى ، معروض مىگردد تا سلاطين عالم و عقلاى بنى آدم به تخصيص فرزندان همايون اروق ميمون او را در قواعد\r\n\r\n\r\n","description":"","footnote":"\r\n( 1 ) . ك : اسباب سادات سعادات\r\n( 2 ) . المائدة 54\r\n( 3 ) . آل عمران 13\r\n","page_name":" 134 ","page_number":134},
  {"content":"\r\n\r\nپادشاهى جام جهان‌نماى و آينه عالم‌گشاى باشد و در خلال حكايات از هزار يكى و از بسيار اندكى مفصل خواهد گشت . حقيقت آن‌كه در وقايع بدايع آن حضرت اعتبارى بليغ است و انتباهى شافى  لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  « 1 » و هرچند در اين باب سخنوران حاذق كه در ميدان بيان سابق‌اند تأليفات ساخته و تصنيفات پرداخته‌اند اما غالب ظن آن است كه اين سياق كه معروض مىگردد مسبوق به غير نخواهد بود و اللّه الموفق .\r\nحضرت صاحب‌قرانى پادشاهى بود عالى همت كيوان رفعت . هر جزوى از ذات مكرمش عقلى مصور و هرموئى بر عنصر معظمش سپاهى زره‌ور . صد جمشيد بر يك گاه و صد فريدون در يك خرگاه . صد كيخسرو در يك مكان و صد افراسياب در يك ميدان . هنگام شجاعت چون شير ژيان همه دل و زمان سخاوت چون ابر نيسان همه باران و ابل . آفتاب رايش چون راى آفتاب شارق و ماه رايتش چون رايت ماه خافق . « 2 » آيات فتح مبين « 3 » از حرفهاى خنجر ذو الفقار آثار او مبرهن و تفسير نصر عزيز « 4 » از زبان سنان شهاب پيكر روشن . آنچه آن حضرت را دست داد ، در ضبط امور ملك « 5 » و ملت و ربط مهمات دين و دولت و رايهاى ثاقب و تدبيرهاى صايب و گشودن ممالك و پيمودن مسالك ، سطرى از آن مناقب ماحى آثار قياصرهء روم و اكاسرهء عجم و خواقين چين و رايان هند و تبابعهء يمن و ملوك سامان و آل بويه و سلاطين سلجوق تواند بود و ممالك اين مجموع به تحت تصرف درآورد و شرح آن\r\nمصرع\r\n گر عمر امان دهد به عرض تو رسد . \r\n\r\n\r\n","description":"","footnote":"\r\n( 1 ) . ق 37\r\n( 2 ) . ك : فايق\r\n( 3 ) . اشاره‌اى است به آيهء   إِنَّا فَتَحْنا لَكَ فَتْحاً مُبِيناً   ( سورهء الفتح 1 )\r\n( 4 ) . اشاره‌اى به آيهء  وَ مَا النَّصْرُ إِلَّا مِنْ عِنْدِ اللَّهِ الْعَزِيزِ الْحَكِيمِ  ( آل عمران 126 )\r\n( 5 ) . ك : مملكت\r\n","page_name":" 135 ","page_number":135},
  {"content":"\r\n\r\nدر تربيت امور ديوانى و تحصيل وجوه سلطانى قاعده‌ها نهاد كه تا انقراض عالم دستور وزراى كامل عقل و منشور حكام صاحب تجربه تواند بود و كوكب « 1 » دولت او به درجه‌اى بود كه به سوارى ديارى مىگرفت و به حكايتى ولايتى مىگشود و به تهديدى « 2 » لشكرى جرار منهدم مىساخت و به وعيدى سپاهى بىشمار برمىانداخت . آيت ظفر اسكندر را منكوس گردانيد و رايت شجاعت رستم را فرود آورد . قادر كن فيكون مقاليد ربع مسكون بر مقتضاى  إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ  « 3 » در قبضهء قدرت او نهاد و زمام توسن ايام بد رام را به كف ارادت او داد . چون چتر آفتاب كردار او از مشرق عظمت طلوع كرد ، حكام انام كه هريك خود را خورشيد دوران و ماه آسمان سلطنت تصور مىكردند چون ستاره از طلوع آفتاب ناپيدا شدند .\r\nاگر نحارير علما و جماهير فضلا به تحرير بزم و تأليف مآثر و تقرير رزم و توصيف مفاخر آن حضرت كه چون فيض آفتاب در اقطار مشهور است و چون مدرار سحاب در آفاق مذكور ، اشتغال فرمايند و در آن درياى بىپايان به استظهار فصاحت سباحت [ نمايند تفضيل آن حضرت بر ديگر سلاطين به تفصيل در رقم نتوانند آورد و رقم آثار اقبال او به صورت اجمال نگارند 
  ] « 4 » . نطاق نطق از شرح و تفسير آن مقصور است و قلم دو زبان از عرض و تحرير آن مكسور و بر ضماير ارباب بصاير و خواطر اكابر و اصاغر واضح و لايح باشد كه صدمهء گرز قلعه‌گشاى و حملهء تيغ جهانگير و ترتيب لشكركشى كه مقدمهء ثبات دولت و قاعدهء خلود سلطنت است هيچ‌كس به آن حضرت نرسانيده :\r\nپس در مقام عجز به حكم\r\n\r\n\r\n","description":"","footnote":"\r\n( 1 ) . ف . كواكب\r\n( 2 ) . ك : تدبيرى\r\n( 3 ) . الاعراف 128\r\n( 4 ) . س ندارد\r\n","page_name":" 136 ","page_number":136},
  {"content":"\r\n\r\nمصرع\r\n ان القليل على الكثير دليل \r\nبعضى از مناقب آن حضرت مجملا ايراد مىكند تا معلوم شود كه قوت شهامت و قدرت شجاعت و بسطت مملكت و هيبت سلطنت در هيچ عهد و قرن چنين و چندين نبوده و از هيچ تاريخ بدين سياق و سباق مطالعه نرفته .\r\nاول حق تعالى آن حضرت را در ترتيب اسباب جنگ و لشكركشى و تنظيم امور ملك و جهاندارى از فتح مواضع و تسخير بلاد و رفع موانع و تدبير عباد چنان مستعد آفريده بود كه اگر اسكندر باوجود چندان طلسمات و حل مشكلات در زمان او بودى از او تعليم گرفتى و كدام دليل از اين واضحتر تواند بود كه يك نفس تنها با قلت عدد خروج كرد و از سرحد چين تا اقصاى شام و از اقصاى هند تا درياى فرنگ ، با چندان پادشاه با فرهنگ و دشمنان با آلت و شوكت و مخالفان با عدد و عدد را كه هريك فغفور عهد و كسرى زمان بودند مقهور و مسخر گردانيد . جبين جبايرهء دهر و قهارمهء عصر بر آسمان دولت او فرسوده گشت و رقاب سروران جهان و گردن‌كشان آفاق در طوق طاعت و حلقهء عبوديت او سوده شد . با راى جهان آراى او آفتاب را راى عالم آرائى در ضمير منير نگرديد و باوجود حلم او كوه در خود قوت توانايى نديد . سلاطين عالم ترتيب لشكرآرائى از حضرتش آموخته و اساطين عرب و عجم اسباب جهانگشائى از دولتش اندوخته . ملوك جهان و صناديد زمان از نهايات ولايات ربع مسكون به درگاه همايون مىآمدند .\r\nمصرع\r\n ملوك جهان پيش او آمدند \r\nدر تأكيد دعايم دولت و تأسيس مبانى سلطنت و حفظ شرايط عالم‌ستانى و شرط ضوابط جهانبانى آثارى نمود كه تا انتهاى اعمار انوار آن چون شعاع آفتاب فروغ چهرهء روزگار خواهد بود .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبيت\r\n ز توران برو تا حد هند و روم * جهان شد مر او را چو يك مهره موم\r\nهمانا كه تا رستخيز اين سخن * ميان بزرگان نگردد كهن \r\nديگر در تعظيم سادات و علما و تكريم ائمه و صلحا اهتمام تمام فرمودى و در تقويت دين و شعار شرع مبين مبالغه به نوعى نمودى كه در زمان او كسى را در علم حكمت و منطق شروع نبودى . سادات را كه در درياى نبوت و ثمرهء شجرهء رسالت‌اند و طغراى سعادتشان  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 1 » به حسن اشفاق و اطلاق ارزاق و اكثار ادرار و اعداد اسباب معاش و امداد وجوه انتعاش محفوظ و ملحوظ مىگردانيد و در مجالس چنانچه بر ذمت همت ارباب دين و دولت واجب و لازم است ايشان را بر همه مىگذرانيد و طلبهء علوم را از مدارس و فقرا را از بقاع خير و خوانق به قدر استحقاق و شروط و اقفان رعايت مىفرمود و در اموال اوقاف اصلا مدخل نمىنمود و با اهل علم و حكمت به غايت مستانس بود و ايشان را به غايت معظم و مكرم مىداشت و نقوش روايات و اخبار و رقوم حكايات و آثار بر لوح خاطر خطير مىنگاشت و در علم انساب و احوال امم و مجارى امور ترك و عجم متبحر زمان شده راى رزينش متانت يافته بود و بر آيينه راى روشنش پرتو آن انوار تافته . عواقب امور و خواتيم اعمال جمهور چون فروغ آفتاب پيش او واضح و لايح بود و در مجلس همايون مباحث علمى بسيار واقع مىشد و در دقايق آن تصرف به صواب فرموده اكثر مسايل مشهور طب و نجوم را مستحضر بود و حسن معاشرت در مجالس انس و خلوت چنان مرعى داشتى كه از فرط بنده‌نوازى تفاوت ميان مالك و مملوك ظاهر نگشتى و نخوت جهاندارى و شوكت كامكارى بر جبين مبارك پيدا نيامدى .\r\n\r\n\r\n","description":"","footnote":"\r\n( 1 ) . سورة الانعام 90\r\n","page_name":" 138 ","page_number":138},
  {"content":"\r\n\r\nبيت\r\n لطفش ار مايهء وجود شود * جسم را صورت روان باشد \r\nو روز بار ، بر سرير خسروى ، فرمان چنان دادى كه اگر قيصر روم و فغفور چين در آمدندى از مهابت در صف بندگان چون بيد لرزان بودى\r\nبيت\r\n بأسش ار بانگ بر زمانه زند * گرگ را سيرت شبان باشد \r\nدر طلب « 1 » هر مراد كه رخش همت را در زين تمكين آورد ، آن مطلوب دو اسبه به استقبال آمد و در تحصيل هر غرض كه روى سراپردهء همت بر آن سمت كرد ، آن مقصود چون دولت اقبال نمود .\r\nديگر از آن روز كه پاى كامرانى در ركاب جهان ستانى آورد ، هريك از ملوك و حكام كه به سمت عقل موسوم بود و سعادت ازلى مساعدت نمود احرام خدمت آن حضرت بسته پاى در حريم اخلاص نهاد و دست طاعت در حبل متين دولت استوار كرد ، اقبال و سعادت در متابعت اوامر و نواهى شاهنشاهى يافت و هركه از فروغ خرد بىنور و از زيور دانش دور بود و سر از ربقهء طاعت و مقتضاى فرمان تافت و خذلان عصيان و ساوس بد خدمتى بر دل او گماشت و نحوست ادبار صورت انكار بر صحيفهء خاطر او نگاشت خود را به زهر قاتل و شمشير آبدار خاكسار كرد و از ثقات منقول است كه تا خود را در هواخواهى يك جهت نكرده بوديم احوال در غايت پريشانى و بىسامانى مىگذشت و چون به حسن اعتماد قدم در جادهء خدمتكارى نهاديم انواع فراغت و رفاهيت دست داد .\r\n\r\n\r\n","description":"","footnote":"\r\n( 1 ) . س : ديگر در طلب . . .\r\n","page_name":" 139 ","page_number":139},
  {"content":"\r\n\r\nديگر چون عرصهء مملكت فسحت يافت ، طوايف مختلف از اطراف و اكناف عالم با تفرق السنه و اختلاف البسه ملازم درگاه آسمان اساس گشتند . هريك به رسم خويش در تكلف پوشيدنى كوشيدندى . هر روز ده هزار لااقل بل بيشتر در ساورى جمع آمدندى اكثر به قماش اسكندرانى و شرب مصرى و صوف مربع و سقرلاط عمل بنات به بسمهء مذهبى و كمخاء مهذبى به كلاه نوروزى و كمر جمتاى طلادوزى ملبس بودى و امرا و اركان دولت در غايت تميز و فراست و خرده‌دانى و كياست و راستى و درستى در معاملات و در بند نيك‌نامى و خيرات . فاما از تغير مزاج حضرت صاحب قرانى در وهم و خوف چنان‌كه دانى و طوايف عساكر و احشام مرفه و معمور و خيول و اغنام و ساير مواشى به غايت موفور چنانچه عرصهء وسيع ماوراء النهر و بساط بسيط خراسان بدان وفا نمىنمود و آجام « 1 » مازندران و برارى رى و ييلاق و قشلاق آذربايجان تا به ارمن و گرجستان و ديار بكر و كردستان از قانجيان و قوشجيان مملو گشته بود . در يك فتح ، از عقود جواهر و در يتيم و اوانى زر و سيم و لعلهاى آبدار و زبرجد و ياقوت نامدار و امتعه و اقمشه و مراكب و مواكب و مواشى و حواشى آن مقدارى جمع مىآمد كه نطاق عقد بنان و عقد بيان همهء محاسبان بدان محيط نگردند . لاجرم بندگان دولت از غنايم بسيار ، كه  وَ مَغانِمَ كَثِيرَةً يَأْخُذُونَها  « 2 » ، چون بحر و كان به گوهر و زر توانگر شدند و به‌سان نرگس و سوسن با كمر سيم و تاج زر گشتند .\r\nديگر از ابتداى حكومت تا انتهاى سلطنت ، در هيچ لشكر كسر بر بندگان دولت نيفتاد و جناب شهريارى در ميدان شجاعت و دلاورى گوى سبق از سركشان و صفدران ربوده داد بهادرى داد .\r\n\r\n\r\n","description":"","footnote":"\r\n( 1 ) . آجام جمع اجمه است و اجمه به معناى درختان بسيار به هم پيچيده يعنى جنگل\r\n( 2 ) . سورة الفتح 19\r\n","page_name":" 140 ","page_number":140},
  {"content":"\r\n\r\nبيت\r\n به پاى عزم فلك را كشيد زير ركاب * به دست امر جهان را گرفت زير عنان \r\nملوك ممالك چون مماليك غاشيهء طاعت‌دارى بر دوش و حلقه فرمان‌بردارى در گوش كردند و هريك به قدر حسن عبوديت انواع عاطفت و كرامت مشاهده نمودند .\r\nديگر قلاع و حصونى كه حضيض خندقش به مركز زمين مىرسيد و ذروهء كنگره‌اش تير دعوى از برج دو پيكر مىگذرانيد هريك به متانت بنيان چون بناى هرمان در جهان سمر « 1 » گشته و تدبير تسخير آن در خيال ملوك گذشته نگذشته و هواى استخلاص آن در ضمير سلاطين رفته نيامده و آفتاب همم اهل عالم در انديشهء برآمد فروشده به تيغ قهر يلان صف‌آراى و گرز گردان عدو بند امل‌گشاى گشاد و به پاى فيلان كوه‌پيكر عفريت منظر گرد عدم برآورده به باد فنا برداد .  كَأَنْ لَمْ تَغْنَ بِالْأَمْسِ  « 2 » صفت حال آن گرديد و مجموع قلاع معمورهء عالم مسخر و مسلم گردانيد . قومى امان طلبيده به زنهار آمدند و گروهى آوازهء لشكر منصور شنيده بازگذاشتند .\r\nمصرع\r\n القصه كه مجموع مسخر كردند . \r\nديگر از طراز كسوت مفاخر و عنوان‌نامه مآثر ، عمارات بقاع خيرات چون مساجد و مدارس و خوانق و اربطه و مجارى و مجامع به مياه است كه آن حضرت ابداع فرموده از آن جمله يك مسجد دار السلطنهء سمرقند است كه به صفاى عقيده و حسن ايمان كه  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ  « 3 » - كه چون بنياد كعبه هميشه معمور باد - بنا نهاد و قاعدهء آن چون اساس دولت رسوخ پذيرفت و به‌سان سد سكندر استحكام يافت و محراب آن از آهن و فولاد به اشكال غريب و نقوش بديع و لطايف\r\n\r\n\r\n","description":"","footnote":"\r\n( 1 ) . س : ثمر گشته\r\n( 2 ) . سورة يونس 24\r\n( 3 ) . سورة التوبة 18\r\n","page_name":" 141 ","page_number":141},
  {"content":"\r\n\r\nكتابت و دقايق صنعت چنان‌كه ناظر ديده در اقاليم سبعه نظير آن نديده ترتيب كرد و چهار منار چون چهار اركان بر چهار جهت آن برآورده طاق فلك‌آساى و ايوان فرقد ساى ارتفاع داد و قرى چهار صد ستون سنگ رخام از مواضع بعيده بر گردونه‌ها به قوت ژنده فيلان به لطايف حيل و جرثقيل به آن‌جا نقل كردند و صحن و سقف آن‌كه رشك خلد برين و سقف مرفوع است به اعماد رصين و اضلاع مكين از جوانب و ارجا ، با فنون آرايش و نما ، از احجار يشم به كمال صنعت ، چنان با يكديگر تركيب دادند كه تا انقراض عالم از تعاقب شهور و اعوام نقوش آن از اختلال و انصرام و بناى آن از اندراس و انهدام مصون و محروس است و ايوان او كه در  وَ جَنَّةٍ عَرْضُهَا السَّماواتُ وَ الْأَرْضُ  « 1 » گشاده مىشود  ادْخُلُوها بِسَلامٍ آمِنِينَ  « 2 » بر شرفهء « 3 » آن نقش كرده و  مَنْ دَخَلَهُ كانَ آمِناً  « 4 » بر الواح آن مسطور ، از روى يك پاره ، به دقت صنعت ريخته رشك خلد برين مشاهده شد و نمودار   إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ   « 5 » معاينه گشت .\r\nاستادان بصره و بغداد مقصوره و صفها و رحبه‌ها به حصيرهاى معقلى ممتلى ساخته و عملهء فارس و كرمان بر اندازهء هر موضعى قاليهاى ابريشمين مبسوط گردانيده و معلمان حلبى قناديل مذهب در هواى فضاى قباب آن چون مشاعل گردون در اين طاس نگون افروخته\r\n تبارك ذو العرش ما ذاترى * من الحسن فى جانب المسجد \r\nچنين عمارتى عالى به اندك فرصتى به نام و القاب همايون مزين و موشح شد و به ميامن راى شاهنشاهى چنين بقعهء متبركه بر صفحات روزگار سمت تخليد و تأييد\r\n\r\n\r\n","description":"","footnote":"\r\n( 1 ) . سورة آل عمران 133\r\n( 2 ) . سورة الحجر 46\r\n( 3 ) . شرفه به ضم شين و سكون را به معناى كنگره است ( منتهى الارب )\r\n( 4 ) . سورة آل عمران 97\r\n( 5 ) . سورة الفجر 8 ، 7\r\n","page_name":" 142 ","page_number":142},
  {"content":"\r\n\r\nيافت و عادت حضرت صاحب‌قرانى آن بود كه هرگاه بنياد عمارتى نهادى آن را به چند حصه گردانيدى و مخدوم‌زادگان و امرا و اركان دولت را هريك بر حصه‌اى داروغه فرمودى تا به تعصب يكديگر كار مىكردند و شب و روز استخبار نمودى . هركه را كار پيش رفته بودى انعام و تحسين فرمودى و هركه پس‌مانده سرزنش و توبيخ نمودى و العجب چيزى چند به خاطر خطير مىگذشت كه استادان معمار را هرگز در ضمير نمىگذشت .\r\nديگر بناى اربطه و قنوات است كه در مفاوز و فيافى « 1 » كه در اقطار ممالك محروسه بود ، در هر منزلى رباطى فرمود چنان‌كه امروز از دار الملك سمرقند يك ماهه و دو ماهه راه به هر طرف كه روند هيچ موضع چنان نمانده كه شب در صحرا بايد بود و در اكثر بيابانها كه صلاحيت آن داشته لنگرها بنا نهاده و ديها وقف كرده و مردم تعيين فرموده تا به خدمت صادر و وارد قيام نمايند و همت بر امن طرق و سلامت مسافران به حدى مصروف داشت كه در ايام معدلت او آتش در جوار پنبه دست‌درازى نكردى و باد در مهب خويش مخالف نجستى . از راست‌كارى طبيعت او آب در گردش جوى كج نرفت و با دستكارى سياست او خاك در نقطهء مركز بىقرار گشت . در محافظت عجزه و رعايا و تجار و دهاقين رعايت تا حدى مرعى داشت كه از اقصاى تركستان تا نواحى دهلى و كنبايت و سرحد باب الابواب تا حدود مصر و روم - چه جاى بازرگان - كه بيوه‌زنان و كودكان قماش زرسيم و بدايع بضايع نفيس مىآوردند و مىبردند كه هيچ آفريده حبه‌اى از ايشان توقع نمىكرد و درمى زيان واقع نمىشد و اگر يك شخص با تومانهاى نقد از مشرق به مغرب رفتى در هيچ موضع احتياج به پاسبان نبود .\r\n\r\n\r\n","description":"","footnote":"\r\n( 1 ) . مفاوز جمع مفازه است به معناى جاى هلاك و پناه جاى و دشت بىآب و فيافى جمع فيفاء است به معناى بيابان بىآب .\r\n","page_name":" 143 ","page_number":143},
  {"content":"\r\n\r\nبيت\r\n مىرود يك تنه از عدل تو خورشيد فلك * قاف تا قاف جهان طشت زرافشان بر سر \r\nخزانه از نگهبان بىنياز شد و رمه از چوپان فارغ گشت .\r\nدر وقت مراجعت از فتح ممالك شام ، يك عورت با دو غلام بچه رسيدند با هيژده « 1 » خروار قماش نفيس كه از قندهار با شوهر خود محمد قندهارى عازم اردو بوده و شوهر او در حوالى سمنان نمانده « 2 » و او بر چندين الوس بيگانه چون تراكمه آق قوينلوى « 3 » و مغولان اويرات و اعراب بنى اسد گذشته به مجرد آن‌كه متوجه اردو بوده هيچ‌كس پيرامن او نگشته بل رعايت نموده‌اند و در ديار بكر به اردوى همايون ملحق شد و نظاير آن بسيار است .\r\nديگر سيور غالات و انعامات و اقطاعات و اطلاقات ارباب استحقاق از خواتين و اولاد و احفاد و امرا و وزرا و ائمه و مشايخ و حملهء سلاح و لشكر و حشم و عبيد و خدم مقرر فرمودى و به خود تفحص و تجسس نمودى و بعد از استطلاع [ به رد و اطلاق 
  ] « 4 » آن حكم شدى و تمامى سيور غالات را در هر سال در ديوان حكم مجدد طلبيدى مگر آن‌كه به قيد هودبرى مقيد بودى .\r\nديگر به احوال اولاد و احفاد اهتمام تمام داشت و هميشه منتظر تا كى بشارت رسانند كه در عقد زواهر شهريارى درى گرانمايه زيادت شد و پيوسته مترصد كه به واسطهء اشتباك كدام رحم فرمان‌دهى روى نمايد و اشتراك قرابت كدام دودمان فرمان روايى سبب ادراك آن امنيت شود و آن در شب‌افروز را كدام فيروزبخت بهروز راغب گردد و آن مايهء اقبال را كدام صاحب سعادت ثاقب دولت دايه شود و هرگاه شخصى\r\n\r\n\r\n","description":"","footnote":"\r\n( 1 ) . س : هژده - ك : هجده\r\n( 2 ) . نمانده به معناى فوت شده ، مرده ، در گذشته است .\r\n( 3 ) . ك : آفاق قويلقى - ك : آق قويلقى\r\n( 4 ) . ف : بر دالحاق - س : بر ذو الحاق\r\n","page_name":" 144 ","page_number":144},
  {"content":"\r\n\r\nبشارت ولادت رسانيدى چندان انعام و اكرام يافتى كه از فقر بىنياز شدى و هرگاه محقق شدى كه به تقدير الهى از قارورة اصلاب بطانهء او قطره‌اى چند كه از فضل هضم رابع مستعد صورت نوعى كه به تقيه انواع را شايد در رحم يكى از گلبنان قرار يافت ، آن حامله به مواهب انعام مخصوص گشتى و آن در گرانمايه هنوز در صدف مكرمت بودى كه يكى از اركان دولت [ به محافظت مقرر شدى و آن معنى موجب مباهات آمدى و چون قوت ماسكه 
  ] « 1 » به محافظت آن قطرات قيام نمود و به واسطه تأثيرات اجرام علوى آن را به مرتبهء انشا به صورت  فَأَحْسَنَ صُوَرَكُمْ  « 2 » ظاهر گردانيد ، منجمان ماهر را فرمودى تا زمان و مكان ولادت ميمون را احتياط كرده تحقيق درجهء طالع همايون نمايند و اسباب خسروى و تجملات پادشاهى از اعلى تا ادنى معين ساختى و در تعهد او محافظان را فرمودى كه لقمه و خرقهء او را احتياط نمايند و از مضر و نافع بر خبر باشند و اوقاف اقوات و مطاعم و مشارب او را مضبوط دارند و از تفاوت در اوقات برحذر باشند تا مزاج از منهاج اعتدال منحرف نشود و بر جويبار دولت نهال‌آسا بالا كشد و چون از مرتبهء رضاغ گذشت اتابك عاقل كامل در معرفت آداب پادشاهى نصب فرمودى و بر تأديب و تعليم تحريض نمودى و در زمان حيات آن حضرت ، عدد اولاد و احفاد به قرب صد رسيد .\r\nديگر چون عزيمت جانبى فرمودى ، از كيفت طرق آن استفسار نمودى و از چگونگى آب و هوا استخبار كردى و اكثر چنان بودى كه طرق مختلف تصوير كرده و شرح هر منزل نوشته معروض داشتى و از لشكر هر فوجى به راهى معين شدى و از موضع خويش در حركت آمدى و به اين حركت سكون و فراغت از جهان بيرون مىرفت و به اين آوازه جبال در زلزله و رجال در ولوله مىافتاد . مخالفان از ترس\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . و صوركم فاحسن صوركم ( سورة المؤمن 64 و سورة التغابن 3 )\r\n","page_name":" 145 ","page_number":145},
  {"content":"\r\n\r\nنمىغنودند و موافقان از ترتيب لشكر و اساس نمىآسودند و در هر راه كه بيشه و كوه بر ممر عساكر بودى فرسنگ به فرسنگ از خار و خرسنگ خالى مىكردند و هرگاه از سيحون و جيحون و كر و ارس و دجله و فرات و سند و هيرمند و جون و گنگ عبور خواستى فرمود ، در مقدمه ايلچيان مىفرستاد تا ملاحان كشتيها جمع مىكردند و جسر مىبستند تا لشكر بىزحمت مىگذشتند و هميشه دويست كوسپر « 1 » يعنى كشتى بزرگ همراه بودى و آن حضرت بر اسفار متمادى تحمل نمودى . از امتداد يورشها طفل ملتحى « 2 » مىشد و شاب كهل و كهل به شيخوخيت مىرسيد و شيخ منحنى قامت مىگشت و منحنى غريق عبرات حسرات ، در غم مفارقت خويشان و غصهء مهاجرت از خان و مان از جهان مىرفت .\r\nديگر هرچند امداد انعام سمت  لا مَقْطُوعَةٍ وَ لا مَمْنُوعَةٍ  « 3 » داشت بر اسراف اعتراض معقول فرمودى و با اعيان حضرت به مختصرات قليل المقدار عتاب بسيار نمودى و گفتى هركس در غير موضع ، زيادت از ما ينبغى صرف كند ، لا محاله در موضع انفاق از بذل ما ينبغى متقاعد شود و پادشاه به حقيقت نگهبان اموال بندگان خداست و تصرف در مال خود به اندازه شايد كرد ، خاصه در مال ديگران و جمال اين معنى رانص كلام ازلى بر منصهء صدق جلوه مىدهد  وَ لا تُسْرِفُوا إِنَّهُ لا يُحِبُّ الْمُسْرِفِينَ  « 4 » و حديث لا خير فى السرف در شهرت به مقامى است كه به تذكار و تكرار محتاج نيست .\r\nديگر هر عزيمت كه فرمودى در ضمير منير مستور بودى . امرا و اركان دولت را طلب داشته طريق استشارت به جاى آوردى و مضمون لا صواب مع ترك المشورة بر خاطر گذرانيدى و فايدهء من استشار اولى الالباب نزل من ابواب الصواب و نص  وَ شاوِرْهُمْ \r\n\r\n\r\n","description":"","footnote":"\r\n( 1 ) . ف : كوسر - نسخ : كوسپر\r\n( 2 ) . به معناى به ريش آمده ، ريش برآورده\r\n( 3 ) . سورة الواقعة 33\r\n( 4 ) . سورة الاعراف 31 ، الانعام 141\r\n","page_name":" 146 ","page_number":146},
  {"content":"\r\n\r\n فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ  « 1 »\r\nنظم\r\n كار آن كس كه مشورت نكند * نادره باشد ار صواب آيد \r\nنصب العين داشتى و چون سلطنت عالم آن حضرت را مسلم شد ، بعد از فراغ از قضاياى كلى و مهمات ملكى ، مجلس انس مرتب ساختى و به فضلاى اطراف و علماى اشراف پرداختى و القاء عقايد شرعيه و قواعد عقليه فرمودى و حريفان بزم روحانى را بر خوان حقايق اغذيهء موافق و اشربهء دقايق مهيا بودى .\r\nشعر\r\n و للّه منى جانب لا اضيعه * و للملك منى و السياسة جانب \r\nنظم\r\n زمانى بحث علم و درس تنزيل * كه باشد نفس انسان را كمالى\r\nزمانى نرد و شطرنج و حكايات * كه باشد شخص را دفع ملالى\r\nخداى است آن‌كه ذات بىمثالش * نگردد هرگز از حالى به حالى \r\nديگر به شطرنج و لوعى تمام داشت و نيكو مىدانست و استادان ماهر در آن صنعت ، چون اعجوبة الدهر و بديع الزمان خواجه على شطرنجى تبريزى .\r\nنظم\r\n نرد را برده از وضيع و شريف * همچو شطرنج از صغير و كبير \r\nكه باوجود مهارت در فن شطرنج از علوم ديگر با بهره بود و حفظ كلام اللّه كرده\r\n\r\n\r\n","description":"","footnote":"\r\n( 1 ) . سورة آل عمران 159\r\n","page_name":" 147 ","page_number":147},
  {"content":"\r\n\r\nدر علم حديث تمام صحيح بخارى را از علامهء زمان و يگانهء جهان ، مصدر الحفاظ و القارين ، مقدم ائمة المحدثين ، الشيخ شمس الملة و الدين محمد الجزرى در دار السلطنهء سمرقند استماع نموده شيخ جهت او اجازت روايت نوشته بود و اين خواجه على چنان ماهر بود كه صغير و كبير روزگار غايبانه بر بساط دعوى دست برد او را مسلم داشته‌اند .\r\nنظم\r\n رخ و فرزين دهد لجلاج را طرح * فرزدق را به بيدق مات سازد \r\nو مولانا حسام الدين ابراهيم شاه كرمانى كه حاوى فنون بود و در علم طب مسيح وقت و بقراط زمان و در تدبير مرضى يد بيضا داشت و در قسم نرد و شطرنج مشاراليه روزگار و خواجه عبد الوهاب تبريزى و خواجه يوسف بخارى و استاد شمس الدين كازرونى و مؤلف « 1 » گويد خودستائى شرط نيست .\r\nمصرع\r\n زين جنس كه ماييم جهانى به جوى \r\nاين طايفه كه در جهان همتا نداشتند ، « 2 » هميشه ملازم ركاب همايون بودند و هر شهر كه فتح فرمود ، اول كسى كه طلبيد شطرنج باز بود . خود مىباخت و پيش او مىباختند . گاهى خود باختى و از بازى آنها كه در حضور مىباختند خبردار بود .\r\nديگر جميع ممالك را از رجس خرابات و مصطبه پاك فرمود . با آن‌كه هر روز مبلغ چند تومان از سوق السلطان بغداد و تيمانچهء تبريز و كوى دراز سلطانيه و بيت اللطف شيراز و كوى بايان كرمان و خرابات خوارزم حاصل بود ، منافع اين مواضع را نابوده انگاشت و رقم عدم بر دينار و درم آن نگاشت .\r\n\r\n\r\n","description":"","footnote":"\r\n( 1 ) . درين‌جا در نسخهء س ، با خطى ريز ، زير كلمهء « مؤلف » نوشته شده : [ يعنى خواجه حافظ ابرو 
  ]\r\n( 2 ) . همان‌طور كه گذشت درين‌جا در نسخ ك ، ف آمده است : [ يعنى خواجه حافظ ابرو 
  ]\r\n","page_name":" 148 ","page_number":148},
  {"content":"\r\n\r\nديگر از هر مملكت كه مسخر گردانيد بزرگان و مميزان و مهندسان و ساير محترفه را به بلاد ماوراء النهر كوچانيد و آن معارف و مشاهير را در ماوراء النهر و تركستان متمدن و متوطن ساخت و آفتاب دولت او سايهء عنايت بر مفارق آن معارف انداخت . چنان‌كه در زمان وفات آن حضرت از اقصى تركستان تا اقطار مصر و شام و ديار مغرب از هيچ مملكتى نبود كه جمعى مشاهى معتبر و فوجى نحارير دانشور در سمرقند نبود .\r\nديگر حق تعالى آن حضرت را حلم و قوت نفسى ارزانى داشته بود كه در معارك و مهالك اصلا اثر وهم و خوف در جبين مبين ظاهر نمىشد . چنانچه در ايام مرض موت بىتحسر و تحير گوش هوش به فرمان   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   « 1 » داشته در مقام رضا و تسليم فرمود كه من در ميان شما يك دو روز بيش نيستم . امرا و اركان دولت دعاى جان درازى كردند .\r\nنظم\r\n جهاندار گفتا از اين درگذر * كه آمد مرا زندگانى به سر\r\nبه فرمان من نيست گردان سپهر * نه من داده‌ام گردش ماه و مهر\r\nكفى خاكم و قطره‌اى آب سست * كه دست عنايت مرا روى شست\r\nز پروردگيهاى پروردگار * به اينجا رسيدم سرانجام كار\r\nدر آن وقت كردم جهان خسروى * كه هم دل قوى بود و هم تن قوى\r\nچو آمد كنون ناتوانى پديد * به ديگر سرا ، رخت بايد كشيد \r\nمقصود آن‌كه در آن حال مستقيم احوال بود و دغدغه و اضطراب پيرامن ساحت جلال مجال نداشت و شرح اين حكايت « 2 » ، در ايام انجام دولت ، از مساعدت وقت مأمول\r\n\r\n\r\n","description":"","footnote":"\r\n( 1 ) . سورة الفجر آيات 27 و 28\r\n( 2 ) . ك : حكايات\r\n","page_name":" 149 ","page_number":149},
  {"content":"\r\n\r\nاست . ان شاء اللّه وحده .\r\nمصرع\r\n گر خدا خواسته باشد همه مشروح شود . \r\n\r\nشرح انساب بزرگوار اجداد نامدار حضرت صاحب‌قران\r\nهرچند كمال جلال و گوهر نفس و فضيلت عنصر و علو سمت و سمو منزلت سلطان صاحب‌قران بر منهاج  فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ  « 1 » از شرح فضايل و نشر مناقب آباء كرام و اجداد عظام استغنايى دارد ، اگرچه نجوم فلك معالى و سعود ايام و ليالى بوده‌اند و هريك در مباشرت معظمات امور و مراقبت مآرب جمهور آثار كامكارى به ظهور آورده اما آن حضرت به عناية اللّه تعالى در استقلال رسوم جهاندارى و ارتقاء مدارج شهريارى محتاج قوم و قبايل و اقارب و عشاير و مدد و عدد و خيل و حشم و عبيد و خدم و دينار و درم نگشت .\r\nمصرع\r\n راست چون خورشيد گويى ملك را تنها گرفت . \r\nليكن چون عادت امراى مغول آن است كه نسب آبا و اجداد نگاه داشته فرزندان را تعليم كنند و هريك قبيله و انساب خود دانند ، بنابرآن ارومهء امارت شعار و دودمان حكومت دثار و آباء كرام حضرت صاحب‌قرانى كه امراى عظام و سلاطين عالى مقام بوده‌اند بر سياقى كه از بطون دفاتر و متون صحايف مستفاد شده معروض مىشود :\r\nسلطان قطب الدين امير تيمور گوركان بن امير طرغاى نويان بن امير توكل نويان بن امير ايلنگير نويان بن امير ايجل نويان بن امير قراجار نويان بن امير سوغان سنجان بن امير ايردمجى « 2 » نويان بن امير قجولاى « 3 » نويان بن تومناى خان بن بايسنغر خان بن\r\n\r\n\r\n","description":"","footnote":"\r\n( 1 ) . سورة المؤمنون 101\r\n( 2 ) . در نسخهء ف زير كلمه ايردمجى به خطى ريز آمده : « به روايتى اين ايردمجى - برلاس است »\r\n( 3 ) . در حاشيهء نسخهء ك ، آمده است : قاچولى بهادر\r\n","page_name":" 150 ","page_number":150},
  {"content":"\r\n\r\nقيد و خان بن دوتومنن خان بن بوقا خان بن بودانجر خان بن آلان قوا\r\nشعر\r\n نسب كان عليه من شمس الضحى * نورا و من فلق الصباح عمودا \r\nحكايت آلان قوا در تاريخ مغول مذكور است و شعبهء حضرت صاحب‌قرانى از اجداد چنگيز خان در فرزندان تومناى خان بن بايسنغر خان جدا مىشود . از جمله فرزندانش قبل خان چهارم پدر چنگيز خان و قجولاى نويان برادرش هشتم پدر حضرت صاحب‌قران بود و اين قجولاى اصل قبيله برلاس است و در زمانى كه پادشاه چنگيز خان فرزند دوم خود جغتاى خان را ، كه به ياساق و يسون از ساير فرزندان ممتاز بود ، مملكت عنايت فرمود و امرا به ملازمت او تعيين نمود ، قراجار نويان را كه پنجم پدر حضرت صاحب‌قران بود منصب امير الامرائى ارزانى داشت و مهمات ملكى را به راى رزين و عقل دوربين او باز گذاشت و او آثار شجاعت و جلادت و انوار شفقت و مرحمت بر عالميان روشن ساخته وظايف انصاف و شرايط انتصاف به جاى آورد و چون جغتاى خان دعوت حق را اجابت نمود همچنان قراجار نويان امير الامرا بود و در عهد خانيت قراهولاجو در سنهء 640 ، قراجار نويان نيز قصر وجود از ميزبان روح بپرداخت . بعد از آن ، گردش گردون و روزگار بوقلمون مقتضى طبيعت خود ظاهر ساخت و فترات ايام و ليالى در آن بلاد مترادف و متوالى گشت و ميان فرزندان جغتاى خان در بلاد ماوراء النهر و تركستان اشعهء تيغ و سنان متلالى شد . فرزندان قراجار نويان به تومانات قبة الخضراء كش خيمه اقامت زده و در آن نواحى فروكش كردند و اولاد و احفاد نسلا بعد نسل به منصب حكومت آن بلاد موسوم شدند و هر پادشاه كه در ماوراء النهر و الوس جغتاى رايت برافراشت آن منصب در آن خاندان مسلم داشت .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nذكر ملوك و سلاطين كه در زمان ولادت حضرت صاحب‌قران بوده‌اند\r\nدر اين سال ولادت حضرت صاحب‌قرانى ، در ممالك ماوراء النهر و الوس جغتاى غزان پادشاه بود و در الوس جوجى و دشت قفچاق « 1 » پادشاه اوزبك بن طغريلجه بود و چهار ماه از وفات سلطان ابو سعيد گذشته و ممالك ابو سعيدى ما بين آب آمويه و آب فرات « 2 » بود كه ايران شهر عبارت از اين بلاد است و مملكت روم نيز داخل مملكت ابو سعيدى بود و چون به حكم  لِكُلِّ أَجَلٍ كِتابٌ  « 3 » روزنامهء دولتش به اتمام رسيد و سلطان سعيد از دست ساقى اجل شربت وفات چشيد مواد هرج و مرج در هيجان آمد و « 4 » امداد فتنه روى در ثوران نهاد . به هر گوشه متعديى رايت استبداد برافراشت و به هر جانب متغلبى خيال استقلال داشت . امن و استقامت از جهان متنفر گشت و انتظام و جمعيت در مجمع كواكب منحصر شد . ملك بىسلطان چون تن بىجان و رمهء بىشبان شد . فتنه كه بر بستر ناتوانى افتاده بود به قوت تمام سر از خواب نوشين برآورد . خواتين حضرت ابو سعيدى هريك هوايى و اركان دولت هركس رايى داشتند همه در وقاحت چون قلم گشاده‌زبان و در سفاهت چون نى بسته‌ميان . نه در خيره‌گوئى از هم آزرمى و نه در فتنه‌جوئى از خدا و خلق شرمى و زبان حال هريك مىگفت :\r\nنظم\r\n در سر دارى كه بر سر افسر دارى * هم در سر آن شوى « 5 » كه در سر دارى \r\nو در چنين حال ، پادشاه اوزبك با لشكر گران و ساز و برگ بىكران از دربند شروان گذر كرد و تا كنار آب‌كور « 6 » رسيد . اهالى ممالك ابو سعيدى از مال و جان و خان‌ومان\r\n\r\n\r\n","description":"","footnote":"\r\n( 1 ) . كو : قبچاق\r\n( 2 ) . در حاشيهء نسخه ف آمده : ايران عبارت است از ما بين آب آمويه و آب فرات .\r\n( 3 ) . سورة الرعد 38\r\n( 4 ) . ف : مواد و امداد فتنه\r\n( 5 ) . ك : روى\r\n( 6 ) . ك : آب شروان - ك : آب كر\r\n","page_name":" 152 ","page_number":152},
  {"content":"\r\n\r\nنوميد شده دل بر مرگ و جان بر ترك نهادند و خاتون معظمه دلشاد خاتون دختر امير دمشق خواجه ، كه محبوبه سلطان و حامله بود به ملك عرب گريخت و به امير على پادشاه كه خال سلطان بود پيوست و در اردو ، خواجه غياث الدين محمد رشيدى به تدبيرات شايسته ابواب مخالفت [ مسدود داشته 
  ] « 1 » طريق موافقت مسلوك ساخت و امرا و اركان دولت اتفاق نموده ارپاگاون را به پادشاهى برداشتند .\r\n\r\nذكر پادشاهى ارپا خان\r\nسلطان ابو سعيد روزى فرموده بود كه چون از فرزندان هولاگو خان كسى شايستهء خانيت نباشد ، ارپاگاون بن سوسه بن سنكقان بن ملك تيمور بن ارتق بوكا بن تولى خان بن چنگيز خان را سلطنت مىرسد . در آن زمان كه واقعهء سلطان به تنگ رسيد ، غياث الدين محمد ارپا را از خيل خانه او طلبيده با او قرارى داد و چون سلطان در گذشت ، روز ديگر به رسم و آيين سلاطين خواتين و دختران و دامادان به اتفاق آقا واينى او را بر تخت نشاندند و حاجى خاتون مادر سلطان به اجلاس او راضى نمىشد .\r\nبه سعى وزير راضى گشته گفت [ چون ابو سعيد نماند سلطنت به هركه خواهيد دهيد الا چوپانيان . 
  ] « 2 »\r\nچون ارپا خان به سلطنت مقرر شد تاج مرصع ابو سعيدى بر سرش نهادند و امرا جوزاوار كمر بسته به خدمت ايستادند و او چون خورشيد بر سرير جمشيد برآمد . آن روز تا شب به سرور و حضور و جشن و سور به سر بردند . روز ديگر در آن زمان كه\r\nنظم\r\n ابروى حبش به چين درآمد * كائينهء چين ز چين برآمد \r\n\r\n\r\n","description":"","footnote":"\r\n( 1 ) . س : مسدود و\r\n( 2 ) . ك ندارد\r\n","page_name":" 153 ","page_number":153},
  {"content":"\r\n\r\nپادشاه روى به اركان ملك آورده « 1 » گفت مرا چون ديگران تجمل و تنعم [ نمىبايد 
  ] . « 1 » به جاى كمر زرين و تاج مرصع تسمهء ميان‌بند و نمد روسى كلاه كافى است . از لشكر متابعت و از من موافقت . و به حقيقت شيوهء جهاندارى قبايى بود بر قامت شهامت او راست آمده . روز جمعه به مسجد جامع رفت و خطبهء سلطنت به القاب او معز الدنيا و الدين خواندند . مناصب برقرار مسلم داشت . اما انديشيد كه پيشتر جمعى معظم بودند و او مفلوك ، تا وجود ايشان عدم نشود ملك او را مسلم نگردد .\r\nبغداد خاتون جانب ارپا خان به نظر حقارت مىديد و ساعيان غمز كردند كه ميل پادشاه اوزبك دارد و سلطان ابو سعيد را زهر داد . به بهانهء آن‌كه در لشكر بر ننشست اواخر ربيع الاول سنه 736 در حمام به ارسال خواجه لؤلؤ شهيد شد و حاجى خاتون خواجه لؤلؤ را به ديار بكر پيش برادر خود على پادشاه فرستاد و احوال اعلام داد و امير على پادشاه به استعداد مقاومت قيام نمود و ارپا خان در آن زمستان لشكر به دربند كشيد و در كنار آب كربا لشكر اوزبك كه قصد مملكت ابو سعيدى داشت مقابل شدند و از دو طرف آب گذرها گرفتند . ارپا خان فرمود كه امراى معتبر و لشكرهاى نامور از قفاى اوزبك درآمدند . تدبير موافق تقدير آمد و خان اوزبك خبر لشكر از قفا شنيد و از خوارزم قصهء وفات امير قتلغ تيمور كه مدار مملكت اوزبكى بود رسيد . مجال توقف نماند . بىنام و ناموس ، [ نوميد و مأيوس 
  ] « 2 » عزيمت هزيمت كردند .\r\nنظم\r\n درنگى نكرده به راه اندكى * دو منزل همى كرد هركس يكى \r\nخود را به آن طرف دربند انداخته و به ملك خود ساخته مىگفتند نحن كما كنا و العنا زيادة . جهانيان چون آن تهور و شجاعت از ارپا خان مشاهده نمودند ، مهابت او\r\n\r\n\r\n","description":"","footnote":"\r\n( 1 ) . ف : درآورده\r\n( 2 ) . ك : ندارد\r\n","page_name":" 154 ","page_number":154},
  {"content":"\r\n\r\nدر دلها قرار گرفت . پادشاه و لشكر منصور و مظفر به تختگاه آمدند و ارپا خان شاه‌زاده ساتى بك بنت الجايتو سلطان را در نكاح آورد و به آن وصلت كار دولت صولت و قوت يافت . ليكن برحسب انديشه‌اى كه داشت ، فتح كار خود در قبح كار ديگران مىپنداشت . در روز استفتاح « 1 » همين سال ، ملك سعيد محمود شاه اينجو را ، كه قارون زمان و بزرگترين ملوك جهان بود ، به تهمت آن‌كه پسرى از تخم هولاگو خان نگاه داشته بود ، ناپرسيده به ياساق رسانيدند . فرزندان محمود شاه از تبريز گريختند :\r\nامير مسعود شاه به جانب روم رفت و امير محمد و امير شيخ ابو اسحق به امير على پادشاه پيوستند و از ماوراء النهر شهزاده توكل قتلغ از نسل اوكتاى قاآن بن چنگيز خان با دو پسر كه بدر از رشك ايشان هلال شدى و آفتاب از غيرت طلعتشان هرگاه به كسوف مبتلا گشتى از بيم خصمان گريخته پناه به آن ملك آورده بودند . چون به اردو رسيدند ارپا خان ايشان را از خود شايسته‌تر ديد . حكم به قتلشان فرمود و بر جانشان نبخشود و اين خونهاى ناحق بر او مبارك نيامد .\r\nنظم\r\n به خون اى برادر ميالاى دست * كه بالاى دست تو هم دست هست \r\nامرا كه در اطراف به حكم سلطان ابو سعيد محبوس بودند - چنان‌كه سبق ذكر يافت - مثل امير محمود ايسن قتلغ و سلطان شاه بن نيك روز و محمد بن پيلتن در اين ولا پيش ارپا خان آمده سر بر خط فرمان او نهادند . اما تو هم داشتند و فضولى كه در زمان سلطان در دماغ ايشان مىبود ، برقرار بل زياده گشته . ارپا خان تفرس نموده خواست كه دفع ايشان كند چه ضمنا با امير على پادشاه موافقت مىورزيدند . وزير ايشان و على پادشاه را محقر انگاشت و ارپا خان را به دفع مضرت ايشان نگذاشت و امير على پادشاه\r\n\r\n\r\n","description":"","footnote":"\r\n( 1 ) . استفتاح به معناى فيروزى جستن و گشودن و آغاز كردن است\r\n","page_name":" 155 ","page_number":155},
  {"content":"\r\n\r\nدر زمان وفات سلطان و اجلاس ارپا خان در مملكت ديار بكر بود و او پدر بر پدر امير اويرات است از اولاد تنگز و اولاد او را با ارتق بوكا و اولاد او نسلا بعد نسل عداوت موروثى بود . شرح عداوت كه ميان تنگز و ارتق بوكا بوده در داستان مغولان مذكور است و بر مقتضاى الحب يتوارث و البغض يتوارث ، امير على پادشاه كه از احفاد تنگز بود ، بر سلطنت ارپا خان كه از احفاد ارتق بوكا بود و بىاستصواب او واقع شده راضى نبود و خرسند نمىگشت .\r\n\r\nذكر پادشاهى موسى خان و كيفيت آن\r\nچون سلطنت بر ارپا خان به سعى وزير قرار يافت ، دلشاد خاتون از اردو بيرون رفته به جانب بغداد شتافت و در آن حال حامله بود . در راه به امير على پادشاه كه خال سلطان بود رسيد و او حق ولىنعمت رعايت كرده حرم او را در پناه خود محترم نگاه داشت و بر سلطنت ارپا خان انكار نموده با امراى اويرات كه تابع او بودند مشورت فرمود و صناديد اعراب را موافق ساخته مخالفت ارپا خان اظهار كرد و شهزاده موسى خان بن على بن بايد و خان بن طرقاى بن هولاگو را اسم پادشاهى داد و به ترتيب تمام روى به طرف اردوى ارپا خان نهاد و امير على پادشاه را حيلت و تزوير بر مزاج غالب بود و ظاهرا به طاعت و احياى شب و امر معروف و نهى منكر قيام مىنمود . به امراى اردو پيغامها و عهدنامه‌ها فرستاد و هركه از ارپا خان متوهم بود پنهانى با او زبان داد و چون خبر عزم مخالف به ارپا خان رسيد حكم فرمود كه امرا چون اكرنج و حاجى طغاى و ارتق شاه و چوپان قتلغ با لشكرها روان شوند و دايره‌آسا مخالفان را حلقه كرده چون نقطه در ميان گيرند . اما در جنگ درنگ مىكردند كه شايد صلح شود و لشكر تلف نگردد و پيغام مخالفان به وزير در كار صلح مكرر مىشد كه امير على پادشاه را امارت دهند تا به اردوى آمده فتنه تسكين يابد . وزير راضى نمىشد و مىگفت :\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنظم\r\n نشوم خاضع عدو هرگز * ورچه بر آسمان كند مسكن\r\nباز گنجشگ را برد فرمان ؟ * شير روباه را نهد گردن ؟ \r\nارپا خان خواست كه هواداران موسى خان را از ميان بردارد . وزير ، از غرور دولت لشكر اويرات را وجود ننهاده مىگفت :\r\nمصرع\r\n چه جاى قصد كه انديشه هم كرى نكند \r\nالقصه وزير ، از سر قدرت و قوت ، ارپا خان را از قراباغ اران بر عزم رزم ايشان به ولايت مراغه برد و در حدود نغتو به مخالفان رسيد و چهارشنبه سابع عشر رمضان سنهء 736 ، در حالت احتراق مشترى كه صاحب طالع وزير بود ، حرب در پيوستند و وزير و ارپا خان به سهو لشكر را دو بخش كرده بودند . ارپا خان در قلب و وزير در ميسره بود .\r\nهرچند لشكر و اسباب جنگ بسيار بود ، اما نصرت يزدانى مدد مخالفان نمود و دولت به زبان حال  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ .  « 1 » بر امير على پادشاه خوانده با خواص خود گفت :\r\nنظم\r\n چو مرد بر هنر خويش قادرى دارد * شود پذيرهء دشمن به جستن پيكار \r\nو حمله كرد . محمود ايسن قتلغ و سلطان شاه ، جهت عداوت كه با وزير داشتند ، به مدد اعدا سر برافراشتند و توق ارپا گاون انداخته پيش اعدا تاختند . باوجود آن حال ، ارپا خان مردانه بايستاد و در جنگ دادمردى داد . امير على پادشاه حيلتى ساخت و دو غدار را هريك به طرفى تاخت .\r\n\r\n\r\n","description":"","footnote":"\r\n( 1 ) . سورة البقرة 249\r\n","page_name":" 157 ","page_number":157},
  {"content":"\r\n\r\nنظم\r\n دو غدار هر سو يكى تاخته * به هر جانبى قصه‌اى ساخته \r\nوزير را گفت كه پادشاه گريخته و پادشاه را گفت كه وزير از هم فروريخت . امرا و لشكر چون اين خبر يافتند ، مجموع عنان از جنگ برتافتند و در گريز به هر طرف شتافتند . سيورغان به گرجستان رفت و ديگران پريشان شدند . وزير و برادرش پير سلطان در جنگ پاى فشرده\r\nنظم\r\n به هر سو كه باره برانگيختند * همى خاك با خون برآميختند \r\nبعد از كوشش بسيار فرار نمودند .\r\nمصرع\r\n چون سعادت نبود كوشش بسيار چه سود \r\nوزير را در روز پنجشنبه در سه‌گنبدان مراغه « 1 » گرفته پيش امير على پادشاه آوردند و او را اكرام تمام نمود ، هرچند در دل [ ازو آزارها 
  ] « 2 » داشت به جاى آن بدى رقم نيكى بر خاطر مىانگاشت . اما امرا در قتل آن وزير نيكو سيرت خوش صورت فرشته سيرت متفق بودند . امير على پادشاه به اكراه به قتل او رضا داد تا او را در حادى عشرين رمضان سنهء 736 شهيد كردند « 3 » و دشمنانش مىخواندند :\r\nشعر\r\n و ان حيوة المرء بعد عدوه * و ان كان يوما واحدا لكثير \r\n\r\n\r\n","description":"","footnote":"\r\n( 1 ) . ك ، همه‌جا مراغه - ذيل جامع : وزير سعيد و برادرش پير سلطان را در سه گنبدان مراغه در روز پنجشنبه بگرفتند .\r\n( 2 ) . ف : آز و آرزوها - ك : آزار\r\n( 3 ) . ظاهرا غياث الدين محمد را همان روز پنجشنبه 18 رمضان كشته‌اند و برادرش پير سلطان را روز يك‌شنبه 21 رمضان ( رك ذيل جامع التواريخ ص 150 تا 151 )\r\n","page_name":" 158 ","page_number":158},
  {"content":"\r\n\r\nنظم\r\n يكى شربت آب از پس بدسگال * [ بود خوشتر از عمر 
  ] « 1 » هفتاد سال \r\nعلما را تاج عاطفت آن فرخنده خصال از سر بيفتاد و عظماى جهان را سد حصين راى شريفش از پيش برخاست و اهل فضل را در هيچ وقت چنين حادثهء خانه - برانداز روى ننمود و دانشوران دهر را در هيچ وقت مانند آن واقعه دست نداد چنانچه\r\nمصرع\r\n پادشاه علما خسرو دانشمندان \r\nمولانا قاضى عضد الدين عبد الرحمن الا يجى قدس سره در مرثيهء آن وزير فرموده\r\nشعر\r\n يا حاملا ليد الوزير منوطة * فوق القضيب فقد حملت جليلا\r\nما بالها ذلت و كانت عمرها * تغنى فقيرا او تعز ذليلا\r\nمهلا فتلك يد تعود بطنها * بذل النوال و ظهرها تقبيلا \r\nچند بيت در مرثيه آن وزير بىنظير خجسته راى فرخنده تدبير كه بر خاطر بود ثبت شد :\r\nنظم\r\n جاى آن است كاختران امروز * بر سر از دست چرخ خاك كنند\r\nدردمندان مهر از سر درد * جامه در بر چو صبح چاك كنند\r\n« الغياث الغياث » « 2 » در گيرند * ناله و آه دردناك كنند \r\nو جمعى را به تحصيل اموال وزير و اتباع او به تبريز فرستادند و عوام لئام كه حالتى\r\n\r\n\r\n","description":"","footnote":"\r\n( 1 ) . س : به از زندگانى\r\n( 2 ) . اشاره به لقب وزير كه غياث الدين بوده است .\r\n","page_name":" 159 ","page_number":159},
  {"content":"\r\n\r\nچنين از خدا مىخواستند\r\nمصرع\r\n به غارت و تاراج برخاستند \r\nو از ربع رشيدى و خانه‌هاى وزيريان چندان مرصعات و اقمشه و امتعه و كتب نفس بيرون آوردند كه شرح آن را قلم رقم نتواند كرد و با آن‌كه ارزان مىفروختند جمعى مردم بىنوا از آن‌ها جمعيت تمام اندوختند و زيادت از هزار خانه كه با وزير هيچ نسبت نداشت بدين بهانه غارت يافت و ارپاگاون را در ولايت سجاس گرفته و به اوجان برده چهارشنبه ثالث شوال سنهء 736 به دست كسان ملك شرف الدين محمود شاه اينجو دادند تا به قصاص رسيد و سر آيت  وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً  « 1 » به ظهور آمد .\r\nنظم\r\n غم زير دستان بخور زينهار * بترس از زبردستى روزگار \r\nو سادس شوال ، دلشاد خاتون را در اوجان دخترى آمد و امير على پادشاه به كلى مستقل شد و بر مقتضاى   إِنَّ الْإِنْسانَ لَيَطْغى أَنْ رَآهُ اسْتَغْنى   « 2 » دولت خود را از امرا مستغنى يافته با ايشان مشورت نمىكرد و در كار ملك مدخل نمىداد . امرا متنفر شده و اطاعت او را عيب دانسته دامن بر خود دركشيدند و مىگفتند :\r\nمصرع\r\n تا خود فلك از پرده چه آرد بيرون \r\nامير على پادشاه كار نيابت به امير جمال الدين حاجى پسر تاج الدين على شروانى كه حاكم ملك عرب بود تفويض فرمود و او را چون بر آن دولت زيادت اعتمادى نبود چشم بصيرت برگشود و در ايام وزارت جز دل‌جوئى مردم نفرمود جزاه اللّه خيرا . زهى\r\n\r\n\r\n","description":"","footnote":"\r\n( 1 ) . سورة الاسراء 33\r\n( 2 ) . سورة العلق آيات 6 و 7\r\n","page_name":" 160 ","page_number":160},
  {"content":"\r\n\r\nسعادت آن صاحب دولت كه در ايام مكنت و هنگام قدرت طريق مروت مسلوك داشت و تا انقراض عالم نام نيك باقى گذاشت .\r\nامير حاجى طغاى در ولايت ديار بكر به حكم كينهء ديرينه كه از امير على پادشاه و قوم اويرات در سينه داشت رايت مخالفت ايشان برافراشت و همگى همت بر قلع و قمع آن قوم گماشت و التجابه خدمت نويين كامكار امير شيخ حسن پسر امير حسين كه عمه‌زاده پادشاه ابو سعيد بود به ملك روم برد و او را بر طلب ملك ايران تحريض كرده گفت :\r\nنظم\r\n شهريارا به تيغ برق صفت * مالش خصم بىمدافعه كن \r\n\r\nذكر خروج امير شيخ حسن نويان كه او را شيخ حسن بزرگ گويند\r\nامير شيخ حسن ايلكانى به تحريك امير حاجى طغاى از روم عازم ايران شده امير ارتنا را در روم نايب گذاشت .\r\nسلطان محمد بن يولقتلغ بن التيمور بن اينارجى بن هولاگو خان را از تبريز برده به خانى برداشت و امير سيورغان بن امير چوپان را [ از گرجستان 
  ] « 1 » با خود متفق ساخته آهنگ دار الملك تبريز كرد و به امير على پادشاه پيغام داد كه ما همه در يك الوس بوده‌ايم و يكديگر را آبا و اجداد مىدانيم . وظيفه آن‌كه به اتفاق پادشاهى را نشانيم و هر كس به راه و رسم خود قيام نمايد .\r\nنظم\r\n چو اين كار آن جويد آن كار اين * پرآشوب گردد سراسر زمين \r\n\r\n\r\n","description":"","footnote":"\r\n( 1 ) . س ندارد\r\n","page_name":" 161 ","page_number":161},
  {"content":"\r\n\r\nتا خونها به ناحق ريخته نشود و مملكت معمور ماند .\r\nنظم\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nامير على پادشاه در مقام اذعان بود . اما امرا كه بر دولتش استيلا داشتند او را به او نگذاشتند و گفت ما ملك به زخم تيغ و زور بازو گرفته‌ايم . ما را بدين فسانه‌ها « 1 » فريب نتوان داد و ايلچى فرستاده قرار يافت « 2 » كه در حدود قرادره از توابع آلاطاق « 3 » محاربه كنند و رابع عشر ذى الحجة فريقين به هم رسيدند . امير على پادشاه با امير حسن حيلتى پيش آورده گفت ما هر دو خان را به هم گذاريم ، هركه غالب شود متابعت نماييم و به خونهاى ناحق معاقب نشويم . امير شيخ حسن راضى شده با دو هزار سوار « 4 » بر پشته‌اى رفت و امير على پادشاه با جمعى ديگر به طرفى مىبود . خانان از طرفين جنگ و قتال درپيوستند .\r\nمصرع\r\n خروش كوس و بانگ ناى برخاست \r\nموسويان بر روميان غالب آمدند . اما عاقبت فتح محمديان را بود . طلعت آيت الم غلبت الروم و هم من بعد غلبهم سيغلبون « 5 » به خوبتر صورتى روى نمود و امير على پادشاه به ظفر اويرات واثق شد . در اين حال ، امير شيخ حسن از پشته‌اى كه ايستاده بود بر سر امير على پادشاه تاخت .\r\n\r\n\r\n","description":"","footnote":"\r\n( 1 ) . ك : فسونها\r\n( 2 ) . ف : و ايلچى قرار يافت كه\r\n( 3 ) . ك : الاطلاق\r\n( 4 ) . ك : ده هزار\r\n( 5 ) . ك ندارد\r\n","page_name":" 162 ","page_number":162},
  {"content":"\r\n\r\nمصرع\r\n كجلمود صخر حطه السيل من على \r\nو او را امان نداده به دار آخرت روان ساخت . موسى خان خبر قتل او يافته به جانب بغداد شتافت و لشكر امير شيخ حسن در قفا رفته گروه انبوه به قتل آوردند و امير شيخ حسن ، در خدمت سلطان محمد ، مظفر و مؤيد در تبريز نزول كرد .\r\nنظم\r\n برده تيغش ز ثابتات شكوه * داده رايش به حادثات سكون \r\nو دلشاد خاتون را كه محبوبهء ابو سعيد بود نكاح كرد و كوكب طالعش از خانهء و بال و هبوط به برج شرف و بيت جلال آمده از رجعت نكبت قلعهء كماخ به كاخ استقامت دولت رسيد و خيال بغداد خاتون به وصال دلشاد خاتون بدل شده استخلاص ايران زيادت بر آن گشت و در اين اطوار اولوا الابصار را اعتبار است . چه سلطان ابو سعيد بغداد خاتون را به زجر از امير شيخ حسن گرفته عقد كرد و او را [ در اردو مجال نداده 
  ] « 1 » به قلعهء كماخ فرستاد . تقدير كردگار به تأثير روزگار سلطنت ملك ايران و خاتون دلستان او را به او رسانيد . كماتدين تدان . يفعل اللّه ما يشاء و يحكم ما يريد .\r\nامير شيخ حسن بازماندگان خواجه غياث الدين محمد را طلب فرمود و در رعايتشان مساعى جميله بذل نمود . امير مسعود شاه ولد ملك شرف الدين محمود شاه اينجو و خواجه شمس الدين زكريا كه داماد و خواهرزادهء وزير سعيد بود هر دو را وزارت داد و سلطان شاه نبيرهء امير نوروز را جهت قتل بغداد خاتون كه او مباشر او بود به عدم فرستاد و به جغاتو رفته بقيهء قوم اويرات را برانداخت و به تبريز آمده شهزاده ساتى بك و پسرش امير سيورغان را به موغان روان ساخت و امير شيخ حسن در تبريز به عشرت مشغول شده و نداى انا و لا غير برآورده . امرا هواى مخالفت كرده ، امير محمود\r\n\r\n\r\n","description":"","footnote":"\r\n( 1 ) . سورة الروم 1\r\n","page_name":" 163 ","page_number":163},
  {"content":"\r\n\r\nايسن قتلغ به خوزستان رفت و از آنجا به موسى خان پيوست و امير على جعفر به خراسان افتاد .\r\n\r\nذكر اوضاع خراسان در سال ولادت حضرت صاحب‌قران\r\nسلاطين مغول كه از نسل چنگيز خان در مملكت ايران پادشاهى كرده‌اند هميشه حكومت خراسان به فرزند يا برادر يا معتبرترين امرا مفوض فرموده‌اند و هركه حكومت اين ديار داشته ، بعد از حالت ناگزير پادشاه ، سرير سلطنت به او رسيده . چنان كه در ايام هولاگو خان ابقا والى خراسان بود و در زمان ابقا پسرش ارغون و به دور ارغون پسرش غازان خان و به عهد غازان برادرش الجايتو محمد خدابنده و به زمان الجايتو پسرش سلطان ابو سعيد بهادر خان و حضرت صاحب‌قرانى كه ممالك روى زمين در تصرف او بود بهترين بلاد به عزيزترين اولاد يعنى خراسان به حضرت شاهرخى تفويض فرمود و اين مجموع كه مذكور شد بعد از وقوع واقعه بر تخت سلطنت تمكن يافتند و اين معنى همانا به واسطهء آن است كه اهالى آن خاك پاك حاكم دوست و رعيت نهاد وفادار و حق‌شناسند و به فر دولت شاهرخى بلدهء هرات دار السلطنهء روى زمين شد و شرح فضايل خراسان بيش از آن است كه در اين محل به آن پردازيم ، اولى آن‌كه خود را از اسلوب سخن دور نيندازيم و گوئيم چون پادشاه ابو سعيد در غلواى جوانى بخت « 1 » و زندگانى را واع كرد و از او فرزندى و برادرى قائم مقام نماند ، طغاتيمور خان به موجب فرمان در حدود مازندران بود و امير شيخ على قوشجى و امير ارغون شاه در حدود سبزوار و نيشابور و طوس و ابيورد بودند و امير عبد اللّه مولاى در قهستان حاكم و فرمانروان و ملك معز الدين حسين كرت در هرات در\r\n\r\n\r\n","description":"","footnote":"\r\n( 1 ) . س : تخت\r\n","page_name":" 164 ","page_number":164},
  {"content":"\r\n\r\nغايت تمكن و ثبات و هميشه حكومت تومان هرات و غور با توابع به موجب يرليغ پادشاه مغول مفوض به ملوك كرت بود و هر حاكم كه به خراسان مىآمد در آنچه تعلق به ملوك كرت داشت مدخل نمىنمود و در سال واقعهء پادشاه ابو سعيد چهار سال بود كه ملك معز الدين حسين حكومت هرات مىكرد . بعد از واقعهء سلطان ، حكام خراسان يكديگر را گردن نمىنهادند و در هر گوشه متغلبى سر برآورد و در هر جانب متعديى خيالى در سر آورد .\r\nاشراف اطراف و اعيان بلدان به آوازهء عدل و احسان روى به دار الامان هرات آوردند و در ظلال مرحمت معز الدين حسين مرفه احوال شدند و حضرت معزى به سيرت حميده و خصلت پسنديده همه را در پناه عاطفت و ظل رأفت قرار داده از فيض مكرمت و سحاب موهيت او سيراب گشتند و كار دولت او به واسطهء رعايت رعيت و عمارت مملكت و نظام امور و صلاح جمهور عروج تمام يافت و ملوك آفاق و حكام فارس و عراق به مراسلات او مبتهج بوده التجا به درگاه او نمودند و على الحقيقه مفاخر و مآثر آن ملك ملك سيرت و والى ولى سريرت زيادت از آن بود كه در صدر بابى يا دياچه كتابى شرح داده آيد و باوجود محقر ولايتى آنچه او را از مواهب انعام و مواجب اكرام و عمارات عاليه و خيرات متعاليه ميسر شد ، ديگر ملوك نامدار و خسروان كامكار را نزديك به آن دست نداد و صحيفهء مفاخر ايشان به شطرى از آن مآثر موشح است .\r\nمصرع\r\n آنچه او ديد از جلال و مرتبت ، خاقان نديد \r\n\r\nوقايع سنهء سبع و ثلاثين و سبعمائه ذكر پادشاهى طغا تيمور خان و اتفاق امراى خراسان\r\nدر اين سال ، امير على جعفر از امير شيخ حسن برگشته به خراسان آمد و امير شيخ\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nعلى پسر على قوشچى را كه امير خراسان بود بر مخالفت دولت شيخ حسنى تحريض كرده به سبب توهمى كه از امير شيخ حسن داشت سر به مخالفتش برافراشت و امراى خراسان را چنان نمود كه عراق آسان به دست مىآيد و بدين عزيمت متوجه آن طرف گشتند و طغاتيمور بن سودى بن بابا بهادر بن ابو كان بن امكان بن تور بن جوجى قار بن يسوكاى بهادر كه پدر چنگيز خان بوده است اسم پادشاهى دادند و با لشكر عظيم عزم دار الملك سلطانيه كرد . در راه امير ارغون شاه بن امير نوروز بن امير ارغون و امير عبد اللّه بن مولاى و ديگر امرا تخلف نمودند و ايشان بدين سبب دل‌شكسته شدند . اما از طرف عراق امير اكرنج و تروت بن نارى آمده باز قوى خاطر گشتند و عزم استخلاص ممالك عراق و آذربايجان كردند و شعبان سنهء 737 در سلطانيه فرود آمده آن ولايات در تصرف آوردند .\r\nچون امير شيخ حسن از اين حال خبر يافت از تبريز به جانب اران شتافت و با شاهزاده ساتى بك و پسرش سيورغان مجددا عهود و مواثيق تأكيد پذيرفت و به وجود يكديگر مستظهر شدند و خراسانيان در عراق عجم آغاز مصادرات و بطلان ادارات كردند . بدين سبب لشكرها برگشته غير خراسانيان كسى نماند و از طرف موسى خان ، امير محمود ايسن قتلغ به جنگ طغاتيمور خان آمد و بعد از محاربه منهزم شد و خراسانيان در شهر نو همدان كه به ايسن قتلغ موسوم بود غارت عام كردند و موسى خان بعد از انهزام ، با طغاتيمور خان صلح و اتفاق كرده به جنگ امير شيخ حسن رفتند و در ولايت مراغه به حدود كتبو ، در منتصف ذى قعده سنهء 737 ، به هم رسيده صف كشيدند . پيش از آن‌كه آلات حرب و ادوات طعن و ضرب در ميدان آيد ، طغاتيمور عزيمت كرد .\r\nنظم\r\n نياورده از بينى خصم خون * چو موى خمير از ميان شد برون \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n تمسك به العود احمد نمود * به رفتن شب و روز بر هم فزود \r\nخواجه رضى الدين عبد الحق و خواجه علاء الدين هندو و جمعى خراسانيان با لشكر موسى خان موافقت نمودند و با مخالفان جنگ عظيم كردند و خلقى تمام طعمهء ضرغام بلا و كشتهء شمشير فنا گشتند و بيشتر به دست لشكر امير شيخ حسن [ كشته شدند 
  ] « 1 » و موسى خان و لشكر خراسان روگردان گشته موسى خان را در هزارهء ملك گرفته پيش امير شيخ حسن آوردند و در دهم ذى الحجهء سال مذكور به قتل رسيد و طغاتيمور خان و سپاه خراسان تا بسطام جايى توقف ننمودند و آن‌جا ، امير ارغون شاه و امراى خراسان رسيده عهد و پيمان تازه كردند . امير ارغون شاه بر امير شيخ على زنهار خورده او را در روز عيد اضحى به قتل رسانيد . در يك روز دو دشمن بزرگ شيخ حسن ، هريك در مملكتى ، به قتل آمدند . امراى خراسان مملكت خراسان را فروگرفته برقرار طغاتيمور خان را اسم پادشاهى دادند و امير شيخ حسن مملكت آذربايجان و عراق خويش را مسلم شمرد و كار وزارت رجوع به خواجه شمس الدين زكريا شد و چون امير محمود ايسن قتلغ و امير اكرنج چند نوبت فتنه انگيخته بودند - اگرچه درزى تصوف گريختند - و به وسيلهء شيخ الاسلام شرف الدين در گزينى پيش امير شيخ حسن بازآمدند ، امان ايشان را سبب خرابى و خلل ملك ديد . بنابرآن در شهور سنهء ثمان و ثلاثين و سبعمائه در قشلاق موغان [ به ياساق 
  ] « 2 » رسانيدند .\r\n\r\nوقايع سنه ثمان و ثلاثين و سبعمائه ذكر خروج امير شيخ حسن بن امير تيمورتاش ملقب به شيخ حسن كوچك\r\nسابقا مذكور شد كه امير تيمورتاش بن امير چوپان حاكم روم بود و بعد از واقعهء\r\n\r\n\r\n","description":"","footnote":"\r\n( 1 ) . س : [ گرفتار شدند و به قتل رسيدند 
  ]\r\n( 2 ) . س : به قتل\r\n","page_name":" 167 ","page_number":167},
  {"content":"\r\n\r\nچوپان به مصر رفته آن‌جا مقتول يا مفقود گشت . در اوايل اين سال ، امير شيخ حسن بن امير تيمورتاش را داعيهء خروج شد و غلامى ترك كوسج كه با پدرش تيمورتاش مشابهتى داشت ، قراجرى نام ، پيدا كرد [ و آن غلام را گفت امير تيمورتاش است 
  ] « 1 » و آن غلام حاجى حمزه نامى بود نايب و محرم امير تيمورتاش . [ صورت مذكور را به امير شيخ حسن بزرگ 
  ] ( 2 ) اعلام داد . امير شيخ حسن بزرگ حاجى حمزه را كه محرم تيمورتاش بود روان كرد تا تحقيق نمايد . شيخ حسن كوچك او را فريفته بازفرستاد و او تصديق كرد كه تيمورتاش است . چوپانيان و امراى اويرات كه از امير شيخ حسن بزرگ متوهم بودند جدا شده به امير شيخ حسن كوچك پيوستند و هرچند آخر دانستند كه تزوير است فايده نداد و كار ايشان عروجى تمام يافت . با لشكرهاى گران آهنگ آذربايجان كردند . از طرف امير شيخ حسن بزرگ ، سلطان محمد و ديگر امرا و وزرا برابر رفتند . اما سيورغان و مادرش ساتى بك موافقت ننمودند و از اين جهت ميان ايشان و امير شيخ حسن ايلكانى غبارى خاست .\r\nدر حدود شهر نوالاطاق ، سابع عشرين ذى الحجهء سال مذكور ، فريقين را ملاقات شده و صفها راست كرده ميمنه و ميسره آراستند و در اين حال شيخ حسن چوپانى مكرى كرد و آتشى بلند برافروخت . مردم را توهم آن شد كه جمعى مواضعه دارند كه به جانب آتش روند و فى الحال پير حسين بن شيخ محمود بن چوپان پشت داده روى به چوپانيان آورد . انديشهء مواضعه در دلها راسخ گشت و امير شيخ حسن بزرگ آيت فرار خوانده به تبريز آمد و چند روزى روى دركشيد . جماعت خراسانيان كه با سلطان محمد بودند جنگهاى مردانه كردند و عاقبت كشته شدند و سلطان محمد با جمعى در دست تيمورتاشيان افتاد و روزگار غنچهء عمر او را پيش از آن‌كه به نسيم بلوغ شكفاند به صرصر قهر فروريخت و زبان حال مىخواند :\r\n\r\n\r\n","description":"","footnote":"\r\n( 1 ) . ك ، س ندارد\r\n","page_name":" 168 ","page_number":168},
  {"content":"\r\n\r\nنظم\r\n آن گل كه هنوز نو پديد آمده بود * نشكفته تمام باد قهرش بربود\r\nبيچاره بسى اميد در خاطر داشت * اميد دراز و عمر كوتاه چه سود \r\nبعضى از تيمورتاشيان به تبريز رفتند و پسران امير اكرنج و امراى اويرات به سلطانيه رفته هرچه از غارت و تاراج و مصادره ممكن بود به ظهور آورده در هيچ يمين يسار نگذاشتند . اهل قرى اماكن و مساكن را وداع كرده ريع و زرعشان و حوش و سباع خورد و اگر مدت اين بىراهى ماهى بماندى در آن ديار از آثار عمارت كاهى نماندى . ليكن حق تعالى در حق عالميان نظر رحمت فرمود و معنى الحديد بالحديد املح به همگان نمود و صورت اين حال چنان بود كه قراجرى تيمورتاش شده به خاطر نابى مبارك آورد كه تا وجود شيخ حسن چوپانى را به عدم نرساند او را تيمورتاشى [ كردن « 1 » 
  ] ميسر نشود . قاصد جان شيخ حسن كوچك شده فرصت نگاه داشته ناگاه تيغى بر او زد . اما كارگر نيامد . امير شيخ حسن گريخته سر او افشا كرد و گفت اين صورت انگيختهء من بود . تركمانى گرا است . « 2 » زنهار قراجرى را تيمورتاش مدانيد و به طرف گرجستان رفته به امير سيورغان و شهزاده ساتى بك پيوست . تيمورتاش مزور خواست كه پيش از آن‌كه سرش فاش شود كارى كند . عازم تبريز شد . امير شيخ حسن بزرگ استقبال كرد . تيمورتاش مزّور تاب او نياورده گريخت . امير شيخ حسن عزم سلطانيه كرد . امراى اويرات آگاه شده فرار نمودند و تيمورتاش مزور به قوم ايرات ملحق گشته متوجه بغداد شد و امير شيخ حسن بزرگ با كوچ و آغروق در حدود سلطانيه قرار گرفت .\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . ك : گذاشت ( گداست ؟ ) - گرا به معناى حجام و سرتراش و به معنى بنده نيز آمده است ( فرهنگ رشيدى )\r\n","page_name":" 169 ","page_number":169},
  {"content":"\r\n\r\n\r\nوقايع سنهء تسع و ثلاثين و سبعمائه حكايت شهزاده ساتى بك بنت الجايتو سلطان\r\nچون امير شيخ حسن كوچك را از پدرك « 1 » مزوركارى برنيامد و ميان شهزاده ساتى بك و سيورغان و ميان شيخ حسن بزرگ غبارى بود ، شيخ حسن كوچك خواست كه دولت خود را به وجود شهزاده ساتى بك و پسرش سيورغان تقويت دهد .\r\nبنابرآن ، شهزاده ساتى بك را به سلطنت قبول كرده نام او را در سكه و خطبه درآورد و او را بر طلب ملك تحريض و ترغيب نمود و عزم رزم امير شيخ حسن بزرگ جزم كردند به تصور آن‌كه چون از حرب جسته دفع او آسانتر بود . امير شيخ حسن واقف شده به قزوين رفت . امير شيخ حسن چوپانى و شهزاده ساتى بك بر آذربايجان و سلطانيه مستولى شده و ركن الدين شيخى رشيدى و غياث الدين محمد على شاهى را به وزارت مقرر داشته باز آهنگ جنگ امير شيخ حسن بزرگ كردند و او نيز از قزوين به آيين كين بيرون آمد . قبل از ملاقات رسل و رسايل در ميان صلح گونه كردند . شهزاده ساتى بك و چوپانيان به آذربايجان و اران رفتند و امير شيخ حسن بزرگ در سلطانيه اقامت نمود و ضمنا كار مخالفت مؤكد شد . امير حاجى طغاى ملك ديار بكر در ضبط آورد و قراجرى تيمورتاش شده و قوم اويرات بر بغداد و عراق عرب استيلا يافتند و امير ارتنا حاكم بعضى مملكت روم شد و بعضى امير ملك اشرف بن تيمورتاش خاص خود گردانيد و پسران امير اكرنج ولايات كردستان و خوزستان گرفتند و ممالك فارس را « 2 » اولاد و اتباع امير محمود شاه اينجو تصرف نمودند و در اصفهان سيد جلال « 3 » امير ميران و عماد الدين لنبانى و اكابر چهاردانگه و دو دانگه صاحب اختيار شدند و امير مبارز الدين محمد مظفر از زمان سلطان ابو سعيد حاكم يزد بود و ملك قطب الدين\r\n\r\n\r\n","description":"","footnote":"\r\n( 1 ) . ف : پدر\r\n( 2 ) . ك : مخالفان\r\n( 3 ) . ك : جلال الدين\r\n","page_name":" 170 ","page_number":170},
  {"content":"\r\n\r\nغورى در كرمان و ملك شجاع الدين در بم و در مملكت خراسان ملك معز الدين حسين هرات و توابع داشت و پادشاه طغاتيمور خان بعضى از خراسان و مازندران و امير ارغون شاه طوس و مشهد و امير عبد اللّه مولاى قهستان و در اين ولا ، چون امير شيخ حسن بزرگ بر صلح چوپانيان اعتمادى نداشت ، طغاتيمور را به پادشاهى برداشت و اتابك خود طاشتمور و اميرزاده قتلغ بن مبارك را فرستاده استدعاى حضور او كرد .\r\n\r\nذكر رفتن پادشاه طغاتيمور خان به عراق كرت ثانى\r\nچون فرستادگان رسيده « 1 » پادشاه طغاتيمور را به سلطنت تختگاه ابو سعيدى دعوت كردند ، از مازندران با لشكرهاى گران روان شد و در رجب سنهء تسع و ثلاثين و سبعمايه با امير ارغون شاه و ديگر امرا و خواجه علاء الدين محمد به حدود رى درآمده به ساوه رسيدند و امير شيخ حسن بزرگ استقبال كرده خدمات به جاى آورد . اما نتيجه نداد . طغاتيمور و امراى خراسان در جميع امور تابع تدبير خواجه علاء الدين بودند . در مملكتى كه هنوز استقامتى نگرفته بود ، انگيزهاى دبيرانه فرمود و مصادرات و بطلان ادرارات پيش گرفت و در وقتى كه تومانات ايثار مىبايست كرد تا كار دولت قرار گيرد ، خدمتش به دوانيق مضايقه مىفرمود و در تدنق مىافزود و در متوجهات املاك امير شيخ حسن بزرگ كه از عهد پادشاه اسلام غازان خان و الجايتو سلطان در تصرف او بود مبالغهء بسيار نمود و با آن‌كه اضعاف حاصلات آن املاك در وجوه پيشكش و انعام ايشان خرج مىشد ملتمس مبذول نشد و آن محقر مسلم نگشت و از افعال و اقوال پادشاه و وزير آثار مخالفت به ظهور مىپيوست و امير شيخ حسن و امراى او را دل از آن مىشكست .\r\nنظم\r\n چو تدبير اين كار بد كرده بود * گناه از كه داند كه خود كرده بود \r\n\r\n\r\n","description":"","footnote":"\r\n( 1 ) . ك : رسيدند\r\n","page_name":" 171 ","page_number":171},
  {"content":"\r\n\r\nو چون از هيچ طرف مأمنى نداشت ، اين صورت پوشيده مىداشت . امير سيورغان و حاجى طغاى چون اين حال دانستند ايشان را هم از آن دولت اميدى نماند و شهزاده ساتى بك و امير سيورغان و امير شيخ حسن چوپانى از اران به اوجان رسيدند و قراجرى مردك تيمورتاش شده را قوم اويرات در بغداد گرفته پيش چوپانيان آوردند و به حكم كشته شد و طغاتيمور خان متوجه چوپانيان شد . [ امير شيخ حسن چوپانى از وفور كياست و كاردانى به طغاتيمور خان و 
  ] « 1 » امير شيخ حسن ايلكانى پيغامهاى صلح‌آميز فرستاده در آن مراسلات با طغاتيمور خان مكر كرده فريب داد . اولا جمعى را فريفت تا پادشاه را به دلشاد خاتون تطميع كردند تا در فكر آن شد كه با امير شيخ حسن غدر كند و چون پادشاه اين راه بازداد ، امير شيخ حسن چوپانى پيغام فرستاد كه ما از حضرت عزت به دعا مىخواهيم كه تو سايه بر سر ما اندازى و ما ساتى بك را در نكاح تو آوريم و همه چوپانيان كمر خدمت بنديم به آن شرط كه در دفع امير شيخ حسن ايلكانى كه به ما نمىسازد متفق شوى . طغاتيمور خان آن دم خورده و سخن باور كرده گفت با شما اتفاق دارم هرگاه اين سخن استحكامى يابد . شيخ حسن چوپانى گفت استحكام اين وقتى شود كه تو در اين باب كتابتى فرمايى تا ساتى بك آن خط ديده به عقد تو رضا دهد و قضيهء مناكحت منعقد شده به مدافعت خصم قيام نماييم .\r\nطغاتيمور خان ناانديشيده و عواقب امور ناديده كتابتى كرد .\r\nنظم\r\n قضا چون ز گردون فروهشت پر * همه زيركان « 2 » كور كشتند و كر \r\nمضمون كتابت آن‌كه چوپانيان به قصد ايلكانيان اقدام نمايند و امارت الوس\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . ك : عاقلان\r\n","page_name":" 172 ","page_number":172},
  {"content":"\r\n\r\nايشان را باشد تا جهانيان آسوده شوند .\r\nچون اين تمسك به دست امير شيخ حسن چوپانى افتاد ، از خرمى در پوست نمىگنجيد و گفت اين لشكر را از هم فروريختيم . شب هنگامى بر كنار مخيم شيخ حسن ايلكانى رفت و نواب او را طلب داشته مكتوب به ايشان داد و پيغام فرستاد كه آن كس را كه آوردى و هزار تومان خرج او كردى ، در قلع خاندانت اين فكرها دارد و مرا كه دشمن مىدانى در اخلاص چنانم كه اخفاء غدرى چنين روا نمىدارم و ترا آگاه مىكنم .\r\nچون امير شيخ حسن ايلكانى اين كلمات شنيد و مكتوب ديد متحير گرديد . از نواب طغاتيمور خان كسى را طلب فرموده كتابت به او نمود و نايب انفعال يافته در ملامت و مذمت طغاتيمور و فريبى كه او را داده‌اند فصلى راند و پيش طغاتيمور خان آمده او را سرزنش كرد و طغاتيمور شرمسار هم در شب فرار اختيار كرد و تا حدود خراسان در هيچ مكان مقام و آرام ننمود و كه را در خاطر آيد كه اساس دولتى بدان‌سان مشيد و بنيان سلطنتى چنان ممهد به يك تدبير ويران گردد . اذا اراد اللّه شيأ هيأ اسبابه و اين حال در ماه ذى الحجة مذكوره بود و امير شيخ حسن ايلكانى كوچ كرده در آق طاق به حدود تلمبار فرود آمد و به نوعى ديگر آهنگ جنگ كرد .\r\n\r\nذكر پادشاهى جهان تيمور خان\r\nامير شيخ حسن ايلكانى چون از مساعدت پادشاه و سپاه خراسان نوميد شد و امثال اين وقايع [ از عادت دهر دون و خوى روزگار بوقلمون بعيد و بديع 
  ] « 1 » نيست ، انديشه برگماشت و خاطر بر آن داشت كه تدبير اين واقعه چه نوع كند و جبران كسر از كدام رهگذر نمايد . راى بر آن قرار گرفت كه شهزاده جهان تيمور خان بن الافرنگ خان بن گيخاتو خان بن ابقا خان را كه اول عز الدين گفتندى نامزد پادشاهى كرد و وزارت\r\n\r\n\r\n","description":"","footnote":"\r\n( 1 ) . ك ندارد\r\n","page_name":" 173 ","page_number":173},
  {"content":"\r\n\r\nممالك بر خواجه شمس الدين زكريا مقرر داشت و زمستان به بغداد رفته بر ولايات عراق عرب و ديار بكر و خوزستان روان شد و از معظمات واقعات اين سال خروج سربداريه است و چون ذكر ايشان در اين كتاب چند موضع واقع خواهد شد ، مناسب نمود شرح احوال ايشان كردن و بزرگانى كه به عز مطالعه مشرف گردانند شرف اصلاح دريغ ندارند  فَمَنْ عَفا وَ أَصْلَحَ فَأَجْرُهُ عَلَى اللَّهِ  « 1 »\r\n\r\nذكر جماعت سربداران و ابتداى حكومت ايشان و جماعت شيخيان جوريه\r\nنقش‌بندان طراز آثار و ناظمان جواهر اخبار به مواقف وقوف و مشاعر شعور مىرسانند كه مبداء تباشير صبح اقبال و مظهر لمعان هلال جلال طايفهء سربداريه و شيخ و مقتداى ايشان آن بود كه در ممالك مازندران درويشى پاكيزه روزگار بود شيخ خليفه نام . در ابتداى حال به طالب علمى مشغول بودى و حفظ كلام اللّه كرده قرآن درست خواندى و علم فراست دانستى . ترك تحصيل كرده مريد « 2 » شيخ بالو زاهد شد كه در آمل مىبود . بعد از مدتى ارادت او نقصان يافته به سمنان رفت و به خدمت [ شيخ بزرگوار 
  ] شيخ ركن الدين علاء الدوله قدس سره رسيد . « 3 » روزى شيخ از او پرسيد كه چه مذهب دارى . گفت آنچه من مىجويم از اين مذاهب اعلاست و از سمنان به خراسان آمده در بحرآباد به صحبت خواجه غياث الدين هبة اللّه الحمويى رفت . آن‌جا نيز مقصود او حاصل نشد . به سبزوار درآمد . در مسجدى ساكن گشت . قرآن به آواز بلند خوش خواندى . مردم بسيار معتقد و مريد او شدند و فقها انكار نموده از نشستن [ در مسجد 
  ] « 3 » منع مىكردند . شيخ خليفه به سخن ايشان التفات نمىكرد و آن جماعت\r\n\r\n\r\n","description":"","footnote":"\r\n( 1 ) . سورة الشورى 42\r\n( 2 ) . ك : مريد شيخ بزرگوار شيخ با او\r\n( 3 ) . ك : ندارد\r\n","page_name":" 174 ","page_number":174},
  {"content":"\r\n\r\nفتوى كردند به اين صورت كه در مسجد شخصى ساكن شده حدث « 1 » مىكند و چون منعش مىكنند منزجر نمىشود و اصرار مىنمايد اين‌چنين كس واجب القتل باشد يانى . اكثر نوشتند كه باشد . فتوى و عرضه داشت پيش سلطان ابو سعيد فرستادند .\r\nسلطان فرمود كه من متعرض خون درويشان نمىشوم . حكام خراسان به موجب شريعت عمل كنند . فقهاى سبزوار چون جواب به ايشان رسيد به جد تمام قصد شيخ خليفه كردند و ميان اتباع شيخ خليفه و مخالفان نزاع كلى قايم شد و در آن ايام شيخ حسن از قريهء جور تحصيل علوم كرده به مرتبهء مدرسى رسيده بود . يكى از شاگردان او حكايات غريب و كرامات عجيب از شيخ خليفه نقل كرد . شيخ حسن به صحبت او آمده مودت به مريدى رسيد و ترك درس گفته ملازم شيخ خليفه شد و بدين سبب مريدان زياده گشتند و منازعان در عداوت غلو مىكردند . در اين اثنا ، بامدادى شيخ خليفه را در مسجد از ستونى به حلق آويخته ديدند و خشتى چند در پاى ستون بر يكديگر نهاده چنان كه شخصى به ريسمان خود را آويخته باشد . و اين حال بيست و دوم ربيع الاول سنهء ست و ثلاثين و سبعمائه واقع شد .\r\nمريدان شيخ خليفه تبع شيخ حسن گشتند و شيخ حسن به طرف نيشابور و مشهد و ابيورد و خبوشان رفته ، اهالى آن بلاد را به طريقهء شيخ خليفه دعوت كرد و اكثر مردم كوهپايه نيشابور او را قبول كردند و هركس مريد مىشد نام او ثبت كرده مىگفت حالا وقت اخفاست و مىفرمود كه آلت حرب راست كرده موقوف اشارت باشند و شيخ حسن به غايت كلمات عوام فريب داشت و به اندك مدتى چنان معتقد او شدند كه به سخن او جان درمىباختند و هنوز از آن طايفه آن ديار هستند و حاوى اين اوراق عبد الرزاق بن اسحق در شهور سنه خمس و ثمانمايه در كوه‌پايهء نيشابور با آن جماعت صحبت داشت به غايت مردم پاكيزه روزگار حلال‌خوار [ بودند و 
  ] « 2 » به حسن خلق با\r\n\r\n\r\n","description":"","footnote":"\r\n( 1 ) . ك : حديث\r\n( 2 ) . تكميل قياسى در هيچ‌يك از نسخ نيست\r\n","page_name":" 175 ","page_number":175},
  {"content":"\r\n\r\nخلق معاش مىكردند و به كسب و حرفه انتعاش مىنمودند .\r\nالقصه شيخ حسن به عراق رفته مراجعت نمود و تا بلخ رسيده به هرات آمد و به خواف و قهستان و مشهد و نيشابور بازآمده خلقى بسيار تبع او شدند و امير عز الدين سوگندى كه [ مشهور نيشابور بود 
  ] « 1 » با او موافقت نمود و شهرت شيخ حسن به آن‌جا رسيد كه حكام را وهم شد كه او خروج خواهد كرد . امير ارغون شاه جاونى قربانى پدر محمد بيك و على بيك او را گرفته به قلعهء طاك كه طاق هم گويند به ولايت يازر فرستاد و اين احوال در زمان سلطنت طغاتيمور خان بود كه امور پادشاهى واهى شده هرج و مرج مشاهده مىرفت .\r\n\r\nذكر ابتداى خروج سربداريه و حكومت ايشان در ممالك خراسان\r\nامير عبد الرزاق از اكابر ولايت بيهق بود . در قريهء باشتين ، « 2 » كه اكثر آن‌جا مريد شيخ حسن بودند ، او را با عاملى كه رئيس بود نزاع شده رئيس به قتل آمد و امير عبد الرزاق به فرط تهور و فتنه‌انگيزى ممتاز بود و به وفور تهتك و خونريزى مستنثنى . با اصحاب خود مشورت كرده چون اختيار از دست رفته بود اتفاق كردند كه اختيار خود از دست ندهند . مردم آن نواحى به جلادت و مردانگى و شجاعت و فرزانگى ضرب المثل‌اند . جمعى از جوانان كه هريك را خيال رستمى در دماغ جا گفته و داعيهء خانه كنى افراسياب در ضمير نقش‌پذير شده بر خود گرد كرد و ايشان [ او 
  ] را به سردارى قبول كردند و اين حال دوازدهم شعبان سنه سبع و ثلاثين و سبعمائه بود و مدعى ايشان آن‌كه جمعى مسلط شده ظلم مىكنند . اگر خدا ما را توفيق دهد رفع ظلم و دفع ظالمان كنيم و الا سر خود بر دار اختيار داريم و تحمل جور و ستم نداريم . چون\r\n\r\n\r\n","description":"","footnote":"\r\n( 1 ) . س ، ك : [ مشهور به نيشابور بود 
  ]\r\n( 2 ) . س : پاشتين\r\n","page_name":" 176 ","page_number":176},
  {"content":"\r\n\r\nخود را به اين نام خواندند لقب سربدارى پيدا شد و بعد از اتفاق پاى از جادهء مطاوعت بيرون نهاده دست تطاول به اطراف مملكت دراز كردند و به اعلان كلمهء عصيان جرأت نموده غلبهء انبوه متوجه سبزوار گشتند و تسلط يافتند و بدين سبب در اكثر خراسان فتنه‌ها برخاست و مردم خود چنان محب فتنه‌اند كه انگور حوادث هنوز غوره است كه به خيال شراب آن عربده‌هاى مستانه مىكنند .\r\nامير جمال الدين عبد الرزاق در سبزوار متمكن شده خواست كه دختر خواجه علاء الدين هندو را در حباله آورد و دختر آگاه شده فرار نمود . امير عبد الرزاق برادر خود امير وجيه الدين مسعود را در عقب فرستاده به دختر رسيد . آن ضعيفه به تضرع گفت شما نوكران پدر من بوده‌ايد . از براى خدا مرا بدين امر شنيع تكليف منماى و به دوستى حيدر جوان‌مردى كن و از سر من درگذر . امير مسعود را رقت شده او را گذاشت و به سبزوار بازگشت . برادرش آن صورت را معلوم كرده بود . غضب فرمود كه چرا نياوردى .\r\nامير مسعود چنانچه بود باز نمود . و گفت مرا رحم آمده گذاشتم . شما نيز از براى خدا از آن درگذريد . امير عبد الرزاق قهر كرده دشنامهاى ناخوش داد . امير مسعود آهسته آهسته پس مىآمد . چون خوارى از حد گذشت ، خنجر كشيده پيش دويد و شكمش بردريد . « 1 » بعد از قتل برادر حكومت آن جماعت بر او مقرر شد و بهتر از برادر ضبط نمود . اين واقعه دوازده ذى الحجه سنهء ثمان و ثلاثين و سبعمائه بود .\r\n\r\nذكر سردارى امير وجيه الدين مسعود در سبزوار\r\nامير وجيه الدين مردى شجاع و مردانه بود و در مقام تهور جوشن بىباكى پوشيده و مانند سيل كوه‌كن از فراز و نشيب نينديشيده . چون حكومت بر او مقرر شد ، انديشه كرد كه سندى بايد كه اساس حكومت بدان استحكام يابد . رايش بر آن قرار گفت كه شيخ\r\n\r\n\r\n","description":"","footnote":"\r\n( 1 ) . ف : بدريد\r\n","page_name":" 177 ","page_number":177},
  {"content":"\r\n\r\nحسن جورى را كه او و اكثر مردم آن ولايت معتقد او بودند از بند بيرون آورده مقتدا سازد و خود لشكركشى كند . بدين عزيمت با چند سوار متوجه حصار يازر شد و جنابش را بيرون آورده صورت حال باز نمود و التماس قبول آن كار فرمود و گفت اگر قبول كنى و اگر نكنى ، منازغان چون دست يابند مرا و ترا زنده نگذارند . شيخ حسن موافقت نموده به سبزوار آمدند و جماعت مريدان شيخ حسن كه ايشان را درويشان و گوركان ( ؟ ) نيز گويند و در سر ، سر از گريبان عصيان مخالفان برآورده بودند و پنهان آستين نقض پيمان و هدم بنيان رعيتى باز ماليده و مدتها انتظار فرصت آن روز كشيده به يك بار از گوشه‌ها بيرون آمده هر روز آثار هيبت و سياستشان در دلها مزيد تمكن مىيافت و هر ساعت ، « 1 » ساحت ولايت سعت و بسطت مىگرفت و امير وجيه الدين مسعود و شيخ حسن مردم خود را ترغيب مىكردند كه آلات حرب مرتب سازند و به اندك زمان لشكرى چنان جمع شد كه هريك در مقام تصلف و جلادت خود را كم « 2 » از رستم دستان و سام نريمان نمىدانستند .\r\nنظم\r\n به گه وقفه يك به يك صف‌دار * به گه حمله سر به سر صفدر\r\nچرخ از بيم تيغشان به فزع * مرگ از نوك رمحشان به حذر \r\nبا لشكرى چنين ، عازم نيشابور شده مسخر ساختند و مردم ارغون شاهى پيش محمد بيك به طوس گريختند و در آن زمان طغاتيمور خان در عراق [ بود 
  ] و كسى را قوت ايشان نبود . قوى شدند و امير محمد بيك قاصدى پيش شيخ حسن فرستاد .\r\nمضمون آن‌كه امير مسعود مرد سپاهى است . اگر او را داعيهء سردارى باشد بعيد نيست .\r\n\r\n\r\n","description":"","footnote":"\r\n( 1 ) . ك : ساعت به ساعت\r\n( 2 ) . ف : كمتر از\r\n","page_name":" 178 ","page_number":178},
  {"content":"\r\n\r\nفاما آن جناب مردى زاهد و گوشه‌نشين [ است 
  ] و دعوى درويشى و سلامت طلبى مىكند . از آبا و اجداد او كسى سردارى نكرده و او به خود نيز از مبدا حال الى يومنا هذا به تحصيل و عبادت مشغول بوده . اين چه داعيه است كه او را پيدا گشته و بدين سبب فتنه در خلايق افتاده ، هيچ نمىانديشد كه مآل اين قضيه به كجا خواهد رسيد . حالا به نقد خونهاى ناحق ريخته مىشود و اين صورت از او به غايت غريب و عجيب مىنمايد . چون شيخ حسن بر مضمون پيغام امير محمد بيك واقف شد مكتوبى به امير محمد بيك نوشت و احوال خود از ابتدا تا بدان روز مفصل باز نمود . چون بعضى از احوال از آن مكتوب معلوم مىشد لفظا بلفظ به همان عبارت نقل كرد :\r\n\r\nصورت مكتوب كه شيخ حسن جورى به امير محمد بيك ارغون شاه نوشته\r\nبعد از حمد و ثناى آفريدگار و درود بر نبى هاشمى و آل اصحاب و عترت او ، به حضرت اعظم خلف اعاظم الامراء فى العجم ، ذو المحامد و المفاخر ، امير محمد بيك وفقه اللّه لما يحب و يرضى و الهمه متابعة الرشد و التقوى ، داعى مخلص حسن جورى دعوات به اخلاص مرفوع مىگرداند انه على ما يشاء قدير . اين دعا پانزدهم ذو الحجه از مقام نيشابور محرر گشت ، از حال خير و وجوب حمد مىنمايد نه از روى افتخار بلكه به طريق شكر ، « 1 » از حضرت آفريدگار عز شأنه كه اين ضعيف از عهد صبى و عنفوان شباب هميشه مريد و معتقد اهل حق و دوستدار ائمه و علماى دين و تابع ارباب صلاح و تقوى و طالب نجات راه آخرت بوده و بدين هوس ، مدت هفت هشت سال به مدارس تردد نموده و به قال و قيل مشغول شده و سخن ائمهء طوايف استماع كرده و بر اختلافات احوال و اعتقادات ايشان ، به قدر وسع ، وقوف يافته تا عاقبت در سبزوار به خدمت شيخ بزرگوار ، صاحب الاسرار و الافتقار ، سر اللّه فى الارضين ، شيخ خليفه قدس اللّه سره\r\n\r\n\r\n","description":"","footnote":"\r\n( 1 ) . ك : شكرانه\r\n","page_name":" 179 ","page_number":179},
  {"content":"\r\n\r\nالعزيز و رضى عنه رسيد و بعضى از سخنان او شنيد و به تدريج معلوم كرد كه آن بزرگوار مرشد راه حق است و از سر صدق و ارادت و صفاى نيت به دو تمسك نمود و به يمن همت مباركش بدانچه مقصود اين ضعيف نحيف بود رسيد و الحمد للّه على ذلك و بعد از آن‌كه آن بزرگوار در سبزوار به دست ظلمهء اشرار به درجه شهادت رسيد ، اين ضعيف در همان شب به طرف نيشابور سفر كرد ، در بيست و سيم ربيع الاول سنه ست و ثلاثين و سبعمائه و دو ماه ديگر در حدود نيشابور به گوشه‌ها منزوى مىبود و چون بعضى مردم بر احوال اين ضعيف وقوف يافتند و آغاز تردد نهادند ، از آن‌جا به مشهد مقدس رضوى عليه الصلاة و السلام سفر كرد و از آن‌جا به ابيورد و خبوشان و پنج ماه ديگر همچنين از مقامى به مقامى مىگريخت و با هيچ آفريده در نمىآميخت و مع هذا به هرجا كه يك هفته مىبود مردم تردد آغاز مىكردند و به حد ازدحام مىرسيد تا در اول شوال اين سال ، سفر عراق اختيار كرد و يك سال و نيم در آن سفر بماند و از آن‌جا به هرجا كه مقام كرد همين تشاويش پيدا مىشد و جمعى از خراسان از عقب آمدند و باز به طرف خراسان مراجعت نمود و قرب دو ماه ديگر در طرف خراسان بود و در دو سه ولايت به سبب ازدحام خواص و عوام هيچ‌جاى ساكن نتوانست شد . « 1 » در محرم سنهء تسع و ثلاثين و سبعمائه عزيمت تركستان نمود و مدتى در بلخ و ترمد بود و به سبب همين نوع زحمت باز به طرف هرات افتاد و از آنجا به خواف و قهستان و هرچند روز در موضعى ديگر مىبود و از آن‌جا عزيمت طرف كرمان كرد . فاما راه در بند بود و ضعف بر مزاج غالب . ديگر بار به طرف مشهد مقدس رفت و از آن‌جا به ولايت نيشابور و قرب دو ماه ديگر در غار ابراهيم « 1 » و در آن كوهسار هرچند روز در گوشهء ديگر مىبود و به سر مىبرد . در اين مدت ، خلق بسيار روى به اين ضعيف آوردند و اكثر به طلب خلاص و نجات راه آخرت مىآمدند و از همه طايفه مردم پيش اين ضعيف مىرسيدند\r\n\r\n\r\n","description":"","footnote":"\r\n( 1 ) . ف : غار ارهنم\r\n","page_name":" 180 ","page_number":180},
  {"content":"\r\n\r\nتا به جائى ادا كرد « 1 » كه بعضى از مشايخ و متفقههء نيشابور و اصحاب اغراض حيله‌ها انگيختند و افتراها كردند كه اين درويش و مريدان او دشمن اهل علم‌اند و منكر قوانين شرعيه و تارك احكام شريعت و حكام را در وهم انداختند و بر قصد اين ضعيف اتفاق كردند مگر آن بود كه امير محمد اسق روزى پيش اين ضعيف رسيده بود و سؤالها كرده و جوابها شنيده و بر بعضى احوال وقوف يافته مانع و معارض ايشان شد و بدان سبب بود كه اين ضعيف از قهستان عزيمت عراق كرد و به دستجردان افتاد و راه بيابان دربند و مخوف بود و طايفه‌اى انبوه با اين ضعيف بودند . راه بيابان ميسر نشد . بار ديگر به مشهد مقدس رفت و چند روز مقام كرد و ديگر بار مشايخ و متفقهه به قصد و سعى برخاستند و به جناب حكام نامه‌ها روان كردند و بعضى را در وهم انداختند كه اين مرد خروج خواهد كرد و ملك خواهد گرفت و تبع و مريدان او بسيار شده‌اند و ساز و سلاح راست كرده و گفته‌اند كه اظهار مذهب روافض خواهد كرد . القصه از امير بزرگ ارغون شاه - هداه اللّه ان شاء اللّه - ايلچى به مشهد مقدس آمد و حكم آورد به گرفتن و بردن اين ضعيف . آن ايلچى مرد عاقل بود . اين ضعيف را ديد و احتياط كرد . او را معلوم شد كه سخن آن جماعت دروغ و بهتان است . اين معنى باز نمود و از آن‌جا حكم فرستادند و او را بازخواندند و اين ضعيف را عذرخواهى نمودند و قرب دو ماه گفت‌وگوى شد و اصحاب قصد و غرض به هيچ نوع قرار و آرام نگرفتند . « 2 » تا به جائى رسيد كه اين ضعيف و جمعى انبوه از درويشان بر عزيمت حجاز به راه قهستان توجه كردند و در آن وقت خدمت امير بزرگ در نيشابور بودند . از عزيمت درويشان با خبر شدند . و عاقبت اين بود كه به سر اين ضعيف آمدند و نواب خدمتش شنقصه آغاز كردند و اين ضعيف را رنجانيدن گرفتند « 2 » و به طرف يازر فرستادند و قرب شصت هفتاد تن را از درويشان\r\n\r\n\r\n","description":"","footnote":"\r\n( 1 ) . يعنى تا به جائى رسيد ، به جايى منجر شد . . .\r\n( 2 ) . ك : اين ضعيف را از اين حال رنجانيدن\r\n","page_name":" 181 ","page_number":181},
  {"content":"\r\n\r\nسر و پاى درهم شكستند و به ولايت طوس بردند و بسپردند و آن بود كه اصحاب سبزوار به نيشابور رفتند و از آنجا به ولايت بازآمدند . چون به آن‌جا رسيدند اين ضعيف استفسار نمود كه سبب آمدن شما و چندين شورش انگيختن چيست . گفتند چون ما را معلوم گشت كه خدمت شما را گرفته بدين جانب آورده و قصد هلاك شما نمودند ، « 1 » ما به جهت خلاص شما برخاستيم و آمديم و اين ضعيف از ايشان سؤال كرد كه شما را طمع آن هست كه من با مقام شما آيم و عمل شما بر دست گيرم . گفتند نعوذ باللّه كه اعتقاد ما چنين باشد . پرسيدم كه شما را نيت است كه با طريق و روش اين ضعيف گرديد . مىباشد كه گوشه‌نشينى اختيار كنيد گفتند ظلمه ما را نگذارند كه ايمن نشينيم و ميسر نشود . پرسيدم كه فايدهء آمدن شما و چندين زحمت چه بود . همهء جماعت خاموش شدند . بعد از آن گفتند طمع ما آن است كه شما با خراسان مراجعت كنيد و به هرجا كه ميسر شود به عبادت مشغول شويد . ما شرط مىكنيم كه به هيچ نوع مزاحم و مشوش شما نباشيم .\r\nالقصه اين ضعيف عزيمت خراسان نداشت . فاما طايفهء درويشان مصاحب ايشان بودند . دانستم كه دست باز نخواهند داشت . بدين طرف مراجعت افتاد . اكنون مقصود از اين جمله تصديعات « 2 » آن است كه تا راى انور ايشان را معلوم گردد كه احوال اين ضعيف بر چه نسق گذشته است . « 3 » تا به امروز رسيده مدت دو ماه است كه اين ضعيف به سبزوار مقام داشت و از جملهء ولايات خراسان ، پيش اين ضعيف آمدند و نمودند كه خرابى و پريشانى و قتل و غارت كردن ايشان به مرتبه‌اى رسيد كه به دفع آن برمىبايد خاست [ و نوعى مىبايد ساخت 
  ] « 3 » كه ظلم مرتفع گردد و اين فتنه فرونشيند كه خان و\r\n\r\n\r\n","description":"","footnote":"\r\n( 1 ) . ك : نموده‌اند\r\n( 2 ) . ف : تصديقات\r\n( 3 ) . ك ندارد\r\n","page_name":" 182 ","page_number":182},
  {"content":"\r\n\r\nمان و اهل و عيال و خون و مال جملهء مسلمانان در معرض تلف و رسوائى خواهد افتاد .\r\nاين ضعيف جواب همه جماعت چنان گفت كه هرگز پيشوايى [ و مقتدايى 
  ] « 1 » نكرده‌ام و نخواهم كرد . اين معنى با پيشوايان دين مىبايد گفت . تا اگر ايشان به سعى و دفع برخيزند و به نوعى قرار گيرد كه صلاح مسلمانان و مسلمانى در آن باشد ، ما نيز در مددكارى يكى باشيم از جملهء مسلمانان . اكنون امير وجيه الدين مسعود و اتباع ايشان مىگويند كه هرچه بهبود مسلمانان در آن است بدان قيام خواهيم نمود و از هر آفريده كه سخن حق با ما گويد خواهيم شنود و دربند صلاح مسلمانانيم و تمام ائمه و مشايخ و پيشوايان ولايت بيهق و نيشابور بدين سخن اتفاق كردند كه دفع اين ظلم و طمع صلح و خلاص مسلمانان واجب و لازم است . چه معلوم است كه در اين نزديكى چه مقدار مردم به قتل آمده‌اند بر مقتضاى نص قرآن مجيد و كلام قديم كه  وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ  « 2 » [ اين ضعيف 
  ] « 3 » ، بر سبيل اتفاق با ساير مسلمانان در مصاحبت ائمه و مشايخ و سادات عظام كرام و پيشوايان بيهق ، به التماس امير وجيه الدين مسعود به جهت اين مهم تا بدين مقام آمد و مكتوبى به حضرت امير بزرگ ارغون شاه مشتمل بر همين معنى كه اين‌جا تقديم افتاد ارسال كرده . اگر چنان‌كه به سخن اين ضعيف التفات فرمايند و دست از فتنه و خون ريختن باز دارند و به صلح راضى شوند ان شاء اللّه تعالى كه بر وجهى قرار گيرد كه همهء مسلمانان بعد اليوم در مقامهاى خود ايمن و ساكن توانند بود و اگر از آن حضرت خطاب بر وجهى ديگر باشد لاشك محاربهء عظيم متصور است كه تمامت خلق در شور آمده‌اند » و بىطاقت شده . صورت حال اين است\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . سورة الحجرات 9\r\n( 3 ) . س : اين فقير\r\n","page_name":" 183 ","page_number":183},
  {"content":"\r\n\r\nكه باز نموده شد . باقى شك نيست كه اميرزاده را در غايت كياست و فراست نشان مىدهند و هرگز اين ضعيف به امر و نهى هيچ آفريده مشغول نبوده است و نخواهد بود و اكنون به اتفاق پيشوايان دين و ساير مسلمانان به قولى كه نزديك همه اصلح باشد يكى خواهد بود و يقين كه ايشان نيز به عقل شريف خود رجوع فرمايند و هرنوع كه دانند كه « 1 » بر قانون شريعت و عقل به صلاح اولى است آن پيش گيرند . زيادت از اين تصديع خدمت نداد . ايزدش يار بود و توفيق رفيق  وَ السَّلامُ عَلى مَنِ اتَّبَعَ الْهُدى .  « 2 »\r\nفى الجمله امير وجيه الدين مسعود و شيخ حسن مملكت نيشابور و سبزوار در تصرف آورده رايت استقلال برافراشتند و نوكران امير ارغونشاه آن مواضع را تمام باز گذاشتند .\r\n\r\nوقايع سنه اربعين و سبعمائه\r\nامير شيخ حسن چوپانى چون سليمان خان را بر سرير سلطنت نشاند به عراق عجم درآمده زمستان در سلطانيه بود و بهار عزيمت اوجان نمود و امير پير حسين به ولايت فارس آمده پسران امير محمود شاه اينجو كه صاحب اختيار بودند استقبال نمودند و يك برادر سلطان بخت نام ملازم شد و شيرازيان چنان مطيع محمود شاهيان بودند كه هرگاه سلطان بخت از درگاه امير پير حسين مىرفت غير از خواص او كسى ديگر نمىماند و اين معنى او را سخت مىآمد . روزى از سرمستى بىموجبى آن خر مردك ، سلطان بخت را به قتل آورد . شيرازيان غوغاى عام كرده گفتند از شهر ما مىبايد رفت و خانهء او غارت يافته به هزار حيله گريخت و در اوجان به امير شيخ حسن پيوست و سليمان خان از تبريز و امير سيورغان از قراباغ رسيده در اوجان غلبهء عظيم\r\n\r\n\r\n","description":"","footnote":"\r\n( 1 ) . ف : كه نشانه بر قانون . . .\r\n( 2 ) . سورة طه 47\r\n","page_name":" 184 ","page_number":184},
  {"content":"\r\n\r\nجمع شد و امير شيخ حسن بزرگ با جهان تيمور خان و لشكرهاى بغداد و عراق عرب و ديار بكر و خوزستان بر عزم رزم ايشان به حدود جغتو « 1 » رسيدند . چوپانيان از اوجان آهنگ جنگ كرده چهارشنبه آخر ذى الحجه در منزل اوماس « 2 » تلافى فريقين شد و حرب در پيوستند . امير پير حسين چوپانى در آن معركه دلاورى عظيم نمود و بر قلب بغداديان تاخت و به سبب جرأت او امير ابراهيم شاه سوتاى و اردو بوقاى تورينى و حاجى يعقوب شاه سولاميشى و محمود شاه زكريا بر ميمنهء بغداديان زدند . محمد ايسن قتلغ و مسافر اناق كه يادگار سلطان ابو سعيد بودند به قتل آمدند و جهان تيمور خان و امير شيخ حسن بزرگ منهزم شدند و امير شيخ حسن كوچك ملك اشرف را در قفاى هزيمتيان فرستاده و او تا حدود كنگور « 3 » رفته بازآمد و امير شيخ حسن كوچك از راه تلمبار به شهر نو همدان و از آن‌جا به سورلق « 4 » رفته در تبريز نزول كرد و به موجب فرمان سليمان خان امير سيورغان را به امارت عراق عجم با ملك اشرف نامزد كرد و امير پير حسين را به امارت مملكت فارس تعيين نمود و در سلطانيه از توابع امير شيخ حسن بزرگ ، پهلوان مراد اخى ابرك را به قتل آورد و در بغداد چون امير شيخ حسن بزرگ ديد كه از جهان تمور كارى « 5 » برنمىآيد او را خلع كرده خود به تدبير كار مشغول شد و خواجه جمال الدين سلمان ساوجى در اعتذار اين انهزام مىفرمايد :\r\nنظم\r\n خسرو الشكر منصور اگر رجعت كرد * نيست بر دامن جاه تو از آن هيچ غبار \r\n\r\n\r\n","description":"","footnote":"\r\n( 1 ) . س : نفتور - ك : نفتو - تصحيح از ذيل جامع التواريخ ( ص 162 ) : امير شيخ حسن ايلكانى با جهان تيمور خان . . . به حدود آب جغتو رسيده\r\n( 2 ) . تصحيح از ذيل جامع التواريخ نسخ : اوباش\r\n( 3 ) . همان كه امروزه كنگاور گفته مىشود\r\n( 4 ) . س : سوريق - ك : سوريق\r\n( 5 ) . س ، ك : كارى نمىآيد\r\n","page_name":" 185 ","page_number":185},
  {"content":"\r\n\r\n عقل داند كه در ادوار فلك بىرجعت * استقامت نپذيرند نجوم بسيار\r\nاين يقين است كه در عرصهء ملك شطرنج * برتر از شاه يكى نيست به تمكين و وقار\r\nديده باشى كه چو رخ بر طرف شاه نهد * بيدقى بىهنرى كم‌خطرى بىمقدار\r\nوقت آن شد كه نظر بر سبب مصلحتى * نزند شاهش و يك سو شود از راهگذار\r\nنه از آن عزم بود پايهء بيدق را قدر * نه از اين حزم بود منصب شاهى را عار\r\nآخر دست برآرد اثر دولت شاه * ز نهادش به سم اسب و پى پيل دمار \r\nو عاقبت آذربايجان و بغداد و عراق عرب و عجم ، امير شيخ حسن را مسخر و مفتوح گشت .\r\n\r\nذكر توجه امير پير حسين بن امير شيخ محمود بن امير چوپان به شيراز\r\nچون امير حسين از غوغاى شيرازيان آزرده خاطر بود و در محاربهء بغداديان مردانگى تمام نمود ، امير شيخ حسن كوچك تربيت او فرموده با احكام سليمان خان و لشكر فراوان عازم مملكت فارس شد و در فرمان او فارس و يزد و كرمان مذكور بود .\r\nامير پير حسين ايلچى پيش امير غازى مبارز الدين محمد مظفر به جانب يزد فرستاد .\r\nهرچند جناب مبارزى را سوالف محبت با امير پير حسين ثابت بود به مقتضاى الملك عقيم انديشه‌مند شد و عزيمت توجه تأخير كرده آتش عزم را به تعجيل برنمىافروخت تا رسل و رسايل مشتمل بر تشييد قواعد عقود و تأكيد معاهد عهود متواصل شد و امير مبارز الدين محمد مظفر به اطمينان خاطر عزيمت مصمم گردانيد كه به جهت مدد لشكر امير پير حسين متوجه فارس شود .\r\nچون ذكر امير محمد مظفر و فرزندان نامدارش در اين كتاب بسيار تكرار خواهد يافت ، در اين موضع ، ذكر اصل ايشان مناسب سياق كتاب مىنمايد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nذكر ابتداى دولت و احوال خاندان محمد مظفريان\r\nطلوع صبح سعادت و ظهور آفتاب دولت آل مظفر بر صحايف روزگار و اوراق ليل و نهار چنان پرتو انداخته كه حاجى خراسانى از ولايت خواف از قريهء نشتغان جد اعلاى امير مبارز الدين محمد است و در زمان فترت مغول كه لشكر پادشاه جهانگير چنگيز خان به خراسان آمدند او جلا كرده به يزد رفت . سه پسر داشت : منصور ، محمود ، ابو بكر كه او را عقب نبود . علاء الدوله اتابك يزد او را با سيصد مرد پيش هلاكو خان فرستاد ، در وقت عزيمت بغداد و هلاكو بعد از فتح لشكرى به جانب شام روان ساخت .\r\nدر راه اعراب بنى خفاجه ابو بكر را به قتل آوردند و جلال الدين منصور خطهء ميبد را مضرب و معهد اقامت ساخت و پدرش غياث الدين حاجى وديعت حيات به متقاضى اجل سپرد و گوهر زندگانى در قبضهء قابض ارواح نهاد و منصور را باوجود محمد و على شرف الدين مظفر پيدا شده و برادران هريك سرآمد روزگار و رستم روزكار بودند و پيش اتابك يوسف شاه بن علاء الدوله مكانت عليا يافتند . اما همت عالى مظفرى هرچند به سن از برادران خردتر بود بر ايشان تفوق مىجست . در زمانى كه حراميان در اطراف ولايت يزد دست غارت برآورده در كوه تومان كه در صحراى قهستان يزد واقع است متحصن شده بودند و آن كوه از ديرباز معقل منيع اكاسرهء ايران و ملجأ رفيع ملوك جهان بوده است . اتابك يوسف شاه ، شرف الدين مظفر را به دفع آن ملاعين نامزد فرمود و چون بدان جماعت رسيد آتش محاربت برافروخت . حراميان در صدمهء نخست پشت به هزيمت داده روى به كوه نهادند . امير مظفر از بارهء جهان نورد پياده شد و از پى آن طايفه به معارج هضبات ترقى نموده به مصاعد آن ذروه مستعلى گشت . چند كس را به وسيلهء تيغ آبدار به آتش دوزخ فرستاد و به شعلهء سنان خرمن حيات ايشان به باد داده سرها از كوه بر خاك راه انداخت و باقى امان جان طلبيدند .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاين قضيه مبدأ تباشير صبح اقبال و مظهر لمعان هلال جلال اين دودمان بود و چون اتابك يوسف شاه به واسطهء قتل ايلچيان ارغون خان به طرف سجستان گريخت امير مظفر عازم اردوى ارغون خان شده در راه با امير محمد جوشى « 1 » كه از امراى عظام بود ملاقات كرد . امير محمد جلادت او شنيده بود و در شكل و شمايل او آثار شجاعت مشاهده نمود . او را پيش پادشاه تعريف كرد و ارغون او را ديده و پسنديده شمشير و خلعت خاص ارزانى داشت و يساول ساخت و چون سلطنت به غازان خان رسيد مظفر را همان راه بود . قشون و طبل و علم و پايزه و شمشير و كمان عنايت فرمود و اواسط جمادى الاخرى سنه سبعمائه آفتاب وجود امير مبارز الدين محمد بن مظفر از افق ولادت طالع شده و ماه طلعتش از مشرق اقبال برآمد و بعد از غازان خان ، چون الجايتو سلطان سرير سلطنت را تزيين داد ، امداد تربيت دربارهء امير شرف الدين مضاعف ساخت . حكومت راهها از حدود كردستان تا كرمانشاهان و راههاى ابرقو و هرات و مروست علاوهء مناصب سابق گردانيد . چون الجايتو سلطان عازم گيلان شد ، در آن بيشه‌هاى سخت و كوههاى بلند پردرخت امير مظفر را ملازم ركاب ظفر انتساب داشت كه بر شجاعت او واثق بود .\r\nو امير مظفر در شهور سنهء سبع و سبعمائه به يزد آمده [ و از اوضاع حكام آن‌جا ملول شده و به نوازش اختصاص يافته به يزد آمد . 
  ] « 2 » متعاقب يرليغ رسيد كه اعراب گرمسير شبانكاره و كربال به اعلان كلمه عصيان جرأت نموده‌اند . [ اگر مرآت 
  ] « 3 » حال از زنگ نافرمانى زدايند و به راه استقامت آيند تعرض نرساند و الا به آتش حملهء سبك‌سير ، خرمن حيات ايشان را سوزد و به نوك پيكان سينه شكاف عين عمرشان\r\n\r\n\r\n","description":"","footnote":"\r\n( 1 ) . س ، ك : حوشى\r\n( 2 ) . جمله مغشوش به نظر مىرسد . در نسخ چنين است\r\n( 3 ) . ك ندارد\r\n","page_name":" 188 ","page_number":188},
  {"content":"\r\n\r\nدوزد و امير مظفر به شبانكاره رفته عرض مرضى عارض شد و صحت يافته در ايام نقاهت دشمنى در نخود آب سقمونيا به خورد او داد و مبانى وجودش متزلزل شده سيزده ذى قعدهء سنهء ثلاث عشر و سبعمائه قواعد ذاتش انعدام يافت .\r\nنظم\r\n جهان پهلوان از جهان رخت برد * جهان داشتن نوجوان را سپرد \r\nو در مدينهء ميبد ، در مدرسه‌اى كه از مستحدثات او بود ، مدفون شد و اصحاب اغراض قصد بازماندگان او - كه هر آينه عادت ناكسان و تنگ چشمان هر زمان است - به سعى بليغ كردند ، چنان‌كه رقم انتزاع بر املاك موروث كشيدند . امير مبارز الدين محمد كه ارشد اولاد بود ، باوجود حداثت سن ، روى به سوى اردوى آورد و به عنايت پادشاه مخصوص شده منصب پدر يافت و چهار سال ملازم بود و بعد از واقعهء الجايتو سلطان به دار العبادهء يزد آمده خواطر اكابر و اصاغر آن ديار را به كمند ملاطفه صيد كرد و به دانهء اكرام و احسان در قيد آورد و مرتضى سعيد سيد عضد الدين يزدى كه حاكم و شحنهء فارس و قدوهء سادات بود ، چون امور پادشاهى واهى مشاهده نمود خواست كه به يزد آمده در موطن اصلى قرار گيرد . اما چون منشور مطلوب به طغراى حاكم پادشاه مرقوم نبود ، امير مبارز الدين محمد دست رد با سپر منع پيش داشت .\r\nنظم\r\n تو با آن‌كه دارى چنان توشه‌اى * رها كن مرا در چنين گوشه‌اى\r\nبرآنم مياور كه عزم آورم * به هم پنجه‌اى با تو رزم آورم \r\nو به آن رسيد كه سپاه طرفين در صحراى يزد صف كشيدند . جناب مرتضوى قوت مقاومت نديده فرار بر قرار اختيار كرد و متوجه اردوى شده پيش سلطان ابو سعيد\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nخان از امير محمد شكايت كرد و چون از حقيقت كار « 1 » استفسار نمودند حكم به گناه كارى سيد فرمودند و اين اول فتحى بود كه در زمان دولت ابو سعيدى محمد مظفر را ميسر شد .\r\nدر اين اثنا ، امير كيخسرو بن امير محمود شاه اينجو به يزد آمد . اتابك حاجى شاه ابن اتابك سعد كه از اخلاف اتابكان آن‌جا به فرط تهور و فتنه‌انگيزى ممتاز بود و به وفور تهتك و خونريزى مستثنى و امير كيخسرو نيز از اين نمد كلاهى داشت به حكم الجنسية علة الضم با هم عهد مؤاخاتى بستند و در اين حال امير محمد در خطهء ميبد بود . امير كيخسرو به آن‌جا رفته امير محمد شرايط مهماندارى به جاى آورد . اما در يزد اتابك حاجى شاه را با نايب امير كيخسرو جهت پسرى كه ملازم نايب بود نزاع شد .\r\nنايب به قتل آمد . امير كيخسرو را از استماع اين خبر سلسلهء انتقام در حركت آمده از امير محمد معاونت طلبيد كه تحمل غدرى چنين در حوصلهء هيچ متنفس نگنجد و تجرع چنين غصه مقدور طاقت كسى نباشد .\r\nنظم\r\n حيف بردن ز كاردانى نيست * با گرانان به از گرانى نيست \r\nامير محمد فرمود كه به امداد و معاونت قيام توان نمود . اما چون سلطان بر سرير سلطنت متمكن باشد بىفرمان او نائرهء قتال نتوان افروخت . امير كيخسرو بىاستمداد جناب مبارزى انتقام نمىتوانست كشيد . مكتوبى در قلم آورد . مضمون آن‌كه حاجى شاه به واسطهء اين حركت از دايره طاعت‌دارى سلطان خارج شده و به سبب اين جرأت در زمرهء اهل عصيان داخل است و قتال با او واجب . جناب مبارزى تمسك به دست آورده پاى در ركاب ظفر انتساب نهاد . اتابك خواست كه در برابر آيد و تهور و\r\n\r\n\r\n","description":"","footnote":"\r\n( 1 ) . ف : كار او\r\n","page_name":" 190 ","page_number":190},
  {"content":"\r\n\r\nتنمر نمايد . اما پاى توقف بر جاى نمانده قدم صبر برقرار نتوانست داشت . با اتباع و اشياع روان گشت . زمانهء غدار و فلك ناسازگارش .\r\nنظم\r\n ز خان و مان به طريقى جدا فكند كه عقل * در او بماند به حيرت سپهر اعلى را \r\nخاندانى كه از ديرباز مستقر سرير پادشاهى بود در سر يك بىخردى شد و دودمانى كه مدتى مديد شمع سلطنت مىافروخت بدين جزوى حركت به تندباد حوادث فرونشست و وصول اين خبر به اردوى اعلى موجب مزيد عنايت شد دربارهء امير مبارز الدين محمد .\r\nو در خلال اين احوال جمعى نكودريان از خراسان به جانب فارس « 1 » به راه بيابان حركت نموده بودند و طريق مستقيم بر آينده و رونده فروبسته و بر خلاف طاعت پادشاه بر سر راه بىراهى نشسته\r\nنظم\r\n به دزدى و سالوسى و رهزنى * نمودند مردى و مرد افكنى \r\nجناب مبارزى چون از اين حال آگاهى يافت به دفع شر آن ملاعين شتافت و اين اول مصافى بود كه او را با آن مخاذيل روى نمود و سن او به هژده رسيده و از جام ايام درد و صاف مصاف نچشيده . از امراى آن طايفه نوروز نام سرآمد ميدان شجاعت و مشاراليه مضمار جلادت بود با مردانى كه هريك را دعوى رستم در خيال و داعيهء اسفنديار در پندار ، به سر راه يزد در راه مهر يجرد به موضع حوض عبد الملك ، در شهور سنه ثمان عشر و سبعمائه تلاقى فريقين اتفاق افتاد . در حال غبار معركه نقاب چهرهء ماه شد و خاك رزمگاه توتياى ديدهء خورشيد گشت و در اين ولا اسب امير محمد\r\n\r\n\r\n","description":"","footnote":"\r\n( 1 ) . ف ، ك : جانب فارس\r\n","page_name":" 191 ","page_number":191},
  {"content":"\r\n\r\nاز زخم تير بيفتاد . اسبى ديگر سوار شده حمله كرد . نكودريان به يك بار چنان تيرباران كردند كه ابر را از حيا عرق از چهره روان شد و باران آذارى از شرم [ آب 
  ] « 1 » گشت . سپر كه دعوى سخت‌رويى مىكرد چون گل از باد صبا سپر بينداخت و زره كه چون چشم تركان شوخ چشمى مىنمود ، چون زلف مشوش خوبان پريشان حال گشت . چنانچه هفتاد تير به جوشن خاص و بارگى جناب مبارزى رسيده بود . در آن حال چند حمله متعاقب بر ايشان پيمود و از شرار تيغ عدو شكار ستاره در روز به آن اشرار نمود . نوروز كه روى رزمهء آن گروه بود از بارهء كوه پيكر به خاك مذلت افتاد و از تاب جملهء جهانسوز به باد رفت . نكودريان رو به هزيمت نهادند و امير مبارز الدين قرب ده فرسنگ در عقب ايشان تا گلوگاه بافق تاخت و رايت جلادت ايشان را نگونسار ساخت و سپاه شام بر لشكر نيمروز تاختن آورد و از كمين‌گاه ظلام تيغ انتقام بر شاه باختر كشيد . امير مبارز الدين محمد مراجعت نموده مظفر و منصور به خطهء يزد آمد و سرهاى مقتولان با جمعى اسيران به اردو فرستاد و سلطان ابو سعيد بهادر خان تشريف خسروانه و انعام پادشاهانه با مثال ايالت ارزانى داشت و بقية السيف نكودريان با دل مجروح و كدام دل .\r\nمصرع\r\n يك قطرهء خون بود و هزار انديشه \r\nبه مخيم خويش رفتند و مشورت نموده قرار دادند كه جمعى مردان مرد و دليران صف نبرد ناگاه بر مبارز الدين محمد زنند و دست‌بردى نمايند . بدين عزيمت چهار صد سوار چون گيو نيزه‌گذار و گودرز روزگار مىگفتند :\r\nنظم\r\n برو تا نبرد دليران كنيم * در اين رزمگه رزم شيران كنيم \r\n\r\n\r\n","description":"","footnote":"\r\n( 1 ) . ك : روان\r\n","page_name":" 192 ","page_number":192},
  {"content":"\r\n\r\nو تاخته به نواحى ميبد رسيدند و از خواص مبارزى جز هفتاد مرد حاضر نه . بر اميد نصرت الهى روى به تفريق آن جمع آورده عزيمت نمود .\r\nنظم\r\n به تن بر يكى آسمان‌گون زره * چو مر غول زنگى گره بر گره\r\nيمانى يكى تيغ زهر آب جوش * حمايل فروهشته از طرف دوش \r\nاز طرفين حمله‌هاى مردانه كردند . سنان چون غمزهء خوبان فتنه‌انگيز و تيغ چون مژهء عاشقان خون‌ريز .\r\nنظم\r\n درياى مصاف گشت جوشان * گشتند مبارزان خروشان \r\nآخر الأمر نسيم فتح و پيروزى از مهب گلشن اقبال طالع جناب مبارزى وزيد و نكباء نكبت گرد ادبار بر چهرهء مخالفان پاشيد و تومن كه قافله‌سالار آن مجانين بود و پيش آهنگ آن شياطين از تاب خنجر آبدار به آتش دوزخ رفت .\r\nنظم\r\n ز اقبال آن خسرو پيلتن * چو پيلى فكندش در آن انجمن \r\nبعضى كشته و بعضى خسته و جوقى بسته و فوجى جسته موافق حال ايشان شد و بعد از فراغ خاطر روى به مستقر دولت آورده سرهاى مقتولان را با اسيران به جانب اردو فرستاد و به عواطف پادشاهانه اختصاص يافت و جناب مبارزى را با آن طايفه مواقف و معارك است كه فى الحقيقه داستان رستم دستان بر طاق نسيان مانده و قطع آن مادهء فساد در مدت سيزده چهارده سال به بيست و يك مصاف به انقضا رسيد و در شهور سنه خمس و عشرين و سبعمائه ولادت شاه شرف الدين مظفر بود و در ميدان مردى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nچابك سوارى افزود .\r\nو امير مبارز الدين در سنهء تسع و عشرين و سبعمائه بنت قطب الدين شاه جهان را در نكاح آورد و صبح چهارشنبه سنهء ثلاث و ثلاثين و سبعمائه ولادت شاه سپهر ارتفاع جلال الدنيا و الدين ابو الفوارس شاه شجاع بود . قران سعدين در عين درجهء طالع و آفتاب در برج شرف و ديگر كواكب در خانه يا مثلثه . جنان مبارزى را از مكان « 1 » قرة العين روشنايى ديدهء اميد افزود و به ظهور آن قوة الظهر انواع استظهار روى نمود و ندانست كه زوال ملك او از او خواهد بود . چنانچه مشروح شود . ان شاء اللّه .\r\nو امير مبارز الدين محمد سنهء اربع و ثلاثين و سبعمائه عازم اردو شد و شرف الدين مظفر ملازم پدر بود و پادشاه ابو سعيد جناب مبارزى را به نوعى تربيت فرمود كه مقربان پادشاه چهرهء حسد برافروختند و چند نوبت در مقام نزاع آمدند . چنان‌كه در مقام دعوى قرارهء كاه در آب انداختند و امير مبارز الدين خواست كه آن را به نيزه از آب بربايد . جناب مبارزى در حضور پادشاه اسب برانگيخت و نيزه را كار فرمود . نيزه شكست و او فى الحال پياده شده و زانو زده عرضه داشت كه در اين قراره غير كاه البته چيزى ديگر خواهد بود . پادشاه تفحص فرمود . حاسدان كه سر و دستشان به پتك اجل خسته و كوفته باد و به گاز جانستان بر جبين جانشان بركنده سندانى در ميان كاه تعبيه كرده بودند . پادشاه بر آن حدس و زيركى زيادت نوازش فرموده بر قاعدهء سلاطين جامهء خاص و كمر مرصع و طبل و علم عنايت نمود و صد هزار دينار از مال يزد مرسوم مقرر ساخت و در آن زمان كسى را از امراى بزرگ [ چنين مرسومى 
  ] « 2 » نبود و جناب مبارزى در بغداد اجازه يافته به دار العبادهء يزد آمده و ابواب انصاف بر روى رعايا گشاده مداخل اعتساف بر جمهور برايا بسته گردانيد و چون سنه ست و ثلاثين و سبعمائه واقعهء\r\n\r\n\r\n","description":"","footnote":"\r\n( 1 ) . ك : امكان\r\n( 2 ) . س : مرسومى بيش از اين نبود بلكه چنين نيز\r\n","page_name":" 194 ","page_number":194},
  {"content":"\r\n\r\nپادشاه ابو سعيد وقوع يافت و مراد اوباش برآمده در هر گوشه‌اى متغلبى رايت دولت برافراشت و به هر جانب متعديى خيال استقلال با خود مخمر داشت ، فرزندان امير محمود شاه اينجو به واسطهء جهات ملكى و ملكى كه در شيراز داشتند آن مملكت را ملك خود پنداشتند و امير محمد مظفر از مال يزد آنچه توانست تصرف نموده آن ولايت در ضبط آورد و در جمادى الآخرى سنهء سبع و ثلاثين و سبعمائه قطب الدين شاه محمود متولد شد .\r\nو چون جلال الدين مسعود شاه كه ارشد اولاد امير محمود شاه اينجو بود ارجاء و انحاء « 1 » مملكت فارس در قبضه تصرف آورد ، برادر كوچكتر خود شيخ جمال الدين ابو اسحق را كه اگرچه به سن از همه خردتر بود اما به حسب مكارم اخلاق بر همه رتبت تقدم داشت به عزم يزد نامزد گردانيد . از ابتداى اين حال نهال خلاف ميان او و مبارز الدين محمد سر برزد و شاخ نزاع در نشو و نما آمد . چون به حوالى يزد رسيد ، جناب مبارزى جهت مهماندارى با خول و خدم و خواص و حشم فرسنگى استقبال رفته مراسم اعزاز و اكرام و شرايط تعظيم و احترام به ادا رسانيد . مولانا معين الدين يزدى كه تاريخ آل مظفر مىنويسد از پدر خود روايت مىكند كه به وقت ملاقات آن دو بزرگ حاضر بود . امير شيخ را استشعارى عظيم ظاهر شد چنان‌كه حضار مجلس دريافتند .\r\nامير شيخ فرمود كه بنابر اشارت امير مسعود شاه بدين طرف آمد واگرنه كلى همت بر اكتساب فضايل نفسانى مقصور است و داعيه بر فواضل انسانى محصور .\r\nنظم\r\n حديث من ز مفاعيل و فاعلات بود * من از كجا سخن سر مملكت ز كجا \r\nجناب مبارزى وحشت بيگانگى را به الفت يگانگى مبدل ساخته او را به منزلى\r\n\r\n\r\n","description":"","footnote":"\r\n( 1 ) . س : ارخاء و انحاء\r\n","page_name":" 195 ","page_number":195},
  {"content":"\r\n\r\nمتنزه فرود آورد و هر مراد كه بر صحيفهء خاطر ارتسام يابد از اسباب مهماندارى مرتب ساخت و امير شيخ جمال الدين ابو اسحق بعد از چند روز عازم كرمان شده در آن طرف كعبيتن مراد بر وفق دلخواه نگشت و نقش آرزو مطابق ارادت نبود بازگشت به خيال آن كه به حيله و مكيدت يزد به دست آرد و امير محمد اين نقش برخواند كه بازآمدن به طريق رفتن نيست\r\nنظم\r\n حالت امروز بر دگرسان است * نه چو دىروز و پس پرير بود \r\nاليوم عيش و غداجيش . او نيز در مقام خديعت و مكر آمد . امير شيخ چنان نمود كه نهضت بر عزيمت شيراز است و عبور بر ولايت اجتياز و نوكران جلد را متفرق از دروازها به شهر مىفرستاد تا از بيرون و اندرون جنگ انداخته شهر در قبضهء تسخير آورد . تقدير بر آن تدبير مىخنديد . امير محمد فرموده بود كه هركه از ايشان از هر دروازه درآيد هم آن‌جا مضبوط دارند . هركه درآمد پياده مانده روى در ديوار محبس آورد و چون امير شيخ و نواب محيلش ديدند كه از آنها كه رفتند چون مسافران سراى آخرت هيچ خبر نمىآيد به عزم رزم سوار شد و امير محمد نيز بيرون رفته ميمنه را به شاه شرف الدين [ مظفر سپرد و ميسره را به شاه قطب الدين 
  ] « 1 » محمود ولد اتابك علاء الدوله زينت يافت . قلب تابستان بود و هوا به غايت گرم . راه آب بر مخالفان بستند .\r\nنظم\r\n به جائى گرفتند راه نبرد * كه گرما ز مردم برآورد گرد\r\nزمينى ز گوگرد بىآب‌تر * هوائى ز دوزخ جگر تاب‌تر \r\n\r\n\r\n","description":"","footnote":"\r\n( 1 ) . ك ندارد\r\n","page_name":" 196 ","page_number":196},
  {"content":"\r\n\r\nامير شيخ از مشاهدهء آن حال انگشت ندامت مىگزيد و از احاطهء دايرهء بلا چون نقطه متحير مىگرديد . سپاهيان را از سخونت حركات و يبوست ركضات بزاق در دهان و مغز در استخوان خشك شد . اما به تكلف پرگاروار پاى ثبات مىافشردند و به تجلد ساعتى طريق توقف و تصبر مىسپردند . در اين حال ، سلطان [ المشايخ 
  ] « 1 » شهاب الدين على با عمران قدس سره در اطفاى شرر آن شر كوشيد و جناب مبارزى به نوعى معتقد او بود « 1 » كه به هيچ‌وجه از سخن او تجاوز نمىنمود .\r\nجناب شيخ به جناب امير شيخ فرموده « 2 » به مواعظ مشفقانه و نصايح مرشدانه با سر رضا آورد و او نيز خواهان وسيله‌اى و جويان ذريعه‌اى بود كه دست‌آويز مراجعت ساخته العود احمد خواند . اشارت جناب ارشاد پناهى را به قبول تلقى نموده بازگشت و چند قريه كه بر ممر او بود به صدمهء غارت خراب ساخت .\r\n\r\nذكر توجه امير مبارز الدين محمد به جانب شيراز جهت امداد امير پير حسين امير چوپان\r\nسابقا مذكور شد كه امير پير حسين چوپانى استدعاى امير مبارز الدين محمد نمود و جناب مبارزى بعد از توكيد مواثيق و عهود عزيمت نمود و در منزل اصطخر ملاقات افتاد . از طرفين مراسم تعظيم به تقديم رسيد و به تجديد عقد مودت مستحكم گرديد . امير مسعود شاه آگاه شده چون مرد نبرد نبود به طرف كازرون عزيمت نمود « 3 » و امير محمد مظفر با لشكر خاصه متوجه كازرون شد و امير مسعود شاه خبر يافته به جانب بغداد شتافت و به امير شيخ حسن بزرگ پيوست و امير محمد بازگشته به اتفاق امير پير حسين محاصرهء شيراز كردند و از طرفين مردم بسيار به قتل آمده چند موضع\r\n\r\n\r\n","description":"","footnote":"\r\n( 1 ) . ك : او شد\r\n( 2 ) . ك : رفته\r\n( 3 ) . ك : فرمود\r\n","page_name":" 197 ","page_number":197},
  {"content":"\r\n\r\nديوار شهر رخنه شد و نزديك بود كه شهر مستخلص شود . ائمه و مشايخ به اتفاق مولانا مجد الدين اسمعيل فالى جناب مبارزى را شفيع ساخته نوشتند :\r\nنظم\r\n مبارزان جهان قلب دشمنان شكنند * ترا چه شد كه همه قلب دوستان شكنى \r\nچون مصالح ملك به قبول آن ملتمس مقرون بود شفاعت مقبول شده امير پير حسين به جناح عز و ناز به شهر شهرهء شيراز خراميد و به مساعدت بخت كامران به ملك سليمان رسيد و امير مبارز الدين محمد مظفر را سلطنت مملكت كرمان صينت عن الحدثان ارزانى داشت و باز بلندپرواز آن ملك را به دست ايالت جناب مبارزى نشاند .\r\nو در اين سال هفتصد و چهل در جمادى الاولى يوسف شاه بن اتابك نصرة الدين احمد بن اتابك يوسف شاه به مقام شوشتر وفات يافت و به ايذج در مدرسه ركن‌آباد كه به دار الفوايد موسوم است مدفون شد . اللهم اغفر و ارحم .\r\nهم در اين سال جناب حقايق‌مآب مرتضى اعظم قدوهء نحارير الامم ، علامة العالم امير سيد شريف الدين على الجرجانى در قريهء طاغو از اعمال استراباد متولد شد و مصنفات بعضى در سمرقند و بعضى در شيراز فرمود و عمر او به هفتاد و شش رسيد و بعد از معاودت از سمرقند در شيراز مدفون شد و در اين سخن نوع بسطى از مساعدت وقت مأمول است ان شاء اللّه\r\n\r\nوقايع سنهء احدى و اربعين و سبعمائه ذكر عزيمت امير مبارز الدين محمد به جانب كرمان به فرمان امير پير حسين\r\nامير مبارز الدين محمد چون به كرمان رسيد شهرى ديد كه از استحكام با بناى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nهرمان پهلو مىزد و از خوشى با رياض جنان دعوى مىكرد هرچند به واسطهء فترات اندك خرابى به او راه يافته اما چون مستى چشم خوبان خرابيى خوش بود و اگرچه به سبب تواتر حوادث احوالش پريشان شده اما چون زلف جوانان پريشانيى دلكش مىنمود . جناب مبارزى خطهء دلكش كرمان در تصرف آورد . ملك قطب الدين بن ملك ناصر الدين حاكم كرمان از آوازهء جناب مبارزى فرار كرده عازم خراسان شد و ملك معز الدين حسين را بر سلطنت كرمان ترغيب كرده نمود كه به عطفه عنانى در قبضهء اقتدار مىتوان آورد . ملك را خيال زلال اين معنى در مذاق طبيعت خوش‌گوار آمد و ايالات ممالك كرمان عفوا صفوا موافق طبع يافت . امير داود خططاى را با لشكرى چون خاره به آهن‌دلى موسوم و چون كوه به تحمل مشاق موصوف چهار هزار سوار و پياده مصاحب ملك قطب الدين به كرمان فرستاد و در آن ايام اكثر راهها در بند بود . تردد تجار بر افتاده . لشكر خراسان به چهار فرسنگى كرمان رسيد و يك متنفس خبر نيافت و لشكر امير مبارز الدين محمد مظفر متفرق بودند . چه به واسطهء فترات در آن ولايت زرعى نبود و لشكر به هر جانب رفته بودند تا از تخفيف اخراجات بازار اسعار شكسته شود . ناگاه خبر آمدن سپاه بيگانه شنيد . با اعيان شهر مشورت كرده مجموع راه بىوفايى سپردند . جناب مبارزى با خواص خود خلوتى ساخته فرمود :\r\nنظم\r\n كه بىدل شدند اين سپاه دلير * ز شمشير ناخورده گشتند سير\r\nبه لشكر توان كرد اين كارزار * به تنها چه برخيزد از يك سوار \r\nاتفاق نموده شب‌هنگام كه مركز خاك چون نقطهء خال دلبران سياه پوشيد و گيسوى شب چون طره خوبان مشكبار گشت عزيمت نمود . ملك قطب الدين بى مانعى و منازعى بار ديگر رايت استقلال برافراشت و متمكن بر سرير سلطنت نشست\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nو از آن طرف جناب مبارزى صورت حال تصوير راى امير پير حسين كرده در انار سرحد به اجتماع عساكر استقبال نمود . چون جمعى حاضر شدند همت عالى مبارزى به زيادت توقف راضى نمىشد و نفس ابى الطبع شريفش رخصت انتظار نمىداد تا حمل بر معاونت و امداد پير حسين نشود .\r\nو چون شرف الدين شاه مظفر با سپاه يزد رسيد ، جناب مبارزى با لشكرى همه با دل شير و نجدت پلنگ و همت باز و زهرهء نهنگ عازم كرمان شده به حوالى شهر آمد و اصلا انديشهء آن‌كه جمعى دلاوران در اين قلعه‌اند ، پيرامون ضمير نگرديد و عنان تكاور تا در دروازه چهار طاق بازنكشيد و بارهء جهان نورد .\r\nمصرع\r\n تا موضع پاى غار مىراند \r\nاز آن‌جا نايرهء قتال اشتعال يافت و آتش جدال بالا گرفت .\r\nنظم\r\n ز منقار پولاد پيكان خدنگ * گره بسته خون در دل خاره سنگ \r\nو از طرف ديگر به سربند علىآباد ، رستم ميدان دلاورى و نهال چمن بهادرى ، شرف الدين شاه مظفر و جلال الدين شاه سلطان ، باوجود حداثت سن ، كوششى نمودند كه بهرام را انگشت تحير در دندان ماند و سپهر گردان را پاى تعجب در گل فرو رفت . لشكر كرمان و پهلوانان خراسان به شهر تحصن جستند و امير مبارز الدين تمام محلات بيرون را در قبضهء تصرف درآورد . [ امير 
  ] « 1 » ملك قطب الدين و لشكر خراسان اسباب شوكت و ادوات مقاومت ساخته هر تير كه در جعبهء تدبير داشتند در كمان نهادند و هر تيغ كه در نيام امكان بود به دست قدرت كشيده بعد از چند روز بخيلهم و رجلهم ترسان و هراسان بيرون آمدند و در صحراى عربان تلاقى فئتين واقع شد . در\r\n\r\n\r\n","description":"","footnote":"\r\n( 1 ) . ك ندارد\r\n","page_name":" 200 ","page_number":200},
  {"content":"\r\n\r\nحال دماغها كه از شراب پيشينه مالامال بود ، به يك جرعه در خروش آمد و ديگ فتنه كه از آتش دوشينه تافته بود ، به اندك شعله‌اى جوش درگرفت . ملك قطب الدين چون ديد كه حال پريشان را انتظامى نخواهد بود ، چنان نمود كه به طلب لشكر هرات مىرود متوجه شد . مقارن اين حال ، مولانا شمس الدين صائن قاضى با اركان دولت امير پير حسين از جانب شيراز رسيده به ديگر جانب شهر نزول كردند . حال بر شهريان تنگ شد .\r\nخواجه تاج الدين عراقى كه صارف مصروف كرمان بود بيرون آمده در سلك خدام انتظام يافت و هر روز طايفه‌اى از مشاهير بيرون مىآمدند و تنگى و عسرت به مرتبه‌اى رسيد كه لشكر خراسان تمام چهارپايان كشتند و خوردند .\r\nنظم\r\n قحط تا حدى كه شخص از فرط بىقوتى چو شمع * جسم خود را سوختى در آتش و بردى به كار \r\nامير داود خططاى سفيرى پيش امير مبارز الدين فرستاد كه من نسبت با كرمانيان غريبم و چون چهرهء مروت به واسطهء محاربت خراشيده شده طريق ملاقات صعوبتى دارد و صورت ملازمت متعذر مىنمايد ، اگر جناب مبارزى مرحمت نموده اجازت مراجعت خراسانيان فرمايد ، اين جانب مفاتيح دروب قلاع و مقاليد حصون و رباع تسليم گماشتگان آن جناب كرده ندب نزاع را به طرح ريزد و دست از حكومت بازداشته در دامن استيمان آويزد . جناب مبارزى را التماس موافق نموده به اجابت تلقى فرمود و امير داود خططاى ، [ در 
  ] جمادى الاول عازم هرات شد . امير مبارز الدين محمد ، در ضمان فتح و نصرت ، به شهر خراميده اكابر و اصاغر به خدمت مبادرت نمودند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nذكر لشكر كشيدن امير شيخ على گاون به عراق و منهزم بازآمدن\r\nامير شيخ على گاون برادر خود پادشاه طغاتيمور را طعن مىكرد كه دو نوبت لشكر به عراق بردن و بىحصول مقصود بازآمدن سبب شكست مرتبت و نزول منقبت مىگردد . من اگر عزيمت عراق نمايم ، عراق را مسخر سازم و بدين اميد با سپاهى تمام متوجه عراق شد و در خفيه پيغام به امير سيورغان فرستاده موافق ساخت و از اين معنى غافل بود كه :\r\nنظم\r\n سعادت به بخشايش داور است * نه در چنگ و بازوى زورآور است\r\nچو دولت نبخشد سپهر بلند * نيايد به مردانگى در كمند \r\nامير ملك اشرف از پيش برادرش امير شيخ حسن كوچك ، از فرط دلاورى و كمال بهادرى به نشاطى وافر و لشكرى متكاثر ، به جنگ امير شيخ على گاون متوجه عراق عجم گشت و در حدود ابهر رسيده جنگى عظيم واقع شد . امير راى ملك بن ايسن قتلغ در آن حرب دلاورى تمام نمود و دلاوران اشرفى سلسلهء اتفاق آن گروه را به زخم تيغ آتشبار از هم فروگشودند . از شجاعت عراقيان لشكر خراسان منهزم شده روى برتافتند و از كمال انفعال تا مازندران مىشتافتند .\r\nو در آن ايام ، امير مسعود سربدار و شيخ حسن جورى به قوت شده بودند . امير شيخ على گاون خواست كه جبر نقصان شكست عراق كند . با گروهى انبوه عزيمت نموده غرورى در سر كه البته غالب خواهد آمد .\r\n\r\nذكر لشكر كشيدن امير شيخ على گاون به جنگ سربداران و قتل او\r\nچون استيلاى سربداران در خراسان مشهور شد و سخن طغيان ايشان بر هر زبان\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمذكور گشت ، پادشاه طغاتيمور خان به دفع ايشان لشكرى ترتيب داد . برادرش امير شيخ على را از مازندران به جانب سبزوار فرستاد و امير مسعود و شيخ حسن آگاه شده مردان شيردل و گردان صف گسل جمع آوردند و به استقبال رفته از طرفين صفها كشيده ميمنه و ميسره آراستند و چون زنبور زخم‌آلود در يكديگر افتادند . تنور جنگ تفتان شد و آتش حرب بالا گرفت . شعلهء برق سنان بر اوج آسمان رسيد . دلهاى مردان لرزان و ارواح از تنها گريزان شد . سنان به جانستانى مشغول و ناوك به دل‌ربايى در كار كارزارى كردند كه شرح آن جز به مشاهده راست نيايد و بيان آن معاينه در تقرير نگنجد . چندان خون يكديگر ريختند كه [ بساطى ملمع و فرشى ملون 
  ] « 1 » در آن معركه پيدا شد .\r\nنظم\r\n چنان بريخت خنجرشان خون يكديگر * كاجزاى خاك تا به ثرى جمله برنم است \r\nامير شيخ على به نفس خود كوشش بسيار نمود .\r\nمصرع\r\n چون سعادت نبود كوشش بسيار چه سود \r\nپيكر جوشنهاى فرنگى از زخم تير چون زرهء داودى شده و عيبه‌هاى زره از زخم گرز گران چون بگتر دربندى يك پاره گشت . در اين حال ، تيرى بر مقتل امير شيخ على گاون آمد و از اسب درافتاد . از طرفين بر سر او تاختند و در يك ساعت ، قرب هزار دلاور در خاك و خون غلطيدند . لشكر تركان منهزم گشت و سربداران درپى رفته غنيمت بسيار به سبزوار بردند . آوازهء ايشان به اطراف عالم منتشر شد . اكابر و اشراف خراسان طوعا و كرها مثال امير وجيه الدين مسعود را امتثال نمودند . كار سربدارى بالا گرفت و ايشان را در و درگاه و پايه و دستگاه پيدا شد تا به حدى كه داعيهء تسخير\r\n\r\n\r\n","description":"","footnote":"\r\n( 1 ) . س : بساط ملمع و فروش ملون\r\n","page_name":" 203 ","page_number":203},
  {"content":"\r\n\r\nهراتشان در خاطر آمد و شرح آن آيد ان شاء اللّه وحده .\r\n\r\nذكر بقاياى قضاياى سنهء احدى و اربعين و سبعمائه بعد از ظفر لشكر ملك اشرف بر لشكر خراسان\r\nامير ملك اشرف ، چون لشكر خراسان را شكست ، عراق عجم را كه به شمشير گرفته بود خاص خود شمرده از آن‌جا مبلغها گرفت و امير سيورغان ، به تهمت موافقت لشكر خراسان ، از ملك اشرف متوهم شده هم از رزمگاه به ولايت اشكور و ديلمان رفت و در وقتى كه ملك اشرف در اصفهان بود و عرصه خالى مانده بيرون آمد و به رى رفته ايلچى پيش امير ارغون شاه فرستاده عزيمت خراسان نمود و امير شيخ حسن كوچك از تلمبار به تبريز آمده عازم حرب حاجى طغاى شد و حاجى طغاى طريق موافقت سپرده مولانا شمس الدين طوطى واعظ را طلبيد و دل بر مصالحت نهاده اعتماد كلى كرد و لشكر را اجازت داد و امير شيخ حسن مولانا [ را باز 
  ] فرستاده متعاقب پنج هزار سوار همراه وزير مجد الدين رشيدى روان كرد و خود با ده هزار سوار مكمل عزيمت نمود . حاجى طغاى آگاه شده فرار كرد و يك شب ، سه روزه راه تا صحراى موش راند و مولانا طوطى را با سخنان عتاب‌آميز بازفرستاده امير شيخ حسن به آن سخنان ملتفت نشده روان گشت و در ولايت موش غارت عام و خرابى تمام كردند و خانه‌ها آتش زده خرمنها سوختند و حاكم ماردين جهت سليمان خان و امير شيخ حسن خدمات پسنديده كرده سيورغال و نوازش يافت و در ملك خود توقف نمود و امير حاجى بيك بن امير حسن بن امير چوپان ، به فرمان پادشاه و امير با لشكر گران ، آهنگ بغداد كرده به جنگ امير شيخ حسن بزرگ رفتند .\r\nامير شيخ حسن بزرگ امير على جعفر و قراحسن را با لشكر فراوان برابر فرستاده جنگ سخت كردند و شكست بر چوپانيان افتاد . از نواحى بغداد منهزم بازگشتند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nامير شيخ حسن كوچك از ديار بكر آهنگ روم كرد و در چند موضع كه تعلق به امير شيخ حسن بزرگ داشت خرابى تمام كرده سليمان خان به تبريز آمد و امير شيخ حسن به ارزن الروم رفت و از آنجا مبلغ خطير گرفت و به شهر « 1 » پسر حاجى طغاى رفته مسجد و منبر سوخت و در آن بلاد همه‌جا آتش بيداد برافروخت و پسر حاجى طغاى را از گور برآورده بىرسمى تمام كردند و قلعهء اونيك را كه محصور داشت چون فتح ميسر نبود گذاشت و در فصل خريف جمادى الاول به تبريز آمد و سليمان خان و امير شيخ حسن ، آن زمستان ، اقامت در تبريز نمودند .\r\n\r\nوقايع سنهء اثنين و اربعين و سبعمائه\r\nامير شيخ حسن كوچك وزير خود ، غياث الدين محمد عليشاهى ، را به سلطانيه فرستاد تا امير سيورغان را گرفته به تبريز آورد و ده نفر معتبر او را بر قناره زده از كثرت تيرباران چون پشت خارپشت گردانيد و سيورغان را بند كرده به قلعهء قراحصار روم فرستاد و در ميدان كهن تبريز عمارات عالى از مسجد و مدرسه و خانقاه بنياد نهاده به اندك زمانى تمام كرد چنانچه در تبريز از آن به تكلف‌تر عمارتى نبود و به آلاق و قصبهء بولاق رفته در يورت حاجى طغاى و خانه‌هاى سوتاييان غارت و تاراج كرد .\r\n\r\nذكر خاتمت كار امير پير حسين بن امير شيخ محمود بن امير چوپان\r\nامير پير حسين اصفهان و شيراز مسخر ساخته و كرمان به امير محمد مظفر مفوض داشته ضميمهء يزد گردانيد و بعد از آن هرچند او را استدعا نمود ، فايده‌اى جز عناد نبود و زمان زمان شعلهء وحشت زيادت مىافروخت و آتش ضديت اسباب محبت\r\n\r\n\r\n","description":"","footnote":"\r\n( 1 ) . ذيل جامع : « به شهرى كه برآوردهء پسر حاجى طغاى بود برفت و آن موضع را به كلى خراب كرده به حدى كه مسجد . . . در مقبرهء پسر حاجى طغاى خرابى و بىرسمى تمام كردند و او را از گور برآوردند و سرش از تن بركندند . » ص 165\r\n","page_name":" 205 ","page_number":205},
  {"content":"\r\n\r\nو الفت مىسوخت .\r\nدر اين حال ، مولانا شمس الدين صاين قاضى پسر خويش عبد الملك را به كرمان فرستاد تا به دست دوستى رياض دشمنى را سيراب گرداند و در شربت اخلاص زهر نفاق به مذاق رساند و پيغام داد كه امير پير حسين عظيم خونريز و فتنه‌انگيز است و برادران چون روز قيامت از او در گريز . ديگران چه توقع دارند . از او اجتناب به حكم « كن وسطا وامش جانبا » به زبان اقتراب و به دل اغتراب واجب است . امير محمد به كلى متنفر شده امكان ملاقات نماند .\r\nامير پير حسين اصفهان را به امير جمال الدين شيخ ابو اسحق كه بعد از رفتن برادرش مسعود شاه به بغداد پيش او آمده بود عنايت فرمود . خاطرى كه به انواع مجروح بود به اين تلطف كجا روى برآرد و ضميرى كه به هرگونه ملالت كدورت يافته كى به اندك صيقلى انجلا پذيرد . لاجرم چون ملك اشرف عزيمت عراق كرد ، امير شيخ ابو اسحق استقبال كرده تسخير فارس را به آسانى در نظر او جلوه داد . امير پير حسين به عزم رزم از شيراز بيرون آمده در مخيم قصر زرد ، از نوكران و احشام و صحرانشينان ، جمعى عظيم گرد آورد و عازم اصفهان شده ناگاه مولانا شمس الدين قاضى و امير طيب شاه و اميرزاده على پيلتن كه امارت لشكر بديشان مخصوص بود به جانب ملك اشرف گشتند و از اين سبب حالتى شد امير پير حسين را كه تدارك آن از انديشه بيرون بود . آرى هر دولتى را انجامى و هر سعادتى را فرجامى است . لكل حركة سكون و غاية كل مسكون لا يكون . امير پير حسين چاره جز آن ندانست كه مقاليد خطهء ايالت و مفاتيح قبض و بسط آن ولايت به دشمن گذارد و در اين حال امير مظفر الدين سلغر كه از اكابر زمان بود و معتمد عليه امير پير حسين الحاح نمود كه به جانب امير محمد مظفر بايد رفت كه به امداد او باشد كه امور مملكت استقامت يابد و جناب مبارزى استعداد معاونت مرتب داشته اسباب مهماندارى ساخته بود .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nنظم\r\n بسا دولت كه آيد بر گذرگاه * چو مرد آگه نباشد گم كند راه \r\nقضاى نازل امير پير حسين را از آن انديشهء ناصواب گردانيده گفت ما را به آن طرف اندك وحشتى در ميان است . خاطر به موافقت او قرار نمىگيرد . فى الجمله در همان شب ، با خواص و خدم و روى پوشيدگان حرم ، عازم تبريز شد ، به اميد آن‌كه امير شيخ حسن كوچك كه ابن عم او بود ، معاونت نمايد و امداد فرمايد .\r\nچون به سلطانيه رسيد و امير شيخ حسن از تجبر و تكبر او رنجيده خاطر بود به روباه‌بازى او را خواب خرگوش داده خواجه غياث الدين محمد كرمانى و عماد الدين سراوى كه وزير بودند به استمالت او به سلطانيه فرستاد و خود متعاقب رسيده او را گرفت و او را ميان شربت زهرآميز و شمشير خونريز مخير گردانيد . پير حسين سم قاتل اختيار كرد .\r\nنظم\r\n هم آن‌جا پر طاوسى بينداخت * جهان از فر كاوسى بپرداخت \r\nاكثر اركان دولت او متوجه يزد و كرمان شدند . ازجمله ، امير ظهير الدين ابراهيم كه جامع بين الرياستين و جايز بين الكياستين بود و با جناب مبارزى قواعد بندگى ثابت داشت به دولت ملازمت رسيد . امير محمد مظفر تعظيم و اكرام و توقير و احترام نموده منصب وزارت به جانب او تفويض فرمود و مولانا ركن الدين هروى ، كه از مقربان امير پير حسين بود و از ناظمان در بلاغت به وفور فصاحت مستثنى ، ملازم جناب مبارزى شد و او را در مدايح امير محمد قصايد غراست و در نكوهش امير شيخ ابو اسحق مقطعات دارد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nذكر آمدن ملك اشرف بعد از فرار امير پير حسين\r\nملك اشرف ، بىآن‌كه قطره خون بر زمين ريخت ، ملكى در تحت تصرف گرفت و بىآن‌كه تيغى كشيد ، اقليمى در حوزهء اقتدار آورد و امير شيخ ابو اسحق نزديك شيراز خواست كه به شعبده و نيرنگ كعبتين مراد ملك اشرف را بازمالد و به حيلت و افسون عقد جمعيت او از هم فروريزد ، به بهانهء ترتيب ماحضر كه مناسب حال ملوك باشد به شهر درآمد و به تقويت عوام بر ملك اشرف [ خر 
  ] « 1 » خروج كرد . ايشان مترصد كه زمان تا زمان جام مراد بر دست گيرند و پاى در خطهء كامرانى نهند ، نيل امانى به تيغ يمانى مبدل شد . جماعتى از جوانان محلهء موردستان و دربندان و گروهى از درب خفيف و فوجى از درب اصطخر و درب تاج الدين همان شب از شهر بيرون رفته به زخم فلاخن و ضرب چوب‌دستى مردم اشرفى را تار و مار ساختند و به يك حمله آن جمله كه ثريا صفت دست انتظام به هم داده بودند چون بنات النعش متفرق شدند و ساحت آن مخيم كه چون گلبن در بهار خيمه‌ها بر هم زده بودند و چون صحن چمن علمهاى رياحين به آسمان كشيده چون اشجار در خريف بىبرگ و نوا ماند و هم در شب فرار كرده صباح از آن اثرى نمانده و باقى محلات از خروج شيرازيه و فرار اشرفيه خبر نداشتند و اين معنى در ميان اهل شيراز ضرب‌المثل باشد و امير شيخ ابو اسحق به معاونت شيرازيه مخالف را گريزانيده فارس در تصرف آورد .\r\n\r\nوقايع سنهء ثلاث و اربعين و سبعمائه حكايت قتل امير مسعود شاه بن امير محمود شاه اينجو\r\nسابقا مذكور شد كه در وقت توجه امير پير حسين به جانب فارس ، امير\r\n\r\n\r\n","description":"","footnote":"\r\n( 1 ) . ك ندارد\r\n","page_name":" 208 ","page_number":208},
  {"content":"\r\n\r\nمسعود شاه به بغداد رفت و امير شيخ حسن بزرگ رعايت بسيار نموده سلطان بخت دختر دمشق خواجه خواهر دلشاد خاتون را به او داد و امير ياغى باستى را به اسم امارت مقرر گردانيده ايشان را به جانب شيراز فرستاد و پيش از آن‌كه ايشان آيند ، قضيهء پير حسين و ملك اشرف واقع شد . امير جمال الدين شيخ ابو اسحق مملكت فارس را ، به واسطهء تعلقات مالى و ملكى ، ملك خود مىدانست و شيرازيان مسعود شاه را حاكم مىدانستند و رجوع مهمات با مسعود شاه بود . چون او در صحبت ياغى باستى نبودى كسى مهم به ياغى باستى رجوع ننمودى . اين معنى او را دشوار آمده « 1 » ناگاه مسعود شاه را به قتل آورد و امير شيخ ابو اسحق به موجب فرمودهء برادر عازم گرمسير شبانكاره بود .\r\nدر نواحى شيراز ، خبر قتل شنيده بازگشت و به شهر آمده مردم شهر دو گروه شدند و مدتى جنگ قايم گشته فيصلى پديد نمىآمد و گروه انبوه به قتل رسيدند و اهل سلامت و گوشه‌نشينان از دست اوباش در زحمت بودند و خويشان و دوستان در يك شهر با هم محاربه مىكردند و خرابى تمام به احوال شيراز راه يافت . عاقبت ابناء اينجوييه مدد از كازرون طلبيده امير ديلم شاه كه سردار آن طرف بود آمد و به اتفاق ياغى باستى را از شهر بيرون كردند و ياغى باستى در عراق عجم به ملك اشرف ملحق شد و چون هر دو از شيخ حسن كوچك متوهم بودند به خدمت امير شيخ حسن بزرگ پيوستند و در بغداد ميان ايشان اتحاد تمام حاصل شد و آن‌جا به خرمى گذرانيدند .\r\n\r\nذكر ملك اشرف بعد از آن‌كه از شيراز معاودت نمود\r\nچون ملك اشرف از تسخير مملكت فارس مأيوس گشت خواست كه در\r\n\r\n\r\n","description":"","footnote":"\r\n( 1 ) . ذيل جامع التواريخ : « هرچند جلال الدين مسعود شاه امير ياغى باستى را خدمات پسنديده مىكرد و خود را پيش او چون نايبى مىدانست . اما او از نخوتى كه لازمهء ذات مغول است در شيراز خود را مهمان و مسعود شاه را صاحب مكان جايز نمىديد . قاصد جان او شد . »\r\n","page_name":" 209 ","page_number":209},
  {"content":"\r\n\r\nمراجعت شكوه لشكر نااميد را به تاراج بعضى مواضع مندفع گرداند . « 1 » امير مبارز الدين محمد آگاه شد . « 2 » از كرمان به جانب يزد روان شد و ملك اشرف متوجه ناحيت نايين گشت . شاه شرف الدين مظفر از يزد شاه سلطان را كه خواهرزاده و داماد جناب مبارزى بود به آن طرف فرستاد و با آن‌كه در آن حدود قرب بيست هزار سوار بيگانه درآمده بودند شاه سلطان دليرى نموده از بىراهه به شهر نايين درآمد . روز ديگر آن لشكر بىشمار كه به حقيقت درياى خونخوار بودند در تموج آمده عواصف آن فتنه كه چندين بلاد را ويران كرده بود وزيدن گرفت و در مقابلهء هر كنگره قشونى ايستاده در برابر هر برجى فوجى صف كشيده آمادهء قتال شد .\r\nنظم\r\n غريويدن كوس گردون شكاف * زمين را درافكند پيچش به ناف \r\nاز مبدأ طليعهء صباح نائره كفاح اشتعال پذيرفت و از مظهر تباشير بام غمام حسام باريدن گرفت . به يك صدمه چند رخنه در بارو كردند و به يك حمله چند نقب در سور « 3 » انداختند . شاه سلطان چون ديد كه كار از سرحد شجاعت به مرتبهء تهور انجاميد از دروازه بيرون دوانيده سفينهء پردلى در آن درياى جوشان انداخت و به يك جرأت دلاورانه آتش آن فتنه را كه بالا گرفته بود به آب تيغ ظفر پيكر ساكن ساخت و خللى كه در بارو بود به صلاح آورد و ليكن تا وقت شام كه مقدمهء سپاه زنگ شبيخون آورد مخالب رماح [ از اهداب ارواح 
  ] « 4 » كوتاه نمىگشت و كشاكش سنانها از تعرض جانها نمىايستاد و سپاه ملك اشرف باز مأيوس گشته مردم آن ديار ، به سبب مردانگى\r\n\r\n\r\n","description":"","footnote":"\r\n( 1 ) . مواهب الهى : « خواست كه در زمان مراجعت از ناحيهء نايين كه از ضمايم يزد است بهرهء انتهابى نمايد . » ص 150\r\n( 2 ) . ايضا : « چون آوازه اين هجوم به سمع شاه اعظم شرف الدين شاه مظفر رسيد . . . »\r\n( 3 ) . ك : سوار\r\n( 4 ) . ك ندارد\r\n","page_name":" 210 ","page_number":210},
  {"content":"\r\n\r\nشاه سلطان ، از آن بلا خلاص يافتند و لشكر اشرفى مواشى كه در آن حوالى و حواشى بود رانده در هيچ محل از غارت اثر نمانده عازم عراق شدند و در سلطانيه ملك اشرف و ياغى باستى به هم پيوسته از وهم امير شيخ حسن كوچك پيش امير شيخ حسن بزرگ رفتند در وقتى كه او از بغداد متوجه تبريز شده به كردستان درآمده بود . ايشان را تعظيم بسيار كرد و جمعى از امراى اويرات از امير شيخ حسن چوپانى برگشته به امير شيخ حسن ايلكانى پيوستند و شيخ حسن كوچك باقى امراى اويرات را به قتل آورد و مكر كرده به امير شيخ حسن بزرگ رسانيد كه امير شيخ حسن كوچك پيش ملك اشرف و ياغى باستى فرستاده كه شما به قصد دشمنم رفتيد و تا غايت هيچ اثر ظاهر نشد . اگر شما را فرصت نمىشود من تدبيرى ديگر كنم و روزگار به هرزه نبرم .\r\nنظم\r\n زمانه از آن كس تبرا كند * كه او كار امروز فردا كند \r\nامير شيخ حسن به واسطهء قرب دشمن انديشناك شد و قاصد « 1 » ايشان گشت .\r\nمحرم « 2 » ايشان را خبر كرده در حال گريختند و لشكر در عقب رفته نرسيد و امير شيخ حسن بزرگ به جانب بغداد بازگشت و امير شيخ حسن كوچك به تبريز رفت . و ملك اشرف و ياغى باستى به چندين مشقت به ابهر رسيده عازم فارس شدند و شنيدند كه راى ملك بن امير ايسن قتلغ با احشام بسيار در جاپلق است . ياساميشى كرده بر سر او تاختند و او را به قتل آورده غنيمت بسيار گرفتند و منتظم احوال به اتفاق صارم الدين محمد كه بزرگ آن ولايت بود عازم اصفهان شده در باغ رستم نزول كردند . روساى اصفهان حاضر شده ابراهيم كه از امير پير حسين بازمانده بود با غلبهء انبوه به ايشان\r\n\r\n\r\n","description":"","footnote":"\r\n( 1 ) . يعنى در صدد قتل آنان برآمد\r\n( 2 ) . ك : مجرى\r\n","page_name":" 211 ","page_number":211},
  {"content":"\r\n\r\nپيوست و از متمولان مال فراوان گرفتند و اسباب پادشاهى ساخته به راه مال ورد آهنگ فارس كردند و از سپاهشان در آن نواحى خرابى بسيار شد . از آن جمله شعب بوان كه يكى از جنان اين جهان است . ساحت نزهت‌فزايش نمودار ارم و چمن بهشت آيينش جلاى زنگار هر غم و آن خطهء روح‌افزا را به اطراء مادح چه احتياج . قصيده ابو الطيب المتنبى كه مطلعش اين است .\r\nشعر\r\n مغانى الشعب طيبا فى المغانى * بمنزلة البديع من المعانى « 1 » \r\nبه وصف او كافى است . جمعى بهادران در آن مقام نزول كردند . متوطنهء آن ديار به غارى حصين پناه بردند كه شايد از نوايب قهر خلاص يابند . نائرهء ظلمشان ، به درگاه آن غار آتشى برافروخت كه دود آن در سپهر دخانى كله بست و زبانهء آتش قهرشان شعله‌اى برآورد كه زبان آن باكرهء اثير حكايت كرد و دود روى به غار آورده چون منفذى نداشت راه نفس بر آن بيچارگان فروگرفته قرب دو هزار آدمى را دود از خرمن حيات برآمد .\r\nو چون ملك اشرف و ياغى باستى را در خاطر چنان بود كه تسخير مملكت فارس به آسان موقوف اتفاق محمد مظفر است رسل و رسايل مبنى بر تأكيد قواعد محبت و منبئى از طلب سعادت صحبت به جانب او متواتر و مترادف گشت .\r\nامير مبارز الدين در جواب ملك اشرف فرمود كه اگر نيت در استحضار اين جانب منبعث از محض اخلاص است ، مولانا شمس الدين صاين قاضى كه از امير پير حسين برگشته و به ملك اشرف پيوسته و پيوسته در معادات اين جانب كمر اجتهاد بسته در قيد اسار بايد آورد و بدين جانب فرستاد . ملك اشرف ، چون ادراك مطلوب به آن\r\n\r\n\r\n","description":"","footnote":"\r\n( 1 ) . در حاشيه نسخه ك آمده است : جنات الدنيا اربعة غوطة دمشق ، ابلة بصره و شعب بوان و سغد سمرقند\r\n","page_name":" 212 ","page_number":212},
  {"content":"\r\n\r\nملتمس محصور مىشناخت ، مولانا شمس الدين را گرفته به نزد امير محمد روان ساخت و امير محمد مظفر اعتماد ننمود . « 1 » سلطان شاه جاندار را با سه هزار مرد روان ساخت و ملك اشرف ابرقوه غارت كرد و اسير گرفته متوجه شيراز شد و امير شيخ ابو اسحق خبر يافته به استعداد مقاومت قيام نمود و ملك اشرف به يك منزلى شيراز رسيده عرب جاندار نوكر « 2 » امير شيخ حسن كوچك از جانب تبريز رسيده در گوش ملك اشرف سخنى گفت . ملك اشرف دستارچه بر روى نهاد و در گريه شد . امير ياغى باستى پرسيد كه سبب گريه چيست گفت برادرم شيخ حسن را خاتون او عزت ملك قصد كرده است و شرح اين سخن خواهد آمد ان شاء اللّه .\r\nچون ياغى باستى و ملك اشرف بر اين حال وقوف يافتند - اگرچه بالحقيقه شادمان گشتند - اما زبانى اظهار ملالت كرده در عزيمت شيراز متردد شدند .\r\nامير اشرف ميل تبريز داشت و امير ياغى باستى عزم شيراز . به ترغيب ابراهيم صواب كه از اكابر شيراز بود ، ملك اشرف گفت امر كلى مهم تبريز است . اگر به اين جزئيات ملتفت شويم آن از دست رود . عاقبت ياغى باستى را نيز ميل تبريز شد و سلطان شاه جاندار و ابراهيم صواب متوجه يزد شدند .\r\nو بقاياى اين قضايا و شرح قتل امير شيخ حسن چوپانى در وقايع سنه اربع و اربعين و سبعمائه به [ تقرير و 
  ] « 3 » تحرير پيوندد . انشاء الله وحده العزيز .\r\n\r\nذكر محاربهء امير وجيه الدين مسعود سربدار با ملك معز الدين حسين و قتل شيخ حسن جورى\r\nچون احوال امير وجيه الدين مسعود و شيخ حسن جورى در سبزوار و نيشابور به\r\n\r\n\r\n","description":"","footnote":"\r\n( 1 ) . ك : اعتماد نمود\r\n( 2 ) . س : از نوكران\r\n( 3 ) . س : ندارد\r\n","page_name":" 213 ","page_number":213},
  {"content":"\r\n\r\nاتساق امور و اتفاق جمهور منظم و معمور شد ، داعيهء تسخير خراسان در نظر همتشان آسان نمود . خواستند كه هرات را مسخر گردانند . لشكرى باران عدد و سپاهى طوفان مدد كه از شكوه ايشان و لوله [ در بحر و زلزله 
  ] « 1 » در كوه افتد جمع گردانيد . قرب دو هزار مرد شمشيرزن\r\nمصرع\r\n هر يكى را خنجرى چون شعلهء آتش به دست \r\nمتوجه هرات شد . ملك معز الدين حسين آگاه شد و لشكرى خونخوار چون تلاطم بحر زخار از غور و خيسار و بلوچ و خلج « 2 » و نكودرى و سجزى مرتب ساخت و از دار الملك هرات عازم نيشابور گشتند و آن دو سپاه هريك شيرى ژيان و پلنگى دمان .\r\nنظم\r\n غضنفر جوش گردون كوش آهن‌پوش خارا كن * مصاف اندوز جنگ‌افروز اعداسوز شيرافكن \r\nدر حدود ولايت زاوه به هم رسيدند و صفها آراسته . جوانان جانبين و نوخواستگان طرفين در جولان مبارزت آمدند . از نفير ناى و خروش كوس ، صدا در طاس نگون گردون افتاد و آواز نعره و فرياد به قمهء پروين و قبهء چرخ برين رسيد .\r\nنظم\r\n چنان شد زخم كوس و نعرهء جوش * كه گردون پنبه محكم كرد در گوش\r\nغبار خاك زير پاى باره * شده چون سرمه در چشم ستاره \r\nمبارزان مبرز كه هنگام جنگ چنگ در گريبان اجل زنند و گاه نبرد چون گرد با باد هوا برآميزند كالبرق الخاطف و الريح العاصف از طرفين روان شدند و به هم رسيده بىلبث و درنگ به حمله و جنگ درآميختند و به زخم سهام و ضرب حسام سر و سينه\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . س : خلخ\r\n","page_name":" 214 ","page_number":214},
  {"content":"\r\n\r\nشكافته سرها چون گوى در معركه در دست و پاى خنگان چوگانى افتاد و از امواج درياى مصاف و افواج كشتگان در اطراف صورت فزع اكبر و نمودار دشت محشر مشاهده شد و سر  هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً  « 1 » معنى خويش آشكار كرد .\r\nنظم\r\n ز هر سو كشته چندانى بپيوست * كه راه جنگ بر لشكر فروبست\r\nزمين از خون مردان موج‌زن گشت * سپرها خشت و جوشنها كفن گشت\r\nتن از اسب و سر از تن سرنگون شد * فلك دريا زمين صحراى خون شد \r\nدر ابتدا لشكر امير وجيه الدين مسعود غالب آمده بسيارى از لشكر هرات به قتل رسيد . چنانچه از ثقاة منقول است كه از لشكر ملك كه دهجات و صدجات و هزارجات بودند بعد از فتح احتياط رفته از هيچ دهجه‌اى نبود كه كسى به قتل نرسيد . در چنين حالتى ملك متحير مانده بر سر پشته‌اى راند و فرمود تا نقاره‌ها كوفتند و علمها بر پاى كرده ياران خود را دل مىداد كه يك بار ديگر به موجب الامور بخواتيمها حمله كنيم .\r\nنظم\r\n تا قبضهء شمشير [ كه 
  ] « 2 » پالايد خون * تا آتش اقبال [ كه 
  ] « 1 » بالا گيرد \r\nو قرب سيصد سوار پيش ملك جمع آمدند . امير مسعود را نظر بر ايشان افتاد با آن كه اكثر لشكر او به اولجه مشغول بودند متوجه ملك معز الدين حسين شد و شيخ حسن در عقب او . ناگاه شخصى ، هم از ايشان ، شيخ حسن را زخمى زده هلاك ساخت و شيخ حسن امير مسعود را گفته بود كه اگر مرا واقعه پيش آيد زينهار توقف نكنى . چون امير\r\n\r\n\r\n","description":"","footnote":"\r\n( 1 ) . سورة الاحزاب 11\r\n( 2 ) . به جاى [ كه 
  ] در نسخهء آمده : تو\r\n","page_name":" 215 ","page_number":215},
  {"content":"\r\n\r\nمسعود آگاه شد بنابر وصيت شيخ [ كرامت‌گو 
  ] ، « 1 » روى به هزيمت نهاد و لشكر ملك در عقب سربداران رفته سربداريه بعد از آن‌كه دل به ظفر خوش كرده بودند بعضى در قيد اسار آمدند و جمعى به راه فرار رفتند و ملك اسلام معز الدين حسين كرت را لطيفهء  وَ مَا النَّصْرُ إِلَّا مِنْ عِنْدِ اللَّهِ  « 2 » از پردهء غيب روى نمود و سعادت و اقبال و رايت مسعودى كه با ذروهء افلاك لاف برابرى مىزد در خاك مذلت نگونسار گشت و پلنگ كبر او كه با شير فلك تساوى مىنمود در دست روباه مكر و خداع روزگار گرفتار ماند .\r\nامير فخر الدين محمود بن يمين المستوفى را گرفته پيش ملك آوردند و ملك معز الدين او را تربيت « 3 » فرمود و در شرح تأسف ديوان او كه در آن معركه ضايع شد قطعه‌اى دارد . [ چند بيت ثبت افتاد . 
  ] « 4 »\r\nنظم\r\n گر به دستان بستد از دستم فلك ديوان من * شكر ايزد آن‌كه او مىساخت ديوان با من است\r\nور ربود از من زمانه سلك در شاهوار * زان چه غم دارم چو طبع گوهرافشان با من است\r\nور ز شاخ گلبن فضلم گلى بربود باد * گلشنى پرلاله و نسرين و ريحان با من است\r\nور تهى شد يك صدف از لؤلؤى لالاى من * پر ز گوهر خاطرى چون بحر عمان با من است \r\n\r\n\r\n","description":"","footnote":"\r\n( 1 ) . ك ، س ندارد ف ، در زير سطر\r\n( 2 ) . ال عمران 126\r\n( 3 ) . به اصطلاح زمان يعنى مورد نوازش و توجه قرار دارد\r\n( 4 ) . ك : ندارد\r\n","page_name":" 216 ","page_number":216},
  {"content":"\r\n\r\nو اين قطعه تمام در مدح ملك معز الدين حسين است .\r\nملك را چون اين فتح روى نمود ، مظفر و منصور به مستقر دولت معاودت فرمود .\r\nخزاين به زر و گوهر مشحون و لشكر از آنچه بود بسيارى افزون بر مصداق   إِنَّ الْإِنْسانَ لَيَطْغى أَنْ رَآهُ اسْتَغْنى   « 1 » علم بىنيازى برافراخت و رايت پادشاهى تا به عيوق مرتفع ساخت . « 2 »\r\n\r\nذكر وقايع سنهء اربع و اربعين و سبعمائه\r\nاز معظم وقايع اين سال ، قتل امير شيخ حسن بن تيمورتاش بن چوپان است [ و صورت واقعه چنان است 
  ] « 3 » كه چون امير شيخ حسن ممالك آذربايجان و اران و موغان مسخر گردانيد ، لشكرى با سليمان خان به روم فرستاد و آن لشكر منهزم بازآمد و امير شيخ حسن فرمود امير يعقوب شاه را به بهانهء تقصيرى كه در روم كرده گرفتند و خاتون شيخ حسن ، عزت ملك ، رومى بود و ميان او و امير يعقوب شاه قضاياى نهانى . خاتون ، به تصور « 4 » وقوف بر آن قضايا ، متوهم شد و به موجب لا راد لقضائه و لا معقب لقدره\r\nمصرع\r\n پيمانه و پر شد بگردانندش \r\nدو سه زن كه در تمام آن احوال مجرم محرم بودند متفق ساخته شب سه‌شنبه بيست و هفتم رجب سال مذكور امير را در خفيه به خصيه خبه كردند و خواجه سلمان در اين معنى قطعه‌اى دارد :\r\n\r\n\r\n","description":"","footnote":"\r\n( 1 ) . سورة العلق آيات 6 و 7\r\n( 2 ) . حاشيه نسخه ف : « محاربه مذكوره در حدود ولايت زاوه به فعل آمد . »\r\n( 3 ) . ك ندارد\r\n( 4 ) . س : به سبب\r\n","page_name":" 217 ","page_number":217},
  {"content":"\r\n\r\nقطعه\r\n ز هجرت نبوى رفته هفتصد و چل و چار * در آخر رجب افتاد اتفاق حسن\r\nزنى چگونه زنى خير خيرات حسان * به زور بازوى خود خصيتين شيخ حسن\r\nگرفت محكم و مىداشت تا بمرد و برفت * زهى خجسته زنى خايه‌دار مرد افكن \r\nو سر آن سخن ، كه بر خفيات امور و مشكلات اسرار وقوف توان يافت و به احوال مكر زنان و نابكارى و بىوفائى ايشان علم محيط نشود ، آشكارا گشت و شبى كه خاتون اين حركت [ كرد 
  ] « 1 » صباح از وهم گريخته به حمامى رفت و هركه خبر داشت متفرق شد و دو شبانروز پنهان ماند و از سياست شيخ حسن ، ديار را در آن خانه مجال گذار نبود . امرا خادمه‌اى طلب كرده فرستادند تا [ بازداند 
  ] « 2 » كه امير بيرون مىآيد .\r\nخادمه در خانه رفته غير شيخ حسن كه مرده افتاده و بالش بر دهن نهاده كسى را نديد .\r\nروز سيم ، اتباع شيخ حسن آگاه شده آن قحبهء نابكار را با قاتلان به دست آوردند و به زارى زار كشتند و اجزاى خاتون را به سر كارد مىبريدند و مىخوردند .\r\nو حكايتى غريب منقول است يعنى روزى كه شبش اين واقعه وقوع يافت ، امير شيخ حسن از مولانا فخر الدين جارپردى كه سرآمد علماى تبريز بود سؤال فرمود كه اگر اعدا شخصى را ناگاه فروگيرند و او را مجال گفتن كلمهء توحيد به زبان و به دل نيز نباشد آن شخص مسلمان مرده باشد ؟ مولانا فرمود كه پيشتر نيت بر مسلمانى داشته به حكم الاعمال بالنيات هر آينه مؤمن باشد . قاضى مظفر الدين شاه قزوينى در تاريخ او\r\n\r\n\r\n","description":"","footnote":"\r\n( 1 ) . ف ندارد\r\n( 2 ) . ك : بار دادند\r\n","page_name":" 218 ","page_number":218},
  {"content":"\r\n\r\nگفته :\r\nنظم « 1 »\r\n نويان زمان ، شيخ حسن چوپانى * از حكم قضا و قدر يزدانى\r\nدر سال « دمذ » در شب روز مبعث * بر دست زنش تباه شد پنهانى \r\nامير يعقوب شاه از حبس گريخته به لشكر خود پيوست و سليمان خان اموال امير شيخ حسن را كه رشك مال قارون و از خزاين پادشاهان جهان افزون بود تصرف نمود و با امرا و اركان دولت عنايت فرمود .\r\nنظم\r\n يكى گرد كرد و نخورد و بمرد * يكى گرد ناكرده خوش برد و خورد \r\nسليمان خان ، قوچ حسين بن امير حسن بن امير چوپان را كه در حبس بود به قتل آورد و زمستان به قراباغ رفت و حاجى حمزه مولايى و چوپان اختاجى را كه تمكين او نمىكردند به ناچار امارت [ الوس داد و حاجى يعقوب شاه ، كه از ايشان به راه و جاه زيادت بود ، چون رسيد ، امارت دادن واجب نمود . چون اين احوال موافق استقلال نبود ، استدعاى ملك اشرف و ياغى باستى كرد و چون به نزديك 
  ] « 2 » رسيدند پشيمان شد . اما سود نداشت .\r\n\r\nذكر ملك اشرف و ياغى باستى كه به تبريز آمدند و ساير وقايع\r\nامير ملك اشرف و امير ياغى باستى - چنانچه سبق ذكر يافت - توجه به جانب شيراز فسخ كرده عازم آذربايجان شدند و نوروز سلطانى به سلطانيه رسيده عزم اوجان\r\n\r\n\r\n","description":"","footnote":"\r\n( 1 ) . س : رباعى - ك : بيت\r\n( 2 ) . ك دادند واجب نمود . چون . . .\r\n","page_name":" 219 ","page_number":219},
  {"content":"\r\n\r\nكردند و به تبريز آمده شهريان بر ضعف حال لشكر ايشان استهزا مىكردند و به جنگ رسيده عوام را طاقت نمانده گريختند . مولانا نظام الدين غورى و مولانا تاج الدين كوه كمرى « 1 » و ديگر معارف ، به شفاعت آن فتنه را نشاندند و امرا به شنب غازان فرود آمدند و پيش از اين ، امير شيخ حسن چوپانى امير سيورغان را در قراحصار روم حبس فرموده بود . بعد از واقعهء او ، سروب « 2 » نام كوتوال آن‌جا را كشته بر قلعه مستولى شد و خزاين برداشته و استعداد سفر كرده ايلچى پيش ملك اشرف فرستاد و اظهار يك جهتى نمود و ايشان نيز به عزم ديدار استقبال كرده در معموريه به هم رسيدند و از آن‌جا به قصر « 3 » طاق و گوگجه تنگيز كه ييلاق امير چوپان بود آمده قرب دو ماه به خرمى گذرانيدند و غلبهء انبوه بر ايشان جمع شده چون خبر اجتماع ايشان به سليمان خان و مردمش رسيد ، مجموع متفرق شده ، سليمان خان به ديار بكر رفت و حاجى حمزهء مولايى « 4 » و محمد عليشاهى وزير و برطال گرجى پيش امرا آمدند و برادران امير ياغى باستى و امير سيورغان فرسنگى از امير اشرف دور تر مىبودند . عماد الدين سراوى تخيلى متبنجانه « 5 » نموده و خيمه و اسباب گذاشته متوجه قيتول امير سيورغان شد و تقرير كرد كه ملك اشرف نوكران [ را 
  ] جيبه پوشانيده بر سر شما مىآيد و نيم‌شب به ملك اشرف خبر مىرسد كه از آن طرف مسلح شده قصد تو دارند و از طرفين تا روز بر پشت اسب منتظر يكديگر بودند چون روز شد ، ملك اشرف [ كس 
  ] « 6 » فرستاد كه ما هنوز مملكتى نگرفته‌ايم كه سبب مخالفت باشد . اين فتنه از چه خاست . گفتند عماد الدين سراوى\r\n\r\n\r\n","description":"","footnote":"\r\n( 1 ) . ك ، س كوكرى\r\n( 2 ) . ك : سرب\r\n( 3 ) . س ، ك : قصر طاق ، در ذيل جامع التواريخ هم به‌همين نحو آمده ولى در نسخه ف : إله طاق\r\n( 4 ) . ف : ملايى\r\n( 5 ) . س : منتبجانه - ظاهرا به معناى تخيلى از روى نشأة بنگ منظور بوده يعنى تخيلى واهى و نسنجيده . در ذيل جامع : « شبى فكر ناصواب كرده تخيلش رو نمود » ص 175\r\n( 6 ) . تكميل قياسى . در نسخ نيست\r\n","page_name":" 220 ","page_number":220},
  {"content":"\r\n\r\nچنين گفت . ملك اشرف سوگند به غلاظ و شداد ياد كرد كه از اين خبر ندارم . اگر ارادت موافقت است عماد الدين را فرستند . ايشان عماد الدين روان كرده ملك اشرف به قتل آورد و به اتفاق عازم تبريز شدند .\r\nاهالى تبريز ، سيورغان و ياغى باستى را بزرگتر مىديدند و ملك اشرف را اين معنى ناملايم مىآمد . پيغام كرد كه مغول را در شهر نشستن خلاف تورهء چنگيز خان است . دامن كوه سهند علف‌خوارهاى نيكوست . ايشان نيز صلاح چنان ديدند . اما تعللى مىكردند . ملك اشرف متوهم شده بيرون رفت و چند روز در دامن كوه سهند « 1 » گذرانيد . شبى امير جلال الدين « 2 » پسر امير قتلغ شاه غازانى از تبريز آمده به ملك اشرف رسانيد كه سيورغان و ياغى باستى لشكر مكمل كرده امشب بر تو شبيخون مىزنند .\r\nملك اشرف مردم خود را مستعد جنگ ساخته صحرا را آتش زد و تا روز سپاهش بر پشت اسب بودند . روز ديگر ياساميشى كرده با برادر مصر ملك متوجه ايشان شد .\r\nنزديك شهر شنيد كه سيورغان و ياغى باستى در شب كوچ كرده به جانب خوى رفته‌اند . ملك اشرف همچنان متعاقب ايشان روان شد و ايشان از دامن كوه نخجوان گذشته در معموريه نزول كردند و ملك اشرف همچنان مىرفت تا در صحراى اغتاباد « 3 » به هم رسيده جنگ در پيوستند و از طرفين كوشش و كشش تمام رفت . عاقبت سيورغان و ياغى باستى هزيمت شده امير جداى « 4 » به تكاميشى رفت و ملك اشرف ظفر يافته در ماتيل در صحراى شمكور « 5 » كه وقتى شهرى بوده نزول كرد و نوشيروان نامى كه قيچاچى او بود از نژاد كاويان بر تخت نشانده نوشيروان عادل نام كرد و السلام .\r\n\r\n\r\n","description":"","footnote":"\r\n( 1 ) . در نسخهء س همه‌جا با گذاشتن ضمه « سهند » آمده است .\r\n( 2 ) . س : امير جلال\r\n( 3 ) . ذيل جامع : اغياتاو ( ؟ ) ص 176\r\n( 4 ) . س : امير حداى -\r\n( 5 ) . ذيل : در نايتل ، در صحراى سهكور\r\n","page_name":" 221 ","page_number":221},
  {"content":"\r\n\r\n\r\nذكر امارت ملك اشرف و مدت حكومت او سيزده سال\r\nملك اشرف بعد از فتح به گنجه آمد و امير سيورغان و ياغى باستى به موضع بانى رفته قاضى محى الدين بردعى و فخر الدين حبش را فرستاده صلح طلبيدند و ملك اشرف راضى شده باز سيورغان پشيمان شد و از ياغى باستى جدا شده به ديار بكر رفت و ايلكان پسر امير شيخ حسن بزرگ در ديار بكر سيورغان را تعظيم بسيار كرده چون مجال يافت خاطر از او جمع ساخت « 1 » و ياغى باستى به ملك اشرف پيوسته يكديگر را به غايت متواضع بودند و باتفاق عازم تبريز شدند .\r\nدر راه حاجى حمزهء ملايى و حسين اسغا « 2 » را ملك اشرف به ياساق رسانيد و ملك اشرف در تبريز به درب رى نزول كرد و ياغى باستى به درب مهامن « 3 » . بعد از چند روز ، ملك اشرف ياغى باستى را گرفته پيش خود برد و به نوعى قصد « 4 » كرد كه هيچ‌كس اطلاع نيافت و آوازه انداخت كه ياغى باستى گريخت و ملك اشرف در حكومت استقلال يافت .\r\n\r\nذكر احوال ملك مبارز الدين محمد مظفر در چند سال\r\nچون امير مبارز الدين محمد از انتظام امور كرمان فارغ شد ، روى به استخلاص\r\n\r\n\r\n","description":"","footnote":"\r\n( 1 ) . يعنى او را كشت - ذيل جامع سورغان را بگرفت و قصد كرد\r\n( 2 ) . ظاهرا همان حاجى حمزه مولايى و چوپان اختاجى بايد باشند كه ذكر آنان گذشت ولى در نسخ چنين است . در ذيل جامع « حاجى حمزه و حسين » آمده بدين ترتيب : « ملك اشرف مىخواست كه حاجى حمزه و حسين را بگيرد . خواجه عبد الحى را كه نايب قديم و وزير بود پيش ياغى باستى فرستاد و گفت من چنين حركتى خواهم كردن . مبادا كه شما را توهمى باشد . . . »\r\n( 3 ) . ظاهرا همان است كه حالا « مهادمين » خوانده مىشود .\r\n( 4 ) . يعنى او را به قتل رسانيد\r\n","page_name":" 222 ","page_number":222},
  {"content":"\r\n\r\nقلعهء بم آورد و آن قلعه‌اى است كه از بلندى ايوان به عمارت سليمان ( ع ) اشتهار يافته و در تاريخ ملوك عجم ذكر آن به « در هفتواد » باقى مانده . ملوك جهان از گشودن آن چون صيد عنقا مأيوس و صناديد ايران از استخلاص آن چون تسخير قلعهء سپهر نااميد .\r\nاخى شجاع الدين خراسانى كه به اقدام تهور بر معارج رفعت ترقى نموده و در ميدان شجاعت گوى جلادت از پردلان روزگار ربوده .\r\nنظم\r\n در آن قلعه كين كهن تازه كرد * خروجى « 1 » نه بر وجه اندازه كرد \r\nو اخى شجاع الدين قرابت پهلوان ابو مسلم بود كه در خدمت پادشاه ابو سعيد قربت تمام داشت و ه تربيت ابو مسلم حكومت ولايت بم يافته بود و چون واقعهء پادشا وقوع يافت ، « 2 » اخى قلعه‌اى منيع و حصنى رفيع ديد . سر از فرمان حكام كرمان بازكشيد و چند نوبت در ميدان محاربت گوى سبقت در خم چوگان مكنت آورد و به سرپنجهء شجاعت دست اقتدار ايشان پيچيده دعوى استقلال كرد و در اين ايام كه جناب مبارزى مملكت كرمان در فرمان آورد ، اخى ، به همان طريق ، جادهء عصيان مسلوك داشت و اگرچه پيش از آنش كلاغى بر كلوخى نمىنشست ، چون عقابى بر سر آن كوه سركشى پيشه گرفت و هرچند در زمان سابق چون بوم خان و مان معمور نداشت ، از پشتى آن قلعه فرهمايى در ضمير آورد .\r\nچون اين صورت بر لوح ضمير امير مبارز الدين نقش بست ، عزم تسخير آن قلعه جزم فرمود و از ملوك قديمى آن قلعه شاه قتلغ شاه نيز محرك اين معنى بود . جناب مبارزى ، با جمعى كه غبار معركه را كه توتياى ديدهء دولت دانستندى و آب حيات را از\r\n\r\n\r\n","description":"","footnote":"\r\n( 1 ) . ك : خراجى\r\n( 2 ) . يعنى مرگ سلطان ابو سعيد\r\n","page_name":" 223 ","page_number":223},
  {"content":"\r\n\r\nظلمات رزمگاه جستندى ، به ظاهر شهرستان بم نزول كرد . اخى شجاع الدين چون شهر و قلعه را به جمعى مشحون يافت كه صف قتال را چون خنجر [ آفتاب 
  ] « 1 » مىشكافتند و فوجى ملازم داشت كه چون خسرو شيرسوار گردون حشم ستاره را منهزم ميگردانيد صف قتال آراسته در مقام مقاومت آمد . چون سفير تير به زبان‌آوران خنجر و شمشير بدل شد و قلاب نيزه در دامن زره چون چنگل شاهين به سينهء دراج آويخت ، در حال عقاب رايت جناب مبارزى به جناح فيروزى در پرواز آمد و تباشير صبح نصرت دميدن گرفت . اخى شجاع الدين ، چون از مبداء حال دليل عجز و ضعف مشاهده كرد ، كشف‌وار سر در درون شهر كشيد و چون سنگ‌پشت ، پشت استظهار به قلعه و كوه باز نهاد و سپاه مبارزى چون حلقهء خاتم حوالى خطهء بم در زير نگين آوردند و شاه شرف الدين مظفر با لشكر فراوان از جانب كرمان رسيده به ملازمت پدر مستعد شد .\r\nاخى شجاع الدين هرچندگاه ناگاه از گوشه‌اى بيرون مىتاخت و از دلاوران خود تنى چند را در عرصهء هلاك مىانداخت . هر نوبت كه چون غمزهء خوبان تيغ مىكشيد چون سر زلف بتان شكسته و پريشان بازمىگرديد و هرگاه كه چون خيل بهار پيكان شركت غنچه مثال برافروخت چون گل از باد صبا سر بينداخت .\r\nجناب مبارزى فرمود تا آب در خندق اندازند و فصيل را با زمين هموار سازند و آن طوايف به لطايف حيل نوبت اول مجارى آب گردانيده ثانيا طوفان بلا چنان بالا گرفت كه به تدبير دفع‌پذير نبود و به حكم بلغ السيل الزبى « 2 » موج حادثه بدان صفت استيلا يافت كه انديشهء به منع آن محيط نمىشد و شهر بم چون گوى زمين در ميان آب مانده مانند كشتى سرگردان در لجهء عمان بود . عاقبت فصيل از پا درآمده اما هنوز به\r\n\r\n\r\n","description":"","footnote":"\r\n( 1 ) . ك : آبدار\r\n( 2 ) . زبى جمع زبيه است . زبيه چند معنى دارد يكى « بلندى كه معمولا آب آن را فرونمىگيرد . بلغ السيل الزبى يعنى سختى كار به نهايت رسيد .\r\n","page_name":" 224 ","page_number":224},
  {"content":"\r\n\r\nموجب الغريق يتعلق بكل حشيش دست به هر چيزى مىآويخت . جناب مبارزى سپاه را به شاه شرف الدين مظفر سپرده عازم كرمان شد .\r\nسال ديگر چون نسيم بهار به قلعه‌گشايى برخاست بازآمد . اخى شجاع الدين همچنان كمان كينه را به دست نزاع كشيده و آئينه تيغ را به صيقل محاربت زدوده از ذروهء كوه فرود آمد . سپاه مبارزى روى بدان گروه آوردند . از آن جمله ، امير هندوشاه در آن معركه دستبردى نمود كه اگر بهرام پاىبند تقدير نبودى تدبير غاشيه‌دارى او كردى و اگر رستم زنده بودى حلقهء بندگيش در گوش كشيدى . با آن‌كه در اثناى كارزار از اسب جدا ماند ، به تيغ آب‌دار دمار از روزگار ايشان برآورد . چون حرارت آن گروه از حد گذشت آتش حميت مبارزى زبانه زد و لشكر به بيست و دو قشون قسمت نموده از جوانب شهر را عرصهء ناوك تسخير ساخت و به يك حمله شهر بم را كه پيكر برجش با بروج دو پيكر دوچار مىشد مسخر گردانيد .\r\nاخى شجاع الدين ، با مردانى چون فولاد ، در سنگ متحصن شد و چون آهن كه در خاره و آتش مقام سازد ، سر در قلعهء هفتواد و جوشن فولاد كشيد و به واسطهء آن‌كه بر ذروهء برج آن قلعه برق آتشبار به پايمردى باد تند نتوانستى گذشت و وهم تيزگام به حوالى بامش به دستيارى انديشهء دوربين نيارستى رسيد ، مدتى مديد تسخير آن قلعه متوقف بود . « 1 » هرچند چهره‌گشايى آن مطلوب در پردهء تعذر مىنمود خاطر خطير مبارزى پاى صبر مىفشرد و غبار ملالت به مرآت ضمير راه نمىداد . « 2 » هر روز اسباب تضايق بر ايشان استوارتر مىگرديد . چون دشمنان را جان به لب رسيد از مقام شجاعت به منزل مكيدت تنزل كرده پيغام فرستادند كه دستى كه تيغ مخالفت يازيده كجا به دامن بندگى توان زد و پايى « 2 » كه جادهء محاربت پيموده چگونه بساط اخلاص سپرد ؟ اگر\r\n\r\n\r\n","description":"","footnote":"\r\n( 1 ) . ف : موقوف\r\n( 2 ) . س : كه آنها كه\r\n","page_name":" 225 ","page_number":225},
  {"content":"\r\n\r\nجناب مبارزى مرحمت فرموده دو سه منزل بازپس نشيند تا آنها كه طريق لجاج مىسپرند از گوشه‌اى بيرون روند و مفاتيح قلعه و شهر را به بندگان حضرت سپارند حاكمند .\r\nامير مبارز الدين ملتمس مبذول داشته روى رايت ظفر پيكر از آن خطه گردانيد .\r\nمخالفان بيرون آمده آنچه بدان محتاج بودند به قلعه كشيدند و آب خندق كه سبب ويرانى بود به اطراف گشادند و باز اعلان كلمهء عصيان نمودند . امير مبارز الدين عزم استيصال مخالفان جزم كرده بقيهء اسباب قدرت و قوت ايشان از هم فروريخت و به حكم من قرع بابا و لج ولج ابواب آمال بر روى اقبال گشاده شد و بر مضمون من طلب شيئا و جد وجد غنچهء اميد از گلستان دولت شكفيدن گرفت و قلعهء هفتواد بعد از سه چهار سال محاصره گشاده گشت . اخى شجاع الدين را چون در جعبهء تدبير هيچ تير نماند و در كمان مخالفت محل نزاعى نيافت سپر مقاومت انداخته تيغ و كفن برداشته بيرون آمد . موكب همايون مبارزى چون بخت بلند به قلعه برآمد و اعلام نصرت شعار چون براق همت عالى پاى بر سقف آن طارم آسمان‌ساى نهاد و اخى شجاع الدين در سلك ملازمان انتظام يافته به كرمان آمد و به موجب حكم جناب مبارزى به استخراج اموال هرموز نامزد شد و از آن‌جا با نفايس و اموال بازآمد . اما شرر شرارت نفسش نمىنشست و خيال دماغ او را خالى نمىگذاشت و با جمعى عقد جمعيتى آغاز نهاد و عهود و مواثيق استحكام داد به اميد آن‌كه به تزوير و حيلت شايد آب رفته به جوى دولت بازآيد و جناب مبارزى را از اطلاع بر اين حال نائرهء سياست اشتعال يافته فرمان فرمود كه او را در قلعهء كرمان محبوس دارند . عاقبت وخيم غدر طناب عمر او را كوتاه گردانيده نهايت بىفرجام ظلم بناى اميد او را به دست هادم اللذات خراب كرد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nذكر جنگ امير مبارز الدين محمد مظفر با اعراب فولادى\r\nبر مقتضاى  الْأَعْرابُ أَشَدُّ كُفْراً وَ نِفاقاً  ، « 1 » اشرار اعراب فولادى به نواحى هرات « 2 » و مروست و صحراى رودان و رفسنجان تا سرحد خراسان آتش غارت و تاراج برافروختند . مسالك ممالك مسدود شد و طرايق خلايق مفقود گشت . جز نسيم صبا كه بضاعت از عطار چمن داشت كسى به رسم تجارت آمد شد نمىكرد و غير از صبح كه در راه يقين دم صدق و صفا مىزد كسى زر و جوهر به صحرا نمىآورد و چون به حكم « ماله‌دار و عقار » هيچ‌يك را در آن ملك چندان ملك نبود كه بدستى « 3 » بر آن نهند و بر مضمون « ما له فراش و لا رياش » هيچ كدام بر چندان قماش قادرند كه نظر بر آن اندازند رقم تصرف بر بقاع كشيده و داغ اختصاص بر ضياع و رباع نهادند و از بيداد آن ظالمان فرياد مظلومان به آسمان رسيد .\r\nامير مبارز الدين محمد ، بعد از فراغ از استخلاص بم ، بر شرار شر آن اشرار اطلاع يافته عزم جزم كرد كه گلبن مملكت از خار تعرض آن طايفهء بىباك پاك گرداند تا غنچهء مراد شكفاند . جماعت اعراب از طلوع كوكبهء نصرت انتساب خبر يافته در باديهء دهشت غريق موج فكرت گشتند . اما چون آن حادثه ثمرهء افعال خويش مىديدند به حكم لا يجنى من الشوك العنب به اضطرار در مقام و مقاتله آمدند و از طرفين صفها برآراستند .\r\nنظم\r\n دو لشكر نگويم دو درياى خون * به بسيارى از ريگ صحرا فزون\r\nبه تدبير خون ريختن تاختند * به هم تيغ و رايت برافراختند \r\n\r\n\r\n","description":"","footnote":"\r\n( 1 ) . سورة التوبة 97\r\n( 2 ) . منظور هرات يزد است نه هرات تختگاه خراسان قديم .\r\n( 3 ) . به معناى وجب .\r\n","page_name":" 227 ","page_number":227},
  {"content":"\r\n\r\n ز پولادپوشان الماس تيغ * به خورشيد روشن درآورد ميغ \r\nدر حال از تيرباران كمان سيلاب خون روان شد و از برق تيغ ديدهء حيات دشمنان بىنور ماند . لشكر مور با موكب سليمان در چه شمار و چشم ستاره را با آفتاب نيزه‌گذار چه اعتبار . اعراب خراب و خان و مان به سيلاب انقلاب در معرض انتهاب منهزم شدند . حسن فولادى كه مقدم ايشان بود از آب تيغ جهان‌گشاى به آتش دوزخ رفت و مبشر اقبال آيت فتح به مسامع جلال رسانيد . [ اموال آن طايفه از جمال و خيول و بغال داخل غنايم دلاوران صف قتال آمد 
  ] « 1 » و رايات [ ظفر آيات 
  ] « 2 » مبارزى روى به دار الامان آورده چند روز به عيشى كه مطابق شرع بود قيام نمود .\r\n\r\nذكر مولانا شمس الدين قاضى سمنانى\r\nدر وقتى كه ملك اشرف عازم فارس بود و از امير محمد مظفر استمداد نمود و امير محمد مولانا شمس الدين قاضى را طلب داشت و شرح آن گذشت مولانا را به يزد آورد و مصداق  لا يَحِيقُ الْمَكْرُ السَّيِّئُ إِلَّا بِأَهْلِهِ  « 3 » بر صفحات احوال او لايح شد . تدبير جز اعتراف به تقصير و چاره غير از بيچارگى نديد . التجا به جمعى اكابر يزد برد . به وسيلهء شفاعتشان جناب مبارزى مرحمت فرمود و به مقتضاى العفو زكات الظفر ، صحيفهء جرايم او را به زلال عاطفت فرونشست .\r\nنظم\r\n چو دشمن كند پوزشى بر گناه * تو بپذير و كين گذشته مخواه \r\nبه مكارم انعام و مراسم اكرام مشرف گشته در سايهء رايت مبارزى متوجه كرمان شد\r\n\r\n\r\n","description":"","footnote":"\r\n( 1 ) . ك ندارد\r\n( 2 ) . سورة قاطر 43\r\n( 3 ) . سورة فاطر 43\r\n","page_name":" 228 ","page_number":228},
  {"content":"\r\n\r\nو قلعهء سيرجان كه از امهات قلاع ايران است شير گردون از بيم مصادمهء بر جشن چون پلنگ گرد كمر مىگردد و نسر طاير از وهم مجاورهء ذروهء آن چون عنقا آشيانه در قلهء كوه مىكند .\r\nنظم\r\n از بلنديش فرق نتوان كرد * آتش ديدبان ز اوج زحل « 1 » \r\nدر تصرف مولانا شمس الدين بود و خواجه عماد الملك در آن‌جا به نيابت او متمكن التماس كرد كه قلعه را تسليم نمايد . اما عنان حل و عقد در قبضهء او باشد . بر اين موجب مقرر شده و هر سال مبلغ صد هزار دينار قرار يافت و به غلاظ ايمان سوگند ياد كرد كه با دوستان جناب مبارزى دوستى كند و با دشمنان دشمنى ورزد . جمعى كرمانيان به ملازمت او راضى نبودند . او را بر آن داشتند كه التماس نمود كه به شيراز رود و نزاعى كه ميان شيخ ابو اسحق و امير محمد مظفر است مرتفع سازد . مقرر آن‌كه ابرقوه و شبانكاره از ديوان فارس داخل يزد و كرمان باشد و وسايل دوستى به ذرايع پيوند و خويشى مؤكد گردد و جناب مبارزى بذل اين ملتمس علاوهء سابق الطاف ساخته هرچه را آرزو را به آن دسترس بود از اسباب تجمل مرتب فرمود و مولانا را اجازت داد . چون مولانا به شيراز رسيد ، قضيهء كرمان و قبول مهمات بر طاق نسيان نهاده وزارت امير جمال الدين شيخ ابو اسحق به شركت مرتضى شهيد غياث الدين على يزدى و تقبلاتى كه به عهود و ايمان مستحكم ساخته بود در حاشيهء ضمير او نمىگذشت .\r\nشعر\r\n كان لم يكن بين الحجون الى الصفا * انيس و لم يسمر بمكة سامر \r\n\r\n\r\n","description":"","footnote":"\r\n( 1 ) . ك : برج حمل\r\n","page_name":" 229 ","page_number":229},
  {"content":"\r\n\r\n\r\nذكر استيلاى امير جمال الدين شيخ ابو اسحق بر ممالك فارس و عراق\r\nچون ملك اشرف و ياغى باستى به سبب قتل امير شيخ حسن كوچك از نواحى شيراز عازم آذربايجان شدند - چنانچه سبق [ ذكر 
  ] « 1 » يافت - پايهء جاه امير شيخ ابو اسحق روى در ترقى نهاد . گوى حكومت مملكت فارس لخلو الميدان در خم چوگان اقتدار آورد و بارهء ايالت آن ولايت لعدم النزاع در مضمار كامرانى راند . لشكر بىاندازه از همه طرف بر او جمع شده پاى از درجهء امارت به ذروهء سلطنت نهاد و در ممالك سكه و خطبه به نام خويش كرده تاج و تخت و دورباش به رسم سلاطين بر آراست . خواست كه جوانب و اطراف مملكت را فرمان‌فرما باشد . ايلچيان به هر طرف فرستاده به مطاوعت دعوت كرد . اكابر اصفهان انقياد نموده حاكم هرموز مال فرستاد و يوما فيوما عظمت و ابهت در تزايد بود .\r\n\r\nوقايع سنهء خمس و اربعين و سبعمائه\r\nچون امير شيخ ابو اسحق اطراف مملكت را منقاد ساخت ، از امير مبارز الدين محمد مظفر همين توقع داشت و هماى همت مبارزى سر به دام كسى فرونمىآورد .\r\nنظم\r\n عنقا شكار مىنشود دام بازچين * كان جا هميشه باد به دست است باد را \r\nامير شيخ ابو اسحق لشكر فراوان به جانب كرمان كشيد و در منازل آنچه امكان خرابى بود به ظهور آورد تا به ظاهر سيرجان فرود آمد . امير محمد ، كه قلعهء سيرجان را از مولانا شمس الدين قاضى ستانيده بود ، پهلوان على داركى را كوتوال ساخت و\r\n\r\n\r\n","description":"","footnote":"\r\n( 1 ) . س ، ف ندارد\r\n","page_name":" 230 ","page_number":230},
  {"content":"\r\n\r\nپهلوان غافل ، ناگاه صباحى سپاه شيراز گرد شهرستان سيرجان درآمدند و چون پهلوان مجال مقاومت نداشت با مخصوصان در قلعهء بالا متحصن شد . لشكر شيراز آتش تاراج در محلات زده دود از خان و مانها برآوردند . خلايق روى به قلعه آورده هزار آدمى بل زياده در زير دست و پا هلاك شدند . پدر به جگرگوشهء نازنين مىرسيد و چهرهء دل‌ربايش به خون آغشته مىديد مجال آن‌كه دستگيرى كند نبود . پاى بر سر او نهاده مىگذشت و عاشق مهجور محبوب منظور را زلف پريشانش به خاك مغبر « 1 » مشاهده مىنمود فرصت آن‌كه استخبار حالى كند نه . قصهء من نجا برأسه فقد ربح مىخواند و تجاوز مىفرمود . « 2 » لشكر به پاى قلعه رسيده ديدند كه پاى حادثه بر سطح بام او نمىرسد و قران انجم از فرود برجش احساس مىافتد . اميد از فتح الباب برداشته عنان به صوب كرمان انعطاف دادند و در بهر امجرد خبر يافتند كه امير مبارز الدين محمد از لشكر اوغانى و جرمائى و اعراب و احشام و نوكران خاصه سپاهى آراسته كه نوك شمشير خونريزشان چون غمزهء خوبان در دلها قرار گيرد و پيكان كوه‌گذارشان چون تير مژهء دلبران عقل از دماغها ربايد و در ظاهر كرمان منتظر است .\r\nاركان دولت امير شيخ ابو اسحق صواب آن ديدند كه سخن مصالحه در ميان آرند .\r\nحضور امير ظهير الدين ابراهيم صواب التماس كردند و او پيش شيرازيان رفته ايشان را به هرگونه تعبير تغيير ( ؟ ) بسيار كرد و مصلحت چنان ديد كه نادره‌اى كه صادر شده به لطايف عذرخواهى از ميان برداشته به جانب شيراز مراجعت افتد . امير شيخ ابو اسحق را اين صورت ملايم طبيعت افتاده عنان عزيمت به صوب شيراز معطوف ساخت و امير ابراهيم با ايشان مواضعه كرده از جانب مبارزى استجازه نموده بر عقب رفته در شيراز وزارت يافت و مقاليد امور و مطالب جمهور در كف كفايت او بود . مداخل فوايد\r\n\r\n\r\n","description":"","footnote":"\r\n( 1 ) . ك : معبر . مغبر به معناى خاك‌آلود است .\r\n( 2 ) . يعنى مىگذشت\r\n","page_name":" 231 ","page_number":231},
  {"content":"\r\n\r\nبر مباشران اشغال فروبست و ابواب منابع مسدود ساخت تا يكى از رنود ، به اغواى جمعى ، مرغ روح او را به سفير تيرى از قفص كالبد پرانيد و بناى حيات او را به پيكان جان شكار خراب گردانيد و سيد غياث الدين على يزدى و مولانا شمس الدين صاين قاضى وزير شدند و به مقتضاى شركت با يكديگر نزاع كرده مولانا مغلوب مىآمد .\r\nصواب آن ديد كه خود را به كناره اندازد تا عيب او ظاهر نشود . التماس كرد كه مولانا به جانب هرموز رفته استخراج اموال آن ولايت نمايد و متوجه شده اطراف سواحل را خراب ساخت و به ظلم و بيداد خانه‌ها برانداخت .\r\n\r\nذكر ملك اشرف\r\nملك اشرف بر ملك برادر خود « 1 » مستولى شده مملكت اران و موغان و آذربايجان مضبوط گردانيده زمستان به قراباغ رفته كاوس پسر كيقباد حاكم شروان و شماخى « 2 » جد امير شيخ ابراهيم كه باوجود پدرش كيقباد حكومت او داشت پيش ملك اشرف آمد . تعظيم تمام يافته به كلاه و كمر مرصع سرافراز شد و چون به مجلس مىآمد براى او قيام مىنمود . ناگاه ملك اشرف اميرى را به قتل آورد . كاوس چنان حركتى مشاهده نكرده بود . متوهم شده به جانب شروان « 3 » گريخت و با ملك اشرف ياغى شد . « 4 » ملك اشرف خواجه عبد الحى و اخى شاه ملك را به عذرخواهى فرستاده از بهر كاوس و پدرش كيقباد كمر شمشير و كلاه مرصع و خلعتهاى گرانمايه روان كرد و دختر كيقباد « 4 » كه خواهر كاوس بود ، از بهر خود خواستگارى نمود . كاوس به خود استقبال\r\n\r\n\r\n","description":"","footnote":"\r\n( 1 ) . ف در حاشيه دارد : يعنى شيخ حسن كوچك\r\n( 2 ) . ك : شماخين\r\n( 3 ) . ف : شيروان\r\n( 4 ) . ك همه‌جا : كىقباد\r\n","page_name":" 232 ","page_number":232},
  {"content":"\r\n\r\nكرده ايشان را در مرداب فرود آورد و نزل و علوفهء بسيار فرستاد و رعايت بىشمار كرد و جهت ملك اشرف هديه‌هاى پادشاهانه مصحوب ايشان روان ساخت و گفت ما را چه قدر آن باشد كه ملك خود را به ما مشغول گرداند و از ما دختر خواهد . ملك اشرف به سبب جواب ناصواب خواست كه به ايشان مشغول شود . اما چون زمستان آخر شده و مجال جدال نمانده از قراباغ كوچ كرده به تبريز آمد و آن تابستان به عيش گذرانيد .\r\n\r\nبقاياى احوال اين سال\r\nامير شيخ حسن بزرگ در بغداد داد عيش مىداد و امير ارتنا به فرمان او در ممالك روم حاكم آن مرزوبوم و بعضى قلاع روم در تصرف چوپانيه محكوم و امير عثمان « 1 » در حدود برسا ، ارتنا را گردن نمىنهاد و اولاد قرامان ناحيت انكوريه « 2 » با قونيه در تصرف داشتند و ميان اين جماعت پيوسته منازعت بود و شيراز و اصفهان در فرمان امير شيخ ابو اسحق و امير مبارز الدين محمد مظفر حاكم يزد و كرمان و طغاتيمور خان در خراسان نام سلطنت يافته به حدود مازندران مقيم بود و امير وجيه الدين مسعود سربدار در حدود رستمدار كشته شد و بعضى گويند قتل او در سال ماضى بود « 3 » و جمعى بر آنند كه در جنگ‌گاه « 4 » ناپديد شد و در ميان كشتگان جستند و نيافتند .\r\nنظم\r\n معلوم كس نشد كه بر آن مير پهلوان * گيتى چه كرد و چون به سرآمد بر او جهان \r\n\r\n\r\n","description":"","footnote":"\r\n( 1 ) . در حاشيهء نسخهء ف : اين امير عثمان جد سلاطين روم است كه به آل عثمان شهرت دارند و ابتداى پادشاهى سلاطين روم ازين سال است و از امروز ابتداى تاريخ جلوس اين دودمان است .\r\n( 2 ) . ناحيه آنكاراى امروز\r\n( 3 ) . حاشيه نسخهء ف : در اين سال امير وجيه الدين مسعود سربدار در حدود رستمدار در آنجا محاربه‌اى كه فى ما بين او و حكام مازندران صورت يافت و او از سبزوار به آن صوب لشكر كشيده آنجا به قتل رسيد .\r\n( 4 ) . س : جنگا ،\r\n","page_name":" 233 ","page_number":233},
  {"content":"\r\n\r\n اندر كدام بيشه شد از چرخ دون نگون * و اندر كدام خاك شد از بخت بد نهان \r\nو خواجه نظام الدين يحيى كراوى سردار سربداران شد . پادشاه طغاتيمور خان خواست كه پيش از آن‌كه عقد جمعيت ايشان انتظام يابد دفع ايشان نمايد . لشكرى نامزد سبزوار كرد و خواجه نظام الدين مقاومت نموده آن لشكر را كارى ميسر نشد .\r\nامير ارغون شاه با فرزندان در ولايت طوس و مشهد و ابيورد و نيشابور و ملك معز الدين حسين بعد از شكستن امير مسعود قوت يافته لشكر به قهستان كشيد و چند قلعه مسخر ساخت و سپاهى « 1 » بسيار تا اندخود به كنار آب آمويه برد و تاخت كرده چهار پاى بىشمار گرفته بازگشت و در ماوراء النهر پادشاه غزان « 2 » بن يسور و امير غزغن جنگ كرده چشم غزغن را تير رسيد و غالب و مغلوب معلوم نشد تا آن زمان كه امير غزغن مظفر گشت .\r\n\r\nوقايع سنه ست و اربعين و سبعمائه\r\nمولانا شمس الدين صاين قاضى ، زمستان در سواحل هرموز گذرانيده اول بهار روى به سردسير كرمان آورد و هزارهء اوغانى و جرمائى كه در آن حدود بودند به كمند دعوت و دام مكيدت رقبهء ايشان را به دانهء فريب در ربقهء « 3 » اطاعت كشيد و عرض حاجات به جناب مبارزى مرفوع مىگردانيد و آن جناب ، بنابر تأكيد عهود سابقه ، ملتمسات مبذول مىفرمود . اما عاقبت جز باد استكبار فايده نداد و از شيراز عبد الملك پسر او مىنوشت كه سيد غياث الدين يزدى در اوج اعتبار است و بازآمدن موجب انكسار . سعى مىبايد كرد كه كرمان در قبضهء اقتدار آيد . از آشفتگى بخت پريشان ، انديشهء استيلا و استقلال كرمان در ضمير او جاگير شد . خرد كه ناصح خرده‌بين و\r\n\r\n\r\n","description":"","footnote":"\r\n( 1 ) . ك ، س : سپاه\r\n( 2 ) . ف : قران بن يسور و امير قزغن\r\n( 3 ) . ف ، ك : وربقهء\r\n","page_name":" 234 ","page_number":234},
  {"content":"\r\n\r\nمستشار امين است نقص نقض عهد را به هر زبان بيان مىكرد . اما ابواب اصغا به مسامير خذلان مسدود بود . حديث اقبال نمىشنود . به اميد موافقت جمعى مغولكان و احشام ، مغرور شده روى به كرمان آورد با هزار سوار شيرازى مكمل و دو هزار اوغانى و جرمائى و جمعى ديگر از هر جنس . و امير مبارز الدين محمد مظفر خبر يافته با آن‌كه وجع المفاصل داشت ، با يك هزار و پانصد سوار به اعتماد بخت بيدار ، پاى دربارهء هامون « 1 » نورد آورد و عنان مركب جهان‌پيما به دست عزيمت سبك سير سپرد . در حدود رودان فريقين به هم رسيدند . قبل از تهيهء جنگ و تسويهء صفوف ، بر يكديگر تيرباران كردند و نوك پيكان به پشتى كمان روى به قلب نهاد و چون سفارت سهام به زبان‌آورى حسام مبدل شد ، در صولت اول غنچهء دولت مبارزى شكفيدن گرفت و نهال سعادتش از رشحات نصرت بالا كشيد . رياح اقبال گرد ادبار بر چهره حال [ « 2 » 
  ] .\r\nدشمنان هزيمت غنيمت دانستند و سپاه مبارزى درپى تاخته امرا و وجوه عظما چون سيد مظفر الدين حسن عضد و غيره در قيد اسار گرفتار شدند . مولانا كه باعث اين فتنه بود چندانچه خواست كه اسب تازد قوادم باد پايش به شگال اجل موعود بسته بود و جادهء خلاصش به شآمت كفران نعمت مسدود بود .\r\nبيت\r\n پيمان‌شكن هر آينه گردد شكسته حال * ان العهود عند مليك النهى ذمم \r\nعاقبت به تيغ انتقام خدام مبارزى شربت حمام چشيد و به شمشير تيز مادهء ستيز او منقطع گرديد . سرپر سوداى او را پيش جناب مبارزى آورده عبرة للنظار به هر جانب و ديار فرستاد و شكر نعماى الهى به جاى آورده رايات نصرت آيات به سعادت و\r\n\r\n\r\n","description":"","footnote":"\r\n( 1 ) . ك : آمدن نورد\r\n( 2 ) . در نسخ نانوشته مانده . شايد چنين بوده . بر چهرهء حال دشمنان پاشيد .\r\n","page_name":" 235 ","page_number":235},
  {"content":"\r\n\r\nكامرانى و نيل آمال و امانى به دار الملك كرمان معاودت نمود .\r\n\r\nذكر ياغى شدن امراى اوغانى و جرمايى با امير مبارز الدين محمد مظفر\r\nبعد از واقعهء مولانا شمس الدين ، امراى اوغانى و جرمايى انگشت تحير مىگزيدند و پشت دست ندامت مىخائيدند . امير شمس الدين ، كه مالك رقاب و نافذ فرمان لشكر جرمايى بود ، غبار عتبهء جناب مبارزى توتياى ديدهء دولت ساخته در سلك اولياى دولت منتظم شد . غياث الدين طغطاى امير لشكر اوغان ، متوهم شده پناه به قلعهء حوالى مشيز برد و شهاب الدين برادر شمس الدين جرمايى را در قبضهء اسر آورده در آن قلعه متحصن شد و پيغام داد كه پسر طغطاى در دست سپاه جناب مبارزى است . اگر اطلاق فرمايند شهاب الدين محبوس را گذارند و چون مبانى اعتماد ( استحكام ؟ ) « 1 » پذيرد و قواعد استقرار گيرد ، طغطاى با خيل و حشم در زمرهء عبيد و خدم مندرج گردد و پسر او رفته و شهاب الدين آمده جناب مبارزى شمس الدين و شهاب الدين را به فيض انعام و رشح اكرام سيراب كرده رخصت فرمود كه به خانه‌هاى خود روند . اما طغطاى ، در مواجب انقياد شيوه اهمال مىورزيد و امير شمس الدين جرمايى اعلام داد كه اوغانيان هرچند ظاهرا دم بندگى مىزنند ، اما اقدام همتشان بر طريق اخلاص ثابت نيست . امير محمد مظفر به قشلاق جيرفت رفته خواست تا حقيقت آن صورت مشاهده كند . نشاط عيش فرموده مجلس برآراست و امراى اوغانى در اثناى مجلس شراب گرفتار شدند « 2 » و امراى جرمايى كه با ايشان مختلط بودند و هم آن بود كه چون صاعقهء عقاب در اضطراب آيد شرار عذاب به ايشان رسد . هريك را تير نشانى ارزانى فرموده بود تا به يمن آن سهم السعادة « 2 » آثار شقاوت از ايشان بازگرديد و از گشاد كمان انتقام\r\n\r\n\r\n","description":"","footnote":"\r\n( 1 ) . تكميل قياسى : در نسخ نيست .\r\n( 2 ) . ك : سهم السعادت\r\n","page_name":" 236 ","page_number":236},
  {"content":"\r\n\r\nتير محنتى به ايشان نرسيد و دولتشاه كه مقدم امراى اوغانى بود ، با هفت امير ديگر عرضهء تيغ فنا شدند و على ملك و على الاغ را مقيد به كرمان فرستاد و چون همشيرهء على ملك در كنف اهتمام جناب مبارزى بود و يكى از مقربان متعهد على الاغ شد ، هر دو رخصت مراجعت يافتند . طغطاى بر طريق وسوسه راه اضلال امراى جرمايى پيش گرفت و به تحرمز « 1 » و شيطنت جادهء گمراهى به ايشان نمود . تمام لشكر مغول از اوغانى و جرمايى با امير محمد مظفر ياغى شدند .\r\nشمس الدين ، در اين وقت در كرمان ، خواست كه فرار جويد گرفتار شد . طغطاى به اتفاق شيخ على الاغ و على ملك و شهاب الدين طريق خلاف سپرده به قلعهء سليمان كه از رصانت مبانى به ساختهء عفاريت شهرت يافته پناه بردند .\r\nامير مبارز الدين محمد آگاه شده شرف الدين شاه مظفر را فرمود كه با لشكرى كه به آب تيغ جهانسوز آتش در قعر دريا اندازند و از غمام حسام روى زمين را درياى خون سازند به پاى قلعه نزول نمود و مخالفان در حوالى قلعه ، دره تنگى را مأمن ساخته جناب مبارزى عساكر منصور را به قلع و قمع مخالفان مأمور گردانيد .\r\nغريو كوس صخرهء صما را صداى شوكت در گوش انداخت و آواز « 2 » كره‌ناى كوه سنگين را دل از جاى برداشت . به يك حمله آن همه كوه « 3 » كه سر بر كمر جوزا مىزد از تصرف دشمنان بازگرفت و تنگنائى كه نسيم در مضايق آن افتان و خيزان مىرفت در قبضهء تسخير آورده نفايس اموال به دست لشكريان افتاد و بقية السيف خود را به قلعهء سليمانى انداخت و در آن ذروهء كيوان‌ساى قواعد وثوق مستحكم ساخت . شجعان چون برق رخشان بر آن كوه رفته شاه شير دل شرف الدين مظفر چون پايهء قدر خويش\r\n\r\n\r\n","description":"","footnote":"\r\n( 1 ) . به معناى حرامزادگى\r\n( 2 ) . س : آوازه\r\n( 3 ) . س : آن كوه\r\n","page_name":" 237 ","page_number":237},
  {"content":"\r\n\r\nقصد بالا كرد و به جائى رسيد كه با موزه مجال گام زدن نماند . موزه را از پاى انداخته با گرز گران‌سنگ سبك‌روى به در قلعه آورد و اهالى قلعه دفع آن سيل انتقام را به سنگ باران پيش‌آمدند و موج آن درياى آشفته را به كوه‌پاره‌ها پس نشانيدند . زخمى مولم به روى شاه مظفر رسيد و همچنان به رفتن اصرار مىنمود . يكى از خواص جرأت نموده گفت :\r\nنظم\r\n تو خود يك سوارى و گرز آهنى * به سائى به سوهان اهريمنى \r\nبه هزار افسون او را به معسكر همايون آوردند و مردم قلعه چون مرغ روح را در منقار « 1 » عذاب ديدند شفعا برانگيخته خضوع و مسكنت معروض داشتند . مضمون آن كه موكب همايون يك دو فرسنگ پس نشيند تا ما خيل و حشم و متعلقان را از روى فراغت به خانه‌ها بنشانيم و عزيمت خاكبوس نمائيم . جناب مبارزى يك منزل پس « 2 » تر نشست . ايشان چون از ضيق النفس محاصره خلاص يافتند گردن تمرد و عصيان برافراشته چهرهء بىآزرمى سرخ كردند و پاى از محل نزاع فراپيش نهادند و چون جناب مبارزى بر اين مكيدت اطلاع يافت ، جمعى كه وسيلت اين حيلت شده بودند و همچنان در قيد اسار بودند جمله را شربت هلاك چشانيد و به واسطهء آن‌كه هوا روى به گرمى آورده بود آن مهم را چند روز توقف فرموده به جانب كرمان معاودت نمود . « 3 »\r\n\r\nذكر احوال ملك اشرف\r\nملك اشرف برادر خود مصر ملك را در قفص « 3 » آهنى كرده يحيى جاندار و خواجه\r\n\r\n\r\n","description":"","footnote":"\r\n( 1 ) . در نسخه ف ، زير اين كلمه آمده است : چنگال اولى\r\n( 2 ) . ك : بستر\r\n( 3 ) . ك : قفس آهنين - ف : قفص آهنى .\r\n","page_name":" 238 ","page_number":238},
  {"content":"\r\n\r\nعلى و البتكين بهادر را در تبريز به قتل آورد و ارتق پسر خواجه مجد الدين رشيدى را گرفته به قلعهء بركله فرستاد و زمستان به قراباغ رفته غلام خود محمد رومى را كه معتبر او بود با دو هزار مرد مكمل در تبريز نشاند . محمد رومى طغيان نموده ارتق رشيدى و چند كس ديگر را از بند خلاص كرده به استعداد تمام متوجه شيراز شد و ملك اشرف اين خبر ناملايم شنيده اگرچه زمستان بود به تبريز آمد و بقيه زمستان آن‌جا گذرانيد .\r\n\r\nوقايع سنهء سبع اربعين و سبعمائه ذكر محاربهء امير غزغن با غزان سلطان و قتل غزان خان\r\nدر اين سال ، سن امير صاحب‌قران تيمور گوركان از ده گذشته بود . امير غزغن در ممالك ماوراء النهر بر غزان سلطان بن يسور كه از اولاد چنگيز خان بود استيلا يافته او را به قتل آورد و هرچند سخن مخالفت ايشان گذشته سبب خلاف مبين سازيم و گوئيم :\r\nغزان سلطان بر سرير سلطنت متمكن شد . مجموع بلاد ماوراء النهر ، از حدود قراخواجه تا اقصى دشت قفچاق و از نواحى خراسان تا حوالى آب سند ، فروگرفت و در حكومت امتداد « 1 » يافت و پادشاهى به غايت متكبر و جبار و متهور و قهار بود و به قلع خاندانهاى قديم و قمع امراى بزرگ شعف « 2 » تمام داشت . از فرط سياست و قساوت قلب كسى را مجال عرضه داشت و داد خواستن ندادى . هرچند قضيهء صعب واقع شدى ، هيچ‌كس را عرصهء آن نبود كه پيش او عرضه دارد . هر دو كس كه پيش او زانو مىزدند اكثر آن‌كه يكى و گاه بودى كه هر دو را حكم كشتن فرمودى و بر گناه اندك عقوبت بسيار كردى . زود در قهر مىشد و دير با رضا مىآمد و هر پادشاه كه درشت خوى باشد و مردم از خشم او ترسان ، اكثر مصالح ملك از او مخفى ماند بل عمدا پنهان\r\n\r\n\r\n","description":"","footnote":"\r\n( 1 ) . ك : امداد\r\n( 2 ) . چنين است در همه نسخ و ظاهرا شغف بايست باشد به معناى شيفتگى .\r\n","page_name":" 239 ","page_number":239},
  {"content":"\r\n\r\nدارند هر آينه خللها در ملك و ضررها در دين و دولت پديد آيد .\r\nمقصود آن‌كه معاش غزان سلطان نتيجه آن داد كه امرا و اركان دولت زوال آفتاب عمر و انقطاع ماده حيات او به دعاى شب و نماز سحر مىخواستند و چون امراى بسيار به قتل آورده بود كس به طلب امير غزغن فرستاده خواست كه او را درپى ديگران فرستد و امير غزغن به اصابت راى و متانت حزم از ديگران ممتاز بود . از قصد او واقف شده سر خروج از گريبان طغيان برآورد و به معقول و منقول در خاطر امرا نشاند كه اگر ما امروز دفع او نكنيم او خود به تدريج يك يك را از ميان برميدارد . اكثر امرا بر مخالفت غزان سلطان اتفاق كرده قول چنگيز خان را كه پيش مغولان به منزلهء نص قاطع و برهان ساطع است كار فرمودند و گفت اين جمع را پيشوائى بايد از ارومهء سلطنت و دودمان دولت .\r\nدر رسم پادشاهى فرزانه و در شرايط شهريارى مردانه .\r\nبيت\r\n جهان را نباشد ز خسرو گريز * شهى كاو سزاوار تاج و سرير\r\nكرا بنده باشيم و گردن نهيم * كرا تاج و ديهيم و افسر دهيم \r\nتا كار بر اصل و بنياد باشد .\r\nبيت\r\n به ملك باغ ملك معمور است * بىملك چشم ملك بىنور است\r\nكشورى را كه نيست سلطانى * به حقيقت تنى است بىجانى \r\nامير غزغن و امرا از نسل جغتاى خان كسى كه خاطر بر او قرار گيرد نيافتند و آن مهم تأخير برنمىتافت . دانشمند جه بن هندو بن تور خان بن ملك بن اوكتاى بن چنگيز خان را به پادشاهى برداشتند و در اندك‌مدت لشكر بسيار جمع آورده اسباب امور هيجا نظم دادند و از آن طرف غزان سلطان آگاه شد . با سپاه فراوان و لشكرى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nگران حركت كرد و از جانبين به هم رسيده حمله كردند و از طرفين خلقى بسيار و سپاه بىشمار كشته و گرفتار گشتند .\r\nنظم\r\n ز بس كشته آمد ز هر دو گروه * ز خون خاست دريا و از كشته كوه \r\nدر اثناى حرب تيرى بر چشم امير غزغن آمد و نور باصره را باطل گردانيد و اگر چه در اين جنگ پياده و سوار بسيار بر بساط حرب در دست و پاى پيلان جنگى مات شدند اما فرزين بند امرا بگسيخته شاهان به قايم رخ از يكديگر گردانيدند و اين حال در شهور سال مذكور بود . امير غزغن با لشكرى كه عدد نجوم افلاك در عداد آن ناچيز نمود جمعى كه در مهالك و اخطار جان و مال دربازند و به تيغ آبدار و پيكان آتشبار خاك معركه را به باد فنا در ديدهء دشمن اندازند .\r\nنظم\r\n همه گردنكشان گردافكن * همه نيزه‌زنان تيغ‌گذار \r\nمتوجه شد و غزان سلطان نيز لشكرى جرار و سپاهى بىشمار از ممالك ماوراء النهر فراهم آورد .\r\nنظم\r\n سپاهى بحر موج سيل رفتار * سپاهى ابر سير كوه ديدار \r\nاز طرفين در جنبش آمده ميمنه و ميسره به رسم و آيين زيب و تزيين دادند . و چون دو كوه فولاد بر يكديگر حمله كردند و چون دو درياى مواج در افواج هم افتادند . هواى آوردگاه از گرد سپاه در لباس سياه شد و زمين معركه از خون دليران لعل فام گشت و عقاب اجل در فضاى معركه پرواز آغاز نهاد و شاهين بلا به چنگل قهر ارواح مبارزان\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nربودن گرفت . خدنگ چهار پر در مغز سروران مىنشست و سنان جانستان در تن صفدران وطن مىساخت . چون تقدير حى قدير چنان بود كه دود نكبت از دودمان غزان خان برآيد و دخان ادبار خان و مان او را سياه گرداند ، سپاه او كه شيران بيشهء جنگ و نهنگان درياى هيجا بودند از ستيز و آويز عاجز شده رو به گريز نهادند . سلطان به هر طرف كه نظر انداخت از مخافت تيغ تيز وحدت سنان خونريز راه گريز بسته ديد .\r\nدست از جان شيرين شسته پاى جلادت در ميدان پردلى نهاد و شمشير شجاعت كشيده رقم ضعف بر لوح مردانگى نكشيد .\r\nنظم\r\n نه يكسان بگردد سپهر بلند * گهى شاد دارد گهى مستمند \r\nدر مقام ناموس كه « المنية و لا الدنية » اظهار كرد بر طريق « النار و لا العار » رفت .\r\nنظم\r\n به نام نكو گر بميرم رواست * مرا نام بايد كه تن مرگ راست \r\nباوجود لشكر شكسته شمشير مىزد و جنگ مىكرد تا آن زمان كه به قتل آمد .\r\nلشكر او اين المفر گويان گريزان شدند .\r\nنظم\r\n همه كبود لب و زرد روى و سرخ سرشك * همه شكسته دل و تيره چشم و خشك دهان \r\nامير غزغن فرمود كه چون غزان از ميان رفت كسى در عقب گريختگان نرود و دست از غارت بازدارند و متعلقان غزان سلطان را ايمن گردانيد . حليلهء او را ، ترمش خاتون ، امير محمد خواجه در نكاح آورد و سراى ملك خانم پنج ساله بود . امير غزغن\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nسجدهء شكر به جاى آورده و نصرتى كه بر چنان دشمنى قوى يافت از محض عنايت الهى دانست  أَحْسِنْ كَما أَحْسَنَ اللَّهُ إِلَيْكَ  « 1 » را قدوه ساخته بر موجب  إِنَّ اللَّهَ يَأْمُرُ بِالْعَدْلِ وَ الْإِحْسانِ  « 2 » با بندگان خداى تعالى معاش پسنديده كرد .\r\nو امير غزغن اميرى عادل عاقل مبارك قدم بود . چنانچه در زمان دولت او مجموع طوايف مرفه و آسوده گشند و كسى را شكايت از روزگار نماند . علما و اشراف را توقير فرمودى و رعايا و زيردستان را رعايت نمودى و هيچ زبردست زير دست را نيارست آزرد و در ايام او اهالى ماوراء النهر به رفاهيت و جمعيت گذرانيدند .\r\n\r\nذكر لشكر كشيدن امير جمال الدين شيخ ابو اسحق به جانب كرمان كرت ديگر\r\nامير شيخ ابو اسحق را به سبب كشتن مولانا شمس الدين صاين قاضى آتش غضب در التهاب آمد و نائرهء قهر كه خمود يافته بود اشتعال پذيرفت . نهال فتنه كه از جويبار عداوت آب خورده بود بالا كشيد و موج آشوب كه ساكن گشته بود در اضطراب آمد . لشكرى چون سلسلهء نامتناهى كه ابتدا و انتها معلوم نمىشد مرتب ساخت و سپاهى چون طرق ضلالت از حيز ضبط تجاوز نموده برآراست همه چون كوه آهن سنگدل و پولادپوش و چون دريا پهناور و باخروش .\r\nنظم\r\n يكى لشكر انگيخت كاز ترك و تيغ * فروزنده برقش برآمد به ميغ \r\nو به جانب كرمان روان شد و امير مبارز الدين محمد لشكر در ظاهر كرمان عرض داد . گروهى چون كوه كه سرسبزى از تيرباران كمان دانند و چون فولاد سرخ\r\n\r\n\r\n","description":"","footnote":"\r\n( 1 ) . سورة القصص 77\r\n( 2 ) . سورة النحل 90\r\n","page_name":" 243 ","page_number":243},
  {"content":"\r\n\r\nرويى از آتش جدال جويند و چون امير شيخ ابو اسحق رسيد جناب مبارزى پشت به كرمان كرده روى بديشان آورد « 1 » و در صدمهء اولى « 2 » ابو بكر اختاجى « 3 » كه روى رزمهء سپاه شيراز بود جان به قبضهء شمشير سپرد و چند دور جام حمام بر يكديگر پيموده از طرفين مردم بسيار كشته و خسته گشت . شيرازيان از محاصرهء كرمان عاجز آمدند ، يك منزل پس نشسته وسايل صلح انگيختند تا غبار خسته كه برخاسته به قطرات اصلاح فرو نشانند . امير مبارز الدين محمد فرمود كه حل اين مشكل به بيان قاطع تيغ به فيصل رسد و دفع اين حادثه به برهان خنجر تيز سرانجام يابد .\r\nبا شير آزرده تدارك و مواسا در نگيرد و با پيل آشفته استرضا صورت نپذيرد .\r\nحالى كه در مآل به فروتنى سرايت كند خردمند در مبادى به سركشى پيش آيد .\r\nمصرع\r\n چرا عاقل كند كارى كه بازآرد پشيمانى \r\nامير شيخ ابو اسحق از صلح مأيوس شده به راه يزد متوجه فارس گشت و در مهريجرد « 4 » باغى از جانب مبارزى بود كه بستان ارم از نزهت آن انگشت تحير به دندان گرفتى و معمار انديشه در غرابت وضع آن به تعجب ماندى و قصرى كه بر مثال صرح قوارير « 5 » آب روى خورنق و سدير برده زمانه نظيرش جز در ميان آب « 6 » آينيه مثالش نمىديد « 7 » و سپهر نمونهء او جز به ديدهء احوال نمىيافت چون امير شيخ ابو اسحق در ساحت آن بستان نزول كرد ، بنابر غضبى كه از جانب مبارزى داشت ، « 7 » داعيهء ويرانى آن\r\n\r\n\r\n","description":"","footnote":"\r\n( 1 ) . مواهب ( به اختصار ) : چون رسالت و پيغام به سفارت تير و توسط حسام مبدل شد ، خسرو جهانگير به تنها در ميان آن لشكر بىپايان افتاد . 167\r\n( 2 ) . س : اول - مواهب : در صدمهء نخست\r\n( 3 ) . مواهب الهى ( چاپ مرحوم سعيد نفيسى ) : اقباجى ( ص 168 )\r\n( 4 ) . چنين است در نسخ . در مواهب : « مهر نجرد كه از معظمات ولايت آن‌جاست . » ص 169\r\n( 5 ) . اشاره است به آيهء قيل لها ادخلى الصرح فلما رأته حسبته لجة و كشف عن ساقيها قال انه صرح ممرد من قوارير ( سورة النمل 44 )\r\n( 6 ) . س : آب و آينه\r\n( 7 ) . مواهب : « طبيعت ستم پيشه او را بر هدم و تخريب آن داشت و شيمهء مذموم ظلم داعيهء ويرانى آن بقعه در او ظاهر گردانيد . لشكر را مثال داد تا عمارتى كه چون . . . »\r\n","page_name":" 244 ","page_number":244},
  {"content":"\r\n\r\nبقعه از خاطرش سربرزد تا عمارتى چون چهرهء خوبان آراسته ، همچون چشم دلبران خراب كردند و درختهاى چون رستهء دندان دلبران منتظم ، چون طرهء پريشان ، از هم فرو ريخت . هر اساس كه چون عهد خردمندان پايدار بود چون توبهء رندان درهم شكست و هر نهال كه چون قامت شاهدان بالا كشيده بود چون پشت مهجوران منحنى گردانيده نترسيد كه :\r\nمصرع\r\n درخت‌افكن بود كم زندگانى « 1 » \r\nو چون يزد در كنف شهامت شير بيشهء شجاعت شاه شرف الدين مظفر بود ، از مهريجرد به راه تفت بيرون رفته متوجه دار الملك شيراز شد و به خير و سعادت فرود آمد .\r\n\r\nذكر انهزام لشكر امير مبارز الدين محمد مظفر از جماعت اوغانيان\r\nهزارهء اوغانى و جرمايى در زمان سلطنت ارغون خان ، به التماس سلطان جلال الدين سيورغتمش كه جد مادرى شاه شجاع بود ، به محافطت [ نواحى كرمان 
  ] « 2 » آمدند و شرح آن در تاريخ ارغون خان مسطور است « 3 » و در مواضع و مراتع آن ولايت به مرور زمان اموال و اولاد آن جماعت بسيار شد و چون شعاع تيغ مبارزى پرتو بر آن ناحيت انداخت ايشان را به شرف مواصلت مشرف ساخت . اما هرچندگاه اظهار عصيان مىكردند و تفصيل آن در تاريخ آل مظفر است و چون ايشان مغول‌اند و جالق داشته‌اند كه شبيه بت است و تعظيم آن مىكرده‌اند ، « 3 » علماى اسلام به تكفير ايشان\r\n\r\n\r\n","description":"","footnote":"\r\n( 1 ) . در مواهب بقيهء اين مصراع چنين آمده : به درويشى كشد نخجيروانى\r\n( 2 ) . س : ندارد\r\n( 3 ) . نسخ : خالق - تصحيح از تاريخ محمود كتبى : « اوغانيان جالغ داشتند و بر سنت مغول تعظيم آن مىكردند و قربان پيش آن بتان مىكردند . . . »\r\n","page_name":" 245 ","page_number":245},
  {"content":"\r\n\r\nفتوى نوشته خون و مال ايشان حلال گردانيدند و جناب مبارزى را به جهت محاربهء ايشان امير « غازى » گفتند و فساد آن طايفه در آن ولايت تا زمان طلوع رايت جهانگشايى حضرت صاحبقرانى بود .\r\nالقصه چون امير شيخ ابو اسحق در ولايت كرمان خرابى بسيار « 1 » كرده بازگشت ، جماعت مغولكان اوغانى و جرمايى به اعلان كلمهء عصيان ديار بكر جرأت نمودند و در اطراف بنياد خرابى كرده از تركتاز حوادث راه برآينده و روندهء كرمان فروبسته و اشرار با ايشان پيوسته . آتش فتنه بالا گرفت تا به آن مرتبه كه ايشان را داعيه شد كه با امير مبارز الدين در صحرا جنگ كنند و لشكر مبارزى از استماع اين خبر استبشار نموده امرا هريك التماس مىكردند كه [ به 
  ] كفايت اين مهم مخصوص باشد . تحقير دشمن از حزم دور بود . اذا اراد اللّه شيئا هيأ اسبابه واقع است و المقدور كائن نصى قاطع .\r\nنظم\r\n چو با كژدمى گرم‌كينى كنى * مبين خرد « 2 » اگر خرده « 3 » بينى كنى\r\nبسا شير درندهء سهمناك * كه از نوك خارى درآيد به خاك \r\nجناب مبارزى بىالتفاتانه بر سر ايشان رفت و در خاطر چنان‌كه هريك از نوكران در صدمهء نخست عقد جمعيت ايشان را از هم فروريزد . غافل از آن‌كه از پردهء تقدير چه ظاهر شود . فى الجمله در صحراى خاون « 4 » لشكر طرفين به هم رسيده امير مبارز الدين حمله كرد و پاى ثبات آن جماعت از جاى برده سپاه مبارزى دل بر ظفر نهاده به غارت مشغول شدند . اوغانيان بعد از هزيمت رجعت نمودند و به هيأت مجموعى بر يك\r\n\r\n\r\n","description":"","footnote":"\r\n( 1 ) . س : فراوان\r\n( 2 ) . س ، ف : مبين خود\r\n( 3 ) . ك : خورده‌بينى\r\n( 4 ) . ك ، ف : حاون\r\n","page_name":" 246 ","page_number":246},
  {"content":"\r\n\r\nطرف زده لشكر مبارزى شكست يافت . جماعتى كه دشمن از ايشان جز پشت كمان نديده بود پشت دادند .\r\nنظم\r\n نديده ز من دشمن بدگمان * به جز روى شمشير و پشت كمان \r\nجناب مبارزى را چند زخم مردافكن رسيد و اسب او به زخمهاى پياپى فروماند .\r\nدر اين اثنا جوى آبى پيش آمد كه باد صرصر از آن گذر نداشت و برق آتش پاى در وحل آن فرومىماند . اسب را مجال عبور نبود « 1 » و جناب مبارزى از اسب جدا افتاد و پاى مصابرت در ميدان مدافعت فشرد و به دست ممانعت تيغ انتقام كشيده چون شير ژيان مىكوشيد . در اين حال پهلوان صورت و معنى تاج الدين على شاه بمى كه مآثر وفادارى و مفاخر حق‌گزارى او تا دامن آخر زمان طراز آستين فتوت و مروت خواهد بود چون بارهء رستم جنگجوى بىخداوند « 2 » ديد جست‌وجوى نموده به جانب مبارزى رسيد . فى الحال فرود آمد و اسب كشيد . جناب مبارزى از وفور مكارم اخلاق فرمود كه ما را در نيل مطالب زياده آرزويى نيست . تو جوانى . اسب خود را سوار شو و از اين غمرهء « 3 » خونخوار به كنارى رو . اگر عمر باقى است مسبب الاسباب سببى سازد . اگر مقدر عز شهادت است پيش از اين به بيست و سه سال « 4 » در تربت مقدس حضرت\r\n\r\n\r\n","description":"","footnote":"\r\n( 1 ) . مواهب ( به اختصار ) : « تنها با آن لشكر خونخوار به كارزارى ايستاد تا هفت زخم به وجود همايونش كار كرد و اسب بارگى را چند زخم زدند . در اثناى كر و فر به جويى آب گذار افتاد .\r\nاسب را زخمهاى مولم ضعيف كرده بود و آن وحل عظيم پيش‌آمد مجال عبور نيافت به سر در آمد . خسرو جمشيد قدر از اسب جدا شد . » ص 183\r\n( 2 ) . اشاره به شعر فردوسى دربارهء رستم ، هنگام مراجعت وى از ميدان جنگ اسفنديار :\r\n ببينيم تا اسب اسفنديار * سوى آخور آيد همى بىسوار\r\nو يا بارهء رستم جنگجوى * به ايوان نهد بىخداوند روى \r\nدرين دو بيت با آن‌كه مضمون هر دو يكى است طرز انتخاب الفاظ از طرف فردوسى گواه صادقى است بر محبت شاعر و احساس علاقهء وى به رستم و بىمهرى او نسبت به اسفنديار .\r\n( 3 ) . س : ورطه\r\n( 4 ) . مواهب : به بيست سال . در كتاب محمود كتبى نيز بيست سال آمده است\r\n","page_name":" 247 ","page_number":247},
  {"content":"\r\n\r\nامير المؤمنين على عليه الصلاة و السلام از واهب بىمنت جسته‌ايم .  ذلِكَ ما كُنَّا نَبْغِ .  « 1 » آن شير مرد مبالغه نمود و گفت :\r\nنظم\r\n نصيب خصم تو باد ار غمى بود ما را * وگر ترا كه مبادا غمى است ما را باد\r\nوگر بد است و گر نيك كار ما شايد * سعادت سر تو باد هرچه بادا باد \r\nجناب مبارزى بر آن اسب سوار شده بيرون رفت . پهلوان على شاه كه تا نام مردان وفادار خواهد بود نام او سر جريدهء ايشان است ، به جنگ بازايستاد و هرچند امير مبارز الدين اشارت كرد كه هم بر اين اسب از مهلكه بيرون آى به تصور آن‌كه اسب تحمل نياورد اجابت نكرده و گفت :\r\nنظم\r\n هزار جان گرامى نخست جان رهى * اگرچه نيست گرامى فداى جان تو باد \r\nو مخالفان شمشيرها كشيده قريب هشتصد بهادر از مردم محمد مظفر به قتل آمد و اموال بىشمار از قيتول تاراج كردند .  فَالْحُكْمُ لِلَّهِ الْعَلِيِّ الْكَبِيرِ . \r\nنظم\r\n زمانه به نيك و بد آبستن است * ستاره گهى دوست گه دشمن است \r\nبعد از سه روز ، اين خبر هولناك به صورتى كه لا تسأل به كرمان رسيد . شاه شجاع به اتفاق خواجه برهان الدين « 2 » وزير سواران به هر طرف دوانيد و جهت احتياط شهر را\r\n\r\n\r\n","description":"","footnote":"\r\n( 1 ) . سورة الكهف 64\r\n( 2 ) . يعنى خواجه برهان الدين فتح اللّه پسر كمال الدين ابو المعالى وزير كه نسبشان به عثمان بن عفان مىرسيد ( رك فصيح خوافى ج 3 ص 62 )\r\n","page_name":" 248 ","page_number":248},
  {"content":"\r\n\r\nمحكم گردانيد . روز ديگر خبر سلامتى ذات مبارزى رسيد . [ از كرمان مكتوبى فرستادند افتتاح به اين بيت :\r\nنظم\r\n همه مرده بوديم و برگشته روز * به تو زنده گشتيم و گيتىفروز \r\n
  ] « 1 » مصالح و حوائج فرستاده اركان دولت در ظل موكب آصفى برهانى استقبال نمودند .\r\nنظم\r\n بزرگان شهر آگهى يافتند * سوى رايت شاه بشتافتند \r\nو شاه شجاع به خدمت رسيده جناب مبارزى گفت\r\nمصرع\r\n شيرى كه اسير سگ شود هم ز قضاست \r\nدر دولت [ ديرباز فرود و فراز بود 
  ] « 2 » و كار مقبلان افتان و خيزان باشد .\r\n\r\nذكر ملك اشرف و حكايت جماعت سربداريه\r\nدر تبريز و بائى عظيم بود و ظلم ملك اشرف به غايت رسيد و بسيارى جلاى وطن كردند و ملك اشرف از بيم و يا بيرون رفته زمستان به قراباغ قشلاق كرد و عازم شروان شد . كاوس لشكر به كنار آب آورده اشرف را كارى ميسر نشد . به صلح از هم جدا گشتند .\r\nو در اين سال ، كلو اسفنديار از قريه باشتين ، با چند جوان جلد قصد امير محمد\r\n\r\n\r\n","description":"","footnote":"\r\n( 1 ) . مواهب : « جناب وزارت پناه آصفى برهانى به كلك سحرنگار مكتوبى به حضرت اعلى رفع كرده افتتاح بدين بيت : همه مرده . . . »\r\n( 2 ) . س : دولت ديرباز فرود و فراز بود - ك : در دولت باز . . .\r\n","page_name":" 249 ","page_number":249},
  {"content":"\r\n\r\nآيتمور كرد كه بعد از خواجه وجيه الدين مسعود به حقيقت حاكم سربداريه او بود و او را كارى از پيش نرفت و مدت حكومت او سه ماه و كسرى بود و او را از ميان برداشته امير شمس الدين حاكم شد و او را بخلى بر مزاج مبارك غالب بود و در مرسومات سربداريه مضايقه مىنمود . پسرش على شمس الدين ايشان را وعده مىداد كه چون ارتفاعات رسد مواجب به واجب رسانيم و در وقت ميعاد جناب شمس الدين بر سر مضايقه بود و سربداريه از او متنفر شدند « 1 » و شمس الدين ممسك را به قتل آوردند و پسرش خواجه كريم شمس الدين حاكم شد و شمس الدين كم از سالى حاكم آن جماعت بود .\r\n\r\nوقايع سنهء ثمان و اربعين و سبعمائه ذكر رفتن ملك اشرف به جانب بغداد\r\nملك اشرف ، اول بهار از قراباغ ، عازم بغداد شد و در يورت سراى ابقا اغروق را به سهند فرستاد و جيبا ديده برادر خود ملك اشتر و جمعى امرا به منغلاى روان كرد . امير شيخ حسن خبر يافته خواست كه به قلعهء كماخ روم رود ، دلشاد خاتون و خواجه مرجان مانع آمده بغداد را محكم كردند . ملك اشرف رسيده شهر را مضبوط و محكم ديد .\r\nمحاصره كرده چند روز متعاقب جنگ كردند و از بهار دو ماه گذشته هوا گرم شده بود .\r\nملك احمد رومى از مقربان « 2 » ملك اشرف به كنار دجله رفته با بغداديان هم‌سخن شد .\r\nناگاه پنج سوار مجهول از بغداد بيرون آمده بر لاچين غلام ملك اشرف كه نزديك دروازه\r\n\r\n\r\n","description":"","footnote":"\r\n( 1 ) . ك ، س : شده شمس الدين . . .\r\n( 2 ) . ذيل جامع التواريخ : « از مقربان ملك اشرف جوانى رومى بود امير احمد ايوداجى نام ، با مسخرهء خود كنار دجله رفته بود و از آن طرف آب جمعى از سپاه بغداد با همديگر كلمات مىگفتند . . . » ص 178\r\n","page_name":" 250 ","page_number":250},
  {"content":"\r\n\r\nبود زدند و او هزيمت شده و همى در لشكر ملك اشرف افتاد و مجموع روى بر گريز نهادند . دلشاد خاتون بغداديان را نگذاشت كه در عقب روند و از ملك « 1 » اشرف هركه به بغداد رفت تربيت يافت و بغداديان را فتحى به آسانى ميسر شد و ملك اشرف به تبريز آمد و مملكت آذربايجان و عراق عجم و اران و موغان و بعضى از گرجستان و كردستان و تراكمه بر امرا قسمت كرده مواجب و مرسومات مقرر گردانيد و ملك او استقامت گرفته از هيچ طرف معارضى نداشت « 2 » و خزاين بسيار از جواهر و زر سرخ و سفيد و اجناس جمع آورده هفده خزانه ترتيب داد و هرجا در مملكت دانستى كه كسى مالى دارد [ به بهانه‌اى او را مجرم كردى و به تهمت گرفتى و مال او را 
  ] « 3 » ستدى و او را قصد كردى يا مقيد به قلعه‌اى فرستادى و هريك از امرا را گرفته و اموال او تصرف كرده امارت به ديگرى دادى و در آخر اين سال به قراباغ رفته [ خواجه عبد الحى وزير و چند امير به جانب شروان فرستاد و كاوس و كيقباد به قلاع متحصن شدند و لشكر اشرف در شروان چندان خرابى كردند كه اثر آن به گرجستان رسيد . 
  ] « 4 »\r\n\r\nذكر محالفت امير شيخ ابو اسحق و امير محمد مظفر\r\nپيش از اين سيد صدر الدين مجتبى يزدى و ملك نصير الدين حاكم ابرقوه ميان امير شيخ ابو اسحق و امير محمد مظفر ، قاعدهء مصالحت استحكام داده بودند . در اين وقت كه سپاه مبارزى شكسته شد ، طمع آن بود كه اوغانيان و جرمائيان در شيراز راه نيابند . بنابرآن جناب مبارزى ، خواجه حاجى ديلم [ را كه حسن معاش او دنيا و دينا\r\n\r\n\r\n","description":"","footnote":"\r\n( 1 ) . ذيل جامع : « از نوكران ملك اشرف . . . »\r\n( 2 ) . ايضا : « ملك اشرف مردى متوهم‌مزاج بود . در هر مدتى از امراى خود يكى را مىگرفت و خانه و اسباب و چهارپايان او را تصرف مىكرد و به جاى او ديگرى را امارت مىداد . »\r\n( 3 ) . تكميل از ذيل جامع التواريخ ص 179\r\n( 4 ) . ذيل جامع ندارد .\r\n","page_name":" 251 ","page_number":251},
  {"content":"\r\n\r\nطراز آستين مفاخر بود 
  ] « 1 » نامزد شيراز فرمود تا به تمهيد اصول عهد و پيمان قيام نمايد . مخالفان پيش از آن رفته و نوازش يافته به وعدهء امداد و معاونت مستبشر بودند .\r\nچون خواجه حاجى رسيد ، امير شيخ از آن صورت منفعل گرديد و به جهت مصلحت امراى اوغانى را مقيد ساخت و خواجه حاجى را اعزاز نموده مقرر فرمود كه پنج هزار سوار پيش جناب مبارزى رفته اعداى او را مقهور گردانند و پنهان قرار داد كه در روز معركه به‌جانب مخالفان رفته با سپاه مبارزى محاربه « 2 » نمايند و خواجه حاجى ديلم اين معنى را به مخايل و هرگونه دلايل دريافت . روزى امير شيخ ، در مجمع خاص ، كنايتى از اين مكيدت بازراند . خواجه حاجى بر مقتضى حال اين بيت در حال برخواند :\r\nنظم\r\n جهان‌پهلوان پوردستان سام * به بازى سر اندر نيارد به دام \r\nمكتوبى از شيراز در باب امداد و موافقت به كرمان رسيد و جناب مبارزى مطالعه فرموده بر ضمير منير تدبير حيله و تزوير روشن گرديد . در جواب فرمود كه مقصود در فرستادن خواجه حاجى ديلم آن بود كه [ اعدا 
  ] « 3 » بر موافقت طرفين جازم شوند و اگر به معاونت مايل است پانصد سوار كافى است . امير شيخ چون تير انديشه از غرض مقصود و صوب صواب منحرف ديد ، پرده از روى كار برداشته و وجود صلح عدم انگاشته امير جلال الدين سلطانشاه جاندار را با دو هزار سوار به مدد اوغانى و جرمائى فرستاد و خود به جانب يزد توجه نمود و چنان خطه‌اى كه مصر كوچك گويند و\r\n\r\n\r\n","description":"","footnote":"\r\n( 1 ) . مواهب : « كه از مآثر حسن معاش ملك و دين را كدخدايى كردى و از كمال رزانت و پرهيزكارى قواعد دين و دنيا را معمور داشتى . . . »\r\n( 2 ) . ك ، س : حرب نمايد - مواهب : به جانب اوغانيان گردند و به اتفاق ايشان بر عساكر منصوره حمله كنند .\r\n( 3 ) . مواهب : از جوانب .\r\n","page_name":" 252 ","page_number":252},
  {"content":"\r\n\r\nبىتكلف واسطهء بلاد اقطار و عروس امصار است صفوا عفوا در تصرف گرفت و در آن زمان شاه شرف الدين مظفر به جانب كرمان رفته بود تا در سلك مواكب پدر دفع اعادى نموده به قوت سرپنجهء شير شكار دست صولت دشمنان بازپيچيد . « 1 » شاه مظفر خبر يزد شنيده نائرهء غضب اشتعال يافته آتش رجوليت بالا گرفت و در همان روز با جمعى خواص عازم ميبد شد به راهى كه باد در آن باديه بىدليل سرگردان شود و خيل شام بىمدد ستاره‌شناسى در آن بيابان حيران گردد . شب و روز نشيب و فراز پيموده به محروسهء قلعهء ميبد رسيد . خندق و باروى آن‌كه از ثرى تا ثريا است به مردم آگاه سپرد برج و باروى آن ، هرچند معمور و مستحكم بود ، مرمت و عمارت فرمود و مقارن وصول شاه مظفر ، لشكرى از يزد ، مقد مهم محمدى كه از ملك اشرف روگردان شده بود و زوارهء اصفهانى « 2 » به يك فرسنگى ميبد فرود آمدند و شاه شرف الدين مظفر قصد شبيخون كرده گفت :\r\nنظم\r\n بر اعداى دولت شبيخون كنيم * به نوك سنان خاره را خون كنيم \r\nبامداد كه شاه عرصهء سپهر بر مواكب كواكب كمين گشاد و خسرو شيرسوار گردون تيغ انتقام بر لشكر ظلام كشيد بر سر ايشان رانده آن طايفه هنوز در بستر راحت مست خواب غفلت بودند . عنان تكاور بازكشيد و فرمود كه بر سر خفتگان رفتن شيوهء مردان و شيمهء دليران نيست . توقف كرد تا دشمنان به تسويهء صفوف قيام نمودند . شاه مظفر با معدودى چند حمله كرده هفتاد مرد از نامداران گروه به قيد اسار گرفتار شدند و بسيارى شربت هلاك چشيدند و امير شيخ ابو اسحق خبر يافته با بيست هزار سوار به\r\n\r\n\r\n","description":"","footnote":"\r\n( 1 ) . مواهب : . . . . بازپيچد . شيخ ابو اسحق بىمانعى و مخاصمى به يزد نزول كرد .\r\n( 2 ) . مواهب : به مقام شاهباد كه يك فرسنگى شهرست .\r\n","page_name":" 253 ","page_number":253},
  {"content":"\r\n\r\nظاهر ميبد نزول كرد و آن خطه را سه خندق بود . بيرونى را پر ساختند و به تصور آن‌كه شهر را گرفتند صداى كوس بشارت در طاس نگون گردون انداختند . شاه مظفر بيرون تاخته آتش جنگ برافروخت و از طليعهء بام تا نزديك شام حكايت تير و حسام در ميدان و از غرهء صباح تا طرهء رواح حديث اسنه و رماح « 1 » روان بود . عاقبت شيرازيان را از نواحى شهر بيرون كرد . چون شيرازيان را تير مراد بر هدف اجابت نرسيد و صبح سعادت از افق طالعشان ندميد از در صلح درآمده حلقهء موافقت جنبانيدند . چون شاه مظفر از جانب پدر رخصت نداشت آن سخن ناشنيده انگاشت . روزى امير شيخ يك سواره به دز « 2 » رفت و فرود آمد گفت :\r\nنظم\r\n بيا كه نوبت صلح است و دوستى و عنايت * به شرط آن‌كه نگوئيم از آنچه رفت حكايت \r\nشاه مظفر چون آن صورت مشاهده كرد ديگر ابا مناسب نديد . بيرون آمده دست در آغوش « 3 » كردند و در حال هريك به مستقر خويش بازگشتند .\r\n\r\nاحوال كرمان و آمدن اوغانيان\r\nچون اوغانيان از شيراز دو هزار سوار مدد يافتند ، به اتفاق امير سلطان شاه به در كرمان رفتند . جناب مبارزى به زخم تيغ خونخوار نگذاشت كه از چهار فرسنگى پيش آيند . امير شيخ ابو اسحق از ميبد به يزد رفته از سيد صدر الدين مجتبى التماس نمود كه\r\n\r\n\r\n","description":"","footnote":"\r\n( 1 ) . اسنه جمع سنان است و رماح جمع رمح به معناى نيزه .\r\n( 2 ) . مواهب : در دروازه\r\n( 3 ) . ك ، ف : دست آغوش . تصحيح از مواهب الهى .\r\n","page_name":" 254 ","page_number":254},
  {"content":"\r\n\r\nبه اتفاق خواجه عماد الدين محمود كه به وفور كياست معروف بود به كرمان رفته آتش كينه كه از نقص عهد و بىوفايى اشتعال يافته به زلال مصالحت فرونشانند . چون به خدمت جناب مبارزى مستعد گشتند و ملتمس معروض گشت جناب مبارزى :\r\nنظم\r\n بر او بانك زد شهريار دلير * كه نتوان ستد غارت از نره شير \r\nفرمود كه قاعدهء عهدى كه بارها بىسببى منقوض گشته و اساس ميثاقى كه به كرات به دست بىوفايى زير و زبر شده چگونه بنا و اعتماد بر آن بتوان نهاد . هرچند عشرات و سيآت كه از شيخ ابو اسحق صادر مىشود رقم اعراض بر آن مىكشيم و هرگونه بىآزرمى كه به ظهور مىرسد به اغماض تلقى مىنمائيم . اما تحمل را غايتى و مسامحت را نهايتى است . ما باوجود مساعدت كردگار و معاضدت بازوى كامكار و نجابت اولاد رشيد و سعادت راى سديد دست تعرض از مملكت او بازداشته‌ايم ، خاص جهت آن‌كه ضعفاى رعيت در دست و پاى صدمات متضرر نشوند . او نيز اگر به الهام صواب مؤيد بودى دامن از فتنه‌انگيزى درچيدى . اگر تصور « 1 » است كه از چشم زخم واقعهء اوغان بناى شوكت نقصان يافته ، عمان را از اغتراف صبيان چه كم شود و نيل را از تجرع غليل چه نقصان آيد . « 2 » همان دست و بازو كه از كام [ نهنگان 
  ] « 3 » كام برآورده به جاست و همان گرز گران‌سنگ كه دماغ [ بر پيل 
  ] « 4 » برآشفتى در قبضهء اقتدار .\r\n\r\n\r\n","description":"","footnote":"\r\n( 1 ) . مواهب : كه نتوان ستد عادت از نره شير .\r\n( 2 ) . ك : در تصور است - مواهب : اگر تصور آن است كه . . .\r\n( 3 ) . اغتراف به معناى آب به مشت گرفتن است و غليل به معنى تشنه و عطشان ( منتهى الارب ) .\r\n( 4 ) . تكميل از مواهب الهيه ص 195\r\n","page_name":" 255 ","page_number":255},
  {"content":"\r\n\r\nنظم\r\n ز چنگال شيران برآورده ملك * ز كام نهنگان برآورده كام \r\nهرچند جناب مبارزى استبعاد فرمود ، ايشان تضرع نمودند . عاقبت راى مبارزى به صوب صلاح درآمده به صلح رضا داد . بعد از تمهيد معاهد عهود و تاكيد معاقد « 1 » عقود به تشريفات مشرف شده به اتفاق امير سلطانشاه عازم فارس شدند .\r\n\r\nذكر معذرت اوغانيان و جرمائيان و باز مؤدى شدن به خلاف و كشتن ايشان\r\nچون اوغانيان و جرمائيان از همهء ابواب نوميد شدند ، چاره جز استغفار و تدبير جز اعتذار ندانستند .\r\nنظم\r\n عذر به آن را كه خطائى رسيد * كادم از آن عذر به جائى رسيد \r\nمجموع به خضوع و خشوع توسل جستند . اگرچه جرائم ايشان زياده از آن بود كه صورت عفو در انديشهء هيچ شفيع آيد ، اما مكارم اخلاق جناب مبارزى ابواب رحمت بر روى ايشان گشاده سيآت « 2 » ايشان را به استار عفو بپوشيد و به زلال عاطفت همه را سيراب ساخت و در يك روز هزار جامهء تشريفى در آن طايفه پوشانيد و اقطاعات و رسومات مقرر گردانيد .\r\nدر اين اثنا محمد بيك ، داماد ملك اشرف ، لشكرى نامزد عراق كرده از امير محمد\r\n\r\n\r\n","description":"","footnote":"\r\n( 1 ) . س ، ك - مواهب : بعد از تمهيد معاهد عهود و توطيد قواعد عقود .\r\n( 2 ) . ك : سياست\r\n","page_name":" 256 ","page_number":256},
  {"content":"\r\n\r\nاستمداد نمود . امير مبارز الدين با لشكرى گران آهنگ اصفهان كرد « 1 » و مولانا ركن الدين هروى كه مداح جناب مبارزى بود در [ قصيده‌اى 
  ] اشارت بدين معنى دارد . « 2 »\r\nنظم\r\n چو ضرب تيغ تو آوازه در عراق افكند * مقام عيش تو بايد كه اصفهان باشد \r\nجمعى امراى اوغانى به منغلاى روان كرده امير شيخ على اولاغ ملازم بود . در منزل ورزنه بعضى مردم اوغان شيوهء عصيان ياد آورده به طريق ادبار برگشتند . « 3 »\r\nجناب مبارزى خبر يافته شيخ على اولاغ را با ديگر بىباكان كار ساخته فى الحال به خود از پى طايفهء برگشته روز به جانب قهستان روان شد و همه را گرفته به دار البوار فرستاد و حكم فرمود كه در اطراف مملكت مبارزى تيغ از آن طايفه دريغ ندارند . مقارن اين حال آيتمور « 4 » كه سرآمد ميدان دلاورى بود ، از امير شيخ ابو اسحق اعراض نموده در سلك بندگان جناب مبارزى انتظام يافت و به عواطف پادشاهانه مخصوص گشته با مواجب كرامند معين شد .\r\nو چون خبر عصيان اوغان به كرمان رسيد ، شاه شجاع بقيهء سرداران را چنان به حسن تدبير در قبضهء تسخير آورد كه عقل پير را از لطف انديشه و تدبير آن جوان انگشت تحير در دهان ماند و بر وفق فرمان عرضهء تيغ فنا شدند و قاصدى به جانب اصفهان رفت كه هركه از آن طايفه يابند كار سازند و اتفاقا قاصد بر اسب شيخ على اولاغ سوار بود . اوغانيان از دور اسب را شناخته بر ظهور طلايع نكبت اطلاع\r\n\r\n\r\n","description":"","footnote":"\r\n( 1 ) . مواهب : « چون ايشان به نزديك اصفهان رسيدند ، حضرت خلافت پناه از دار الملك كرمان عزيمت عراق فرموده روى به آن ديار آورد . » ( به اختصار ص 197 )\r\n( 2 ) . ايضا : در قصيده‌اى كه در پايهء سرير اعلى به عرض رسانده . . . »\r\n( 3 ) . مواهب ( به اختصار ) : « امراى اوغانى و جرمايى ملازم رايات گشتند و لشكر اطراف روانه شدند .\r\nچون به خطهء يزد نزول فرمود ، امير زاد بوغا و امير شيخعلى را با امراى اوغانى و جرمايى به منغلا روان گردانيد و شيخعلى اولاغ از امراى اوغانى به ملازمت موكب سعادت پناه مأمور شد و چون به نزديك ورزنه رسيدند . . . »\r\n( 4 ) . مواهب : امير تيمور .\r\n","page_name":" 257 ","page_number":257},
  {"content":"\r\n\r\nيافته طغطاى و على ملك پناه به شيراز بردند و سيأتيك نهايات امور هم و مقاطع احوال جمهور هم .\r\n\r\nاحوال ممالك ماوراء النهر\r\nالوس ماوراء النهر تعلق به جغتاى خان بن چنگيز خان و اولاد او مىداشت و چون دانشمندجه « 1 » از اولاد او كتاى بن چنگيز خان بود ، امراى الوس سلطنت او را كاره بودند .\r\nامير غزغن ، از بيم آن‌كه فتنه حادث شود ، شاهزاده بيان قلى را اختيار كرده دانشمندجه را به عدم رسانيد و مكافات آن به او رسيد و او مضمون  مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً  « 2 » نترسيد . با آن‌كه در كار ملك جز نام دانشمندجه بر نشان هيچ مدخل نداشت .\r\nچون بيان قلى بر سرير سلطنت ممكن شد ، امرا را يك جهتى زيادت گشت .\r\nبيان‌قلى از واقعهء دانشمندجه عبرت گرفته با مزاج زمانه در ساخت و بر بساط مملكت نردنديمانه مىباخت و به يمن اتفاق پادشاه و امير ، اساس عدل چنان محكم شد كه آبشخور گرگ در گلهء ميش و گريزگاه عوان در كلبهء درويش بود . علماى اسلام و خواص و عوام را در مملكت او غبار شكايت از گردش روزگار بر آينهء خاطر ننشست و زمان عدل او نام نوشيروان بر طاق نسيان نهاد . بعد از عشر به جنس و قبجور رسمى هيچ آفريده جز باد در خانهء خلق خداى نمىتوانست گشاد و مسافران اگر در بيشهء شير و مقام پلنگ نزول نمودى از وطن و مسكن خود ايمن‌تر بودى .\r\nامير غزغن ييلاق در طخارستان ، كه به ختلان و شهر مومكر « 3 » موسوم است ، مقرر\r\n\r\n\r\n","description":"","footnote":"\r\n( 1 ) . حاشيهء نسخهء ف : « اين دانشمندجه پدر سيورغتمش اغلن است كه امير صاحب‌قران او را به پادشاهى برداشت و امير قرغن ( امير غزغن ) جد امير حسين است كه صاحب‌قران ( - تيمور گوركان ) به او خروج كرد و سلطنت ازو انتزاع نمود .\r\n( 2 ) . سورة الاسراء 33\r\n( 3 ) . س ، ك : شهر مومك . ظاهرا بايد نام اين شهر مونكث باشد يا مونكرت . در ظفرنامه چاپ كلكته مونك آمده و در چاپ تهران هونك . ( ص 29 ) .\r\n","page_name":" 258 ","page_number":258},
  {"content":"\r\n\r\nفرمودى و قشلاق در سالى سراى ساحل جيحون معين ساخت و اوقات شبانروز پنج قسمت كرد . از مطلع طليعهء صبح صادق تا طلوع آفتاب به طاعت گذرانيدى و از چاشت تا پيشين بر آيين سلاطين نشستى و به غور معاملات رسيدى و تا آخر روز نشاط جانور پرانيدن فرمودى و از شام تا خفتن تا پوشيده‌رويان خلوت داشتى و بعد از آن به استراحت مشغول شدى و در زمان او ارزانى چنان بود كه گوسفند فربه به دينارى و خروارى اجناس به درمى ميسر مىشد و غلبهء حشم در آن مرتبه كه از اگر خيل خانه سوارى مىآمد كثرت لشكر در شمار نمىآمد . از حدود خراسان ، تا نهايت تركستان محكوم و فرمانبر ، ملوك معاصر مطيع و ممالك با سرها مطاع .\r\n\r\nوقايع سنهء تسع و اربعين و سبعمائه\r\nاوغانيان در گرمسيرات كرمان خرابى فراوان كردند و شاه شجاع در سن شانزده سالگى لشكر به جيرفت و رودبار برد و اوغانيان به قلعهء سليمان متحصن جسته احمال و اثقال و نفايس اموال ايشان را شاه شجاع غارت كرده قلعه را محاصره كرد و امير شيخ ابو اسحق اساس صلح ويران كرده « 1 » امير سلطانشاه جاندار را با لشكر گران نامزد كرمان و مكرانات « 2 » و استخراج مال هرموز كرد . مقرر آن‌كه مدد اوغانيان بوده با مظفريان محاربه نمايد . جناب مبارزى اين خبر شنيده بر سر جمع گفت :\r\nبيت\r\n از عهدهء عهد اگر برون آيد مرد * از هرچه گمان برى فزون آيد مرد « 3 » \r\n\r\n\r\n","description":"","footnote":"\r\n( 1 ) . مواهب « خواست تا گرمسير كرمان را به تصرف گيرد . »\r\n( 2 ) . مواهب : « از طرف مكرانات و هرموز » ص 202\r\n( 3 ) . ايضا ( به اختصار ) : « امير شيخ مكتوبى به امير سلطانشاه نوشت مشتمل بر آن‌كه شش قشون لشكر به مدد او نامزد شده . بايد كه چون بدان‌جا رسند به اتفاق ايشان مدد و معاونت اوغانيان و جرماييان از سر گيرند . امير سلطان شاه به حكم سابقهء اخلاقى كه با حضرت خلافت پناه داشت مكتوب را به مطالعهء شريف رسانيد . . . . ص 202\r\n","page_name":" 259 ","page_number":259},
  {"content":"\r\n\r\nو اين هفتم كرت بود كه ميان طرفين صلح به غلاظ ايمان مؤكد شده بود . جناب مبارزى خاطر بر قتال قرار داده فرمود :\r\nنظم\r\n كسى كايد از پيش افراسياب * بجز تيغ با او ندارم جواب \r\nو بر ضمير منير روشن و بر انديشهء كبير و صغير مبرهن است كه شكستن عهد به وخامت عاقبت مؤدى است و نقض پيمان به سآمت « 1 » خاتمت مفضى . در اين اثنا ، شبى اوغانيان بر شاه شجاع شبيخون آورده سپاه شاه به مردانگى كعبتين مكيدت ايشان باز ماليدند و به نوك ناوك خاره‌گذار باز ايشان را در كوه دوانيدند و امير سلطانشاه جاندار به جانب جناب مبارزى رفته ، چه اوضاع امير شيخ ابو اسحق نه موافق عقل بود و نه مطابق نقل :\r\nنظم\r\n ز بيداد دارا به جان آمده * دل‌آزردگى در ميان آمده \r\nو مولانا معين الدين يزدى در تاريخ آل مظفر آورده است كه از امير سلطانشاه جاندار شنيدم كه مىگفت كه اگر مرا در آن طرف جواسبان ميسر بودى نيرنگ بدعهدى بر چهرهء ضمير نقش نبستى و اگر بلغه « 2 » مقرر بودى رقم حرف بىوفائى بر لوح خيال ننوشتى . امير مبارز الدين او را تربيت كرده چند روز مهماندارى فرمود و فرزندان و متعلقان او را به حسن تدبير از شيراز به كرمان آورد و چون هوا گرم شد ، شاه\r\n\r\n\r\n","description":"","footnote":"\r\n( 1 ) . سآمت به معنى ملول شدن و به ستوه آمدن است و ظاهرا اين‌جا بايد شآمت باشد به قياس سآمت به معناى شومى و ناخوشايندى و بدفالى .\r\n( 2 ) . بلغه ( بالضم ) قوت روزانه آنچه بدان روز گذرانند . ( منتهى الارب )\r\n","page_name":" 260 ","page_number":260},
  {"content":"\r\n\r\nشجاع به كرمان آمد و مغولان نوروزى با آن‌كه همسايهء « 1 » اوغانى و جرمائى بودند هميشه با جناب مبارزى طريق مطاوعت مىپيمودند . لاجرم جناب مبارزى براى ايشان سيورغالات و رسومات تعيين نمود و نام ايشان را به حسن وفا در تاريخ ثبت فرمود . « 2 »\r\nنظم\r\n كسى ننمود در عالم وفايى * كز آن پيدا نشد او را صفائى \r\n\r\nاحوال ملوك اطراف و ممالك اكناف\r\nامير جداى ، از گرجستان با لشكر فراوان ، پيش ملك اشرف ظالم آمد و او امرا استقبال فرستاده تعظيم وافر كرد و تشريفات فاخر داد و از آب ارس عبور كرده در يورت امير جداى فرودآمد و او خدمات شايسته كرد . ملك اشرف ، بعد از سه روز به مكافات خدمات ، او را به قتل آورد و متعلقان او را غارت كرده به عنق منكسر عازم تبريز شد و امير شيخ حسن در بغداد ، ديار بكر در تصرف آورد و ارتنا مملكت روم به فرمان او داشت و پادشاه طغاتيمور خان در مازندران لواى سلطنت به آسمان رسانيده و ابناء امير ارغونشاه از ولايت طوس تا يازر گرفته و سربداران سبزوار و نيشابور تا مازندران ضبط نموده ملك معز الدين حسين در هرات رايت سلطنت برافراشته در قهستان با مولاييان « 3 » حرب كرده و چند قلعه مسخر ساخته و امير غزغن در غايت قوت لشكرى از ماوراء النهر به هندوستان « 4 » فرستاده تا حدود سند خرابى تمام كردند و\r\n\r\n\r\n","description":"","footnote":"\r\n( 1 ) . ك : همپايه .\r\n( 2 ) . مواهب ( به اختصار ) : « هريك را ده هزار خارج مرسوم مقررى مثال داد تا بر سبيل انعام اطلاق كنند و اشارت مطاع من بنده را ( - معين الدين محمد يزدى مؤلف كتاب مواهب الهى ) نافذ شد تا ذكر نيكو بندگى ايشان در تاريخ همايون منظور گردانم . » ص 208\r\n( 3 ) . ف . مولانيان - ظاهرا منظور طرفداران امير مولاى پدر امير عبد الله پدر امير ستلمش مىباشد كه در قهستان مستقر بودند .\r\n( 4 ) . ف . هندوستان\r\n","page_name":" 261 ","page_number":261},
  {"content":"\r\n\r\nسلطان كريم محمد شاه جونه ، لشكرى از طرف هندوستان جمع كرده به گجرات رفت و آن نواحى را تا كنار دريا به تصرف آورده مضبوط ساخت .\r\n\r\nوقايع سنهء خمسين و سبعمائه\r\nملك اشرف خواجه عبد الحى وزير را در قراباغ گرفته در قلعهء كلين « 1 » حبس كرده و مسعود دامغانى داماد وزير [ را 
  ] كه با لطف انشا خط خوب داشت وزارت داد و عبد الحى را آورده « 2 » پيش كيا اسماعيل رودبارى فرستاد تا در قلعهء الموت محبوس دارد . كيا اسماعيل احترام تمام نموده از خويشان خود دخترى به وزير داد . ملك اشرف چون دانست كه عبد الحى را كيانيكو مىدارد ، از فرستادن پشيمان شده انديشه كرد كه اگر او را طلب دارد كيا نخواهد داد . فرزندان و متعلقان او را انعام و تربيت فرمود و ايشان صورت حال اعلام مىكردند . « 3 » بعد از مدتى ملك اشرف مكتوبى به خط مغولى نوشته مصحوب بحرى فراش كه معتبر او بود پيش وزير فرستاد . مضمون آن‌كه تا او رفته احوال مملكت و نوكران نامضبوط است . بايد كه در صحبت بحرى متوجه شود .\r\nوزير بحرى را رعايت كرده عزيمت نمود . كيا اسماعيل گفت بر ملك اشرف اعتماد نيست و او ترا از پيش من نمىتواند برد . وزير نشنيد و روان شد . بحرى آمده خبر كرد .\r\nاشرف گفت او را به خانهء خود فرودآور و بگوى كه فردا ترا طلب خواهد داشت . « 4 » وزير در خانهء بحرى بزرگانه بر بالش تكيه زد و اشرف ظالم از بام خانه او را ديد . بحرى را گفت او را به قلعهء النجق بر بحرى پوستين از دوش او كشيد و كولى « 5 » در او پوشانيده به قلعهء\r\n\r\n\r\n","description":"","footnote":"\r\n( 1 ) . ك . كلن - س . كلبن - ذيل جامع التواريخ . كلنه .\r\n( 2 ) . ذيل جامع التواريخ : « و چون از قراباغ مراجعت كرد ، در فروع اوجان منزل كرد عبد الحى را » ص 180\r\n( 3 ) . ايضا : « خواجه عبد الحى آن‌جا مسجدى نيكو بساخت و با امراى گيلان مراسله مىكرد و پيوسته بر ملك اشرف مىنوشت كه تمام گيلان را به جهت تو مسخر كردم . »\r\n( 4 ) . ايضا : و تربيت خواهد فرمود و وزارت خواهد داد .\r\n( 5 ) . كول پوستينى است كه از پوست گوسفندان پير سازند ( رك فرهنگ جهانگيرى ) .\r\n","page_name":" 262 ","page_number":262},
  {"content":"\r\n\r\nالنجق محبوس ساخت در شعبان سنهء 751 « 1 »\r\n\r\nوقايع سنهء احدى و خمسين و سبعمائه\r\nملك اشرف در ماه محرم ، در قراباغ ، خواجه مسعود دامغانى وزير و خواجه معين الدين سربدار را گرفته به قلعهء رويين « 2 » دز فرستاد و در بهار با لشكر بسيار عازم اصفهان شد . امير نجيب الدين برادر امير زكرياى وزير و خواجه عماد الدين محمود كرمانى حاكم بودند . ملك اشرف با پنجاه هزار مرد شهر را محاصره كرده دو دروازه « 3 » كه در ميان باغات بود محصور نشد و قرب پنجاه روز هر روز جنگ مىكردند .\r\nيك روز جنگ سلطانى انداخته مردم بسيار از طرف ملك اشرف به قتل آمدند و عادت اهل اصفهان چنان بود كه چهاردانگه و دودانگه هر روز با هم جنگ كرده چون وقت ظهر شدى يكديگر را خير باد كرده مىرفتند . آن روز كه جنگ سلطانى بود ، بر طريق معهود نيم روز دست از جنگ داشته جدا شدند و لشكر ملك اشرف بىاجازت برنمىتوانستند گشت . آفتاب در برابر بود و گرما به غايت . به ضرورت منهزم شدند . « 4 » اصفهانيان سيد هروى مجاور مزار گلستانه را بيرون فرستاده پيغام دادند كه تا ده تن زنده باشيم شهر نخواهيم داد و يقين دانند كه اين سخن واقع است . اگر مقصود سكه و خطبه است كسى را فرستند تا خطبه خوانده سكه زنند . مولانا شرف الدين نخجوانى را فرستاده روز جمعه خطبه به نام نوشيروان خواندند و دو هزار دينار سرخ سكه كردند و صد هزار دينار ديگر كرباس مثقالى « 4 » و اجناس دادند و ملك اشرف به راه نطنز متوجه\r\n\r\n\r\n","description":"","footnote":"\r\n( 1 ) . ك . رقم ندارد .\r\n( 2 ) . نسخ . روس تصحيح از ذيل جامع التواريخ .\r\n( 3 ) . ذيل . دروازه‌اى كه . . .\r\n( 4 ) . ظاهرا همان است كه امروز در بين عوام به « متقال » شهرت دارد .\r\n","page_name":" 263 ","page_number":263},
  {"content":"\r\n\r\nآذربايجان گشته در اوجان نزول كرد . قاضى شمس الدين و خواجه غياث الدين شكر لب و سلطان شاه سراوى و يحيى و امير محمود و خواجه عبد الحى و دلو جوهر [ در قلعهء النجق « 1 » بودند . عادلشاه اختاچى را فرستاد تا همه را به قتل آورد الا عبد الحى و دلو جوهر را به درآورده 
  ] به قلعهء اموك « 2 » كه در كردستان بر كنار درياچه ارجغن است « 3 » بردند و به موسى جيجى « 4 » كه كوتوال آن قلعه بود سپردند . موسى جيجى عبد الحى را احترام تمام نمود . آن نازنين « 5 » مكتوبى به اشرف نوشت كه جيجى از محافظت قلعه غافل است . مباد كردان قصد قلعه كنند . ملك اشرف موسى جيجى را آورده عقوبت بسيار كرد . آن مسكين فرياد برآورد كه گناه من چيست . ملك اشرف مكتوب خواجه به او نمود و بازش تربيت كرده به قلعه فرستاد . موسى جيجى عبد الحى را در خانه‌اى تاريك مقيد كرده در آن به سنگ و گچ برآورد و هر روز از سوراخ دو نان به او مىداد تا وفات كرد .\r\nو ملك اشرف ، در وقتى كه ظلم او به غايت رسيده ، از اوجان به طلب مولانا نظام الدين عضدى ( ؟ ) « 6 » رحمه الله فرستاد و جناب مولوى از تبريز پياده به اوجان رفت و ملك اشرف استقبال كرده عذرخواهى نمود و عهد كرد كه معاش به قاعدهء معدلت كند و گفت مىبايد كه مردم را از ما ايمن گردانى . مولانا در جواب آن ستمكار فرمود كه بر سخن تو اعتماد نيست . فى الحال عازم تبريز شد و اشرف به تبريز آمده بعد از دو ماه به قراباغ رفت .\r\n\r\n\r\n","description":"","footnote":"\r\n( 1 ) . ك : آلنجق\r\n( 2 ) . ك : آموك - ذيل جامع التواريخ : موك\r\n( 3 ) . ك : ارجغين - س : رحعين - كلمات « بر كنار درياچه ارجغن » در ذيل جامع التواريخ نيست .\r\n( 4 ) . ك : موسى حبحى - س . موسى حنحى - از ذيل جامع التواريخ نيز ضبط صحيح اين كلمه به دست نمىآيد ( ص 181 )\r\n( 5 ) . ك : نازنين - ف . نانين - ذيل جامع التواريخ : « و خواجه عبد الحى مكتوبى . . . »\r\n( 6 ) . ك : عفيرى - س . عفرى - ذيل . عورى\r\n","page_name":" 264 ","page_number":264},
  {"content":"\r\n\r\n\r\nذكر لشكر كشيدن امير جمال الدين شيخ ابو اسحق به جانب يزد\r\nامير شيخ ابو اسحق با لشكرى كه فضاى بيدا از كثرت افواج آن به ستوه آيد عازم محاصرهء دار العباد يزد شد .\r\nشعر\r\n بجيش جاش بالفرسان حتى * ظننت البر بحرا من سلاح \r\nو شاه مظفر آگاه شده اول تدبير صواب آن كرد كه شاه نصرة الدين « 1 » و متعلقان را از حصن حصين ميبد به يزد طلبيد تا رعيت رغبت موافقت نمايند . چه در اين حال ملوك متعلقان را در قلاع مستحكم گردانند . اما چون از دشمن هرچند قوى بود انديشه نداشت فرزندان خود را با رعايا يك‌سان ساخت .\r\nامير شيخ در « 2 » اوايل رمضان به حوالى يزد آمد . دليران سپاهش كه هنگام جنگ چنگ در كمر كوه مىزدند و گاه مصاف از شير شرزه و پلنگ زود آهنگ بازنمىخوردند به طرف دروازهء سعادت كه دولت خانهء مبارزى بود حمله كردند . شاه مظفر تيغ مردانگى از نيام برآورده سپر امتناع در روى كشيد و چون برق بر ايشان زد و در صدمهء نخسث ايلنگى « 3 » كه از امراى شيراز به شيردلى موسوم بود با جمعى دلاوران به قتل آمد .\r\nبقايا را چون تشنگان از مشرب خوشگوار رانده بازگردانيد . اعدا چون دندان طمع شكسته و خاطر مراد خسته يافتند ، بناى مطلوب بر محاصره و استمداد لشكر اطراف نهادند . شاه مظفر دروازه‌ها به نام دليران لشكر مقرر كرده از راحت و خواب اجتناب نمود . هر شب يك نوبت سواره گرد تمام فصيل مىگشت و يك نوبت گرد بارو كه\r\n\r\n\r\n","description":"","footnote":"\r\n( 1 ) . ف : شاه نصرة - ك : شاه نصر الدين - منظور همان شاه نصرة الدين يحيى فرزند امير شرف الدين مظفر است .\r\n( 2 ) . ك ، س : اوايل رمضان\r\n( 3 ) . مواهب : ايلبگ - جامع التواريخ حسنى : ايلنگر - حافظ ابرو : ايلنگى :\r\n","page_name":" 265 ","page_number":265},
  {"content":"\r\n\r\nقريب سه فرسخ باشد برمىآمد . اكابر يزد چون آن سعى و اجتهاد ديدند ، به دل و جان به دفع حادثه قيام نمودند . بيرونيان به ترتيب پل روان روزگارى صرف كردند و از شهر كمين گشاده آتش در آن زدند و مدتى به ساختن عراده و منجنيق به سر بردند . به هيچ نوع راهى نگشود و بعد از محاصره تير رعدى « 1 » به كرمان بردند يك شتر به قوت ميكشيد . چون كار از دستيارى تير و كمان و معاونت سيف و سنان برنيامد خواستند كه به مرقات حيلت بر ذروهء مراد ترقى نمايند و به ذريعت مكيدت به ساحت مقصود نزول كنند . از مخيم خويش نقبى بنياد كردند كه در ميان شهر بيرون آيد . شاه مظفر اطلاع يافته محاذى آن نقبى فرمود و از طرفين به هم رسيده بيرونيان تمام آلات و ادوات گذاشته گريختند . امير شيخ چون ديد كه كارى ميسر نمىشود به جانب شيراز بازگشت و هوا سرد شده از تواتر برفهاى مترادف تمام راهها بسته گشت و افراط برودت راه صادر و وارد فروبسته و از هيچ‌جا غله به يزد نيامد و اطراف به واسطهء لشكر بيگانه خراب شده بود . بدين جهات قحط و غلائى روى نمود كه بىشبهه آدمى آدمى را خورد . سپهر برين از بام تا شام به قرصى قناعت كرده آن را نيز از نظر گرسنگان به رداى ابر مىپوشيد و از تنور خورشيد هر شب گرده‌اى برآورده از چشم مردم نهان مىداشت . به هر گوشه ، جانى به نانى مىدادند و كسى التفاتى نمىكرد و به هر طرف ، شريفى به رغيفى « 2 » مىفروختند و كسى نمىخريد . اموات را جز لباس جوع كفن نرسيد و حفر قبر ميسر نگرديد .\r\n\r\nوقايع سنه اثنين و خمسين و سبعمائه ذكر لشكر كشيدن امير غزغن به جانب خراسان\r\nامير غزغن لشكر گران از ماوراء النهر ، به خراسان كشيد و سببش آن بود كه\r\n\r\n\r\n","description":"","footnote":"\r\n( 1 ) . ف : نيز رعدى .\r\n( 2 ) . رغيف به معناى گرده نان است ( منتهى الارب ) .\r\n","page_name":" 266 ","page_number":266},
  {"content":"\r\n\r\nملك معز الدين حسين چون لشكر سربدار شكست و اكثر ولايت قهستان از مولاييان انتزاع نمود و حشم باد غيس منقاد ساخته لشكر به طرف بلخ و اندخود و شبرغان برد و آن نواحى غارت كرده امراى ارلات و اپاردى جمع شده به باد غيس آمدند . ملك بر ايشان تاخته و ظفر يافته چندان از ايشان به قتل آورد كه از سرهاى دشمنان در كوى خيابان ، در حوالى مزار متبرك امام فخر الدين رازى دو منار در برابر يكديگر از دو طرف كوى برآورد و در آن سالها امير غزغن با غزان سلطان مخالفت [ مى 
  ] نمود و كسى را پرواى خراسان نبود . ملك حسين به استقلال دعوى سلطنت كرده چتر و دورباش مرتب ساخت و پنج نوبت نواخت . اصحاب خراسان پيش امير غزغن خبث ملك حسين كردند به تخصيص مشايخ جام كه با ملك نسبت قرابتى داشتند و امراى ارلات و اپاردى كه ملك مردم ايشان را كشته بود گفتند او از نژاد كيست كه دعوى سلطنت مىكند ؟\r\nنظم\r\n مگر اصل چنگيز خان برفتاد * كه كس گوهر شه نيارد به ياد\r\nچنان شد كنون غورى بدگهر * كه جز خود نيارد كسى در نظر\r\nبسى دودمان كرد از كين خراب * به يك جو نسنجد ده افراسياب \r\nامير غزغن فرمود كه تازيك « 1 » را چه حد آن باشد كه دعوى پادشاهى كند و از فرمان ما سركشد . باد نخوت از دماغ پندار او به تيغ آبدار بيرون برده و به آتش سم اسبان نامدار شهر و حصار او را با خاك يكسان سازيم و بدين عزيمت فرمان فرمود كه از سرحد كاشغر تا ولايت اندخود لشكرها جمع آيند و به ميعاد مقرر لشكرى كه بنان و بيان از ضبط و حصر آن عاجز آيد مجتمع شدند . امير غزغن با امرا مشورت كرده گفت\r\n\r\n\r\n","description":"","footnote":"\r\n( 1 ) . ف : تاجيك - ظفرنامه شرف الدين على يزدى : تاژيكى .\r\n","page_name":" 267 ","page_number":267},
  {"content":"\r\n\r\nملك حسين چند نوبت لشكر تا كنار آمويه آورده و اسير و برده برده حالا يراق چيست .\r\nامير الجايتو و امير ستلمش و شاهان بدخشان و غيرهم زانو زده عرضه داشتند كه هرچه حكم شود كمر بندگى بر ميان جان بسته به تقديم رسانيم . امير غزغن آفرين كرده لشكر عرض داد و جيبا و آلات نبرد « 1 » احتياط نمود و با سپاهى خونخوار چون امواج بحار زخار از ظاهر بلخ به صوب خراسان روان شد و از اين طرف ملك خبر يافته امير آخور را با سيصد سوار مقرر كرد كه هرجا كه توانند روند و روزبه‌روز اخبار اخبار كنند .\r\nامير آخور در كنار آب مرغاب « 2 » خبر تحقيق كرده بازآمد و ملك را آگاه ساخت كه\r\nمصرع\r\n غزاغن سپهدار توران رسيد . « 3 » \r\nملك با اعيان ملك مشورت كرد راى بر آن قرار گرفت كه پشت به ديوار بست كرده روى به دشمن آورند .\r\nنظم\r\n بكوشيم در جنگ مردانه‌وار * چه انديشه از لشكر بىشمار \r\nو از جانب شرقى و شمالى هرات از قريهء بوى مرغ « 4 » تا النگ كهدستان ، ديوارى كشيدند و مجارى و منافذ آن گرفته « 5 » و لشكرها جمع كرده ساز و آلات جنگ از شهر بيرون آوردند . ملك حسين چهار هزار سوار و ده دوازده هزار پياده داشت و امير غزغن\r\n\r\n\r\n","description":"","footnote":"\r\n( 1 ) . ف : حرب .\r\n( 2 ) . س : مرغان .\r\n( 3 ) . اين مصرع قسمت اول از سه بيت شعرى است كه در ظفرنامه آمده و مصرع دوم چنين است :\r\nز توران به ايران سپاهى كشيد .\r\n( 4 ) . ك : يومدع - ظفرنامه شرف الدين يزدى ( چاپ محمد عباسىلو ) : پاى مرغ\r\n( 5 ) . ظفرنامه : « از جانب شرقى شهر از پاى مرغ تا كهدستان ديوارى بكشيدند و خندقى فروبردند ( ص 26 ) .\r\n","page_name":" 268 ","page_number":268},
  {"content":"\r\n\r\n[ با 
  ] سى هزار سوار از درهء باشتان درآمده به كهدستان فرود آمد و آن روز آن‌جا بوده روز ديگر با پادشاه بايان قولى و امير ستلمش و امير الجايتو در دامن گازرگاه بالاى پشته‌اى بلند برآمدند و لشكر ملك را احتياط نموده امير غزغن فرمود كه اين تاجيك « 1 » شيوه جنگ نمىدادند و زود شكسته خواهد شد . بدان جهت كه ما از بالا روى به ايشان داريم و ايشان از پايان روى به بالا و ديگر در محل طلوع آفتاب برابر خود را احتياط نتوانند كرد و ما را آفتاب از پس پشت باشد . « 2 » ديگر در هرات باد از طرف شمال مىآيد . چون گرد سم اسبان پيدا شود ايشان نخواهند ديد كه از مقابل تيغ و تير چگونه مىرسد . روز ديگر مردم خود را بر جنگ دلير گردانيده گفت :\r\nنظم\r\n چو خورشيد فردا درخشان شود * ز خون سنگ لعل بدخشان شود\r\nهمه تن به تيغ و به پيكان دهيم * به نام و به ناموس تا جان دهيم\r\nچو انجام از دهر بركندگى است « 3 » * نكونام مردن به از زندگى است \r\nامير غزغن سپاه خود را اشارت كرد و لشكر او عنان به باد پايان داده به يك بار حمله كردند و از طرف ملك به مقاومت قيام نمودند . از صحيفهء تيغ آسمان‌گون سيلاب خون روان شد و از برق خنجر خورشيد پيكر شعلهء جانستان عيان گشت . جنگى واقع شد كه در هيچ كارنامه مثل آن كسى ياد ندارد و از زبان هيچ خامه نظير آن مكتوب نشده .\r\nنظم\r\n دو لشكر به يكديگر آميختند * ز كين رشتهء مهر بگسيختند \r\n\r\n\r\n","description":"","footnote":"\r\n( 1 ) . ظفرنامه : تازيك .\r\n( 2 ) . ايضا : « چون آفتاب طلوع كند بر چشمهاى ايشان خواهد تافت و مقابل خود را نيك نبينند » .\r\n( 3 ) . ك : پركندگى .\r\n","page_name":" 269 ","page_number":269},
  {"content":"\r\n\r\n گهى دار دار و گهى گير گير * زمين پركمان شد هوا پر ز تير \r\nخون از تيغ چون باران از ميغ مىباريد و نوك سنان صخره شكاف جگر و سينهء اعادى مىدريد . سپاه ملك بعد از كوشش بسيار فرار نمودند و سلك جمعيت ايشان پريشان شده روى به شهر آوردند و آب از پس پشت انداخته بودند . اكثر در آن وحل تلف شدند . ملك به شهر درآمد و سپاه او در كوچه باغها جنگهاى مردانه كردند و سرهاى كوچه ضبط نموده لشكر غزغنى را در ديوار بست راه ندادند و دروازه‌ها و باروها محكم ساخته روزها جنگ انداختند .\r\nنظم\r\n چهل روز و شب جنگ و پيكار بود * زمين پر ز خون و هوا تار بود \r\nو شهر چنان نبود كه زود مسخر شود . امرا پيش امير غزغن عرضه داشتند كه اگر خاطر امير ملتفت فتح اين شهر است ، ديگر سال « 1 » بگاه‌تر بيائيم و قصه به آخر رسانيم و سفرا تردد كرده مقرر شد كه ملك اندك سورى دهد و امير عزيمت نمايد « 2 » . امير غزغن فى الواقع اميرى عادل و حاكمى رحيم دل بود . چون محاصره امتدادى يافت و خود از آمدن پشيمان بود گفت چندين مردم نيك از طرفين تلف شدند و رعايا پايمال لشكر بلا گشتند و به سخن صاحب غرضان به ولايت ملك آمدم و اگرنه مرا با ملك خصومتى قديم و جديد نبود .\r\n\r\n\r\n","description":"","footnote":"\r\n( 1 ) . س : سال ديگر .\r\n( 2 ) . ظفرنامه ( ص 27 ) : « چون ملك از مضيق محاصره در تنگ بود اكابر و اشراف شهر را در ميان داشت كه قضيه به مصالحت رسانند ، مبنى بر اين‌كه ملك درين محل ايشان را خدمتى كند و سال ديگر احرام اخلاص بسته به درگاه خان و امير غزغن رود و عذر جرايم و تقصيرات گذشته بخواهد » .\r\n","page_name":" 270 ","page_number":270},
  {"content":"\r\n\r\nنظم\r\n بد انديش از دوست نشناختيم * دل از كين ايران نپرداختيم\r\nرعاياى مسكين به تنگ اندرند * ز تنگى به كام نهنگ اندرند\r\nسمرقند چون قند هشتن به جاى * به جنگ هرات آمدن نيست راى \r\nملك معز الدين حسين وعده كرد و به مواثيق مؤكد گردانيد كه چون امير به مستقر دولت فرمايد بنده متوجه شده عذر گذشته خواهد و جناب امير نيكو سيرت [ پاكيزه سريرت 
  ] « 1 » بر عهد و قول ملك اعتماد كرده به جانب ماوراء النهر معاودت نمود .\r\n\r\nذكر وفات سلطان محمد شاه جونه و جلوس سلطان فيروز شاه بر تخت سلطنت هندوستان « 2 »\r\nسلطان محمد شاه جونه از تخت دهلى به جانب گجرات رفت و يك دو سال به شكال آن‌جا گذرانيد و آن نواحى ضبط كرده به جانب سند حركت نموده و در ماه ذى الحجه سنهء 751 « 3 » مريض شده عم‌زادهء او فيروز شاه شرايط خدمت و شفقت به جاى آورده به معالجت شايسته قيام نمود و سلطان محمد شاه از او راضى شده او را به تجديد خليفه و وصى گردانيد و در روز وفات سلطان محمد شاه ، لشكريان قصد متمولان كرده نزديك شد كه زنان و كنيزان از هم ربايند . خلايق حيران ماندند و جمعى مغولان ، از پيش امير غزغن به اسم مدد ، بر درگاه سلطان محمد شاه بودند . سرداران هند پيش ايشان فرستادند كه پيش از جنبش سپاه هند شما به جانب ولايت خود رويد . ايشان\r\n\r\n\r\n","description":"","footnote":"\r\n( 1 ) . ك : ندارد .\r\n( 2 ) . س : هند .\r\n( 3 ) . ك : 771\r\n","page_name":" 271 ","page_number":271},
  {"content":"\r\n\r\nكوچ كرده دور تر فرود آمدند . نوروز گوركان داماد پادشاه ترمه شيرين كه سالها انعامات سلطان محمد شاه يافته بود ، با خيل و تبع خود به مغولان غزغنى پيوست و ايشان را در طمع افكنده گفت كه سلطان از ميان رفت و امرا دست و پا گم كرده‌اند ، فردا ، در عين كوچ كردن ، بر ايشان زنيم و خزانهء سلطان كه حصر آن از تصور اوهام بيرون است غارت كنيم و بار ديگر اين فرصت نخواهيم يافت . مغولان را سخن نوروز معقول و مقبول افتاده با خود مخمر ساختند . بعد از دو روز از كنار آب سند بر سمت سيوستان كوچ كرده لشكر بىترتيب بر مثال كاروان روان شدند . مغولكان مستعد غارت شده از پيش درآمدند و مفسدان هند از قفا بنياد فساد كردند و شور و شغب ظاهر شده هولى « 1 » صعب در لشكر هند افتاد و بسيار زنان و كنيزكان و نفايس اموال كه پيشتر فرستاده بودند غارت كرده به خزانه نزديك رسيدند . در اين حال ، رجال و ابطال هند خبر رسانيدند كه به هيأت مجموعى توقف نموده هيچ‌كس به جانبى حركت نكند . در منزل اول چنين بلايى نازل شده تمام لشكر از آن سيل بلا دست از جان و مال و زن و فرزند شستند و آن شب مجموع پاس داشته ، روز ديگر كه بيست و چهارم [ ذى الحجه 
  ] سنهء 752 بود ، به اتفاق خاص و عام ، سلطان فيروز شاه كه عم‌زادهء سلطان محمد شاه بن تغلق شاه بود بر تخت پادشاهى جلوس فرمود . روز ديگر تعبيهء لشكر آراسته سوار شد و از هر طرف كه سوار مغول درآمد گرفتند و جمعى را به جغد اولى تعيين كرد تا از مفسدان نهفته جمعى كه در عقب بودند گرفته به تيغ بىدريغ گذرانيدند و مغولكان هنوز ترك طمع نكرده بودند . چند امير صدهء ايشان را به دست آورده سلطان ملامت كرد . ديگران ترك بىراهى گرفته لشكر از زحمت خلاص يافت و سلطان را روز اول جلوس منت جانى و مالى بر خلايق ثابت گشت و همه ممنون كرم و مرهون نعم او\r\n\r\n\r\n","description":"","footnote":"\r\n( 1 ) . نسخ : هويى\r\n","page_name":" 272 ","page_number":272},
  {"content":"\r\n\r\nشدند و امير خسرو در تهنيت اين جلوس مىگويد :\r\nنظم\r\n منت ايزد را كه شه بر تخت سلطانى نشست * در دماغ مملكت باد سليمانى نشست « 1 » \r\nو چون به سيوستان رسيد ، ساكنان آن موضع را نواخته در جميع منازل رعايا را تربيت و عنايت فرمود و در اوجه شنيد كه احمد اياز كه وزير سلطان محمد شاه بود و دهلى را به او سپرده چون خبر واقعه شنيده كودكى پنج ساله مجهول النسب را پيدا كرده كه اين پسر سلطان است و چون بازى بچگان آن كودك را بر تخت نشانده كه اين پادشاه است و اكابر دهلى تعجب مىنمودند كه باوجود سلطان فيروز شاه كه عم‌زاده و ولىعهد است احمد اياز كه سن او از هشتاد گذشته امرى غريب ارتكاب كرده در فتح‌آباد جمعى از اعيان دهلى چون دولت و اقبال استقبال [ نموده در هانسى گروهى كه انصار احمد اياز بودند با تيغ و كفن پيش آمدند و احمد اياز نزديك شهر 
  ] « 2 » سر محلوق برهنه كرده رسيد . فرمان شد كه از آن خرف مردك پرسند كه اين حركت چرا كردى و\r\n\r\n\r\n","description":"","footnote":"\r\n( 1 ) . در حاشيهء نسخهء ك آمده است : « وفات امير خسرو در شهور سنهء خمس و عشرين و سبعمائه و دو تاريخ ( كلمه يا كلماتى در صحافى از بين رفته كه شايد چنين بوده : ) خواجه حسن خيلى يافته\r\n شد « عديم المثل » يك تاريخ او * وان دگر شد « طوطى شكر مقال » \r\n( كلمهء اخير از بين رفته ) و حال آن‌كه وى اين قصيده را به نام معز الدين كيقباد بن . . . بن الغ خان گفته :\r\n « شه معز الدين و الدنيا كه از ديو . . . * نام او برنامهء دولت بعنوانى نشست\r\nكيقباد آن گوهر تاج كيان كز زخم [ تيغ 
  ] * باج از ايران ستد بر تخت [ سلطانى 
  ] نشست . \r\nاين اشارت صحيح است و امير خسرو دهلوى كه در سال 651 هجرى به دنيا آمده در ربيع الاول سال 725 در سال جلوس سلطان محمد بن تغلق ( 720 تا 725 ه ) وفات يافته . اين معز الدين كيقباد از سلاطين مملوك دهلى است كه از سال 686 تا 689 سلطنت داشته است .\r\n( 2 ) . ك : ندارد .\r\n","page_name":" 273 ","page_number":273},
  {"content":"\r\n\r\nحق نمك خاندان نگه نداشتى . احمد اياز گفت تا اقبال يار بود « 1 » كار من بر وفق مزاج مربيان و ولىنعمتان بازمىخواند و در اين ايام بخت از من برگشت و اقبال مرا پشت داد . كارى از من در وجود آمد كه در دنيا بدنام و در آخرت گرفتار شدم . سلطان او را سپرده اواخر جمادى الاخرى رايات فيروز فيروزشاهى به دار الملك دهلى درآمد و سلطنت هند بر او قرار يافت .\r\n\r\nذكر احوال ملك اشرف\r\nملك اشرف ، بهار از قراباغ ، به آب ارس گذشته در اسكى شهر خبر آمد كه دلو با يزيد برگشته ياغى شده . كسى به طلب او فرستاده التفات نكرد [ جمعى دلاوران را روان كرد و جنگ كرده كارى ميسر نشد . 
  ] « 2 » پنجاه روز در موغان بدين جهت مانده هرچند مردم جنگى فرستاد فايده نداد . عازم تبريز شد و زر بىمر به لشكريان داده امراى نامدار به حرب نامزد كرد ، از جمله بغتيمور امير قشون . دلو بايزيد « 3 » او را به زخم چماق از اسب انداخته و گوسفندوار بر شكم اسب بسته مىدوانيد و جنگ مىكرد .\r\nملك اشرف البى را به عراق عجم فرستاده [ بود 
  ] « 4 » او را خوانده و استعداد تمام داده بر سر دلو بايزيد فرستاد . ايشان با هم موافق شده اظهار مخالفت كردند . ملك اشرف از استماع اين خبر سراسيمه گشت و لشكر اطراف جمع آورده ازدحامى عظيم شد و مواجب و مرسومات داده مجال شمردن زر نبود همچنان به هميان ، هر خريطه هزار دينار ، پيش مردم مىانداختند . ملك اشرف به يراق عظيم توجه نمود و از اتفاقات حسنه ، همان روز كه اشرف عزم آن طرف كرد ، ميان دلو بايزيد و البى بىجنگ تفرقه واقع شد . دلو بايزيد\r\n\r\n\r\n","description":"","footnote":"\r\n( 1 ) . س : يارم .\r\n( 2 ) . ذيل جامع التواريخ : [ جمعى از امرا را بر سر او فرستاد و ايشان رفتند جنگى كردند ميسر نشد . 
  ]\r\n( 3 ) . ايضا : « از امراى قوشون توقتمور غلام را دلو بايزيد به زخم چماق از اسب بينداخت »\r\n( 4 ) . تكميل از ذيل جامع التواريخ\r\n","page_name":" 274 ","page_number":274},
  {"content":"\r\n\r\nدستهء شمشير بر زمين نهاد و سر شمشير بر شكم خود را كشت . چون حق ولىنعمت نگاه نداشت نه دنيا يافت و نه آخرت و البى خود را در بيغوله‌اى انداخت و امرا كه در برابرشان بودند آگاه شده بر سر ايشان تاختند و سر هر دو را جدا ساخته پيش اشرف فرستادند و او شادمان شده امرا را ترتيب فرمود و سرهاى مخالفان بر تخته نهاده گرد مملكت گردانيد و ملك اشرف بعد از اين در ربع رشيدى ساكن شده « 1 » آن را فصيلى و خندقى ساخت و اكابر و اشراف و محترفه و اصناف مملكت آذربايجان را حكم كرد كه در ربع رشيدى آورند و هركه را دست دهد عمارتى سازد و الا در مساجد و مدارس و خانقاه و دار الشفاء و دار الجماعه مقيم شوند . مردم در آن مواضع و باغچه‌ها چندان غلبه كردند كه جا بر ايشان تنگ شده و ملك اشرف در خانهء تاريك نشسته بود « 2 » و در مأكول و مشروب احتياط مىنمود و مرغ و گوسفند در برابر او مىكشتند « 3 » و سقا در خم‌چينى پيش او آب مىريخت و از آن آب مشربه پر كرده مىخورد و توهم او از آن بود كه از همه ملازمان كسى نزديك كشته بود و پنج هزار مرد « 4 » را مرسوم مىداد كه دايم بر در خانه باشند و ملازمان و ايناقان شب و روز در خانه بودند كه از آن‌جا زنجيرى به خانهء خود برده آويخته بود كه هركه آن زنجير حركت دهد او واقف شود و او به غور حال او رسد و نام آن زنجير « 5 » زنجير عدل نهاده و زنگها بر آن بسته و اصحاب ديوان و بيتكچيان در برابر او ديوان مىداشتند . مقصود آن‌كه دائم بر در خانه غلبه باشد و دائم اميرى يا خواجه‌اى گرفتى و به قلعه فرستادى و هر سال اركان دولت تغيير مىكرد و ملك اشرف\r\n\r\n\r\n","description":"","footnote":"\r\n( 1 ) . ذيل : « حكم كرد كه خانه‌ها به ربع رشيدى آورند . مجموع خانه آن‌جا آوردند و هركه را دست مىداد خانه مىساخت . »\r\n( 2 ) . ايضا : « در خانهء تاريك نشستى و توهمى عظيم داشت . . . »\r\n( 3 ) . ايضا : « و باورچيان ( - آشپزان ) مأكول او را در برابر پختندى و مرغ برابر او كشتندى و خم در برابر او نهاده سقائى . . . »\r\n( 4 ) . ذيل : پنجاه هزار .\r\n( 5 ) . ك : نام او زنجير عدل .\r\n","page_name":" 275 ","page_number":275},
  {"content":"\r\n\r\nدختر حاكم ماردين در نكاح آورده جهت آوردن او مال فراوان فرستاد و امرا بعد از سالى به عظمت تمامتر او را به تبريز رسانيده شهر تبريز و ربع رشيدى را آذين بسته عروسى به عظمت كردند . اما دختر در نظرش خوش نيامد . زياده از يك شب او را نديد .\r\nديگر در آن سال ، ولادت قطب الدين اويس بن شاه شجاع بود . مولانا عماد الدين فقيه كرمانى رحمه الله در تاريخ ولادت او گويد :\r\nنظم\r\n طالع سعد ماه انور ملك * درخور پادشاهى آمده است\r\nچه عجب گر حروف تاريخش * « گهر بحر شاهى » آمده است \r\nديگر ولادت شيخ زاهد ، برادر سلطان اويس ، پسر شيخ حسن بزرگ ، هم در اين سال بود . خواجه جمال الدين سلمان در تهنيت ولادت فرمايد :\r\nبيت\r\n ماهى از برج شرف‌زادهء خورشيد كمال * زاده الله جمالا به جهان داده جمال\r\nگلبن انبته الله نباتا حسنا * بردمانيد سپهر از چمن جاه و جلال\r\nروز آدينه ، نه از ماه جمادى الاخر * رفته از عهد نبى هفصد و پنجاه و دو سال\r\nشيخ زاهد شه فرخنده پىآمد به وجود * شد جهان از اثر طالع او فرخ فال \r\nديگر على شمس الدين كه بعد از قتل پدرش در سنهء 748 حاكم شد و هرچه از ولايت ستاندى به جماعت سربداريه دادى ، بعد از آن‌كه چهار سال و چهار ماه حكومت سربداريه كرد ، او را نيز در صفر سنهء 752 درپى ديگران فرستادند « 1 » ، و خواجه\r\n\r\n\r\n","description":"","footnote":"\r\n( 1 ) . حبيب السير ( ج 3 جزو دوم ص 363 ) : ظاهر شريعت را به مرتبه‌اى رعايت مىنمود كه خوردن بنگ و شراب را از قلمرو خويش بالكليه برانداخت و قريب پانصد زن فاحشه كشته دفين مطمورهء خاك ساخت . در باب كشته شدن وى به دست حيدر قصاب ، با اطلاع يحيى كراوى ، رجوع شود به حبيب السير ص 364 - 363 .\r\n","page_name":" 276 ","page_number":276},
  {"content":"\r\n\r\nيحيى كراوى حاكم شد و او شجاع و متهور بود .\r\n\r\nوقايع سنهء ثلاث و خمسين و سبعمائه\r\nامير شيخ ابو اسحق لشكر گران از شيراز به جانب كرمان فرستاد و امير بيكجكاز كه از امراى معتبر روم بود و شكوهمند و دلير و فرزانه و چندگاه خدمت ملك اشرف كرده و به توهمى از او جدا شده پيش امير شيخ آمد . خدمتش قباى امارت بر بالاى او راست يافته كفالت امور و تقدم جمهور به حسن دورايت او گذاشت به تصور آن‌كه به قوت بازوى او ابواب آمال توان گشاد و به وسيلت جلادت او به پيشگاه مراد نزول توان كرد .\r\nبنابرآن ، بيكچگاز و برادرزادهء خود كيقباد را با لشكرى كه از بريق تيغ و تركشان ديدهء آفتاب خيرگى يافت و از غبار موكبشان آينهء سپهر تيرگى پذيرفت روان ساخت .\r\nامير مبارز الدين محمد با سپاهى ، كه از صدمهء قهرشان دم صبح در سينهء شام شكستى و از نهيب تيغشان خنجر آفتاب در نيام ظلام پنهان شدى ، به طرف رفسنجان كه سر راه ايشان بود نهضت نمود و به اجتماع لشكر اطراف فرمان فرمود و مردم اوغانى و جرمايى را احضار كرده تشريفات و انعامات ارزانى داشت و فرمود كه درياى معركه گردابى است كه از نفوس كرام موج زند و آسيايى كه به خون عزيزان گردد . شرط آن است كه خواطر و ضماير از غبار تغير و گرد كدورت پاك و صافى باشد تا صبح سعادت از مطلع عنايت تابان شود .\r\nنظم\r\n گرانمايگان سپه را بخواند * گرامى كنان هر يكى را نشاند\r\nدر انجمن كاردانان دهر * ز فرهنگ شه برگرفتند بهر \r\n\r\n","description":"","footnote":"","page_name":" 277 ","page_number":277},
  {"content":"\r\n\r\nزبدهء سخن آن‌كه در موضع خارون « 1 » ، جمعى از سپاه مبارزى به قتل آمده و موازى آن در يزد و كرمان و غير آن ، از مردم اوغان و جرمايى به حكم قصاص كشته شده‌اند .\r\nاكنون از طرفين داعيهء كينه‌خواهى و دعوى خون از خواطر بيرون بايد كرد . تمام لشكر زبان ضراعت گشاده و روى استكانت بر خاك نهاده گفتند :\r\nمصرع\r\n همه بندگانيم خسروپرست \r\nبر اين جمله قرار يافته كسى به طلب شاه شجاع رفت با آن‌كه پيشتر تكسر داشت و هنوز ايام نقاهت بود با سپاهى گران از كرمان روان شده روز سيم به خدمت پدر رسيد و همان روز شاه مظفر از يزد آمده ملحق شد و چون لشكرها جمع آمد جناب مبارزى عازم جانب دشمن شد و امير بيكچكاز از سمت مستقيم انحراف جسته از راه مشيز روى به دار الملك كرمان نهاد كه در ميدان خالى گوى دولت به چوگان مكيدت ربايد . امير مبارز الدين با برق همعنان شده به طرف دشمن روان شد و از منغلا خبر آمد كه از مسافت با ياغى نزديك رسيد « 2 » امير مبارز الدين چون قطب پايدار در قلب مقام ساخت و يمين و يسار به فرزندان كامكار سپرد و در موضع پنج انگشت فريقين به هم رسيدند . در حال غبار معركه بر روى آينهء گردون نشست و از بخار خون كشتگان بر فضاى هوا كلهء گلگون بست . بيكچكاز به خيال آن‌كه شاه شجاع چون [ در 
  ] مبدأ جوانى بود شيوهء رزم‌آورى نداند ، با دليران لشكر خود مقرر داشت كه چون صفها راست شود به هيأت مجموع بر طرف او حمله كنند . شاه شجاع چون اين حال مشاهده نمود از اشتعال آتش شجاعت كه جبلت مباركش بر آن مجبول بود به همراهان التفات نفرمود .\r\n\r\n\r\n","description":"","footnote":"\r\n( 1 ) . ك : حاون - س : خاون - تاريخ حافظ ابرو : خاوون - جامع التواريخ حسنى : خادون - مواهب :\r\nخاورن . - امروز در كرمان دو قريه به نام خاردون در سيرجان و جيرفت وجود دارد .\r\n( 2 ) . مواهب : « 14 جمادى الاولى سنهء 753 بر همان عزيمت نهضت فرمودند . هنوز اول روز بود كه نوكران امير شيخعلى كه به رسم منغلاى از پيش رفته بودند خبر آوردند كه با عصاة مسافت نزديك شده » - تاريخ محمود كتبى : « صبح چهارشنبه . . . »\r\n","page_name":" 278 ","page_number":278},
  {"content":"\r\n\r\nتنها بر بارهء تندخوى كه در شب از خيل خيال رميدى و در روز از نسيم شمال جهيدى ، به سوى دشمنان تاخت و خود را نهنگ‌آسا در امواج درياى حرب انداخت و جناب مبارزى از قلبگاه تكبير گفته آيت  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 1 » ، مىخواند و رستم ميدان ظفر شاه مظفر بنيان ثبات دشمنان را به باد حملهء آتش آهنگ مزلزل گردانيد و تن خاكى ايشان را به آب تيغ سرسبز به فنا رسانيد .\r\nمصرع\r\n باغ ملك از جويبار تيغ سبزش خورده آب \r\nدر اثناى كروفر ، يكى از بهادران شيراز بر بارهء تندخوى شاه شجاع چماقى زد چنان‌كه سر و دست‌افشانده قرار و آرام نمىگرفت . شاه پياده شده چندان جنگ كرد كه از خندهء تيغش چهرهء ظفر خندان شد و از ابتسام حسامش مناسم دولت در تبسم آمد نسيم فيروزى از طرف مبارزى وزيد . امراى شيراز ، محمد على اتابك و يحيى كوچك و حسام الدين جاندار ، در قيد اسار آمدند و باقى از هم ريخته و بيكجكاز و كيقباد گريخته سايهء خويش را لشكر جرار مىديدند و از خيال شمشير آخته بر سر خود مىرميدند . از ده يكى و از بسيار اندكى جان به سلامت برد و جناب مبارزى سنت نماز فتح ادا كرده احوال شاه شجاع پرسيد و بعد از فرصتى به پدر رسيده حال رزمگاه و كيفيت عثرت « 2 » جواد شرح داد و چندان مال از آن فتح سپاه جناب مبارزى گرفتند كه محاسب و هم از عقود ضبط آن عاجز بود « 3 » و راى بلند مبارزى مضمون :\r\n\r\n\r\n","description":"","footnote":"\r\n( 1 ) . سورة البقرة 250\r\n( 2 ) . عثرت بالفتح به معناى به سر درآمدن است و جواد به معناى اسب نيكوروى ( منتهى الارب ) .\r\n( 3 ) . تاريخ محمود كتبى : « چنانچه امير مبارز الدين در شيراز در رباط شيخ ابو عبد الله محمد بن خفيف با مولاناى اعظم سعيد مغفور مولانا سعد الدين كازرونى محدث حكايت كرد كه از يك جنگ مرصع كيقباد هفتاد سوار تربيت كردم . » جامع التواريخ حسنى هم اضافه دارد « و به در شيراز آوردم » .\r\n","page_name":" 279 ","page_number":279},
  {"content":"\r\n\r\nشعر\r\n و نهب نفوس اهل النهب اولى * لدى الشجعان من نهب القماش \r\nاملا مىفرمود .\r\n\r\nذكر عزيمت ملك معز الدين حسين به ماوراء النهر و از امير غزغن تربيت يافتن\r\nچون امير غزغن به ماوراء النهر فرمود ، احوال ملك حسين تراجع نمود و رفعت قدر او نقصان يافته امراى غورى مسلط شدند و خواستند كه برادرش ملك باقر را به جاى او نصب كنند . « 1 » روزى ملك از بستان سراسو شده احساس كرد كه غوريان قصد او دارند . در اين حال ، تدبيرى به خاطرش آمده ديد كه جمعى مغولان اسبى چند از باد غيس آورده خريد و فروخت مىكنند . نظر او بر ايشان افتاده غوريان را گفت اين مغولان را غارت كنيد . غورى كه نام غارت شنيد او را پرواى خير و شر نماند . ملك كوچهء غلطى داده متوجهء اسكلجه « 2 » شد و آن قلعه‌اى است در جنوب هرات مايل به غربى كه اجداد كرام ملك ساخته‌اند و در اين وقت به مردان كار و ذخيرهء بسيار و حوضهاى آب خوشگوار مشحون بود . غوريان ملك باقر را بر تخت نشانده ملك حسين از اسكلجه بيرون آمد و به موجب وعده‌اى كه با امير غزغن داشت عازم « 3 » ماوراء النهر شد و به آن حدود رسيده امير غزغن در شكار بود با مردم اندك و با ملك پنجاه سوار نامدار بود . امير غزغن از دور ديده و دانسته با خواص خود گفت كه ملك در عجب محلى پيش آمد . ملك فرود آمد . مجموع سلاح گشاد و با دو نوكر پيش رفته\r\n\r\n\r\n","description":"","footnote":"\r\n( 1 ) . ظفرنامه : « و ملك اين معنى دريافت و قدرت بر دفع آن نداشت و خود را به صنعت نگاه مىداشت . » ص 28\r\n( 2 ) . ايضا : اشكلچه .\r\n( 3 ) . س : متوجه .\r\n","page_name":" 280 ","page_number":280},
  {"content":"\r\n\r\nسلام كرد و خواست كه دستبوس كند . امير غزغن او را در آغوش كشيده به تازه‌رويى تمام رسيد و گفت دشمنى تو مردانه بود و دوستى تو مردانه است و نوازش بسيار فرمود و ملك احوال تسلط غوريان و قصد او داشته امير گفت اگر خداى تعالى توفيق بخشد ترا به مملكت تو رسانم و كمال اهتمام به جاى ميآورد . اما امرا سخنان تلخ مذاق در صورت اشفاق اطلاق مىكردند و زهر در شربت مىريخت و شرنگ با شهد مىآميخت و ملك را جز احتمال آن مرارت و مصابرت بر آن حرقت چاره نبود . امرا در قصد ملك متفق شده گفتند بعد از قتل او امير با ما چه خواهد كرد . امير غزغن دريافته ملك را خواند و گفت مرا اختيار نماند . هم امشب عازم مملكت خود شو ملك دعا كرده و خيرباد نموده چون نور باصره از مطالعهء اجسام و مشاهدهء اشخاص معزول شد .\r\nملك اسب سياهى نامدار داشت . بر آن سوار شده چون باد كه صحرا پيمايد و چون سيل كه هامون نوردد ، به چند روز معدود ، از ماوراء النهر به خراسان آمد و هم در روز به شهر و حصار درآمده و بر مسند حكومت نشسته كس فرستاد و ملك باقر را گرفته در قلعه‌اى بند كرد و بعد از چندگاه ملك باقر خلاص شده به جانب فارس رفت و تا اكنون در آن ديار فرزند او داخل رعايا هستند .\r\nو ملك حسين بار ديگر در حكومت هرات تمكن يافته روى به ضبط مملكت آورد و اعانت اوليا و اهانت اعدا فرمود . تدارك خللها به نيكوترين صورتى نمود و مجموع اهالى هرات بل مملكت خراسان به ميامن طلعت و افاضت معدلت او چون روزه‌دار به رؤيت هلال و مهجور به لذت وصال و تشنه به شربت زلال خرم و شادمان شدند و فتانان را مقهور ساخته مواضع ويران را معمور گردانيد و كارها بر اصل قرار گرفت .\r\n\r\nذكر كشته شدن پادشاه طغا تيمور خان\r\nچون يحيى كراوى حاكم سربداران شد ، چند كرت طغاتيمور خان او را به ايلى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخواند و او جواب نه بر وجه صواب داد . نوبتى طغاتيمور خان در مكتوب اين قطعه درج كرده :\r\nنظم\r\n گردن بنه جفاى زمان را و سر مكش * كار بزرگ را نتوان داشت مختصر\r\nسيمرغ‌وار چون نتوان كرد قصد قاف * چون صعوه خرد باش و فروريز بال و پر\r\nبيرون كن از دماغ خيال محال را * تا در سر سرت نشود صد هزار سر \r\nخواجه يحيى فرمود تا در جواب نوشتند :\r\nنظم\r\n گردن چرا نهيم جفاى زمانه را * راضى چرا شويم به هركار مختصر\r\nدريا و كوه را بگذاريم و بگذريم * سيمرغ‌وار زير پر آريم خشك و تر\r\nيا بر مراد بر سر گردون نهيم پاى * يا مردوار در سر همت كنيم سر \r\nخواجه يحيى بعد از آمد شد رسولان ، به رسم ايلچى با سيصد مرد بهادر يك جهت ، متوجه اردو شد و سلاح بربسته بر در كرياس راند و خواجه غياث الدين بحرآبادى با يك دو طالب علم پيش پادشاه بودند و از كيد و مكر غافل نعوذ بالله من آفات الغفلات و بر درگاه غير از قبججى و فراش و خواجه سراى كسى ديگر حاضر نه . زهى تفرج . خواجه يحيى و حافظ شغانى عليه ما يستحق و يك دو سربدار به اندرون خرگاه رفتند و در امور خراسان سخن آغاز كردند و هيچ‌كس را صورت غدر در خاطر نمىگنجيد . ناگاه در ميان سخن گفتن ، حافظ شغانى تبرى بر فرق پادشاه زد چنان‌كه به رو افتاد . خواجه يحيى چابكانه سرش از تن جدا كرد و سربداران كه در بيرون بودند چون ضرغام خون‌آشام [ بنى جان 
  ] « 1 » شمشيرها كشيده بر\r\n\r\n\r\n","description":"","footnote":"\r\n( 1 ) . س : هى جان من - ف : هى جان .\r\n","page_name":" 282 ","page_number":282},
  {"content":"\r\n\r\nهيچ‌كسى ابقا نكردند و از خاص و عام خلقى بسيار كشتند .\r\nپسران طغاتيمور خان و هركه توانست گريخت . پهلوان سربدار گرگ‌وار در گوسفندان تركى افتادند و به تهور و تنمر چنين كارى از پيش بردند كه تا انقراض عالم ذكر آن از روى روزگار محو نخواهد شد و به يك لحظه اردوى پادشاهى چنان ناچيز شد و سربداران در آن نواحى خرابى نابسامان كردند و با فتح و نصرت و غنيمت و دولت به خراسان مراجعت نمودند و نام اين كار بزرگ باقى ماند .\r\n\r\nوقايع سنهء اربع و خمسين و سبعمائه ذكر لشكر كشيدن امير مبارز الدين محمد مظفر به شيراز\r\nامير مبارز الدين محمد مظفر چون لشكر شيراز را هزيمت فرمود ، عزيمت تسخير تختگاه سليمان عليه السلام يعنى فارس نمود و به كندن كان فيروزهء ابو اسحقى « 1 » عزم جزم كرد و جهت آن‌كه اتراك اوغانى و جرمايى در ظّل رايت فيروزى جمع آيند به راه بم روان شده صحارى جيرفت را مخيم اقبال ساخت و امير كريم شيخ ابو اسحق خبر يافته به اركان دولت ، خاصه :\r\nمصرع\r\n پادشاه علما خسرو دانشمندان \r\nعضد الملة و الدين عبد الرحمن الايجى كه از آثار خامهء سحرنگار [ ش 
  ] شرح مختصر اصول ابن حاجب است ، در مذاهب ائمهء اربعه [ ابو حنيفه و شافعى و مالك و حنبل 
  ] « 2 » و « مواقف » و « جواهر العيون » در اصول كلام و « فوايد غياثى » در معانى و بيان و\r\n\r\n\r\n","description":"","footnote":"\r\n( 1 ) . فيروزه انواع مختلف دارد و از انواع عالى آن يكى فيروزه بو اسحقى است ولى درين‌جا ، منظور از « كندن كان فيروزهء بو اسحقى » بركندن ريشهء شيخ ابو اسحق است . حافظ شيرازى نيز از شيخ ابو اسحق به فيروزهء بو اسحقى به ايهام ياد كرده .\r\n راستى خاتم فيروزهء بو اسحقى * خوش درخشيد ولى دولت مستعجل بود \r\n( 2 ) . س : ندارد .\r\n","page_name":" 283 ","page_number":283},
  {"content":"\r\n\r\nغير ذلك انتظام داده بود خلوتى ساخته مشورت نمود و راى بر آن گرفت كه جناب مولوى عضدى سعى نموده ميان جانبين طريق صلح مسلوك دارد و مولانا عازم شده در سيرجان با شاه مظفر كه از يزد رسيده بود ملاقات نموده به اتفاق به جانب جناب مبارزى روان شدند و در صحراى دشت‌بر ، به موكب همايون پيوست . مولانا را تعظيم و تكريم نمود و مبلغ پنجاه هزار دينار خاصهء مولانا و ده هزار جهت خدام انعام فرمود و پادشاه سپهر ارتفاع جلال الدين شاه شجاع شرح مفصل ابن حاجب « 1 » پيش او آغاز كرده به انواع فوايد مستفيد شد و مولانا در تمهيد قواعد صلح غايت اجتهاد به جاى آورده مفيد نيامد .\r\nجناب مبارزى در جواب فرمود كه هشت نوبت نقض عهد نموده بر قول او اصلا اعتماد نيست . پيغام بر گزارش حسام و رسالت به سفارت سهام محصور است و مولانا اجازت يافته مراجعت نمود « 2 » و جناب مبارزى از راه فرگ و طارم به شبانكاره رسيد و مولانا جناب مبارزى را به سراى خود فرود آورده سه روز مراسم مهماندارى و شرايط خدمتكارى به تقديم رسانيد . جناب مبارزى عزيمت نموده اوايل صفر به نواحى شيراز رسيد و امير شيخ كمند دعوت انداخته لشكر فراوان جمع ساخت و روى زمين از كثرت مبارزان چون دل عاشقان تنگ شد و فسحت هامون از وفور عدد ايشان به ستوه آمد\r\n\r\n\r\n","description":"","footnote":"\r\n( 1 ) . ابو عمر و عثمان بن عمر دمشقى معروف به ابن حاجب از بزرگان اسلام و از مشاهير فقها و ادبا و نحويين است كه در حدود سال 570 در مصر متولد شده و در 646 در اسكندريه در گذشته است . قاضى عضد الدين ايجى شرحى به مختصر الاصول ابن حاجب نوشته است كه به شرح مختصر عضدى شهرت دارد .\r\n( 2 ) . به نوشته حافظ ابرو ، قاضى عضد الدين در موقع مراجعت از نيمه راه باز نامه‌اى نوشته طلب صلح نمود و اين بيت در آن نامه نوشت :\r\n طمع مدار كه از دامنت بدارم دست * به آستين ملالى كه بر من افشانى \r\nولى امير مبارز نپذيرفت .\r\n","page_name":" 284 ","page_number":284},
  {"content":"\r\n\r\nنظم\r\n ز عكس سر تيغ و برق سنان * سر از راه مىرفت و دست از عنان \r\nامير شيخ صوب صواب در فرار مىديد و بىآن‌كه رو به جنگ آرد پشت داد و شمشير ناكشيده سپر بينداخت و عنان عزيمت به راه هزيمت معطوف ساخت . « 1 » روز ديگر رايات [ ظفر آيات 
  ] « 2 » مبارزى به حوالى حومهء شيراز رسيد و در تضييق دواير حضار اجتهاد نموده مداخل و مخارج فروبست . مخالفان از پياده و سوار گروه انبوه از شهر بيرون آمدند و از بام تا شام شعلهء آتش حرب چون دهان ثعبان بود و از صباح تا رواح باران فتنه چون موج طوفان . چندبار اعدا را در دروازه كوفتند و باز جمعى آسوده بيرون آمدند . نيران قتال مىافروختند . تا به آن دم كه شفق از خون كشته چون مژهء عشاق دامن در خون كشيد و آفتاب از نظارهء آن كارزار ملول شده در نقاب مغرب متوارى گرديد و زمانى در فروغ مشعله آتش جنگ افروخته بود و خرمن حيات يكديگر سوخته .\r\nنظم\r\n چو زلف شب از حلقه عنبرى * سمن ريخت بر طاق نيلوفرى\r\nشه و لشكر از جنگ وره سودگى * رسيدند لختى به آسودگى \r\n\r\nذكر آمدن مجد الدين سربندى و باز ياغى شدن او و فوت شاه مظفر و فتح شيراز و فرار امير شيخ ابو اسحق\r\nمجد الدين سربندى از شهر بيرون آمده به موكب همايون ملحق شد و به عواطف\r\n\r\n\r\n","description":"","footnote":"\r\n( 1 ) . تاريخ محمود كتبى : « امير شيخ تا پنج فرسنگى شيراز با لشكرى آراسته پيش آمد . روز ديگر بىجنگى پشت بداد . » - تاريخ حافظ ابرو : « تا مرحلهء خان مايين كه پنج فرسنگى شهر است پيش آمد . » در خصوص علت اين فرار بىجهت ، سخنى از شاه شيخ ابو اسحق در تواريخ آمده ( رك تاريخ كتبى ص 39 ) .\r\n( 2 ) . س : ندارد\r\n","page_name":" 285 ","page_number":285},
  {"content":"\r\n\r\nپادشاهانه اختصاص يافته حكومت ولايت خفرك و كوتوالى قلعهء سربند به او مفوض شد و قلعهء سربند بنائى است از غرايب و اساسى از عجايب ، عبرت‌نماى و هم دوربين و حيرت‌فزاى عقل مصلحت‌انديش . كوهى در ميان دريايى برآورده و جزيره‌اى در گردابى به صنعت ترتيب داده . راست چون گوى زمين در ميان آب قرار گرفته يا كشتى در لجهء عمان لنگر انداخته « 1 » . چون مجد الدين قلعه را در تصرف آورد ، فرعون و ارخيال اليس لى ملك مصر و  هذِهِ الْأَنْهارُ تَجْرِي مِنْ تَحْتِي  « 2 » ، در دماغ ضلال راه داده قدم در راه عصيان نهاد . كدام عصيان ، چراغى در گذرگاه باد صرصر برافروخت و كيسه‌اى بر امانى باطل بردوخت . آب كه سبب حيات است موجب هلاك او شد و زلال كه نهال از فيض او سرسبز و شاداب شود ، درخت عمر او را از پاى درآورد و عقل هر زمان مىگفت :\r\nنظم\r\n اى كه بر چرخ ايمنى زنهار * تكيه بر آب كرده‌اى هشدار \r\nجناب مبارزى از عصيان او واقف شده به سربند آمد و قلعه را حصار داد و مجد الدين گريخته به شيراز رفت و اهل قلعه در قيد اسار گرفتار شده بسيارى به تيغ انتقام گذشتند « 3 » و جناب [ مبارزى بعد از فتح قلعه عازم شيراز شده العود احمد\r\n\r\n\r\n","description":"","footnote":"\r\n( 1 ) . در حاشيهء نسخ ف ، س : « گويند آن قلعه را به فرمان عضد الدوله ديلمى ساختند و به بند امير مشهور است و فى الواقع آن عمارت در عالم بدل ندارد و كاتب از مشاهده ثبت نمود . منه منه » . اما در نسخهء ك اين مطالب عينا در متن آمده است .\r\n( 2 ) . سورة الزحرف 50\r\n( 3 ) . مواهب ( به اختصار ) : « مجد الدين با پسر بزرگ در اثناى شب به شيراز گريخته بودند . پسرى ديگر كه در قلعه داشت با تمام متعلقان و اتباع در بند اسار افتادند و از ايشان چندان گروه به تيغ انتقام گذرانيد كه از خون كشته آن رودخانه حكايت بلغ السيل زباه مىراند » . ص 50 - در جامع التواريخ حسنى آمده : « پسر كوچك كه در سن هفت سالگى بود گرفتار شد و آن طفل را به دست خود مقتول گردانيد ! »\r\n","page_name":" 286 ","page_number":286},
  {"content":"\r\n\r\nبرخواند و بار ديگر اسباب محاصره مهيا ساخته مزاج 
  ] « 1 » مبارزى را زحمتى صعب روى نمود و از شربتخانهء  وَ نُنَزِّلُ مِنَ الْقُرْآنِ ما هُوَ شِفاءٌ  « 2 » ، شربتى نافع يافت . اما شرف الدين شاه مظفر مريض شده حذاق اطبا از معالجهء آن عاجز شدند و در جمادى الاخرى نداى  ارْجِعِي إِلى رَبِّكِ راضِيَةً مَرْضِيَّةً  « 3 » ، نفس قدسى نهاد او را به حظاير قدس دعوت كرد . هرچند فى الحقيقة آن واقعه هادم اللذات بود ، اما كوه صبر مبارزى را متزلزل نساخت تا شماتت اعدا علاوهء اندوه نشود و نعش او را به ميبد فرستاده بر زبان مبارك راند كه اگر ماه در نقاب شد آفتاب را بقا باد و از فرقدين يكى رفته و ديگر پاينده است . ولادت او محرم سنه 725 ، عمر او بيست و شش سال و نه ماه « 4 » ، فرزند او : يحيى ، شاه منصور ، شاه حسين ، شاه على .\r\nامير مبارز الدين ، بعد از چند روز شاه شجاع را به تسخير قلعه سرخ كه در چهار فرسخى شيراز است فرستاد و در آن قلعه جمعى دلاوران بودند و ذخيرهء بسيار . اهالى قلعه به حصانت مغرور شده طريق تمرد پيش گرفتند و سپر خيرگى در روى كشيدند .\r\nآتش خشم پادشاهانه زبانه كشيده به يك حمله چنان قلعهء منيع را گشود و به كليد سعادت فتح الباب آن حصن حصين مسير گرديد و رغايب خزاين و نفايس و دفاين آن را به ملازمان احسان فرمود به موكب جناب مبارزى پيوست و مدت شش ماه محاصرهء شهر متمادى شد و حال بر محصوران تنگ آمده ابواب تدبير به همه طريق مسدود ماند و با آن‌كه اكثر اوقات مزاج شريف جناب مبارزى را عارضه‌اى بود ، هر روز در تضييق ابواب محاصره تأكيد زيادت مىفرمود . مولاناى اعظم ، عضد الدين از كلو فخر الدين كه\r\n\r\n\r\n","description":"","footnote":"\r\n( 1 ) . ك : ندارد .\r\n( 2 ) . سورة الاسراء 84\r\n( 3 ) . الفجر 28\r\n( 4 ) . ظاهرا اشتباه است . از محرم سال 725 كه تولد او بوده تا جمادى الاخر سال 754 ، بيست و هشت سال و شش ماه است نه بيست و شش سال و نه ماه\r\n","page_name":" 287 ","page_number":287},
  {"content":"\r\n\r\nمستحفظ دروازهء كازرون بود التماس نمود كه او را از مضيق محاصره خلاص دهد .\r\nبنابر سوابق تربيت ، مولانا را راه داد كه بيرون رفته به معسكر مبارزى پيوست و از مقدم شريفش استبشار نمودند .\r\nو در اين اثنا رئيس ناصر الدين عمر كه از اكابر شيراز بود و كلومحلهء موردستان ، كسى فرستاد اظهار انقياد كرد و عرضه داشت كه چون از دروازها جنگ اندازند و اهل شهر به مدافعت مشغول شوند دروازهء مبارك موردستان را گشاده سپاه جناب مبارزى را درآرند . ثالث شوال سنهء 754 بدين مواضعه ، در وقتى كه نائرهء جدال در دروازها اشتعال داشت ، كسان رئيس ناصر الدين عمر فرمودند تا قتالان و دلاوران موردستان دويست سيصد مرد اصفهانى كه محافظت دروازه مىكردند بعضى را كشته و جمعى را بسته دروازهء بيرون را كه به سنگ و گچ برآورده بودند ويران ساخته جناب مبارزى را با جمعى خواص و متعاقب جلال الدين شاه شجاع را به شهر درآوردند و امير شيخ خواست كه به مدافعه قيام نمايد چون امواج بلا بالا گرفته بود و درياى عنا به اطراف محيط شده با جمعى از خواص و خدم و روىپوشان حرم بيرون رفته مىگفت :\r\nنظم\r\n برداشتيم دل زاميدى كه داشتيم * بر برنداشتيم ز تخمى كه كاشتيم \r\n\r\nذكر استيصال امير جلال الدين شيخ ابو اسحق و استقلال امير مبارز الدين محمد در فارس و عراق\r\nامير مبارز الدين محمد را پيش از فتح در شيراز چند واقعه روى نمود كه دليل سعادت او بود . يكى آن‌كه امير شيخ بىموجبى سيد امير حاج ضراب و\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nحاجى شمس قاسم « 1 » ، را كه در فايدهء مردم حاتم طى و معن زائده بودند و خويش رئيس ناصر الدين عمر و كلو محلهء باغ‌نو به قتل آورد و شيرازيان از او متنفر شدند و مولانا عضد الدين عبد الرحمن روگردان شده به مظفريان پيوست . ديگر به وقت محاصره ، در جمعهء 6 « 2 » ربيع الاول سنهء 754 خواجه حاجى قوام الدين حسن وفات يافت و مثل او به كرم و خيرات در فارس ديگرى نبود و اين شاه بيت سلطان الشعرا ، مولانا شمس الدين محمد حافظ شيرازى رحمه الله كه :\r\nنظم\r\n درياى اخضر فلك و كشتى هلال * هستند غرق نعمت حاجى قوام ما \r\nدر مدح او كافى است و او چنان صاحب وجود بود كه در حالت محاصره ، امير شيخ از او استفسارى نمود . او اضافت دولت به خود كرده فرمود كه تا من باشم اين دولت برقرار باشد و فى الواقع چنان بود .\r\nديگر در ايامى كه لشكر دشمن اطراف شهر را محاصره داشت و هر روز رايت جنگ و جدال مىافراشت ، امير شيخ به عيش و عشرت مشغول بود تا غايتى كه در آن روز كه جناب مبارزى به موجب مواضعه از دروازهء موردستان درآمد و در شهر آواز نقارهء او تا آسمان برآمد ، امير شيخ ، مست لايعقل ، پرسيد كه اين چه آشوب است . گفتند نقارهء امير محمد مظفر است . گفت اين مردك ستيزه‌روى هنوز نرفته اين‌جاست .\r\nديگر پيش از آن‌كه شهر سپارند ، امير شيخ مقرر كرده بود كه چون صاحب اعظم ناصر الدين عمر كه از اكابر شيراز به وفور شجاعت و ظهور شهامت آراسته بود در مجلس درآيد و امير شيخ دست به طاقيه برد ، سرش بردارند . رئيس عمر به طريق\r\n\r\n\r\n","description":"","footnote":"\r\n( 1 ) . نسخ : محاسم - اين حاج شمس الدين كلوا ( - پيشوا ، مهتر ) محلهء باغ‌نو شيراز بود .\r\n( 2 ) . ارقام در نسخهء ك نيامده .\r\n","page_name":" 289 ","page_number":289},
  {"content":"\r\n\r\nمعهود درآمده يكى از ملازمان به اشارت او را آگاهى داد و او دريافته چون تير از كمان بيرون جست . امير شيخ تفحص نموده دانست كه كار از دست رفت . كسان به احضار او فرستاده رئيس جواب همه به تير و شمشير بازداده پنهان شد و كدخدايان محلهء موردستان اتفاق نموده مكتوبى از زبان رئيس ناصر الدين عمر بيرون فرستادند و جناب مبارزى را وعدهء تسليم شهر دادند چنانچه مذكور شد و لطيفه آن‌كه از اين مواضعه ، رئيس خبر نداشت . چون دروازهء موردستان گشادند و كسى از خويشان رئيس را به نام او پيش جناب مبارزى آوردند و جناب مبارزى حليهء ناصرى را معلوم داشت . فرمود كه تا رئيس ناصر الدين خود نيايد ما به شهر در نخواهيم آمد . رئيس را پيدا ساخته آوردند .\r\nكمانى سرخ قبضهء سبز در دست داشت و چند چوبه تير در ميان جناب مبارزى مسرور فرمود كه رئيس ناصر الدين عمر اين است نه آن‌كه شما آورديد و به مباركى به شهر درآمد و رئيس در ركاب او . ناگاه كلو محلهء دربندان نسبت به جناب مبارزى تعريضى كرد . رئيس دريافته ايمائى نمود . جناب مبارزى فرمود تا هم آن‌جا به قتل آورند و جناب مبارزى و خدمت ناصرى به مزار شيخ ابو شجاع منصور « 1 » رفتند و با يكديگر سوگند خوردند كه قصد يكديگر نكنند و از آن‌جا سوار شده به خانهء محمود شاهى نزول فرمود . ؛\r\nفى الجمله ، چون امير مبارز الدين محمد مملكت شيراز مسخر ساخت ، خواص و عوام را به لواحظ نواخت و اكثر صناديد چون بيكچكاز و كلو فخر الدين و غيرهما را تربيت فرمود . هرچند از ظاهر حال اعيان ملك مخايل دولتخواهى دشمن تفرس مىنمود .\r\n\r\n\r\n","description":"","footnote":"\r\n( 1 ) . صحيح شيخ ابو شجاع الحسين بن منصور است كه از مشايخ نام‌آور فارس بوده و در سال سيصد و پنجاه و يك درگذشته است ( رك شد الازار ص 64 ) .\r\n","page_name":" 290 ","page_number":290},
  {"content":"\r\n\r\n\r\nذكر احوال امير شيخ ابو اسحق و بقاياى قضاياى فارس و عراق\r\nامير شيخ ابو اسحق شيراز گذاشته به جانب شولستان و از آنجا به قلعهء سفيد درآمده مستحكم شد و آن قلعه‌اى است از زمان ملوك عجم به حصانت مشهور و به مناعت مذكور و از بلندى با چرخ اخضر همسر ، از تندى با برج دو پيكر برابر . در او مزارع كه مؤنت ساكنان حاصل شود و شكارگاه كه نخجير [ آسان 
  ] « 1 » زندگى كند .\r\nامير شيخ با آن‌كه با امير حسن « 2 » شيوهء عداوت مىسپرد استعانت به درگاه او برد و چون شراب‌زده كه علاج خمار به شراب كند دوستى از دشمن طمع داشت و نقش امداد از و داد لشكر بغداد بر لوح فؤاد مىنگاشت . از « 3 » بغداد ، دو هزار سوار با اميرزاده آق بوقاسبط امير شيخ حسن به او پيوست و به اميد مواضعهء كلو فخر الدين و بيكجكاز عازم شيراز شد و جناب مبارزى وقوف يافته فرزند رشيد شاه شجاع را به دفع ايشان فرستاد و مخالفان قبل از ملاقات ويران شده امير شيخ ابو اسحق به جانب اصفهان روان شد و بغداديان بازگشته شاه شجاع دام قلعهء سفيد را مخيم اقبال ساخت .\r\nنظم\r\n دزدى ديد با آسمان هم‌نورد * نبرده كسى نام او در نبرد \r\nچون دست صولت قلعه‌گشا به دامن او نمىرسيد ، جمعى را به محاصره گذاشته به شيراز آمد . جناب مبارزى سلطنت كرمان را از حدود كرمانشاهان تا ساحل هند برا و بحرا ، غورا و نجدا به فرزند مطاع شاه شجاع مخصوص فرمود و بيكجكاز و\r\n\r\n\r\n","description":"","footnote":"\r\n( 1 ) . ك : ندارد .\r\n( 2 ) . مواهب : « نويين بزرگ امير شيخ حسن كه حاكم بغداد بود . »\r\n( 3 ) . ايضا : مقارن رسيدن او به قلعه اميرزاده آق بوتا .\r\n","page_name":" 291 ","page_number":291},
  {"content":"\r\n\r\nكلو فخر الدين كه از محلهء درب كازرون معارض « 1 » ، محلهء موردستان بود ، رئيس تاج الدين كه يكى از قتالان و دلاوران آن زمان بود « 2 » ، و على سهل پسر امير شيخ كه فرصت نشده بود كه همراه پدر بيرون رود به خانهء [ شيرازى 
  ] « 3 » ، متوارى شده مفسدان شيراز - كه يكى نمانند - اعلام كردند كه او كجاست ، همه مقيد شدند و شاه شجاع در وقت عزيمت كرمان ايشان را همراه برده بيكجكاز را در آب كربال شعلهء حيات فرونشست و رئيس تاج الدين در كرمان نماند و كلو فخر الدين را به يك دست آويخته و صد من بار از دست ديگر آويخته هلاك شد و اميرزاده على سهل در وقتى كه شاه شجاع از كرمان عازم اصفهان بود همراه داشته در رودان و رفسنجان شهيد كرد و گفتند به مرض طبيعى نماند « 4 » ، و حالا مقبره‌اش زيارتگاهى است .\r\nنظم\r\n بسى بر نيامد كه بنياد خود * بكند آن‌كه بنهاد بنياد بد \r\nامير شيخ [ ابو اسحق 
  ] را از استماع خبر وفات على سهل نمك بر دل مجروح پاشيده الم خاطر خراشيده مضاعف گشت و امير مبارز الدين محمد در مملكت فارس\r\n\r\n\r\n","description":"","footnote":"\r\n( 1 ) . ف : معارضه .\r\n( 2 ) . نام رئيس تاج الدين نه در مواهب آمده است نه در تاريخ محمود كتبى .\r\n( 3 ) . [ سيد تاج الدين واعظ 
  ] ( تاريخ محمود كتبى ص 41 ) .\r\n( 4 ) . معين الدين معلم يزدى در مواهب آورده است : « على سهل را ، بعد از آن‌كه چندگاه محافظت نموده بودند ، متوجه اصفهان گردانيد . در راه به مرضى كه داشت سپرى شد . چون نهال وجود اين طفل در جويبار معادات اين خانوادهء جهان پناه سر بر زده بود از شكوفه به ميوه نرسيد » ص 264 - 263 ( به اختصار ) . چهل سال بعد از اين واقعه ، آن « خانوادهء جهان پناه » عرضهء تيغ تيز تيمور گرديد . ولى شگفتا كه مردى متدين چون معين الدين كه در دربار مظفرى يكى از نزديكان بوده است ، براى حفظ موقعيت خويش چنين دروغ رسوا كننده‌اى بر زبان آورده است . در كتاب تاريخ محمود كتبى نيز همانند متن آمده است .\r\nدر نحوهء كشته شدن كلو فخر الدين نيز اختلاف است . در مواهب آمده : « برق شمشير خرمن بقاى او را بسوخت . »\r\n","page_name":" 292 ","page_number":292},
  {"content":"\r\n\r\nرايت استقلال به اوج جلال برافراشت و سادات و علما را معزز و موقر داشت و در امر معروف و نهى منكر به نوعى سعى نمود كه كسى را يارا نبود كه نام ملاهى و مناهى برد و مولانا شمس الدين محمد حافظ شيرازى در آن زمان مىفرمايد :\r\nنظم\r\n اگرچه باده فرح‌بخش و باد گلبيز است * به بانگ چنگ « 1 » مخورمى كه محتسب تيز است\r\nپياله‌اى و حريفى گرت به دست افتد * به عقل نوش كه ايام فتنه‌انگيز است\r\nدر آستين مرقع پياله پنهان كن * كه همچو چشم صراحى زمانه خونريز است\r\nز رنگ باده بشوييم خرقه‌ها در اشك * كه موسم ورع و روزگار پرهيز است\r\nسپهر برشده پرويزنى است خون‌افشان * كه ريزه‌اش سر كسرى و تاج پرويز است\r\nعراق و فارس گرفتى به شعر خوش حافظ * بيا كه نوبت بغداد و وقت تبريز است \r\nو مردم را به علوم شرعيه ترغيب مىفرمود .\r\nبيت\r\n علم دين فقه است و تفسير و حديث * هركه خواند غير از اين گردد خبيث \r\n\r\n\r\n","description":"","footnote":"\r\n( 1 ) . ف : به بانگ باده .\r\n","page_name":" 293 ","page_number":293},
  {"content":"\r\n\r\nو شاه شجاع و ظرفاى شيراز ، امير مبارز الدين محمد را به زبان ظرافت « محتسب » مىگفتند . شاه شجاع در مبالغه‌اى كه جناب مبارزى در باب احتساب مىكند رباعى دارد ثبت افتاد :\r\nنظم\r\n در مجلس دهرساز مستى پست است * نه چنگ به قانون و نه دف بر دست است\r\nرندان همه ترك مىپرستى كردند * جز محتسب شهر كه بىمى مست است \r\n\r\nوقايع سنهء خمس و خمسين و سبعمائه\r\nامير محمد مظفر ، شاه سلطان كه داماد و خواهرزادهء او بود به حكومت مملكت فارس تعيين نمود و خود عزيمت اصفهان فرمود و شاه شجاع به موجب فرمان لشكرهاى اطراف كرمان خاصه اوغانى و جرمايى جمع آورده عنان همت به صوب ملازمت پدر معطوف گردانيد و در مرحلهء « 1 » شهر بابك امراى اوغانى و جرمائى تخلف نمودند و شاه شجاع اطلاع يافته و تدارك افعال ايشان موقوف داشته در منزل قصر زر درايات مبارزى و شجاعى قران سعدين كردند و آن‌جا خبر يافتند كه آيتمور كه از امراى معتبر امير شيخ بود به شولستان رفته و به اتفاق امير غياث الدين متصور داماد امير شيخ كه امير نافذ فرمان شولستان است ، مواد فساد را هيجان داده تسخير مملكت شيراز كه بر سر آن جواهر نفوس نفيسه نثار شده با خود قرار داده سهل و آسان گرفته‌اند .\r\nشاه شجاع به شولستان درآمده خبر يافت كه ايشان از راه كازرون عازم شيرازند و در شيراز غير از شاه سلطان كسى ديگر نبود . شاه شجاع متعاقب مخالفان روان شد .\r\nمخالفان بنابر مواضعه به درب كازرون آمدند .\r\n\r\n\r\n","description":"","footnote":"\r\n( 1 ) . ف : محلهء .\r\n","page_name":" 294 ","page_number":294},
  {"content":"\r\n\r\nمصرع\r\n كه خورشيد تابنده بنمود چهر \r\nرنود و اوباش و عوام لئام چون خبر لشكر شنيدند فى الحال دروازه‌ها گشاده بيرونيان درآمدند و با گروه انبوه كه محاسب « 1 » و هم از شمار آن به ستوه آيد روى به مستقر سلطنت آوردند . شاه سلطان بر بستر راحت غنوده و در مسند فراغت آسوده .\r\nشعر\r\n يا راقد الليل مسرورا باوله * ان الحوادث قد يطرقن اسحارا \r\nو دليران لشكرش در زلف مشكين ملاح و لب ميگون اقداح پيچيده بودند و يك روز پيش از اين واقعه ، كلو حسين محلهء بال كود از طرف اردو رسيده بود و جناب مبارزى فرموده كه رئيس ناصر الدين عمر جهت خاطر ما التفاتى نمايد و تمام شهر او را استقبال كرده در خانهء خواجه نجيب الدين محمد كه به وثاق شاه منصور مشهور است و ميرزا ابراهيم سلطان « 2 » آن را باغى معتبر ساخته فرود آمد و رئيس ناصر الدين عمر آنچه امكان مهماندارى بود به تقديم رسانيد و بىتكلف در هيچ عصر خلق يك شهر را در يك محل ضيافت نكرده‌اند و چون ضيافت نماز شام به اتمام رسيد شمعهاى كافورى در پيش داشته مردم هر محله را فوج فوج عذرخواهى كرده روان ساخت و خدمت ناصرى به دولتخانهء خود آمده وقت صبح آواز سرنا و طبل حربى برآمد و تفحص نموده معلوم شد كه تمام آن محله مسلح شده و قصد موردستان دارند . القصه شاه سلطان هرچند سعى كرد از نوكران جز اندكى حاضر نشدند . ساعتى به مدافعت قيام نموده چون تلاطم امواج درياى فتنه نه بدان مرتبه بود كه به تدبير تسكين توان داد .\r\n\r\n\r\n","description":"","footnote":"\r\n( 1 ) . ك : حساب‌گر .\r\n( 2 ) . يعنى ميرزا ابراهيم سلطانى پسر شاهرخ كه ساليانى چند در شيراز حكومت داشت و در سال 834 درگذشت .\r\n","page_name":" 295 ","page_number":295},
  {"content":"\r\n\r\nمصرع\r\n تو خود يك سوارى ور از آهنى \r\nعنان از جنگ برتافته از شيراز بيرون آمد و آيتمور و امير غياث الدين شول طنطنهء كوس بشارت به عيوق رسانيدند و دبدبهء صداى استبشار در جهان منتشر گردانيدند . همان زمان خانهء محمود شاهى كه مقر سلطنت بود با محلهء موردستان كه به شعار دولت مبارزى موسوم بود ويران كرده جمعى انبوه به قتل آمدند و بسيارى چادر بر سر از محلهء موردستان به درب كازرون رفته از بلا خلاص يافتند و رئيس عمر در گوشه‌اى پنهان شد بر آن عزيمت كه شب به طرفى بيرون رود . و در اين حال شاه شجاع ، به حوالى شهر رسيده خبر يافت كه آيتمور و امراى شول به شهر درآمده محلهء موردستان را بعد از قتل و نهب آتش زده‌اند و رئيس ناصر الدين عمر اضطرارا فرار نموده ، شاه شجاع خواست كه فى الحال بر سر ايشان رود و شاه سلطان به موكب همايون پيوست و به اتفاق اركان دولت به عرض رسانيدند كه احوال عوام شيراز و هجوم ايشان نه بر منوال ديگر بلاد است . امير پير حسين باوجود قوت و شوكت از غوغاى اين طايفهء دست از خان و مان بازداشت و ملك اشرف همين طريقه مسلوك داشت . شاه شجاع به تأييد كردگار و قوت بازوى كامكار آن سخنها عدم انگاشته آيت  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  « 1 » ورد زبان و جنان داشته به دروازهء اصطخر آمد و آوازه در افتاد كه شاه شجاع رسيد . رئيس ناصر الدين عمر پيدا شده به زخم تبرزين قفل دروازه را درهم شكسته شاه شجاع را درآورد و حضرت شجاعى ، چون تقدير بىمعاونت تدبير ، به مظاهرت ديگرى التفات نفرمود و همان‌دم آيتمور كه وقود آن جمره بود به زخم پيكان آتشبار به دار البوار پيوست و دشمنان مقهور و مكسور شده جناب شجاعى عزم مستقر دولت نمود و همان لحظه خبر رسيد كه در دروازهء كازرون عوام شمشير\r\n\r\n\r\n","description":"","footnote":"\r\n( 1 ) . سورة الطلاق 3\r\n","page_name":" 296 ","page_number":296},
  {"content":"\r\n\r\nبىحفاظى از نيام برآورده نيران جدال اشتعال دارد . شاه شجاع در حال متوجه آن طرف شد و در راه غلبه چنان بود كه سوار دشوار مىرفت و پياده به جان امان نمىيافت .\r\nبىباكان فتاك از هر گوشه اسبى به كارد مىزدند و از هر بام چون حوادث آسمانى اسباب اجل فرومىآمد . با اين‌همه راى منير شجاعى تغيير نيافته و ضمير مبارك متأثر نشده حمله‌هاى آتش آهنگ نمود و مجموع را منهزم ساخته بسيارى به قتل آورد و جمعى كه صباح از موردستان چادر بر سر كرده بدين محله آمده بودند همان چادرها بر سر خويشان دروازهء كازرون كرده به محلهء موردستان آوردند و باقى رنود و اوباش آن محله گرفتار شده به مشورت رئيس عمر به قتل آمدند « 1 » و مدت يك سال و نيم در آن ديار ديار نبود « 2 » .\r\n\r\nذكر معاونت خواجه عماد الدين محمود كرمانى امير شيخ ابو اسحق را\r\nچون آيتمور كشته و لشكر شول شكسته شد ، بار ديگر اتباع امير شيخ ابو اسحق اتفاق نموده عماد الدين محمود كرمانى كه به وفور شجاعت و فرط شهامت از اركان دولتش ممتاز و مستثنى بود خواست كه مبانى دولت ويران شده و قواعد سلطنت منهدم گشته را به دعائم تدبير و مساعى تزوير استوار گرداند . اما شعلهء روح عزيزى چون فرونشست اطراف بدن را حرارت آتش فايده نمىدهد .\r\nبيت\r\n به كوشش بزرگى نيايد به جاى * مگر بخت نيكش بود رهنماى \r\n\r\n\r\n","description":"","footnote":"\r\n( 1 ) . حافظ ابرو : « بعد از اطفاء نائرهء جدال فرمان مطاع صادر شد كه امرا و سرداران لشكر با تمام لشكر هركس را كه اسير و گرفتار كرده بودند به جملگى به تيغ بگذرانيدند چنانچه از كشته‌ها پشته‌ها ساختند و از هر گوشه جوى خون روان گرديد . »\r\n( 2 ) . ف : نماند .\r\n","page_name":" 297 ","page_number":297},
  {"content":"\r\n\r\nخواجه عماد الدين محمود ، به مساعدت سلغر شاه تركمانى كه خواهرزادهء امير شيخ بود ، لشكرى به نواحى دارابجرد « 1 » جمع كردند و استدعاى مغولان اوغانى و جرمايى نمودند .\r\nمصرع\r\n پراكنده‌اى چند را گرد كرد \r\nچون شاه شجاع بر اين حال وقوف يافت ، زمان شدت تموز و هنگام حدت گرماى تابستان بود و در آن ناحيت زمستان چون تابستان گذرد . هرچند عرضه داشتند چندان توقف نمايد كه سورت حرارت تموز شكند ، قطعا ملتمس اركان ملك مبذول نرفت و آفتاب‌وار بىخيل و خشم كوچ فرموده به ظاهر شيراز نزول كرد . هركس به اتمام مهام به شهر رفته روز ديگر از شيراز متوجه دارابجرد شد . آن جماعت از عزيمت شاه شجاع آگاه شده .\r\nمصرع\r\n كار از دست و دست رفت از كار \r\nاما به ظاهر تجلدى مىنمودند و چون مسافت نزديك شد ، اعدا جوى بزرگ را كه ظاهرا مجال عبور نبود پناه ساختند « 2 » . دليران لشكر شجاعى از گذشتن متفكر بودند . « 3 » شاه شجاع با معدودى چند بارهء آتش خوى را برق مثال از آن غمره بيرون راند . صفدران متعاقب چون باد بر آب زدند و در حال نايرهء قتال اشتعال يافت و از آتش حرارت تموز لجام در دهن باد پايان آب مىشد و نعال در دست و پاى اسبان چون هلال پيكر آتش مىگرفت . لشكر عماد الدين محمود « 3 » و سلغر شاه بعد از سعى بسيار هزيمت غنيمت\r\n\r\n\r\n","description":"","footnote":"\r\n( 1 ) . ك : داراجرد\r\n( 2 ) . تاريخ كتبى : « به آبى بزرگ كه مجال عبور نبود تحصن جستند . »\r\n( 3 ) . اين خواجه عماد الدين همان است كه حافظ شيرازى در ديوان خود ازو نام برده در غزلى بدين ترتيب :\r\n بخواه جام صبوحى به ياد آصف عهد * وزير ملك سليمان عماد دين محمود \r\n","page_name":" 298 ","page_number":298},
  {"content":"\r\n\r\nدانسته جمعى كثير در ربقهء تسخير اسير شدند .\r\nشاه شجاع ، مظفر و منصور ، عنان عزيمت به صوب دار الملك شيراز انعطاف داد و در اين مدت كه شاه شجاع به جانب شبانكاره رفته بود ، شاه سلطان به محاصره قلعهء قهندر مشغول بود و مدت محاصره امتداد يافته . چون شاه شجاع به دار الملك رسيد ، مجد الدين سربندى كه ضابط قلعهء قهندر بود زبان تضرع گشاده به قدم ندامت جادهء اعتذار مسلوك داشت . جناب شاه سلطان صحايف آمال او را به رقم عفو مرقوم داشته صورت حال او را به عرض شاه شجاع رسانيد و جناب شجاعى استمالت‌نامه ارزانى فرموده مجد الدين قلعه تسليم شاه سلطان نمود و در شيراز پاىبوس يافته مكارم پادشاهانه جرايم او را قلم نسيان كشيد و از معالى همت بلند و مكارم جود بىكران خزاين و دفاين امير شيخ را كه در آن قلعه بود اصلا تفحض نفرمود . لاجرم به ميامن اين خصايل :\r\nبيت\r\n به هر قلعه كو كرد پيغام خويش * كليد در قلعه بردند پيش \r\n\r\nذكر بيعت امير مبارز الدين محمد بن مظفر به خلفاى بنى عباس و محاصرهء اصفهان\r\nجناب مبارزى را سر همت عالى نهمت بدان فرودنمىآمد كه به سلطنت يزد و كرمان و مملكت فارس اكتفا نمايد . بل داعيهء تسخير عراق و آذربايجان در خاطرش بود . خواست كه قواعد حكومت را استحكام دهد .\r\nانديشهء بيعت خلفاى بنى عباس در ضمير او جايگير شد . بنابرآن قاصدى به مصر فرستاد تا از احفاد مستعصم ، ابى بكر نامى كه دعوى خلافت مىكرد ، رخصت حاصل\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nكند . او شخصى را وكيل ساخته روان كرد و در وقت توجه به محاصرهء اصفهان در قريهء ماروانان ، با وكيل خليفه المعتضد بالله ابى بكر العباسى بيعت كرد « 1 » و شعار نيابت حضرت خلافت را زينت ملابس سلطنت خود ساخت و سكه و خطبه به نام خليفه تزيين داده القاب مبارزى به رسم نيابت تالى اسم خليفه شد و از آن‌جا عازم محاصره اصفهان گشت .\r\nو در اين حال ، امير شيخ ابو اسحق به حكم الغريق يتعلق بكل حشيش به هركس و هر طرف توسل جسته امير سلطانشاه جاندار كه پيش از اين تاريخ به يك سال ، مير ميران « 2 » صاحب اختيار اصفهان او را به سعى امير شيخ استدعا نموده كه حكومت اصفهان به او دهد و او را ناگاه گرفته در قلعهء طبرك محبوس ساخت . در اين ولا ، امير شيخ تصور كرد كه چون او را از حبس خلاص دهد و از راه [ ا 
  ] تفاق درآيد ، به وسيلهء اين رعايت ، عنان خاطر او را به جانب اخلاص خويش معطوف گرداند . او را از قلعه بيرون آورده بدانچه مقدور بود رعايت نمود . او نيز به‌مقتضاى دارهم مادمت فى دارهم :\r\nمصرع\r\n چند روزى موافقت فرمود . \r\nو نوبتى با سپاه مبارزى جلادتى نموده قواعد اعتماد مستحكم شد تا او را به استدعاى حشم اوغانى و جرمايى فرستادند . چون از حبس خلاص شد ، مانند مرغ كه از قفس رهد ، عزم لرستان كرد و شاه شجاع به صنوف رعايت و فنون استمالت خاطر او را مغناطيس‌وار به جانب خود جذب نموده به شيراز آمد و به عنايت بىنهايت\r\n\r\n\r\n","description":"","footnote":"\r\n( 1 ) . تاريخ محمود كتبى : « از غرائب معجزات نبوى آن‌كه به حكم حديث ان الله تعالى يبعث لهذه الامة فى كل مائه سنة من يجد دلها دينها چون اختيار تاريخ رفت از سنهء ست و خمسين و ستمايه كه خروج لشكر هولاكو خان است و واقعهء بغداد تا اين زمان صد سال بود بىزيادت و نقصان .\r\nعلماى فارس و كرمان و يزد بيعت كردند . » ص 45\r\n( 2 ) . سيد جلال الدين مير ميران\r\n","page_name":" 300 ","page_number":300},
  {"content":"\r\n\r\nمخصوص شد و جناب مبارزى ، به جهت برودت هوا و شدت شتا ، ترك محاصره كرده عازم شيراز شد و امير شيخ از مضيق بيرون آمده به جانب لرستان رفت و جناب مبارزى ، موسم بهار ، قضيهء محاصرهء اصفهان را به فرزند رشيد شاه شجاع اشارت فرمود و او حكم پدر را بشارت دانسته [ به ظاهر اصفهان نزول كرد و سيد جلال والى آن جا دروازه‌ها ضبط كرده بود .\r\nدر اين اثنا خبر آمد كه امير شيخ با اتابك نور الورد « 1 » اتفاق نموده لشكرى جمع آورده‌اند . شاه شجاع [ تفريق آن جمع اولى دانسته 
  ] « 2 » از اصفهان به جانب گندمان كه مجمع آن طايفه بود ، نهضت نمود و روز ديگر به حوالى فيروزان رسيده و جناب مبارزى اين خبر شنيده و سرعت سير از برق استعاره نموده به معسكر شجاعى نزول فرمود و از اجتماع ايشان آن منزل به حقيقت فيروزان گشت .\r\nامير شيخ ابو اسحق و اتابك خبر قران‌سعدين يافته از معاونت يكديگر نفور شدند و اتابك به لرستان و امير شيخ به شوشتر رفتند . حضرت مبارزى جناب شجاعى را به محاصره اصفهان بازداشته [ تا به 
  ] سرپنجهء كامكارى دمار از دشمنان برآورد .\r\nع\r\n جهان به كام و فلك بنده و ملك داعى \r\nو چون شاه شجاع اصفهان را محاصره كرد ، سيد جلال مير ميران به خضوع و خشوع تحريك سلسلهء عنايت نموده و يك پسر خود را به نوا بيرون فرستاده مبلغى خطير تقبل كرد و شاه شجاع عازم شيراز شد .\r\n\r\n\r\n","description":"","footnote":"\r\n( 1 ) . يعنى اتابك نور الورد پسر سليمان شاه پسر اتابك احمد كه امير مبارز الدين او را در سال 757 ه كور كرد و جاى وى را به اتابك پشنگ بن سلغر شاه بن احمد داد . پشنگ كه پسر عمو و داماد نور الورد بود تا سال 792 حكومت يافت . بايد توجه داشت كه اين اتابكان در تاريخ به نام اتابكان لر بزرگ شهرت دارند . ( رك تاريخ مغول تأليف شادروان عباس اقبال ) .\r\n( 2 ) . ك : ندارد .\r\n","page_name":" 301 ","page_number":301},
  {"content":"\r\n\r\nمصرع\r\n فتح و نصرت بر يمين و بخت و دولت در يسار \r\n\r\nوقايع سنهء ست و خمسين و سبعمائه ذكر محاصرهء قلعهء ايگ شبانكاره و فتح آن\r\nجناب امير مبارز الدين محمد چون دار الملك فارس مسخر ساخت ، جمعى هنوز دست به اذيال مخالفت مىزدند خاصه آن را كه در دست قلعه‌اى بود و پاى ثبات به گوشه‌اى محكم داشت و مملكت شبانكاره كه از نزاهت و معمورى چون باغ ارم به صفت بلدة طيبة « 1 » موصوف است و در ايگ كه واسطهء ملك است قلعه‌اى است كه در ربع مسكون نظير ندارد و شبيه آن در ممالك ايران در نظر نيامده . اولا از حصانت ، كوهش دست در دامن ابر زده و باره و برجش با منطقة البروج به سخن آمده و ثانيا از كثرت متوطنان يا شهرهاى بزرگ برابر و تمام سكنهء آن ديار را بر فراز آن قلعه مساكن مألوفه و در آن‌جا مسجد جمعه و ديگر مساجد و بقاع خير و آب روان و آسيا و بازارها به دستور ساير بلاد و همواره ملوك آن‌جا به سلاطين معارضه كرده‌اند و در آن وقت اردشير ، از بقيهء ملوك آن‌جا ، يگانهء روزگار و رستم روزكار بود و بر عادت پدران شيوهء عصيان ورزيد . چون خبر اين جسارت به مسامع جناب مبارزى رسيد ، فرزند كامكار قطب الدين شاه محمود را نامزد آن طرف فرمود و اردشير خبر يافته پنداشت كه به حصانت جبال و جلادت رجال و حصنى منيع و قلعه‌اى رفيع سيلاب بلا بازگردد .\r\nبامدادى كه شاه قلعهء فيروزه‌فام روى به مصاعد ارتفاع نهاد و از ميدان افلاك به سنان شعاع افراد انجم را هزيمت داد ، موكب محمودى به آن ديار رسيد و بىتعلل به دروازه‌اى كه اصل دروب است راند .\r\n\r\n\r\n","description":"","footnote":"\r\n( 1 ) . اشارتى به آيت 15 از سورهء سبا :  « لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَ شِمالٍ كُلُوا مِنْ رِزْقِ رَبِّكُمْ وَ اشْكُرُوا لَهُ بَلْدَةٌ طَيِّبَةٌ وَ رَبٌّ غَفُورٌ . » \r\n","page_name":" 302 ","page_number":302},
  {"content":"\r\n\r\nمصرع\r\n به زخم تير جهانگير و گرز قلعه‌گشاى \r\nطايفه‌اى كه آن‌جا به مدافعت مشغول بودند منهزم ساخته چنان قلعه‌اى را قهرا قسرا فتح نمود و به جانب خانهء ملك اردشير نهضت فرمود و در سر هر كوچه و مضيقى طايفه‌اى را سپند آتش خشم و عرضهء تيغ انتقام مىگردانيد . ملك اردشير ، به راهى كه از پشت قلعه در جانب صحرا بود ، عزيمت هزيمت نمود و به دستيارى باد پايان آتش پاى جان از آن درياى مواج بيرون برد و قطب الدين شاه محمود در مستقر دولت او نزول فرمود و جمعى را به تيغ بىدريغ گذرانيده عنان ظفر و نصرت به صوب مسند اعزاز ، يعنى دار الملك شيراز ، در اهتزار آورد .\r\n\r\nذكر مخالفت هزارهء شادى و قلع و قمع ايشان\r\nامير مبارز الدين محمد هزارهء شادى را كه روى رزمهء سپاه فارس بود به انواع رعايت فرمود . اما ايشان مضمون :\r\nشعر\r\n اذا انت اكرمت الكريم ملكته * و ان انت اكرمت اللئيم تمردا \r\nبه ظهور آورد و روى از جادهء مطاوعت گردانيده سوابق نعمت را پشت پاى زدند و امير مباركشاه اناق كه جناب مبارزى به ايشان فرستاده بود ، چون مخايل اين معانى مشاهده نمود هرچند در نصايح مشفقانه فزود ايشان را جز ابا و استكبار فايده‌اى نبود\r\nمصرع\r\n بلى به ديده فرومىهلد قضا پرده \r\nو مع هذا بر سر مباركشاه شبيخون آورده هرچه اسم شئى بر آن افتد غارت كردند\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nو امير مباركشاه فى امان من الظلام منهزم گشته روى به بارگاه جهان پناه آورد و صورت حال عرضه داشت .\r\nحضرت مبارزى ، شير بيشهء مردانگى جلال الدين شاه سلطان « 1 » را نامزد آن گروه [ فرمود و ايشان به رودخانهء بزرگ متحصن شدند . سپاه شاه سلطان چون برق از آن رودخانه 
  ] « 2 » گذشته آتش جدال اشتعال يافت و نائرهء قتال التهاب پذيرفت . مخالفان تاب مقاومت نياورده راه فرار پيش گرفتند و اموال ايشان كه وراى حساب آمال بود سپاه شاه سلطان تصرف نمود « 3 » . بقا كه امير صاحب تدبير آن جماعت بود فنا يافته گروه انبوه به قتل آمدند و شاه سلطان معزز « 4 » و مظفر به دار الملك آمد .\r\nدر اين سال خواجه يحيى كراوى [ كه حاكم 
  ] « 5 » سربداريه بود سر به دار شد و شرح قتل او آن است كه روزى خواجه يحيى به دهليزسراى خود درآمده فداييى در پس در پنهان بود . چون خواجه يحيى از او گذشت برجست و بر پس استر او نشست و خنجرى به پهلوى او فروبرد . خواجه يحيى در آن گرمى دست از پس كرده او را گرفت و هر دو از استر افتاده قاتل خود را زخمى زد و هر دو بر جاى سرد شدند ، رمضان سنهء 756\r\nبيت\r\n كشتى تو و كشتند ترا و آن‌كه ترا كشت * هم كشته شد از گردش ايام سرانجام \r\n\r\n\r\n","description":"","footnote":"\r\n( 1 ) . ظاهرا شاه شجاع نامزد اين مهم شده نه شاه سلطان . در تاريخ محمود كتبى آمده است :\r\n« امير مبارز الدين دفع اين معامله را حواله به راى شاه شجاع كرد . » ص 48\r\n( 2 ) . ك : [ فرستاد و ايشان تمامة 
  ] - تاريخ كتبى : « چون حضرت پادشاهى به ايشان نزديك گشت عساكر چون برق از آب بگذشتند » ص 48\r\n( 3 ) . تاريخ كتبى : « امير بوقا كه مقدم ايشان بود با جمعى ديگر از امرا كشته شدند . » ( ص 48 ) .\r\n( 4 ) . ك : معزز و مكر و مظفر .\r\n( 5 ) . ك : ندارد .\r\n","page_name":" 304 ","page_number":304},
  {"content":"\r\n\r\nو بعد از قتل او خواهرزاده‌اش خواجه ظهير الدين كراوى حاكم شد و بعد از چهل روز او را برداشته پهلوان حيدر قصاب حاكم شد و چهار ماه حكومت كرده لطف الله بن امير مسعود ، كه او را « ميرزا » مىخوانند « 1 » ، حكومت گرفت ، در اوايل شهور سنهء 757 هجريه .\r\n\r\nوقايع سنهء سبع و خمسين و سبعمائه ذكر نهضت شاه شجاع به جانب حشم اوغانى « 2 » و جرمايى\r\nچون آفتاب به نقطهء انتقال « 3 » حقيقى رسيد ، شاه شجاع عنان همت عالى نهمت به صوب [ تسخير 
  ] « 4 » لشكر اوغانى و جرمايى منعطف ساخته در ربيع الاول به عزم استيصال ايشان به جانب سردسير كرمان نهضت فرمود و ايشان جمعى تركانند كه به التماس جلال الدين سلطان سيورغتمش كه جد مادرى شاه شجاع است در زمان ارغون خان به محافظت حوالى كرمان نامزد شدند . چنانچه در سنهء سبع و اربعين و سبعمائه مذكور شد و جامع نسخهء اصل در سنهء سبع و خمسين و سبعمائه مىگويد كه اين التماس در زمان ابقا خان بود و به حسب ظاهر اختلافى واقع است .\r\nفىالجمله ، آن جماعت در ولايت كرمان ابواب عيش را به سرانگشت فراغت گشاده اسباب خرمى را به عشرت و نشاط انتظام دادند و بر تعاقب ادوار و ترادف ليل و نهار توالد و تناسل ايشان بسيار شد و در زمان سلاطين مغول به كسى چيزى نمىدادند و بعد از وفات سلطان ابو سعيد ايام هرج‌ومرج بود و كسى را پرواى ديگرى نه . در آن\r\n\r\n\r\n","description":"","footnote":"\r\n( 1 ) . ك : مىخواند .\r\n( 2 ) . ف : اوغان .\r\n( 3 ) . چنين است در هر سه نسخه و ظاهرا « اعتدال » در ستتر باشد . ربيع الاولى سال 757 برابر است با ايام تحويل حمل يعنى ماه مارس 1236\r\n( 4 ) . ك : ندارد\r\n","page_name":" 305 ","page_number":305},
  {"content":"\r\n\r\nولايت ييلاق و قشلاق كرده آسوده مىگذرانيدند و چون امير مبارز الدين بر كرمان مسلط شد و آن طايفه را به خويشى مشرف ساخت « 1 » . ايشان به هروقت آفتاب دولت خود را به ابر عصيان مىپوشيدند چنانچه تفصيل آن گذشت . باز در سنهء 754 چون شعاع آفتاب دولت شاه شجاع اطراف و اكناف آن ملك را منور ساخت و امراى اوغانى و جرمايى را در سايهء لواى ميمون آورده به انواع اصطناع نواخت و از جانبين اعتماد كرده بر آن عزم كه ديگر خلاف نكند . اما :\r\nبيت\r\n خوى بد در طبيعتى كه نشست * نرود تا به روز مرگ از دست \r\nچون شاه شجاع ، بر وفق فرمان پدر در سنهء 755 ، عازم شيراز شد و ايشان را همراه داشت ، در شهر بابك گرد ادبار بر چهرهء روزگار خود پاشيدند . فكر عاقبت‌انديش از ساحت ضميرشان خيمه به صحرا زد و به اعلان كلمهء كفران جرات نمودند و در مدت تسخير عراق پرواى نفاق و شقاق ايشان نبود . در اين وقت ، شاه شجاع با لشكرى در كثرت با ستاره قرين و در اتفاق مقارن پروين عزيمت حرب ايشان نمود . مخالفان چون به طلوع موكب همايون متيقن شدند ، جز التجا به محاصن حصين چاره نديدند و آفتاب رايات ظفر آيات از افق آن مواضع طالع شده عساكر منصور بر دامن آن كوهسار طناب اقامت درهم كشيدند و آن گروه دست در كمر كوه زده قامت جدال بالا دادند . در صدمهء نخست نسيم فتح و فيروزى از جانب جناب شجاعى وزيد .\r\nمصرع\r\n صبح ظفر از مشرق اميد برآمد . \r\n\r\n\r\n","description":"","footnote":"\r\n( 1 ) . جامع التواريخ حسنى : « و به جهت شاه شجاع دخترى از ايشان بخواست و از او فرزندان آمدند :\r\nسلطان اويس و سلطان شبلى و سلطان جهانگير و يك دختر سلطان پادشاه كه در حبالهء شاه يحيى بود . »\r\n","page_name":" 306 ","page_number":306},
  {"content":"\r\n\r\nاوغانيان عنان عزيمت به صوب هزيمت معطوف ساخته به كوه پناه بردند و زبان تضرع گشاده صحيفهء نياز را به عنوان بيچارگى مرقوم داشتند . شاه شجاع به زلال عفو غبار عصيان از چهرهء حال ايشان فرونشسته رقم اغماض بر جرايد جرايم ايشان كشيد و همه را به تشريفات و انعامات نواخته شهباز اعلام ظفر اعلام جناح نجاح گشاده به هواى دار الامان كرمان در طيران آمد و هشتم رجب در آن بلده نزول فرمود .\r\n\r\nذكر گرفتارى امير جمال الدين شيخ ابو اسحق بن امير محمود شاه اينجو و عاقبت حال او\r\nامير مبارز الدين محمد ، آخر تابستان به محاصرهء اصفهان مشغول شده اهل شهر را كار تنگ شد و هوا سرد گشته جناب مبارزى شاه سلطان را به محاصره گذاشت و خود عزيمت لرستان نمود . امير شيخ ابو اسحق به اتفاق سيد جلال الدين مير ميران در آن زمستان به انواع شدايد گذراند . چون سلطان ربيع تشريف آورده دست نسيم به قلعه‌گشائى غنچه قيام نمود و مملكت باغ سلطان بهار را مسخر شد ، اصحاب شهر را كار به جان و كارد به استخوان رسيده فوج فوج بيرون آمده همه را شاه سلطان رعايت فرمود و كوتوال قلعهء طبرك ، كه متصل اصفهان است ، اعتصام به ذيل عاطفت شاه سلطان نموده قلعه تسليم كرد و شاه سلطان او را به دفعه اول صد هزار دينار انعام فرمود . سيد جلال چون اين صورت مشاهده نمود راه هزيمت گرفته و ترك اهل و عيال گفته تا سرحد كاشان عنان يكران بازنكشيد و امير شيخ ابو اسحق چون راه خلاص و مناص بسته يافت ؛ به خانهء مولانا نظام الدين اصيل شتافت . شاه سلطان ، به مساعدت اختر بلند و معاونت بخت ارجمند ، مملكت عراق مفتوح ساخته شهر اصفهان را به حوزهء تصرف گرفت و شاه سلطان به واجبى تفحص و تجسس نموده\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nامير شيخ ابو اسحق را يافته و گرفته در قيد اسار آورد . « 1 » سبحان من لا يزال حكمه و ملكه ، و بعد از چند روز او را به شيراز فرستاده تختگاه اصطخر كه مقام استكبار او بود محل انكسار او شد و در همان ميدان كه جهت عظمت و پادشاهى مىساخت كلاه سلطنت به خاك مذلت انداخت . امير مبارز الدين محمد او را به وارثان امير حاج ضراب كه از اكابر سادات و مفاخر شيراز بود و امير شيخ او را به غير حق كشته « 2 » سپرد . يك پسرش امير ناصر الدين گفت امير شيخ پادشاه ما بود . مرا با او بحث « 3 » قصاص نيست . پسر ديگرش امير قطب الدين در ميان جست و به دو ضرب شمشير سرش بينداخت . از مبدأ آثار نكبت الى اليوم ، بسيار زمين طلب را به دست و پاى اجتهاد طى كرد و به منزل مرادى نرسيده و از آغاز تغير حال الى الغاية بسى مقدمات سعى تمهيد نمود فاما نتيجه بر آن مترتب نشد . سرپنجهء تقدير را به دست تدبير نتوان پيچيد و با قضا مقاومت مفيد نيايد . واقعهء امير شيخ كريم « 4 » روز جمعه بعد از نماز بيست و سيم جمادى الاول سنهء 758 « 5 » بود و در وقت قتل اين دو رباعى گفت :\r\n\r\n\r\n","description":"","footnote":"\r\n( 1 ) . در خصوص روابط دوستى پيشين شيخ ابو اسحق با شاه سلطان رجوع شود به جامع التواريخ شهاب الدين حسنى و به نقل از آن منبع در تاريخ محمود كتبى تصحيح عبد الحسين نوائى ص 54\r\n( 2 ) . ك : كشته بود .\r\n( 3 ) . ك : به‌كشت .\r\n( 4 ) . در خصوص كرم و بزرگوارى شيخ ابو اسحق رجوع شود به جامع التواريخ حسن بن شهاب يزدى كه داستانهائى را كه از جد خويش درين مورد شنيده نقل كرده است و دربارهء اختلاف اقوال دربارهء تاريخ دقيق قتل وى به كتاب تاريخ عصر حافظ تأليف دكتر قاسم غنى .\r\n( 5 ) . ف ، ك : 757 - ولى اصح همان 758 است . در حاشيهء هر سه نسخه آمده : « مناسب آن بود كه ذكر واقعهء امير شيخ در سنهء ثمان واقع شدى . اما چون محاصرهء او و اخذ امير شيخ در سنهء سبع بود نخواست كه ربط سخن از يكديگر افتد . بنابراين آن قتل او اين‌جا ذكر كرد فليكن على ذكر منك .\r\nمنه منه\r\n23 جمادى الاولى سال 758 مقارن است با روز جمعه\r\nجامع التواريخ حسنى : « روز پنج‌شنبه آخر جمادى الاولى سنهء اربع و خمسين و سبعمايه » . ولى اصح تواريخ همان سال 758 است . زيرا تنها 23 جمادى الاولى اين سال است كه به جمعه افتاده\r\n","page_name":" 308 ","page_number":308},
  {"content":"\r\n\r\nرباعى\r\n افسوس كه مرغ عمر را دانه نماند * اميد به هيچ خويش و بيگانه نماند\r\nدردا و دريغا كه در اين مدت عمر * از هرچه بگفتيم جز افسانه نماند \r\nرباعى\r\n با چرخ ستيزه كار مستيز و برو * با گردش دهر درمياويز و برو\r\nيك جرعهء زهر را كه مرگش خوانند * خوش دركش و جرعه بر جهان ريز و برو \r\nاهل شيراز بل تمام عراق از واقعهء او ملول و متأثر گشتند و شعرا مراثى گفتند .\r\nمولانا عبيد زاكانى فرمايد : « 1 »\r\nمرثيه\r\n سلطان تاج‌بخش جهاندار امير شيخ * كاوازهء سخاوت وجودش جهان گرفت\r\nشاهى چو كيقباد و چو افراسياب كرد * كشور چو شاه سنجر و شاه اردوان گرفت\r\nدر عيش و ساز عادت خسرو بنا نهاد * در عدل و رسم شيوهء نوشيروان گرفت\r\nبنگر كه روزگارى چه بازى بد كرد « 1 » * نكبت چگونه دولت او را عنان گرفت \r\n\r\n\r\n","description":"","footnote":"\r\n( 1 ) . ديوان عبيد زاكانى : چه بازى پديد كرد\r\n","page_name":" 309 ","page_number":309},
  {"content":"\r\n\r\n در كار روزگار و ثبات جهان عبيد * عبرت هزار بار از اين مىتوان گرفت\r\nبيچاره آدمى كه ندارد به هيچ حال * نى بر ستاره دست و نه بر آسمان گرفت \r\nو مولانا شمس الدين محمد حافظ فرمايد در تاريخ واقعهء امير جلال الدين شيخ ابو اسحق :\r\nتاريخ و مرثيه\r\n به روز كاف و الف از جمادى الاول * به سال ذال و دگر نون و حا « 1 » على الاطلاق\r\nخدايگان سلاطين مشرق و مغرب * خديو كشور عفو و كرم به استحقاق\r\nسپهر حلم و حيا ، آفتاب جاه و جلال * جمال دنيى و دين شاه شيخ ابو اسحق\r\nميان عرصهء ميدان « 2 » خود به تيغ عدو * نهاد بر دل احباب خويش داغ فراق \r\n\r\nذكر وفات امير شيخ حسن بزرگ و جلوس پسر او سلطان اويس و تراجع حال ملك اشرف\r\nامير شيخ حسن بزرگ در بغداد از عالم فنا به دار بقا رحلت كرد . خواجه سلمان در\r\n\r\n\r\n","description":"","footnote":"\r\n( 1 ) . ذ + ن + ح - 758\r\n( 2 ) . يعنى همان ميدان سعادت كه محل كاخ ساختهء خود او بود . در خصوص ايوان و كاخ عظيمى كه شاه شيخ ابو اسحق نظير ايوان كسرى درين ميدان سعادت ( ميدان بيرون دروازهء سعادت‌آباد ) بنا نهاده و با همه بيگارى خلق ، زر فراوان در آن صرف كرده بود رجوع شود به سفرنامهء ابن بطوطه و ديوان عبيد زاكانى تاريخ عصر حافظ . اين بنا را شيخ ابو اسحق در سال 754 بنياد نهاده بود . عبيد زاكانى درين باب گفته است :\r\n ذال با نون و دال از هجرت * راى خسرو بر آن گرفت قرار\r\nكاز پى روز بار و بزم طرب * اين عمارت بنا كند معمار \r\n","page_name":" 310 ","page_number":310},
  {"content":"\r\n\r\nمرثيهء او فرمايد :\r\nمرثيه « 1 »\r\n امن از جهان مخواه كه مير اجل در او * هرگز نداده است كسى را به جان امان\r\nدادى اگر چنان كه بدادى امان كس * اول امان پادشه آخر الزمان\r\nداراى عهد شيخ حسن آفتاب ملك * كو بود خسروان جهان را خدايگان \r\nو پسرش سلطان اويس به جاى پدر بر سرير سلطنت و مستقر دولت نشست و مولانا جلال الدين سلمان در تهنيت جلوس او قصيده‌اى دارد و مطلع قصيدهء مولانا ظهير الدين فاريابى را تضمين كرده بيتى چند از آن [ نحرير 
  ] « 2 » تحرير يافت .\r\nنظم\r\n مباشران سعادت بر اين بلند رواق * همى كنند ندا در ممالك آفاق\r\nكه سال هفتصد و پنجاه و هفت ماه رجب * به اتفاق خلايق به يارى خلاق\r\nنشست خسرو روى زمين به استحقاق * فراز تخت سلاطين به دارملك عراق\r\nخدايگان سلاطين عهد شيخ اويس * پناه و پشت ملوك جهان على الاطلاق\r\nشهنشهى كه براى نثار مجلس اوست * پر از جواهر انجم سپهر را اطباق \r\n\r\n\r\n","description":"","footnote":"\r\n( 1 ) . س : قطعه - ك : بيت .\r\n( 2 ) . ك : ندارد .\r\n","page_name":" 311 ","page_number":311},
  {"content":"\r\n\r\nسلطان اويس در مملكت عراق عرب متمكن گشت و بلاد ديار بكر تصرف نمود .\r\nو ظلم اشرف در آذربايجان از حد گذشت . [ اكابر 
  ] « 1 » جلا كردند .\r\nخواجه شيخ كججى به شيراز رفته عازم شام « 2 » شد و آن‌جا عمارات عالى ساخت و خواجه صدر الدين اردبيلى « 3 » قدس سره پناه به گيلان برد و قاضى محيى الدين بردعى به سراى « 4 » رفته به وعظ مشهور شد . پادشاه جانى بيك خان به مجلس وعظ مولوى اقضوى حاضر مىشد . روزى در اثناى وعظ ، شرح مظالم ملك اشرف در تبريز به نوعى بيان كرد كه پادشاه و مجلسيان در گريه افتادند و گفت پادشاه را قوت آن هست كه دفع ظلم او كند و خلايق را از ظلم او خلاص دهد و اگر التفاوت نفرمايد قيامت از او بازخواست خواهند كرد . پادشاه فرمود تا چند تومان لشكر در مدت يك ماه مرتب ساخته عازم تبريز شد .\r\n\r\nوقايع سنهء ثمان و خمسين و سبعمائه ذكر عزيمت پادشاه جانى بيك به آذربايجان\r\nپادشاهى جانى بيك از ممالك [ دشت 
  ] « 5 » قفچاق به راه دربند متوجه گشت . ملك اشرف اول باور نمىكرد و مىگفت سپاهيان جهت مرسومات و مواجب آوازه مىاندازند . چون محقق شد ، جمعى را كه به استخلاص ساوه فرستاده بود بازآورد و از ربع رشيدى بعد از چند سال بيرون آمده در شنب غازان فرود آمد و فرزندان او كه در\r\n\r\n\r\n","description":"","footnote":"\r\n( 1 ) . ذيل جامع : [ مردم 
  ] .\r\n( 2 ) . ذيل : و از آن‌جا به شام و عمارات عاليه از زاويه و خانقاه در شام بساخت .\r\n( 3 ) . پسر شيخ صفى الدين و جد سلاطينى صفوى\r\n( 4 ) . ذيل : « سراى جيق » پايتخت دشت قبچان را سراى يا سراى جيق مىگفتند .\r\n( 5 ) . ك : ندارد .\r\n","page_name":" 312 ","page_number":312},
  {"content":"\r\n\r\nقلعهء النجق « 1 » بودند آورد [ و چهار صد قطار استر و هزار قطار شتر ذخاير و جواهر و زر سرخ و نقره و نفايس بار كرد و لشكر انبوه جمع آورده 
  ] « 1 » همه را مرسوم و جيبه داد « 2 » و به اوجان فرستاد و چون دانست كه پادشاه جانى بيك به خود متوجه شده مضطر و مضطرب گشت . خواجه لؤلؤ را فرمود كه با خواتين و خزاين در گريوهء مرند [ بر سرچشمه خواجه رشيد 
  ] « 1 » منتظر باشند . اگر كار به مراد شود به تبريز آيند و اگر برعكس باشد به خوى روند و خود به طرف اوجان رفته جمعى را كه از جانب ساوه بازخوانده بود رسيدند و ملك اشرف بر سر راه دول بر بالاى پشته‌اى منتظر ايستاده بود .\r\nناگاه ابرى پيدا شده باد مهيب وزيد و تگرگ عظيم باريد ، چنانچه چهارپايان روگردان شدند و لشكر او در اوجان جمع كه پادشاه جانى بيك از راه سر او « 3 » رسيد و چون لشكر ديد فرمود كه به طريق شكار يرگه كرده اشرفيان را در ميان گيرند . امراى اشرفى از هيبت عظمت لشكر پادشاه تفرقه شده به زحمت بسيار جان از آن ورطهء خونخوار به‌در بردند و پادشاه در قروق اوجان نزول كرد و ملك اشرف خبر يافته مجال توقف نماند .\r\nبه شنب غازان آمده به طرف خزاين و خواتين روان شد و مردم از او بازمانده چون به آغرق رسيد و خواتين نيز متفرق شده « 4 » مردم مرند دست [ با غارت خزاين 
  ] « 5 » دراز كردند و او به طرف خوى رفته در صحرا به خانه‌هاى شيخ محمد بالغچى رسيد و شيخ محمد ملك اشرف را استقبال كرده فرود آورد و قاصدان جهت اعلام پيش پادشاه\r\n\r\n\r\n","description":"","footnote":"\r\n( 1 ) . ك : النجاق - ذيل جامع التواريخ رشيدى : « و خاتونان و دختران و ذخاير و جواهر و زر سرخ و نقره و اجناس را كه به قلعهء النجق فرستاده بود بياورد . » ص 185\r\n( 2 ) . ذيل : از مرسوم ايشان وجهى بداد و لشكرى عظيم مرتب كرد . ص 185\r\n( 3 ) . ك : از سر راه او . - سراو همان سراب كنونى است .\r\n( 4 ) . ذيل : « مردم ازو بازماندند چنانك كه به آغروق رسيد دو غلامك گرجى با او بودند . خواجهء لؤلؤ و خواجه شكر و خربندگان و شتربانان دست به غارت كردن خزاين روانه كردند و خاتونان نيز تفرقه شدند . » ص 186\r\n( 5 ) . ك : [ به خواتين 
  ] .\r\n","page_name":" 313 ","page_number":313},
  {"content":"\r\n\r\nفرستاد و امير بياض مقرر شد كه ملك اشرف را به خدمت آورد و امير بياض اشرف را به تبريز آورده از بامها خاكستر بر سر او مىريختند و به اهانت تمام به خانهء والدهء خواجه شيخ كججى رسانيدند و امير كاوس « 1 » شروانى و مولانا قاضى محيى الدين بردعى كه :\r\nمصرع\r\n اى باد صبا اين همه آوردهء توست \r\nدر آن‌جا بودند . ملك اشرف دست كاوس بوسه داده تضرع نمود . امير كاوس او را وعده داده اشرف را پيش پادشاه بردند و پادشاه خطاب و عتاب كرده فرمود كه چرا اين ملك را خراب كردى . اشرف در جواب گفت كه نوكران خراب كردند و پادشاه از اوجان كوچ كرده به ولايت هشت‌رود رفت و آن سال در آن ولايت زراعت بسيار شده بود .\r\nلشكرى بدان عظمت دو بار بر آن‌جا بگذشت و يك خوشه غله شكسته نشد و عدل و ظلم را از اين‌جا قياس بايد كرد .\r\nبيت\r\n ظالم برفت و قاعدهء ظلم او بماند * عادل نماند و نام نكو آشكار كرد \r\nو جناب افادت‌مآب مولاناى اعظم قدوهء نحارير الامم ، مولانا سعد الدين تفتازانى رحمه الله شرح مختصر تلخيص در فن معانى بيان به نام اين پادشاه جانى بيگ خان تصنيف فرمود دربارهء مولانا رعايت بسيار نمود . جزاه الله خيرا . القصه پادشاه به سعى ملك كاوس شروانى و مولانا قاضى محيى الدين بردعى حكم قتل ملك اشرف فرمود « 2 » و شمشير به پهلوى او فروبرده از طرف ديگر سر شمشير بيرون آمد و سر او را بر در\r\n\r\n\r\n","description":"","footnote":"\r\n( 1 ) . س : كاووس .\r\n( 2 ) . ذيل جامع : « پادشاه مىخواست كه ملك اشرف را قصد نكند و به مملكت خود برد . » ص 188\r\n","page_name":" 314 ","page_number":314},
  {"content":"\r\n\r\nمسجد مراغيان آويخته رعايا شاديها كردند و پادشاه در دولتخانه يك شب بوده صباح در مسجد خواجه على شاه نماز گزارد « 1 » و سپاه او ده هزار سوار در ميان راه و رودخانه فرودآمد و در خانهء هيچ مسلمان نرفتند . پادشاه عازم اوجان شد « 2 » و پسر خود بردى بيك را با پنجاه هزار سوار گذاشته پسر ملك اشرف ، تيمورتاش ، و دختر او ، سلطان بخت ، را با خود برد . خواجه محمود [ صاحب ؟ 
  ] ديوان جهت جلوس پادشاه‌زاده ترتيب شايسته كرد و بردى بيك را بر تخت سلطنت نشاند و سراى تمور پسر امير جاروق را وزير ساخته در عقب پادشاه رفت و بردى بيك خان جهت علف‌خوار به ورزقان فرمود و سراى تمور در تبريز خبر يافت كه از جواهر ملك اشرف نيمتنه‌اى در مرند دارند « 3 » وزير ، اخى جوق را فرستاد تا آن را بياورد . او جواهر را كه افزون از چند و چون در آن نيمتنه دوخته بود تصرف نمود و بر مردم قسمت كرده غلبه‌اى بر او جمع شد . در عين حال ، قاصد از جانب جانى بيك آمد كه بردى بيك خان متوجه شود كه پادشاه مرض صعب دارد و بردى بيك عزيمت نمود « 4 » .\r\n\r\nذكر تسلط اخى جوق در مملكت آذربايجان\r\nاخى جوق از رفتن جانى بيك و پسرش خبر يافته با غلبهء تمام به تبريز آمد و توابع اشرفيه جمع شده تمكن يافت و [ خواجه علاء الدين محمود كرمانى را به اتفاق امير ابو بكر بن خواجه عليشاه جيلانى وزارت داد و قشلاق 
  ] « 5 » ، به قراباغ رفته بنياد بيداد و اساس ظلم نهاد . اللهم العن الظالمين .\r\n\r\n\r\n","description":"","footnote":"\r\n( 1 ) . نسخ : گذارد .\r\n( 2 ) . ذيل جامع : و چون انحرافى در مزاج داشت ، پسر خود . . .\r\n( 3 ) . ك : در مرند خبر دارند - ذيل جامع : در مرند پيدا شده\r\n( 4 ) . حاشيهء نسخ :\r\n دانى كه چه كرد اشرف خر * او مظلمه برد و جانى بيك زر \r\n( 5 ) . ك : ندارد - ذيل جامع التواريخ : « و خواجه عماد الدين كرمانى اين‌جا بود . او را وزارت داد . » ص 189\r\n","page_name":" 315 ","page_number":315},
  {"content":"\r\n\r\n\r\nوقايع سنهء تسع و خمسين و سبعمائه ذكر عزيمت سلطان اويس از بغداد به جانب تبريز\r\nسلطان اويس ، اول بهار ، با لشكر بسيار ، عازم آذربايجان شد و اخى جوق تا كوه سنتاى به مقابله رفته جنگى عظيم كردند « 1 » ميسرهء سلطان كه قوم اويرات بودند و با هم موافقت نداشتند هزيمت شدند و ميمنهء او اشرفيان را برداشتند و از طرفين غلبه معلوم نشد . آن شب در مزار ابو ايوب انصارى [ رضى الله عنه 
  ] « 2 » گذرانده صباح كه صفها راست شد اخى جوق فرار نمود . بغداديان در قفا رفته قتل بسيار كردند . اخى جوق به تبريز آمده از حد گذراند . ناگاه سلطان اويس رسيده اخى جوق به طرف نخجوان گريخت و سلطان در عمارت رشيدى نزول كرد و سپاهيان و اشرفيان « 3 » آمده تشريفات يافتند و جمعى كه مىخواستند نردغايى بازند :\r\nمصرع\r\n در ششدر فعل بد گرفتار شدند \r\nو از اين جهت ، در هيژدهم رمضان ، چهل و هفت امير نامدار به قتل آمدند و باقى امرا كه در بيرون بودند به اخى جوق پيوسته و به قراباغ رفته و دو ماه انتظار برده كسى پيش ايشان نرفت . اخى جوق عزم « 4 » تبريز كرد و سلطان امير على پيلتن را به استقبال فرستاده چون او دل دگرگون داشت سه روزه راه « 5 » به يك ماه رفت و از اين سبب تراكمه به اخى جوق پيوسته جنگ كردند و على پيلتن منهزم شد . چون خبر به سلطان رسيد ، ميان زمستان و لشكر متفرق ، توقف مصلحت نديده عزيمت بغداد نمود و اخى جوق\r\n\r\n\r\n","description":"","footnote":"\r\n( 1 ) . ذيل : سلخ شوال .\r\n( 2 ) . س : رحمه الله - ك : ندارد\r\n( 3 ) . ف : سپاهيان اشرفيان - ذيل جامع : اشرفيان و اسفاهيان\r\n( 4 ) . س : قصد .\r\n( 5 ) . س : سه روز را - ك : سه روز راه :\r\n","page_name":" 316 ","page_number":316},
  {"content":"\r\n\r\nجمعى در عقب تا مراغه فرستاده كسى را نيافتند و سلطان به زحمت تمام از عقبهء سنتاى گذشت و اخى جوق در تبريز ظلمى چند كرده و لشكرى مرتب ساخته قصد غارت كردستان كرد و كردكان اتفاق نموده و اخى جوق را كارى ميسر نشد و مطلوب حاصل نگشت .\r\n\r\nذكر محاربت ملك معز الدين حسين با امير محمد خواجه اپردى و امير ستلمش بيك [ مولاى 
  ] « 1 »\r\nملك معز الدين حسين چون از ملازمت امير غزغن بازآمد و بر سرير دولت متمكن شد ، هر سال لشكرى به قهستان مىكشيد و با ستلمش بيك كه قهستان در تصرف داشت جنگ مىكرد و ملك حسين اكثر غلبه مىكرد . ستلمش بيك ، از تغلب ملك ، پناه به امير محمد خواجه اپردى « 2 » برد كه حاكم‌اند خود و شبرغان و حدود بلخ تا آب آمويه بود و او نيز از ملك حسين خاطرى به غايت آزرده داشت . چون ايشان با هم دوستان بودند و با ملك دشمن . به حكم الجنسية علة الضم ، لشكرها ترتيب داده امير محمد خواجه از جانب آمويه به حدود باد غيس درآمد و امير ستلمش از طرف قهستان رسيده « 3 » به هم پيوستند و از غرور و پندار و لشكر بسيار ، چنان مقرر كردند و در خيال مصور و مخمر داشتند كه هرجا چشم ايشان بر ملك افتد حمله كنند و تا\r\n\r\n\r\n","description":"","footnote":"\r\n( 1 ) . ف : ندارد - امير مولاى پدر امير عبد الله است و او پدر ستلمش بيك .\r\n( 2 ) . در نسخهء ف ، زير نام امير محمد خواجه اپردى با خطى به رنگ سرخ نوشته شده : « پدر زنده حشم است كه در احوال امير تيمور مذكور خواهد شد . »\r\n( 3 ) . در حاشيه نسخه ف ، س : « در وقتى كه امير ستلمش بيك از قهستان روان شده به ولايت خواف درآمد با امير قوام الدين سنجانى قدس سره كه از كبار مجذوبان صاحبدل بود ملاقات كرد .\r\nاظهار شكايت از ملك كرد . امير قوام الدين در اثناى سخنان فرمود كه آن غورى كافركش را مىگويى . امير ستلمش كوفته‌خاطر شده خواست كه او را رنجاند . جمعى مانع آمدند و عاقبت همان شد كه آن ولى فرمود . منه منه .\r\n","page_name":" 317 ","page_number":317},
  {"content":"\r\n\r\nسرش از تن بازنكنند بازنگردند ، غافل از آن‌كه العبد يدبر و الله يقدر و ملك معز الدين حسين آگاه شده و لشكرها جمع آورده مستعد حرب و قتال به استقبال رفت . دو سپاه جنگجوى كينه‌جوى روى به هم آوردند . باد پايان چون عمر سبك‌رو به سرعتى كه شهسوار و هم دو اسبه به گرد آن نرسد و باز بلندپرواز در هواى آن طيران بازماند روان شدند و در راه سرخس به منزل فرامرزان اتفاق ملاقات افتاد . از جانبين ميمنه و ميسره و قلب و جناح آراستند . هنگام موازات صفين و محاذات فئتين ، نخستين كسى كه در ميدان تاخت آن دو امير بودند از غايت حرص جنگ پيوند از حيات بريده و از كمال شره به كارزار با اجل پيوستگى جسته . تيغ انتقام آخته و دو اسبه به جانب خصم تاخته .\r\nزبان زمانه بر ايشان مىخواند :\r\nمصرع\r\n به پاى خود به بلا مىروى زهى سروكار \r\nدست اجل گريبان امل گرفته مىدوانيد تا هر دو را به قتل‌گاه رسانيد . چون نزديك صف ملك حسين رسيدند ، از غرايب اتفاقات و عجايب حالات دو تير قضا از صف ملك آن دو امير را به مقتل آمد و ديگر هيچ آفريده را آفتى نرسيد .\r\nنظم\r\n نه خاكى به خون كسى آغشته شد * نه يك مور در زير پا « 1 » كشته شد \r\nو آن دو امير زود مير و اندك بقا گشتند « 2 » و ملك معز الدين را بىزيادت مشقتى صبح\r\n\r\n\r\n","description":"","footnote":"\r\n( 1 ) . ف : زير پى - در حبيب السير نيز « پى » آمده است و در ظفرنامه شرف الدين على يزدى .\r\n( 2 ) . حبيب السير ( به اختصار ) : « شيخ محمود نامى كه در جنابد ( گناباد ) اقامت داشت به شيدو زرق ستلمش را مريد و معتقد خود ساخته بود . ستلمش در وقت توجه به جنگ ملك نزد آن شيخ زراق رفته مشورت نمود . محمود گفت هرگاه تو با ملك در مقام مقاتله آئى من دروازه هزار مرد سبزپوش از لشكر غيب به امداد تو خواهم فرستاد . » جزء دوم از مجلد سوم ص 383\r\n","page_name":" 318 ","page_number":318},
  {"content":"\r\n\r\nبهروزى از مطلع فيروزت دميد و نسيم سعادت از مهب عنايت وزيد و سجدات شكر [ به جاى 
  ] آورده به جانب هرات عود فرمود .\r\nبيت\r\n ز هجرت هفتصد و پنجاه و نه بود * جمادى الاخر آن ماه خجسته\r\nكه شد روز دوشنبه نيمهء ماه * ستلمش با محمد خواجه كشته \r\nامير محمد خواجه اپردى به سرخس در مزار شيخ لقمان پرنده قدس سره مدفون است و پسرش زنده حشم « 1 » به جاى پدر در آن مملكت حاكم و اتباع ستلمش به قهستان رفته مادهء نزاع ميان ايشان و ملك قايم .\r\n\r\nذكر نهضت امير مبارز الدين محمد به جانب آذربايجان و ابتداى وحشت ميان او و فرزندان\r\nامير مبارز الدين محمد ، بعد از فراغ از مهم امير شيخ ابو اسحق ، به اصفهان آمد و شاه سلطان با تمام اكابر و سرداران به استقبال آمده جناب مبارزى به اصفهان خراميده در مستقر سلطنت آرام يافت و شاه سلطان وظيفهء خدمتكارى به جاى مىآورد و چون اصفهان مسخر كرده بود و امير شيخ را كه پادشاه آن ملك بود گرفته توقع تربيت و عنايت مىداشت .\r\nجناب مبارزى التفات ننمود « 2 » و اين معنى مقدمهء عداوتى بود كه ميان خال و خواهرزاده وقوع يافت . مع ذلك شاه سلطان طوى پادشاهانه ترتيب ساخته جناب مبارزى حاضر شد و بىموجبى اظهار غضب و رنجش نموده فرمود تا هرچه ساخته\r\n\r\n\r\n","description":"","footnote":"\r\n( 1 ) . ك : زنده چشم .\r\n( 2 ) . تاريخ كتبى : « چه خواجه برهان الدين وزير در خاطر امير مبارز الدين نشانده بود كه شاه سلطان هفتصد تومان از مال عراق در تصرف دارد . »\r\n","page_name":" 319 ","page_number":319},
  {"content":"\r\n\r\nبود غارت كردند و سخنى چند موحش بر زبان راند . « 1 »\r\nبيت\r\n ز خوى بد آيد همه بدترى * نگر تا سوى خوى بد ننگرى\r\nمهين دوست هست از جهان خوى خوش * بود خوى بد دشمن كينه‌كش\r\nمدارا خرد را برادر بود * سبكسر هميشه بر آذر بود \r\nفىالجمله آن حركت خنك نيز موجب عداوت شد . در اين اثنا ايلچى جانى بيك از تبريز با سيصد سوار آمده مضمون سخن آن‌كه پادشاه اشرف خر را قتل كرد و امير مبارز الدين را طلبيده « 2 » . جناب مبارزى جواب درشت گفته اخراجات ايلچيان سيصدگانه به خاصهء شاه سلطان رجوع فرمود . شاه سلطان به تنگ آمده و محق بود و مواد فساد ازدياد يافت و ايلچيان را با سخنهاى نخوت‌آميز فتنه‌انگيز روانهء تبريز كرد و خبر آمد كه پادشاه جانى بيك و پسرش معاودت نموده پادشاه فوت شد و پسرش بردى بيك خويشان را به قتل آورده در آن الوس بلقاق « 3 » است و اويس به تبريز آمده باز عازم بغداد شد . امير مبارز الدين محمد [ ده هزار سوار « 4 » از لشكر فارس و عراق و دو هزار از لرستان و احشام 
  ] اختيار كرده همچو برق متوجه تبريز گشت و از جربادقان گذشته به هر شهر و ولايت كه مىرسيد گردنكشان اطاعت نموده به لشكر مظفر ملحق\r\n\r\n\r\n","description":"","footnote":"\r\n( 1 ) . ايضا : « چون به سر سفره حاضر شد و آن ترتيب بديد بىآن‌كه يك لقمه تناول كند بفرمود تا آن سفره را غارت كردند و سخنى چند سخت بر زبان راند چه امير مبارز الدين مردى به غايت تند و سخت سخن و بدخو و خونريز بود . »\r\n( 2 ) . تاريخ كتبى : « ايلچى از جانب جانى بيك خان بن ازبك خان برسيد . . . و امير مبارز الدين را طلبيده كه به يساولى كه جاى او و پدر بوده قيام نمايد . » ص 57\r\nدر جامع التواريخ شهاب الدين حسنى نيز آمده : « امير مبارز الدين را طلبيده كه به ياساولى به جاى او بدارد كه موجهء او و پدر اوست . »\r\n( 3 ) . به معناى آشوب و اغتشاش .\r\n( 4 ) . تاريخ كتبى : [ دوازده هزار مرد از لشكر عراق و فارس 
  ]\r\n","page_name":" 320 ","page_number":320},
  {"content":"\r\n\r\nمىشدند اخى جوق خبر يافته و لشكر مرتب ساخته چون جناب مبارزى از سلطانيه گذشت ، اخى جوق با سى هزار سوار و پياده استقبال نمود و در ميانه هر دو لشكر به هم رسيدند . جناب مبارزى شاه شجاع را در ميمنه بازداشت و شاه محمود در ميسره علم ظفر برافراشت و خود در قلب ايستاده شاه يحيى كه هنوز در سن پانزده سالگى بود و ملازم داشت . چون صفها راست شد ، جناب مبارزى فرمود كه هر مرد سه چوبه تير اندازند « 1 » . از قضا تيرى بر علمدار اخى جوق آمده هلاك شد و علم خسبيد . دست راست اخى جوق دست چپ امير مبارز الدين را از جاى برداشته در عقب قلب آمدند و امير مبارز الدين را در ميان گرفتند و جناب مبارزى و شاه يحيى داد مردى داده تبارزه گريختند و شيارزه « 2 » غالب آمدند و سرداران سپاه اخى جوق بعضى كشته و جمعى گرفتار شدند . « 3 » اما آغروق شاه محمود به تاراج رفت و شاه شجاع و شاه محمود در قفاى هزيمتيان تا نخجوان رانده و چند روز آن‌جا به عشرت گذرانده بازآمدند و جناب مبارزى فرزندان را به سخنهاى نامناسب رنجانيده جلد وى فتح به نام شاه يحيى به اطراف فرستاد و ميان پدر و فرزندان آغاز عداوت شد .\r\nنظم\r\n درخت تود از آن آمد لگدخوار * كه دارد بچهء خود را نگونسار\r\nكسى بر ناربن كى زد لگد را * كه تاج سر كند فرزند خود را \r\nو جناب مبارزى به تبريز رفته اكابر و اشراف و محترفه و اصناف استقبال نموده شرايط نثار و پيشكش به جاى آوردند و روز جمعهء اول خود به بالاى منبر رفت و خطبه\r\n\r\n\r\n","description":"","footnote":"\r\n( 1 ) . ايضا : و حمله كنند .\r\n( 2 ) . تبارزه به معناى تبريزيان و شيارزه به معناى شيرازيان است .\r\n( 3 ) . جامع التواريخ حسنى : « دومير كه گريخته پيش اخى جوق رفته بودند دستگير شدند و پيش امير مبارز الدين آوردند و به دست خود مقتول كرد » ( رك : تاريخ محمود كتبى ص 58 ) .\r\n","page_name":" 321 ","page_number":321},
  {"content":"\r\n\r\nخوانده دعاى خليفه گفت و امامت كرد و چند روز بوده ناگاه خبر آمد كه سلطان اويس از بغداد مىآيد و امير مبارز الدين را منجمان گفته بودند كه ترا از جوانى ترك چهرهء بلند بالا ملالت عظيم رسد و او اين صفات را حليهء سلطان اويس دانسته به غايت متوهم شد و ندانست كه اين اوصاف شاه شجاع است . فىالجمله از تبريز نهضت فرموده تا اصفهان جايى توقف ننمود و مىگفت در عراق لشكر سنگينى مرتب ساخته بازآييم و در راه به كنايت تخويف بعضى نموده به ميل كشيدن و كشتن تهديد مىداد چنان‌كه فرزندان جازم شدند كه ايشان را از پدر ملالى مىرسد .\r\nو در اين سال ، سنهء 759 ، جماعت سربداريه اميرزاده لطف الله را كه حاكم ايشان بود از ميان برداشتند [ و پهلوان حسن دامغانى كه ساكن قريهء باشتين بود به سردارى قبول كردند و مدت حكومت اميرزاده لطف الله « 1 » دو سال بود 
  ] « 2 » و پهلوان دامغانى تا به دامغان و استراباد ضبط كرد و قلعهء شماسان را عمارت نموده ابو بكر نامى را آن جا بازداشت و به فيروزى و بهروزى عازم سبزوار گشت .\r\n\r\nوقايع سنهء ستين و سبعمائه واقعهء كشته شدن امير عادل غزغن\r\nامير هزاره‌اى بود قتلق تمور « 3 » نام كه خواهر خاتون امير غزغن در حباله داشت و او به جهت پيوند ، گستاخانه طلب حكومت ايل بور الدابيه « 4 » كرد و امير ، جهت آن‌كه مردم تصور روى ديدن نكنند ملتمس مبذول داشت و آن ناپاك‌زادهء بد اصل كينه در دل گرفته روزى كه امير غزغن در سالى سراى به قوشلامشى سوار گشته بود ، قتلق تمور در حالت\r\n\r\n\r\n","description":"","footnote":"\r\n( 1 ) . ك : حكومت لطيف الله .\r\n( 2 ) . س : ندارد .\r\n( 3 ) . ك : قلقيتمور .\r\n( 4 ) . س : بور الدائيه - ك : بو الداسه .\r\n","page_name":" 322 ","page_number":322},
  {"content":"\r\n\r\nمستى كمين كرده تيرى بر امير گشاد و امرا و ملازمان قتلق تمور را ميان گرفتند و به تيغ بىدريغ هلاك كردند و اولاد و اتباع نامباركش را بر آتش گرداندند .\r\nو در ايام حكومت امير غزغن ، ولايت ماوراء النهر بغايت معمور بود چنانچه سطرى از آن سابقا مسطور شد . چون او را واقعه رسيد ، پسرش اميرزاده عبد الله به جاى پدر نشست و خواست كه مملكت را مضبوط دارد به واسطهء صغر سن از هر طرف خللى پيدا شد و پادشاه مبارك‌قدم فرخ‌پى بايان قولى « 1 » را بىموجبى شهيد كرد و امرا متوهم شده تمرد نمودند و شرح اين سخن در سال آينده خواهد آمد ان شاء الله وحده .\r\n\r\nذكر گرفتن شاه شجاع امير مبارز الدين محمد را و ميل كشيدن\r\nامير مبارز الدين محمد ، چون از آذربايجان به اصفهان آمد ، فرزندان را به تندخويى و زشت‌گويى مىرنجانيد . شاه شجاع را كه روى خوب و منظرى محبوب و شمايلى مرغوب داشت و فضلاى زمان از انوار فضايل او اقتباس مىنمودند و در ميدان شجاعت رستم دستان و اسفنديار دوران بود ذره‌اى وزن نمىنهاد و گربهء منزى « 2 » مىخواند و شاه محمود را بر او ترجيح مىكرد .\r\nشبى شاه محمود پيش شاه شجاع فرستاد كه امير حسن قرجى « 3 » را پيش من فرست و حسن آقا رفته بازآمد . تقرير كرد كه شاه محمود مىگويد كه پدر برادرم شاه شجاع را\r\n\r\n\r\n","description":"","footnote":"\r\n( 1 ) . ك : بابا قلى - در حاشيهء نسخهء ف به خطى بد ولى خوانا چنين آمده : « هم در آن سال بنابر طمعى كه به حرم بيان قلى داشت بر قتل آن بيچاره اقدام نمود . و نعش بيان قلى را به بخارا برده در جوار مزار فايض الانوار حضرت شيخ سيف الدين باخرزى قدس الله تعالى سره دفن نمودند . من روضة الصفا . »\r\n( 2 ) . چنين است در همهء نسخ مگر در نسخهء ف كه به قلمى ديگر قبل از يا حرف واوى اضافه شده است . در كتاب تاريخ عصر حافظ به نقل از مطلع السعدين گربهء « بيقدر » آمده است ( ص 155 ) - معنى منزى ( منزوى ؟ ) را در لغت نيافتم .\r\n( 3 ) . ك : امير حسين قرجى - س : امير حسن قورچى .\r\n","page_name":" 323 ","page_number":323},
  {"content":"\r\n\r\nقصد خواهد كرد « 1 » ، اين صورت را عرضه‌دار تا تدبير كار خويش كند . شاه شجاع باز حسن آقا را پيش شاه محمود فرستاد كه اين سخن به جد مىگويى يا مرا امتحان مىكنى . شاه محمود تنها پيش برادر آمد و گفت قصه چنين است و من تحقيق كرده‌ام و با شما متفقم و بعد از مشورت ، شاه سلطان كه داماد و خواهرزادهء جناب مبارزى بود ، موافقت نمود « 2 » و از حدت شباب كه شعبه‌اى است از جنون چنان مقرر كردند كه على الصباح به قاعدهء معهود به ملازمت روند و شاه محمود در بيرون باشد و شاه شجاع در اندرون رفته پدر را گيرد . شاه شجاع صباح آمده عزم درون كرد . خواجه برهان الدين وزير در دهليز ايستاده بود . شاه شجاع بنفسه او را به عتابى ملاطفت‌آميز به نوكرى سپرد به بهانهء مهمى كه به خانهء او برد و پيشتر رفته مسافر او داجى گفت « 3 » امير قرآن مىخواند . او را نيز گرفته سپرده و پنج تن به اندرون رفتند : شاه شجاع بنفسه و شاه سلطان و پهلوان طالب و رمضان اختاجى و امير علاء الدين اناق « 4 » . شاه شجاع گفت بگيريد . نامبردگان پيش رفته گفتند حكم است كه شما را دست بندند . امير مبارز الدين تعللى مىكرد به اميد شاه محمود . او هم درآمده گفت بابا قضيه از آن گذشته . تسليم\r\n\r\n\r\n","description":"","footnote":"\r\n( 1 ) . بنابر نوشتهء محمود كتبى ، در طى راه تبريز به اصفهان ، شاه شجاع و شاه محمود بنابر ترس از بىرحمى و تندى پدر در انديشهء گرفتن وى افتادند و شاه سلطان نيز كه خود بر جان خويش ايمن نبود ، آنان را بدين كار تشويق مىكرد كه اگر بدين كار دست نزنند امير مبارز الدين ، آنان را در اصفهان خواهد گرفت . چه او مىخواهد كه « پسر كوچك كه از خان‌زادهء بديع الجمال متولد شده ( - سلطان بايزيد ) بر تخت نشاند .\r\n( 2 ) . در خصوص اين مذاكرات پنهانى مربوط به توطئه و اقوال مختلف درين مورد رجوع شود به تاريخ محمود كتبى ، جامع التواريخ حسنى ، تاريخ حافظ ابرو و روضة الصفا .\r\n( 3 ) . ك ، س : مسافر اوجى - به نوشتهء محمود كتبى ، اين مسافر اوداجى را شاه شجاع با شش نفر ديگر به گرفتن پدر فرستاده بود .\r\n( 4 ) . مغاير است با نوشتهء محمود كتبى : « امير مبارز الدين به تلاوت مشغول بود ، شاه محمود را در دهليز بيرون بنشاندند و شاه شجاع و شاه سلطان بر در اين خانه كه امير مبارز الدين در آن‌جا تلاوت مىكرد ايستادند . پنج شش مرد با مسافر ايوداجى به اندرون فرستادند كه امير مبارز الدين را بگيرد . اين سرهنگان او را بگرفتند و مقيد ساختند . همان لحظه سلطان شاه برفت و خواجه برهان الدين را قتل كرد . » ص 60 به اختصار .\r\n","page_name":" 324 ","page_number":324},
  {"content":"\r\n\r\nمىبايد شد . امير محمد دشنامى چند داده او را بستند و مضبوط داشته نماز شام به قلعهء طبرك بردند . همان ساعت شاه سلطان او را ميل كشيد و اين واقعه در روز بيست و هفتم رمضان واقع شد « 1 » . ان فى ذلك لعبرة لاولى الابصار .\r\nشاه شجاع سوار شده چتر بالاى سر او داشتند و شاه محمود ايازوار پياده در ركاب او روان شد . از منزل فرمانبرى به محل فرماندهى رسيد و از رواتب طاعتدارى به مراتب شهريارى ترقى كرد . آن دولت و حكومت نماند و اين نام پدرگيرى و ميل‌كشى تا قيامت باقى ماند . [ و شعرا درين واقعه چند قطعه و رباعى گفته‌اند .\r\nمولانا جمال الدين سلمان فرمايد : 
  ] « 2 »\r\nبيت\r\n آن‌كه از كبر يك وجب مىديد * از سر خويش تا به افسر هور\r\nوان كه مىگفت شير شرزه منم * روز هيجا و ديگران همه گور\r\nقوة الظهر پشت او بشكست * قرة العين كرد چشمش كور\r\nتا بدانى كه با سعادت و بخت * برنيايد كسى به مردى و زور \r\nمولانا شمس الدين محمد حافظ در قطعه گويد :\r\nقطعه\r\n آن‌كه روشن بد جهان بينش به دو * ميل در چشم جهان‌بينش كشيد \r\n[ و يكى از فضلاى فارسى مىگويد :\r\n\r\n\r\n","description":"","footnote":"\r\n( 1 ) . جامع التواريخ حسنى : در شب جمعه نوزدهم رمضان .\r\n( 2 ) . ك : ندارد .\r\n","page_name":" 325 ","page_number":325},
  {"content":"\r\n\r\nرباعى\r\n يك چند شكوه همتش پيل كشيد * يك چند سپه ز هند تا نيل كشيد\r\nپيمانهء دولتش چو شد مالامال * هم روشنى چشم خودش ميل كشيد 
  ] « 1 » \r\nو شاه شجاع بعد از اين حركت ، رعايت خواطر و استمالت ضماير نموده عازم شيراز شد . اصفهان و ابرقوه به شاه محمود داد و مملكت كرمان نامزد برادر خرد « 2 » احمد كرد و شاه يحيى را گرفته در قلعهء قهندز محبوس داشت .\r\n\r\nذكر خروج امير قوام الدين در ولايت مازندران\r\nامير قوام الدين منسوب به امام حسن عسكرى است سلام الله عليه . در حوالى بلدهء آمل ، به قريهء دابو « 3 » ، زاهد و گوشه‌نشين بود . جمعى از مازندرانيان معتقد او شده ملازم گشتند و امير افراسياب چلاوى كه در آن وقت حاكم مازندران بود نيز معتقد شد و به سبب اعتقاد اوكا رسيد رونق يافت و طمع تسخير مازندران در ضمير او جايگير شد و اين راز با جمعى محرمان « 4 » در ميان نهاد و چون امير افراسياب به زيارت آمد ، چند كس كه در كمين غدر بودند ، او را با جمعى به قتل آوردند و مملكت مازندران از شنوران ( ؟ ) تا رستمدار بر جناب سيد قرار يافت و اتباع افراسياب چندگاه جلكاى چلاو را از ايشان نگاه داشته جنگها كردند . عاقبت تاب مقاومت نياورده از چلاو جلا « 5 » شدند و قلعهء فيروزكوه در دست ايشان ماند و امير اسكندر پسر افراسياب به خراسان آمده با درويش ركن الدين كه خليفهء شيخ حسن بود ، اتفاق نمودند و شرح حال ايشان خواهد آمد ،\r\n\r\n\r\n","description":"","footnote":"\r\n( 1 ) . ك : ندارد .\r\n( 2 ) . ك : خود .\r\n( 3 ) . نسخ : دانولى\r\n( 4 ) . س ، ك : محرم .\r\n( 5 ) . س ، ك : جدا .\r\n","page_name":" 326 ","page_number":326},
  {"content":"\r\n\r\nان شاء الله وحده .\r\n\r\nوقايع سنهء احدى و ستين و سبعمائه ذكر خروج امير ولى و گرفتن استراباد\r\nامير ولى پسر امير شيخعلى هندو بود حاكم استراباد ، از امراى معتبر طغاتيمور خان و امير پروردهء تهذيب و برآوردهء تأديب پادشاه [ بود 
  ] « 1 » . چون پادشاه به قصد و غدر سربداران كشته شد - چنان‌كه مذكور گشت - امير ولى با جمعى عازم نسا شد و حاكم آن‌جا ، امير شبلى جاونى قربانى ، خواهر ولى را نكاح كرده امير ولى به جانب مازندران با چند سوار معدود عود نمود و چون به موضع دهستان و جلاون رسيد ، قريب دويست سوار و پياده از هزارهء پدر ، پيش از جمع آمدند و در آن ايام على بل قلندر سربدار از قبل حسن دامغانى حاكم استراباد بود ، در بيرون شهر در قلعه‌اى ساكن . چون خبر امير ولى بشنيد ، با پانصد سوار به غرورى تمام بىالتفاتانه ، بر سر امير ولى راند و مردم امير ولى ، مستعد حرب ، حمله كردند و سربداران هزيمت شده اكثر به قتل آمدند و از اسب و سلاح ايشان امير ولى را استعدادى تمام حاصل شد و خبر انهزام سربداريه شايع گشته مردم طغاتيمورى كه در گوشه‌ها پنهان بودند پيش امير ولى آمدند و امير ولى عازم استراباد شد و ابو بكر شاسمانى كه از جانب سربداران حاكم شاسمان بود ، ظالمى هتاك بىباك بود كه در يك روز چهل نفر از لشكر مغول در وقتى كه عمارت قلعه مىكرد « 2 » پيش او آوردند . فرمود تا همچنان زنده در ميان ديوار گرفتند و تا غايت علامت استخوانها در آن ديوار ظاهر است ، با دو هزار پياده و سوار سربدار كه به حكم حسن دامغانى در آن ديار بودند با امير ولى محاربه كردند و سربداران\r\n\r\n\r\n","description":"","footnote":"\r\n( 1 ) . ك ، س : ندارد .\r\n( 2 ) . س : ديوار قلعه .\r\n","page_name":" 327 ","page_number":327},
  {"content":"\r\n\r\nگريخته به خراسان رفتند و امير ولى در استراباد بر سرير حكومت متمكن شد . پهلوان حسن دامغانى پنج هزار مرد مقرر كرد كه به اتفاق ابو بكر شاسمانى متوجه استراباد شوند و در مازندران به موضع سلطان دوين فرود آمدند و امير ولى مردم خود را بيرون آورده و ميان ايشان سلاح كم بود . چون سعادت از عالم غيب حوالهء امير ولى بود فرمود تا سنگها در نمد و كرباس دوخته بر سر چوبها بستند و دكلرميها ( ؟ ) « 1 » ساختند و عورات دستارها بر سر نهاده اجتماع و ازدحام تمام حاصل آمد و رعايا از صميم دل جانب امير ولى داشتند . چون صفوف مصاف از طرفين راست ايستاد ، از عنايت الهى ، ترس و بيم در دلهاى سربداريه افتاد و از طرف امير ولى فرياد برآوردند كه « تات قاشتى « 2 » » و سربداران منهزم گشته و لشكر امير ولى درپى او رفته ابو بكر شاسمانى بر آب گرگان زد و نتوانست گذشت و از قفا رسيده سر آن ناپاك را جدا كردند و از سربداران هركه از كشتن خلاص يافت به زشتترين صورتى به خراسان رسيد و امير ولى در مازندران به غايت قوى شد و سربداريه مجال انتقام نيافتند . و امير ولى پادشاه لقمان كه پسر بزرگتر طغاتيمور خان بود ، طلب داشت . چون نزديك رسيد ، حلاوت حكومت در مذاق او مانع حق‌گزارى ولىنعمت آمد . پادشاه لقمان را اجازت مراجعت داده هركس با طغاتيمور خان نسبتى داشت از ساحت مملكت دور كرد و چون حسن دامغانى نماند و خواجه مؤيد حاكم سربداريه شد ، امير ولى بسطام و دامغان گرفته به تدريج سمنان و فيروزكوه تا رى « 3 » و رستمدار ضبط كرد و صلابت صولت او در خواطر قرار يافت و مملكت او به غايت معمور بود .\r\n\r\nذكر احوال ماوراء النهر در اين سال\r\nاميرزاده عبد الله بن امير غزغن بر سرير دولت نشسته يك سال از حكومت او\r\n\r\n\r\n","description":"","footnote":"\r\n( 1 ) . س : كلرمها - ك : كلرميها .\r\n( 2 ) . حاشيهء نسخه س : يعنى تاجيك گريخت . در نسخهء ك اين جمله در متن آمده است .\r\n( 3 ) . ك : ارزى و رستمدار .\r\n","page_name":" 328 ","page_number":328},
  {"content":"\r\n\r\nگذشت . چون بر قتل پادشاه بايان قولى بىسببى اقدام نمود ، امراى بزرگ از او متوهم شدند . امير بيان سلدوز و امير حاجى برلاس لشكر كشيده و محاربه كرده اميرزاده عبد الله « 1 » شهيد شد و از غزغنيه « 2 » هركه به دست افتاد از پا درآمد و امير بيان به امارت ماوراء النهر متعين گشت . اما ضبط و سياست نداشت و چون نرگس و لاله ، بىجام و پياله يك دم نمىگذاشت . مملكت را در هر طرف يكى صاحب اختيار شد .\r\nامير حاجى برلاس « 3 » شهر كش و توابع كه يورت اصلى امراى برلاس بود تصرف نمود و امير بايزيد ولايت خجند كه مقام جلاير بود فروگرفت و امير حسين نبيرهء امير غزغن متوهم گشته هر روز به طرفى مىبود و اولجايتو سلدوز به خيال آن‌كه روزى سردارى در خاندان ايشان بوده با جماعتى سلدوزيان جانبى گرفت و زنده حشم اندخود و شبرغان در تصرف درآورد و امير خضر يساورى قبايل جمع آورده خود را از همه بهتر و مهمتر مىديد و بدين واسطه هر دم فتنه و آشوبى ديگر واقع مىشد .\r\n\r\nوقايع سنهء اثنين و ستين و سبعمائه ذكر آمدن پادشاه تغلق تيمور خان به ماوراء النهر\r\nپادشاه تغلق تيمور خان ، از نسل دواخان ، با لشكر گران ، عزيمت ماوراء النهر كرد و چون امراى آن‌جا اتفاق نداشتند ، بىدهشت مىراند تا در جاناق بولاق كه وسط ماوراء النهر است فرودآمد . امير بايزيد ايل « 4 » شد و تغلق تيمور امير حاجى اركانوت « 5 » ،\r\n\r\n\r\n","description":"","footnote":"\r\n( 1 ) . ك : عبيد الله - در ظفرنامه آمده است كه : « اميرزاده عبد الله گريخته و از جيحون گذشته به بالاى بغلان به اندراب رفت و در آنجا به سر مىبرد تا وفات يافت .\r\n( 2 ) . س : غراغنه - ك : غزاغنيه\r\n( 3 ) . حاشيهء نسخهء ف ، « امير حاجى بن بور لغى بن نموله بن ليسومنكا بن قراجار نويان پسر عم حضرت صاحب‌قران امير تيمور گوركان »\r\n( 4 ) . يعنى مطيع شد .\r\n( 5 ) . ك : اركابوت - ظفرنامه : اركنوت .\r\n","page_name":" 329 ","page_number":329},
  {"content":"\r\n\r\nو امير بيكجيك را با امير بايزيد به ضبط ماوراء النهر تعيين نمود . و امير حاجى برلاس متوهم شده عازم خراسان گشت . امير صاحب‌قران « 1 » با او بود . چون ديد كه امير حاجى ترك وطن كرده خان‌ومان به تاراج دشمن گذاشت ، دليروار از امير حاجى اجازت مراجعت خواست و امير حاجى آن تدبير پسنديده داشته رخصت داد و امير تيمور از جيحون عبور نموده و باز به ماوراء النهر آمد و با امراى مغول ملاقات كرده ايشان از تخلف امير حاجى پرسيدند . امير در جواب فرمود كه مملكت ارثا و اكتسابا تعلق به پادشاه مىدارد . قراجور را به فضولى چه كار . به حكم يرليغ آسمانى و تورهء چنگيز خانى اطاعت واجب است . هركه عصيان ورزد كفران نعمت كرده باشد . امرا را تقرير او خوش آمده آفرين كردند و او را همراه پيش پادشاه بردند و در باب كياست او استحسان فرمودند و پادشاه حكومت [ تومان 
  ] « 2 » شهر سبز را كه اباعن جد ميراث برلاسيه بود به او ارزانى فرمود و امير صاحب‌قران ، به موجب فرمان از حدود ساحل جيحون تا دامن گريوهء سمرقند ، لشكرها جمع كرده به امير خضر يساورى پيوست و پادشاه عازم تختگاه اصلى شده و امرا با يكديگر نزاع كرده متعاقب پادشاه رفتند .\r\nدر اين حال ، امير حسين غلبه‌اى جمع كرده از امير بايزيد و امير خضر و امير تيمور مدد طلبيد كه به انتقام عم خود لشكر بر سر امير بيان سلدوز برد و امرا لشكر مقرر كرده امير تيمور كه تقدم او در ازل مقرر شده بود منغلاى « 3 » شد و امير خضر قول « 4 » و به امير حسين پيوسته متوجه امير بيان شدند و او تاب مقاومت نداشت . به جانب بدخشان رفته به اتفاق شاه بهاء الدين به كوهها گريختند و مملكت در تصرف\r\n\r\n\r\n","description":"","footnote":"\r\n( 1 ) . يعنى تيمور گوركان .\r\n( 2 ) . ك : ندارد - ظاهرا تيمور پيش امراى تغلق تيمور رفته نه خود او . در ظفرنامه آمده است ( به اختصار ) : « به اميران سه‌گانه ملاقات كرد و تومان امير قراجار و ايالات ولايت‌كش با توابع و لواحق بر او مقرر شد . » ص 36 .\r\n( 3 ) . به معناى جلودار سپاه .\r\n( 4 ) . قول به معناى قلب و ميانهء سپاه .\r\n","page_name":" 330 ","page_number":330},
  {"content":"\r\n\r\nامير حسين آمده او را به امارت نشاندند و كيقباد برادر كيخسرو را كه مايهء فتنه و آشوب بود به ياسا رسانيدند و تغلق سلدوزى ياغى شده با امير بايزيد حاكم خجند موافقت نمود و امير حاجى برلاس از جانب خراسان بازآمد و پيش امير بايزيد رفت .\r\nامير صاحب‌قران ، پيشتر از امير خضر ، ده روزه راه را به چهار روز قطع كرده به ولايت كش آمد « 1 » و اسباب طوى ساخته امير خضر را استقبال نمود و شرايط مهماندارى به جاى آورده امير خضر به ولايت خود رفت و امير صاحب‌قران در مقر عز خود قرار گرفته در اين اثنا شنيد كه امير حسين بر عقب تغلق سلدوزى كه متوجه امير بايزيد بود مىرود . امير تيمور به مدد امير حسين عزيمت نموده در قهلقه كه به دربند آهنين مشهور است به يكديگر رسيدند و امير صاحب‌قران وظيفهء طوى و پيشكش به جاى آورده [ به اجازت عازم 
  ] « 2 » ولايت خود شد و امير بايزيد و امير حاجى برلاس قاصد امير خضر شدند و امير صاحب‌قران بنابر سابقهء دوستى پيش امير خضر رفت و در آق يار هر دو لشكر به هم رسيده جنگ عظيم شد و اردوان به قتل آمده « 3 » حرب قائم ماند .\r\nامير صاحب‌قران و امير خضر عازم سمرقند شدند و بعضى لشكريان كش بىوقوف امير تيمور پيش امير حاجى رفتند « 4 » . امير خضر بر امير تيمور بدگمان شد . بنابرآن ، امير صاحب‌قران از امير خضر جدا شده به طرف امير حاجى برلاس آمد و امير بايزيد به غايت شادمان شد و امير صاحب‌قران منغلاى گشته متوجه امير خضر شدند و به يكديگر رسيده آتش حرب برافروختند و ديده‌ها به سوزن تير و نيزه بر هم دوختند و\r\n\r\n\r\n","description":"","footnote":"\r\n( 1 ) . ظفرنامه : « در موضع كشم بدخشان از پيش روان شد و از آن‌جا تا به شهر سبز كه پانزده روز راه پيش است . . . »\r\n( 2 ) . س : [ متوجه 
  ]\r\n( 3 ) . ظفرنامه : « و از اعيان امرا اردوان بخشى عرضهء شمشير فنا گشت » ( ص 4 )\r\n( 4 ) . حاشيهء نسخهء ف : « در ظفرنامه آورده كه تمام لشكر كش با جمعهم از امير تيمور برگشته نزد امير حاجى رفتند و به غير امير جاكو بن مبارك بن طوغان بن قادان بن شرغه بن قراجار نويان كه او نيز عمزادهء هر دو بود پيش امير تيمور از برلاسيه و غيره كس نماند . »\r\n","page_name":" 331 ","page_number":331},
  {"content":"\r\n\r\nامير خضر انهزام يافته امير بايزيد به يمن مساعدت امير تيمور مظفر و منصور شد .\r\nدر اين اثنا ، خواست كه نسبت به امير تيمور غدرى انديشد . آن حضرت به ضمير منير دريافته ، به بهانهء رعاف « 1 » بينى گرفته از مجلس بيرون آمد و تركش بر پشت اسب بر ميان بست و چون آن حضرت براى كارهاى بزرگ معين بود ، توكل بر حضرت نعم الوكيل كرده در كنف عنايت ايزدى روى در بيابان نهاد و از درياى بلا به ساحل نجات رسيد . امير حاجى برلاس خبر يافته و كس فرستاده نصيحت كرد كه از آب آمويه نگذرد و لشكر چول كش را بيرون كرده به جانب زنده حشم و عبد الله رود و منغلاى باشد كه من امير جوغان را با لشكرى تمام به معاونت « 2 » مىفرستم . امير تيمور نصيحت شنيده به ترمذ رسيده و شيخ على جورچى را به يك حمله تا ترمذ كهنه دوانيد .\r\n\r\nذكر احوال ممالك آذربايجان در اين سال\r\nسلطان اويس در تبريز خبر يافت كه تيمورتاش پسر ملك اشرف را كه جانى بيك به الوس اوزبك برده بود به خوارزم آمده و از آن‌جا به شيراز رفته و ولايت به ولايت گشته حالا در اخلاط پيش خضر شاه حاكم آن جاست و سر فضول « 3 » دارند . سلطان اويس به طرف آلاطاق روان شده خضر شاه تيمورتاش خرزاده « 4 » را گرفته پيش سلطان اويس فرستاد و شربت فنا چشيده سر او را روانهء تبريز كرد و هركس كه در خاطر نفاقى داشت مأيوس شد .\r\n\r\n\r\n","description":"","footnote":"\r\n( 1 ) . ظفرنامه : به بهانهء رعاف دست پيش‌بينى گرفته بيرون آمد . » ( ص 43 )\r\n( 2 ) . ايضا : « از پى او كس فرستاد كه عبد الله طايغو و زنده حشم پسر محمد خواجه اپردى انديشهء مخالفت در سر دارند . از آب عبور ننمايد و لشكر چول را جمع آورد و از اين جانب نيز جوغام را با انبوهى تمام از عقب خواهم فرستاد . » ص 43 .\r\n( 3 ) . س : فضولى\r\n( 4 ) . در ذيل جامع كلمهء « خرزاده » وجود ندارد . لابد چون ملك اشرف چوپانى را مردم اشرف خر مىخواندند ، مؤلف كتاب مطلع السعدين نيز او را « خرزاده » ياد كرده است .\r\n","page_name":" 332 ","page_number":332},
  {"content":"\r\n\r\nو سلطان اويس خضر شاه را تشريفات فاخر و انعامات وافر داده خضر شاه قوج لقب فرمود و سلطان اويس برادرزادهء خود ابو اسحق پسر ايلكان را به استخلاص رى فرستاد و او متوهم شده [ به بصره رفت و خواجه ناصر خادم به فرمودهء سلطان و تقويت اعراب معيدى عليانى ابو اسحق را گرفته مسموم شد 
  ] « 1 » و بيرام بيك پسر سلطان شاه تكه‌اى كه محبوب سلطان بود ، در حال مستى ، با جمعى جنگ كرده با آن‌كه سلطان يك لحظه بىاو آرام نداشت [ او را 
  ] به بغداد فرستاد و باز او را آورد « 2 » و مولانا جمال الدين سلمان ساوجى كتاب فراق‌نامه در آن باب نظم فرموده است .\r\nو سلطان چندگاه در عمارت رشيدى بود . به قراباغ رفت و به جهت و با به اوجان آمده ييلاق آن‌جا گذرانيد و يمانچه اتكجى كه [ امراى بزرگ محتاج او بودند 
  ] « 3 » عزم حج كرده به بغداد آمد و سالى توقف نموده مدرسهء عالى ساخت [ و امير سليمان اتابك يمانچه را خواسته منصب امير الامرايى يافت و او را اتابك خواندند 
  ] « 4 » و وزارت بر امير نجيب الدين مقرر شد و مولانا الياس قلندر دربارهء امير و وزير گفت :\r\nنظم\r\n امارت بر سليمان شد مقرر * وزارت بر نجيب دنگ حيران\r\nفلك زان‌رو همى گويد جهان را * كه اينك آصف و آنك سليمان \r\nو يمانچهء اتكجى سنهء 763 به حج رفت و در راه خيرات كرد و امير نجيب الدين\r\n\r\n\r\n","description":"","footnote":"\r\n( 1 ) . ك : ندارد . ذيل جامع : « عفان عرب تقويت خواجه ناصر كرد و ابو اسحق را بگرفت و مسموم كرد . » ص 191\r\n( 2 ) . ذيل جامع التواريخ : « بيرام بيك . . . با امراى امدين و كندوز در مجلس سلطان از سرمستى جنگ افتاد . سلطان باوجود آن‌كه يك لحظه بىاو آرام نداشت او را به طرف بغداد فرستاد و ايشان را در شب بيگاه كه از پيش سلطان به خانه مىرفتند بكشتند چنان‌كه قاتل معلوم نشد و بعد از آن بيرام بيك را از بغداد بازآورد . » ص 192 - 191\r\n( 3 ) . ذيل : [ دايه سلطان بود 
  ] .\r\n( 4 ) . ذيل ، ندارد .\r\n","page_name":" 333 ","page_number":333},
  {"content":"\r\n\r\nبرادر امير زكريا معزول شده خواجه علاء الدين وزارت يافت . اما زياده نمانده و مريض شده درگذشت . « 1 »\r\nمصرع\r\n وان كيست كه درنگذرد از اين راه « 2 » \r\n\r\nوقايع سنهء ثلاث و ستين و سبعمائه آمدن پادشاه تغلق تيمور به ماوراء النهر كرت ثانى\r\nپادشاه تغلق تيمور باز متوجه ماوراء النهر شد و به خجند رسيده امير بايزيد انقياد نمود و امير بيان استقبال كرد و امير تيمور و امير حاجى برلاس به اردوى [ عالى 
  ] « 3 » پيوستند . ناگاه پادشاه امير بايزيد را به قتل آورد و امير حاجى فرار كرده از جيحون عبور نمود ، به عزم خراسان « 4 » . امير تيمور كه با او بود باز تخلف نموده به اردوى بزرگ رفت و به سعى امير حميد كه دوست پدر امير صاحب‌قران بود ، الوس موروثى به دستور سابق سيورغال امير تيمور شد و پادشاه لشكرى به قصد امير حسين فرستاده\r\n\r\n\r\n","description":"","footnote":"\r\n( 1 ) . ذيل جامع التواريخ ( به اختصار ) : « وزارت به امير نجيب الدين برادر امير زكريا داد و استيفاى مملكت به خواجه علاء الدين زردوز داد . اما معاملات بيشتر با خواجه علاء الدين بود و امير نجيب الدين را از وزارت و سليمان اتابك را از امارت ، سخن خواجه علاء الدين معزول كرد . » ص 192 .\r\n( 2 ) . س : ندارد .\r\n( 3 ) . س : همايون .\r\n( 4 ) . حاشيه نسخه ف : « در ظفرنامه ، در خاتمهء كار امير حاجى آورده كه امير حاجى وهم و هراس به خود راه داده فرار اختيار كرده روى به ولايت كش نهاد و الوس خود را برداشته از آب جيحون بگذرانيد و از عقب او غلبه‌اى از لشكر جته كه به تكاميشى بيامدند و جنگى واقع شد و جوغام برلاس كشته شد و امير حاجى برلاس متوجه خراسان گشت و چون به خراشه رسيد كه قريه‌اى است از بلوك جوين از ولايت سبزوار ، جمعى از اشرار آن‌جا او را با برادرش ايدكوبى خبر گرفته به قتل رسانيدند و بعد از فتح خراسان از آثار انتقام صاحب‌قران گيتىستان پس از آن‌كه جماعتى از ايشان به تيغ قهر كشته شدند ، آن قريه به سيورغال و وارثان امير حاجى گشت و تا غايت اهالى اقطاع آن‌جا باركش و كارگذار ايشانند . » ( رك ظفرنامه شرف الدين على يزدى ج 1 ص 44 )\r\n","page_name":" 334 ","page_number":334},
  {"content":"\r\n\r\nدر كنار آب وخش به هم رسيدند . امير كيخسرو ، از جانب امير حسين ، به لشكر مغول پيوسته امير حسين منهزم شد و مغولان نواحى قندز و بغلان تا دامن گريوهء هندوكش غارت و تالان كردند . و امير بيان به حكم پادشاه به ياسا رسيد و پادشاه را مملكت ماوراء النهر مسخر شده پسر خود الياس خواجه اغلان را به حكومت گذاشته و امير بيكيجك را ملازم او بازداشته امير تيمور را به معاونت مقرر فرمود و به مستقر عز خود مراجعت نمود و امير بيكيجك دست ظلم گشاده ممر معاش و انتعاش امراى ديگر بربست . امير صاحب‌قران ، چون قضيه خلاف فرمان خان مشاهده نمود ، ترك وطن مألوف كرده به جانب امير حسين رفت و در بيابان به هم رسيده عازم كات و خيوق شدند . حاكم آن‌جا قاصد « 1 » ايشان گشته و امرا به بيابان درآمدند و توكل با هزار سوار و پياده در باديهء خونخوار به ايشان رسيد . با امرا شست سوار بودند . از طرفين كوشش بسيار نمودند .\r\nامير طغاى بوقاى برلاس و امير سيف الدين و ايلچى بهادر را اسبان فرومانده پياده جنگ مىكردند . از هزار مرد توكل پنجاه ماند و شست نفر امرا به ده كس آمد « 2 » . باقى كشته يا خسته يا جسته بودند . در اين حال ، اسب امير حسين را زخم كارى رسيده پياده ماند و حرم محترمش خود را فدا كرده فرودآمد و اسب خود را كشيده سوار ساخت و توكل عنان‌ريز حمله كرد و امير تيمور ، تا سوار شدن امير حسين ، دشمنان را بازداشت « 3 » . القصه هر دو امير با هفت سوار در آن بيابان بىفريادرس افتادند و تا شب رانده در پناه خانه ريگ فرودآمدند . از آن هفت سوار دو خراسانى و يك جغتاى ماندند .\r\n\r\n\r\n","description":"","footnote":"\r\n( 1 ) . س : حاكم آن‌جا توكل .\r\n( 2 ) . ظفرنامه : هفت سوار .\r\n( 3 ) . حاشيهء نسخ ف ، س : « خدمت مونا شرف الدين در ظفرنامه ، درين محل مىگويد كه امير حسين به يك ضرب تيغ توكل را دو نيم زد و\r\nبيت\r\n درفش توكل به دو نيم كرد * دل رزم‌جويان پر از بيم كرد \r\n","page_name":" 335 ","page_number":335},
  {"content":"\r\n\r\nچهار ديگر كه ماوراء النهرى بودند اسبان ايشان گرفته گريختند « 1 » و امير صاحب‌قران التجا به حضرت ذو الجلال كرده با الجاى تركان آقا كه حرم محترم او و خواهر امير حسين بود از چول بيرون آمده جماعت تركمانان سر راه گرفتند . آن حضرت از فرط حميت الجاى تركان آقا را در جايى پنهان كرده « 2 » و شمشير كشيده آهنگ جنگ كرد .\r\nناگاه حاجى محمد كه دوست قديم امير تيمور بود او را شناخته تركمانان را منع كرد و اسب كشيده امير را سوار ساخت و آن شب به ضرورت آن‌جا بوده چون خست طبع آن جماعت مىدانست ، دو دانه مرواريد و يك قطعه لعل بديشان بخشيد و به دانستگى از ايشان خلاص شد و حاجى محمد سه اسب و ما يحتاج مهيا كرده و قجرجى سارى قولانجى نام تعيين كرد كه امير صاحب‌قران را به امير حسين رساند و امير تيمور به امير حسين رسيده و او را سوار كرده به موضع محمودى آمدند و آن‌جا آب نبود . چاهى كندند و دوازده روز بوده در بند افتادند .\r\n\r\nذكر گرفتارى امير حسين و امير صاحب‌قران\r\nامير على بيك ، پسر امير ارغون شاه جاونى قربانى ، از وضع امرا در موضع محمودى آگاه شد و شصت « 3 » مرد مسلح فرستاده ناگاه ايشان را گرفتند و به ماخان برده در موضعى موحش و مقامى ناخوش حبس كردند و امير محمد برادر بزرگ او كس فرستاده او را منع كرد و از خاصهء خود تحفه‌ها فرستاده على بيك بىمروت از خست\r\n\r\n\r\n","description":"","footnote":"\r\n( 1 ) . ايضا : « باز مولانا هم درين داستان مىفرمايد كه چهار خراسانى بودند كه اسبان بردند . چون اين سخنان از جمع خواجه حافظ ابرو منقول است هرچه او نوشته ثبت مىشود . » منه . منه .\r\n( 2 ) . ايضا : « ظاهرا آن است كه الجاى تركان آغا را كه در ( كلمه‌اى ناخوانا و شايد : چاهى ) پنهان بود هم آورده باشند در منزل محمودى چنانچه از ظفرنامه فهم مىشود . اما خواجه حافظ فهم مىشود . اما خواجه حافظ ابرو مىگويد كه بعد از آن‌كه از حبس على بيك خلاص شدند الجاى تركان را آوردند و اين سخن به غايت بعيد است . منه . »\r\nدر ظفرنامه آمده : « به چاهى كه غله در آن ريزند پنهان كرد . » ص 50\r\n( 3 ) . ك ، س : شست .\r\n","page_name":" 336 ","page_number":336},
  {"content":"\r\n\r\nطبع آن تحفه‌ها را به ايشان نداد و اسبى لاغر و استرى پير داده اجازت فرمود « 1 » و زود باشد كه شآمت اين حركت گرد ادبار از خاندان على بيك برآورد و مبارك شاه سنجرى از كدخدايان ماخان خدمات شايسته كرده اسبان نيكو كشيد و به يمن اين كار فرخنده آثار ، او و قوم او به مراتب بلند و مناصب ارجمند فائز گرديد .\r\n\r\nذكر احوال امرا بعد از خلاص شدن از حبس على بيك\r\nچون امرا از حبس على بيك خلاص شدند عازم جانب گرمسير گشتند .\r\nامير صاحب‌قران وداع كرده به طرف بخارا رفت و به ولايت و ايل درآمده تيموكا « 2 » به خدمت پيوست و پانزده مرد جمع آمده و گله‌هاى اسبان خزار رانده و از آب آمويه گذرانده به چول درآمدند و ارغون شاه برداليغى با پانزده مرد ديگر پيش امير آمدند و در كنار آب يك ماه در سايهء جنگل توقف نموده از سياهى سپاهى كه از دور پيدا شد بر آب زده و الجاى تركان موافقت نموده به سلامت بيرون آمدند و يك ماه ديگر در چول كه ييلاق آن مواضع بوده عازم سمرقند شدند . و در خانهء قتلغ تركان آغا كه خواهر حضرت صاحب‌قران بود ، چهل و هشت روز توقف نمودند و چون روزگار به افشاى آن راز دهان باز مىكرد ، از آن‌جا به حوالى شهر سبز ، در قريهء اجغى « 3 » چهل و هشت روز ديگر گذرانيد و از آن‌جا به اتفاق تيمور اغلان و بهرام « 4 » ترك وطن گفته و از آب گذشته متوجه امير حسين شدند و در گرمسير ، در منزل تومن ، به خدمت امير حسين پيوستند و عازم سيستان شده والى آن « 5 » را دشمنى بود كه طاقت مقاومت او نداشت .\r\n\r\n\r\n","description":"","footnote":"\r\n( 1 ) . ظفرنامه : پس از شصت و دو روز .\r\n( 2 ) . ايضا : تموكه قوچينى .\r\n( 3 ) . ك : احفى .\r\n( 4 ) . ظفرنامه : بهرام جلاير .\r\n( 5 ) . ف : او را .\r\n","page_name":" 337 ","page_number":337},
  {"content":"\r\n\r\nچون آثار شجاعت امرا مشاهده كرد ، به تضرع التماس كرد كه دشمن او را رفع كنند و انواع خدمات تقبل نمود . در آن حال هزار مرد ملازم امرا بودند . دشمن سيستانى را به زور بازوى سعادت مقهور ساختند . والى سيستان ، با آن‌كه به وعده وفا نكرد ، به قصد ايشان لشكر به سر راه فرستاده جنگ بسيار كردند . امير تيمور كه در تيراندازى سرآمد اقران بود :\r\nنظم\r\n چو او دست بردى به تير و كمان * نرستى كس از تير او بىگمان\r\nبه هر تير او سكزيى شد هلاك * فتادند بسيار از ايشان به خاك \r\nمخالفان چون ضرب دست و درستى شست ديدند به يك بار حمله كرده و چند زخم به امير تيمور رسيده « 1 » مجروح گشت و امير حسين ايشان را باز نشانده امير تيمور را به گرمسير [ پيش تومن 
  ] « 2 » بردند و چند كس به خدمت او گذاشته امير حسين به سرحد بغلان رفت و از آن‌جا برادر بيكيجك و لشكر سر راه گرفته مردم امير حسين متفرق شدند و امير حسين با دوازده كس به شبرتو رفت و زخم امير صاحب قران خوشتر شده طبيب  اللَّهُ لَطِيفٌ بِعِبادِهِ  « 3 » مرهم كرم نهاد و با تيمور خواجه اغلان عازم كهمرد شد و كسى پيش امير حسين فرستاده وعدهء ملاقات در ارصف كردند و صديق برادر امير تيمور رسيده « 4 » او را نيز به جانب امير حسين فرستاده متعاقب روان شد و از\r\n\r\n\r\n","description":"","footnote":"\r\n( 1 ) . حاشيهء ف : « در ظفرنامه آمده دست مبارك آن حضرت كه مقدر بود كه بوسه جاى لب پادشاهان عالم و منبع فيض ارزاق بنى آدم باشد از زخم تيرى آزرده گشت . »\r\n( 2 ) . ك : ندارد .\r\n( 3 ) . سورة الشورى 19\r\n( 4 ) . حاشيهء نسخه ف : « در ظفرنامه مىگويد ، در ميانهء كهمرد و ارصف ، صديق برلاس كه از نسل يولدوز بن قراجار نويان بود با پانزده كس ديگر به عزم ملازمت حضرت صاحب‌قرانى رسيد .\r\nمخفى نماند كه چنان معلوم شد كه صديق برادر حقيقى صاحبقران نباشد بلكه از عم‌زاده‌هاى اوست . »\r\n","page_name":" 338 ","page_number":338},
  {"content":"\r\n\r\nطرف ارصف صد سوار نموده قاصد فرستاد تا بازداند . اگر ايل باشد چرخ زند و قاصد چون ديد كه قزانچى « 1 » پسر حسن « 2 » بود چرخ زده از طرفين به هم رسيدند و شادمان شدند و عازم ارصف گشتند . چون پيشتر رفتند ، امير تغلق خواجهء برلاس و امير سيف الدين و جمعى متعينان به هم پيوستند و شير بهرام كه پيش تومن مانده بود آمده مزيد شوكت شد و چون صديق خبر امير تيمور به امير حسين رسانيد خرم گشته در حال سوار شد و در ارصف ملاقات كرده از گذشته و آينده سخن گفتند .\r\n\r\nذكر احوال امرا بعد از مراجعت از جانب گرمسير\r\nچون امرا از جانب گرمسير بازآمده دولتخواهان در سلكت خدمت انتظام يافتند ، خبر رسيد كه منگلى بوقا در اولاجو « 3 » نشسته و كمر عداوت بسته سر سركشى دارد .\r\nامرا قاصد او شدند . شير بهرام درخواست نمود كه او دوست من است . بروم و او را نصيحت كرده به خدمت آورم و منگلى بوقا واقف شده و حصار خود گذاشته فرار نمود و در همين احوال از ايل دولان جاون « 4 » سيصد مرد آمده ضميمهء سپاه شد و الياس پسر نويان كه با دويست مرد به طلب ايلها رفته بود ، اسب بسيار رانده در اين مقام به خدمت امرا پيوست و امير صاحب‌قران تيموكا « 5 » را به جانب قهلقهء « 6 » فرستاده بود كه حال ياغى بازداند . مغولان را ديد كه در آن ولايت غارت مىكردند و خويشان خود را ديده هر چند مبالغه كردند كه خانهء تو نزديك است ، فرزندان خود را ببين ، گفت چون مخدوم از\r\n\r\n\r\n","description":"","footnote":"\r\n( 1 ) . ك : قرانچى\r\n( 2 ) . تكميل از ظفرنامه - در نسخه جاى اين اسم خالى است .\r\n( 3 ) . ظفرنامه : « منگلى بوقا سلدوز در قلعه اولاجو . . . »\r\n( 4 ) . ك : چاون - ظفرنامه : « دولان جاون كه هزارهء خلم است . » ص 59\r\n( 5 ) . ك : تيمور گوركان - ظفرنامه : تموكه .\r\n( 6 ) . ك : قلعه .\r\n","page_name":" 339 ","page_number":339},
  {"content":"\r\n\r\nخانهء خود دور است خدمتكار خانهء خود چون بيند .\r\nبيت\r\n هركه خدمت كند چنين به ادب * به همه‌جا رسد ازين خدمت \r\nو امير حسين و امير تيمور به درهء گز در ميدان ايلچى بوقا فرودآمده خبر يافتند كه امير سليمان برلاس و امير موسى و امير جاكو [ برلاس 
  ] « 1 » و امير جلال [ برلاس و امير 
  ] « 4 » هندوكا برلاس به ترمذ رسيدند و قاصد ايشان آمد كه منگلى بوقا [ و ابو سعيد و حيدر 
  ] « 2 » با شش هزار مرد مكمل كمر عداوت بسته و شب در ميان كرده بر لب آب سياه كه ميان امير صاحب‌قران و ايشان بود فرودآمدند .\r\nامير تيمور نزديك ايشان شد و به سخنان عاقلانه و كلمات شيرين عزيمت ايشان را فاتر ساخت « 3 » . آرى مرد عاقل و خردمند كامل ، به راى زرين و تيغ زبان ، چندان مصالح دين و دولت رعايت كند كه هزار مبارز شمشيرزن نتواند و از دو طرف كنارهء آب گرفته برابر يكديگر مىرفتند « 4 » و امرا كه در ترمذ بودند آمده از وقت ظهر تا شب از طرفين تير انداختند و تيموكا زخم‌دار شد « 5 » .\r\n\r\n\r\n","description":"","footnote":"\r\n( 1 ) . س ، ك ندارد - در نسخهء ف هم كلمات « برلاس » و « امير » با خط ديگر زير كلمات اضافه شده است - ظفرنامه : امير جلال الدين .\r\n( 2 ) . ظفرنامه : ابو سعيد پسر تايغو و حيدر اندخودى\r\n( 3 ) . ايضا ( به اختصار ) : صاحب‌قران ، برحسب اشارت الحرب خدعه ، به نفس مبارك كنار آب رفت و به هرگونه سخنان هوشمندانه . . .\r\n( 4 ) . ايضا : « از جانبين محل گذار مىجستند و مجال جنگ را مترصد فرصت بودند تا برابر بلخ رسيدند . »\r\n( 5 ) . حاشيهء نسخه ف : « اين سخن مخالف يكديگر است . چرا چه اول مذكور شد كه امير تيمور به سخنان عاقلانه و كلمات شيرين عزيمت ايشان را فاتر ساخت بازگفتن از دو طرف كنارهء آب گرفته برابر يكديگر مىرفتند و از وقت ظهر تا شب از طرفين تير مىانداختند . فيه تأمل . رفع تناقص ظاهرى بدين وجه ممكن است كه غرض از فتور عزيمت فتور زمان معين ملاقات باشد و وقوع حرب بعد از آمدن امراى ترمذ . »\r\n","page_name":" 340 ","page_number":340},
  {"content":"\r\n\r\nروز ديگر هنگام طلوع ، امير صاحب‌قران ، چون آفتاب كه بر خيل كواكب تازد ، بر مخالفان حمله كرد و به قوت تأييد آسمانى و فر دولت صاحبقرانى دشمنان را منهزم ساخت و همه را چون رمهء گوسفند پيش انداخت و مظفر و منصور پيش امير حسين آمده و شمارهء لشكر كرده دو هزار مرد مكمل بودند . امير صاحب‌قران منغلاى شده به كشتى به جانب ترمذ عبور كرد و قراول به جانب قهلقه فرستاد و قراول جهت كوفت راه در خواب مانده ، لشكر اجوباى « 1 » برادر بيكيجك گذشته ناگاه رسيد . امير صاحب‌قران به واسطهء پريشانى لشكر ، در جزيره‌اى نزديك دشمن ماند و بعد از عبور كشتيها را سوخته ماهى توقف نمود و از آن‌جا بازآمده در خلم از توابع بلخ لشكرها جمع آورده به اتفاق امير حسين عازم بدخشان شدند و در منزل آب‌شور با شاهان صلح كرده به طرف ارهنگ و سالىسراى بازگشتند و از سالىسراى گذشته به دشت كولك فرودآمدند و شب امير حسين امير تيمور را در وقتى كه موزه كنده بود استدعا نمود . چون به خدمت رسيد ، امير حسين از شير بهرام كه پيش او بود شكايت كرد كه در اين وقت كه به دشمن رسيده‌ام بىوفائى مىكند و عزم ولايت خود كرده نصيحت نمىشنود و امير تيمور هر چند منع كرده فايده نداد و امير صاحب‌قران منغلاى شده معلوم كرد كه تغلغ و كيخسرو مقدمهء لشكر مغول گشته و امراى ايشان با بيست هزار مرد از سر پل سنگين تا جالانى « 2 » نشسته‌اند و از شش هزار مرد كه با امير حسين بودند حضرت صاحب‌قرانى دو هزار نامدار اختيار كرده و توكل بر حضرت آفريدگار نموده از چاشتگاه تا بيگاه جنگ كردند . چنانچه از طرفين بىطاقت شدند و چون دشمن بسيار بود ، در آئينهء ضمير امير كبير :\r\n\r\n\r\n","description":"","footnote":"\r\n( 1 ) . ك : اجرباى - اجوباى - ظفرنامه : آجونى .\r\n( 2 ) . ك : حالانى - ظفرنامه . جالا .\r\n","page_name":" 341 ","page_number":341},
  {"content":"\r\n\r\nمصرع\r\n صورتى دلپذير روى نمود \r\nامير موسى و امير مؤيد و امير اوج قرار را با پانصد مرد در سر پل سنگين در برابر خصم بازداشت و خود با هزار و پانصد سوار نيم‌شب از آب گذشته « 1 » و بر بالاى كوه برآمده آتش بسيار برافروخت و روز قراول دشمن خبر داده بود كه غلبه از آب گذشته‌اند . چون شب آتش ديدند هراسان گشته گريزان شدند و امير صاحب‌قران تكامشى كرده و دمار از دشمن برآورده در ميدان گجراتى « 2 » فرودآمد و امير حسين رسيده باز حضرت صاحب‌قرانى با دو هزار مرد منغلاى شد و امير سليمان و امير جاكو و امير بهرام و امير جلال الدين برلاس و امير سيف الدين و فولاد تيمور « 3 » را در قهلقه دويست مرد داد و فرمود تا چهار قشون ساخته هر سوارى دو شاخ درخت بر طرفين اسب آويخته گرد و خاك برانگيزد تا دشمنان متوهم شده گريزند و تدبير موافق تقدير آمده مخالفان ويران شدند . زهى تأييد آن مؤيد كامكار كه گاه از افروختن آتشى سپاهى مشوش كند و گاه از انگيختن غبارى ديارى مسخر سازد و امير حسين و امير تيمور عازم خزار شده در مزار خواجه ايلغانور « 4 » قبره استمداد نموده و تجديد عهد و پيمان كرده به غلاظ ايمان مؤكد ساختند .\r\n\r\nذكر خواب ديدن حضرت صاحب‌قران و قوى خاطر شدن به تأييد حضرت منان\r\nحضرت عزت امير صاحب‌قران را چون جهت كارهاى بزرگ آفريده بود\r\n\r\n\r\n","description":"","footnote":"\r\n( 1 ) . ظفرنامه : از آب به شناه گذشتند .\r\n( 2 ) . س : گجراى - ظفرنامه : تا « ميدان گجرات تكاميشى كرده »\r\n( 3 ) . ظفرنامه : يولتمور .\r\n( 4 ) . ايضا : مزار متبرك خواجه شمس .\r\n","page_name":" 342 ","page_number":342},
  {"content":"\r\n\r\nمىخواست كه دل او را به تأييد حق قوى سازد تا اعتماد او بر قوت دولت و مساعدت سعادت زيادت شود . روزى در وقت چاشت به فكرى مشغول بود . آوازى شنيد كه شاد باش كه حق تعالى شما را فيروزى داد . امير صاحب‌قران چون دانست كه آن‌جا كسى هيچ سخن نگفت يقين شد كه آن سخن از هاتف غيب به گوش هوش او آمده خاطرش به عنايت مستوثق شد . آرى سنة الله چنان رفته است كه چون خواهد كه بنده‌اى را شايستهء قبول تربيت گرداند ، گاه گاهش از عالم غيب نويدى رساند تا بدان تقويت قبول آن شغل را آماده شود و اين قابليت اساطين سلاطين امت را از مشكوة نبوت برحسب وراثت صورى مقتبس است . چنانچه نسبت با رسول [ صلى الله عليه و آله 
  ] « 1 » ، پيش از بعثت از دريچهء منام اين نوع پيام مىرسيد تا آهسته آهسته صورتى چند در خاطر مباركش راسخ شد و به آن واسطه شايستگى منصب رسالت پديد آمد بل جمعى پادشاه كه از روش انبيانه آگاهند در تعبير اين نوع منام از اصحاب انتباهند و خواب عزيز مصر و صدق تعبير يوسف صديق ( ع ) بر عزيزان روشن خواهد بود .\r\nالقصه امير صاحب‌قران بديدن آن خواب و شنيدن آن خطاب خوش خاطر شده و پيش امير حسين آمد و صورت واقعه بازگفت و به فال مبارك داشته به دولت اميدوار شدند و لشكر دو بخش كرده ، دست راست امير حسين و دست چپ امير تيمور مقرر شد و سپاه دشمن كه در تاش ارتغى « 2 » بود هم دو گروه شدند . دست راست توقتيمور و بيكيجك و دست چپ امير حميد و قول الياس خواجه خان معين گشت « 3 » و در موضع قباى متين كه از قراى شهر سبز است هر دو لشكر صف‌آراى شدند . امير صاحب‌قران ، چون رستم دستان ، خود را بر آن گروه انبوه زده دست به تيغ و سنان و تير و كمان برد و در حملهء اول توقتيمور و بيكى « 3 » ، برادر بيكيجك ، و دولتشاه را با دو شهزادهء ديگر\r\n\r\n\r\n","description":"","footnote":"\r\n( 1 ) . س : عليه السلام .\r\n( 2 ) . ظفرنامه : تاش آريغى .\r\n( 3 ) . نسج : بيكى .\r\n","page_name":" 343 ","page_number":343},
  {"content":"\r\n\r\nمقهور ساخت « 1 » ، و ديگران را چون رمهء گوسفند پيش انداخته درپى مىتاخت تا به آب يام رسيد و باز آن‌جا سر راه گرفته بسيارى هلاك گردانيد و امير جاكو و امير سيف الدين را به جانب سمرقند فرستاده اسكندر اغلان و امير حميد و يوسف خواجه را به دست آوردند و امير بيكيجك و الياس خواجه خان به مغولستان گريختند و امير حسين و امير تيمور شير بهرام را مقرر كردند كه از آب خجند گذشته در تاشكند باشد و امير حسين و امير صاحب‌قران را عارضهء مرضى طارى شده بعد از چند روز صحت يافتند و الجاى تركان آقا از جانب گرمسير آمده به فراغ دل و نشاط خاطر در آقار امرا و نويينان مشورت كرده كابلشاه را به پادشاهى نشاندند و وظيفهء جشن و عيش به جاى آوردند « 2 » .\r\nبيت\r\n يكى جشن كردند با زيب و ساز * كه در وصف آن قصه گردد دراز \r\nو مظفر و منصور به شهر شهرهء سمرقند خراميده در مسند امن و امان كامكار و كامران نشستند .\r\nمصرع\r\n نابرده رنج گنج ميسر نمىشود \r\nو اسكندر اغلان و امير حميد و يوسف خواجه را كه مقيد داشتند و دوست قديم پدر امير تيمور بودند ، امير صاحب‌قران التماس نمود كه امير حسين ايشان را به دو\r\n\r\n\r\n","description":"","footnote":"\r\n( 1 ) . ظفرنامهء شرف الدين على يزدى : از افتادگان توق تمور بهادر بود و بيكى برادر بيكيجك .\r\n( 2 ) . پس از شكست و فرار مغولان ( جته ) ، چون امراى ماوراء النهر گردن به اطاعت يكديگر نمىنهادند ، « امير حسين و حضرت صاحب‌قرانى با يكديگر مشورت كرده مصلحت در آن دانستند كه از نسل جغتاى خان يكى را به خانى بردارند . راى بر آن قرار گرفت كه كابلشاه اغلان پسر دورجى بن ايلچيكدى بن دوا خان را كه از وهم آسيب تغلبات روزگار به حصار شعار فقر و لباس درويشى درآمده بود ، از آن كسوت بيرون آرند و قامت اقبالش را به خلعت عالى طراز خانى بيارايند . » ( ظفرنامه به اختصار ص 74 ) .\r\n","page_name":" 344 ","page_number":344},
  {"content":"\r\n\r\nبخشد . امير حسين رعايت خاطر نموده ملتمس مبذول فرمود اما چون اجل موعود رسيده بود ، آن سعى مفيد نبود . امير حسين متوجه سالى سراى شده فرمود كه بنديان را به زنده حشم سپارند و زنده حشم همان شب كار ايشان ساخته امير حميد را مقيد گذاشت . امير صاحب‌قران به طلب امير حميد فرستاد . نگاهبانان گمان بردند كه براى كشتن امير حميد مىآيند . مشاراليه را به گرز و شمشير هلاك ساختند . چون خبر به امير حسين رسيد گفت كار نوكر و كهتر در اين قضيه از مهتر بهتر .\r\nو اول بهار ، امير صاحب‌قران قاصدى پيش امير حسين فرستاده از اجتماع دشمنان آگاهى داد « 1 » . امير حسين فرمود كه امير تيمور مقدمهء لشكر شده با امرا در موضع آقار چند روز الاغان را فربه سازند .\r\n\r\nذكر جنگ لاى و هزيمت شدن امير حسين و امرا\r\nامير حسين با لشكرها در موضع آقار كه امير صاحب‌قران بود رسيده به اتفاق از آب خجند عبور نمودند و امير تيمور در ميان جيناس و تاشكند فرودآمده گرد خود حصار ساخت . چه منغلاى دشمن نزديك بود و دشمنان لب آب بادام گرفته بودند و آن سال ئيلان ييل بود و قران نحسين نزديك و امير حسين دل با امرا دگر كرده فىالجمله در اول ماه رمضان صف آراستند . امير حسين در دست راست بود و در قول امير تيلانجى « 2 » از قوم ارلات و قراول امير الجايتو و بهرام و فولاد بوقا و فرهاد و ملك و ديگر امرا و امير صاحب‌قران در دست چپ بود و در قول امير سارى بوقا و قراول تيمور خواجه اغلان و امير جاكو و امير سيف الدين و امير مراد و امير عباس . اين بهادران شش قشون آراسته و متوجه خصم گشته از هر دو طرف قراولان به هم رسيدند . ناگاه هوا\r\n\r\n\r\n","description":"","footnote":"\r\n( 1 ) . ظفرنامه : « خبر آمد كه لشكر جته باز عزيمت اين جانب كرده متوجه شده‌اند . » ( ص 77 )\r\n( 2 ) . ايضا : « و قنبلش تيلانجى ارلات بود . »\r\n","page_name":" 345 ","page_number":345},
  {"content":"\r\n\r\nمتغير شد و ابر و باران پديد آمد « 1 » . تير و كمان از نم و باران چون مژه و ابروى جانان بىجان و پيچان شدند . صفحهء تيغ و قبهء سپر چون آئينهء خاطر اهل هنر بىفروغ و مكدر گشتند . نيزه را علت تشنج پديد آمد و كمان را مادهء استرخا ظاهر شد . از كمان سخت تير سست به دشمن مىرسيد « 2 » و از تيغ تيز زخم كارى بر خصم نمىآمد . تركشها و موزه‌ها به نوعى پر آب شد كه مرد دلاور در آن دريا شناور بود و دستارها بر سر چنان گران گشت كه مبارز از حمل آن عاجز ماند . جوشن از سرشك سحاب به ديده‌هاى زره مىگريست و حسام از زنگ غمام تنگ آمده سرانجام نمىدانست كه چيست . زين تا ساغرى آمده راه بلغار مىجست و نمىيافت و ركاب كه پا در آن غرقاب نهاده و تا گردن در خلاب مانده به دستگيرى عنان هر سو مىشتافت . اسبان را گل و لاى به سينه و لاى برآمده و سواران را آب از سر گذشته مجال حركت نماند .\r\nسپاه امير حسين اگرچه از دشمنان زياده بودند ، اما مخالفان نمدها پوشيده از جاى خود نجنبيدند . القصه به يك‌بار در يكديگر آميختند و به تيغ بىدريغ خونها بر خاك هلاك ريختند و امير صاحب‌قران در دست چپ چون همه دل بود ، دست راست دشمن را شكسته از جاى برداشت و در قنبول شنكوم « 3 » بود . هزيمت يافته به ضرورت بازگذاشت . اما دست چپ دشمن غالب گشته تيلانجى و زنده حشم را رانده\r\n\r\n\r\n","description":"","footnote":"\r\n( 1 ) . ظفرنامه ( به اختصار ) : « بنياد كار بر حيله نهادند ( يعنى سپاه جته ) و به سنگ جده توسل جسته جده كردند و با آن‌كه آفتاب در جوزا بود ناگاه سپاه ابر ، از كمين‌گاه فضا به ميدان هوا تاخت و چندان آب از ديدهء سحاب فروريخت كه طوفان برخاست . » جده يا يده كه به قول شرف الدين على يزدى « خاصيت آن از بدايع صنع آفريدگار است » سنگى است كه به اعتقاد مغولان چون آن را به يكديگر بسايند باران و برف از آسمان نازل مىشود . اين عمل را مغولان جداميشى مىگفتند و كسى را كه چنين هنرى داشت يايچى يا جده‌چى . رجوع شود به تاريخ مغول مرحوم عباس اقبال ص 87 و مطلع السعدين ج 2 جزو 3 ص ( 2021 ) و تعليقات مرحوم مجتبى مينوى بر سيرة جلال الدين منكبرنى ص 393 - 392 .\r\n( 2 ) . ك س : نمىرسيد .\r\n( 3 ) . ظفرنامه : « شنكوم نويان برادر امير حميد » .\r\n","page_name":" 346 ","page_number":346},
  {"content":"\r\n\r\nبه زبردستى و مردانگى به امير حسين رسانيدند و قول او را از جاى جنبانيدند .\r\nامير صاحب‌قران چون آن حال مشاهده كرد استعانت به حضرت عزت برده حمله كرد و باوجود غلبهء دشمنان امير شمس الدين را گريزانيد و چون امير حسين هزيمت دشمن و ظفر امير تيمور معاينه ديد به لشكر خود بازآمد . امير صاحب‌قران تابان بهادر را پيش امير حسين فرستاد كه اتفاق بايد نمود تا بر سر دشمنان رانيم . امير حسين غضب كرده او را چنان زد كه از پاى افتاد .\r\nامير تيمور به آن ملتفت نشده باز ملك و همدى « 1 » را فرستاد كه مصلحت آن است كه بر سر دشمن تازيم . باز در غضب شده « 2 » گفت من از دشمن نگريخته‌ام كه چنين مىگوييد . اگر دشمن گريزانيد و اگر شما گريزيد محال است كه از من خلاص يابيد و دشنام داده به لاف و گزاف مشغول شد و اثر شقاوت و دليل نكبت ظاهر ساخت . آرى هر كه حجاب مجاملت از پيش بردارد و به سخنان سخت دل مردم آزار دهد ، هر آينه خلايق متنفر شده از او نوميد گردند .\r\nشعر\r\n جراحات السنان لها التيام * و لا يلتام ما جرح اللسان \r\nبيت\r\n آنچه زخم زبان كند با مرد * زخم شمشير جان‌ستان نكند \r\nملك و همدى از او بازگشته و لجام اسب صاحب‌قران گرفته نگذاشتند « 3 » كه جنگ\r\n\r\n\r\n","description":"","footnote":"\r\n( 1 ) . ك : همدمى .\r\n( 2 ) . ظفرنامه : « ملك و همدى را كه از بهادران امير حسين بودند . . . ايشان را برد و دشنام داد و زبان تجبر به وعيد و تهديد برگشاد . » ص 80\r\n( 3 ) . ك : نگذاشت .\r\n","page_name":" 347 ","page_number":347},
  {"content":"\r\n\r\nكند و چون مالك الملك آن حضرت را دولتمند آفريده بود ، سخنان دولت‌خواهان به سمع رضا اصغا مىنمود و بدين اخلاق حميده جهانيان كمر انقياد او بسته فرمان بردار و مطيع شدند و در حكمت مقرر است كه نصايح اگر مشتمل بر مضرت تو باشد حذر واجب‌دان و اگر ترا نفع است و ديگرى را ضرر نه ، قبول كن . خاصه از كسى كه در شغل و عمل « 1 » با تو موافق باشد .\r\nالقصه هر دو لشكر طبل آسايش زده از يكديگر جدا شدند . امير حسين آن شب امير تيمور را طلبيده اجابت ننمود « 2 » . و گفت مردم عمر عزيز در خدمت او صرف مىكنند و او قدر نمىداند .\r\nبيت\r\n اگر ممالك روى زمين به دست آيد * بهاى مهلت يك روزه زندگانى نيست \r\nفى الجمله آن شب به روز آورده و صفها آراسته متوجه جنگ‌گاه شدند و دشمنان هزيمت يافتند . اما امير شمس الدين را از گريختن لشكر خود خبر نبود و توق و نشانهء او پيدا شده گريختگان پيش او جمع آمدند و چون ظفر دشمن مقدر بود كوشش سود نداشت و درخت دل‌آزارى و بدخلقى ميوهء ناكامى بار آورد و دشمنان مغلوب شده غالب آمدند و لشكر چون برگ خزان بر بالاى لاى و گل افتادند و ده هزار آدمى به قتل آمد چنانچه دشمنان از كشتن ملول شدند و بقيهء لشكر شكسته عازم سمرقند [ وكش 
  ] « 3 » گشتند . امير حسين امير تيمور را گفت خانه و ايل خود را از آب گذران . امير در جواب گفت كه ولايت ويران شد و عيش و زندگانى تلخ گشت . شما به سلامت روان شويد كه\r\n\r\n\r\n","description":"","footnote":"\r\n( 1 ) . س : امل .\r\n( 2 ) . ظف . « در آن شب امير حسين چند نوبت به استدعاى حضور صاحب‌قران كس فرستاد و چون خاطر مبارك آن حضرت از حركات بىجايگاه او بازمانده بود اجابت ننمود ص 81 .\r\n( 3 ) . ك : ندارد .\r\n","page_name":" 348 ","page_number":348},
  {"content":"\r\n\r\nمرا همت رخصت عبور نمىدهد و توقف نموده به سعى بسيار دوازده قشون ترتيب داده تيمور خواجه اغلان و جاورجى و عباس را با هفت قشون منغلاى ساخته به طرف سمرقند فرستاد و جاورجى بر سر شراب ، « 1 » داود خواجه و هندو شاه را گفت كه امير تيمور شما را گرفته پيش امير حسين خواهد فرستاد و ايشان متوهم شده به دشمن پيوستند .\r\nامير صاحب‌قران دانست كه چند روزى با روزگار مىبايد ساخت و سخت كوشى فايده نخواهد داد . از جيحون عبور نمود و چندگاه در بلخ به عيش و نشاط مشغول بود و امير حسين از ايل و قبيلهء خود هركه قوتى داشت كوچانيده به موضع شبرتو نقل كرد ، به عزم آن‌كه به طرف هندوستان « 2 » رود . و اين هم از دلايل بىدولتى او بود . چه گفته‌اند :\r\nنظم\r\n آدمى برحسب همت خويش افزايد * هرچه انديشه در آن بندد چندان گردد \r\nو هركه را همتى بلند و بختى ارجمند باشد سر به كارهاى مختصر فرونيارد و همواره ترقى به مدارج كمال و تصاعد به ذروهء جلال مطمح نظر همت او باشد .\r\nشعر\r\n اذا ما كنت فى امر مروم * فلا تقنع بما دون النجوم\r\nفطعم الموت فى امر حقير * كطعم الموت فى امر عظيم \r\nامير حسين را هنگام تنزل بود . فكرهاى نازل مىكرد و امير تيمور را ايام ترقى .\r\n\r\n\r\n","description":"","footnote":"\r\n( 1 ) . ك ، س : سراب .\r\n( 2 ) . ك : هندوستان .\r\n","page_name":" 349 ","page_number":349},
  {"content":"\r\n\r\nكارهاى او روى در استعلا داشت و هريك در مآل حال به منتهاى همت خود رسيدند .\r\nع\r\n هرچه كند همت مردان كند \r\n\r\nذكر مولانا زادهء بخارى و ابتداى سربدارى در سمرقند\r\nچون امير حسين و امير صاحب‌قران از جنگ لاى هزيمت شده از جيحون گذشتند و لشكر مغول به حوالى سمرقند رسيد ، اهالى آن‌جا در اين قضيه حيران بودند .\r\nروز جمعه خواص و عوام در مسجد جامع آمده خاطر بر امرى قرار نمىگرفت . در اين حال ، مردى دانشمند از بزرگ‌زادگان بخارا ، مشهور به مولانازاده ، تيرانداز و دلير ، شمشير حمايل كرده بر پاى خاست و آهسته آهسته رفته بر بالاى منبر برآمد و سلام كرده آواز برآورد كه معشر المسلمين امروز غلبهء كفار به قصد خان و مان مسلمانان آمده‌اند و حاكمى كه جزيهء مسلمانى را باج و خراج نام كرده مىستاند و به خاطر خود خرج مىكرد ، چون دشمن پيدا شد ، مسلمانان را به طرح ريخت و از پيش كفار گريخت و هرچند اهالى اين شهر امانى و ساورى « 1 » دهند خلاصى نخواهند يافت و روز قيامت سئوال از شما بزرگان خواهد بود . كيست كه متصدى امر اسلام و متعهد خواص و عوام شود تا ما نيز در سر قدم او نهاده به خدمتكارى قيام نماييم .\r\nمجموع اكابر سمرقند خاموش شده كسى جواب نداد . مولانازاده گفت چون كسى عهده نمىگيرد ، اگر من متعهد شوم مدد و همراهى مىكنيد ؟ خلايق موافق شده او را به سردارى قبول كردند . مولانازاده خطبهء بليغ ادا كرده به جنگ كفار تحريض نمود و فرودآمد و مردم بسيار پيش او حاضر شده دفتر كدخدايان و مجردان و غربا به دست آورد و در دروازها مستحفظان بازداشت و سرهاى كوچه‌باغها را چنان بند كرد كه\r\n\r\n\r\n","description":"","footnote":"\r\n( 1 ) . س : سورى - ساورى به معناى پيشكش است .\r\n","page_name":" 350 ","page_number":350},
  {"content":"\r\n\r\nسوار در نتواند آمد و سرهاى بند را به تالارها محكم كرده تيركشهاى مورب سرتاسر كوچه‌ها فروبريد و قولى كرد كه هيچ آفريده شبها به خانه نرود و اگر جايى جنگ سخت واقع شود مقام خود نگاهداشته به مدد نرود و از سر ديوار و پس ديوار با مغول كلاجه نكند و در چهار حد شهر كمانداران جلد تعيين كرد جهت كومك و يك راه خالى گذاشته جمعى را در كمين نشاند و خود با پانصد پيادهء تيرانداز در پايان كوچه باغ بايستاد . قراولان مغول و جته فارغ و غافل به آن كوچه درآمدند و از كمين‌گاهها گذشته به مولانازاده رسيدند . اشارت كرد تا دهل كوفته سنگ دست و قلماسنگ و تير و چوب‌دستى در كار آمد . تا مغولكان سر اسب گردانيده هزار كس مجروح و صد كس گرفتار شدند . روز ديگر ، به ترتيب ياسال كرده آمدند و هر شعبده كه داشتند از چپ دادن و حمله نمودن چنانچه رسم مغول باشد به جاى آوردند و فايده‌اى نداد و ضبط و احتياط ديده دندان طمع بركندند و به ساورى قناعت نموده آن مهم ميسر نشد . منفعل و مأيوس بازگشته به غارت حوالى شهركه كار آن كهن گرگان باشد اشتغال نمودند و در اسبان ايشان و با افتاده بيشتر پياده به ولايت خود رفتند .\r\n\r\nذكر با هم رسيدن امير حسين و امير صاحب‌قران و تدبير نمودن در باب سربداران\r\nچون امير صاحب‌قران خبر مراجعت مغولان شنيد و شرح احوال ضبط و محافظت سمرقند به سمع او رسيد ، قاصدى همعنان باد پيش امير حسين فرستاد و صورت قضايا چنانچه بود اعلام داد و خود نيز متوجه شد . امير حسين شرح قضايا دانسته اگرچه بر شكست مخالفان شادمانى نمود ، اما از تهور سمرقنديان متوهم بود .\r\nچون هر دو امير به هم رسيدند ، در باب سرداران رايها زدند . عاقبت بر آن قرار\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nگرفت كه ايشان را به حبل حيل چون كفتار به گفتار در اين غار گرفتار كنند و استمالت‌نامه به خلعت و كمر شمشير و منشور سمرقند به نام سربداران و جهت اكابر امثله و احكام در باب معافيات و مسلميات ، مؤكد به لعنت‌نامه‌ها ، مصحوب ايلچيان فصيح زبان روان كردند و در ييلاق شبرتو ، امير حسين و امير تيمور يكديگر را طوى داده مصلحت چنان ديدند كه امير تيمور از جيحون گذشته در كش و نخشب قشلاق كند تا سمرقنديان را خاطر قرار گيرد و امير حسين در سالىسراى باشد . بدين قرار ، هر يك به موعد خود روان شدند و امير صاحب‌قران با روى قرشى « 1 » را بنياد عمارت كرده هم در زمستان به اتمام رسانيد و مولانازاده و جماعت سربداران از وصول هداياى امير حسين خرميها كرده به رسم مغول زانو زدند و پيش امير صاحب‌قران به قرشى تبركات فرستادند و آن جناب نوكران جهت مهمات به سمرقند روان كرد و ايشان را ايمن ساخته در خواب خرگوش برقرار داشت و زمستان به پايان رسيد .\r\n\r\nوقايع سنهء اربع و ستين و سبعمائه ذكر آمدن امير حسين به سمرقند و گرفتن سربداران\r\nامير حسين اول بهار با لشكر بلخ و بدخشان و قندز و بغلان و اندخود و شبرغان عازم سمرقند شد و به كرات احكام به سرداران سربدار سمرقند فرستاد . مضمون آن‌كه ما را بر شما اعتماد كلى است و از جميع امرا بهتر دانسته‌ايم تا اردو در صحراى كان‌گل نيارم ، اصلا استقبال منماييد . آن مسكينان تملق آن طرار مغول باور كردند .\r\nچون امير حسين به كان‌گل آمد ، سربداران انواع تكلف ترتيب داده به خدمت رسيدند و پيشكها به عرض رسانيدند و امير حسين ايشان را به عنايت بازگردانيد . روز\r\n\r\n\r\n","description":"","footnote":"\r\n( 1 ) . ظفرنامه : « سبب اشتهار آن شهر به قرشى آن شد كه كبك خان در دو فرسخى نسف و نخشب قصر بنا نمود و مغول قصر را قرشى خواند » ص 85 .\r\n","page_name":" 352 ","page_number":352},
  {"content":"\r\n\r\nديگر تنسوقات زياده آورده چون به ساحت كرياس رسيدند به موجب فرموده همه را گرفته سياست نمود . آرى :\r\nبيت\r\n شغالى را كه شيرك نام كردند * به شيرك شيركش در دام كردند \r\nامير صاحب‌قران مولانازاده را درخواست كرده از پاى دار بازآورد و ديگران به راه عدم رفتند و امير حسين را مملكت صافى شده متمكن گشت و حرص جمع مال بر او غالب شده قاعدهء ظلم و بيداد بنياد نهاد و ملازمان صاحب‌قران مثل امير جاكو و امير سيف الدين جارود و آق‌بوقا بهادر و دولتشاه بهادر را به محصلان سپرد و چون وجه مطلوب مقدور آن جماعت نبود ، حضرت صاحب‌قران امداد و مساعدت نموده زر و نقرهء بسيار مبذول داشت . ازجمله دستوانه « 1 » و گوشوار الجاى تركان آغا كه خواهر امير حسين و حرم محترم امير صاحب‌قران بود « 2 » در آن وجه داد و امير حسين شناخته حرصش نگذاشت كه از آن درگذرد و اين‌قدر ندانست كه حرص و بخل با سردارى و پادشاهى جمع نشود و بخل و حسرت همدوش‌اند و طمع و مذلت هم‌آغوش . حرص با حرمان قرين و شره با نوميدى همنشين .\r\nالقصه مبلغ سه هزار دينار مانده بود . امير تيمور اسبان خاصهء خود را فرستاد و او دانسته قبول نكرد . اما از سر زر نتوانست گذشت . گفت من به سالىسراى مىروم . اين سه هزار نقد فرستد كه به خوارزم جهت دسپتمان ( ؟ ) دختر امير حسين صوفى مىفرستم « 2 » . امير صاحب‌قران تقبل كرد . اما به جدا بودن از امير حسين راضى نشد و\r\n\r\n\r\n","description":"","footnote":"\r\n( 1 ) . به معناى زينت دست بوده يعنى آنچه امروزه دست‌بند گفته مىشود . در حبيب السير درين مورد ، كلمهء « ياره » به كار رفته است و همان است كه منوچهرى دست‌آور نجن آورده و گفته :\r\n چنان چون دو سر از هم باز كرده * ز زر مغربى دست‌آور نجن \r\n( 2 ) . ك : دستيمان ، س : دستپمان و شايد : دستپيمان - ظفرنامه : از نقود مبلغى لايق جهت خواستارى دختر به خوارزم فرستم .\r\n","page_name":" 353 ","page_number":353},
  {"content":"\r\n\r\nگفت چون اينى از صحبت امير و آقا دور افتد دشمنان مجال يافته هذيان و بهتان را لباس راستى پوشانند و خاطر آقا را متغير گردانند . اكنون اگر اجازت مصاحبت نمىفرمايد يقين داند كه مرا پرواى نوكرى نمانده رخصت دهد تا به كعبهء معظمه رفته عذر تقصيرات خواهد . امير حسين بعد از مبالغه او را به حكومت تومان كش بازداشته عازم سالىسراى شد و امير صاحب‌قران بقيهء مال درست كرده در عقب فرستاد و چون از حوادث روزگار و محنتهاى ناسازگار ملول شده بود نشاط شكار بزرگ فرموده با فرحى تمام سوار شد . امير موسى و على درويش « 1 » و فرهاد شكار را بهانه ساخته مكتوبى دروغ مزور پيش امير حسين فرستادند كه امير تيمور ياغى شد و به ترتيب كار مشغول است . امير حسين قاصد روان كرد كه امير موسى و امير تيمور و على درويش و فرهاد پيش اردوا خاتون روند و يارغو داشته شرح اين سخن بازدانند . آن جماعت از خجالت به طرف خجند رفتند و امير تيمور بىتوقف به جانب سمرقند روان شد .\r\nامير صاحب‌قران متأمل « 1 » شده گفت اين بدفعلان بنياد افساد كردند و امير حسين كه حاكم است اوضاع تغيير داده در اموال مردم طمع مىكند و مفسدان را مجال سخن مىدهد . اگر تحقيق ناكرده غضبى راند هر آينه از دست رفته اختيار نماند .\r\nنظم\r\n علاج واقعه پيش از وقوع بايد كرد * دريغ سود ندارد چو كار رفت از دست \r\nو هركس در اول وظايف حزم مرعى ندارد و جانب احتياط مهمل گذارد در هلاك\r\n\r\n\r\n","description":"","footnote":"\r\n( 1 ) . ظفرنامه : « على درويش پسر بايزيد جلاير كه برادرزادهء او ( - امير موسى ) بود و به ارده خاتون سخن كرده مكتوبى به امير حسين فرستادند و ارده خاتون از خواتين ترمشيرين خان و دختر او كه مادر على درويش بود در حبالهء امير حسين . » - حبيب السير : « نشانى ارسال داشت ( - امير حسين ) مبنى از آن‌كه امير تيمور با جمعى كه حديث مخالفتش را نوشته‌اند نزد ارده خاتون رود تا تحقيق آن صورت نمايند . » ج 3 جزء ص 408\r\n","page_name":" 354 ","page_number":354},
  {"content":"\r\n\r\nخود سعى كرده در زوال دولت خود كوشيده باشد و در اين كار تأمل نموده بىالتفاتى را به كار خود راه نداد و پيش از قصد دشمن قدم در مقام تدبير نهاد و سعادت مساعدت نموده تدبير موافق تقدير افتاده و شرح حال آن آيد ان شاء الله .\r\n\r\nذكر قضاياى فارس و عراق و مخالفت برادران شجاع و شاه محمود\r\nشاه شجاع ، چون خاطر از انديشهء امير محمد مظفر جمع ساخت ، اصفهان و ابرقوه را به شاه محمود تفويض فرمود و حكومت كرمان را نامزد برادر ديگر سلطان احمد نمود چنانچه شمه‌اى از آن خامهء عنبرين شمامه به ادا رسانيد .\r\nدر اين ولا ، گماشتگان شاه شجاع مال ابرقوه تصرف نمودند . شاه محمود فرصت جسته خود را به يزد انداخت و نام شاه شجاع را از خطبه بر طرف ساخت و خيال استقلال حكومت عراق در ضمير او جايگير شد . شاه شجاع لشكر عظيم آراسته به طرف اصفهان روان گشت و شاه محمود [ به مقابله و مقاتله پيش‌آمد و چند روز جنگ كرده شاه محمود 
  ] « 1 » حصارى شد . شاه شجاع در نواحى اصفهان خرابى تمام كرده در ظاهر شهر نزول كرده روزى شاه محمود جمعى در كوچه باغها در كمين نشانده خود با غلبهء سوار و پياده بيرون آمد و آن روز شاه شجاع سوار نشد « 2 » و شاه سلطان با جمعى دليران تا دروازهء لنبان رفته در حمله اول شاه محمود به حيله هزيمت نمود و شاه سلطان دليرانه تا كنار خندق رانده محاربه گرم شد . جمعى كه در كمين بودند از پشت درآمده شاه محمود بازگشت و غلبهء تمام از شهر بيرون آمده جنگى كردند كه صفت آن به قلم راست نيايد . عاقبت شاه سلطان دستگير شده برادر او مبارز به قتل آمد « 2 » و لشكر\r\n\r\n\r\n","description":"","footnote":"\r\n( 1 ) . ك : ندارد .\r\n( 2 ) . تاريخ كتبى : « امير مبارز برادر كوچك شاه سلطان كشته شد و شاه سلطان را دستگير كردند و به شهر بردند . »\r\n","page_name":" 355 ","page_number":355},
  {"content":"\r\n\r\nگريخته به قيتول شاه شجاع رفتند و شاه سلطان را از شربتى كه امير مبارز الدين را چشانيده بود چاشنى دادند . مولانا صدر الدين عراقى [ فرمايد 
  ] « 1 »\r\nرباعى\r\n گر دست فلك چشم ترا ميل كشيد * در ذات شريف تو جهان نقص نديد\r\nآن كس كه بدان چشم تو آسيب رساند * او نيز بعينه مكافاتش ديد \r\nو ميان شاه شجاع و شاه محمود صلح‌گونه‌اى شده مقرر آن‌كه سكه و خطبه به نام شاه شجاع باشد و شاه شجاع جهت نام سلطنت بدين راضى شده عزيمت شيراز نمود .\r\nاما شاه محمود از كينهء برادر همچنان دلى پرآذر بود « 2 » . ايلچى پيش سلطان اويس فرستاده پيغام داد كه شاه شجاع حالا قصد اصفهان دارد . اما :\r\nنظم\r\n صفاهان چو در چنگ خويش آورد * تمناى تبريز پيش آورد \r\nاگر سلطان مدد فرمايد شيراز مسخر گردانم . شاه شجاع صورت اين معنى را به فراست معلوم كرد .\r\n\r\nذكر آمدن شاه نصرة الدين يحيى به يزد و سبب آن\r\nشاه يحيى در قلعه قهندز كه بر در شيراز است مدتى محبوس بود ، چنان‌كه گذشت . اصحاب قلعه با او متفق شده درهم آن‌جا متحصن گشت و شاه شجاع لشكرى به محاصره فرستاده « 3 » بعد از كشش و كوشش بسيار\r\n\r\n\r\n","description":"","footnote":"\r\n( 1 ) . ايضا : [ اين حال را در رباعى ذكر كرده به مدح امير مبارز الدين محمد 
  ] ص 69\r\n( 2 ) . ك : دل پرآذر - ظاهرا در ستتر چنين باشد : شاه محمود را از كينهء برادر دل پرآذر بود .\r\n( 3 ) . جامع التواريخ حسنى : « و خواجه قوام الدين صاحب عيار ديوارى و خندقى گرد آن قلعه بگردانيد . »\r\n","page_name":" 356 ","page_number":356},
  {"content":"\r\n\r\nمصرع\r\n شاه يحيى به عجز پيش آمد \r\nو به تربيت عم بزرگوار اعتبار يافته در وقتى كه شاه محمود يزد را تصرف نموده بود و به خواجه بهاء الدين قورچى سپرده ، شاه شجاع شاه يحيى را عنايت و رعايت نموده با لشكر فراوان به طرف يزد روان ساخت و جمعى چاخويان ، شاه يحيى را از راه كاريز به اندرون يزد بردند و خواجه بهاء الدين گريخته به اصفهان رفت و شاه يحيى متمكن شد . اما با شاه شجاع در مقام فتنه‌انگيزى بود و شاه شجاع در آن وقت اين قطعه فرمود :\r\nقطعه\r\n مرا كه دهر مطيع است و چرخ سازنده * چه غم ز طعنهء نابخردان نازنده « 1 »\r\nبه هيچ ورطه مرا پاى در گلى نرود * نگاه‌داردم از حادثات دارنده\r\nمرا ز جمع كه بر هم زنند باكى نيست * از آن‌كه لطف خداوند هست پاينده \r\nچون شاه يحيى به كلمهء عصيان اعلان نمود ، شاه شجاع با لشكر گران عازم يزد شده در ابرقوه توقف نمود و خواجه قوام الدين محمد صاحب عيار را به محاصرهء يزد فرستاده از طرفين به جنگ مشغول شدند . شاه يحيى آوازه درانداخت كه عبد الرحمن كوبنانى كه صاحب اختيار وزير بود وزير را هلاك كرده به شهر مىآيد .\r\nخواجه قوام الدين تحقيق ناكرده عبد الرحمن را به سعى صدر الدين انارى به قتل آورد و\r\n\r\n\r\n","description":"","footnote":"\r\n( 1 ) . س ، ك : بازنده\r\n","page_name":" 357 ","page_number":357},
  {"content":"\r\n\r\nمحاصرهء شهر به نوعى پيش گرفت كه كار بر متوطنان تنگ شد . شاه يحيى وسايل انگيخته « 1 » رسل و رسايل پيش عم فرستاد و به تضرع و نياز غبارى كه بر آينهء ضمير منير شاه نشسته بود محو كرد و شاه شجاع قلم عفو بر جرايد جرايم او كشيده رسولان را تشريف داد و نوازش فرموده بازفرستاد و اين رقعهء فصل بالخير به خط اشرف روان كرد :\r\n« حقيقت آن‌كه در حضرت آفريدگار عز سلطانه و پيش خلايق مقرر است كه آنچه در جبلت اين پدر بود با آن فرزند به جاى آورد و به واسطهء سوگندى كه اتفاق افتاده به عون الله تقصيرى در مقسم به واقع نشد . چرا كه  وَ لا تَجْعَلُوا اللَّهَ عُرْضَةً لِأَيْمانِكُمْ  « 2 » صورتى آسان نيست « 3 » . اميد به حضرت عزت مىدارم كه روح مخدوم و آقا و برادرم نگذارد كه خلاف مردى و مسلمانى واقع شود . زنهار كه آنچه صلاح دين و دنياى خود به آن متعلق شناسد در عمل آرد و حقا كه اين اطناب از روى شفقت پدر فرزندى مىرود و الا التفات خاطر به جهان و مافيها هرگز نبوده و نيست .\r\nقطعه\r\n ترا نگفتم اى روزگار بىحاصل * كه من ز مهر تو و كين تو ندارم باك\r\nمن آن نيم كه ز اقبال تو شوم خرم * من آن نيم كه ز ادبار تو شوم غمناك\r\nبه بر و بحر و تر و خشك از چه مىنازى * تويى و قطرهء چند آب شور و مشتى خاك\r\nمرا سرى است كه ترك كلاه همت او * نخواهد آستر الا ز اطلس افلاك « 4 » » \r\n\r\n\r\n","description":"","footnote":"\r\n( 1 ) . ك : انداخته .\r\n( 2 ) . سورة البقرة 224 .\r\n( 3 ) . شاه شجاع شبى برادر خود شاه مظفر را در خواب ديده بود كه ازو خواسته بود كه در برانداختن خاندان وى سعى نكند و شاه شجاع هم در خواب بدين امر قسم خورده و پيمان بسته بود ( ر ك روضة الصفا جلد چهارم ) .\r\n( 4 ) . اين نامه با تفصيل بيشتر در تاريخ محمود كتبى آمده است ( ص 68 ) .\r\n","page_name":" 358 ","page_number":358},
  {"content":"\r\n\r\nو شاه شجاع وزير را فرمود كه از در يزد برخاسته ، شاه فصل ربيع متوجه كوشك زر شد . چه خبر بود كه شاه محمود لشكر جمع مىكند و در كوشك‌زر جمعى قصد وزير كرده بودند كه داعيهء غدرى دارد و اين بهتان مؤثر افتاد و مرتبهء وزير چنان مرتفع بود كه امرا را وقع نمىنهاد « 1 » . شاه آهنگ شيراز كرد و منتصف ذى قعده ، خواجه قوام الدين محمد را گرفته ، بعد از تعذيب و شكنجه ، مال بىقياس ازو ستاند و او را به قتل آورده و اعضاى او مجزى كرده هر جزوى به طرفى فرستاد . خواجه سلمان فرمايد :\r\nقطعه\r\n گرفتم آن‌كه ز ديوان دولت ازلت * نوشته‌اند به توقيع لم يزل منشور\r\nبسيط روى زمين در تصرف آمده گير * پس از تصور آن ساز عقل را دستور\r\nكه جمع مظلمه و خرج عمر بىحاصل * چو هست در ورق روزنامه‌ات مستور\r\nبه حضرت ملك باقى آن محاسبه را * چگونه عرض دهى در حسابگاه نشور \r\nو شاه شجاع وزارت به امير كمال الدين رشيدى « 2 » تفويض فرمود .\r\n\r\nوقايع سنهء خمس و ستين و سبعمائه ذكر محاربهء شاه شجاع و شاه محمود\r\nشاه محمود از سلطان اويس استمداد نمود و سلطان و حكام آذربايجان در\r\n\r\n\r\n","description":"","footnote":"\r\n( 1 ) . جامع التواريخ حسنى : « و جاه وزارت خواجه قوام الدين به نوعى ترقى كرده بود كه سلطنت شاه شجاع هيچ نمىنمود و دست تمام اركان دولت بربسته ، از منافع و مداخل ، و اختيار تمام مملكت او را بود . » - اين مرد بزرگوار ، يعنى خواجه قوام الدين محمد صاحب عيار يكى از ممد و حين حافظ است و دربارهء اوست كه خواجهء شيراز به ايهام مىفرمايد :\r\n هزار نقد به بازار كائنات آرند * يكى به سكهء صاحب عيار ما نرسد \r\n( 2 ) . يعنى امير كمال الدين حسين بن خواجه جلال الدين بن خواجه رشيد الدين فضل الله وزير كه در سال 712 در سلطانيه متولد شده و اول بار در سال 747 به وزارت شاه شيخ ابو اسحق رسيده است . چنان‌كه پيداست وى را از آن لحاظ كه از احفاد خواجه رشيد الدين فضل الله بوده است رشيدى مىگفتند .\r\n","page_name":" 359 ","page_number":359},
  {"content":"\r\n\r\nمملكت فارس و عراق طمع كرده عظماى امرا چون آقجه‌باشى و ساقى و مباركشاه دولى و امراى امير شيخ ابو اسحق مثل امير غياث الدين منصور شول و سلغر شاه تركمان « 1 » در صحبت امير شيخ على ايناق « 2 » كه امير بزرگ بود و بر مداخل و مخارج آن مملكت صاحب وقوف ، روان شدند و چون نزديك عراق عجم رسيدند ، قطب الدين شاه محمود ايشان را استقبال نموده تشريفات سنگين و كمر شمشيرهاى مرصع و اسبان خوب پيشكش فرموده و منازل پسنديده تعيين نموده وجوه اخراجات بر خزانه حواله داشت و ما يحتاج لشكر مهيا ساخته بعد از يك ماه كه از شدايد سفر استراحت نمودند متوجه دار السلطنهء شيراز شدند و سرداران لر كوچك و قم و رى و كاشان و آوه و ساوه اتفاق نمودند و شاه يحيى را به تطميع ابرقوه از راه برده در قصر زر « 3 » به ايشان ملحق شد و چون آوازهء كثرت آن سپاه در افواه افتاد ، بعضى « 4 » ملازمان شاه شجاع نيز راه نفاق سپرده كتابتها به جانب شاه محمود فرستادند . شاه شجاع كه شعاع آفتاب عالم اقطاع در اقطار آفاق به نور ضمير او لامع بود و نكات فاضلانهء او در ممالك و امصار چون خورشيد در نصف النهار ساطع ، در اين ايام فرمود :\r\nشعر\r\n و اخوانى باصطخر شرونى * لانى كنت احسنهم وجوها \r\n\r\n\r\n","description":"","footnote":"\r\n( 1 ) . ك : در كمان .\r\n( 2 ) . تاريخ كتبى : ايناغ . ف : اناق\r\n( 3 ) . قصر زريا كوشك زر در بعضى از متون به صورت كوشك زرد و قصر زرد نيز آمده است . چنان كه حافظ شيرازى فرموده است در قصيده‌اى به مدح شاه شجاع :\r\n تا قصر زرد تاختى و لرزه اوفتاد * در قصرهاى قيصر و در خانه‌هاى خان \r\nو آن قريه‌اى است در شمال شيراز از سردسير فارس از بخش سرحد چهاردانگه ، مركز اين بخش به نام آسپاس در بيست و چهار فرسخى شمال شيراز است و كوشك زرد در پنج فرسخى آسپاس قرار دارد . ( رك فارسنامهء ناصرى ، چاپ اول ، ج 2 ص 219 )\r\n( 4 ) . ك : بعضى از .\r\n","page_name":" 360 ","page_number":360},
  {"content":"\r\n\r\n  فَما رَبِحَتْ تِجارَتُهُمْ  « 1 » و لكن * سيمنحنى العزيز بادخلوها « 2 »\r\nاذا لا راء بالشوهاء نيطت * و قد كانت معلقة ذروها \r\nو اركان دولت اعيان حضرت را جمع ساخته مشورت كرد و در باب صلح و جنگ سخنان پرداخته صلاح در آن ديدند كه شاه مكتوبى به برادر نويسد . دبير روشن‌ضمير را پيش خوانده گفت :\r\nبيت\r\n به « محمود » بنويس كاى ارجمند * رسانيده بر دودهء خود گزند\r\nنه محمود بينم به جنگ آمدن * مرا و ترا تيغ بر هم زدن\r\nتصور كن اى نامور شهريار * كه گر زانكه ما هر دو باشيم يار\r\nكه يا رد كشيدن سپه پيش ما * چو آگه شود از كمابيش ما\r\n« اويس » ار به ما تركتازى كند * مگر با سر خويش بازى كند\r\nز فردوسى پاك‌دين ياد كن * نگر تا چه گويد در اين‌جا سخن\r\nكه گر دو برادر به هم داد پشت * تن كوه را باد ماند به مشت \r\nچون مكتوب به شاه محمود رسيد ، سران سپاه و گردنكشان درگاه را خوانده بعد از مشورت در جواب نوشت كه :\r\n« بندگى پادشاه « 3 » لشكر به اصفهان آورده مملكت خراب كرد و من از مزاج ايشان ايمن نيستم . به ناچار استعانت به سلطان اويس بردم كه شايد ايمن توان بود . »\r\nشاه شجاع از اين پيغام دانست كه شاه محمود آتش خلافى كه از روى جهل و\r\n\r\n\r\n","description":"","footnote":"\r\n( 1 ) . مسلما مصرع اول اشاره به آيهء 15 است از سورهء بقره :  أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدِينَ  .\r\n( 2 ) . و مصرع دوم به آيهء  ادْخُلُوها بِسَلامٍ آمِنِينَ  ( الحجر ، 46 )\r\n( 3 ) . ك : پادشه .\r\n","page_name":" 361 ","page_number":361},
  {"content":"\r\n\r\nبىتدبيرى اشتعال داده تر و خشك اين بيشه را خواهد سوخت و خام و پخته را خلل خواهد رسانيد . جز اعتصام به عروهء وثقى حضرت ربانى و حبل متين تأييد سبحانى ملاذى نديد . با خود گفت دفع آن ماده نيش سنان مىكند و رفع آن قضيه به تدبير سفير تير مىشود . شهرياران و شهزادگان و امراى دولت را جمع آورده فرمود كه برادرم از وخامت عاقبت آن فتنه كه انگيخته خبر ندارد و اگر عوذا بالله آن جانب را استيلا حاصل شود ، در قلع بنيان سلطنت كوشيده باشد و عنان اختيار نيز در دست او نگذارند . غير از آن‌كه به اقدام محاربه طى آن مسالك كنيم ، صورت ديگر در آيينهء خاطر روى نمىيابد . اسباب جنگ آماده فرموده خزاين گشود و انعام عام به خاص و عام عنايت فرمود و از ممالك كرمان و بم و سيرجان و افغان و ابرقوه و جانب لر بزرگ و اعراب ربيعه و فولادى ، به موجب بلجار ، سپاه بسيار ، به معسكر پادشاه جمع آمدند و شاه شجاع پسر خود اويس را به منغلاى روان كرده خود از پل‌نو « 1 » به راه مايين به بيضا آمد و اين قطعه پيش شاه محمود فرستاد : « 2 »\r\nقطعه\r\n ابو الفوارس دوران منم شجاع زمان * كه نعل مركب من تاج قيصر است و قباد\r\nمنم كه نوبت آوازهء صلابت من * چو صيت همت من در بسيط خاك افتاد\r\nچو مهر تيغ‌گذار و چو صبح عالمگير * چو عقل راهنماى و چو شرع نيك‌نهاد\r\nكمال صولتم از حيلهء كسان ايمن * بناى همتم از منت خسان آزاد\r\nنبرده عجز به درگاه هيچ مخلوقى * كه بر بناى توكل نهاده‌ام بنياد\r\nبه هيچ كار جهان روى درنياوردم * كه آسمان در دولت به روى من نگشاد \r\n\r\n\r\n","description":"","footnote":"\r\n( 1 ) . ك : پول نو .\r\n( 2 ) . جامع التواريخ حسنى : « در بديهه اين ابيات به نظم آورد . »\r\n","page_name":" 362 ","page_number":362},
  {"content":"\r\n\r\n تو رسم و خوى پدر گير ، اى برادر من ، * كه شوهريت نيايد ز دختر « دلشاد »\r\nمكن مكن كه پشيمان شوى در آخر كار * ز مكر روبه بىزور « 1 » لشكر بغداد « 2 » \r\nو هر دو فريق ، در موضع دشت رس « 3 » ، به هم رسيدند . شاه شجاع شاه اويس « 4 » را بر ميمنه و سلطان احمد بر ميسره و خود در قلب آرام گرفت و شاه محمود و امير شيخعلى اناق و امير غياث الدين منصور شول [ و امير توكم تركان « 5 » 
  ] در ميمنه و امير ساقى و سلغر شاه تركمان در ميسره و خود در قلب مقام فرمود .\r\nنظم\r\n سپاه از دو جانب صف آراسته * ز روى زمين گرد برخاسته\r\nبرآمد غو كوس و آواز و ناى * بجنبيد پس هر دو لشكر ز جاى\r\nچكاچاك خنجر ز ميدان كين * به هفتم فلك شد ز روى زمين \r\nآتش حرب به نوعى اشتعال يافت كه تأثير دخان آن كرهء ز مهرير را در جوش آورد و از شرار زبانهء آن اثر  إِنَّها تَرْمِي بِشَرَرٍ كَالْقَصْرِ  « 6 » مشاهده افتاد . هر خدنگى كه از قبضهء حوادث گشاد يافت به قصد جان تهمتنى آهنگ نمود و هر تير كه از تركش تقدير برآمد\r\n\r\n\r\n","description":"","footnote":"\r\n( 1 ) . ف : پيروز - ك : پيروزو .\r\n( 2 ) . جامع التواريخ بيتى زياده دارد :\r\n تو آن خرى كه طمع كرده بود و رفته به ده * كه شاخ آورد و گوش از ابلهى بنهاد \r\nدر مورد اين مكاتبات منظوم و مستهجن شاه شجاع و شاه محمود و سلطان اويس رجوع شود به جامع التواريخ حسنى و تاريخ عصر حافظ و تاريخ محمود كتبى ( حاشيهء ص 70 )\r\n( 3 ) . محل برخورد شاه شجاع با برادرش شاه محمود در صحراى سرچاه خونسار بود . بلوك سرچاهان از ناحيهء سردسير فارس است ميانهء مشرق و شمال شيراز . خونسار نام دهى است در 5 فرسخى گلخنگان مركز بخش سرچاهان . ( تاريخ محمود كتبى ص 71 و تاريخ عصر حافظ 211 )\r\n( 4 ) . ك ، س : شاه شجاع اويس : حافظ ابرو : از طرف شاه شجاع سلطان شبلى ميمنه . »\r\n( 5 ) . ك : تركم - در تاريخ حافظ ابرو نيست .\r\n( 6 ) . سورة المرسلات 32\r\n","page_name":" 363 ","page_number":363},
  {"content":"\r\n\r\nبهرامى نخجير كرد . عاقبة « 1 » الامر لشكر عراق غالب آمده سپاه فارس مغلوب شدند و شب هنگام هريك به مخيم خود رفتند . شاه شجاع اركان دولت را طلبيده برادر خود سلطان احمد را راه نداد و او كوفته خاطر شد . اركان دولت مصلحت آن ديدند كه به طرف شيراز عود نمايند . خزاين و نفايس به باد داده عازم شيراز شدند و شاه شجاع در ظاهر درب فسا اقامت نموده سلطان شبلى را به جانب كرمان فرستاد و سلطان احمد به شاه محمود ملحق شد و لشكر عراق و بغداد متعاقب رسيده شاه شجاع متحصن شد و مدت محاصره متمادى گشت « 2 » .\r\n\r\nذكر فرستادن ملك محمد و دولتشاه بكاول به محصلى مال كرمان و ياغى شدن ايشان\r\nشاه شجاع را التفات خاطر به ولايت كرمان زياده از ساير ممالك بود . چه مركز دولت و سرير سلطنت آن خاندان كرمان بود . « 3 » در اين ايام كه شيراز محاصره بود ، شاه خواست كه جمعى كه از توابع خواجه قوام الدين محمد صاحب عيار بودند و ايشان را گوشمال داده در شيراز نباشند . چه وهم آن بود كه بعضى را اغوا كرده به دشمن ملحق شوند و وقت مقتضى قصد ايشان نبود . ملك محمد و دولتشاه را به خلوت طلبيده خلعت داد و دلدارى نموده به تحصيل اموال كرمان فرستاد و چون روان شدند ، پادشاه انديشه كرد كه عرصهء كرمان از حاكمى صاحب [ وجود خالى است . مبادا كه همين جماعت كه از بوتهء مصادره بيرون آمده‌اند و بعد ديارى 
  ] « 3 » حاصل و احوال اين جايى\r\n\r\n\r\n","description":"","footnote":"\r\n( 1 ) . چنين است در نسخ ف ، س - ك : عاقبت\r\n( 2 ) . حافظ ابرو : « شيراز را محاصره كردند و مدت محاصره يازده ماه برداشت . » محمود كتبى : « شاه شجاع چون به دار الملك رسيد : دو سه روز توقف كرد و لشكر را آماده كرد و به انتقام بيرون رفت .\r\nدرين حال ، شاه شجاع را درد پايى روى نموده . بازگشت و به شيراز مراجعت نمود . » ص 72 .\r\n( 3 ) . ك : ندارد .\r\n","page_name":" 364 ","page_number":364},
  {"content":"\r\n\r\nمتزلزل سوداى استقلال در خيال آرند . خواجه مجد الدين قاقم [ را 
  ] كه مرد امين بود و مخلفات او در كرمان ، مقرر فرمود كه متوجه شده ، به اتفاق امير باكور افغانى با دو هزار مرد ، گرمسير كرمان ضبط مملكت نمايند و از آن طرف دولتشاه و ملك محمد به كرمان رسيده امير غياث الدين حاجى امير آخور حاكم ديوان يارغو بود و امير بهلول منصب سپهسالارى داشت و مظفر الدين [ شبلى 
  ] « 1 » بن شاه شجاع در قصر جنكرد « 2 » و خواجه هلال اتابك ملازم . دولتشاهو « 3 » احوال عراق و فارس مشوش ديده طامع حكومت شد و با ملك محمد مشورت كرده اتفاق نمودند و خبر آمدن خواجه مجد الدين قاقم و امير باكور كه با دو هزار مرد مىآيند رسيد . صلاح در آن ديدند كه امير غياث الدين حاجى و خواجه هلال را از ميان بردارند . هر دو را به ديوان خانه طلب داشتند كه كتابتى به خفيه از دار السلطنه رسيده مىخواهيم كه با خلوت مطالعه كنيم . چون ايشان آمدند ، نوكران را بر وجه مقرر مجال دخول ندادند و بىتوقف چون عطار دو ماه كه در احتراق و محاق افتند ، غياث الدين را با هلال هلاك كردند و چنان ضعيف بودند كه از ديوان خانه قوت بيرون آمدن نداشتند . آخر روز سرهاى هر دو را از ديوان خانه بيرون انداختند و نوكران به توهم آن‌كه آن حكم از پيش پادشاه است منهزم شدند و كسى را در خاطر نمىآمد كه نسبت به شاه شجاع ، دولتشاهو چنين جرأتى كند .\r\nفىالجمله دولتشاه و ملك محمد به قصر جنكرد رفته و گرفته سلطان شبلى را در قصر محبوس كردند « 4 » و قلعهء مولانا و حصار كوه را تصرف نمودند و بر دروازه‌ها\r\n\r\n\r\n","description":"","footnote":"\r\n( 1 ) . ك : ندارد\r\n( 2 ) . ك : چنكرد - در نسخهء عكسى از تاريخ حافظ ابرو كه در اختيار اين جانب است جاى اين نام سفيد مانده .\r\n( 3 ) . دولتشاه را شيرازيان به لهجهء خويش دولتشاهو مىخواندند .\r\n( 4 ) . محل حبس سلطان شبلى را قلعه كوه نوشته‌اند و در روضة الصفا كوشك سبز آمده است و همچنين در جامع التواريخ حسنى . در نسخهء عكسى تاريخ حافظ ابرو اين نام نيامده .\r\n","page_name":" 365 ","page_number":365},
  {"content":"\r\n\r\nگماشتگان بازداشتند « 1 » و چون اين احوال مشاهده رفت ، جمعى گفتند حكم پادشاه چنين است و بعضى خيال بستند كه به هوادارى شاه محمود ، اين صورت روى نمود .\r\nامير بهلول با سيصد سوار بيرون رفت . دولتشاه در عقب فرستاد كه اين امر به فرمودهء پادشاه بود . اكنون به راه و رسم خود در كرمان بودن و سرگردان نشدن انسب است و او را به چاپلوسى بازگردانيد و خزانه و انبار گشاد و صلاى عام درداد و در مدت اندك غلبهء فراوان جمع آورد و به ترتيب اسباب جنگ اشتغال نمود .\r\nخواجه مجد الدين و امير باكور آمده شهر را نوعى مضبوط يافتند كه مجال كارى نبود و چون خواجه مجد الدين را اموال و متعلقان در كرمان بود و از دولتشاهو تهديد مىرسيد ، متحير مانده دو سه روز از امير باكور پنهان شد . امير باكور با لشكر افغان عود نمود . خواجه مجد الدين احوال خود به وسيلهء حاجى رشيد رفع كرد . دولتشاه در زمان سوگند خورده استمالت‌نامه در صحبت خواجه رشيد روان كرد و مجد الدين قاقم را به اكرامى تمام به شهر درآوردند « 2 » .\r\nچون كرمان مسلم شد ، همت بر استخلاص ساير ولايت گماشته طرح سلطنت انداخت و خود را منسوب به خدمتگارى شاه محمود كرده خطبه و سكه به نام او موشح ساخت و امراى نوروزى كه ميان او و ايشان نسبتى بود چهارده كس را طبل و علم و نقاره و قشون داد و ولايت كوبنان و بافق باوجود حصن حصين مسخر ساخت و قصد ولايت اربعه كرد « 3 » . غارت و فساد و فضيحت و رسوايى به ظهور آوردند و امير على اختاجى كه حاكم بود چون ديد كه فتنه و فساد ايشان از حد مىگذرد ، براى صلاح حال رعيت دختر خود را نامزد امير دولتشاهو كرد و شاء ام ابا عقد مناكحت\r\n\r\n\r\n","description":"","footnote":"\r\n( 1 ) . نسخ : بازداشت .\r\n( 2 ) . ك ، س : آوردند .\r\n( 3 ) . حاشيهء نسخ ف ، س : « ولايت اربعه : شق بم ، فسا ، نرماشير ، ريقان .\r\n","page_name":" 366 ","page_number":366},
  {"content":"\r\n\r\nبستند و در اين ايام محاصرهء شيراز چنان به تنگ رسيده بود كه شاه شجاع پرواى كرمان نداشت و بدين سبب بازار دولتشاهو رواج يافت و شرار آتش شر بر اطراف آن مملكت تافت .\r\n\r\nذكر توجه سلطان اويس بن شاه شجاع و امير سيورغتمش به محاصره كرمان\r\nچون دولتشاهو در كرمان مستقل شد و سلطان اويس در ولايت گرمسير كرمان و افغان بود و حل و عقد مهمات او به تدابير امير غياث الدين سيورغتمش كه خال او [ بود 
  ] بازبسته . در باب فتنهء دولتشاهو انديشه‌مند بودند و بىامر پادشاه به دفع او قيام نمىتوانستند نمود « 1 » .\r\nچون خبر بىباكى دولتشاهو به سمع عليهء پادشاه رسيد ، حكم فرمود كه امير غياث الدين سيورغتمش ، در ركاب فرزند اويس ، با پنج هزار سوار ، متوجه كرمان شده سعى نمايند كه شايد كه به عنايت الهى عرصهء كرمان ، بل تمام جهان ، از خبث وجود آن منحوس پاك شود . امير سيورغتمش كمر انقياد بسته روى به ظاهر كرمان آورد و دولتشاهو را غلبهء اوباش و رنود بىوجود كه به نقد تزجيهء اوقات مىنمودند ملازم بودند . دولتشاهو را مجال جنگ صحرا نبود . در چهار ديوار كرمان متحصن شد و لشكر افغان از محاصره عاجز بودند . چند روز از هر طرف قشونى با هم سر و پائى گرديده آخر روز هريك به مأمن بازمىگشتند و دولتشاه بر قاعدهء اهل تزوير ، هر روز نقارهء بشارت مىزد كه چندين هزار سوار از جانب شاه محمود مىرسد .\r\nامير غياث الدين سيورغتمش سردار صاحب وجود بود . اما لكل عمل رجال :\r\n\r\n\r\n","description":"","footnote":"\r\n( 1 ) . ك : نمىدانستند نمود .\r\n","page_name":" 367 ","page_number":367},
  {"content":"\r\n\r\nبيت\r\n خود پديد است در جهان بارى * كار هر مرد و مرد هر كارى \r\nدر تدبير تسخير قلعه عاجز بود . قريب ماهى از هر دو جانب تعذيب الحيوان بلافائدة كرده به لباس حرب متدرع مىشدند . عاقبت القاء گرگ آشتى كرده به اندك تبركى كه جهت سلطان اويس فرستادند ، امير سيورغتمش العود احمد برخواند و چون دولتشاهو از عهدهء سلطان [ اويس 
  ] « 1 » بيرون آمد ، نهال دولتش سر به عيوق كشيد .\r\nاما چون كدو سريع النما بود .\r\n\r\nذكر ايلچى فرستادن امير بهاء الدين دولتشاه به اطراف\r\nامير بهاء الدين دولتشاه را داعيهء سلطنت بر آن داشت كه از سلاطين قراختاى كريمه‌اى در حباله آورد . شاه سلطان كه از آن دودمان بود و دخترى داشت در كرمان فرزندزادهء امير مبارز الدين محمد مظفر ، خواستارى نموده ايلچى با تحف و هدايا به جانب سيرجان پيش شاه سلمان برادر شاه سلطان فرستاد و او ايلچيان را بار داده پرسش نمود و چون از مكتوب مقصود معلوم كرد فرستادگان را مجال تكلم نداد و زبان به دشنام گشاده دولتشاهو را سرزنشها كرد و هدايا محل قبول نيافته منفعل بازگشتند . دولتشاه اين داعيه را بر مخدوم شاه « 2 » عرض كرد و او به ناچار سر بدان پيوند درآورد . قضاة كرمان از وخامت عاقبت انديشيده بر آن جسارت اقدام ننمودند .\r\nسيد غياث الدين قاضى بم در كرمان بود . جرأت نموده دختر را با امير دولتشاه : عقد\r\n\r\n\r\n","description":"","footnote":"\r\n( 1 ) . ك : ندارد .\r\n( 2 ) . يعنى خان قتلغ مخدومشاه دختر سلطان قطب الدين شاه جهان از سلاطين قراختايى كرمان ، زن دوم امير مبارز الدين محمد . اين زن در سال 729 در حبالهء نكاح امير مبارز الدين درآمد و چهار فرزند آورد . اول جلال الدين ابو الفوارس شاه شجاع ( 22 جمادى الثانى 733 ه ) دوم قطب الدين شاه محمود ( جمادى الاولى 737 ه ) سوم سلطان عماد الدين احمد ( 741 ه ) چهارم دخترى كه زن جلال الدين شاه سلطان بوده است .\r\n","page_name":" 368 ","page_number":368},
  {"content":"\r\n\r\nبست . دولتشاهو بعد از اين حركت يقين « 1 » دانست كه چون بساط مخالفت شاه شجاع و شاه محمود در نور ديده شود او را خيال حيات محال است . چه او را ارثا و اكتسابا استحقاق آن امر نبود .\r\nنظم\r\n چو روشن بود روى خورشيد و ماه * ستاره كجا برفروزد كلاه \r\nراى او بر آن قرار گرفت كه التجا به ملك معز الدين حسين آورد .\r\nخواجه مجد الدين قاقم را كه به فرط كياست و آداب رسالت متحلى بود اختيار فرمود و از هر جنس تبركات و بيلاكات در صحبت او روان كرد . مضمون رسالت آن‌كه بىاختيار اين ضعيف را صورتى دست داده و خلاف راى اولياى نعمت حركتى صادر شده از آن خائف است . اكنون دست در فتراك دولت ملك عادل زده چه على الدوام آن جناب كامياب ملاذ و ملجأ افتادگان .\r\nمصرع\r\n هست و بوده است و نيز خواهد بود \r\nو همه وقت ولاة خراسان را داعيهء تسخير عراق مىبوده و ممالك كرمان كه معظم امصار آفاق بل كليد دروازهء عراق است به اسهل وجوه ميسر شده اميدوار كه به التفات خاطر و رشحات خامهء گوهربار سرافراز فرموده و آن مملكت را خاصه دانسته از لشكر بيگانه دفع و منع فرمايند حاكم‌اند و قبل از مراجعت خواجه قاقم ، شيخ‌زاده عبد العزيز توران پشتى « 2 » را با بيلاكات به جانب هرات فرستاد و بر تصور دولت نسيه نقد خزاين در\r\n\r\n\r\n","description":"","footnote":"\r\n( 1 ) . بنابر نوشتهء حافظ ابرو ، دختر شاه سلطان جمادى الدين نامزد مظفر الدين شبلى بود .\r\n( 2 ) . تاريخ محمود كبى : « شيخ الاسلام شيخ صدر الدين عبد العزيز از خانوادهء برهان الاقطاب شيخ شهاب الملة و الدين توران پشتى كه بنابه نوشتهء شهاب الدين حسن مؤلف جامع التواريخ حسنى « نديم خاص امير مبارز الدين بود . »\r\n","page_name":" 369 ","page_number":369},
  {"content":"\r\n\r\nمعرض تلف آورد . ملك حسين كار دولتشاهو را قرارى نمىديد . ايلچيان او را وقعى ننهاد و ملتمس مبذول نيفتاد و ايشان را به زودى اجازت مراجعت داد .\r\n\r\nذكر مقرر فرمودن شاه محمود برادر خود سلطان احمد را به حكومت كرمان و بازفسخ آن\r\nشاه محمود ، در ايام محاصرهء شيراز شنيد كه دولتشاهو بر كرمان مسلط شد . با خواص مشورت نمود كه در وهلهء اول استخلاص كرمان از دست دولتشاهو به اسهل وجوه تيسيرپذير است . مقرر فرمود كه سلطان احمد با سه هزار مرد متوجه كرمان شود .\r\nشبى كه بامداد عازم كرمان بود مجلس عيش آراسته ، در اثناى محاوره با سرداران كرمان و سيرجان و بم و خبيص كه حاضر بودند گفت كه ما حالا سه هزار مرد مىرويم و سه هزار افغان به ما ملحق مىشود و پنج هزار دولتشاهو از آن ماست . بعد از اين كرمان را از ما انتزاع نتوان كرد و على الصباح صورت اين حكايت به شاه محمود گفتند .\r\nشاه محمود دانست كه اگر سلطان احمد جدا شود آتش فتنه‌اى خيزد كه در نشستن آن بسى خون ريزد . صباح ، سلطان احمد آمد كه شرف دستبوس يافته اجازت خواهد . شاه محمود فرمود كه هنوز قضيهء فارس در ميان است و حضور تو مهم . چون اين معامله به اتمام رسد ، فكر كلى در مهم كرمان كنيم و بعد از آن احمد را قدرى نبود .\r\n\r\nوقايع سنهء ست و ستين و سبعمائه ذكر بيرون آمدن شاه شجاع از شيراز و تسلط شاه محمود بر ملك فارس\r\nشاه محمود در حوالى فول‌فسا خيمهء اقامت زده بود و شاه شجاع در بام دروازهء فسا سايه‌بان نصب كرده جز تير هيچ سفير را مجال چاره‌سازى نبود و غير نيزه كسى را\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمجال زبان‌درازى نه . بهادران طرفين را به جاى عيش دوام و شرب مدام ، دم الاخوين در جام بود و در چمن گلشن جلالت شاه شجاع طراوت نماند و در شربت كامرانى او چاشنى حلاوت نه . انجام ارتفاع و آغاز انحطاط بود . هر روز فوجى روگردان شده لشكر بىوفا چون مادهء فاسد به تدريج تحليل مىيافت .\r\nنظم\r\n اين دغل دوستان كه مىبينى * مگسانند گرد شيرينى \r\nدر مدت يازده ماه كه ايام محاصره بود ، در سپاه شاه شجاع ضعفى قوى ظاهر شد و سر نكتهء لا ملك الا بالرجال روشن گشت و از امرا ، جز معز الدين اصفهانشاه و اختيار الدين حسن و شيخ وردى « 1 » و علاء الدين اناق و پهلوان طالب كسى نماند و كلويان محلات آنچه وظيفه جان سپارى بود به جاى آوردند . چنانچه محافظت شهر و عيش و عشرت با هم بود و روزبه‌روز قوت و استيلاى شاه محمود مىافزود . شاه شجاع بعد از تأمل غير جلا تدبيرى نديد . امرا را طلبيده و بر مفارقت موافقت نموده متوجه زيارت شيخ كبير قدس سره « 2 » شد و استمداد نموده روان گشت و از غايت تفرقهء خاطر ، سلطان زين العابدين را در مزار فراموش كرد . پادشاه در راه از حال زين العابدين استفسار نموده معلوم شد كه در مزار مانده . امير اختيار الدين حسن بازگشته شاهزاده را به پادشاه رسانيد « 3 » و پادشاه از گريوهء مايين گذر كرده چند خروار خسك آهنين كه\r\n\r\n\r\n","description":"","footnote":"\r\n( 1 ) . س ، ف : دردى .\r\n( 2 ) . منظور شيخ « ابو عبد الله محمد بن خفيف شيرازى از عرفاى فارس است كه در سال 371 روى در نقاب خاك كشيده .\r\n( 3 ) . حافظ ابرو : « سلطان زين العابدين را در مزار فراموش كردند . بعد از آن با هر دو حرم : اميرزاده در ملك و خواندزادهء كاشى از آن مزار سوار شدند . . . امير اختيار الدين حسن مراجعت نمود و سلطان زين العابدين را به معسكر همايون رسانيد . »\r\nاما در تاريخ محمود كتبى بدين امر اشاره‌اى نشده و چنين آمده است :\r\n« چون از حومهء شهر بگذشتند ، سلطان زين العابدين پسر كوچك شاه شجاع با والدهء او خاتون عظمى كه از خاندان سيادت بود و امير اختيار الدين حسن به راه شولستان افتادند . »\r\n","page_name":" 371 ","page_number":371},
  {"content":"\r\n\r\nدربار بود ريختند كه اگر دشمن از عقب آيد در گريوه بازماند . شاه محمود آگاه شده امراى تبريز لجام‌ريز در عقب رفتند و شب به گريوهء مايين رسيده از خسك آهنين كه ريخته بودند تمام مراكب ايشان بر جاى خشك ماند و تبريزيان بازآمده و شاه محمود ، به دولت فرخنده و طالع مسعود ، به دار الملك شيراز به هزار اعزاز و اهتزاز درآمد و اخبار اين فتح خجسته آثار به درگاه سلطان فلك اقتدار شيخ اويس با تحف و هدايا رفع كرد و خواجه سلمان ، در تهنيت اين فتح ، قصيده‌اى دارد . چند بيت ثبت شد .\r\nنظم\r\n دولت سلطان اويس عرصهء ايران گرفت * ماه سر سنجقش سرحد كيوان گرفت\r\nماهچهء رايتش سر به فلك برفراشت * شاه به ماهى ز روم تا در كرمان گرفت\r\nاز طرفى دولتش گردن ديوان ببست * وز جهتى لشكرش ملك سليمان « 1 » گرفت\r\nگرد سپاهش كه هست سرمهء چشم ظفر * رفت وز پنجاه ميل عين سپاهيان گرفت\r\nتا كه بود آفتاب تهمتن نيمروز * آن‌كه نخست از جهان حد خراسان گرفت\r\nرايت فتح و ظفر رائد خيل تو باد * آن‌كه به يك حمله فارس همچو خور آسان گرفت \r\nو خواجه سلمان از [ بحر و قافيه ديگر 
  ] « 2 » در اواخر اين قصيده دو بيت آورده و گويند در خواب گفته است :\r\nنظم\r\n معجز اقبال شاه بود كه پيش از دو سال * نسخهء اين سر غيب خاطر سلمان گرفت \r\n\r\n\r\n","description":"","footnote":"\r\n( 1 ) . خطهء فارس را ملك سليمان مىگفتند . حافظ شيرازى به هنگام دلگيرى از اقامت يزد فرموده :\r\n دلم از وحشت « زندان اسكندر » بگرفت * وقت آن است كه تا « ملك سليمان » بروم \r\nكه زندان سكندر يزد است و ملك سليمان فارس\r\n( 2 ) . ك : بحر ذو قافيه . نكتهء مهم اين كه مولف اول از « دو بيت » تنها يك بيت آورده آن هم نه در « بحر و قافيهء ديگر » .\r\n","page_name":" 372 ","page_number":372},
  {"content":"\r\n\r\nاز بحر و قافيهء ديگر\r\nنظم\r\n هماى چتر همايون پادشاه اويس * بسيط روى زمين را به زير سايه گرفت\r\nحدود مملكت فارس تا در هرموز * به سال خمس و ستين و سبعمايه گرفت \r\nو شاه شجاع به راه خان گشت و كافتر عازم ابرقوه شد . هوا از غايت برودت به حدى بود كه خون در مجارى عروق منجمد مىشد و تمام كوه و صحرا برف گرفته :\r\nمصرع\r\n گفتى كه لقمه‌اى است جهان در دهان برف \r\nچون شاه به مرحلهء خان گشت رسيد ، پهلوان خرم در ابرقوه وقوف يافته اسباب خدمت مرتب ساخت و استقبال كرده به نوازش مخصوص شد و چند روز در ابرقوه استراحت فرموده پهلوان خرم خدمات شايسته به جاى آورد و چون از تراكم ثلوج مجال خروج نبود پادشاه به عيش و نشاط اشتغال نمود .\r\nنظم\r\n چه فرخ كسى كو به هنگام دى * هم آتش نهد پيش و هم مرغ و مى\r\nبتى نار پستان به دست آورد * كه بر نار بستان شكست آورد\r\nاز آن نازنين تا به وقت بهار * گهى نار جويد گهى آب نار\r\nسر آن‌گه برون آرد از كنج كاخ * كه آرد برون سر شكوفه ز شاخ \r\nشاه شجاع روزى چند به عيش گذرانيد . اما از بىوفايى اخوان و غدر لشكريان و استيلاى دولتشاهو بر كرمان اضطراب مىنمود و شب و روز بىخواب و آرام بود .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nذكر عزيمت شاه شجاع از ابرقوه به عزم خراسان و ملحق شدن اعراب\r\nشاه شجاع به غايت متفكر بود كه اگر بغداديان ابرقوه را محاصره كنند رعايا به تنگ آيند و در كرمان دولتشاهو زيادت قوت يابد . فى الجمله در ابرقوه مصلحت توقف نديد . منتصف بهمن عازم خراسان شد كه شايد به مدد ملك معز الدين حسين جبر نقصانى توان كرد . در اثناى راه امراى اعراب امير زرنق و امير هارون و احشام فولاد و عباده كه در آن حوالى بودند قريب پانصد سوار به خدمت پادشاه پيوستند و در نواحى سيرجان ، شاه سلمان برادر شاه سلطان ، و پهلوان زنگى شاه كوتوال با اعيان آن‌جا علوفه و ما يحتاج ترتيب داده دو منزل استقبال نمودند و شاه سلمان دويست سوار مسلح ضميمهء سپاه پادشاه ساخت چنانچه لشكر پادشاه و اعراب هزار سوار شدند و احوال دولتشاهو استفسار نموده خبر دادند كه با پنج هزار سوار در مقام جنگ و پيكار است .\r\nپادشاه عازم آن شد كه به جانب جيرفت رفته و استعداد « 1 » لشكر كرده وقت ادراك از راه بم به كرمان آيد .\r\n\r\nذكر محاربهء جلال الدين شاه شجاع با امير بهاء الدين دولتشاه و گريختن خدمتش\r\nچون دولتشاه خبر توجه پادشاه به طرف جيرفت معلوم كرد و به كثرت سپاه خود مغرور بود و بر قلت لشكر پادشاه واقف ، انديشه كرد كه اگر در اين فرصت در دفع چنين دشمنى تغافل ورزد ، چون لشكر افغان ملحق شود مقاومت دشوار باشد . با پنج هزار سوار كه چون سيل از هر طرف آمده بودند ، عازم محاربهء پادشاه شد و پادشاه آگاه گشته\r\n\r\n\r\n","description":"","footnote":"\r\n( 1 ) . ك : استمداد .\r\n","page_name":" 374 ","page_number":374},
  {"content":"\r\n\r\nهرچند قلت عدد و عدم عدت بود ، اما فرار از چنين خصمى در رسوم سلطنت عار مىنمود . توكل بر حضرت عزت كرده به تضرع و زارى از حضرت بارى يارى خواست « 1 » پسين‌گاه روز  يَوْمَ الْتَقَى الْجَمْعانِ  « 2 » بود . دولتشاهو با لشكر آراسته در مقابل آمد و ميمنه و ميسره ترتيب داده جمعى كه رضيع تربيت و صنيع دولت پادشاه بودند كافر نعمتى نمودند . آتش حرب اشتعال يافت و نايرهء جدال التهاب پذيرفت . پادشاه عنان اختيار به دست :\r\nنظم\r\n در دست ما چو نيست عنان ارادتى * بگذاشتيم تا كرم او چه مىكند \r\nسپرده متوجه صف اعدا گشت . چون آفتاب طلعتش از برج سعادت طالع شد كوكب منحوس اعدا را پرتو و ضيا نماند . دولتشاه هزيمت را عنيمت دانست و جمعى عنان پيچيده در همان محل شرف ركاب بوس پادشاه دريافتند و بعضى متفرق شده غلبه‌اى در قيد اسار گرفتار آمدند . پادشاه به شكرانهء آن فتح آيت  وَ الْكاظِمِينَ الْغَيْظَ  « 3 » را مقتدى ساخته  وَ الْعافِينَ عَنِ النَّاسِ  « 4 » را كار فرمود و بر وعدهء  إِنَّ اللَّهَ يُحِبُّ الْمُحْسِنِينَ  « 5 » ، اسيران را آزاد كرد و خزاين و نفايس بر لشكر قسمت كرده به تدريج به ظاهر كرمان نزول فرمود .\r\n\r\nذكر تحصن امير بهاء الدين دولتشاه در كرمان\r\nدولتشاه از جنگ‌گاه فرار نموده خود را در چارديوار كرمان انداخت و چون ذخيره\r\n\r\n\r\n","description":"","footnote":"\r\n( 1 ) . شمار سپاه شاه شجاع را محمود كتبى « به عدد اصحاب بدر » و شهاب الدين حسنى مورخ ديگر « سيصد سوار و سى پياده » نوشته‌اند .\r\n( 2 ) . سورة آل عمران 155\r\n( 3 ) . س ، ك : آسار\r\n( 4 ) . سورة آل عمران 128 .\r\n( 5 ) . سورة بقرة 195 .\r\n","page_name":" 375 ","page_number":375},
  {"content":"\r\n\r\nفراوان بود ، خيال محاصره با خود مخمر ساخت و هنوز دو هزار مرد با او در مقام موافقت بودند . پادشاه به كرمان آمده فرمود كه از اطراف ولايت علفه و علوفه و بيلدار و كلندار و نقب‌زن و مصالح قلعه گرفتن طلب دارند . اما در معاملهء دولتشاه متأمل « 1 » بود كه اگر مدت محاصره دراز كشد و از طرف شاه محمود يا خراسان كه استمداد « 2 » ، نموده مدد رسد كار مشكل شود . در خاطرش آمد كه كسى از مخصوصان او طلب داشته به طريق مجامله القاء صلحى كند . تفحص فرمود كه كيست از ارباب عمايم كه در مزاج او تصرف دارد . نمودند كه امير فخر الدين حسن كه بندهء يك جهت پادشاه است و از بهر صيانت عرض و مال خود با خدمتش « 3 » ، زندگانى به نفاق مىكند . پادشاه امرا را طلب داشته تدبيرى كه در تدمير دولتشاهو به خاطر خطير گذشته بود بازنمود . امرا را موافق نموده قاصدى به احضار فخر الدين حسن رفته به اجازت دولتشاه به خدمت پادشاه آمد و به عواطف مخصوص شده پادشاه در اثناى تربيت فرمود كه معلوم داريم كه بنابر دولت‌خواهى اين جانب ملازمت اين حرام‌زاده « 4 » مىكنى . اكنون دولتشاه مربى تربيت « 5 » ماست . اگر او محافظت كرمان نكردى شايد بيگانه گرفتى و زحمت به رعيت رسيدى و الحالة هذه اين جانب را قضيهء استخلاص فارس در پيش است و اين‌جا معتمدى صاحب وجود مىبايد كه محافظت كرمان نمايد و چون او حقوق فرزندانه اثبات كرده در اين مهم اولى واهم اوست . صلاح آن است كه با يكديگر ملاقات كرده از طرفين عهد و ميثاق تأكيد يابد و ما عازم جيرفت شويم .\r\nامير فخر الدين حسن تقبل كرد كه او را بيرون آورد و به كرمان رفته از روى\r\n\r\n\r\n","description":"","footnote":"\r\n( 1 ) . ك : مقابل .\r\n( 2 ) . س ، ك : امداد .\r\n( 3 ) . يعنى با دولتشاه .\r\n( 4 ) . اين كلمه در نسخه ك نيامده و سفيده مانده .\r\n( 5 ) . ك : دولت ماست .\r\n","page_name":" 376 ","page_number":376},
  {"content":"\r\n\r\nدولت‌خواهى دولتشاه را گفت كه ما را بجز چارديوارى در دست نمانده و اكثر غلات و خزانه به وقت عزيمت لشكر صرف شده . چون اندك مكثى واقع شود ، ايشان قوى گردند و اين جانب ضعيف . فى الجمله دولتشاهو ، بر صواب ديد امير فخر الدين حسن اعتماد كرده سلطان مظفر الدين شبلى را از بند بيرون آورد و غلمان « 1 » و نوكران و مركب و جنائب ملازم او به معسكر همايون فرستاد و اركان دولت استقبال كرده كوس بشار زدند .\r\nنظم\r\n دشمن كه نمىخواست چنين كوس بشارت * همچون دهلش پوست به چوگان بدريديم \r\nو سلطان شبلى شرف پاى بوس پدر يافته اكثر اهالى شهركه محبوس قيد اضطرارى و مقيد دام بىاختيارى بودند ، ملازم پادشاه‌زاده [ به معسكر همايون آمدند و متعاقب دولتشاهو به درگاه پادشاه رسيد . پادشاه 
  ] « 2 » او را بر بساط قرب نشانده فرمود كه آنچه از تو صادر شد عين دولت‌خواهى بود و دردانه‌اى بود شب‌افروز ، يلغرك نام و مشهور آن‌كه هيچ مقوم قيمت آن نمىتوان كرد « 3 » ، پادشاه به دست دريا نوال خود در گوش دولتشاهو كشيد و اجازت يافته روان شد كه كرمان را بيارايد . چون پشت بگردانيد ، شاه سلمان گفت كه اگر به شهر رود ديگر بيرون نمىآيد . پادشاه در زمان سوار شده تمامى لشكرها تيغها كشيده پياده روان گشتند . و اصول و اكابر در هر قدمى درمى مىريختند و در هر گامى نامى برمىآوردند و پادشاه به كرمان درآمده هم از راه\r\n\r\n\r\n","description":"","footnote":"\r\n( 1 ) . ك : غلامان .\r\n( 2 ) . ك : ندارد .\r\n( 3 ) . تاريخ محمود كتبى : « دو دانه در گرانمايه در گوش او كردند . » ص 76\r\n","page_name":" 377 ","page_number":377},
  {"content":"\r\n\r\nمتوجه سراپردهء عصمت پناه شد . خواجه علاء الدين اتابك بديهة اين قطعه گفت :\r\nقطعه\r\n تو آن سلطان دينى كز سر صدق * دعا گويند بعد از هر نمازت\r\nاجل را دست كوته باد يا رب * ز عطف دامن عمر درازت\r\nبه زودى باد در ملك سليمان * سليمان آصف و محمود ايازت \r\nدولتشاهو و اتباعش در سلك بندگان انتظام يافتند . اما گردن از حمل بار مذلت مىتافتند و در آن واقعه چون مورد رطاس راه خلاص و مناص نمىدانستند . پسين‌گاه روز جمعه ، در باغ هلالى « 1 » ، پاى غار اجتماعى ساخته قرار دادند كه دولتشاه پادشاه را طوى كرده در مجلس مقيد سازد . بل بساط مملكت را از ذات شريفش بپردازد و اركان دولتش به ايمان مغلظ متفق شدند . در همان زمان ، يكى از ايشان ، صفادار نام پيش پادشاه آمد و در خلوت روى در ديوار كرده تمام مواضعهء آن جماعت به عرض رسانيد .\r\nپادشاه با امرا مشورت كرده قرار يافت كه گردنش را از گرانبارى سر خلاص دهند .\r\nدولتشاه صباح به درگاه آمده او را با معدودى چند به خلوت درآوردند و دولتشاهو و برادرش عليشاه و باقى موافقان او را به ياسار رسانيدند  وَ ذلِكَ جَزاءُ الظَّالِمِينَ  « 2 » .\r\nچون پادشاه خاطر از كار دولتشاه بپرداخت ، مملكت كرمان را بر اركان دولت منقسم ساخت . بلوك خبيص و احشام سجزى « 3 » و بلوچ بر سلطان مظفر الدين شبلى مقرر شد و ولايت شهر بابك بر امير معز الدين اصفهانشاه حواله رفت و كوبنان و بافق و بهاباد در اهتمام اختيار الدين حسن قرار يافت و دار الملك كرمان كه محل نشوونما و\r\n\r\n\r\n","description":"","footnote":"\r\n( 1 ) . لابد منسوب بوده است به خواجه هلال ، اتابك سلطان شبلى .\r\n( 2 ) . سورة المائدة 29 .\r\n( 3 ) . ك : حشام سنجرى .\r\n","page_name":" 378 ","page_number":378},
  {"content":"\r\n\r\nمنشأ ترقى و استيلاى مظفريه بود و به تجديد در حوزهء ديوان فزود ، نواب خاصه ضبط نمودند .\r\n\r\nذكر توجه سلطان جلال الدين شاه شجاع به جانب افغان و جرون\r\nشاه شجاع مهمات ممالك كرمان ساخته و تارة بعد اخرى پرتو التفات بر احوال آن ولايت انداخت .\r\nمصرع\r\n سعادت در ركاب و بخت همراه \r\nمتوجه احشام افغان و گرمسير شد و در هر منزلى مقبلى مىرسيد و به هر گامى كامى مىديد . طى آن مسالك به طريق قشلا ميشى مىفرمود و مراحل و منازل به آهستگى مىپيمود تا هواى تيرماه پيدا شد و حوالى جرون مخيم بارگاه جلال و مضرب سرادق عز و اقبال آمد . والى هرموز « 1 » ، به قاعدهء قديم ، ايلچيان به حضرت فرستاده به شرايط عبوديت قيام نمود و مال و متوجهات مقرر به خزانه رسانيد و از ولايت طارم و لار كه با گرمسير قرب جوار داشتند امرا به عزم زمين بوس آمده به نظر عنايت ملحوظ شدند و از جانب كيج و مكران كه اقصى ولايت كرمان است ملك‌زادگان شمس الدين و تاج الدين مال « 2 » فرستادند و لشكر فارس چون استقامت دولت پادشاه شنيدند جوق جوق به معسكر همايون مىرسيدند و چون ولايت گرمسير\r\n\r\n\r\n","description":"","footnote":"\r\n( 1 ) . منظور توران شاه پسر قطب الدين تهمتن است از ملوك هرمز كه از سال 747 هجرى تا 776 سلطنت داشته است و ابن بطوطه به خدمت وى رسيده . رجوع شود به سفرنامهء ابن بطوطه و تاريخ عصر حافظ صفحات 86 و 225 و « بحرين و جزاير و سواحل خليج فارس » تأليف مرحوم عباس اقبال 1328 شمسى .\r\n( 2 ) . ك : مالى .\r\n","page_name":" 379 ","page_number":379},
  {"content":"\r\n\r\nمعمور بود ، پادشاه حكم فرمود كه جماعت افغان مال به دستور ادا كنند و الا هر سال هزار سوار مكمل « 1 » به يورش آيند . افغان فغان برآورده التماس تخفيف كردند . ملتمس مسموع نيامده مقرر شد كه مال « 2 » به دستور خراج جواب گويند و خواجه محمد عيسى آن مملكت عريض را مساحت كرده واجبى ديوان مقدارى كرامند مىشد . افغان از آن التماس نادم شده و قبول كردند كه هر سال دو هزار سوار به يورش آورند . اين نيز مسموع نيفتاد . عاقبت به سه هزار سوار قرار يافته مواجب آن مواضع در وجه تغار و علوفهء ايشان مسلم شد . امير سيورغتمش ملازم گشته قلعهء سموران و سليمانى و ساير قلاع به معتمدان حضرت بازگذاشت و سرخيلان و صحرانشينان به خدمت آمده تشريفات يافتند و به موجب اجازت هريك به محل خود بازگشتند و پادشاه عازم ولايت اربعه شد و به جبر كسر خرابى كه در آن ولايت از عليشاه برادر دولتشاهو شده بود نواب قيام نمودند و چون آن ولايت به ممالك نيمروز متصل است و هزاره‌هاى جاكو و تومان و بوقاجى نزديك آن ، پادشاه امير جمرغان را كه به جلادت و دلاورى مشهور بود به دارايى آن ولايت تعيين فرمود و به خير و سعادت در كرمان نزول نمود .\r\n\r\nذكر عزيمت سلطان ابو الفوارس جلال الدين شاه شجاع به جانب تخت فارس\r\nچون مملكت كرمان ديگر باره به يمن عنايت بىغايت ازلى و حسن احسان بىنهايت لم يزلى مسخر و مضبوط شد و آوازهء انتظام امور سلطنت ، برحسب ارادت اولياى حضرت ، منتشر گشت ، هر روز فوجى به سايهء چتر هماىآسا استظلال مىجستند و هر زمان جوقى متوجه آستان ملك رفعت و سدهء سدره منزلت شده\r\n\r\n\r\n","description":"","footnote":"\r\n( 1 ) . ك : مكمل‌پوش .\r\n( 2 ) . ك : س بازگشت .\r\n","page_name":" 380 ","page_number":380},
  {"content":"\r\n\r\nمىرسيدند و خواجه صدر الدين انارى كه بندهء يك جهت شاه شجاع بود و در ديوان شاه محمود صاحب اختيار ، مواجب لشكريان را عمدا قلم مىزد و در صورت كفايت به شاه محمود مىنمود « 1 » تا لشكريان به اضطرار عازم كرمان مىشدند و به اندك مدتى لشكر بسيار در كرمان جمع آمد و اصول و اكابر فارس خاصه شيراز خواهان شاه شجاع بودند و از سپاه شاه محمود و تغلب تبريزيان متنفر گشته پنهان كلو حسين « 2 » را به كرمان روان كردند و پادشاه آگاه شده مستبشر گشت و فرمود تا غلبهء عظيم به استقبال او رفته او را به احترام تمام به بارگاه پادشاه آوردند و پادشاه عنايت بسيار فرموده صورت استدعاى اصول شيراز معلوم شد . امرا خود منتهز « 3 » اين فرصت بودند . چه مجموع را اتباع و اشياع در آن ديار بود و به اتفاق پادشاه را ترغيب نمودند تا شاه شجاع را باز سوداى شيراز در سر افتاد . امرا را حاضر ساخته گفت :\r\nنظم\r\n من ايدون شنيدم ز دانا سخن * كه مىگفت كردار چرخ كهن\r\nكه گر پادشاهى درآيد ز تخت * برو تيره گردد همى روز بخت\r\nببايد ميانش به پيكار بست * حرام است به روى نشاط و نشست\r\nببايد مرا نيز برخاستن * كمر بستن و لشكر آراستن\r\nغبارى ز گيتى برانگيختن * به سوى عدو گرد غم بيختن\r\nبزرگان فرخنده برخاستند * ز يزدان ورا زندگى خواستند \r\n\r\n\r\n","description":"","footnote":"\r\n( 1 ) . خواجه صدر الدين محمد انارى به جرم همين اخلاص به شاه شجاع و خيانت به مخدوم خود شاه محمود ، به فرمان خان سلطان دختر امير مسعود شاه اينجو زن شاه محمود كشته شد .\r\n( 2 ) . حافظ ابرو : كلو تاج الدين حسن .\r\n( 3 ) . س ، ك : منتهض .\r\n","page_name":" 381 ","page_number":381},
  {"content":"\r\n\r\n بگفتند گيتى به كام تو باد * سپهر و ستاره غلام تو باد\r\nببايد شدن همچو شير ژيان * ربودن به مردى كلاه كيان\r\nاز ايشان دل پادشاه شاد شد * روانش ز بند غم آزاد شد \r\nراى بر اين قرار گرفته با لشكر بسيار عازم دار الملك شيراز شد و قطب الدين اويس و مظفر الدين شبلى ملازم ركاب پدر بوده معز الدين جهانگير و مجاهد الدين زين العابدين برحسب اشارت در كرمان توقف نمودند و چون به شهر بابك رسيد ، شاه محمود خبر يافته و لشكر مستعد گردانيده متوجه شد . چون مقاربهء فريقين به حد مقارنه رسيد و سپاه شاه شجاع از لشكر شاه محمود كمتر بود ، شاه شجاع به راه نيريز متوجه شيراز شد و در كنار آب كربال « 1 » كه طرفى آب و طرفى كوه بود نزول كرد و شاه محمود رسيده بر ديگر جانب آب كربال فرودآمد .\r\nنظم\r\n ميان دو سلطان گيتىپناه * ميانجى شده رود و بربسته راه \r\nو يك هفته در برابر نشسته از طرف شاه محمود امير غياث الدين منصور شول با هزار مرد بيرون رفت . شاه شجاع پهلوان خرم را با پانصد سوار فرستاد . در پايان كوه به هم رسيدند . خرم مصلحت جنگ نديده و از فرار ننگ داشته پشت به كوه كرده روى به « منصور » « 2 » آورد .\r\nنظم\r\n دليران شول اندر آن داورى * ميان تنگ بسته به جنگاورى \r\n\r\n\r\n","description":"","footnote":"\r\n( 1 ) . ك ، س : كر .\r\n( 2 ) . ك : مقصود - غرض از منصور همان امير غياث الدين منصور شول است .\r\n","page_name":" 382 ","page_number":382},
  {"content":"\r\n\r\n همه كرده جان پيش پيكان هدف * به رزم‌آورى بر لب آورده كف\r\nدو لشكر كه سالارشان روز جنگ * به مردى و گردى بود چون پلنگ\r\nسزد گر زمانه بگيرد بزار * بر آن نامداران خنجر گذار \r\nشاه شجاع آگاه شد . با دو هزار سوار به تعجيل سوى ايشان راند . چون شول وصول شاه دانستند گريخته به قيتول شاه محمود رسيدند و شاه شجاع متعاقب بود .\r\nهزيمت بر لشكر شاه محمود افتاده به طرف شيراز گريختند و سپاه پادشاه غنيمت بسيار گرفته عازم شيراز شد و شاه محمود در ظاهر شهر نزول كرده پادشاه به سر پل « 1 » فسا آمد و در جنگ تعجيل نكرد .\r\nنظم\r\n جهاندار بيدار خنجر گذار * توقف نمود اندر آن كارزار\r\nجهانبانى و پايگاه گوى * كلاه كيان تخت كيخسروى\r\nكسى را دهد تخت فيروزه‌رنگ * كه داند شتاب و شناسد درنگ\r\nبرابر نشستند دو گيتىفروز * چنين تا برآمد بر اين چند روز \r\n\r\nذكر محاربهء شاه شجاع و شاه محمود بر ظاهر شيراز و ظفر يافتن جلال الدين شاه شجاع « 2 »\r\nدو پادشاه گيتىپناه ، بل دو شير كينه‌خواه ، در برابر نشسته مستعد حرب و قتال و خواهان جنگ و جدال شدند « 2 » و از طرفين صفها برآراستند . شاه شجاع :\r\n\r\n\r\n","description":"","footnote":"\r\n( 1 ) . ك ، : به سر فسا - تاريخ كتبى : پول پسا .\r\n( 2 ) . تاريخ كتبى : « روز شنبه شانزدهم ذيقعده سنهء سبع و ستين و سبعمائه دو لشكر مقابل شدند و حربى عجيب روى نمود . » ص 80\r\n","page_name":" 383 ","page_number":383},
  {"content":"\r\n\r\nنظم\r\n بجنبيد و گفت اندر اين تاختن * به خود بايد اين رزم را ساختن\r\nبه رزم برادر درآمد دلير * چو رستم همى كرد پيكار شير \r\nشاه محمود هر طرف مىتاخت و آوازه مىانداخت . عاقبت عراقيان و بغداديان گريزان شدند .\r\nمصرع\r\n كس از جنگ‌جويان به ميدان نماند \r\nشاه شجاع مظفر و منصور به ميدان سعادت نزول فرمود و شاه محمود سران سپاه جمع كرده .\r\nنظم\r\n بديشان چنين گفت كنون گريز * بسى به ز آرام با رستخيز\r\nروان كرد سوى صفاهان علم * ز گردون گردنده گشته دژم\r\nرسيدند زنهاريان بىدرنگ * به درگاه سلطان فيروز جنگ \r\nشاه شجاع آگاهى يافت كه شاه محمود به جانب صفاهان شتافت « 1 » . صداى كوس بشارت غلغله در گنبد گردون انداخت و آواز كره‌ناى گوش بهرام لشكر آراى كر ساخت و اكابر و اشراف مراسم نثار و پيشكش به جاى آورده به تشريفات نامى گرامى شدند و پادشاه از راه سعادت به دار الملك درآمد .\r\n\r\nذكر احوال سلطان اويس و وقايع ممالك آذربايجان و بغداد\r\nسلطان اويس به سبب مخالفت امير كاوس شروانى عازم قراباغ بود . ناگاه خبر\r\n\r\n\r\n","description":"","footnote":"\r\n( 1 ) . روز يك‌شنبه بيست و چهارم ذى القعده سال 767 ه .\r\n","page_name":" 384 ","page_number":384},
  {"content":"\r\n\r\nآمد كه خواجه مرجان حاكم بغداد عاصى شد . سلطان عزيمت بغداد نموده زمستان به زحمت تمام از عقبهء سنتاى گذشت و اوايل بهار به حدود بغداد آمد . خواجه مرجان بند خورج « 1 » را گشاده صحرا « 2 » چهار فرسنگ آب گرفت و سلطان را كارى ميسر نمىشد . امرا به جانب نعمانيه فرستاد تا كشتى پيدا سازند . قرا محمد « 3 » حاكم واسط كه از خدام سلطان بود پانصد كشتى به موجب اتفاقات حسنه در كنار دجله يافته آورد و از طرف امرا خبر آمد كه خواجه مرجان با غلبهء فراوان در برابر آمده بامداد جنگ است . اگر آفتاب چتر سلطان سايهء دولت بر سر اين بندگان اندازد ، اميد فتح باب است .\r\nسلطان همان شب از دجله عبور كرده به لشكر پيوست . بامدادان مخالفان از شكوه چتر سلطانى گريختند . كيخسرو و على خواجه و محمد پيلتن از جانب دشمن گرفتار شده اكثر به ياسا رسيدند و خواجه مرجان گريخته و جسر بريده به بغداد رفت و سلطان به حوالى بغداد آمد . سادات و مشايخ و قضات آمده خون خواجه مرجان درخواست كردند و مبذول افتاده خون او را بخشيد و دار السلام گشاده و خواجه مرجان در خدمت ايستاده سلطان مرحمت فرمود .\r\nبيت\r\n باز بگشادند بر گيتى در دار السلام * در طواف آريد غلمان را بكأس من مدام\r\nزادهء خارست گل زان نيستش بوى وفا * خود كسى بوى وفا نشنيد ز ابناى لئام \r\n\r\n\r\n","description":"","footnote":"\r\n( 1 ) . س : فورح - در ذيل جامع التواريخ « بند قريش » آمده .\r\n( 2 ) . ك : صحرا را - ذيل جامع : مجموع صحراى بغداد را تا چهار فرسنگ آب فروگرفت سلطان چهل روز اقامت كرد . . .\r\n( 3 ) . حاشيهء نسخهء ف : اين قرا محمد پدر قرا يوسف است .\r\n","page_name":" 385 ","page_number":385},
  {"content":"\r\n\r\n لاله لالاى سيه‌روى زبان در كام لال * از سيه‌رويى سر اندر پيش چون اهل غرام\r\nاز درخت آمد برون گل لاجرم بر باد رفت * اين‌چنين باشد چو با مولا برون آيد غلام\r\nآب را شد چشمها روشن كه شاهنشاه گل * بر سرير كشور آمد تازه‌روى و شادكام \r\nسلطان يازده ماه به عدل و داد در بغداد توقف نمود « 1 » و سليمان شاه خازن را حاكم گذاشته به راه ديار بكر عازم آذربايجان شد و قلعهء تكريت را از يول تيمور به صلح ستده و برادر بيرم خواجهء تركمان والى موصل را گرفته به ماردين رفت و خواجه سلمان در فتح موصل مىفرمايد :\r\nنظم\r\n موصل رسيد و آورد اخبار فتح موصل * باد اين خبر مبارك بر پادشاه عادل\r\nزيبد كه از قدومت امروز نيل و مصرش * چون آب دجله افتد در پاى شهر موصل \r\nو ماه رمضان آن‌جا توقف نمود . چه بيرم خواجهء تركمان عم امير قرا يوسف دهانهء موش را كه راهى تنگ و دشوار است گرفته بود . سلطان از راه چپقجور و غار اصحاب كهف روان شده دو نوبت از آب فرات عبور كرده به صحراى موش آمد و بيرام خواجه را گريزانيده ايل و الوس او غارت يافت .\r\n\r\n\r\n","description":"","footnote":"\r\n( 1 ) . ذيل جامع : « سلطان از آب دجله عبور كرد و در خانهء پدر نزول كرد » ص 194\r\n","page_name":" 386 ","page_number":386},
  {"content":"\r\n\r\nبيت\r\n خصم تو مارى است كو جست به صحراى موش * مور حسامت چنين مار فراوان گرفت \r\nو سلطان تابستان به تبريز آمده زمستان به بغداد رفت .\r\n\r\nذكر مخالفت حضرت صاحب‌قرانى به امير حسين به مشورت شير بهرام و بهرام جلاير\r\nبر ارباب خرد و بينايى و اصحاب عقل و دانايى روشن است كه چون خواست حضرت عزت به كارى تعلق گيرد ، اول اسباب استقرار آن كار پديد آرد .\r\nنظم « 2 »\r\n به بودن چون شود كارى سزاوار * مهيا گردد اسبابش به ناچار \r\nبنابراين چون ارادت ازلى به زوال دولت امير حسين متعلق بود ، نخست دلهاى خلايق را از او متنفر و اخلاق او را متغير گردانيد و چون مقدر بود كه حضرت صاحب‌قرانى والى جهان باشد دلهاى ارباب قلوب را مايل او ساخت و علم دولت او را به اوج آسمان برافراخت . لاجرم دولت از امير حسين روى برتافت و دو اسبه به استقبال آن صاحب دولت شتافت و فرمان مطاع حضرت ذو الجلال كه  قُلِ اللَّهُمَّ مالِكَ الْمُلْكِ  « 1 » اشارت به كمال پادشاهى اوست منشور ضبط سلطنت و توقيع امور مملكت در ديوان انشاء  تُؤْتِي الْمُلْكَ مَنْ تَشاءُ  « 2 » به اسم شريف او نوشتند و صفحهء\r\n\r\n\r\n","description":"","footnote":"\r\n( 1 ) . آل عمران 26\r\n( 2 ) . آل عمران 26\r\n","page_name":" 387 ","page_number":387},
  {"content":"\r\n\r\nايام شهريارى امير حسين را به دست  وَ تَنْزِعُ الْمُلْكَ مِمَّنْ تَشاءُ  « 1 » درنوشتند .\r\nمصرع\r\n آرى بزرگى او دهد آن را كه خواهد از كرم \r\nو ابتداى ظهور اين احوال و نشانهء تبدل و انتقال آن بود كه چون امير صاحب‌قران از جانب امير حسين انديشناك شد - چه هركه اعتماد بر دشمنى غدار و بدانديشى مكار كند چهرهء دولت خود را خراشيده باشد و خاك ادبار بر سر مطالب خود پاشيده - و به ديده تأمل در آيينهء تدبير نظر كرد ، چنان روى نمود كه با دوستان يكدل و ياران كارديدهء عاقل مشورت كند و بعد از آن در اين امرى خطير و خطبى كبير شروع نمايد . شير بهرام و بهرام جلاير را محرم راز ساخته بر مخالفت امير حسين موافقت نمودند « 2 » شير بهرام نوكرى عادل‌نام پيش حضرت صاحب‌قران گذاشت و نوكر آن حضرت برات خواجه نام نگاه داشت . مقرر آن‌كه چون اين بيايد آن برود « 3 » . شير بهرام به ولايت خود رفته متردد شد و به خدمت امير حسين پيوسته خود را عزيز ساخت . امير حسين با امرا مشورت كرده مصلحت در آن ديدند كه ملك و عبد الله را پيش صاحب‌قران فرستاده پيغام دادند كه تا غايت قضاياى ملكى و مهمات كلى به اتفاق يراق ديده‌ايم . وظيفه آن است كه به همان منوال تغيير احوال نداده ميان ما وفا و صفا و وفاق و اتفاق باشد . حضرت صاحب‌قران جواب نوشته روى سخن به شير بهرام كرد كه ناسازگارى و ياغيگرى تو آغاز كردى و اكنون به مكر خود را نيك‌مرد مىسازى و مىخواهى مرا در دام اندازى .\r\nهم به زودى كار ترا آن‌كه به او مىنازى آخر سازد و پشيمانى سود ندارد و حضرت\r\n\r\n\r\n","description":"","footnote":"\r\n( 1 ) . آل عمران 26\r\n( 2 ) . ظفرنامه ( به اختصار ) : قرار بر آن شد كه شير بهرام به ختلان رود كه يورت اصلى او بود و به جمع سپاه مشغول گردد و حضرت صاحبقران درين طرف به ترتيب و تجهيز لشكر قيام نمايد . »\r\n( 3 ) . ايضا : و سپاه طرفين از حال يكديگر آگاهى يابند . » ص 89\r\n","page_name":" 388 ","page_number":388},
  {"content":"\r\n\r\nصاحب‌قران بهرام جلاير و جاكو و عباس « 1 » را به تاخت ولايت امير موسى و على درويش فرستاده موسى و على درويش گريختند و بهرام انديشيد كه از عهدهء مقاومت امير حسين بيرون نيايد . ولايت على درويش را تاخته خود را به مغولستان انداخت . حضرت صاحب‌قران به سمرقند آمده برادر خود قرانام را با هندوكا « 2 » در سمرقند شحنه گذاشت . امير قراميل « 3 » آن منصب نداشت . خود را به ديوانگى زد .\r\nمصرع\r\n چاره‌اى كو بهتر از ديوانگى \r\nو هندوكا از بخت وارون ، هندوصفت به جانب امير حسين گريخت و در اين ولا ، الجاى تركان آغا كه خواهر امير حسين و حرم محترم حضرت صاحب‌قران بود از سراى فانى به مأواى باقى رحلت نمود و آن حضرت را از مفارقت او ملالت عظيم شد .\r\nاما چون به راى روشن معلوم داشت كه هر اجتماعى را از افتراقى و هر اتصالى را انفصالى لازم است به قضا رضا داد .\r\nنظم\r\n دو دوست جمع كجا ديده‌اى كه آخر كار * ميانشان ز قضا فرقتى نيفتاده است \r\nو بدين جهت ميان آن حضرت و امير حسين نسبت منقطع شد « 4 » .\r\n\r\n\r\n","description":"","footnote":"\r\n( 1 ) . ك : بهرام جلاير و چاكر عباس - ظفرنامه : بهرام جلاير و امير جاكو و عباس بهادر را به طرف خجند فرستاد تا ايل جلاير ضبط كنند . »\r\n( 2 ) . ك : هندوى - ظفرنامه : آن حضرت قرا و هندو كه برلاس را . . .\r\n( 3 ) . حاشيهء نسخهء ف : « اين امير قرا را ديگر نام نمىبرد . » در ظفرنامه چنين آمده . « و قرا چون از ضبط و نسق كار عاجز بود خود را به ديوانگى زد . » ص 90\r\n( 4 ) . حاشيهء نسخهء ف : « و اين صورت اول ظهور افتراق و قطع دوستى ما بين صاحب‌قران و امير حسين است . » - تيمور از اين زن دخترى داشته به نام سلطان بخت بيگم ( ر ك ظفرنامه ج 1 ص 91 ) .\r\n","page_name":" 389 ","page_number":389},
  {"content":"\r\n\r\n\r\nوقايع سنهء سبع و ستين و سبعمائه ذكر مصالحت امير حسين و حضرت صاحب‌قران و باز جنگ و مخالفت\r\nامير صاحب‌قران دل بر مخالفت امير حسين نهاده با لشكرها از قهلقه گذشت ملك و عبد الله بر او در ظاهر صورتى آشتى مىنمودند و در باطن درپى انگيز فتنه بودند « 1 » و امير جاكو و عباس رسيده مصلحت چنان ديدند كه ملك و عبد الله را مقيد سازند . آن حضرت منع كرده فرمود كه آغاز دولت ماست . اگر اين صورت روى نمايد ، مردم بر ما اعتماد نكنند و هر حاكم كه بناى كار بر غدر نهد دولت او متزلزل باشد و سوار شده ايشان را اجازت داد و بازگشته در قرشى فرودآمد . امير حسين سپاه جمع آورده متوجه بود . مباركشاه و شيخ محمد مىخواستند كه به امير صاحب‌قران پيوندند ، ناگاه به امير حسين رسيده ملحق شدند « 2 » . امير حسين خضر خزانه‌دار را با مصحفى كه بدان سوگند خورده بود فرستاد . مىخواست كه به حيلت كارى كند . پيغام داد كه مخالفت ميان ما موجب خرابى مملكت است . من لشكر خود در چغانيان و تو در خزار گذشته هريك با صد مرد در تنگ جكجك « 3 » به هم رسيده عهد و پيمان تازه سازيم و مجال مفسدان ندهيم . حضرت صاحب‌قران بر غدر او اطلاع يافته مىخواست كه در آن باب تدبير صواب انديشد . اما امرا مسلم نداشته بر صلح تحريض كردند . آن حضرت لشكر در خزار گذاشته سيصد مرد كار ديدهء جيبه‌دار اختيار كرد و قرار داد كه دويست در ده‌نو باشند و بىحكم حركت نكنند و با صد مرد روان شد . امير حسين با سه هزار مرد به مكر و حيله بيرون آمدند . يكى از غلامان امير صاحب‌قران از ايشان گريخته از راه\r\n\r\n\r\n","description":"","footnote":"\r\n( 1 ) . ظفرنامه ( به اختصار ) : « امير حسين در اين ولا ملك بهادر و عبد الله و پسر او را با عهدنامه پيش آن حضرت ( - امير تيمور ) فرستاد و سخنان فريب‌آميز پيغام داد . صاحب‌قران آن سخنان به سمع راه نداد . » ص 92\r\n( 2 ) . ايضا : « چون سپاه امير حسين به تعجيل در رسيدند ، به ضرورت با ايشان پيوستند . » ص 93\r\n( 3 ) . ظفرنامه چكچك\r\n","page_name":" 390 ","page_number":390},
  {"content":"\r\n\r\nكش به ده‌نو رسيد . آن حضرت از آن‌جا گذشته بود و اسب او مانده . غلامى داشت بهرام كاباك نام . « 1 » ، به تعجيل روان كرد تا خبر رساند . ناگاه ياغى سحرگاه رسيده خواستند اطراف آن حضرت فروگيرند . آن حضرت پيش از آن سوار شده و مردم خود را از تنگ خرم « 2 » ، گذرانيده سر راه خصم گرفت و جنگ در پيوستند و به زخم تيغ آبدار آن لشكر غدار را برگردانيد و دشمنان تا قاتلش « 3 » آمده بازايستادند و آن دويست مرد از ده‌نو متفرق شدند و حضرت صاحب‌قران از قرشى و خزار گذشته در لب چاه اسحق كه بيرون بر دالق « 4 » است توقف نمود تا لشكر پراكنده جمع آمدند و از آب آمويه گذشته به راه ماخان به چول آمد و ايلچيان پيش ملك هرات و محمد بيك بن ارغونشاه فرستاد و تا آمدن ايلچيان دو ماه و نيم بر سر آن چاه بود و از هر طرف كه بازرگانان مىرسيدند موقوف مىداشت . چون ايلچيان آمدند بازرگانان را اجازت داده آوازه انداختند كه ما را ملك هرات طلبيده است و در حال كوچ كرده روان شدند . بازرگانان به قرشى رسيده خبر آن حضرت كه به طرف هرات رفته گفتند . امير موسى باور كرده از قرشى بيرون آمد و با هفت هزار مرد به ماى « 5 » مرغ نزول كرد و ملك بهادر « 6 » ، با پنج هزار مرد قراوناس ، در جانب خزار به غرقشون و گنبد لولى نشسته بودند و حضرت صاحبقران در آن زمان دويست و چهل و سه كس ملازم داشت « 7 » . اما بيشتر امراى بزرگ بودند مثل\r\n\r\n\r\n","description":"","footnote":"\r\n( 1 ) . ظفرنامه ( به اختصار ) : « در منزل مبارك نوكرى بهرام نام حاضر بود ، چون صورت واقعه با او بگفت از قلت خرد آن را وقعى ننهاد و پنداشت كه اين خبر نبايد رسانيد . آن شخص را بزد و براند و خود دم دركشيد . » ص 94\r\n( 2 ) . ك : حرم .\r\n( 3 ) . ظفرنامه : « تا به موضع قاتلش كه هر دو آب چكيد اليك آن‌جا به هم مىرسيد . » ص 95\r\n( 4 ) . ايضا : بورواليغ ( يا بورداليغ ) .\r\n( 5 ) . ظف : « به موضع بيمراغ نزول كرد و عزم داشت كه به اوزگند رود . » ص 96\r\n( 6 ) . نسخ : ملك و جريك - تصحيح از ظفرنامه .\r\n( 7 ) . حاشيهء نسخهء ف : حضرت صاحبقرانى درين سفر با دويست و چهل و سه كس قرشى را گرفته امير موسى و ملك را كه با دوازده هزار كس در حوالى قرشى بيرون ( ؟ ) داشتند مغلوب ساخت . »\r\n","page_name":" 391 ","page_number":391},
  {"content":"\r\n\r\nسيورغتمش اغلان و امير داود « 1 » ، و امير جاكو ( برلاس ) « 2 » ، و امير مؤيدارلات « 3 » ، و امير سارى بوقا ( جلاير ) و امير حاجى سيف الدين ( نكودرى ) و عباس بهادر ( قبچاق ) و آق بوقا بهادر ( نايمان ) و محمود شاه . آن حضرت چهل بهادر نامدار اختيار كرده به كنار آمويه فرستاد تا بىتوقف اسبان در آب رانده گذشتند و خزار مسخر كرده كشتيها بدين طرف فرستادند و بقيهء لشكر عبور كرده و بردالق در ميان گرفته فرودآمدند و ايلچى امير موسى را گرفته بامداد سوار شدند و شب به بردى كهنه رسيده و راهها ضبط كرده ديگر شب به شركند آمدند « 4 » . امير جاكو عرضه داشت كه مصلحت آن است كه توكل بر خداى كرده شبيخون بريم . امير صاحب‌قران فرمود كه مردم ما اندك است .\r\nاگر چشم زخمى رسد باز جمع شدن مشكل است . شما همين‌جا توقف نماييد تا من به قرشى روم و مبشر و عبد الله را برده به قرشى رسيد و به لب خندق آمده اسبان را به مبشر سپرد و پياده به آب خندق كه تا به زانو بود درآمده به دروازه رسيد و دست بر در نهاده دانست كه پس آن را به خاك انباشته‌اند . از آن‌جا بازگشته جاى درآمدن به عبد الله نموذ « 5 » و به لشكرگاه آمده و سپاه را برداشته به ظاهر قرشى رسيد و چهل و سه نفر را پيش اسبان گذاشته باقى را فرمود كه از آن‌جا كه به عبد الله نموده و نردبانها كه از بردالق آورده بودند\r\n\r\n\r\n","description":"","footnote":"\r\n( 1 ) . در حاشيهء نسخهء ف كه قسمتى از آن به متن نيز كشيده شده با خط قرمز بعد از كلمات « امير داود » آمده است كه : « ايماقش دو غلات بود و كلانتر خواهر حضرت صاحبقران قتلغ تركان آغا در حباله داشت [ كه او 
  ] مادر امير سليمان است . » اين اضافات از ظفرنامهء شرف الدين على يزدى است .\r\n( 2 ) . قسمتهاى داخل پرانتز ، تنها در نسخهء ف و زير كلمات مربوط آمده است و كلا مأخوذ است از ظفرنامهء يزدى .\r\n( 3 ) . در ظفرنامه آمده است : « امير مؤيدارلات كه ديگر خواهر آن حضرت شيرين بيك آغا در حبالهء او بود . »\r\n( 4 ) . ظفرنامه : به موضع فرد كهنه ( نسخه بدل : قرد كهنه ) فرودآمدند و هركه آمد تا آب بردارد او را موقوف داشته بازنگذاشتند و شب هنگام سوار شده به شهر كنت . . .\r\n( 5 ) . ايضا : جايى كه ديوارش پست‌تر بود بازجست و عبد الله را نمود كه محل نردبان نهادن اين جاست . » ص 99\r\n","page_name":" 392 ","page_number":392},
  {"content":"\r\n\r\nنهاده درآمدند . حضرت صاحبقرانى ، با صد مرد به دروازهء حصار آمده منتظر فتح باب دولت بايستاد و جمعى كه به درون رفته بودند به دروازه رسيده و نگاهبانان را مست و خراب يافته همه را به تيغ بىدريغ بر خاك هلاك انداختند و درويش تقل بوكا « 1 » ، دروازه را به تبر شكسته و امير صاحب‌قران برغو كشيده درآمد و مردم قرشى از خواب درآمده متحير و عاجز ماندند و لشكر مظفر قلعه را مسخر ساخته و خانه‌هاى امير موسى را غارت كرده برده و اسير گرفتند و امير محمد « 2 » خردسال بود . او را پنهان گريزانيدند ، به اميد آن‌كه شايد لشكر امير موسى « 3 » متفرق شود . ايشان منهزم نشده ملك را اعلام دادند و لشكرها آورده چهار طرف حصار را در ميان گرفتند . امير سارى بوقا دروازهء شهر را نگاه داشت و امير داود دروازهء خزار را و باقى امرا مراسم جان‌سپارى به جاى آورده امير مؤيد با سى سوار از حصار بيرون آمده با دشمنان جنگهاى مردانه كرد و دوركا « 4 » از جانب ايشان به ايلى درآمد .\r\nحضرت صاحب‌قران همان روز عزم بيرون آمدن فرمود . امير سيف الدين علم نجوم و رمل مىدانست . گفت كه فردا وقت چاشت ساعتى خوب است و بامداد ايلچى بوقا بهادر و آق تيمور بهادر پل روان انداخته با پنجاه مرد بر دشمن حمله كردند و حضرت صاحب‌قران عليشاه و درويشك را با بيست سوار به مدد فرستاد .\r\nآق تيمورطغاى بوقا را به يك ضرب تيغ از پاى درآورد و از جانب امير موسى جوانى اوزبك بود ، به زور و جوانى مغرور . گرز كشيده به ميدان درآمد . غزان « 5 » بهادر پيش رفته دستهاى او را چنان محكم گرفت كه مجال حركت نداشت . نيكى بهادر آمده هلاكش كرد و امير سارى بوقا و ايلچى بهادر تيرباران كرده از دشمنان دويست مرد كه شب\r\n\r\n\r\n","description":"","footnote":"\r\n( 1 ) . ظفرنامه : « درويش بكه بند دروازه را به تبر شكست . »\r\n( 2 ) . ظفرنامه : محمد بيك پسر امير موسى كه حضرت صاحبقرانى او را بعد از اين به شرف مصاهرت خويش سرافراز گردانيد . »\r\n( 3 ) . در نسخهء ف به خطى ديگر زير اين كلمه نوشته شده « كه او يماقش تايجوت بود . »\r\n( 4 ) . ظفرنامه : دور كه بهادر .\r\n( 5 ) . ايضا : غزان بوقا بهادر .\r\n","page_name":" 393 ","page_number":393},
  {"content":"\r\n\r\nتورها به پاى حصار آورده بودند گريختند و توكل با صد مرد حمله آورده « 1 » ، و پيادگان خصم تيرباران كرده لشكر منصور را برگردانيدند . حضرت صاحب‌قران با پانزده مرد بر ايشان زده لشكر را فرمود كه حمله كنند . ايلچى بوقا و بهرام حمله كرده توكل در زير ديوارى ايستاده بود . از حملهء ايلچى بوقا كه از بالا شمشير حوالهء او كرد رو به گريز نهاد و خراسانيى « 2 » ، نادانسته شمشير فرود آورد و سر بهرام بينداخت و از طرف دروازهء خزار ، لشكر قراوناس ايستاده بود . آن حضرت با شصت سوار عازم ايشان شد . ملك از بيم جان به قيتول كه در گنبد لولى بود گريخت و از بيم لشكر منصور همه از آن‌جا نيز فرار نمودند . آن حضرت فرمود كه امير جاكو و امير سيف الدين تا تنگ جكجك درپى رفته دشمنان را به دست آرند و امرا در عزيمت تعلل نموده حضرت صاحب‌قران بر ايشان تاخت و مجموع را در پيش انداخت و ياغى صد مرد در كمين كرده و فرصت يافته در اين وقت دو گروه قصد آن حضرت كردند . « 3 » جمعى كه از دست راست كمين گشادند « 4 » از ضرب تيغ خونريز رو به گريز نهادند و دست چپ نيز اسبان و كوتلها گذشته چون بادوزان گريزان شدند و خاتون امير موسى آرزو ملك به تومان آغا حامله بود و با ملك گريخته مىرفت . آن حضرت ملك را آواز داد كه از خون تو اگرچه ريختنى است گذشتم . از خاتون جدا شو . ملك منت داشته جدا شد و با آن خاتون نوكرى بود تير پر كشيده حواله مىكرد . حضرت صاحب‌قران به تصور آن‌كه تيرانداز جلد است عنان كشيده مىداشت . چه از بهر زنى تير خوردن از مردى « 3 » نيست . دولتشاه بخشى سپر در سر كشيده بر آن نوكر حمله كرد و او تير انداخته بىهنرى او معلوم شد و با زنان « 4 » گريخت .\r\n\r\n\r\n","description":"","footnote":"\r\n( 1 ) . ايضا : بار از سپاه دشمن توكل با صد مرد از طرفى ديگر حمله آورد .\r\n( 2 ) . ايضا : « از جمله دلاوران لشكر منصور خراسانيى نادانسته » ص 102\r\n( 3 ) . س : و از مردى نيست - نام اين تيرانداز بىهنر در ظفرنامه « عاشق تاز » آمده است كه « كمان و تير در دست » داشت و « تير در كمان نهاده مىكشيد و نمىانداخت . »\r\n( 4 ) . ظفرنامه : « آرزو ملك آغا حامله بود نه ماهه به تومان آغا » - اين تومان آغا بعدها در ازدواج امير تيمور درآمد .\r\n","page_name":" 394 ","page_number":394},
  {"content":"\r\n\r\nحضرت صاحبقران از حدود قزل‌قاق بازگشت و امير جاكو و امير سيف الدين كه در عقب دشمنان نرفته بودند پشيمان شده به طرف جكدالك رفتند و ياغى را از جكجك « 1 » گذرانيده و ايل جلاير كه گريخته مىرفتند آوردند و آن حضرت ماه رمضان در قرشى گذرانيده و محمود شاه را به حكومت بخارا « 2 » مقرر گردانيد و نيك‌پى شاه كه ضابط راه خراسان بود به اتفاق على يساورى به محمود شاه پيوستند و آن حضرت ايشان را طلب كرده در آمدن تقصير نمودند و امير مؤيد كوچ خود را به جانب خراسان روان كرده بود و ايشان راه گم كرده قاصد رفت و ايشان را به ماخان رسانيد .\r\n\r\nوقايع سنهء ثمان و ستين و سبعمائه ذكر گريختن امير موسى به جانب امير حسين و به جنگ بازآمدن\r\nامير موسى گريخته به امير حسين پيوست و شرح آمدن حضرت صاحب‌قران به قرشى و گرفتن آن بازگفت و امير حسين تعجب عظيم نموده امير موسى و الجايتو و جهانشاه و پولاد بوقا را به جنگ حضرت صاحب‌قران فرستاد و ايشان به تنگ جكجك آمده آن حضرت به عزم شبيخون روان شد و از راه يلغز آغاج « 3 » برف كوفته چند كس را به خبرگيرى فرستاد و ايشان بيست كس از دشمنان گرفته معلوم كردند كه ياغى شب از تنگ جكجك گذشته به جكدالك فرود آمدند و باز خبر آمد كه ياغى در بالاى آق قيا لشكر آراسته ايستاده‌اند . حضرت صاحب‌قران صف‌آراى متوجه ايشان شد . ياغى ده\r\n\r\n\r\n","description":"","footnote":"\r\n( 1 ) . ظف : چكچك .\r\n( 2 ) . ظف : ( به اختصار ) : آن « زمستان قرشى را محل توقف ساخت . محمود شاه را حكومت بخارا فرستاد تا آن طرف را ضبط كرده معمور گرداند و خراج و اموال آن به خزانهء عامره رساند و نيكپى شاه را كه در خراسان پريشان مىگرديد نشان فرستاده طلب نمود و آمويه را با توابع به او ارزانى داشت » .\r\n( 3 ) . ظف : يلغزباغ .\r\n","page_name":" 395 ","page_number":395},
  {"content":"\r\n\r\nهزار بودند . اما از جاى خود حركت ننمودند . صاحب‌قران با دويست مرد ساعتى فرود آمده عازم بخارا شد . على و محمود شاه پيش آمده شرايط خدمت به جاى آوردند و امير جاكو وقتى محمود شاه را بر دم اسب بسته بود « 1 » در اين ولا وهم كرده به اتفاق امير سيف الدين و عباس بهادر بىاجازت حضرت صاحب‌قران عازم خراسان شدند و آن حضرت در بخارا بود تا منغلاى دشمن رسيد . چندان‌كه على و محمود شاه را گفت كه بر دشمن شبيخون بريم ، ايشان گفتند اسبان را آسوده مىداريم هرگاه ياغى رسيد جواب گوئيم . حضرت صاحب‌قران از ايشان جدا شده و به كشتى از آب گذشته شب در ميان به امرا پيوست . از آن جانب امير حسين ، على و محمود شاه را در بخارا محاصره كرده روزى از راه فربب تا مزار شيخ عالم قدس سره « 2 » بازگشت . تازيكان بخارا به اميد آن‌كه ياغى گريخت ، در عقب رفته از ديوار بست بيرون آمدند . لشكر امير حسين بازگشته بسيارى به قتل آوردند و بقاى رعايا گريخته به بخارا رسيدند و در كاه‌دانها خزيده دم دركشيدند . على و محمود شاه عازم خراسان شده و به چول درآمده به حضرت صاحب‌قران پيوستند . از تقصيرات خود خجل و شرمسار و به لطف و مرحمت آن حضرت اميدوار . آن حضرت نوازش فرموده طوى داد و خلعت پوشانيده نشاط شكار كرد تا به كلى ايمن شدند و فرمود تا نيستان آتش زده چون سبز شد اسبان فربه كردند .\r\nدر اين ولا ، استماع رفت كه نيك‌پى شاه ياغى شده نمىگذارد كه لشكريان پيش آن حضرت آيند و امير حسين نيز ياغى بود . حضرت صاحب‌قران در ميان دو ياغى\r\n\r\n\r\n","description":"","footnote":"\r\n( 1 ) . ظف : « محمود شاه را بر دم اسب بسته دوانيده بود و پيش و پس چوب زده ادب بليغ كرده بر جانب او اعتماد نداشت ، به صورت دولتخواهى بر خاطر صاحبقرانى مىنگاشت كه مصلحت وقت توجه به جانب خراسان است و هرچند مبالغه نمود آن حضرت قبول نفرمود . . . بىاستجازه به طرف خراسان به ماخان رفتند . »\r\n( 2 ) . منظور شيخ سيف الدين باخرزى است .\r\n","page_name":" 396 ","page_number":396},
  {"content":"\r\n\r\nنشستن مصلحت نديد . از راه يورت كول به آمويه رسيده آب بسيار بود . آن حضرت در پايان بردالق گذار اختيار كرد و امرا « 1 » به شيب آب روان كرده خود با دويست مرد چاشتگاه در آب رانده شامگاه به سلامت بيرون آمد و شب در ميان سحرگاه اطراف نيكپى شاه فرو گرفتند و او بهادر چابك‌سوار تيرانداز نيزه‌گذار بود . دست به قبضهء كمان برده گمانش آن‌كه با زور بازوى مردى با قضا ستيزان توان كرد چون سعادت يارى نداد ، اول تيرى كه گشاد داد زه گمان گسسته شد . دوركا و خطاى بهادر رسيده و او را گرفته كشتيها روان كردند تا باقى امرا و لشكر گذشتند . حضرت صاحب‌قران قصد لشكر قراوناس كرده در موضع بيرمش ، امير خليل را كه سردار ايشان بود گريزانيد و نيكپى شاه را به ياسا « 2 » رسانيده بعد از يك ماه به ماخان آمد و امير جاكو را به رسالت پيش ملك هرات فرستاد . ملك حسين او را تعظيم نموده در باب موافقت مبالغت فرمود و گفت من به سرخس مىآيم . اگر امير از آن طرف تشريف فرمايد اساس موافقت استحكام يابد . چون راى روشن حضرت صاحب‌قران آيينهء گيتىنماى روزگار بود ، و صورى كه از ملوك غور نسبت با پيشينيان چون امير نوروز و دانشمندجه و چوپان نويان روى نموده بود به خاطر خطير گذرانيد با خود گفت السعيد من وعظ بغيره .\r\nاعتماد بر ايشان .\r\nمصرع\r\n سر رشتهء خويش گم كردن است \r\nو عجب آن‌كه امير چوپان هميشه نكوهش راى امير نوروز كردى كه فضاى صحرا به چهار ديوار حصار بدل كرد و اختيار به دست غوريان پوده « 3 » داد و چون نوبت نكبت\r\n\r\n\r\n","description":"","footnote":"\r\n( 1 ) . س : امرا را - ظف : « امرا را فرمان داد كه با چهارصد سوار به طرف نشيب آن روان گردند . خود با دويست كس چاشتگاه بر آب زده آخر پيشين به شناه از آن جانب بيرون آمدند . »\r\n( 2 ) . س ، ك : ياساق .\r\n( 3 ) . پوده به معناى پوچ ، بىمغز ، بىحقيقت .\r\n","page_name":" 397 ","page_number":397},
  {"content":"\r\n\r\nاو رسيد به همان غفلت مبتلا گرديد .\r\nالقصه حضرت صاحب‌قران چون مؤيد من عند الله بود از مهلكهء غداريه غوريهء هرويه اجتناب نمود و چون ملك هرات ملاطفت بسيار اظهار كرده بود نخواست كه آن را به بىالتفاتى مقابل سازد ، بنابرآن فرزند ارجمند اميرزاده جهانگير را به جانب ملك معز الدين حسين فرستاد .  هَلْ جَزاءُ الْإِحْسانِ إِلَّا الْإِحْسانُ  « 1 » .\r\n\r\nذكر فرستادن حضرت صاحب‌قران اميرزاده جهانگير را پيش ملك معز الدين حسين\r\nحضرت صاحب‌قران بر عدم ملاقات ملك جزم فرموده راى رزين چنان اقتضا كرد كه جانب او به وجهى ديگر مرعى دارد تا سلسلهء محبت كه به تجديد تأكيد يافته انقطاع نپذيرد . بنابرآن ، نور حدقهء دولت و نور حديقهء سعادت ، گلبرگ چمن اقبال و نوباوهء بستان جلال ، اميرزاده جهانگير را مباركشاه سجزى « 2 » ملازم با تجمل تمام به جانب ملك فرستاده پيغام داد كه چون مسلمانى تو معلوم دارم اعتماد بر دوستى تو كرده فرزند و قرة العين خود را پيش تو فرستادم و اميدوارم كه مكارم ملكانه تقديم نموده او را ملحوظ نظر شفقت فرمايى و چون فرزند روان ساخت ، آن حضرت با ششصد مرد از طرف خزار درآمده قرشى را در ميان گرفت و نوكران امير موسى را به دست آوردند و شيخ على بهادر با جمعى دلاوران بازرگانان را ياغى پنداشته و جنگ كرده غالب آمدند و اموال بسيار گرفتند . حضرت صاحب‌قران ملامت نموده فرمود كه مجموع را بازدادند .\r\nدر اين اثنا ، خبر يافت كه پنج هزار مرد قراوناس در قوزى منداق نشسته‌اند و اباجاق و كورا ، از جانب خزار به ايشان پيوسته و امير برات خواجه و امير سليمانشاه و\r\n\r\n\r\n","description":"","footnote":"\r\n( 1 ) . سورة الرحمن 60\r\n( 2 ) . س : سنجرى .\r\n","page_name":" 398 ","page_number":398},
  {"content":"\r\n\r\nهندوشاه پيش ايشان آمده‌اند . حضرت صاحب‌قران نيم‌شب به نوقط آمد و دانست كه مخالفان بسيارند . ناگاه امير جاكو از اسب افتاده مجروح شد . آن حضرت او را با سى سوار به خراسان پيش اميرزاده جهانگير فرستاد و با امرا مشورت كرده بر جنگ اتفاق نمودند و على يساورى موافق نبود . او را به قهر سوار « 1 » كرده شيخ على بهادر و آق بوقا بهادر را با شست سوار منغلا ساخت و هندوشاه از جانب ياغى با سيصد مرد پيش آمده هر دو گروه جنگ عظيمى كردند و دشمنان به قول خود گريختند آن حضرت نزول فرموده اسبان را آسايش داد و نماز عصر سوار شده سيصد « 2 » مرد را هفت قشون ساخت و لشكر را دلدارى نموده بر دشمن حمله كرد و به زخم شمشير جان شكار دمار از روزگار ايشان برآورد و على يساور و بدر الدين و پسرش گريختند و دشمنان از ضرب سنان حضرت صاحب‌قران گريزان شدند و الجايتو يامجى و فولاد كه دوست آن حضرت بودند و ياغى شده سرهاى ايشان را پيش آن حضرت آوردند آن حضرت از كمال وفادارى فرمود تا كالبد ايشان به سمرقند برده نماز گزاردند « 3 » و امرا را گفت مصلحت آن است كه دشمنان را فرصت ناداده برانيم و به حصار برسانيم و لشكر مرتب داشته با امير حسين جنگ كنيم . امرا را آن قوت نبود . آن حضرت نصيحت نيك‌خواهان شنيده به جانب سمرقند معاودت فرمود و بر ماجوق و طغانشاه « 4 » را در ولايت كش گذاشت تا مال جمع كرده در عقب آيند و آن حضرت با لشكر آراسته به حوالى شهر آمد . اوج قرابهادر از قبل امير حسين در شهر بود . لشكر بيرون آورده در لب آب رحمت سر راه گرفت . حضرت صاحب‌قران حمله كرده همه را به قوت دولت\r\n\r\n\r\n","description":"","footnote":"\r\n( 1 ) . ظف : او را به جبر تكليف كرده سوار ساخت . ص 115\r\n( 2 ) . ظف : ششصد\r\n( 3 ) . ظف : « اولجايتو طايخانى و پولاد . . . فرمان داد تا جسد ايشان را به شهر كش نقل كنند . »\r\n( 4 ) . ك : طغونشاه - ظف : ترماجوق و طغاى شاه\r\n","page_name":" 399 ","page_number":399},
  {"content":"\r\n\r\nگريزانيد و آق تيمور از عقب رانده تيغى بر اوج قرابهادر فرود آورد . اوج قرا بازگشته اسب آق تيمور را مجروح ساخت و او را پياده گردانيد و حضرت صاحب‌قران ياغى را رانده در حصار دوانيد . اوج قرا با دو هزار و پانصد سوار سر راه گرفته صف‌آراى متوجه شد . لشكر منصور ، چون شير غران ، روى به ايشان آوردند و هراس بر ايشان غالب شده بازگرديدند و در بندهاى كويها تنگ كرده بودند ، زينهاى اسبان چون پشت سپاه ايشان شكسته به شهر درآمدند و حضرت صاحب‌قران چند روز در نواحى ساغرج « 1 » آسايش فرمود .\r\nدر اين اثنا انهاء كردند كه الجايتو و فولاد بوقا لشكر به كش برده‌اند و برماجوق « 2 » را كشته و طغانشاه گريخته . حضرت صاحب‌قران را نايرهء غضب شعله زده با لشكر در آب يام فرود آمد و ارغونشاه بر داليغى كشتى « 3 » آورده چنان معلوم شد كه امير حسين با غلبهء تمام در نخشب نزول كرد . آن حضرت چون دانست كه دشمنان بسيارند از پايان سمرقند روان شد و امير موسى و اوج قرا به موجب فرمودهء امير حسين سر راه گرفته در كوكلدر آجيغى « 4 » فرود آمده بودند . چون لشكر منصور رسيد ، اوج قرا تاب مقاومت نياورده به سمرقند گريخت و حضرت صاحب‌قران شب در ميان به ساغرج آمد و اسبان را آسايش داده شب هنگام ، در قرجوق نزول كرد و در توابوينى تا چاشتگاه بوده شب در ميان به كوكنك رسيد « 5 » .\r\n\r\n\r\n","description":"","footnote":"\r\n( 1 ) . ك : ساغج .\r\n( 2 ) . ظف : ترماجوق\r\n( 3 ) . ف ، س : كشتى - ظف : « ارغون شاه بورداليغى كه او را به خبرگيرى فرستاده بود بيامد و يكى را گرفته بياورد و چون ازو خبر پرسيدند زانو زده جواب داد كه اولجايتو و پولاد بوغا به آب توم نشسته‌اند و امير حسين با لشكر گران به قرشى رسيده . » ص 118\r\n( 4 ) . ظف : كوكلدر آجيغى و به همين نحو در متن تصحيح شد . نسخ : آجقه كوجكدر .\r\n( 5 ) . تصحيح از ظفرنامه - نسخ : بوابوى . . . شب در ميان به كوكبك رسيد .\r\n","page_name":" 400 ","page_number":400},
  {"content":"\r\n\r\n\r\nحكايت رفتن امير كيخسرو و امير بهرام جلاير پيش پادشاه قتلغ تيمور و لشكر آوردن به ماوراء النهر\r\nامير كيخسرو و امير بهرام « 1 » به مغولستان رفته و دو امير و هفت هزار مرد را سر كرده به تاشكند آمدند و حضرت صاحب‌قران مدت يك ماه آن‌جا به عيش گذرانيده يكديگر را طويها دادند و بهرام به موجب يرليغ پادشاه استيلاى تمام داشت و سوابق دوستى و لواحق خويشى جديد كه با آن حضرت تأكيد يافته بود عدم انگاشت « 2 » و مواضع خاصهء آن حضرت را تعرض رسانيده آن حضرت بر مقتضاى حكمت التغافل من شيم الكرام عمل نمود و با اين همه هرچند او را به محاربهء اعدا اغرا فرمود ابا نمود .\r\nامير صاحب‌قران كيخسرو را طوى داده دختر او رقيه خانيكه را جهت اميرزاده جهانگير خواستارى نمود و مدتى به طرب مشغول بود .\r\n\r\nوقايع آذربايجان و عراق و فارس در اين سال\r\nسلطان اويس بهار از بغداد ، به راه شهر زور و سنتاى ، عازم آذربايجان شد و امير كاوس شيروانى در غيبت سلطان دو نوبت به قراباغ « 3 » آمده و مردم را كوچانيده به\r\n\r\n\r\n","description":"","footnote":"\r\n( 1 ) . حاشيهء نسخهء ف : « حضرت صاحب‌قران دو نوبت جهت معاونت بهرام با پادشاه ياغى شد و بهرام آن را به خاطر نياورد . »\r\nظف ( به اختصار ) : بهرام پيش از اين ، نسبت با حضرت صاحبقرانى دم از موافقت مىزد و بر مخالفت امير حسين با آن حضرت عهد بسته بود و به تقويت حضرت صاحب‌قران بر ايل و تومان خود حاكم شده .\r\n( 2 ) . پس از رسيدن تيمور به تاشكند ، بهرام جلاير ، به نوشتهء ظفرنامه ، « نسبت با حضرت صاحب‌قران رسم خدمتى لايق به تقديم نرسانيد . »\r\nآن‌كه تيمور را به خانه برده و طوى داده امير كيخسرو بود كه داماد تو غلق تيمور خان بود و ازين زن دخترى داشت رقيه خانيكه نام . تيمور او را براى پسر خود جهانگير خواستارى كرد و « يك ماه به عشرت و شادمانى گذرانيد . » ص 120\r\n( 3 ) . ذيل جامع التواريخ : به تبريز آمده بود .\r\n","page_name":" 401 ","page_number":401},
  {"content":"\r\n\r\nشيروان برد و سلطان بيرام بيك را با امرا به طرف شيروان فرستاده چون كاوس تاب مقاومت نداشت ولايت را گذاشته به قلعه متحصن شد و لشكر سلطان ولايت خراب كرده كاوس ائمه و مشايخ در ميان كرده بيرون آمد و بيرم بيك او را مقيد پيش سلطان آورد و بعد از سه ماه سلطان ترحم فرموده خون او بخشيده مملكت شيروان به او داد و حكام بلاد شيروان و دربند باكوه « 1 » ، حاجى فرامرز و حاجى فريدون ، چون اين مرحمت ديدند پيش سلطان آمده به تشريفات مشرف شدند و مدت حيات سلطان [ تابع و منقاد 
  ] « 2 » بودند و مملكت سلطان به نوعى معمور شد كه مثل آن هرگز نبود .\r\n\r\nذكر عزيمت جلال الدين شاه شجاع به مملكت اصفهان\r\nشاه شجاع آگاهى يافت كه باز تبارزه بر ضديت شيارزه شاه محمود را مدد خواهند كرد . خواست پيش از آن‌كه مدد تبريزيان رسد ، شاه محمود را متفرق گرداند .\r\nبر اين عزم از شيراز بيرون آمد .\r\nنظم\r\n بر اين‌گونه مىرفت تا قصر زرد * ز گرد سپاهش هوا « 3 » لاجورد \r\nشاه محمود به محاربه پيش آمده بعد از حرب و ضرب پناه به شهر برد و شاه شجاع بر ظاهر اصفهان فرود آمد .\r\nنظم\r\n به رزم‌آورى تيز گشته دو شاه * چنين تا برآمد بر اين بر دو ماه \r\n\r\n\r\n","description":"","footnote":"\r\n( 1 ) . ك : باكويه .\r\n( 2 ) . ك : [ مقيد 
  ]\r\n( 3 ) . ك : جهان\r\n","page_name":" 402 ","page_number":402},
  {"content":"\r\n\r\nكار بر اهل شهر تنگ شد . سادات و ائمه بيرون آمده قرار يافت كه شاه محمود پيش شاه شجاع آمده تربيت يابد . عهود و مواثيق مؤكد شده شاه محمود با پنجاه سوار آمده پادشاه را دست بوس كرد و شاه شجاع او را نوازش فرمود .\r\nنظم\r\n سرافراز محمود لشكرشكن * چنين گفت در انتهاى سخن\r\nكه از بنده آيد هميشه گناه * به اميد عفو جهان پادشاه\r\nپشيمانم از كار و كردار خود * در اين داوريها ز من بود بد\r\nقضاى خداوند پروردگار * چنين بود اى خسرو تاج‌دار\r\nكنون بنده‌ام تا چه فرمان دهد * و گر تيغ بر تاركم مىنهد \r\nو شاه محمود طوى معتبر كرده پيشكشهاى پادشاهانه گذرانيد .\r\n\r\nذكر فرستادن سلطان قطب الدين اويس بن شاه شجاع به جانب افغان\r\nقطب الدين اويس ارشد اولاد پادشاه بود و اثر نجابت و امارت امارت از جبين مبينش واضح و حسن سيرت و لطف سريرت در خلقت طلعت او لايح . سخائى كه ابر نيسان باوجود جود او به امساك معترف گشتى و تمكينى كه كوه گران‌سنگ باوقار او به سبكسارى مقر آمدى . پادشاه را ديدهء اميد به او روشن و پشت استظهار به قوت او ممكن و راى جهان‌آراى به او مصروف كه هم در اوان شباب اساس شهريارى او را استحكام دهد و بنيان دولتش را مشيد گرداند . وزير سعيد خواجه جلال الدين تورانشاه را دستور شاهزاده ساخته چهار هزار سوار از متجندهء فارس گردان نامدار و دلاوران روزگار ملازم ركاب نصرت شعار مقرر شد كه به عزم ضبط هزارهء افغان و استخلاص اموال جرون نهضت نمايند و شاهزاده از طرف گرمسير فارس لشكر به حوالى بلوك\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاقطاع كشيد . امير غياث الدين سيورغتمش كه خال او بود چند منزل استقبال نمود و شرف دست‌بوس يافته درگاه شاهزاده ملاذ اكابر اتراك و ملجأ صناديد اعراب گشته .\r\nوالى هرموز ، تورانشاه آگاه شده اموال فراوان با نفايس مصحوب ايلچيان فرستاد و شرايط خدمتكارى و ضوابط باجگزارى به جاى آورد و سلطان قطب الدين اويس قشلاق در منازل و مراحل ولايت جرون فرمود و امير سيورغتمش چون مواد سلطنت مجتمع يافت ، قطب الدين اويس را باعث و محرك شد كه دعوى استقلال كند و شاه شجاع از استماع اين خبر متغير شده شاهزاده سلطان شبلى را با لشكر گران به طرف هرموز روان ساخت . مقرر آن‌كه قطب الدين اويس و سيورغتمش را طوعا او كرها به حضرت آورند . قطب الدين اويس از پدر مأيوس گشته به جانب اصفهان رفت و به عم خود شاه محمود ملحق شد و امير سيورغتمش به قلعه تحصن جست و مكتوبى ضراعت‌آميز به عذرخواهى پيش پادشاه فرستاد و پادشاه از انشاء خود اين رقعه به او نوشت :\r\n« امير سيورغتمش را وقت آن است كه آنچه كشته بدرود و آن درختى كه نشانده به بار آمده از ثمرهء آن ذخيره سازد . اين حكايات چندان اثرى نداشته باشد . ما قول و فعل و عهد و سوگند و مردى و مروت و وفا و دوستارى « 1 » او بسيار آزموده‌ايم و به كلى اعتماد از او برداشته .\r\nمصرع\r\n من آزمودم و ديدم تو نيز خواهى ديد . « 3 » \r\nاگر راست مىگويد صورتى ظاهر گرداند كه ما را باور شود . و الّا مجرد تقبل به دروغ چند توان كرد ؟ يوم يأتى بعضى آيات ربك لا ينفع نفسا ايمانها  آلْآنَ  « 2 »  وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ  « 3 » آخر\r\n\r\n\r\n","description":"","footnote":"\r\n( 1 ) . ك ، س : دوستدارى .\r\n( 2 ) . سورة يونس 98\r\n( 3 ) . سورة يونس 90\r\n","page_name":" 404 ","page_number":404},
  {"content":"\r\n\r\nهمه روز مىخواند . به قدر معنى از جمع طلبه كه ملازم‌اند پرسيده باشد .\r\nنصيحتش كنند . اگر قبول كرد و از قوت به فعل رساند چنان‌كه خاطر قرار گيرد ، اين نوبت ديگر عفو كنيم و الا آن چنانچه حضرت خداى خواسته باشد بهتر است .  عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ  « 1 » . سخن بسيار است زيادت نمىنويسد . »\r\n\r\nوقايع سنهء تسع و ستين و سبعمائه ذكر لشكر كشيدن امير حسين به جانب حضرت صاحب‌قران\r\nامير حسين با لشكر بسيار از شهر سبز گذشته در سالار بولاق فرودآمد و امرا امير موسى و امير شيخ محمد و امير الجايتو را مقدمه ساخته با قرب بيست هزار مرد در لولو بكومه « 2 » رسيدند و آن‌جا ملك با دو هزار مرد ملحق شد و در سوزنگران « 3 » نشستند و جهانشاه با هزار و پانصد مرد به رباط ملك آمد و هزار ديگر بر سر راه يتى قودغ « 4 » ، در خرمن ديزك فرودآمدند « 5 » . حضرت صاحب‌قران اين اخبار شنيده چون مىدانست كه كار به تأييد پروردگار است نه به قلت و كثرت لشكر جرار ، به موافقت امير كيخسرو ، با دو هزار مرد مغول ، توكل بر نصرت و يارى حضرت بارى كرده به طرف لشكر امير حسين روان شد و با پانصد مرد منغلاى شده بر لشكر جهانشاه شبيخون آورد و ايشان را شكسته هم در آن مقام ، يعنى ديزك ، اسبان را آسايش داد و الجاى مغول را با\r\n\r\n\r\n","description":"","footnote":"\r\n( 1 ) . البقرة 216\r\n( 2 ) . ظف : « ايشان از سمرقند عبور نموده در كنار آب بلنغور فرودآمده بودند . » ص 121\r\n( 3 ) . نسخ : سور مكران\r\n( 4 ) . نسخ : بينى قودع\r\n( 5 ) . ظف : « و خرمن با هزار مرد در موضع دزق راه ينى قدق محافظت مىنمود . »\r\n","page_name":" 405 ","page_number":405},
  {"content":"\r\n\r\nسيصد مرد آن‌جا گذاشته با دويست مرد سوار شد و از حضرت عزت استعانت جسته سى مرد كار ديده را پيش فرستاد . دشمنان چون مقدمهء لشكر ديدند متوهم شده گفتند مغول رسيد . ملك با مردم خود رو به گريز نهاد و امير موسى و شيخ محمد باوجود بيست هزار مرد شكست بر ايشان افتاد و به امير حسين پيوستند .\r\nدر اين اثنا ، قاصد امير كيخسرو حضرت صاحب‌قران را خبر داد كه سيصد نفر مغول كه در موضع ديزك گذاشته بود مسلمانان را غارت و اسير كرده بازگشتند . آن حضرت پيش امير كيخسرو آمده ، بعد از مشورت شست مرد جلد فرستادند كه از طرف كوه سياهى نمايند . باشد كه رعيت كه وديعت حضرت عزت‌اند خلاص يابند و تدبير موافق تقدير آمده مغولان چون سياهى از كوه ديدند ترسيده اسيران را با هرچه گرفته بودند گذاشته گريختند و مسلمانان با اموال خلاص شدند و حضرت صاحب‌قران ، فتح و ظفر قرين ، از آن‌جا كوچ كرده در موضع خمرك فرودآمدند .\r\n\r\nحكايت غضب كردن امير حسين با امراى خود\r\nامير حسين از جهت انهزام امرا ملول شد و ملامتها كرد و سرزنشها نموده خود سوار شد و به آق كوتل رسيده ده هزار مرد پيش فرستاد تا از آب خجند گذشته سر راه امير صاحب‌قران گيرند . آن حضرت به اتفاق امير كيخسرو پانصد مرد اختيار كرده به بارسين رسيده و راه دشمنان گرفته برغو كشيد .\r\nنظم\r\n هركه را شد يقين كه حملهء اوست * پاى هستيش بر گمان باشد \r\nمخالفان ويران شدند و بهرام جلاير با لشكر مغول عازم مغولستان شد « 1 » و حضرت\r\n\r\n\r\n","description":"","footnote":"\r\n( 1 ) . ظف : « بهرام جلاير بىاشارت حضرت صاحبقران كامياب و كيخسرو از تاشكنت با لشكر جته بازگشت و به جانب سيرام رفت . » ص 124\r\n","page_name":" 406 ","page_number":406},
  {"content":"\r\n\r\nصاحب‌قران زمستان در تاشكند گذرانيد و امير كيخسرو قشلاق در اترار اختيار كرد و امير حسين پولاد بوقا و جنيد بهادر را كه به دلاورى موسوم بودند در سمرقند گذشته در ارهنگ و سالىسراى قشلاق فرمود و حضرت صاحب‌قران ، در وقت ملاقات امير كيخسرو ، سارى بوقا و آق بوقا را به جانب امير شمس الدين مغول و حاجى بيك به طلب لشكر فرستاده بود . در اوايل بهار بازآمده آوازه انداختند كه لشكر مغول رسيد .\r\nامير حسين به علما و مشايخ خجند و تاشكند توسل جست تا سعى نموده غبارى كه برخاسته به آب صفا نشانند . اكابر به خدمت حضرت صاحب‌قران آمدند و معروض داشتند كه لشكر انگيختن موجب خون ريختن است و حسن نيت و كمال عقيدت شما اقتضاى آن مىكند كه به مصالحه ميل فرماييد تا مملكت ايمن و رعايا مطمئن باشند و فرمان قرآن آن است كه  وَ الصُّلْحُ خَيْرٌ  « 1 » و حضرت قران در خواب ديده بود كه در درياى خجند سيل « 2 » بسيار جمع آورده و خود در ميان دريا بر چوبى نشسته مىداند كه خلاص‌دهنده جز خداى تعالى نيست . آن حضرت را سجده كرده به تضرع و زارى خلاص طلبيد « 3 » . چون بيدار شد خواب و آب « 4 » را به لشكر تعبير فرمود و در وقت التماس علما و مشايخ صورت خواب به خاطر آمده صلح را قبول كرد و صلاح در آن ديد كه دل با امير حسين صافى كرده بىتكلف آمد شد [ خلايق 
  ] ، « 5 » در كار خير تأخير ننمايد و به نفس شريف به جانب امير حسين فرمايد و ماجرا « 6 » ، رانده صلح و صفا كنند .\r\nبدين عزيمت روان شده هنگام طلوع آفتاب با سيصد مرد به در شهر سمرقند رسيد و\r\n\r\n\r\n","description":"","footnote":"\r\n( 1 ) . سورة النسا 128\r\n( 2 ) . ظف : در آب خجند سيل بسيار - نسخ : عمده و سال ( ؟ )\r\n( 3 ) . ظف : « از غايت دهشت از خود غايت شده و چون چشم باز كردى خود را به ساحل آب ديدى از طرف سمرقند . » ص 126\r\n( 4 ) . ك : خواب و آيت - ظف : « آن سيل جوشان را به لشكر تعبير فرمود و صورت نجات كه در جانب سمرقند ديده بود دانست كه آنچه مراد است هم از آن طرف به حصول خواهد پيوست . »\r\n( 5 ) . ف : [ نمايد 
  ]\r\n( 6 ) . س : ماجرا را\r\n","page_name":" 407 ","page_number":407},
  {"content":"\r\n\r\nخواست كه درآيد . ناگاه شخصى بيرون آمده آوازهء دروغ انداخت كه امير حسين وفات يافت . حضرت صاحبقران رعايت حزم نموده به جانب شادمان روان شد . در اثناى راه هفت قشون از لشكر امير حسين پيش آمده قصد آن حضرت كردند و آن مؤيد كامكار دمار از روزگار ايشان برآورده به آب يام رسيد و اسبان را اسير كرده عازم نيازى شد و امير موسى لشكر كشيده برابر آمد . بهادران هم سخن شده گفتند امير تيمور است كه پيش امير حسين مىرود . امير موسى گوش به سخن نكرده جنگ را ساخته شد . آن حضرت به ضرورت دل بر حرب نهاد . چه عقلا گفته‌اند من استرضى و لم يرض فهو شيطان و من استغضب و لم يغضب فهو حمار . حضرت صاحب‌قران سيف الدين و خطاى بهادر را با جمعى دلاوران فرستاد كه از عقب دشمنان درآمده جنگ اندازند و خود با بقيهء لشكر به جانب خزار روان شد و امير موسى منهزم گشت . ناگاه قاصد آمد كه سپاه امير حسين رسيد . آن حضرت سيصد مرد خود را مرتب داشته بر بلندى بايستاد و لشكر قراوناس سى قشون مردان گزيده و اسبان پسنديده نمودند . اما نزديك نمىآمدند .\r\nحضرت صاحب‌قران ياغى را بر جاى مانده شب در ميان به قابيار آمد و پيش از اين قاصدى پنجشنبه‌نام پيش امير حسين فرستاده بود . در قار و شقار منتظر وى نشست « 1 » .\r\nامير حسين سوگند خورده و عهد بسته تورانشاه را همراه پنجشنبه فرستاد « 2 » تا آن معنى را مؤكد گرداند . « 3 » حضرت صاحب‌قران عباس بهادر را با تورانشاه بازفرستاد تا تجديد عهد كند . امير حسين امير موسى و الجايتو را ، با ده هزار سوار ، فرستاد تا عهد بسته آن حضرت را پيش او برند « 2 » . ايشان به [ كومش كند 
  ] « 3 » مزار على آتا قدس سره رسيدند و حضرت صاحب‌قران به علياباد آمد . قاصدان تردد نموده قرار يافت كه از\r\n\r\n\r\n","description":"","footnote":"\r\n( 1 ) . صف : « آن حضرت ايشان را بگذشت و با دلاوران خويش مراجعت نموده و شبگير كرده از آب كوهك بگذشت و سحرگاه به قينار شقشار نزول فرمود . » ص 127\r\n( 2 ) . ظف : « با ايشان مبالغه كرد كه خاطر حضرت صاحبقران به دست آورده با او صلح كنيد و البته نوعى سازيد كه ميان ما ملاقات شود . » ص 128\r\n( 3 ) . ك . مكند - ظف . كمش كنت :\r\n","page_name":" 408 ","page_number":408},
  {"content":"\r\n\r\nطرفين هريك با صد مرد ملاقات كنند و چون به هم نزديك شدند « 1 » ، نوكران حضرت صاحب‌قران خواستند كه دست‌بردى نمايند و با يكديگر مىگفتند امراى معتبر امير حسين اين گروهند . چون اينها نمانند كسى قوت مقاومت ما نداشته باشد .\r\nالفرصة « 2 » تمر مر السحاب و تسير سير الشهاب .\r\nنظم\r\n مكن وقت ضايع به افسوس و حيف * كه فرصت عزيز است و الوقت سيف \r\nحضرت صاحب‌قران نوكران را منع كرده فرمود كه هر پادشاه كه عقد عهد او محكم نباشد بناى دولت او متزلزل است و هر ملك كه به حسن وفا مشهور شود ملك او معمور گردد .\r\nنظم\r\n تا دل خصمان تو يابد قرار * عهد تو بايد كه باشد استوار \r\nالقصه از طرفين پيش آمده ملاقات نمودند و عهد و شرط تازه كردند و حضرت صاحب‌قران [ در وثاق امير موسى فرودآمده وحشت و بيگانگى به الفت و يگانگى مبدل شد و لشكرها اجازت داده بازگشتند و حضرت صاحبقران 
  ] « 3 » به قبة الخضراى كش آمد و امير حسين لشكر به جانب بدخشان برده بود . چه شاهان آن‌جا عصيان مىنمودند و سپاه خراسان در بلخ و توابع دست‌درازى مىكردند « 4 » . حضرت صاحب‌قران به قصد\r\n\r\n\r\n","description":"","footnote":"\r\n( 1 ) . ف : رسيدند . ظف « فى الحال سوار شده با صد مرد متوجه گشتند ( يعنى امير موسى و الجايتو ) و حضرت صاحبقران با دويست مرد توجه نمود . » ص 129\r\n( 2 ) . ف : الفرص -\r\n( 3 ) . ك : ندارد\r\n( 4 ) . ظف : « چون ملك [ معز الدين 
  ] حسين والى هرات از مخالفت شاهان بدخشان و توجه امير حسين به جانب ايشان آگاه شد لشكرى گران به طرف بلخ روانه كرد تا ايل والوس آن‌جا را غارت كنند . » ص 130\r\n","page_name":" 409 ","page_number":409},
  {"content":"\r\n\r\nخراسانيان از كش روان شد و ايشان بلخ و خلم غارت كرده به خراسان رفتند و آن حضرت عازم جانب امير حسين شد . امير حسين از توجه آن حضرت خبر يافته و با شاهان صلح كرده بازگشت و در قندز ملاقات فرموده به صفاى خواطر از گذشته‌ها درگذشتند .\r\nمصرع\r\n كه گفته‌اند بزرگان كه از گذشته نگويند \r\nو چند روزى بر بالاى اشكيمش يكديگر را طوى داده به عيش و عشرت گذرانيدند و از آن‌جا لشكر كشيده به جانب كابل رفتند . چه پولاد و آق بوقا ياغى شده حصار كابل را پناه ساخته بودند . لشكر نامدار [ حصار 
  ] « 1 » را در ميان گرفته حضرت صاحبقران داد مردى و مردانگى داد و خطاى بهادر و شيخ على بهادر و ديگر نامداران آن حضرت زخم‌دار شدند و دشمنان عاجز گشته حصار مسخر شد و هر دو دشمن را به خدمت آوردند و به يمن موافقت و مساعدت حضرت صاحب‌قران ، امير حسين را مهم بدخشان و فتح كابل به موجب دلخواه ميسر شد .\r\nنظم\r\n بر هر طرف كه چشم نهى جلوهء ظفر * از هر طرف كه گوش كنى مژدهء امان \r\nدر اين اثنا ، امير حسين با حضرت صاحب‌قران مشورت كرد كه مرا داعيهء عمارت حصار بلخ است . آنچه ترا به خاطر آيد بگو « 2 » . آن حضرت فرمود كه عم شما « 3 » امير عبد الله كه در زمان امير غزغن مملكت را او مىداشت وقتى به خاطرش آمد كه به\r\n\r\n\r\n","description":"","footnote":"\r\n( 1 ) . س . كابل\r\n( 2 ) . ظف : « كه داعيه دارم كه بلخ را نشستن جاى سازم و قلعهء هندوان را به حال عمارت بازآورم . » ص 131\r\n( 3 ) . نسخ : « برادر شما » و اين صحيح است . امير حسين نوهء امير غزغن بود نه پسرش .\r\n","page_name":" 410 ","page_number":410},
  {"content":"\r\n\r\nجانب سمرقند رود . امرا عرضه داشتند كه ولايت خود گذاشتن و مملكت بيگانه معمور داشتن از طريق عقل دور است « 1 » . من نيز همين مىگويم و اين معنى مصلحت نمىبينم .\r\nنظم\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nگفت هر آينه راى ترا صواب مىبينم « 2 » ، اما من اين داعيه را از خاطر خود منع نمىتوانم كرد .\r\n\r\nذكر آمدن امير حسين از جانب كابل جهت عمارت شهر بلخ\r\nامير حسين عازم عمارت بلخ شده حضرت صاحب‌قران را با خود آورد و اسباب عمارت مرتب مىساخت كه ناگاه خبر آمد كه لشكر مغول به حدود آشبره رسيدند .\r\nامير حسين حضرت صاحب‌قران و امير موسى را منغلاى ساخته روان شد و مغول در تاشكند قشلاق كرد و امير حسين زمستان در كش گذرانيد و امراى او در موقر قرا نشستند . امراى مغول [ قمر الدين و كپك تيمور و 
  ] شيراغول قصد امير حاجى بيك اركنوت كردند « 3 » و لشكر كشيده با هم همسخن شدند و بازگشتند . قمر الدين « 4 » و كپك تيمور گريختند و حاجى بيك شيراغول را گرفته به ياسا رسانيد و مغولان به هم برآمدند . در آن حال شاهان بدخشان ولايت قندز را غارت كردند . حضرت صاحبقران و امير موسى گفتند لشكر مغول به هم برآمده صلاح آن است كه در عقب رويم و اسير و\r\n\r\n\r\n","description":"","footnote":"\r\n( 1 ) . ظف : « جه اگر كارى افتد مردم بيگانه به كار نيايند و مددكارى ننمايند . . . »\r\n( 2 ) . س ، ك : مىدانم\r\n( 3 ) . نسخ ندارد ، تصحيح از ظفرنامه\r\n( 4 ) . ف ، در حاشيه : قمر الدين كه ايماقش دو غلات است .\r\n","page_name":" 411 ","page_number":411},
  {"content":"\r\n\r\nبرده گيريم . امير حسين راضى نشد .\r\n\r\nذكر فرستادن امير حسين پسر خود جهان ملك را مصاحب حضرت صاحب‌قران به جانب بدخشان\r\nامير حسين لشكر فراوان و سپاهى بىكران ترتيب داده پسر خود جهان ملك را به حضرت صاحب‌قران سپارش نمود و از موضع كشم به رسم منغلاى روان فرمود و ياغى از تل كركس فرودآمده و سياهى ديده گريختند و بر كوتل « 1 » جرموك برآمده و آن را هم گذاشته و پل گذر آب خراب كرده و الومها را گرفته ايستادند و حضرت صاحبقران گذر پيدا كرده با لشكر از آب گذشت . [ ياغى گريخته سامار ( ؟ ) به شاهان رسيده در پيش آبى بزرگ و درهء محكم و كوهى عظيم لشكر خود آراسته بالاى كوه برآوردند 
  ] « 2 » ، و چون سياهى سپاه ظفر پناه ديدند ديگر باره گريختند و جمعى در كمينگاه ايستادند . حضرت صاحبقران و لشكر منغلاى رسيده و جنگ كرده ياغى را فرودآوردند و شاه شيخ على بدخشانى را گرفتند و گلها غارت « 3 » كرده بازگشتند .\r\nحضرت صاحب‌قران فرمود كه چون ياغى گريخت ولايت مىبايد گرفت . جهان ملك را به جانب كوران « 4 » روان كرده الجاى بسيار گرفتند . اما در بازگشتن دشمنان سر راه نگاه داشته هرچند گرفته بودند بازستدند و جمعى را كشته صد و سى اسب گرفته جهان ملك گريخت .\r\nچون اين خبر به حضرت صاحب‌قران رسيد ، آتش قهر مشتعل گرديده با سيزده\r\n\r\n\r\n","description":"","footnote":"\r\n( 1 ) . ظف : جرم\r\n( 2 ) . ظف ( به اختصار ) : « به طرف بالاى بدخشان گريختند و در درهء ارتنج كه جاى به غايت تنگ است و دو آب عظيم آن‌جا به هم مىپيوندد چپرها ببستند . »\r\n( 3 ) . در هر سه نسخه : كلها - ظف : و گلهاى ( گله‌هاى ) اسب و گوسفند ايشان را گرفته :\r\n( 4 ) . س : كدران - چنين كلمه‌اى در ظفرنامه نيست مگر آن‌كه : « جماعتى از بدخشانيان گريخته بودند و در دره جمع شده آن حضرت جهان ملك را با انبوهى لشكر بفرستاد و ايشان را غارت كرده اولجهء بسيار گرفتند . » ص 134\r\n","page_name":" 412 ","page_number":412},
  {"content":"\r\n\r\nكس بر بالاى كوه دانان برآمده و سر راه دشمنان گرفته « 1 » ، جنگ درپيوست و هرچه غارت كرده بودند به زخم شمشير آبدار و قوت بازوى كامكار بازستاند و از آن حضرت منقول است كه اين‌همه وقايع كه مرا واقع شده و در معركه‌ها جنگها كرده‌ام به سختى آن جنگ نديدم .\r\nدر اين حال ، پنجاه مرد مسلح به آن حضرت نزديك رسيده دويست ديگر به مدد مىآمدند . ايلچى بوقا مردانگى كرده خود را در ميان پيادگان انداخت « 2 » و چند تاجيك را سيلى بر گردن زده با زبان شيرين با ايشان سخن گفت كه اين امير كه ايستاده امير تيمور است . اسيران شما خلاص كرده به شما مىدهد . بيهوده چرا جنگ مىكنيد .\r\nدشمنان از جاى خود آن حضرت را سر فرود آورده دو كس از ايشان به خدمت آمد آن حضرت فرمود كه اسب و جيبا كه از لشكر ما گرفته‌ايد [ جمع كرده 
  ] « 3 » پيش ما آريد تا اسيران شما را بازدهيم . ايشان قبول كرده همه را بازآوردند و براى حضرت صاحب‌قران و جهان ملك تقوزها كشيدند و اسيران ايشان را بازدادند و تيركجى جلاير به بدخشان درنيامده « 4 » بود و امرا خواستند كه پرسش او را موقوف دارند . آن حضرت غضب فرمود گناه‌كاران را چوب ياسا زد . « 5 »\r\n\r\nذكر ياغى شدن امير شيخ محمد « 6 » و امير كيخسرو با امير حسين نويان\r\nامير حسين قاصدى پيش حضرت صاحب‌قران فرستاد و خبر داد كه\r\n\r\n\r\n","description":"","footnote":"\r\n( 1 ) . ظف : با سيزده كس سر راهى تنگ كه ممر ايشان بود بگرفت . »\r\n( 2 ) . ظف : « پياده در ميان ايشان دويد . »\r\n( 3 ) . ك : ندارد .\r\n( 4 ) . ظف ( به اختصار ) ص 136 چون « در شهر بدخشان نزول فرمود ، تيركجى جلاير و بعضى مردم كه گريخته بودند آن‌جا رسيده در معرض خطاب و عتاب افتادند . » - ك : تركجى - ف :\r\nتيزكجى - س : تركجى .\r\n( 5 ) . ظف : « بعد از پرسش گناه ، همه را پس و پيش چوب ياساق زدند . » ص 137\r\n( 6 ) . يعنى امير شيخ محمد پسر امير بيان سلدوز .\r\n","page_name":" 413 ","page_number":413},
  {"content":"\r\n\r\nامير شيخ محمد و امير كيخسرو ياغى شدند و استدعاى حضور فرمود . آن حضرت متوجه گشته در سالىسراى به لب آب ملاقات روى نمود . امير حسين وظايف دلجويى به جاى آورد و در وقتى كه امير صاحب‌قران در بدخشان بود ، امير شيخ محمد و امير كيخسرو در باب حضرت صاحب‌قران سخن گفته مكتوبى به امير حسين « 1 » فرستاده بودند و او آن را نگاه داشته و آن حضرت بر آن اطلاع يافته در اين حال با خود گفت كه اگر امير حسين دل با من صافى دارد آن سخن اظهار كرده مكتوب نمايد . چه دليل مصادقت دوستان اظهار اسرار است .\r\nمصرع\r\n دوست آن را دان كه او ظاهر كند اسرار خويش \r\nچون آن صورت روى ننمود آئينهء خاطر غبار گرفته در فكر و انديشه بود كه ناگاه دو كس آمده گفتند كه امير حسين قصد گرفتن تو دارد . از آن‌جا كه كمال مردى و قوت نفس او بود نترسيده با كس اظهار نكرد و شخصى آمده مكتوبى نمود كه از زبان پادشاه به امير موسى نوشته بود كه فرصت نگاه داشته امير تيمور را بگير « 2 » . حضرت صاحب‌قران آن مكتوب هم نهان داشته با خود گفت اين دروغ باشد . اگر او را اين داعيه بودى روز اول قصد كردى . امير موسى را چه زهرهء آن باشد . در اين فكر سوار شد تا اين سخن بازداند و پيش امير حسين آمد كه در كنار آب بود . در اين حال ، مردى از كشتى بيرون آمد و در گوش امير حسين گفت كه ياغى رسيد . امير حسين را آن صورت از آينهء خيال زايل شده آن انديشه باطل گشت .\r\n\r\n\r\n","description":"","footnote":"\r\n( 1 ) . ظف : « مكتوبى به آن حضرت ( - امير تيمور ) نوشته بودند و انديشهء خود را عرضه داشته درخواست مدد و معاونت كرده و آن مكتوب در راه به دست امير حسين افتاده بود و حضرت صاحب‌قران را از آن معنى آگاهى دادند . »\r\n( 2 ) . ظف : « شخصى بيامد و مكتوبى رسانيد كه عادل سلطان كه در آن وقت خان او بود به حضرت صاحبقران نوشته بود مضمونش آن‌كه امير حسين با امير موسى گفته است كه فرصت نگاه داشته هنگام مجال ترا بگيرد . » ص 138\r\n","page_name":" 414 ","page_number":414},
  {"content":"\r\n\r\nبيت\r\n هزار نقش برآرد زمانه و نبود * يكى چنان‌كه در آينهء تصور ماست \r\nامير حسين حضرت صاحب‌قران را فرمود كه منغلاى شده از آب گذرد و زنده حشم نيز رفته دشمنان از بيم حملهء صاحب‌قران پشت به هزيمت دادند و به جانب آلاى رفتند . امير كيخسرو گريخت و زنده حشم در عقب او رفت و امير شيخ محمد فرار نموده حضرت صاحب‌قران تكاميشى فرمود و او به خجند و اترار رفته حضرت صاحب‌قران مظفر و منصور به ولايت كش بازآمد .\r\n\r\nذكر احوال آذربايجان و عراق در اين سال\r\nامير قاسم برادر سلطان اويس به زحمت دق جهان را گذاشت و سلطان براى او عزاى عظيم داشت و نعش او را به بغداد برده در مشهد امير المؤمنين « 1 » ، عليه السلام در جوار پدرش امير شيخ حسن مدفن ساختند . خواجه جمال الدين سلمان فرمايد :\r\nنظم\r\n دريغا كه خورشيد روز جوانى * چو صبح دوم بود كم زندگانى\r\nدريغا كه ناگه گلى ناشكفته * فروريخت از تندباد خزانى\r\nبر اين آفتاب اى فلك زار بگرى * فرورفته در صبح روز جوانى\r\nيقين است ما را ازين خانه رحلت * و ليكن نبود اين كسى را گمانى\r\nكه در عنفوان صبى مير قاسم * زند خيمه بر جنت جاودانى\r\nدريغ آن سر و افسر شهريارى * دريغ آن قد و قامت پهلوانى \r\n\r\n\r\n","description":"","footnote":"\r\n( 1 ) . س : امير المؤمنين و امام المتقين على بن ابى طالب - ذيل جامع التواريخ : « در شهر امير المؤمنين على بن ابى طالب كرم الله وجهه در جوار . . . » ص 195\r\n","page_name":" 415 ","page_number":415},
  {"content":"\r\n\r\nو هم در اين سال ، سليمانشاه [ خازن 
  ] « 1 » حاكم بغداد وفات يافت و سلطان خواجه مرجان را از حبس خلاص فرمود گناه او عفو كرد و علم و نقاره و قشون داده به حكومت بغداد فرستاد و شش سال حكومت به‌سزا كرده عمارت عاليه كه بعضى پيشتر بنياد كرده بود و بعضى در اين نوبت به اتمام رسانيد .\r\nو هم در اين سال ، بيرام بيك كه محبوب پادشاه بود به سبب افراط شراب فرورفت و سلطان اويس تعزيتى داشت كه مثل آن كسى نشان نداد . ازجمله كپنك سياه بر تن سفيد پوشيده بود و امرا و خواتين پلاسهاى سياه بر گردن انداخته فضيحتى چند كردند كه كسى ياد نداشت . اما هيچ فايده نداد و جان بازنيامد .\r\nخواجه جمال الدين سلمان فرمايد :\r\nنظم\r\n آسمان با سينهء پرآتش و پشت دو تاه * شد به هاياهاى گريان بر سر بيرام شاه\r\nشد وجود نازنين صافىتر از آب حيات * در ميام خاك ريزان طيب الله ثراه\r\nدر ميان خاك پنهان چون تواند ديدنش * آن‌كه نتوانست ديدن گرد مشكش گرد ماه\r\nبر سرش روحانيان فرياد و زارى مىكنند * همچون مرغان بر سر سرو سهى بيگاه و گاه\r\nانجمن چون انجم چرخند از اين غم در كبود * مردمان چون مردم چشمند يكسر در سياه \r\n\r\n\r\n","description":"","footnote":"\r\n( 1 ) . ك : ندارد .\r\n","page_name":" 416 ","page_number":416},
  {"content":"\r\n\r\n حرمت سلطان رعايت كرد يعنى كو سر است * ورنه برمىداشت از سر آسمان زرين كلاه\r\nاى خردمندان چه دربايست بودش غير عمر * از جوانى و جمال و همت و مردى و جاه \r\nحاجى ماما خاتون ، كه محبوبهء سلطان اوبس بود و مادر فرزندانش ، وفات يافت و عزايى به عظمت داشتند و اين واقعه اوايل سنهء سبعين و سبعمائه وقوع يافت « 1 » .\r\n\r\nوقايع سنهء سبعين و سبعمائه ذكر ايلچى فرستادن شاه شجاع و شاه محمود به خواستارى دختر سلطان اويس\r\nشاه شجاع معلوم فرمود كه شاه محمود از بغداد استمداد مىنمود . در خاطرش آمد كه طريق مصافات مسلوك دارد و باب مراعات مفتوح سازد . شايد كه آن معنى باطل شود . بنابرآن خواست كه كريمه‌اى از خاندان سلطان اويس به شرف هم‌بسترى در عقد نكاح آرد تا من‌بعد مواد فتنه منقطع و اسباب نزاع مرتفع گردد و چون برادر را مهربى « 2 » نماند در مقام اطاعت راسخ باشد و مملكت فارس و عراق و آذربايجان از حركت لشكر و آسيب قهر خلاصى يابد . بر اين قرار ، قرعهء اختيار به نام امير اختيار الدين حسن قورچى كه رضيع دولت و وضيع تربيت بود برآمد و امير اختيار الدين حسن ، با ساختگى تمام و ارمغانى پادشاهانه از مراكب و جواهر و نقود ، روان شد . مضمون رسالت آن‌كه چون سلطان را در ايام و اوقات صرف عيش است ، اين برادر در حوالى سلطانيه اقامت نمايد تا آن برادر را از آسيب مخالفان دغدغه\r\n\r\n\r\n","description":"","footnote":"\r\n( 1 ) . حاشيهء نسخهء ف ، س : اگرچه تعزيهء ماما حاجى خاتون در اوايل سنهء سبعين بود و در سنهء تسع و ستين بنابرآن بود كه ذكر چند تعزيه بر درگاه يك پادشاه متعاقب يكديگر متناسب نمود . منه . »\r\n( 2 ) . ك : مهربانى\r\n","page_name":" 417 ","page_number":417},
  {"content":"\r\n\r\nنباشد و اگر عوذا بالله ممالك را دشمنى پديد آيد اين برادر به دفع آن اشتغال نمايد تا مدام مشرب عيش جناب اخوى مصفى باشد و سلطان در عيش و كامرانى و عشرت و شادمانى گذراند .\r\nامير اختيار الدين حسن نزديك آذربايجان كسى را براى اعلام روان ساخت . اركان دولت سلطان شرايط استقبال به جاى آوردند و سر ارسل حكيما و لا توصيه در جبين امير اختيار الدين حسن از فرط كياست و فراست مشاهده نموده اعتقاد در شان حضرت شاه شجاع سمت ازدياد پذيرفت و تعظيم و تكريم اضعافا مضاعفة به ظهور آمد .\r\nچون شاه محمود آگاه شد ، وزير خود خواجه تاج الدين مشيزى را كه به حيله و تزوير فرزانه و يگانهء زمانه بود به جهت خواستارى دختر سلطان مقرر فرمود .\r\nخواجه تاج الدين به عرض رسانيده كه چون با شاه شجاع تيغ خلاف در ميان است از آن‌جا اميد خير نمىتوان داشت . اولى آن‌كه به كلى التجا به سلطان اويس نماييم و در مقام تواضع و خدمتكارى آييم تا باشد كه اساس سلطنت به قواعد اين پيوند استحكام پذيرد و بنده بعد قضاء الله متقبل مىشوم كه سلطان اويس اختيار الدين حسن را مخاطب ساخته در آذربايجان موقوف دارد و من دختر به عراق آورم . شاه محمود مقرر فرمود كه هرچه خواجه تاج الدين نويسد مهر كند و هرچه او يراق داند از صلاح او تجاوز ننمايد . خواجه تاج الدين كتابتى فرمود از زبان شاه محمود به اين عبارت :\r\n« العبد و ما فى يده كان لمولاه . ما زان توئيم و هرچه داريم . بنده محمود مدتهاست تا به خدمتگارى آن درگاه منسوب گشته و طوق محبت و ولا و حلقهء عبوديت و چاكرى زيب و زيور گوش و گردن خود ساخته و به شكر الطاف و اعطاف كه متصل از آن حضرت مشاهده كرده رطب اللسان و عذب البيان است . عرصهء عراق را آنچه در تصرف است\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nتمليك حضرت « 1 » كرده تمليك‌نامهء مشروع محكوم « 2 » مسجل به سجل حاكم امور شرعى به اسم حضرت سراپرده عصمت مهد اعلى به عرض خدام و وزراى كامكار فرستاده و اميدوار كه شاكر نعمت به حكم  لَئِنْ شَكَرْتُمْ لَأَزِيدَنَّكُمْ  « 3 » به خلعت مزيد شرف اختصاص يابد تا بعد اليوم مدى عمره و جرى دهره به اقامت لوازم نيكو بندگى قيام نمايد و منتهى همت و نهمت آن‌كه اگر از عمر مهلت يابد عرصهء آفاق را به دولت آن حضرت مسخر گرداند . »\r\nو خواجه تاج الدين ، از قبل شاه محمود ، رخصت يافت كه از زبان شاه [ محمود 
  ] « 4 » هر كتابت كه صلاح داند ، در آذربايجان به امرا و وزرا و ايناقان نوشته فرستد و بيلاكات و تنسوقات به هركه صلاح داند دهد و از خزاين و خيول و بغال و جمال و باقى تجملات هرچه خواهد با خود برد تا باشد كه اين امر خطير و خطب كبير ميسر شود و با عرضه داشت و تمليك‌نامهء عراق عجم و انواع تجملات از نقود و جواهر و مراكب و اسبان باد جولان عازم آذربايجان شد و به شرف پاىبوس مستسعد گشته بيلاك و ارمغان گذراند و تمليك‌نامهء عراق به نوعى معروض داشت كه در خاطر سلطان اويس و نواب مستحسن افتاد و چون خواجه تاج الدين محيل محل يافت ، در خواطر سلطان و اكابر به وجهى قبيح القا كرد كه ملتمس شاه شجاع آن است كه با پنجاه هزار سوار در سلطانيه اقامت نمايد و پنجاه هزار « 5 » [ از 
  ] آذربايجان نيز به تدريج ملازم سازد و از فحواى ملتمس او معلوم مىشود كه دفعة واحدة طمع در مملكت و لشكر و دختر كرده و به\r\n\r\n\r\n","description":"","footnote":"\r\n( 1 ) . س : آن حضرت .\r\n( 2 ) . س : محكم .\r\n( 3 ) . سورهء ابراهيم 7\r\n( 4 ) . س ، ك : ندارد .\r\n( 5 ) . يعنى پنجاه هزار سوار\r\n","page_name":" 419 ","page_number":419},
  {"content":"\r\n\r\nاندك زمانى عرصهء مملكت بازبايد پرداخت . يا سلطنت را وداع كلى كرده بر طرف ساخت تا نفس شريف سالم ماند و شاه محمود شهريارى [ است 
  ] ذو شوكت و سلطان متمكن كه اگر رستم و اسفنديار در اين روزگار بودى حلقهء چاكرى در گوش و غاشيهء بندگى او بر دوش گرفتى . خود را با ديگر مماليك ملحق ساخته عرصهء عراق را بر خدام مسلم مىدارد و مدة العمر نطاق عبوديت بر كمر اخلاص بسته عازم آن‌كه عرصهء آفاق را به زخم شمشير آبدار جهت بندگى حضرت در قبضهء اقتدار آورد و باز عرضه داشت كه امير اختيار الدين حسن كليد فارس و نفس ناطقهء شاه شجاع است . او را مقيد مىبايد داشت . چون سراپردهء عصمت پناه در عراق نزول فرمايد ممالك عراق تسليم نموده شاه محمود متوجه فارس شود و ديگر باره مملكت در تصرف آمده ولايت يزد و كرمان و ابرقوه مسخر سازد و خواجه تاج الدين على الدوام ملازمت اركان دولت نموده جذب خواطر مقربان و محرمان و نواب و حجاب مىكرد و همه را از نفايس اجناس و ظرايف اثواب و خيول و دواب و جواهر زاهره و نقود فاخره شاكر گردانيد تا در خلوت پيش سلطان بار يافت و عرضه داشت كه بنده خود را مخصوص اين حضرت مىداند و اختيار عراق بنده راست . متعهد مىشود كه در هفتهء اول تمام عراق به نواب سراپردهء عصمت تعلق گيرد و باز به عرض رسانيد كه دختر شاه مظفر ، مخدوم شاه ، خواهر شاه يحيى و شاه منصور را از براى سلطان خواهد و به اين پيوند شاه يحيى و شاه منصور نيز كمر خدمت سلطان بندند . سلطان را اين سخنان مناسب نمود و اركنان دولت را طلب داشته مشورت فرمود كه با كدام برادر پيوند سازيم . مجموع اتفاق كردند كه شاه شجاع به اختيار و بزرگى از شاه محمود زياده است . اما محمود در مقام خدمت و چاكرى است و ديگر ولايت اصفهان متصل مملكت ماست و بدين پيوند تمام عراق ملك ما مىشود .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nسلطان اويس اين كلمات به سمع رضا اصغا نمود . به موجب اين مقدمات دختر نامزد شاه محمود فرمود . خواجه تاج الدين خواست كه ، پيش از استحكام عقد ، امير اختيار الدين حسن را ملوم و معاتب سازد . انگيز كرد كه سلطان او را طلب داشته پرسيد كه پادشاه شجاع اگر داعيهء پيوندى داشت ترا با طبل و علم فرستادن چه محتاج بود . مگر در آذربايجان طبل و علم نديده‌اند . ديگر در كتابت از مقام سلطانت و نخوت تنزل نكرده و اين ضعيف را برادر خوانده . اگر به زبان قلم تواضعى كردى در سلطنت او چه منقصت بودى . من دختر با برادر مشتاق نمىدهم . به بنده و چاكر مىدهم .\r\nفى الحقيقة شاه شجاع در همه عمر با هيچ آفريده فروتنى ننموده الا در مكاتيب حضرت صاحب‌قران و مكتوب شاه محمود در غايت خضوع و خشوع بود و خواجه تاج الدين تملق و تواضع و چاپلوسى مىنمود و از صبح تا شام و از شام تا بام به همه‌جا رسيده و انواع تحفه‌ها كشيده در اتمام مهم بود و امير اختيار الدين حسن مردى خويشتن‌دار و بزرگ‌منش و مكتوب شاه شجاع نجوت‌آميز .\r\nبعد از چندگاه كه [ ايلچيان 
  ] « 1 » تردد كردند ، ناگاه خبر بيرون آمد كه دختر نامزد شاه محمود شد و خواجه تاج الدين غالب آمده سراپردهء عصمت با تجملى تمام عازم اصفهان شد و اصحاب اصفهان بر شيرازيان قيه كشيدند و ابتداى اين حكايت در سنهء سبعين است و انتها در سنهء احدى و سبعين . خواجه سلمان فرمايد :\r\nنظم\r\n آسمان ساخت در آفاق يكى سور و چه سور * كه از آن سور شد اطراف ممالك مسرور \r\n\r\n\r\n","description":"","footnote":"\r\n( 1 ) . س ندارد - ف : الچيان\r\n","page_name":" 421 ","page_number":421},
  {"content":"\r\n\r\n حبذا سور و سرورى كه اگر در نگرى * خانهء زهره بود برجى از آن عالى سور\r\nاجتماعى است منور قمرى را با شمس * اتصالى است مقرر ملكى را با حور\r\nمهد بلقيس زمان داشته است ارزانى * به سراپردهء جم دولت تشريف حضور\r\nقطب دين شاه فلك مرتبه محمود كه او * به همه سيرت محمود و محامد مذكور\r\nاى چنان راست به عدل تو سپاهان و عراق * كه كسى را نبود ناله به غير از طنبور\r\nاى به پيش نظرت گشته ملازم هر بكر * كوست در پردهء غيب از همه عالم مستور\r\nصورت دولت و فتحى كه ترا روى نمود * نشد از پردهء تقدير كسى را مقدور\r\nخواجه تاج الحق و الدين محمد الحق * سعيها كرد در اين باب به غايت مشكور\r\nدرى از بحر بزرگى به كنارت آورد * كه چنان در نتوان يافت در اصداف دهور\r\nنومهى از افق پادشهى با تو نمود * كه كس آن ماه نديدست و نبيند به شهور\r\nدر سرم بود كه بر درگهت آيم به نثار * كنم اين گوهر منظوم بر آن در منثور \r\n\r\n","description":"","footnote":"","page_name":" 422 ","page_number":422},
  {"content":"\r\n\r\nو شاه محمود در اصفهان جشن پادشاهانه ترتيب نمود و با آن در گرانمايه زفاف فرمود .\r\n\r\nذكر مخالفت حضرت صاحب‌قران با امير حسين\r\nحضرت صاحب‌قران ، در امور مملكت و قواعد سلطنت ، نسبت با امير حسين وظايف معاونت و مساعدت به جاى آورده اعداى او را منكوب ساخت بل اكثر را از عرصهء عالم برانداخت و ميان ايشان اسباب خويشى مؤكد گشته تا آن غايت رعايت جانب او مىكرد كه پادشاه كابلشاه كه امير حسين او را به سلطنت نشانده بود از او گريخته از نواحى كش مىگذشت . حضرت صاحب‌قران او را به تدبير گرفته پيش امير حسين فرستاد و به عهد و شرط وفا نموده در قضاياى او تهاون نورزيد . بعد از اين همه جان‌سپارىها ، امير حسين پيغام داد كه آن حضرت با ايل والوس ولايت خود كوچ كرده « 1 » پيش ما آيد كه مهمات موقوف حضور اوست و فولاد بوقا و خليل مدد اين معنى شده قصد آن حضرت مىكردند و امير مؤيد كه داماد صاحب‌قرانى بود در حالت مستى پدر جاورجى را هلاك ساخت . امير حسين قاصد فرستاد كه خانهء او شيرين بيك آغا را كه خواهر آن حضرت بود كوچ كنند « 2 » و اميرزاده جهانگير را فرستاد و به آن حضرت پيغام داد كه امير موسى را با ايل كوچ مال « 3 » پيش ما فرست و تو به ضبط ولايت مشغول باش و مىخواست كه بدين حيله او را ايمن سازد و آن حضرت از آن‌جا كه بعد غور او بود از تدبير امير حسين وقوف يافته به حكم ضرورت بر آن طريق نامستحسن\r\n\r\n\r\n","description":"","footnote":"\r\n( 1 ) . ظف : « از تلون مزاج خويش و افساد پولاد بوغا كه خويش او بود و امير خليل عهد و سوگند را يك سو نهاده مكر و حيله آغاز كرد و كس فرستاد كه از ايل والوس آن حضرت هركه را اسمى باشد از كش و آن نواحى كوچانيده به بلخ نقل كنند . » ص 142\r\n( 2 ) . ظف : « كسى را فرستاد تا حرم او شيرين بيك آغا را . . . به بلخ برد و اميرزاده جهانگير را كه حضرت صاحبقرانى پيش او گذشته بود بفرستاد . » ص 142\r\n( 3 ) . ظف : « با كوچ پيش ما بفرست . » ظاهرا : ايل و كوچ و مال\r\n","page_name":" 423 ","page_number":423},
  {"content":"\r\n\r\nاغماض مىنمود و به كلى اعراض نمىفرمود تا چنان شد كه اكثر امرا از امير حسين متنفر گشتند و امير حسين اگرچه مردى دلير و بهادرى با شمشير بود ، اما به سبب بخل و امساك كه در طبيعتش مركوز بود از او رميدند و دامن از انقياد او درچيدند و حضرت صاحب‌قران را به مخالفت او ترغيب نمودند و آن حضرت احتياط كرده قبول نمىفرمود .\r\nامرا مبالغه از حد گذرانيده گفتند نقد شاهى در تصرف امير حسين چون گوهرى است در دست نابينايى و عروس ملك در آغوش او چون بكريست در صحبت عنينى .\r\nنه همتى كه جهانيان در حماى « 1 » حميات او آيند و نه كرمى كه خلايق در حريم حرمت او بياسايند . از پادشاهى تا آن‌جا كه اوست بعد المشرقين است و از جهاندارى تا او بين الثقلين و حضرت صاحب‌قرانى را گفتند كه امروز به حمد الله تعالى باوجود استحقاق سلطنت و امكان حصول آن رتبت رفيع منزلت ، كسالت [ خاصه 
  ] « 2 » از آن همت بلند غرابتى دارد و با استيهال منصب خلافت و استطاعت وصول به آن دولت تقاعد و تباعد ، فكيف از آن نفس ارجمند بديع و بعيد مىنمايد . درك الامال فى ركوب الاهوال .\r\nنسبت شما با او نسبت آسمان است به زمين و قياس او با شما قياس ديو است با ملائكهء عليين .  مَثَلُ الْفَرِيقَيْنِ كَالْأَعْمى وَ الْأَصَمِّ وَ الْبَصِيرِ وَ السَّمِيعِ هَلْ يَسْتَوِيانِ مَثَلًا أَ فَلا تَذَكَّرُونَ  « 3 » . حضرت صاحبقرانى بر مخالفت امير حسين خاطر قرار داده ، به دلى منشرح و املى منفسح روى به كار ملك و دولت آورده قدم در راه استخلاص ممالك نهاد و دلش گواهى مىداد كه امرى بزرگ در اين قضيه تعبيه است .\r\n\r\n\r\n","description":"","footnote":"\r\n( 1 ) . حمى ( بالفتح ) گرماى آفتاب است و حمى ( بالكسر ) علف‌زارى كه حكام منحصرا از براى چهارپايان خود نگهميدارند .\r\n( 2 ) . ك : بايد خصه .\r\n( 3 ) . سوره هود 24\r\n","page_name":" 424 ","page_number":424},
  {"content":"\r\n\r\n\r\nوقايع سنهء احدى و سبعين و سبعمائه ذكر محاربت حضرت صاحب‌قران با امير حسين و ظفر يافتن به عون ملك ديان\r\nقال الله تعالى   إِنَّا مَكَّنَّا لَهُ فِي الْأَرْضِ وَ آتَيْناهُ مِنْ كُلِّ شَيْءٍ سَبَباً فَأَتْبَعَ سَبَباً   « 1 » . امير حسين چون دل بر ايل « 2 » والوس دگرگون ساخت ، دلهاى خلايق نيز در وفا و هواى او تغيير يافت .  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 3 » . هر ملك و پادشاه كه نيك‌خواه خلايق بود و رعايت رعيت نمايد ، دلها بر ولاى او راسخ و زبانها بر دعا و ثناى او مقصور باشد .\r\nنظم\r\n شهر و سپه را چو شوى نيك‌خواه * نيك تو خواهد همه شهر و سپاه \r\nحضرت صاحب‌قران به ديدهء فراست در جام جهان‌نماى ضمير منير چهرهء ملك و دولت امير حسين را خراشيده ديد . فتورى كه به حواشى احوال او راه يافته بود مشاهده نمود و با امرا مشورت فرموده همه گفتند كه بر قول و فعل او اصلا اعتماد نيست مبادا غدرى كند كه تدارك نتوان كرد و امراى دولت و نوينيان مملكت مثل امير داود و امير جاكو با آن حضرت يكدل شده حسين بيك الجايتو و امير سيف الدين و عباس بهادر و آق بوقا بهادر و شيخ على بهادر و دولتشاه بخشى و ايلچى بهادر به تبعيت امرا اتفاق نموده اظهار مخالفت كردند . امير على يساورى بىاجازت در خلوت اين مشورت درآمده امرا را به نوعى از اين صورت منع كرد كه همه از او متوهم شدند و\r\n\r\n\r\n","description":"","footnote":"\r\n( 1 ) . سورة الكهف آيات 84 و 85\r\n( 2 ) . س : با ايل - ك : بايل .\r\n( 3 ) . سورة الرعد 11\r\n","page_name":" 425 ","page_number":425},
  {"content":"\r\n\r\nبه استصواب او را به ياسا رسانيدند و از حضرت عزت عز شانه استعانت نموده متوجه امير حسين شدند « 1 » و امير شيخ محمد بيان به طرف خجند رفته بود . امير هندوى قرقرا به طلب او فرستادند و امير موسى را در قول مقام داد و امير موسى بددلى نموده عازم سمرقند شد . « 2 » امير صاحب‌قران ، سيورغتمش اغلان و امير مؤيد و حسين بيك را منغلاى ساخته قول را به فر وجود پادشاهانه برآراست و از تخلف امير موسى نينديشيد .\r\nچون منغلاى به ترمذ رسيد ، منغلاى امير حسين ، خليل و هندو شاه و پولاد بوقا سياهى سپاه منصور ديده گريزان شدند . در اين حال ، امير معظم و مرتضى مكرم ، سيد بركه « 3 » ، از مكه زادها الله شرفا و تعظيما به جهت اوقاف حرمين پيش امير حسين آمده بود و امير حسين ، با آن‌كه محصولات اوقاف را نداد ، تعظيم لايق نيز به جا نياورد و سيد رنجيده‌خاطر از او جدا شده در اين وقت به حضرت صاحبقران ملحق شد و طبل و علم پيشكش كرده از روح سيد المرسلين عليه الصلاة و السلام و خاندان طيبين و طاهرين استمداد نمود و نفسهاى نيكو راند و آن حضرت دم و قدم مرتضى اعظم را مبارك و ميمون دانسته تمام اوقاف حرمين را به او مسلم داشت و تعظيم او به حدى به جاى آورد كه عالميان تا روز جزا از آن بازخواهند گفت « 4 » .\r\nالقصه در حدود چغانيان ، امير جاكو را به جهت جمع لشكرهاى سلدوز و ختلان\r\n\r\n\r\n","description":"","footnote":"\r\n( 1 ) . ظف : « و امير موسى با آن حضرت عهد وفادارى و يك جهتى تازه كرد . » ص 143\r\n( 2 ) . ظف : « شيخ محمد بيان سلدوز كه گريخته از آب جيحون گذشته بود و به اترار رفته قرقرهء قبچاق را به طلب او فرستاد . » ص 44\r\n( 3 ) . ظف : « كه از عظماى شرفاى مكه معظمه بود ، بىقصد وعده و مواضعه در آن منزل همايون به محض اتفاق پيش آمد و طبل و علم كه اظهر علامات سلطنت است مهيا و آماده هديهء حضرت صاحبقرانى ساخت . » ص 145\r\n( 4 ) . ظف : « مقدم شريف آن شعبهء دوحهء نبوت را به غايت اجلال و تعظيم تلقى نمود و از صدق و نيت آن حضرت ميان ايشان انس و الفتى پديد آمد كه آن بزرگوار در تمام ايام حيات مصاحبت و مجالست آن حضرت به اختيار فرمود و بعد از وفات هر دو در يك قبه آسوده و روى حضرت صاحبقران همچنان به جانب اوست » ص 146\r\n","page_name":" 426 ","page_number":426},
  {"content":"\r\n\r\nفرستاد و امير هندوى قرقرا و امير شيخ محمد بيان در اين محل به معسكر همايون پيوستند و شاه شيخ محمد بدخشانى و امير الجايتو در موضع خلم رسيدند و امير كيخسرو از امير حسين گريخته بود اين‌جا ملحق شد . جميع امرا و سرداران رو به آستان دولت آن حضرت آوردند و از امراى منغلا شيخ على بهادر ياغى را ديده حمله كردند و جنگى سخت شد و ظفر نمىيافت . خطاى بهادر از طرف ديگر آمده دشمن را راندند و شيخ على بهادر چوپان سربدار را كه پشت سپاه امير حسين بود دستگير كرده پيش آن حضرت آورد .\r\n\r\nذكر تعيين فرمودن حضرت صاحب‌قران سيورغتمش اغلان را بر سرير خانى\r\nمعلوم عقلاى عالم و مفهوم فضلاى بنى آدم است كه امور مملكت بىپادشاه كه سايهء حضرت إله است انتظام نگيرد و قواعد سياست و عدالت استقامت نپذيرد .\r\nالرعية بلا سلطان كالجسم بلا روح و هرگاه پادشاهى مستقل از دودمان بزرگ كه شايستگى سلطنت ايشان ظاهر شده باشد نباشد هرج و مرج به حال عالم راه يابد . نه سپاهى را پشت و پناهى بود نه رعيت را ملجأ و ملاذى باشد و چون شخصى لايق اين منصب جليل و مناسب اين خطب عظيم آمد ، از جوانب و اطراف مفسدان قطع طمع كرده سر بر جادهء اطاعت و فرمان‌بردارى نهند و عنان اختيار به قبضهء اوامر و نواهى پادشاهى دهند و قضيهء بنى اسرائيل در محكمهء تنزيل شاهد اين دعوى است كه چون مملكت ايشان از پادشاهى بىبهره ماند باوجود صاحب وحى [ يوشع يا شمعون با اشمويل عليهم السلام 
  ] « 1 » كه در ميان ايشان بود ، به زبان دعا التماس نمودند كه ربنا\r\n\r\n\r\n","description":"","footnote":"\r\n( 1 ) . ك : ندارد - س : يوشع يا شمعون يا اشمويل .\r\n","page_name":" 427 ","page_number":427},
  {"content":"\r\n\r\nابعث لنا ملكا نقاتل فى سبيل الله .\r\nمقصود از تشبيب اين كلمات و ترتيب اين مقدمات آن است كه چون حضرت صاحبقرانى قواعد سلطنت و جهانبانى را به نيروى دولت و زور بازوى فتح و نصرت و حسن عنايت ملك معبود و يمن طالع مسعود و وقوع اتفاقات حسنه مستحكم مىگردانيد ، خواست كه احياى خاندان جغتاى كرده صحت نظر دوربين پادشاه بزرگ چنگيز خان را بر عالميان روشن گرداند كه جغتاى خان را به امير قراجار برلاس كه جد بزرگوار حضرت صاحب‌قرانى بود سپرد .\r\nبنابرآن ، آن حضرت با نويينان و امرا مشورت كرده پادشاه سيورغتمش بن دانشمندجه هندو بن تور خان بن ملك بن اوكتاى قاآن بن چنگيز خان را كه بىسببى امير غزغن قصد پدرش كرده بود ، به پادشاهى الوس جغتاى تعيين نموده به طالعى سعد و ساعتى ميمون در موضع اربز « 1 » بر سرير مملكت نشاند و آنچه مناسب چنان مجلس باشد مرتب فرمود و چند روز به عيش گذرانيد « 2 » . بساط نشاط گشاده آيينهء روح را به صيقل راح جلا داد . ساقيان سيمين ساق ، به اقداح راح از صباح تا رواح ، مصباح ارواح مىافروختند و رامشگران زهره الحان به نغمات موزون و نقرات چنگ و عود و قانون آتش در جانهاى مشتاقان زده خرمن غم و اندوه را مىسوختند تا سرافرازان سراندازان شدند و گردنكشان آستين‌افشان گشتند و چون از آيين بزم پرداختند رايات\r\n\r\n\r\n","description":"","footnote":"\r\n( 1 ) . تصحيح از ظفرنامه . نسخ : ارلور . محل اين نقطه در ظفرنامه چنين آمده است : به لب آب دره گز نزديك قلعهء « دربز »\r\n( 2 ) . حاشيهء نسخهء ف : « اگر امير صاحب‌قران از اولاد جغتاى خان پادشاه تعيين مىكرد ، صحت نظر دوربين پادشاه چنگيز خان را به عالميان روشن كرده بود . حال آن‌كه سيورغتمش اوغلان از نژاد اوكتاى قاآن بن چنگيز است . پس چون احقاق حق جغتاى كرده باشد ؟ و فيه تأمل .\r\nچون امير غزاغن كه جد امير حسين است دانشمندجه را كه پدر سيورغتمش اوغلان بود به قتل رسانيد و سيورغتمش اوغلان همواره با امير صاحب‌قران در شدايد و مشاق همراه بود و عدوات موروثى در ميان امير حسين و سيورغتمش اوغلان بود ، او را بر مسند سلطنت ممكن ساخت و الله اعلم . »\r\n","page_name":" 428 ","page_number":428},
  {"content":"\r\n\r\nرزم برافروختند و با شوكت و عظمت تمام به جانب امير حسين توجه فرمود و امير زنده حشم ملحق گشته قلعهء بلخ را در ميان گرفتند و از طرفين كار جنگ ساخته از قلعه سوار و پيادهء بسيار بيرون آمده جنگ انداختند و در آن روز ، اميرزادهء جهان ، پرتو آفتاب عدل و احسان ، عمر شيخ بهادر كه فرزند ارجمند حضرت صاحبقران بود در سن شانزده سالگى روى به دروازه آورده هرچند منع كردند مفيد نبودند و الحق در آن سن دادمردى و مردانگى داده دشمنان را در شهر كوفت و تيرى به پاى مباركش رسيده مجروح ساخت و استادان جراح جاى زخم را داغ كرده از كمال غيرت و مردانگى آه نكرد . آرى .\r\nمصرع\r\n از آن پرهنر بىهنر چون بود \r\nو شب درآمده هر دو سپاه به قرار عود نمودند و چون امير حسين در اول كار تاب مقاومت نياورده حصار اختيار كرد ، مبارزان لشكر منصور خاطرها بر فتح و ظفر قرار داده صبح صادق طبل جنگ فروكوفتند و دلاوران طرفين و نوخاستگان جانبين جنگ درپيوستند و از بارقهء شمشير صاعقه‌بار آتش بلا چنان بالا گرفت كه جويهاى خون به آب جيحون رسيد .\r\nنظم\r\n دهاده برآمد ز هر دو سپاه * جهان شد ز گرد سواران سياه\r\nز كشته همه دشت آن كارزار * سر و دست و پا بود افتاده زار \r\nامير حسين عاجز شده « 1 » همت آن نداشت كه مال سپر سر سازد و نمىخواست كه يك درم به هيچ آفريده دهد .\r\n\r\n\r\n","description":"","footnote":"\r\n( 1 ) . ظف : « پسر بزرگ را با خانى كه برگزيده بود بيرون فرستاد كه سلوك جادهء متابعت را كمر مطاوعت بسته‌ام . التماس آن است كه از سر خون من درگذرى . »\r\n","page_name":" 429 ","page_number":429},
  {"content":"\r\n\r\nنظم\r\n چو دارى ز شمشيرزن زر دريغ * دريغ آيدش دست بردن به تيغ \r\nلشكر او برگشته از خوف در حصار دربست و به حقيقت درنبسته پشت دولت خود را شكست . امير حسين به تضرع پيغام فرستاد كه دل از ملك و مال برداشته‌ام . امان مىطلبم كه به جانب كعبهء مكرم روم . حضرت صاحبقران فرمود كه روز او به آخر رسيده جز بيرون آمدن چاره‌اى نيست « 1 » . بعد از آمد شد مقرر شد كه ديگر روز بيرون آيد و در امان باشد . امير حسين بر آن اعتماد نكرده شب با دو نوكر بيرون آمد و نوكران را مشغول كرده گريزان بر بالاى منارهء مسجد جامع كهنه برآمد . اما چون اجل موعود رسيده بود هيچ حيلت و سيلت نيامد .\r\nو از غرايب اتفاقات شخصى اسبى گم كرده بود . فكر كرد كه بر بالاى مناره رود شايد كه اسب را در طرفى بيند . چون برآمد ، امير حسين درخواست كرد كه سر او را فاش نكند و چيزى نيكو به او داد .\r\nنظم\r\n به سر مناره اشتر رود و فغان برآرد * كه نهان شدم من اين‌جا مكنيدم آشكارا \r\nآن شخص متقبل شد كه آن راز را نهان دارد . فرود آمده با خود مىگفت كه اشتر ديدى نى « 2 » . اما تحمل اخفاى آن نداشت . فى الحال به عرض حضرت صاحب‌قرانى\r\n\r\n\r\n","description":"","footnote":"\r\n( 1 ) . ظف : « حضرت صاحبقران ملتمس او را مبذول داشته بفرمود كه هيچ آفريده متعرض او نشود تا بيرون آيد و هرجا كه خواهد برود . امير حسين ديگر باره پيغام فرستاد كه فردا بيرون مىروم و دلخواه آن است كه عهد كنيد كه كسى قصد جان من نكند . حضرت صاحبقران برحسب دلخواه او عهد كرد . » ص 151\r\n( 2 ) . س : اشتر ديدى نه - ك : شتر ديدى نديدى\r\n","page_name":" 430 ","page_number":430},
  {"content":"\r\n\r\nرسانيده لشكر متوجه او شدند و او از بالاى مناره سراسيمه‌وار شيب آمده راه به جايى نمىبرد . در مسجد كهنه در شكاف ديوارى رفت و از آن‌جا كه بخت او برگشته بود گوشهء دامان او بيرون ماند . لشكر چون او را بر بالاى منار نديدند تفحص كرده پى به شكاف ديوار آوردند و او را خواجه‌وار بيرون كشيده و دست بسته به خدمت حضرت صاحب‌قران رسانيدند .\r\nنظم\r\n سرى كه گردن از امرت كشيد گردونش * بر آستان تو اكنون كشان كشان آورد \r\nحضرت صاحب‌قران حقوق صحبت رعايت فرموده به مقتضاى مكارم ذاتى خواست كه از خون او درگذرد . در اين حال ، امير كيخسرو زانو زده خون برادر خود كيقباد دعوى كرد . آن حضرت او را تسكين داده و ياد ايام گذشته كرده گريه بر وى غالب شد . پير كارديدهء تلخ و شور روزگار چشيده امير الجايتو دانست كه اگر امير حسين از اين مهلكه خلاص شود ايشان را وداع حيات مىبايد كرد . به گوشهء چشم به امير مؤيد و امير كيخسرو اشارت كرد كه ايشان مشورت نكرده او را به قصاص‌گاه بردند و به ياسا رسانيدند و پادشاهى كه نشانده بود ، [ با دو پسر 
  ] « 1 » در عقب او به عالم عدم فرستاد « 2 » .\r\nآرى  وَ تِلْكَ الْأَيَّامُ نُداوِلُها بَيْنَ النَّاسِ  « 3 » . علم دولت هر روز بر بامى مىزنند و كوس نوبت هر شام در مقامى ساز مىدهند .\r\n\r\n\r\n","description":"","footnote":"\r\n( 1 ) . ك : [ و پسر 
  ]\r\n( 2 ) . ظف : « امير حسين را در گنبد خواجه عكاشه دفن كردند و لشكر منصور روى تسلط به قلعهء هندوان نهاد . آن را به تحت تصرف درآوردند و دو پسر امير حسين خاند سعيد و نوروز سلطان به آتش كردار او سوخته خاك وجودشان به باد فنا رفت و دو پسر ديگرش جهان ملك و خليل سلطان گريخته به جانب هندوستان رفتند و هم در آنجا نيست شدند و خانى را كه امير حسين نصب كرده بود و به تيغ هلاك خون ريختند . » ص 154\r\n( 3 ) . سورة آل عمران 140\r\n","page_name":" 431 ","page_number":431},
  {"content":"\r\n\r\nنظم\r\n از خروش كوس شاهان اين صدا آمد به گوش * كاين سرا هر پادشاهى را به نوبت رسد \r\nو خطبهء سعادت و فيروزى هر هفته به نامى مىخوانند .\r\nنظم\r\n صداى خطبه در اين گنبد است هر هفته * به نام شاه دگر گوش كن چو دارى هوش \r\nو اين واقعه در رمضان سنهء احدى و سبعين و سبعمائه به وقوع پيوست و قضيهء امير حسين به اتمام رسيده و بلخ مسخر شده قلعه و حصار را ويران كردند و لشكر منصور از آن مساعى مشكور غنايم موفور و نفايس نامحصور از خيول و بغال و عبيد و جمال و جوارى و سرارى و اقمشه و امتعه و آلات حرب و ادوات طعن و ضرب و ساير تجملات بسيار گرفتند و كان يسار و بحر استظهار شدند « 1 » .\r\n\r\nجلوس حضرت صاحب‌قرانى بر سرير سلطنت و جهانبانى\r\nحضرت صاحب‌قران ، چون دل از كار خصم كه دم استعلا و استيلا مىزد پرداخت و ساحت سينه از شواغل انتقام او صافى ساخت ، بر سرير دولت تمكن يافته\r\n\r\n\r\n","description":"","footnote":"\r\n( 1 ) . ظف ( به اختصار ) : « خواتين و متعلقان امير حسين را به تمامت خزاين دفاين كه به دست حرص و امساك جمع كرده بود و اندوخته پيش حضرت صاحبقران آوردند . حضرت صاحبقران ، از خواتين امير حسين ، سراى ملك خانم دختر قزان سلطان خان و الوس آغا دختر بيان سلدوز و اسلام آغا دختر خضر يسورى و طغى تركان خاتون را رقم اختصاص كشيد و سونج قتلق آغا دختر ترمه شيرين خان كه حرم بزرگ امير حسين بود به بهرام جلاير داد و دلشاد آغا را به زنده حشم و عادل ملك دختر كيقباد ختلانى را به امير جاكو و ديگر قمگان را هريك به كسى نامزد فرمود و دخترش را به ايلچى بوقا برادر تابان بهادر داد : » ص 155\r\n","page_name":" 432 ","page_number":432},
  {"content":"\r\n\r\nپشت سعادت و اقبال بر مسند استقلال بازنهاد و ايام زمام حل و عقد عالم به قبضهء ارادت او داد . منشيان قضا و قدر منشور  إِنَّا جَعَلْناكَ خَلِيفَةً فِي الْأَرْضِ  « 1 » از ديوان  لا يُسْئَلُ عَمَّا يَفْعَلُ  « 2 » به طغراى  تُؤْتِي الْمُلْكَ مَنْ تَشاءُ  « 3 » به نام همايون آن حضرت نوشتند و بساط خصم متعصب و دشمن متغلب او را به موجب و تنزع الملك ممن تشاء « 4 » در نوشتند « 5 » . سايق قضا به تازيانهء قدر اسب دولتش را در ميدان سعادت و اجلال مىراند و سابق اقبال به استقبال آمده مىخواند :\r\nنظم\r\n خدايگانا ايزد ترا فرستاده است * كه چهار حد جهان آن تست روبستان\r\nگواه دعوى ملكت زبان شمشير است * براى دعوى خود اين گواه مىگذران \r\nو آوازهء فتح و نصرت و تيسير اسباب تسخير مملكت به اطراف ربع مسكون رسيد و مطيع و عاصى و دانى و قاصى شنيد و كسانى كه دعوى گردنكشى و سر سرورى داشتند و سخن به پيشانى مىگفتند گردن نرم كرده پنبهء غفلت از گوش بيرون آوردند و خوفى عظيم و هيبتى تمام در خاطر راه يافت .\r\nو حضرت صاحب‌قران تمام اركان دولت و اعيان حضرت و دلاوران و بهادران جنگ را به مواجب اكرام و مواهب انعام و شهر و ولايت و انواع رعايت خوش وقت و\r\n\r\n\r\n","description":"","footnote":"\r\n( 1 ) . سورة ص 26\r\n( 2 ) . الانبياء 23\r\n( 3 ) . آل عمران 26\r\n( 4 ) . آل عمران 26\r\n( 5 ) . حاشيهء ف . ولادت حضرت صاحبقران 25 شهر شعبان سنهء 736 جلوس در رمضان سنهء 771 ، وفات 25 شهر شعبان 807 ، مدت سلطنت 36 سال\r\n ز هفصد فزون رفته هفتاد و يك * قضا گفت شه را كه الملك لك \r\n","page_name":" 433 ","page_number":433},
  {"content":"\r\n\r\nشادمان گردانيد و صداى صاحب‌قرانى به اوج گنبد افلاك رسانيد « 1 » و بر آب آمويه پل بسته به مقر عز و مسند دولت يعنى خطهء دلكش كش گذر فرموده از آن‌جا عازم سمرقند شد و در مستقر دولت و سرير شرف و سعادت قرار گرفت و به عمارت قلعه و حصار و سراهاى نامدار و خانه‌هاى زرنگار امر فرمود و مهندسان كوشكهاى عالى ساختند و معماران ايوانهاى متعالى پرداختند و حضرت صاحب‌قران به اتفاق امرا و نويينان سرير ملك به وجود پادشاه جهان سيورغتمش خان به تجديد مزين فرمود .\r\nدر اين سال ، ملك معز الدين حسين را در هرات عارضهء صعب روى نمود و عرض مرضى چنان طارى شد كه دست طبيب از دامن مداومت كوتاه گست و علامات فوت و امارات موت مشاهد آمد و دريافت كه مرغ روحش از تنگناى قفص قالب مظلم قصد عالم علوى نورانى دارد و به استحضار اعيان ملك فرمان داده گفت كه اكنون كه نوبت به انقضا كشيد و مدت به انتها رسيد چنان خواهم كه رعايا كه ودايع آفريدگاراند جل جلاله آسوده باشند و حق در محل استحقاق قرار گيرد و در باب ولايت و تفويض ايالت عهد سخن رانده غياث الدين پير على را كه ارشد اولاد بود ولىعهد گردانيد و امداد عنايت دربارهء او به كمال رسانيد و امراى دولت و اولياى حضرت و ساير رعات و رعيت را در اطاعت او ترغيب فرمود و كافهء خلايق را در امتثال اوامر او مبالغتى بليغ نمود و پسرى ديگر ملك محمدنام كه امير خرد گفتندى از خاتون قوم ارلات داشت و قلعهء سرخس و آن ناحيت را به دو گذاشته بود . وصيت فرمود كه آن ولايت را به دو مسلم دارند تا مادهء نزاع مرتفع باشد و غياث الدين پير على را وصيت كرد كه اگر مىخواهى كه\r\n\r\n\r\n","description":"","footnote":"\r\n( 1 ) . ظف : « در آن زمان سن مبارك آن حضرت به سى و چهار سال شمسى ترقى نموده بود و اين اتفاق همايون ( - جلوس تيمور بر تخت سلطنت ) در روز چهارشنبه دوازدهم ماه مبارك رمضان سنهء احدى و سبعين و سبعمائه موافق ايت‌ئيل بود . » ص 158\r\n","page_name":" 434 ","page_number":434},
  {"content":"\r\n\r\nتقديم محل و مكنت و تعظيم ارباب حرمت دربارهء تو مضاعف شود و رغبت رعيت به موافقت تو زيادت گردد و از پادشاهان آفاق به مكارم اخلاق مستثنى شوى ، البته از ظاهر شرع تجاوز نكنى و بر امر معروف و نهى منكر مداومت نمايى . چه در قبيلهء ما ، هر كس مرتكب معاصى شود و بر محرمات اقدام نمايد ، به تجربه محقق گشته كه دولت پشت بر وى كند و نكبت روى به دو آرد .\r\nنظم\r\n نصيحت گوش كردن نيك‌بختى است * خنك آن كو نصيحت گوش دارد\r\nكسى پند خردمندان كند گوش * كه حظ از راى و عقل و هوش دارد \r\nو باز بلبل نطقش اين نوا ساز كرد :\r\nنظم\r\n به دو گفت ملكى چنين نامدار * كه هست از ملوك جهان يادگار\r\nبه فرزانگى كردم و داورى * در انگشت تو همچو انگشترى\r\nتو نيز آنچه آيين حزم است و راى * به جاى آر تا ديرمانى به جاى \r\nپس مكتوب عمرش به ختام اجل محتوم مختوم گشت و مركب زندگانيش از صدمات حوادث ايام در سر آمد و از مجامع انس به حدايق قدس انتقال يافت و به نداى ارجعى الى ربك راضية مرضية به دار الخلد شتافت و اين واقعه سيوم ذى قعده وقوع يافت .\r\nنظم\r\n تاريخ وفات شاه اسلام‌پناه * سلطان جهان معز دين ظل إله \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n چون برخوانى ز ثالث ذى قعده * معلوم شود ز « طيب الله ثراه » « 1 » \r\nدر مسجد جامع هرات ، به گنبدى كه در شمال مسجد است و مرقد سلطان مرحوم غياث الدين محمد بن سام حسين غورى بود مدفون شد .\r\nبيت\r\n تو گفتى كه آن شاه و الا انژاد * خود از مادر دهر هرگز نزاد \r\n\r\nذكر جلوس ملك غياث الدين پير على بر سرير دار الملك هرات\r\nملك غياث الدين پير على بعد از استقرار بر سرير حكومت دار الملك هرات ، خطهء سرخس و آن ناحيت را به موجب وصيت به برادر مسلم داشته در اموال آن ولايت توقعى نكرد و چندگاه استمرار يافت . اما اصحاب اغراض - كه زبانشان بريده باد - قواعد الفت و مؤاخاة متزلزل ساخته خار عداوت در راه مودت و مصافات انداختند تا شفقت برادرى به داعيهء بهترى و مهترى زايل شد . اگر نيك‌خواهان مراسم نصايح تقديم مىنمودند ، بدگويان در مقام القاى قبايح بودند تا دوحهء وفاق به شجرهء خلاف و نفاق مبدل شد و ملك محمد دعوى استقلال كرده نام ملك غياث الدين را از خطبه و سكه بينداخت . ملك غياث الدين با لشكرها متوجه سرخس شد . در روزى كه كفهء ميزان طيار شده حريف خريف به طلوع سهيل ميل انحراف از جادهء اعتدال هوا كرد .\r\n\r\n\r\n","description":"","footnote":"\r\n( 1 ) . در كتاب روضات الجنات فى اوصاف مدينة هرات ، دو ماده تاريخ در فوت ملك معز الدين آمده است :\r\n وفات خسرو عادل ملك معز الدين * حسين بود دريغ آنچنان شهى هيهات\r\nصباح شنبهء پنجم ز ماه ذى القعده * به سال هفتصد و هفتاد و يك به شهر هرات \r\nو اين رباعى\r\n آن را كه جهان پر از زر و زور شود * مانند حسين كرت در گور شود\r\nبر دال دعا چو برزنى يك نقطه * تاريخ وفات خسرو غور شود \r\n","page_name":" 436 ","page_number":436},
  {"content":"\r\n\r\nنظم\r\n استاد زرگر مهر بگشاد دست و بازو * افكند خردهء زر در كفهء ترازو \r\nو ملك محمد حرب را آماده گشته ملك غياث الدين سرخس را محاصره كرد و امتداد يافته هوا بغايت سرد شد . چنانچه گويند آفتابه از سرما بتركيد و جمعى را اعضا سرما برده جمعى انبوه هلاك شدند و بعد از مشقت بسيار سفرا در ميان شده بر صلح‌گونه قرار دادند و ملك محمد بيرون آمده برادر را سلام كرد و بازگشته برادر نيز عازم هرات شد .\r\n\r\nذكر عزيمت ملك غياث الدين پير على به جانب ولايت خواجه على مؤيد\r\nملك غياث الدين به موافقت طالع و مساعدت بخت مىگذرانيد و در احداث ايام و اضغاث احلام روزى به شبى و شبى به روز مىرسانيد و از جام مراد دور شادكامى در ظل دوستكامى مىنوشيد . خواجه على مؤيد در آن وقت چنانچه در قضيهء سربداريه مذكور است مملكت خراسان از بسطام تا فرهاد جرد ضبط نمود ، خطبه و سكه به نام خود كرد و دعوى محبت خانوادهء رسول [ صلى الله عليه و آله 
  ] « 1 » كرده در اظهار مذهب تشيع غلوى عظيم داشت و اسبى به زين هر روز مىكشيد كه ظهور حضرت امام محمد مهدى سلام الله عليه خواهد بود و مردم سبزوار اكثر شيعه مذهب باشند و مردم اصلى نيشابور اكثر سنى و به واسطهء حاكم شيعى ايشان نيز اظهار تشيع مىكردند .\r\nملك معز الدين حسين قلعهء فرهاد جرد را عمارت كرده چند كرت قاصد نيشابور شد . ملك غياث الدين نيز عزم تسخير نيشابور كرد و چون ملك حنفى مذهب بود و خواجه على ، شيعى ، علماى هرويهء نظاميه فتوى مىدادند كه دفع شيعه واجب است .\r\n\r\n\r\n","description":"","footnote":"\r\n( 1 ) . ك : عليه السلام - س ندارد .\r\n","page_name":" 437 ","page_number":437},
  {"content":"\r\n\r\nملك جهت تعصب مذهب به نيشابور رفت و خواجه على دلاوران نامدار از سبزوار به نيشابور فرستاد و در استحكام شهر مبالغهء تمام نمود و از طرفين در كوچه‌باغها جنگ مىكردند تا نيشابوريان عاجز شده دروازها بستند و از پس ديوار به كارزار مشغول شدند و مدت متمادى گشت . نواب ملك صلاح چنان ديدند كه سال ديگر بگاه‌تر آيند .\r\nبر همين قرار عود نمودند و اول بهار كه :\r\nنظم\r\n از خاك برانگيخته شد لعل و زمرد * با باد برآميخته شد مشك و قرنفل \r\nملك با لشكر عزيمت نيشابور فرمود و خواجه على مؤيد جمعى را به محافظت نيشابور فرستاده خود در سبزوار ساكن بود و اگرچه مملكت او زيادت وسعتى نداشت اما معمور بود و رعايا مسرور و به حقيقت از حكام سبزوار كسى برابر او نبود و شمع و چراغ آن دودمان بود . مردم نيشابور را دل داده و مدد فرستاده چون ملك به ظاهر شهر رسيد ، نيشابوريان بيرون آمده بر هرويان حمله كردند و از طرفين خلقى بسيار كشته و زخم‌دار گشتند . عاقبت نيشابوريان بازگشته ديوار را پناه ساختند و مدت چهل روز اكثر ايام از بام تا شام جنگ پيش برده هرويان را كارى از پيش نمىرفت . لشكر به نواحى تاخته غارت كردند و ملك به هرات مراجعت نموده سال ديگر بازآمد و در اين نوبت « 1 » به نوعى خرابى كردند « 2 » كه اكثر باغات و عمارات را از بيخ كندند و كاريزها را انباشته و درختان جوز صدساله و دويست ساله انداختند و آنچه امكان ويرانى بود به جاى آوردند و ملك يكى از رعايا را گفت هى مردك ! بنياد اسلام بر چند است ؟ فى الفور فصيحانه گفت به مذهب خواند ملك سه : يكى غلات مسلمانان خوردن « 2 » و دوم\r\n\r\n\r\n","description":"","footnote":"\r\n( 1 ) . ف : كرت .\r\n( 2 ) . س : خوراندن .\r\n","page_name":" 438 ","page_number":438},
  {"content":"\r\n\r\nكاريزها انباشتن و سه ديگر درختان قديم و جديد انداختن . ملك انفعال يافت و به جانب دار الملك هرات [ عنان معاودت تافت . 
  ] « 1 »\r\nپايان قسمت اول كتاب\r\n\r\n\r\n","description":"","footnote":"\r\n( 1 ) . ك : معاودت فرمود .\r\n","page_name":" 439 ","page_number":439},
  {"content":"\r\n\r\n\r\nحواشى نسخ « 1 »\r\nحاشيهء ف ، ك صفحه 304 سطر 5 : « مولانا حافظ فرمايد :\r\n سحر ز هاتف غيبم رسيد مژده به گوش * كه دور شاه شجاع است مى دلير بنوش\r\nشد آنكه اهل نظر بر كناره مىرفتند * هزار گونه سخن بر زبان و لب خاموش\r\nبه بانگ چنگ بگوييم آن حكايتها * كه از نهفتن آن ديگر سينه مىزد جوش\r\nشراب خانگى از ترس محتسب خورده * به روى يار بنوشيم و بانگ نوشانوش\r\nرموز مصلحت ملك خسروان دانند * گداى گوشهء نشينى تو حافظا مخروش » \r\nحاشيهء نسخهء ف صفحه 305 سطر 6\r\n« نسب امير قوام الدين اين است : امير قوام الدين بن امير صادق بن عبد الله بن محمد ابن هاشم بن على بن حسن به على المرعش بن عبد الله امير العراقين محمد الاكبر بن الحسن الدكه ( ؟ ) بن الحسين الاصغر بن امام الهمام على بن الحسين زين العابدين عليهم السلام . »\r\n\r\n\r\n","description":"","footnote":"\r\n( 1 ) . اين حواشى لازم بود كه در ذيل صفحات مربوط در متن چاپ شود . ولى چون به علت تفصيل ممكن بود موجب برهمخوردگى صفحات متن و انتقال حواشى به صفحه يا صفحات بعد شود در اين‌جا آورده شد .\r\n","page_name":" 440 ","page_number":440},
  {"content":"\r\n\r\nاين نسب‌نامه با آنچه ظهير الدين مرعشى در كتاب تاريخ طبرستان آورده تفاوت فاحش دارد . رجوع شود به تاريخ طبرستان سيد ظهير الدين مرعشى به كوشش محمد تسبيحى ص 166\r\nحاشيهء نسخهء ف صفحهء 105 سطر 11\r\n« صورت آن حال به نوعى كه در تواريخ مازندران محرور و مسطور است چنان مذكور گشته كه امير افراسياب كمر اخلاص و اعتقاد سيد در ميان بسته اظهار توبه و انابت كرده اطاعت و متابعت سيد و اقتدا به شريعت مطهره به قاعدهء شيعهء اماميه ملتزم گشت و روزى چند اين قاعدهء مرضيه مرعى مىداشت . به اغواى شياطين انس ، از آن طريقهء محسنه بازگشت . به اعمال سيئه و افعال قبيحهء غير مرضيه و شرب خمر و اظهار بدع علانيه اقدام نمود و هرچند سيد او را از آن منع نمود ، ممنوع نشد تا آن‌كه سيد را محبوس ساخت . در همان زمان كه سيد محبوس شد پسرى رشيد كه افراسياب نام داشت و از ميان اولاد محبت تمام به او اظهار مىنمود بيمار گشته وفات يافت . باز سيد را از حبس به عزت و حرمت تمام رخصت داد و به اظهار متابعت و مطاوعت اشتغال نموده توبه و انابه از سر گرفت . چون افراسياب چلاوى وكيل و امير الامراء امير كيخسرو والى سابق مازندران بود و به غدر و نفاق پسر كيخسرو را در سر رخت‌كن حمام به قتل رسانيده بر سرير ايالت مازندران متمكن گشته بود ، خود نيز به موجب كما تدين تدان از افعال قبيح خود همواره خائف مىبود و از سيد نيز به همان سبب در ملاحظه مىبود ، ثانيا به اخراج سيد از بلاد مازندران امر كرد . سيد به او پيغام داد كه چون حال زمستان است و بيرون رفتن با كوچ و عيال ميسر نه ، ما را مهلت دهيد تا نوروز كه هوا بهتر شود بعد از آن بيرون رويم . چون سيد بودن در يك شهر با افراسياب مصلحت نديد از شهر بيرون رفته در ظاهر شهر به قريه‌اى از قرى با فرزندان ساكن شد . افراسياب به آن راضى نشده به جهت دفع سيد و اولاد متوجه آن قريه گشت و سيد و اولاد با جمعى از مردان\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمسلح و مكمل گشته مترصد دفع صايل گرديد . افراسياب در ميان برنج‌زار متوجه آن قريه گشت اسب او در آن وحل بماند و تيرى بر مقتل او رسيده كشته گشت . »\r\nطبق نوشتهء ظهير الدين ، درويشان در پشت پرچين مزرعهء پنبه‌اى به دفاع ايستادند .\r\nچون اين مزرعه و پرچين به زنى به نام « جلالك مار » ( مادر جلالك ) تعلق داشته اين جنگ نيز به نام حاربهء جلالك مار پرچين شهرت يافته است . ( تاريخ طبرستان و رويان و مازندران ص 179 )\r\nص 319 سطر 15\r\nدر كتاب ابن عربشاه دربارهء جنگ سيستان چنين آمده است ( به اختصار ) :\r\n« شبى چون آتش گرسنگى بر جانشان ( - ياران تيمور ) شرار افكند خود به كنار چهارديوارى در اطراف سيستان آمده گوسفندى ربوده بازگشت . چوپان آگاه شد . دو ضربت سهمگين يكى بر كتف و ديگر بر ران وى فروآورد و نيمى از اندام او را تباه كرد .\r\nپس او را به خدمت ملك حسين پادشاه هرات برد و شاه پس از شكنجهء بسيار بفرمود كه به دارش آويزند . ليكن وى را پسرى بود بنام ملك غياث الدين كه به يايمردى نزد پدر شد و رهايى او خواست . سلطان خواهش او را نپذيرفت كه اين مرد راهزنى است جغتايى .\r\nجز فساد از وى نيايد . اگر بماند جهان و جهانيان را به هلاكت رساند . پسرش گفت خود نيم‌آدمى چه بود كه منشأ شرى گردد يا مصدر فسادى شود . وى بدين‌سان كه آسيب ديده دير نتواند زيست . سلطان وى را ببخشود و ملك غياث الدين به مداواى او برگزيد تا جراحاتش بهبود يافت . در آن هنگام والى سيستان سر به سركشى داشت .\r\nسلطان ، تيمور را بخواند و با جمعى از سپاهيان به دفع وى فرستاد . »\r\n« زندگانى شگفت‌آور تيمور » ترجمهء عجايب المقدور ابن عربشاه ص 9 از انتشارات بنگاه ترجمه و نشر كتاب ترجمهء آقاى محمد على نجاتى .\r\nص 331 سطر 10\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nبه نظر مىآيد كه اطلاق نام « سربداران » بر دليران سبزوار به دليلى كه تاكنون مشهور است و در كتب تاريخ ، مورخى از مورخ ديگر نقل كرده صحيح نباشد .\r\nنوشته‌اند كه عبد الرزاق باشتينى پس از تأييد عمل برادران خويش در قتل ايلچى خواجه علاء الدين هندو كه از ايشان شراب و شاهد خواسته بود گفت « اگر توفيق بيابيم دفع ظلم ظالمان نماييم و الا سر خود را بر دار بينيم كه ديگر تحمل تعدى و ظلم نداريم . » و ازين‌رو ايشان را سربداران لقب داده‌اند ( تاريخ مغول عباس اقبال ص 460 ) .\r\nاما ما به اين كلمه به صورت « سربدال » هم برمىخوريم ( تاريخ محمود كتبى ذيل گزيده چاپ عكسى براون صفحه 713 ) ظاهرا اين كلمه به معنى بىباك و متهور و دلير و نترس آمده يعنى آنچه امروز عوام بدان « جاهل » و داش ( داداش - اخى ) مىگويند و پيش از اين « لوطى و پهلوان » . تصادفا چند كس از سربداران لقب پهلوان دارند مثل پهلوان حيدر قصاب ( 760 - 761 ) و پهلوان حسن دامغانى يا عنوان « كلو » كه اصطلاحى در همين زمينه بود مثل كلو اسفنديار ( تاريخ مغول ص 477 ) . از آن گذشته در همين كتاب و در كتاب حبيب السير به مطالبى برمىخوريم كه مىرساند « سربدارى » صفت عام مردمى بوده نه نام خاص دليران سبزوار . مثل تركيب « سربداران سمرقند » يا « ابتداى سربدارى در سمرقند » در عين كتاب مطلع سعدين ( ص 370 ) ( 372 ) يا « اوصاف سربدارى » . در بعضى اسامى هم كلمهء « سربدار » به صورت لقب يا صفت آمده مثل چوپان سربدار ( متن كتاب 341 ) و ملوك سربدال ( ظفرنامه چاپ كلكته ) در هرحال اين مطلب شايان تحقيق بيشترى است .\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n\r\n","description":"","footnote":"","page_name":" 444 ","page_number":444}
  ]