[
  {"content":"\r\n\r\nبسم الله الرحمن الرحيم\r\nقانون\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nقانون\r\nجلد دوم\r\nشيخ الرئيس ابوعلى سينا\r\nترجمهء عبدالرحمن شرفكندى ( هه ژار )\r\nسروش\r\nتهران 1389\r\nشمارهء ترتيب انتشار : 9 / 189\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nابن سينا ، حسين بن عبدالله ، 370 - 428 ق .\r\n[ القانون فى الطب . فارسى 
  ]\r\nقانون / تأليف شيخ الرئيس ابوعلى سينا ؛ ترجمهء عبدالرحمن شرفكندى ( هه ژار ) - تهران : سروش ( انتشارات صدا و سيما ) ، 1363 - 1370 .\r\n7 ج .\r\n1300 ريال ( ج . 1 با جلد نرم ) ؛ 1700 ريال ( ج . 1 با جلد گالينگور )\r\n500000 ريال ( دورهء هشت جلدى ) : ISBN 978 - 964 - 376 - 816 - 4\r\nفهرستنويسى بر اساس اطلاعات فيپا .\r\nمندرجات : ج . 1 . احكام كلى علم طب . - ج . 2 . ادويه مفرده . -\r\nجلد اول ، چاپ دهم : 1389 . ISBN 978 - 964 - 376 - 808 - 9\r\nجلد دوم ، چاپ نهم : 1389 . ISBN 978 - 964 - 376 - 809 - 6\r\nجلد سوم ، چاپ هشتم : 1389 . ISBN 978 - 964 - 376 - 810 - 2\r\nجلد چهارم ، چاپ هفتم : 1389 . ISBN 978 - 964 - 376 - 811 - 9\r\nجلد پنجم ، چاپ ششم : 1389 . ISBN 978 - 964 - 376 - 812 - 6\r\nجلد ششم ، چاپ ششم : 1389 . ISBN 978 - 964 - 376 - 813 - 3\r\nجلد هفتم ، چاپ ششم : 1389 . ISBN 978 - 964 - 376 - 814 - 0\r\n1 . پزشكى اسلامى - متون قديمى تا قرن 14 . 2 . داروشناسى - متون قديمى تا قرن 14 . الف . شرفكندى ، عبدالرحمن ، 1300 - 1369 ، مترجم . ب . صدا و سيماى جمهورى اسلامى ايران . انتشارات سروش . ج . عنوان . د . عنوان : القانون فى الطب . ( فارسى ) .\r\n2041 ق 18 الف / 3 / 128 R\r\n610\r\n1363\r\nكتابخانه ملى ايران 1390 - 66 م\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد شهيد مطهرى ، تقاطع خيابان شهيد دكتر مفتح ، ساختمان سروش\r\nمركز پخش : 8 - 88345063 و 5 - 66954870\r\nhttp : / / www . soroushpress . ir\r\nعنوان : قانون - جلد دوم\r\nنويسنده : شيخ الرئيس ابوعلى سينا\r\nمترجم : عبدالرحمن شرفكندى ( هه ژار )\r\nمقدمه : دكتر على اكبر ولايتى\r\nويراستار : محمد ماجد مردوخ روحانى\r\nچاپ اول : 1363 / چاپ نهم : 1389\r\nقيمت : 500000 ريال ( دورهء هشت جلدى )\r\nاين كتاب در دو هزار نسخه در چاپخانهء انتشارات سروش ليتوگرافى ، چاپ و صحافى شد .\r\nهمهء حقوق محفوظ است .\r\nشابك : 6 - 809 - 376 - 964 - 978 ( ج . 2 )\r\n4 - 816 - 376 - 964 - 978 ( دوره )\r\nچاپ اول تا نهم : 36000 نسخه\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد دوم\r\n\r\nمقدمه‌اى كه مؤخره شد\r\nتقدير خداوندى چنين بود ، كه به جرم مبارزه با تبعيض بغيض نژادى ، از ايران رضا خانى متوارى شوم ، و سالهاى جوانى را در بغداد و ساير بلاد عرب سپرى كنم ؛ و در اوان پيرى باز با همان اتهام پيشين ، ناچار به فرار از ستم صدام و زبانيهء بعث شوم و علىرغم ميل باطنى خويش در سالهاى 1354 به ايران بازگردم .\r\nاز بيكارى در رنج بودم و پى كارى مىگشتم . چه بسيار كلام شيرين از زبان چرب شنيدم و عملى خير نديدم . تا يك روز كه سرنوشت مرا به انتشارات دانشگاه تهران هدايت كرد .\r\nسرپرست انتشارات ، استاد بهرام فره‌وشى ، ترجمهء كتاب عربى قانون ابن سينا - در طب را به زبان فارسى به من پيشنهاد كردند .\r\nاز بخت خويش در شگفت شدم ، كه : اين دولت از كجا ؟ قانون ابن سينا عمر نوح دارد . از عربى به لاتينى و انگليسى ترجمه گشته ؛ اما تاكنون يعنى پس از گذشت هزار سال ، به زبان فارسى كه زبان هموطنان مؤلف است ترجمه نشده ، راستى چرا ؟\r\nو امروز قرعهء فال بنام من آواره زده‌اند ! ؟ ، زهى سعادت .\r\nبا ملاحظهء اولين سطور كتاب ، تا حدودى به پاسخ سؤال خود رسيدم و به‌هرحال با شوق و ذوق زائد الوصف ، كار ترجمه را شروع كردم ، و در مدتى كمتر از شش ماه ، ترجمهء جلد اول از پنج كتاب قانون ( در هشت مجلد ) را به اتمام رسانيدم .\r\nمطابق قرارى كه ابتداى كار پذيرفته بودند ، مقدمه‌اى مختصر قريب به اين مضمون بر كتاب نوشتم :\r\nمرا در علم طبّ قديم و حديثش ، هيچ سررشته نيست ، تا به درجهء علم و نبوغ ابن سينا ، در اين حرفهء مقدس پى ببرم ؛ ليكن در مسير ترجمهء قانون ، به مسائل جالب توجه و سؤال‌انگيزى برخوردم ، كه برخى از آنها به اين قرارند :\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\nرؤيا :\r\nقبل و بعد از شيخ الرئيس ، پژوهشگران و روانشناسان جهان ، دربارهء منشأ و مرجع رؤيا ، تحقيقات فراوان كرده‌اند و نظرات بسيار و عمدتا متناقض ارائه داده‌اند ؛ و تا به امروز تفسير روشنى از اين موضوع عرضه نداشته‌اند .\r\nشيخ الرئيس با اطمينان رؤيا را از واكنشهاى مزاج دانسته ، و از روى رؤياهاى بيماران ، به اختلال تعادل مزاج آنها پى برده و معالجه فرموده است . در مواردى مىخوانيم : كه اگر شخصى از فلان دانه يا فلان گياه ، زياد تناول نمايد ، رؤياهاى آشفته ، يا خوابهاى شيرين مىبيند . آيا دانشمندان و روانشناسان اين نظريه را شنيده و سنجيده و ناديده گرفته‌اند ؛ يا نديده و نشنيده‌اند ؟\r\n\r\nورزش :\r\nشاعر و عارف مشهور كرد مولوى اورامى « قدّس سرّه » دو بيت لطيف دارند به اين مضمون كه : نوميدى و حرمان من و ماه شوال بهم مىماند ، غره ، غرهء شوال است و عيد رمضان شده ، يار از من و وفادار غير است . راستى كه ورزش هم همدرد سوم اين دو است . بسيارى از آنچه كه امروز ، به نام ورزش سوئدى و ژاپنى و غيره مشهور است ، از ابتكارات شيخ الرئيس مىباشد ، كه آنها را هزار سال پيش در كتاب قانون خود شرح و بيان فرموده است . جا داشت كه ، مچ دزد را بگيريم و به دنيا بگوئيم كه : اين ورزشهاى متنوع ، از ابتكارات يك نابغهء مسلمان ايرانى است .\r\nغره را به شوال برگردانيم و اين ورزشها را ، ورزشهاى « سينايى » نامگذارى كنيم .\r\n\r\nتكيه‌كلام‌هاى ابن سينا\r\nدر متن عربى كتاب ، به عباراتى برخوردم كه در اين زبان ، هيچ متداول نيستند . درحالىكه ترجمهء اين عبارات ، در زبان كردى معمول و مصطلح و مورد استفاده‌اند . بعنوان مثال :\r\nعبارت « على الرأس » در عربى به معنى « بر سر » است . مؤلف از آن بجاى كلمات « ايضا » ، « أكرر » ، « استأنف » استفاده كرده كه البته معمول نيست ؛ درحالىكه كرد گويد : « له‌سه‌ررا » .\r\nترجمهء اين عبارت ، همان « از سر » فارسى است .\r\nبجاى عبارات « اظنّ » ، « اعتقد » كه به معنى عقيده دارم ، گمان مىكنم است ؛ كلمهء « يشبه » را به كار برده . كه كرد گويد « وىده‌چى » . ترجمهء اين عبارت شباهت دارد ، مىشود .\r\nبجاى « فى الفور » ، « آنا » ، « ساعتا » ، كلمهء « فى المكان » را آورده است . به كردى گويند :\r\n« له‌جى » ، كه ترجمه‌اش « در جاى » است .\r\nاز اين قبيل ، عبارات كه ويژهء زبان كردىاند و از عربى بيگانه ، فراوان به چشم مىخورد . آيا شيخ الرئيس ، در اندك زمانى كه در همدان بوده و با بيماران كرد سروكار داشته ، توانسته است تا\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاين حد با زبان كردى آشنا شود و به آن انس بگيرد كه ، در تأليفات عربى خود نيز ، اصطلاحات و عبارات ويژهء زبان كردى را ، تحت اللفظى بدان زبان برگرداند ؟ ! كه مىداند ؟ . . .\r\nهمين مقدمهء كوتاه را ارائه دادم ، كه مرحوم دكتر حسين عرفانى ، بر اكثر عبارات آن ، بويژه مطلب آخر ، قلم سرخ كشيد و مقدمه را شير بىيال و دم ساخت .\r\nاز اين پيشامد چنان رنجيدم ، كه علاقه‌اى در خود براى ادامهء همكارى نديدم و دست از ادامهء كار كشيدم ؛ و به قول مولانا ، « مهلتى بايست تا خون شير شد » .\r\nاينك به تشويق و ترغيب گروه فعاليتهاى فرهنگى پژوهش ايران زمين ، و با همكارى انتشارات سروش ، ترجمهء جلد دوم « ادويهء مفرده » را ، به خوانندگان پژوهشگر و ارجمند تقديم مىدارم ؛ با اين اميد كه قبول افتد و مورد توجه قرار گيرد .\r\nدر اينجا لازم مىدانم ، از دوستان فرهنگ‌دوست و ارجمندى كه ، در كار طبع و نشر اين دفتر از آغاز تا به انجام صرف وقت كرده و قبول زحمت فرموده‌اند ؛ صميمانه تشكر كنم .\r\nفمن اللّه التوفيق و عليه التكلان\r\nعبد الرحمن شرفكندى - هه‌ژار\r\n9 / 12 / 1361\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء مؤلف\r\nسپاس يزدان را ، و درود بر بندگان برگزيدهء او . بعد از ستايش خداوند و درود بر فرستادگان او ، اين كتاب دوّمين كتاب از كتبى است كه در علم طب نوشته‌ايم . كتاب اول دربارهء احكام كلّى علم طب است و كتاب دوم همين كتاب است كه آن را دربارهء ادويه مفرده گرد آورده‌ايم . اين كتاب را بر دو جمله تقسيم كرده‌ايم :\r\nجملهء اوّل : در ذكر قوانين طبيعى دربارهء به كار بردن داروها كه هر طبيبى حتما بايد آن را بداند و با اين قوانين آشنا باشد .\r\nجملهء دوّم : در شناسايى قواى جزئى داروهاى مفرده .\r\nجملهء اوّل را در شش گفتار آورده‌ايم كه به قرار زير است :\r\nگفتار اوّل : شناسايى مزاج داروهاى مفرده .\r\nگفتار دوّم : شناسايى مزاج داروهاى مفرده از راه تجزيه .\r\nگفتار سوّم : شناسايى مزاج داروهاى مفرده از راه سنجش .\r\nگفتار چهارم : آشنايى با كنش قواى داروهاى مفرده .\r\nگفتار پنجم : حالتهايى كه از خارج بر دارو عارض مىشود .\r\nگفتار ششم : چيدن گياهان دارويى و نگهدارى آنها .\r\nجملهء دوّم : شامل چندين لوح و يك قاعده است :\r\nلوح اوّل : كنش و خواص درمانى [ اثرات فارماكولوژيكى دارو 
  ]\r\nلوح دوّم : اثرات آرايش - زينت [ كاربرد در زيبايى 
  ]\r\nلوح سوّم : در ورمها و جوشها [ كاربرد در بيماريهاى ورم‌ها و جوش‌ها 
  ]\r\nلوح چهارم : زخم و قرحه [ كاربرد در زخم و قرحه 
  ]\r\nلوح پنجم : متعلقات مفاصل [ كاربرد در مفاصل 
  ]\r\nلوح ششم : قسمتهاى سر [ كاربرد در قسمت‌هاى سر 
  ]\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nلوح هفتم : چشم و متعلقات آن [ كاربرد در چشم و متعلقات آن 
  ]\r\nلوح هشتم : سينه و اعضاى تنفسى [ كاربرد در سينه و اعضاى تنفسى 
  ]\r\nلوح نهم : اندامهاى غذا [ كاربرد در احشاء داخلى 
  ]\r\nلوح دهم : اندامهاى دفع‌كننده .\r\nلوح يازدهم : تبها .\r\nلوح دوازدهم : زهرها .\r\nقاعده را نيز به دو قسمت كرديم :\r\nقسمت اول ، مقدمه‌مانندى است كه ضمن آن براى شناخت داروهاى مفرده جدولهاى جداگانه‌اى تنظيم كرده‌ايم كه هريك از آنها با رنگ خاصى نشان داده شده است تا پيدا كردن و به كار گرفتن آنها آسان گردد .\r\nقسمت دوّم : شامل بيست و هشت فصل است .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجملهء اوّل [ در ذكر قوانين طبيعى دربارهء به كار بردن داروها كه هر طبيبى حتما بايد آن را بداند و به اين قوانين آشنا باشد 
  ]\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nجملهء اوّل شامل شش گفتار\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nگفتار اول مزاج داروهاى مفرده\r\nدر كتاب اول بيان كرديم كه منظور از اينكه فلان دارو گرم است و ديگرى سرد ، اين يكى تر است و آن دگر خشك ، چيست . توضيح داديم كه حالت مزاجى دارو را نسبت به بدنهاى خودمان مىسنجيم و باز شرح داديم كه مواد تركيبى معدنى ، گياهى و حيوانى ، همه از عناصر چهارگانه بوجود آمده‌اند . عناصر باهم مىآميزند و بر اثر كنش و واكنشى كه دارند بر حالتى از تعادل استقرار مىيابند ، يا اينكه برخى از آنها بر بعضى ديگر چيرگى مىيابند ؛ و معلوم كرديم كه اگر تعادل به ميان آمد ، مزاج معتدل است . گفتيم وقتى مزاج از اين تركيب حاصل شد براى پذيرش قوا و كيفياتى كه امكان دارد بعد از مزاج به وجود آيد آمادگى دارد ؛ ضمنا قبلا بيان نموديم كه مزاج بر چند قسم است و منظور از مزاج معتدل در بدن انسان و نيز اعتدال مزاج در دارو چيست ، و شرح داديم كه منظور ما از اعتدال مزاج دارو اين است كه وقتى دارويى به بدن انسان رسيد و حرارت غريزى بدن در آن دارو تأثير نمود دور نيست كه در بدن تأثير كند و آن را از سردى به گرمى و از ترى به خشكى و يا بالعكس دگرگون نمايد و منظور ما اين نيست كه مزاج دارويى همانند مزاج آدمى است چه مزاج آدمى فقط مزاجى است ويژهء آدمى .\r\nبدان‌كه مزاج بر دو نوع است : مزاج اول ، مزاج دوم .\r\nمزاج اول : اولين مزاجى است كه از عناصر چهارگانه حاصل مىشود .\r\nمزاج دوم : مزاجى است كه از عواملى كه خود آنها داراى مزاج ويژه‌اى هستند پديد مىآيد مانند مزاج داروهاى مركب يا مزاج پادزهرها ( ترياق ) .\r\nپادزهرهاى مفرده هريك مزاج ويژه‌اى دارد . اگر اين داروها به هم آميخته شوند و به صورت يك داروى مركب درآيند و مزاجى از اين تركيب پديد آيد ، آن را مزاج ثانوى مىناميم و اين‌طور نيست كه مزاج دوم صرفا مصنوعى به وجود آيد ، بلكه گاهى اتفاق مىافتد كه مزاج ثانوى بدون دخالت انسان به وجود مىآيد كه طبيعت خود به وجود آورندهء آن است . براى مثال ، شير تركيبى است از مواد آبى و پنير و چربى و هريك از اين سه ماده در مزاج ساده نيستند و با غير خود درآميخته‌اند و مزاج ويژهء خود را دارند ؛ پس اين مزاج از كنش طبيعت است نه مربوط به صنعت .\r\nمزاج دوم بر دو گونه است : 1 - تركيبات نيرومند و پايدار . 2 - تركيبات سست و ناتوان .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nمزاج نيرومند\r\nاگر دو مادهء ساده باهم تركيب شود و اجزاى هر دو چنان به هم جوش خورده باشند كه گرماى غريزى اندام ما در جدا ساختن آنها با دشوارى روبرو شود ، آن مزاج پايدار مىباشد . براى توضيح اين مسئله بگذار مثالى از اختلاط مواد ساده‌اى كه طلا از آن به وجود آمده است بياوريم . طلا را بر آتش مىگذارند .\r\nآتش در جدا ساختن اجزاى طلا با دشوارى روبروست ، درحالىكه جدا ساختن اجزاى سادهء چوب و رصاص و آنك با آن روبرو نيست ، زيرا اجزاى سادهء طلا بيشتر از اجزاى چوب و نظاير آن باهم اختلاط يافته‌اند . وقتىكه آب با تأثير از آتش به سيلان مىافتد و آمادهء تصعيد و تبخير شدن است به همهء اجزاى آن اجزاى خاكى چسبيده است و نمىگذارد بالا رود و از اين امتزاج آبى و خاكى ، خاكى نيز به آسانى رسوب نمىنمايد ، پس اگر مزاج دارويى با استحكام باشد بسا ممكن است كه نيروى گرماى غريزى ما نتواند به آسانى از عهدهء جدا ساختن اجزاى آن برآيد . اين‌چنين مزاجى اگر در آميزهء خود به حالت معتدل باشد به همان حالت تندى و مستحكمى آن‌قدر در بدن مىماند كه بتدريج هيئت بدن را تغيير مىدهد و به حالت اعتدالش برمىگرداند ، و اگر اجزاى آميخته به هم در آن نه در حالت اعتدال بلكه به حالت چيرگى يك جزء بر جزء ديگر باشد ، باز آن‌قدر در بدن باقى مىماند تا به تدريج هيئت بدن را به سوى عدم اعتدال كشاند . پس مزاج قوى در هر دو حالت تنها يك كنش را از خود نشان مىدهد .\r\n\r\nمزاج سست و جدايىناپذير\r\nاگر مزاج ، آن مزاج مستحكم مذكور در بالا نباشد و حالت امتزاج اجزاى ساده چنان باشد كه مزاج ما ياراى از هم جدا ساختن آنها را داشته باشد ، آنگاه اگر قواى آنها مخالف همديگر است هريك به كار خود مىپردازد و بر ضد جزء جدا شده از آن قد علم مىكند .\r\nگاهى كه اطبا مىگويند قوت فلان دارو از قواى متضاد تركيب شده است ، نبايد آنها و همچنين تو ، كه يكى از طبيبان مىباشى چنين پنداريد كه جزء واحدى از آن دارو شامل گرمى و سردى است و مانند اين ، حدّ آنها از هم جدا باشد و هريك به تنهايى چون دو عامل متمايز عمل مىكنند . اين نظريه ابدا درست نيست . بايد دانست كه گرمى و سردى آن دارو در دو جزء مختلفى است كه دارو از آنها تركيب يافته است ؛ و نيز نبايد پنداشت كه دارويى وجود داشته باشد كه از قوتهاى متضاد تركيب نيافته است .\r\nتمام داروها از قوتهاى متضاد تركيب يافته‌اند .\r\nپس اگر اطبا گفتند فلان دارو داراى قواى متضاد است يا داراى قوايى است كه تأثير مختلف دارد ؛ منظورشان اين است كه در آن دارو اجزاى جداگانه هست و آن اجزا بر همديگر چنان تأثيرى نگذاشته‌اند كه در كنش يكى شوند و به كلى همكار و مشابه همديگر گردند ، و همچنين آن‌چنان به هم نچسبيده‌اند و درهم چنگ نزده‌اند كه هرگاه يكى از آن اجزا در جزء يكى از اندامها درآيد جزء ديگر پيوسته به آن ناگزير همراه او باشد ؛ زيرا اگر اجزاى دارو در قوت مشابه باشند تأثير اجزاى آنها در بدن مختلف نخواهد بود و چنانچه اجزا بسيار به هم چسبيده باشند ، ولى در قوت مختلف ، شايد در تأثير گذاشتن بر بدن اختلافى رخ ندهد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاگر جزئى از اندامى با يك جزء ساده سازگار است و اجزاى ديگر با جزء سادهء ديگر دمسازند ، در آن حالت هريك از آنها بازدارندهء كار ديگرى مىشود و هيچيك از آنها غالب نخواهد بود و سرانجام كنش هريك از جزءهاى ساده برابر خواهد بود .\r\nدر صورتى كه اندام تنها جزئى از اجزاى ساده مورد دارو را بپذيرد و كارى به جزء مخالف نداشته باشد آنگاه مزاج طبيعت همان جزء موافق را به كار مىبرد و جزء ديگر را از خود دور مىكند . اين بحث به درازا مىكشد و ما در نظر نداريم كه در اين باره به تفصيل سخن بگوييم ، منظور ما فقط اين است كه دربارهء انواع داروهايى صحبت كنيم كه خودبه‌خود تأثير گوناگون دارد و از خارج بر او تأثيرى نيست . نوعى از دارو را پيش مىكشيم كه آميختگى بخشهاى سادهء آن سست و نامستحكم است و به تأثير حرارت غريزى از هم جدا مىگردند . پس داروهاى مفرده‌اى كه مىگوييم داراى قواى متضاد هستند از آن صنف مىباشند كه در آنها آميختگى محكمى موجود نيست ، اين نوع داروهاى « سست‌آميزه » نيز بر چند قسمتند :\r\n1 - برخى از آنها بيشتر از بقيه باهم درآميخته‌اند و نمىتوان به وسيلهء پختن يا شستن ، قوايى را كه در آنهاست از هم جدا سازيم . مثلا : بابونه داراى دو نيروى تحليل‌برنده و قابض است . هرگاه بابونه را آب‌پز كنيم و آن را ضماد سازيم هيچ‌يك از قوايش از همديگر جدا نمىشوند .\r\n2 - در برخى از اين داروها قوه‌هاى موجود ، در حالت پختن از هم جدا مىشوند . مانند كلم ( كرنب « 1 » ) .\r\nگوهرى كه كلم دارد از دو ماده تركيب يافته است : يكى مادهء خاكى كه گيرنده ( قابض ) است و ديگر مادهء لطيف و زدايندهء بورقى . بر اثر پختن كلم ، مادهء لطيف و زدايندهء بورقى مىگدازد و گوهر قابض خاكى بر جاى مىماند و ازاين‌روست كه آب كلم پخته مسهل است و نپخته آن بندآورنده .\r\nعدس ، گوشت مرغ ، پياز ، سير و ترب نيز همانند كلم بر اثر پختن نيرويى را از دست مىدهند مثلا سير داراى اثر زداينده و سوزنده است و رطوبت سنگين نيز در آن موجود است كه عمل پختن آنها را از هم جدا مىسازد . ترب داراى دو گوهر است : يكى لطيف و رقيق و ديگرى غليظ كه چسبنده است و از هضم شدن سرباز مىزند ، و آن گوهر لطيف و رقيق ، آن چسبندگى را تقطيع مىكند و ازاين‌رو گويند ترب در هضم كمك مىنمايد و هضم نمىشود . مقصود از اين عبارت آن است كه همهء اجزاى آن قابل هضم نيست و اگر گوهر لطيف در كار نباشد گوهر غليظ و چسبنده‌اش هضم نمىشود و مددكار هضم نمىگردد .\r\nجزءهاى سادهء گروهى از اين داروها را مىتوان به وسيلهء شستن آنها از هم جدا نمود مانند هندباء ( كاسنى ) . و بسيارى سبزىها . گوهر اين نوع از گياهان بيشتر تركيبى از مواد خاكى و آبى زياد سرد و كمى مواد لطيف است كه منبسط بر سطح آن گياهان است و بازكنندهء انسدادهاست ؛ اما نفوذ و داخل شدن آن به وسيلهء مادهء ديگرى كه لطيف است صورت مىگيرد ، زيرا مادهء لطيف بر سطح قرار دارد كه از داخل به رويه آمده و گسترده شده است . وقتى آن را با آب مىشوييم از اين مادهء لطيف چيزى كه\r\n\r\n\r\n","description":"","footnote":"\r\n( 1 ) - كرنب : بر مطلق كلم دلالت دارد ولى بيشتر گل كلم را كرنب گويند .\r\n","page_name":" 15 ","page_number":15},
  {"content":"\r\n\r\nبه حساب آيد باقى نمىماند . و ازاين‌روى چه در شريعت و چه در علم طب شستن آنها نهى شده است ، و نيز به سبب همين جدايىاندازى است كه بسيارى از داروها وقتى تناول مىشوند بسيار سردى مىبخشند و اگر آنها را ضماد نماييم تحليل‌برنده مىشوند . مثلا : گشنيز اگر خورده شود بر سردى مزاج مىافزايد ، اما اگر از آن ضماد بسازيم و به ويژه اگر همراه سويق باشد گدازنده و از بين برندهء خنازير مىگردد ، زيرا گشنيز از گوهر آبى بسيار سرد و گوهر لطيف و محلل تركيب يافته است ، اگر خورده شود با حرارت غريزى برخورد مىكند و بر اثر اين حرارت گوهر لطيف تحليل مىرود ، زيرا در اصل آن‌قدر نبوده است كه بتواند بر مزاج تأثير گذارد و زود از بين رفته است . آنگاه آنچه باقى مانده است گوهرى است سرد و بسيار سردىبخش . ليكن اگر آن را ضماد سازيم و بر خنازير بگذاريم ، چنين مىنمايد كه گوهر خاكى آن از سوراخهاى ريز نفوذ نمىكند و هيچ تأثيرى نمىتواند داشته باشد ولى گوهر لطيف و آتشى در سوراخهاى ريز نفوذ مىكند و پختگى به بار مىآورد و اگر كمى از گوهر سرد همراه داشته باشد بهتر مىتواند در برابر حرارت غريزى خوددارى نمايد و آن را بازدارد . اين نظريه بسيار نزديك به نظريه‌اى است كه ما در كتاب اول راجع به پياز آورديم و گفتيم : بهتر آن است كه پياز را براى ضماد بپزند و براى خوردن خام باشد و يكى از دلايلى كه در آنجا آورده‌ايم نزديك به همين استدلال است پس بايد در اين زمينه دقت كرد و به خوبى آن را فهميد .\r\n3 - در بعضى داروهاى مفرده به نظر مىرسد كه دو گوهر مختلف المزاج در آنها وجود داشته باشد كه باهم نياميخته باشند . اين اختلاف در برخى از آنها مثلا ترنج ، آشكار است و با حس مىتوان درك كرد و در برخى از قبيل اسفرزه ( بزرقطونا ) نامحسوس است و چنين مىنمايد كه پوست آن و آنچه بر پوست آن است بسيار سردىبخش است و آرد داخلى آن به اندازه‌اى گرم است كه نزديك است پوست را سرخى بخشد يا زخمى سازد و پوست پرده‌وار در اين ميانه قرار گرفته است . اگر آن را نكوبند و بخورند سختى پوست مانع از آن است كه آرد داخل و قواى داخلى آن بيرون آيد . تنها رويه و لعاب آن به كار مىافتد .\r\nاگر آن را بكوبند سمّى است و اين سم شايد از آن باشد كه آرد و آگندهء آن داراى سم است . شايد كوبيدهء اسفرزه كه زخمها را سرباز مىكند و مىتركاند و جاى سالم را آماس مىدهد و مانع آماسيدن مىشود همان سبب سمى بودنش باشد . بيان اين بحث را تا اينجا كافى مىدانم .\r\n\r\nگفتار دوم شناسايى قواى مزاج داروها از راه آزمايش\r\nقوت دارو را مىتوان از دو راه شناخت : يكى از راه مقايسه . دوم از راه آزمايش . سخن را از آزمايش آغاز مىكنيم :\r\nگوييم : آزمايش ما را كاملا با قوت دارو آشنا مىسازد ولى بايد مشروط زير مراعات شود :\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nشرط اول : [ دارو خالى از حالات اكتسابى و تغييرات خارجى باشد 
  ]\r\n1 - داروى مورد نظر بايد خالى از حالات اكتسابى باشد ، مثلا گرما يا سرماى بيگانه و عرضى بر آن اثر نگذاشته باشد .\r\n2 - عوامل خارجى تغييراتى در گوهر آن ايجاد نكرده باشد .\r\n3 - عوامل خارجى گوهرى ناباب را با گوهر ويژهء آن دارو نياميخته يا به آن نزديك نكرده باشد ، زيرا :\r\nالف - آب در اصل سرد مزاج است ، اگر آن را گرم كرديم تا به حالت گرمى باقى است ، گرمىرسان است .\r\nب - فرفيون در اصل گرم مزاج است . اگر آن را سرد گردانيم تا سردى باقى است سردىرسان است .\r\nج - بادام هرچند داراى مزاجى لطيف و معتدل است ، هرگاه فاسد شود گرمىبخش است .\r\nد - گوشت ماهى خودبه‌خود سرد است ، اگر نمك‌سود شود ، مزاج را گرمى بخشد .\r\n\r\nشرط دوم : بايد دارو را فقط براى يك علت آزمايش كرد ،\r\nزيرا اگر بيمارى بيشتر از يك علت داشته باشد و هريك از آنها به معالجهء جداگانه‌اى نياز داشته باشد و وسيلهء علاجها متضاد باشند در اين صورت چنانچه بيمار با دواى آزمايشى بهبودى يابد ، حقيقت اين امر بر ما مجهول مىماند كه دارو اثر خود را بر كدام‌يك از علّتها گذاشته است . مثلا بيمارى ، تب بلغمى دارد و اگر به وى غاريقون داديم و تب زايل شد نبايد حكم كرد كه غاريقون به لحاظ اينكه بيمارى گرم را كه تب باشد از بين برده است ، سرد است . شايد غاريقون مادهء بلغمى را تحليل برده يا آن را بيرون رانده است ؛ و يا شايد مادهء بيمارى تب خودبه‌خود از بين رفته و تب زايل شده است ، و اين حالت در حقيقت نافع به « ذات » و آميخته با « عرض » است . اما نافع بودن به ذات برحسب قياس با ماده است و نافع بودن به عرض آن برحسب قياس با تب . [ دو وضع ممكن است يا به ذات نافع باشد يا آنكه نسبت به بريدن تب نافع باشد 
  ]\r\n\r\nشرط سوم : دارويى را دربارهء حالات تركيبى و متضاد مىآزماييم ،\r\nاگر براى هر دو حالت مختلف سودمند باشد باز نمىتوان حكم كرد كه مزاج دارو با مزاج يكى از حالات بيمارى تماما متضاد است . شايد خود دارو براى يكى از حالات بطور ذاتى و براى حالت ديگرى بطور عرضى نافع باشد . مثلا اگر سقمونيا را بر بيمارى سرد بيازماييم ممكن است كه گرمى بخشد و سودمند آيد ، و اگر آن را براى بيمارى گرم مانند تب نوبه به كار بريم باز بعيد نيست كه نافع واقع شود ، زيرا صفرا را تخليه مىنمايد ؛ پس تا معلوم نكنيم كه كدام‌يك از اثرات سردى و گرمى آن وابسته به تأثير ذاتى و كدام‌يك متعلق به تأثير عرضى آن است نمىتوانيم حكم كنيم كه سقمونيا گرمىبخش است يا سردىآور .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nشرط چهارم : بايد قوت داروهاى علاجى با قوت بيمارى برابر و متعادل آيد ،\r\nمثلا اگر گرمى يكى از داروها كمتر از آن سردى است كه در بيمار موجود است و سبب بيمارى شده است ، در اين حالت دارو در بر طرف كردن سردى مؤثر نخواهد بود . در اين صورت بايد چنين دارويى در برودت كمتر تأثير كامل نمايد ، پس بهتر آن است كه نخست دارو را بر حالتى ناتوان‌تر از آن آزمود و بتدريج بر قوىتر از آن تجربه كرد ، و همين‌طور در بالاتر و بالاتر آزمايش نمود تا به چگونگى اثر آن پى برد . و با اشكالى مواجه نشد .\r\n\r\nشرط پنجم : بايد زمانى را كه دارو اثر درمانى خود را ظاهر مىسازد در نظر داشت .\r\nاگر دارو بيدرنگ اثر بخشيد معلوم مىشود كه اين تأثير از ذات دارو است و دارو خودبه‌خود اثر مثبت مىبخشد . اما چنانچه تأثير آن به تأخير افتاد و اثر درمانى آن بعدا ظاهر شد و يا اينكه در اولين مرحلهء استعمال تأثيرى بخشيد اما بعد بر خلاف آن عمل كرد ، حتما در شناسايى حقيقت قوت دارو با اشكالاتى روبه‌رو هستيم . در اين حالت شايد تأثير دارو بطور غير مستقيم بوده است ، يعنى در مرحلهء اول تأثيرى كه كرده است بر ما معلوم نيست و آنچه بعدا به ظهور پيوسته به وسيلهء آن عمل غير آنى بوده است [ يعنى بطور غير مستقيم اثر نموده است 
  ] اگر دارو بعد از رسيدن به اندام مورد نظر اثرش نمايان شد حدس مىزنيم كه تأثير از ذات دارو نيست و از عرض است ، اما اگر قبل از جدا شدن از اندام ، تأثير بخشيد و بعد از جدا شدن همچنان تأثيربخش ماند ، تأثير آن ذاتى است و عرضى در كار نيست [ تأخير افتادن صحت بيمارى از هنگام تجويز دارو دليل بر آن است كه تأثير دارو بطور غير مستقيم است 
  ] اين نظريه در اكثر موارد صادق است . به نظر من رضايت‌بخش است ، و گاهى اتفاق مىافتد كه برخى از اجسام ابتدا به وسيلهء تأثير غير مستقيم اثر مىبخشند و بعدا اثر ذاتى خود را نشان مىدهند و اين در حالتى است كه يك عامل خارجى قوى بر قواى آنها اثر گذاشته باشد كه بيشتر از مزاج طبيعى آن اجسام است : مثلا آب گرم در اولين وهله گرمىبخش است ، اما در روز دوم يا در مرحلهء دوم تأثير عرضى آن از بين مىرود و سردىبخش مىشود ، زيرا اجزاى بازمانده در آن ، به حالت طبيعى خود برمىگردند و بديهى است كه حالت طبيعى آب سردى بخشيدن است .\r\n\r\nشرط ششم : بايد مستمر بودن تأثير دارو يا تأثيربخشى درازمدت آن مورد نظر باشد .\r\nزيرا اگر اثر آن اصلى و از منشأ است از بين نمىرود يا زياد مىپايد و در غير اين صورت معلوم مىشود كه تأثير آن عرضى است .\r\n\r\nشرط هفتم : [ بايد دارو را بر تن آدمى آزمود 
  ]\r\nبراى شناسايى چگونگى و تأثير قوهء دارو ، شرط است كه آن را بر تن آدمى آزمود و آنگاه حكم كرد .\r\nچه‌بسا ممكن است كه دارو بر بدن جانورى غير انسان تجربه شود و نتيجه‌اى بدهد ، درصورتىكه بر بدن آدمى نتيجهء مخالف آن بدست آيد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nممكن است دارويى كه به آدمى گرمى مزاج مىبخشد ، به تن شير يا اسب سردى بيفزايد . براى مثال ريوند ( راوند ) گرمتر از گرمى مزاج آدمى است و در عين حال سردتر از سردى مزاج شير و اسب است .\r\nپس راوند براى اسب سردىآور و براى انسان گرمىبخش است . يا ممكن است فلان دارو ويژگيهايى داشته باشد كه در جسم انسان عملى انجام دهد و در جسم حيوان تأثير مخالفى بخشد . براى مثال گياه بيش كه نسبت به بدن انسان زهر كشنده‌اى است نسبت به بدن سار بىتأثير است . لازم است كه دستورهاى فوق را در آزمايش قوهء داروها به كار برد .\r\n\r\nگفتار سوم شناسايى مزاج داروهاى مفرده از طريق قياس\r\nدر شناخت قواى داروهاى مفرده از راه قياس قوانينى به شرح زير وجود دارد :\r\n1 - زود گرم شدن و تبديل سريع به آتش .\r\n2 - دير گرم شدن و گرمى پذيرفتن .\r\n3 - سرعت انجماد .\r\n4 - تأخير در انجماد .\r\n5 - بو ، مزه ، رنگ .\r\n6 - اثرات دارويى و قوه‌اى كه از آن پديد مىآيد . از اين راه مىتوان دلايل آشكار بر وجود قواى مجهول به دست آورد . حال به شرح هريك از حالات فوق الذكر و نتيجه‌گيرى از راه قياس مىپردازيم .\r\n\r\nشناختن گرمى و سردى :\r\nاز دو جسم يكسان از نظر قوام بنيادى يعنى تخلخل و تكاثف ، آنكه زودتر گرمىپذير باشد آن را گرمتر مىگوييم و هركدام زودتر سردىپذير باشد آن را سردتر مىناميم ، و دليل اين امر آنكه اگر دو چيز - متساوى در تخلخل يا در غلظت - تحت تأثير عامل گرمابخش واقع شوند آنكه زودتر گرم مىشود دليل بر اين است كه در گوهر ذاتى گرمتر بوده است و آنكه سردى را زودتر پذيرا مىشود سردتر است . يكى از دلايل در اين امر اين است كه : ممكن است دو شىء تحت تأثير يك عامل يكى زودتر و ديگرى ديرتر گرم شود . آنكه زودتر گرم مىشود در ذات خود گرمتر از ديگرى است و اين سرماى عارضى است كه آن را سرد مىكند . به عبارت ديگر همين‌كه شىء گرم از خارج ذات بر او وارد شد و زير تأثير قوه گرمىزاى طبيعى قرار گرفت در سبب مربوط به خارج از ذات با آن ديگرى مساوى است ولى از لحاظ قوه گرماى ذاتى از آن شىء بيشى دارد . و مىتوان بر اين قياس سردىپذيرتر را شناخت . به عقيدهء من بحث به همين مقدار كافى است ، زيرا شرح اين موضوع به درازا مىكشد و بر طبيب نيست كه در اين زمينه جزئيات را\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nشرح دهد ، اين كار به عهده عالم طبيعيات است . ليكن اگر دو جسم را در اين گرمى و سردى مقايسه كنيم يكى متخلخل و ديگرى متكاثف باشد و تحت تأثير عامل واحدى قرار گيرند ، متخلخل كه ناتوان‌تر است زودتر از غليظ تأثيرپذير است .\r\nمىتوان اين قياس را در مورد اجسامى كه آمادگى بيشترى در سرعت منجمد شدن يا مشتعل شدن دارند به كار برد . اگر آنچه زودتر يخ مىبندد در هيئت با آنچه ديرتر يخ مىبندد متساوى باشد ، بدان كه آن از ديگرى سردتر است و همينطور اگر زودتر مشتعل شد و گرم گشت آن را گرم‌تر مىشناسى همچنانكه سابقا شرح داديم .\r\nگاهى كه مىگوييم فلان جسم از آن ديگرى گرمتر يا سردتر است منظور اين است كه در مقايسه با تأثير گرماى غريزى بدن آدمى بدان حالت است . همچنين عبارت زودتر يخ بستن يا به اشتعال نزديكتر بودن هم بدين منظور است و مىتوان دلايل كافى بر اين نظريه را در علم طبيعى يافت و اگر دو جسم را كه يكى متخلخل و ديگرى غليظ و متراكم است در سردى و گرمى آزمايش كنى و متراكم زودتر مشتعل و ديرتر منجمد شود به يقين گوهرش گرمتر است . اما اگر متخلخل براى اشتعال ، بيشتر از متراكم آمادگى داشته باشد نمىتوان همان حكم قبلى را صادر كرد ، زيرا ممكن است تخلخل سبب اشتعال باشد و در قياس سردى و يخ بستن هم همين حالت را بايد در نظر داشت . متخلخل كه جسمى ناتوانتر از متراكم دارد ، از متراكم تأثيرپذيرتر است . حال شراب و روغن كدو را باهم مقايسه كنيم :\r\nشراب گرمتر از روغن كدو است ، اما زودتر يخ مىبندد ، روغن كدو مىبندد ولى يخ نمىزند ، دليل اين مسايل را بايد در علم طبيعى يافت .\r\nاز دو جسم يكسان در قوام ذاتى ، اگر يكى بر اثر سرما زودتر از ديگرى منعقد شود سردتر است .\r\nاجسامى نيز وجود دارند كه بر اثر گرما منعقد مىشوند و هرآنچه بر اثر گرما منعقد شود بر اثر سرما تحليل مىرود و همچنين اشيايى هستند كه بر اثر سرما منعقد مىشوند و هرآنچه بر اثر سرما منعقد شود گرما آن را ذوب مىنمايد . جالينوس عقيده دارد كه گرما به وسيلهء خشكانيدن ، اشيا را منعقد مىكند و سرما به وسيلهء رطوبت بخشيدن آن را مايع مىسازد .\r\nاما رأى فيلسوف اول ( بقراط ) در اين‌باره با نظريهء جالينوس كمى تفاوت دارد و تفصيل آن بر عهده علمى ديگر است .\r\nاز دو دارو كه يكى گرمتر ولى غليظتر باشد ممكن است در انعقادپذيرى با آنكه سردتر است يكسان باشد و اين به دليل غلظت آن است . يا اينكه دارويى گرمتر ولى رقيقتر است ، ممكن است اين رقّت سبب شود كه همانند داروى گرمتر از خودش ، اشتعال‌پذير باشد ، پس نشايد در همهء حالات منعقد شدن فورى دارو را دليل بر گرمى زياد يا سردى زياد آن دانست ، زيرا ممكن است ، اجزاى خاكى آن دارو بند آيد و با بند آمدن آن اجزا ، آب و هوا كه در آن زياد هستند در ميان بمانند و گاهى اتفاق مىافتد كه اجزاى هوايى داخل جسم دارو سرد مىشود و به آب تبديل مىگردد و در آن جسم تركيب شده نفوذ مىنمايد و آن را به حالت سردى درمىآورد . گاهى آب كه سرد مزاج است با گرم مزاجى آتشين مىآميزد و گرمى ، آن را مىجوشاند و آن را به حالت هوايى درمىآورد ( بخار ) و جرم بدون آب ناچار منعقد مىشود . « منى » را\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمىتوانيم در اين مورد به عنوان مثال ذكر كنيم كه هرگاه بخار آتشى از آن جدا گردد ، رقيق مىشود .\r\nگوهر خاكى كه در جسم است مانع از آن نيست كه گرمى شديد نيز با آن همراه باشد . پس قسم اول مىتواند بسيار گرم باشد . و نيز گوهر آبى دارو ، مانع از آن نيست كه گوهر هوايى كه بر قوه آن چيره نمىشود ، در آن داخل گردد . در نتيجه قسم دوم شديدا سرد باشد ، يا گوهر آتشين قاهرى در آن داخل شود و در نتيجه بسيار گرم باشد .\r\nعلاوه بر دستورها و قواعد قياس گرمى و سردى قوه دارو كه ذكر گرديد ، دستورهاى ديگرى نيز هست و آنچه در اين‌باره دانستنش براى اطبا واجب است ، يك چيز است و آن اينكه : هر چيز كه در چشيدن شيرين يا تلخ يا تند باشد گوهر آن گرم است . هرآنچه قابض يا ترش يا گس باشد گوهر آن سرد است . هرچه خوش‌بو و تند است در گوهر خود گرم است . هرآنچه سپيدرنگ است و در اجسام رطوبت‌دار و منعقد وجود دارد دليل گوهر سرد است . رنگ سپيد در اجسامى كه داراى خشكى هستند و آمادگى خرد شدن را دارند نشان گوهر گرم است . رنگ سياه در هر دو حالت بالا كاملا حالت برعكس رنگ سپيد است . زيرا سردى ، مرطوب را سپيد ، و خشك را سياه مىگرداند . اما گرمى ، تر را سياه و خشك را سپيد مىكند . و اين صحيح است و بايد كه چنين باشد . ليكن حالتهايى نيز هست كه اين استدلال و نتيجه‌گيريها نسبت به آنها تفاوت دارد و به ويژه در مورد انواع رنگ و بوى كه در اينجا شرح خواهيم داد .\r\n\r\nرنگ و بوى\r\nقبلا بيان كرديم كه اجسام دارويى كه از عناصر متضاد تركيب مىشود اين تركيب گاه تركيب اول است و گاه تركيب دوم . امكان هست كه در اين آميزش مرحلهء دوم براى يكى از دو عنصر تركيبى دارو ، مزاجى مخالف آن ديگرى پديد آيد و بر اثر اين تبديل به رنگى يا به مزه‌اى يا به بويى برسد كه در آن ديگرى نيست . و ممكن است با اينكه عنصرى ضد عنصر ديگر باشد ، تبديل رنگ يا مزه يا بو رخ ندهد .\r\nبراى حل اين مسئله قاعدهء كلى وجود ندارد و نمىتوان تأكيد كرد كه مزاج در چه شرايطى رنگ و بو و مزهء معينى به خود مىگيرد . هرچه در اين‌باره گفته‌اند هنوز تخمين و حدس است . اگر هر دو عنصر تركيبى دارو در كميت برابر باشند و يكى از عنصرها رنگى را در مقابل ديگرى به خود بگيرد در عنصر تركيب يافته رنگى كه به وجود مىآيد تركيبى است از رنگهاى آن دو عنصر و اگر در كميت متساوى نباشند از تركيب آنها رنگى پديد مىآيد كه به يكى از دو رنگ بيشتر تمايل دارد . اگر عنصر دوم هيچ رنگى به خود نگيرد و بو و مزهء ويژه‌اى كسب نكند و هر دو عنصر در كميت متساوى باشند ، همان رنگ و بوى اول در هر دو موجود است . اگر هر دو از اجزاى آميخته شدهء بىرنگ و اجزاى مخالف آنها انكسار يابند و اثرى از رنگ عنصر دومى در ميان نباشد ، اين رنگى كه هست نيز همچون جسمى شفاف كه با رنگى درآميزد منكسر مىشود ، مثلا رنگ سپيد ديده مىشود . امكان دارد كه قوت اين رنگ نوظهور به قوت رنگ سپيد نباشد ولى قوت ديگرى است در برابر قوت اول . آنگاه اگر جرم آميخته شدهء بىرنگ همچنانكه در كميت با عنصر داراى رنگ متساوى است در قوهء نيز متساوى باشد ، قوه حاصله معتدل\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاست . و اگر جسم آميزهء بىرنگ بسيار قوىتر از عنصر رنگين باشد ، تأثيربخشى از آن قوت جسمى است كه مخالف جسم آميخته با سپيدى باشد ، و نتيجه اين است كه اگر براى مثال گوييم رنگ سپيد حتما دليل سردى است در آن حالت تماما گرم است و اين حالت در صورتى صحيح است كه هر دو جسم در كميت متساوى باشند .\r\nاما اگر جسم كه بىرنگ است ، يا رنگى مخالف دارد و در قياس با جسم ديگر در كميت كم و در كيفيت و قوه بيشتر باشد ، بر جسم اولى غلبه مىنمايد و در رنگ آن ابدا تأثيرى ندارد و چنان مىنمايد كه ابدا قوتى در آن موجود نبوده است براى مثال : دو مثقال فربيون را با يك رطل شير چنان بهم بزنيم كه كاملا يكى شوند . اين مجموعهء شير و فربيون گرمى نمىدهد و رنگ و بىرنگى فربيون نيز ديده نمىشود و تنها رنگ سپيد است كه ديده مىشود و لا غير . پس در اين حالت اگر گفتيم اين سپيدى علامت سردى است و شير را مثلا چون مادهء سرد شناختيم صحيح گفته‌ايم . و اگر بگوييم اين گوهر نوشيدنى است كه سرد است و سپيدى را به اعتبار نياوريم و گوييم اين سپيدى رنگ مجموع اين نوشيدنى نيست و تنها رنگ يكى از اجزاء سادهء اين نوشيدنى است كه قهرا بر جزء كمتر از خود غلبه كرده است و تنها غالب در نظر جلوه مىنمايد ، درست نگفته‌ايم همين نظريه دربارهء رنگ سپيدى كه آميزه‌اش طبيعى است و در نهايت گرمى است و ما توقع برودت را از آن داريم ( مانند فلفل سفيد ) صادق است . فلفل سفيد هم همانند شير آميخته با فربيون كه از راه ساختن به دست آمده است ممكن است به وسيلهء طبيعت هم بهم بياميزد ، پس هيئت همان هيئت است . ليكن در چنين كيفيات محسوس براى شناسايى سزاوارتر است كه جزء تركيبى مخالف تأثيرى آشكار و محسوس داشته باشد و تا زمانى كه كيفيات آميزه‌ها باهم دمساز باشند و اختلاف ميان اجزاء حس نشود آن‌وقت آن كيفيت بر قوت‌ها چيره است اين مطلب راجع به مزه‌ها است و صدق آن در « اكثر » موارد است نه در همهء موارد و همين نظريات دربارهء بوها و رنگها نيز گفته شده است . ولى رنگ چندان جاى اعتماد نيست و سبب اينكه مزه و بو را بيشتر از رنگ به اعتبار آورده‌ايم اين است كه مزه‌ها با حس ما برخورد مىكنند و از قوت تمام اجزاى دارو خبر مىدهند ولى نتيجه‌گيرى از بوى و رنگ ملاقات اجزاء با حس ما در بين نيست شايد گاهى از اجزاى بودار دارو بخارى از جزء لطيف آن برآيد و آن بخار از اجزاء متراكم آن برنخيزد و متصاعد نشود .\r\nهمچنين است حال رنگها ، شايد رنگ ظاهرى را كه غالب آمده است حس كنيم و رنگ مغلوب را حس نكنيم از آنجا كه بوها گاهى از مزه‌ها خبرى مىدهند مثلا : بوى شيرينى ، ترشى ، تندى ، تلخى احساس مىگردد و بوى را بعد از مزه و در درجهء دوم قرار داده‌اند . پس نتيجه اين شد كه :\r\n1 - مزه براى شناسايى قوهء دارو در درجه اول است .\r\n2 - بعد از مزه بوى را معتبر مىشمريم .\r\n3 - و در درجهء سوم از رنگ نتيجه‌گيرى مىكنيم .\r\nعلاوه بر اين‌ها اگر تركيب نامبرده در مزه‌ها موجود نبود افيون با آن همه سرد مزاجى كه دارد به اين تلخ مزگى در نمىآمد . اين اشتباه كه در مزه‌ها رخ مىدهد غالبا در مورد سردى است و كمتر در گرمى پيش مىآيد منظورم اين است كه بسيارى از داروها هست كه طعم آنها دلالت بر گرمى دارد ولى در\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nحقيقت سرد است زيرا گرم در اكثر احوال تأثيرش در سرد قوىتر و كارىتر و نفوذكننده‌تر است . اگر با سرد مزاجى طبيعى چنان گرمايى بياميزد كه سردى مقابل را تحت‌الشعاع قرار دهد بايستى مزه‌يى را هم با خود بياورد كه مزهء آن را كساد كند زيرا گرما در جميع حالات از سرما نفوذكننده‌تر و قوىتر و چيره‌تر است به اين جهت بهتر آن است كه مزه‌ها و بوها جمع و رده‌بندى شوند و در دستورى گرد آيند مثلا غالب اوقات تلخ مزهء زبان‌سوزى را مىيابى كه چيرگى مزاجش سرد است ليكن هيچ‌گاه ترش مزه‌اى يا گس مزه‌اى را نمىيابى كه در مزاجش چيرگى داشته باشد اين نظريه نيز كلى نيست بلكه صدق آن در اكثر موارد و گاه بيش از اكثر است . بعد از آنكه اين قانون را شناختى بگذار آنچه را كه اطباء درباره مزه‌ها و بوها و رنگ‌ها گفته‌اند براى تو بازگو نمايم :\r\n\r\nاقسام مزه\r\nاطباء مزه‌هاى بسيط را نه قسم دانسته‌اند . ليكن در حقيقت هشت مزه موجود است و نهمى همان بىمزگى است . مثلا اگر آب را يكى از مواد مزه‌دار به حساب آوريم آيا بجز بىمزگى ، مزهء ديگرى دارد .\r\nليكن منظور اطباء از واژهء « مزه » آن چيزى است كه حس ذائقه آن را درك مىنمايد بدون اينكه از آن چيز تأثيرپذير باشد . بىمزه نيز در اين توصيف وارد است . بىمزه هم در واقع دو نوع است :\r\n1 - يا اصلا بدون مزه است ، مانند آب .\r\n2 - يا اينكه مزه دارد ولى حس آن را درك نمىكند .\r\nمثلا چيزى در خود مزه‌اى دارد ليكن آن‌قدر غليظ و متراكم است كه چيزى از آن تحليل نمىشود .\r\nكه با زبان درآميزد و زبان آن را حس نمايد . ولى اگر به وسايلى اجزاى آن را حل كنيم و آن را لطيف گردانيم ، زبان طعم آن را درك مىكند مانند مس و آهن . زبان از مس و آهن چيزى نمىفهمد زيرا از جسم آنها چيزى حل نمىشود كه به وسيلهء رطوبت بر زبان انتشار يابد و زبان مزه‌اش را دريابد . اما اگر به وسيله‌اى اجزاى كوچك آنها را به صورت محلول درآوريم و لطيف سازيم و بر زبان گذاريم مزه مىدهند و مزه‌شان قوى است . چيزهاى زياد ديگرى هست كه به آهن و مس شبيه‌اند . حال اگر بىمزگى را هم از جمله مزه‌ها به شمار آوريم هشت مزه‌اى كه بعد از آن مىآيند از اين قرارند : شيرين ، تلخ ، تند ، شور ، ترش ، گس ، قابض ، چرب . اطباء براى گوهرى كه مزه را در بر دارد تقسيماتى قائلند و گويند : آن گوهر يا متراكم و خاكى است ، يا لطيف است يا معتدل و قوهء آن يا گرم يا سرد يا حد وسط بين گرم و سرد است . اگر متراكم و خاكى گرم باشد مزه آن تلخ است . اگر متراكم و خاكى سرد باشد مزه آن گس است . اگر متراكم و خاكى معتدل باشد مزه آن شيرين است . چنانچه گوهر جسم دربردارندهء مزه ، لطيف باشد در حالت گرمى تندمزه در حالت سردى ترش و در حالت اعتدال چرب است . اگر گوهر دربردارندهء مزه معتدل باشد يعنى حد واسط بين تراكم و لطافت باشد در حالت گرمى شور ، در حالت سردى گيرنده ( قابض ) و در حالت اعتدال گويند بىمزه است و راجع به بىمزه سخنى هست .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nمزه‌هاى گرم\r\nمزه‌هايى كه دلالت بر گرمى دارند به ترتيب عبارتند از : مزه‌هاى تند ، تلخ ، شور . تند بيشتر از تلخ و شور دلالت بر گرمى دارد . زيرا در تحليل بردن مواد و تقطيع و زدودن فعال‌تر از تلخ و شور است . مزهء تلخ گرم‌تر از شور است . زيرا شور تلخى بوده است كه به وسيلهء رطوبتى سرد كه بر او روى آورده است از مزهء اصلىاش كاسته است و در اين تحويل و تحول قسمتى از گرمى را نيز از دست داده است سابقا دربارهء بوجود آمدن شورى بيانى داشتيم كه شورى چگونه به وجود مىآيد و دليل بر اين نظريه كه مزهء شور سابقا همان تلخ بوده است اين است كه اگر شورى را به وسيلهء تابش خورشيد يا بوسيله آتش گرمى ببخشيم يا بوسيله‌اى رطوبت را از آن جدا سازيم تا مانع گرم شدن آن نشود ، آنگاه مىبينيم كه شورمزگى تبديل به تلخ‌مزگى شده است . به ورق نيز چنين است . در ميان نمك‌ها نمك تلخ گرمتر از نمك طعام است .\r\n\r\nمزه‌هاى سرد\r\nمزه‌هاى سرد مزاج به ترتيب اولويت عبارتند از : مزه‌هاى گس ، قابض ، ترش . اين سه مرحلهء گسى و قبضى و ترشى را مىتوان در ميوه‌اى يافت كه در سرانجام مزهء شيرين مىدهد و در نخستين مرحلهء تكوين بسيار سردىبخش است و اين سردى از گسى مزهء آن ناشى مىشود . هرگاه جريان هوا و مادهء آبكى در آن حاصل شد و از هوا و گرمى آفتاب اعتدالى يافت و به نوعى از پختگى رسيد به ترش‌مزگى مىزند - غوره مثالى است مناسب - و در ميان دو حالت گسى نخستين و ترشى ، مقدار كمى مزهء قابض در آن است ولى گسى وجود ندارد بعد از مرحلهء ترش‌مزگى نوبت مزهء شيرين مىآيد و اين شيرينى بر اثر گرماى رساننده است . ميوه ممكن است از گس‌مزگى بدون آنكه از مرحله ترش بگذرد مستقيما به شيرينى برسد مانند : زيتون . مزهء ترش با اينكه سردى آن كمتر از گس است ولى در اكثر حالات به سبب لطافتى كه دارد و به لحاظ اينكه نافذتر از مزهء گس است سردىبخش‌تر از گس است . گس و قابض مزهء بهم نزديك دارند و فرقشان در اين است كه قابض سطح زبان را مىگيرد ، اما گس سطح و داخل زبان را هم مىگيرد هم زبر مىكند . علت زبر كردن آن چيست ؟ گس عادتا غليظ است و به سرعت ريزريز نمىشود و اجزاى آن به سرعت باهم جوش نمىخورند . اين دو خاصيت موجب مىشود كه به حالت پراكندگى بر زبان آيد و اين پراكندگى در زبان محسوس است و در نتيجهء آن قبض در مواضع مختلف زبان روى مىدهد و يكنواخت نمىباشد و در نتيجه زبر مىشود به خصوص كه حالت اجزاى زبان از لحاظ « موازات و مشابهت » در تمام قسمت‌هاى آن يكى نيست . در مقايسه گس و تند و تلخ بايد گفت كه گس لطيف‌تر و نفوذكننده‌تر از تند و تلخ است تند و تلخ هر دو زبان را مىسايند ولى تفاوت آنها در اين است كه مزهء تلخ تنها رويهء زبان را مىتراشد و تند كه گوهرش لطيف‌تر از گوهر تلخ است نفوذپذيرتر است و بيشتر از تلخ پراكنده مىشود . مزهء تلخ داراى گوهرى سنگين و خشك است و به همين علت تلخ خالص هيچ‌وقت چنان عفونتى را نمىپذيرد كه جانورى از آن پديد آيد و خالص آن - تلخ تمام تلخ - غذاى هيچ جانورى نمىشود . تلخ ، به مناسبت خشكى كه در گوهرش وجود دارد در تراشيدن زبان تا اندازه‌اى زبرى را هم همراه دارد . اگر تلخ و تند را از حيث گرمى گوهر باهم مقايسه كنيم تند گرم‌تر از تلخ است زيرا\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nتند نفوذكننده است و بسيار برنده و محلل است به درجه‌اى كه مىخورد و عفونت مىآورد و گاهى تأثيرش مهلك است .\r\n\r\nتأثير شيرين و چرب بر زبان\r\nهرآنچه كه بر زبان سردى گردآورده و بند كرده و مايهء غلظت اين عضو شده است به وسيلهء شيرين يا چرب سيلان مىيابد اما تحليل نمىرود . ازاين‌رو شيرين و چرب ، زبان را منبسط مىكند و زبرى زبان را از بين مىبرد و آن را نرم مىسازد . چربى بدون اينكه از آن گرمى احساس شود كار خود را انجام مىدهد ، اما شيرين همراه گرمى است و بدين علت است كه رسانندگى ( نضج ) شيرين بيشتر است .\r\n\r\nلذت شيرينى از چيست ؟\r\nاطباء گفته‌اند : لذت‌بخشى مزهء شيرين از آن است كه اين مزه غلظت را به كلى مىزدايد و سبب سيلان و نرمى مىشود و آزار ناشى از انجماد را از ميان مىبرد . در جلاء دادن غلظت ، نه تقطيع رخ مىدهد و نه تفرق اتصال ؛ و برخوردش شديد نيست و آن گرمى شديد را همراه ندارد كه آزارى رساند .\r\nلذت مزهء شيرين براى زبان به لذت آبى معتدل الحراره مىماند كه بر تهيگاه بپاشند و داورى در صحت اين نظريه بر عهدهء طبيبانى است كه داراى درجات عالىترند . نبايد بر اين عقيده باشيم كه هرآنچه شيرين‌تر يا لذيذتر است مغذىتر است . آرى بايد طبيب اين را بداند كه در هر ماده مغذىاى تا اندازه‌اى شيرينى هست ولى بايد از ياد نبرد كه غذا غير از شيرينى شرايط ديگرى نيز دارد . چربى هم با آن مناسبت دارد .\r\n\r\nسبب پيدايش شيرين و چرب\r\nمادهء غليظى كه در اثر گرما به سيلان مىافتد براى تبديل شدن به شيرينى و به چربى آمادگى دارد و براى گزينش يكى از اين دو اعتماد بر حالى است كه در آن تلطيف يافته است . اگر لطيف شدنش به علت آبكى شدن و كم‌هوايى باشد به شيرين مزگى مىرسد . اما اگر پايهء لطيف بودنش بر آبكى خوشگوار باشد و هوايى بسيار با آبكى آميخته باشد و تماما در آبكى نفوذ كرده باشد به چربى تبديل مىشود .\r\n\r\nكنش تلخ و شور\r\nتلخ و شور هر دو زبان را مىتراشند و فرق آن دو در اين است كه زدودن در مزهء شور سبك است و زبان را شستشو مىدهد و زبرى همراه ندارد . لطيف است و به كليهء اجزاى اندام مىرسد و در همه يكنواخت پراكنده مىشود و ليكن دهانهء معده را آزار مىدهد . ليكن مزهء تلخ در تراشيدن به حدى شديد است كه زبان را زبر مىنمايد و همچنانكه گفتيم اين زبرى از آن است كه به تمام سطح زبان نمىرسد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nكنش مزهء تند و ترش\r\nتند و ترش هر دو زبان را مىگزند ولى تند بسيار گزندگى بيشترى دارد و گرمى به بار مىآورد . مزه ترش زبان را مىگزد و ليكن گزندگى آن زياد نيست و مىتوان آن را حد وسط ناميد و گرمى همراه او نيست . هرگاه جسم تلخ‌مزه در مايعى بىمزه حل شود و سپس محلول منعقد گردد مانند آب خاكستر شور مىشود .\r\nهرگاه مزهء گس بر اثر افزايش رطوبت و حرارت پخته شود و حرارت كمتر از آن باشد كه عمل پختن را به‌طور كامل انجام دهد ، ترشى به وجود مىآيد درصورتىكه گوهر ترش عموما ترى است و همچنين گوهر شيرينى گرايش به ترى دارد اما گوهر تلخى و گسى به خشكى نزديكتر است . كنش‌هاى مزهء شيرين عبارتند از : پخته گردانيدن ، نرم كردن ، تكثير غذا . مزاج آن را دوست دارد ، نيروى جاذبه آن را جذب مىكند . كار مزهء تلخ زدودن و زبر نمودن است . مزهء گس اگر ضعيف باشد قابض است ، و اگر شديد باشد فشرنده ( عصر ) است . كنش قابض : كار قبض غلظت بخشيدن و سخت گردانيدن و بازداشتن ( حبس ) است . كنش چرب : نرم كردن ، ليزى دادن ، كمى پختن و رسانيدن است . كار مزهء تند : تحليل و تقطيع و تعفن است . كنش مزهء شور : زدودن ، شستن ، خشك گردانيدن و ممانعت از تعفن مىباشد . كنش مزهء ترش : سرد گردانيدن و بريدن ( تقطيع ) است .\r\n\r\nآميختگى مزه‌ها\r\nگاهى دو مزه در يك جسم گرد هم آمده‌اند مثلا : 1 - تلخى و قبضى در افشرهء گياه فيل زهره ( حضض ) چنين مزه‌اى را « بشاعت » گويند . 2 - تلخى و شورى در دارچين ختايى : اين مزه را « زعوقت » ناميده‌اند .\r\n3 - تندى و شيرينى در انگبين پخته . 4 - تلخى و تندى قبض در بادمجان . 5 - تلخى و بىمزگى در كاسنى . گاهى اتفاق مىافتد كه گرد آمدن دو مزه در يك جسم سبب مىشود كه كنش يكى از مزه‌ها تقويت شود . مثلا : تندى و تيزى در سركهء شراب منفذها را باز مىكند و راه براى نفوذ كردن هموار مىگردد . و اگر بدان مرحله نرسيده باشند كه سركه را چندان گرمى بخشند كه كارى از دستش برآيد سردىبخشى سركه بيشتر تأثير مىنمايد .\r\nگاهى گرد آمدن دو مزه موجب خنثى شدن هر دو مزه مىشود مثلا در گردآمدگى ترشى و گسى در غوره ، گسى نمىگذارد ترشى زياد نفوذ كند و سردى برساند . گاهى قوام مددكار كيفيت است . مثلا لطافتى كه همراه ترشى است سردى بخشيدن ترشى را بيشتر به داخل مىرساند . گاهى قوام ضد كيفيت است مثلا غلظتى كه در ماست چكيده ( كيسه‌اى ) حاصل مىشود و سردى آن را به كمترين حد مىرساند . گاهى برخى از مزه‌ها كه با مزهء ديگرى آميزش دارند به مرور زمان خالص مىشوند مانند آب‌غوره كه اگر مدت زيادى بماند مزه گس و مشابه آن كه در آن است به تدريج ته‌نشين مىشود و تنها ترش‌مزگى خالص مىماند . گاهى مزه‌اى كه خالص است ( با مزه‌ها آميخته نيست ) به مرور زمان با مزه ديگرى مىآميزد و ناخالص مىشود . مانند : عسل كه اگر زياد بماند تلخ و تندمزه مىشود يا مانند : افشرهء انگور كه به مرور زمان نخست تلخ و تند مىشود و سپس تمايل به تندمزگى پيدا مىكند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nكنش‌هاى مزه‌هاى بهم آميخته\r\nاگر گس و تلخ را به هم آميزند ، كنش آن زدودن همراه با قبض است اگر گس و تلخ باهم باشند در چند حالت نافع هستند : 1 - براى شفا بخشيدن زخم‌هايى كه كمى فروهشتگى دارند . 2 - براى بازنمودن انسداد عموما . 3 - براى طحال ، به شرطى كه تلخى در اين تركيب زياد ضعيف نباشد مفيد است .\r\nبطور كلى هرگاه مزه‌هاى گس و تلخ باهم باشند براى معده و كبد مفيد هستند . مزهء تلخ مطلق يا تند مزهء خالص هر دو براى احشاء زيان‌آورند ، اما اگر تلخ همراه قبض باشد براى آن نافع است . زيرا تلخى مىزدايد و قبض قوت درون را نگهدارى مىكند . امكان دارد كه در قابض تلخ يا در قابضى كه تلخى زياد در آن نيست قوتى موجود باشد كه به وسيلهء فشارى كه مىآورد صفرا و مواد آبكىها را بيرون براند . اما قابض تلخ به ويژه در حالتى كه قابض قوىتر از تلخى باشد داراى قوتى نيست كه بتواند بلغم لزج را دفع كند اين حالت را در خاراگوش ( كشور رومى ) مىتوان يافت .\r\nاحشاء بطور عموم مزهء شيرين كه همراه قابض باشد مطلوب احشاء است . زيرا شيرين قابض هم لذيذ است و هم مقوى و از آنجا كه شيرين همراه قبض به حالت اعتدالى مىماند زبرى مرى را نافع است . هر چيزى كه مزهء گسى خشك‌كننده يا قبضى خشكى دهنده در آن است اگر همراه آن گسى يا قبضى ، چربى يا بىمزگى يا شيرينى يا هرچه مانع گزش است باشد باعث رويش گوشت مىشود . هرآنچه تركيبش از گوهر آتش و خاك باشد و قبضى و تندى يا قبضى و تلخى در آن موجود باشد براى زخم‌هايى كه رطوبت تباه دارند نافع است و در شفا بخشيدن زخم‌ها بسيار فعال مىباشد .\r\nدر هر حال نيروى حاصل از مزه‌ها ارتباط با نيروى مادهء آنها و مادهء خوراكى آنها دارد و بايد قياسى را در اين‌باره ملاحظه كرد كه ما شرايط آن را ذكر كرديم . اين بود شرح و بيان ما در زمينهء چشيدنىها و هرآنچه كه بايد اصل قياس قرار گيرد . استفاده در حدى كه ما گفته‌ايم براى طبيب كافى است . ليكن تحقيقات دامنه‌دارتر در اين‌باره بر عهدهء علم طبيعى است .\r\n\r\nشناخت دارو به وسيله بوى\r\nمنشأ هر بويى گرمى ، يا سردى است ؛ ولى در اكثر حالات بوهايى كه شايستگى بوييدن يا استنشاق دارند از حرارت بوجود مىآيند . زيرا در اكثر موارد ، علت نزديك شدن بو به قوه بويايى ، گوهرى است لطيف و بخارى هرچند ، گاه ممكن است كه از طريق استحاله هوا باشد بىآنكه چيزى از شىء بودار تحليل رود ، ولى آنچه كه در اكثر موارد صادق است همان صورت اول است . تمام بوهايى كه از آنها احساس سوزش مىشود و يا گرايش به طرف شيرينى دارند از گرما منشأ گرفته‌اند و هر نوع بويى كه ترش احساس مىشود يا بوى نا ( كفك ) مىدهد سرد است . بوهاى خوش ( عطرى ) اكثر گرم مزاجند مگر آنهايى كه رطوبتى همراه دارند و آرامشى براى روح و نفس در بر دارند : مانند كافور و نيلوفر ، در جسم اين‌گونه از مواد بوييدنى ، گوهر سردىبخش موجود است كه همراه بوى به مغز راه مىيابد . هرچه خوش‌بو است گرم است و هم‌چنين هر نوع از افاويه گرم مزاجند و اين گرم مزاجى است كه مايهء سردرد مىشوند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nشناخت مزاج دارو به وسيله رنگ\r\nسابقا راجع به رنگها شرحى داديم و دانستيم كه رنگها غالبا تفاوتهايى دارند و گفتيم رهنمونى رنگ در شناخت مزاج داروها از بوى كمتر است . در زمينهء رنگها قاعده‌اى هست كه در اكثر حالات مىتوان از آن استفاده كرد و مزاج دارو را حدس زد . در نوعى از داروى معينى كه داراى رنگهاى مختلفى است ابتدا بايد مزاج آن را در نظر گرفت . اگر مزاج آن سرد است هرآنچه از آن نوع دارو ، رنگش به سپيدى مىزند ، سردترين است و هرآنچه به سرخى يا سياهى تمايل دارد كمتر سرد است ؛ اما اگر مزاج نوع دارو گرم است بايد برعكس قياس كرد . قاعده‌اى كه ذكر شد در بعضى از حالات با واقعيت تطبيق نمىكند و شايد خلاف آن باشد ، ليكن غالبا مىتوان از اين قاعده استفاده كرد . بگذار بحث را به ذكر كنشهاى قوت داروهاى مفرده انتقال دهيم :\r\n\r\nگفتار چهارم شناسايى اعمال داروهاى ساده\r\nمىگويم : كنش و اثربخشى داروها بر سه وجه مىباشد كه عبارتند از : اثرات عمومى ، اثرات جزئى ، و كنشهايى كه جزئى هستند و به كنشهاى عمومى شباهت دارند .\r\nاثرات عمومى از قبيل گرمى دادن ، سرد كردن ، جذب ، دفع ، به هم آوردن دهانه‌هاى زخم ، بوجود آوردن زخم و از اين قبيل .\r\nاثرات جزئى مانند اثرات درمانى داروهايى كه در معالجهء سرطان و بواسير و يرقان و اين قبيل بيماريها مفيد هستند . اثرهايى كه جزئى به حساب مىآيند و شباهت به كنشهاى ( اثرات ) عمومى دارند از اين قبيل است : اسهال آوردن ، جارى كردن ادرار ، و حالاتى كه شبيه به آنهاست . دارو در چنين مواقعى با اينكه دارو بر اندام و يا دستگاه ويژه‌اى اثر مىگذارد و مربوط به كل تن آدمى نيست ، باز بايد شبيه تأثيرات كلى تلقى شود . زيرا نفع و زيان آن مربوط به همهء اندامهاست و سراسر بدن از آنها تأثيرپذير است و تأثير از خود آنهاست و عرضى در كار نيست .\r\n\r\nاثرات عمومى و اثرات شبه عمومى\r\nاثرات عمومى به دو درجهء اوليه و ثانويه تقسيم مىشوند .\r\nاثرات عمومى اوليه اثرات چهارگانهء اصلى است كه عبارتند از سرد كردن ، گرمى دادن ، تر نمودن ، خشكانيدن .\r\nاثرهايى كه ثانوى هستند به دو گروه تقسيم مىشوند :\r\nگروه اول ، همان اثرات چهارگانهء نامبرده است و ليكن برآورد و مقايسه در زيادى و كمى آنها است . از\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nقبيل سوختن ، گنديدن ، يخ بستن ، ميان تهى شدن ، ( بهوة ) ، كه اين حالات نيز از گرمى دادن و سرد گردانيدن سر مىزنند ، ولى گرمى و سردى آنها از راه برآورد و قياس كمى و بيشى است .\r\nگروه دوم ، اثراتى كه با اين كنشها مغايرت دارند ، ليكن هم از اين كنشها پديد مىآيند ، مانند : ختم ، خدر ، الزاق ، تفتيح ، تغريه « 1 » ، و از اين قبيل .\r\nاثرات شبيه عمومى از قبيل اسهال ، ادرار ، و پيدايش عرق اندام و نظير آنها هستند . بگذار قبل از آن كه اثرات داروها را شرح دهيم از صفاتى كه در خود آنها هست بحث نماييم .\r\n\r\nصفات داروها :\r\nگوييم داروها خودبه‌خود داراى صفاتى هستند كه برخى از اين صفات همان كيفيات چهارگانهء شناخته شده ( گرمى ، سردى ، ترى ، خشكى ) است . برخى از اين صفات نيز عبارت از بوى و رنگ است و عده‌اى نيز صفتهاى مغايرند كه مىتوان در بين آنها از لطافت ، غلظت ، لزج بودن ، ( چسبندگى ) ، شكنندگى ، جمود ، سيلان ، لعابى بودن ، چرب بودن ، خشكىدهندگى ، سبكى ، سنگينى ، نام برد .\r\n1 - داروى لطيف عبارت از دارويى است كه هرگاه به وسيلهء نيروى طبيعى جسم ما تأثير پذيرفت ، به اجزاى بسيار ريز تقسيم مىشود و در بدن پخش مىگردد . مانند زعفران و دارچين . چنين دارويى در همه حالات بسيار نافع است ، حتى خشكانيدن به وسيلهء آن حتى اگر هيچ گزندگى از آن حس نشود با اثر داروى بسيار سوزناك و قوى برابر است .\r\n2 - منظور از داروى غليظ آن نوع دارو است كه نمىتواند كار داروى لطيف را انجام دهد ، مانند كدو و گچ .\r\n3 - منظور از داروى لزج ( چسبنده ) دارويى است كه هرگاه گرماى غريزى جسم بر آن دارو تأثير بگذارد و كنش يا نيروى آن را به كار گيرد براى هر نوع كش آمدن آمادگى دارد و هر قدر كش داده شود از هم نمىگسلد . چنين دارويى اگر از دو طرف به دو جسم كه به حركت درآمده‌اند و دارند از همديگر دور مىشوند بچسبد ، حركت آنها را به تعويق نمىاندازد و هر دو جسم با او حركت مىكنند و گسستگى در ميان رخ نخواهد داد مانند : عسل .\r\n4 - مقصود از داروى شكننده دارويى است جامد و خشك و به كمترين فشارى كه بر او وارد مىآيد ريزريز مىشود مانند الواى خوب ( صبر ) .\r\n5 - منظور از داروى جامد دارويى است كه مىتوان اجزاى آن را به حركت درآورد و وضع آن را تغيير داد ، ليكن در حال حاضر به واسطهء عامل بسيار سرد بر وضع خود باقى مانده است ، مانند شمع ، واضح‌تر بگويم چنين دارويى مىتواند به شكل روان درآيد ولى جامد به نظر مىآيد .\r\n6 - مراد از داروى مايع ( سائل ) دارويى است كه اگر آن را در چيزى سخت قرار دهيم شكل و وضع خود را از دست مىدهد و قسمتهاى بالايى آن از هر طرف كه راه داشته باشند پايين‌گرا مىشوند .\r\n\r\n\r\n","description":"","footnote":"\r\n( 1 ) - توضيح اين واژه‌ها خواهد آمد .\r\n","page_name":" 29 ","page_number":29},
  {"content":"\r\n\r\nداروهاى مايع از نوع داروهاى سائل هستند .\r\n7 - دارويى را لعابى مىناميم كه اگر آن را در آب فرو بريم يا در مايعى قرار دهيم اجزائى از آن جدا مىشود و با رطوبت همجوارش مىآميزد و بر اثر اين آميزش نوعى چسبندگى را به بار مىآورد مانند :\r\nاسفرزه و ختمى . دانه‌هاى لعابدار به وسيلهء ليز دادن اسهال ايجاد مىكند . اگر اين دانه‌ها برشته شوند لعابيت آنها پوشيده مىشود و شكم را بند مىآورد .\r\n8 - مادهء روغنى دارويى است كه در گوهرش مقدارى روغن موجود است مانند حبوب ( دانه‌ها )\r\n9 - منظور از خشك‌كننده آن نوع دارو است كه اثر مزاج خاكى در آن فراوان است و به خشكى انجاميده است . هرگاه آب يا رطوبت‌هاى جارى به وى برسند آنها را در خود فرو مىبرد و رطوبت از سوراخ‌هاى بسيار ريز و پنهانى آن مىگذرد ولى ديده نمىشود مانند آهك زنده .\r\n10 و 11 - سبك و سنگين بودن كه نيازى به تعريف ندارد و بر هركس آشكار است .\r\nاينك بازگرديم به شرح كنش داروها :\r\nدر اين زمينه بهتر است كه قبلا اصطلاحاتى كه براى انواع مختلف آنها به كار مىرود ذكر شود و بعدا هر نوع آنها را كه نامش را به ترتيب ياد مىكنيم شرح دهيم :\r\nداروها از حيث كنش چهارده تا هستند كه عبارتند از :\r\nردهء اول : شامل گرم‌كننده ، لطيف‌كننده ، گدازنده ، جنباننده ، زبرى دهنده ، بازكننده ، سستىآور ، پزنده ( رساننده ) ، كشنده ( جاذب ) برنده يا تكه‌تكه‌كننده ( مقطع ) بادشكن ، سرخ‌كننده ( محمر ) ، خارنده ( محكك ) ، قرحه‌آور ، خورنده ، سوزنده ، سوزش دهنده ( لاذع ) ، خردكننده ، متعفن‌كننده ، داغ‌گذار ( كاوى ) و پوست كن مىگردد .\r\nردهء دوم : سردكننده ، توان‌بخش ، بازدارنده ، غليظكننده ، فاصله دهنده ، و مخدر را شامل است .\r\nردهء سوم : مرطوب‌كننده ، شوينده ، رسانندهء زخم ، لغزش دهنده ، همواركننده ( مملس ) .\r\nردهء چهارم : خشكاننده ، فشرنده ، گيرنده ، بندآورنده ، پوشنده ، دمل‌آور ، رويانندهء گوشت و مهرگذار ( خاتم ) جزو آن رده هستند .\r\nبرخى ديگر از داروها هستند كه صفت آنها برحسب اثرات آنهاست . اين قسم داروها عبارتند از :\r\nداروهاى كشنده ، زهر ، پادزهر ، مسهل ، داروهاى ادراردهنده ، عرق‌آور و ما هريك از كنش‌هاى نامبرده را همراه توضيح آنها نام مىبريم و شرح مىدهيم .\r\n\r\n1 - داروى لطافت‌بخش ( ملطّف ) :\r\nدارويى است كه به وسيلهء حرارتى معتدل خلط را رقيق‌تر از آنچه هست مىنمايد مانند : زوفا ، پونهء كوهى ( حاشا ) و بابونه .\r\n\r\n2 - تحليل برنده ( محلّل ) :\r\nدارويى است كه خلط را تبخير مىنمايد و آن را از جاى خود برمىكند و اجزاء آن را جدا مىسازد و بيرون مىاندازد و در اثر تداوم اثر با نيروى گرم خويش خلط را به كلى نابود مىنمايد مانند : خايه‌ى سگ آبى .\r\n\r\n3 - داروى زداينده ( جالى ) :\r\nدارويى را گويند كه رطوبت‌هاى چسبندهء بندآمده را از دهانهء سوراخ ريز سطح\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاندام به حركت درمىآورد و دور مىگرداند مانند : عسل آب ( ماء العسل ) . هر داروى جنباننده به واسطه خاصيتى كه دارد مليّن مزاج است ، هرچند كه قوت اسهال دادن در آن نباشد . هر تلخ‌مزه‌اى حتما زداينده است .\r\n\r\n4 - داروى زبرىبخش ( مخشّن ) :\r\nدارويى را گويند كه سطح اندام را ناهموار مىنمايد برخى را بلندتر و بعضى را پست‌تر مىكند چنين دارويى از سه حالت خارج نيست ( به سه شكل اين كار را انجام مىدهد )\r\nالف - يا گوهرش متراكم است و بسيار قابض است چنان كه سابقا بيان كرديم .\r\nب - يا گوهرش لطيف است ولى بسيار تندمزه است كه برندگى دارد و هموارى را از بين مىبرد .\r\nج - يا اينكه اندامى كه بر اثر دارو زبر مىشود سطح آن در اصل زبر بوده ، رطوبتى چسبنده بر آن روى آورده و بطور عرضى هموار گشته است ، داروى زبركننده آن رطوبت چسبنده را كه بيگانه و عرضى است از بين مىبرد و اندام به حالت اصلى خويش بازمىگردد كه حالت اصلى زبرى و ناهموارى اجزاء بوده است از داروى زبرىبخش اسپرك ( اكليل الملك ) را نام مىبريم . اين دارو بيشتر به استخوان و غضروف زبرى مىدهد و تأثير آن در زبركنندگى پوست كم است .\r\n\r\n5 - داروى بازكننده ( مفتح ) :\r\nدارويى است كه مادهء داخل تجويف منفذها را به بيرون دفع مىنمايد و كارى مىكند كه مجراها باز باشند و بند نيايند داروى بازكننده قوىتر از داروى زداينده ( جالى ) است يكى از داروهاى بازكننده كرفس ( فطراساليون ) است دارويى كه اين كار را انجام مىدهد يكى از سه حالت را دارد : يا لطيف و محلل است . يا لطيف و شست‌وشو دهنده است ( غسال ) : - معنى غسال را بعد خواهى دانست - يا لطيف و برنده است ( مقطع ) معنى مقطع را نيز بعدا درخواهى يافت .\r\nهرچه تندمزه است ، هرچه تلخ است و هرآنچه لطيف و سيال مىباشد به شرطى كه گرايش به گرمى داشته باشد و يا معتدل باشد ، همه بازكننده هستند و هرچه لطيف و ترش‌مزه است نيز بازكننده است .\r\n\r\n6 - داروى سست‌كننده ( مرخّى ) :\r\nدارويى را سست‌كننده نامند كه به وسيله حرارت و رطوبتى كه دارد قوام اندام‌هايى را كه داراى سوراخ‌هاى ريز و متراكم هستند نرم‌تر بنمايد و در نتيجهء اين نرم شدن ، سوراخ‌ها وسعت بيشتر پيدا مىكنند و مواد قابل دفع آسان‌تر دفع مىشوند از داروهاى سست‌كننده ضماد شبت و تخم كتان را نام مىبريم .\r\n\r\n7 - داروى رساننده ( منضج ) :\r\nدارويى را رساننده ( منضج ) نامند كه گرمى معتدل دارد همراه با قوه قبض كه خلط را حبس مىكند تا پخته مىشود . گرمىاش به حدى زياد نيست كه خلط را به شدت تحليل برد و در نتيجه ترش از خشك جدا شود : اگر به آن حد گرم گردد پخته شدن به سوختن تبديل مىگردد .\r\n\r\n8 - داروى هاضم :\r\nهاضم دارويى است كه در هضم غذا كمك مىكند و قبلا آن را شرح داده‌ايم .\r\n\r\n9 - داروى بادشكن :\r\nبادشكن عبارت از دارويى است كه به وسيلهء گرمى و خشكانيدن بادى را كه در جايى از اندامها جمع آمده است رقيق و هوايى گرداند تا بر اثر اين تغيير به خارج راه يابد ، مانند : تخم اسپند .\r\n\r\n10 - داروى پاره‌كننده ( مقطع ) :\r\nدارويى را مقطع گويند كه بر اثر لطافت خود به ميان سطح اندام و خلط چسبنده مىخزد و اندام را از خلط مىرهاند خلط به واسطهء اثر دارو تكه‌تكه مىشود و به اجزاى مختلف الحجم درمىآيد و آنگاه از جاى خويش بركنده مىشود و خارج مىگردد داروى مقطع ، مانند : خردل و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nسكنجبين .\r\nهمانطور كه داروى گدازنده ، حالتى بر ضد غليظ و داروى رقيق‌كننده حالتى در برابر غلظت‌بخش دارد داروى مقطع نيز در مقابل چسبناك همين حالت را دارد داروى مقطع خلط چسبنده را نمىگدازد و در قوام آن تصرف نمىكند فقط آن را از حالت پيوستگى بيرون مىآورد و آن را چندين تكه مىكند كه ممكن است قطعات به همان حالت اوليه باقى بماند .\r\n\r\n11 - داروى كشنده ( جاذب ) :\r\nدارويى كه بر اثر لطافت و حرارت خود رطوبت‌ها را به طرف خود مىكشد مانند خايهء سگ آبى ، آن را جاذب نامند دارويى كه نيروى كشش آن زياد باشد ، اگر آن را پس از پالايش ضماد كنند براى عرق النساء و درد مفاصل داخلى بسيار خوب است و همچنين به وسيلهء ضماد چنين دارويى مىتوان خار و پيكانهاى ريز استخوانى را از قرارگاه آن بيرون آورد .\r\n\r\n12 - داروى سوزش دهنده ( لاذع ) :\r\nداروى سوزش دهنده دارويى را گويند كه لطيف و بسيار نفوذكننده است و به وسيله تفرق ، پيوسته را به قطعات بسيار كوچك درمىآورد اين قطعات جدا شده به حدى نزديك هم مىمانند كه نمىتوان يكى جدا از ديگران حس كرد و مثل اين است كه همه باهم در يك جاى جمعند .\r\nضماد خردل با سركه - و سركه به تنهايى نمونهء داروهاى سوزنده هستند .\r\n\r\n13 - داروى سرخ‌كننده ( محمر ) :\r\nدارويى است كه هر وقت به يكى از اين اندام‌ها مىرسد آن را گرمى زياد مىبخشد بر اثر اين گرم شدن خون به سوى آن جذب مىشود و به سطح آن روى مىآورد و اندام سرخ‌رنگ مىگردد . خردل ، انجير ، پونه ، كرويا ( قردمانا ) از اين دسته‌اند . كنش داروهاى سرخ‌كننده به كنش داغ‌كنندگى نزديك است .\r\n\r\n14 - داروى خارنده ( محكك ) :\r\nدارويى كه خلطهاى سوزناك و خارش دهنده را به وسيله كشش و گرمى به سوى مسامات مىكشاند داروى خارنده ( حك‌كننده ؛ محكك ) ناميده شده است . چنين دارويى تا اين اندازه فعال نيست كه قرحه به وجود آورد . شايد خارشى كه به وجود مىآيد از خارهاى كركى سخت و ريز باشند كه محسوس نيستند نمونه‌اى از داروى خارنده گياه « كبيكه » است .\r\n\r\n15 - داروى قرحه‌آور ( مقرح ) :\r\nدارويى است كه رطوبت‌هاى واقع در ميان اجزاى پوست را تحليل مىبرد و مادهء ناپسند را كه مايهء قرحه ( دمل چركين ) مىشود به سوى پوست مىآورد . داروى قرحه‌آور را مقرح خوانند . گياه بلادر ( آكاژو ) نمونه‌اى از داروهاى قرحه‌آور است .\r\n\r\n16 - داروى سوزنده ( محرق ) :\r\nسوزنده دارويى را گويند كه قسمت لطيف اخلاط را از بين مىبرد و تنها خاكستر اخلاط را باقى مىگذارد . مثلا شبرم سوزنده است .\r\n\r\n17 - داروى خورنده ( اكال ) :\r\nدارويى را خورنده ( اكال ) نامند كه با عمل تحليل بردن و ايجاد قرحه از گوهر گوشت مىكاهد . ( زنجار ) مثالى براى داروى خورنده است .\r\n\r\n18 - داروى خردكننده ( مفتت ) :\r\nدارويى است كه در برخورد با خلط سفت و سخت آن را به چندين پارچهء ريز درمىآورد و مثال اين دارو حجر اليهود و همانند آن است كه سنگ ( مثانه يا كليه ) را خرد و له مىنمايد .\r\n\r\n19 - داروى معفن ( گنداننده ) :\r\nدارويى را معفن گويند كه بتواند مزاج اندام يا مزاج روحى را كه به سوى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاندام مىآيد فاسد نمايد و به وسيلهء تحليل رطوبت مزاج اندام را چنان به تباهى كشاند كه براى تبديل شدن به جزيى از اندام به كار نيايد . داروى معفن نه مىسوزاند و نه مىخورد بلكه رطوبتى تباه كه حرارتى بيگانه در آن است در اندام باقى مىگذارد ، در نتيجه عفونت روى مىدهد . زرنيخ و تافسيا ( صمغ سداب كوهى ) و نظاير آنها از اين دسته‌اند .\r\n\r\n20 - داروى داغ‌گذار ( كاوى ) :\r\nداغ‌گذار دارويى را گويند كه پوست را مىسوزاند و خشك مىگرداند . پوست از اثر آن چنان سفت مىشود كه گويى سوختگى ناشى از آتش است . آن‌گاه گوهر پوست راه را بر خلط سيال مىبندد تا نتواند بيرون آيد . اين جاى داغ و سوختگى بر پوست را « خشك ريشه » مىنامند . چنين دارويى را براى بند آمدن نزيف شرايين ( خونريزى شرايين ) و حالات مشابه آن به كار مىبرند . زاج و قلقطار ( زاج زرد ) از داروهاى داغ گذاراند .\r\n\r\n21 - داروى پوست‌كن ( قاشر ) :\r\nدارويى است كه اجزاى فاسد پوست را مىزدايد و در معالجه بهق و كلف و غيره به كار مىآيد مانند قسط و راوند ( ريواس ) .\r\n\r\n22 - داروهاى سردكننده ( مبرّد ) :\r\nداروهاى سردكننده ( مبرّد ) كه معروف است .\r\n\r\n23 - داروى توان‌بخش ( مقوّى ) :\r\nدارويى كه هيئت و مزاج اندام را از آسيب نگهدارد و نگذارد مواد زائد بر آن اثر گذارند مقوى ناميده مىشود . چنين دارويى يا خاصيتى در خودش دارد مانند گل مختوم و ترياق و يا اين اثربخشى از اعتدال مزاج آن دارو است كه گرمتر را سرد و سردتر را گرم مىنمايد . جالينوس اين اعتدال را در روغن گل محمدى مىبيند .\r\n\r\n24 - داروى بازدارنده ( رادع ) :\r\nبازدارنده ضد جذب‌كننده است و عبارت از دارويى سرد است كه اندام را سردى مىبخشد و در نتيجهء اين سردى تراكم در اندام بوجود مىآيد و سوراخ‌هاى ريز اندام تنگ مىشوند و حرارت جذب‌كننده‌اش كاهش مىيابد و مايعى كه به سوى آن در جريان است بند مىآيد يا منعقد مىشود و به اندام نمىرسد و اندام آن را نمىپذيرد ، مانند تاجريزى ( عنب الثعلب ) كه در معالجهء دمل‌ها ( اورام ) استعمال مىشود .\r\n\r\n25 - داروى غليظكننده ( مغلظ ) :\r\nغليظكننده مقابل رقيق‌كننده است و بر دارويى اطلاق مىشود كه قوام رطوبت را از آنچه هست غليظتر مىگرداند و اين يا به وسيله خاصيت منجمدكنندگى يا منعقدكنندگى يا مخلوط شدن صورت مىگيرد .\r\n\r\n26 - داروى مفحج ( فاصله‌انداز ) :\r\nدارويى را به اين اسم نامند كه ضد هاضم و رساننده ( پزنده ) باشد .\r\nبه وسيلهء سرد مزاجىاى كه دارد تأثير گرماى غريزى و حرارت بيگانه را در غذا خنثى مىسازد . غذا نه هضم مىشود و نه به پختگى مىرسد .\r\n\r\n27 - داروى تخديركننده ( مخدّر ) :\r\nمخدر عبارت از دارويى است كه بسيار سردمزاج است و به حدى اندام را سرد مىكند كه گوهر روح حامل نيرو و حس و حركت در مزاج آن اندام سرد مىگردد و گوهرش غليظ مىشود و قواى نفسانى نمىتواند از آن استفاده كند . مزاج اندام نيز از سردى دارو به همين حالت درمىآيد و از قواى نفسانى تأثيرپذير نخواهد ماند . افيون و بنگ از اين قبيل‌اند .\r\n\r\n28 - داروهاى مرطوب‌كننده :\r\nمعروف است .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\n29 - داروى بادزا ( منفخ ) :\r\nدارويى را به اين اسم نامند كه در گوهرش رطوبتى بيگانه و غليظ موجود است و هرگاه گرماى غريزى در آن به كار افتد آن رطوبت به زودى از بين نمىرود و به گاز تبديل مىشود مانند لوبيا . هرآنچه بادزا است سردرد مىآورد و براى چشم زيان دارد . ليكن برخى از داروهاى بادزا اعم از دارو يا غذا رطوبتشان در مرحلهء هضم اول باد مىشود و در معده و روده‌ها جاى مىگيرد . در برخى ديگر از اين‌ها كه رطوبتى زياد دارند و خودبه‌خود ماده‌اى است كه به گاز تبديل مىشود و تا در معده است كارى نمىكند وقتى به رگ‌ها رسيد نمايان مىگردد . يا اينكه قسمتى از آن در معده مىماند و به صورت گاز درمىآيد و بقيه‌اش به رگ‌ها وارد مىشود و در رگ‌ها مىدمد و گاهى به كلى در معده مىماند و به گاز تبديل مىشود . ليكن تمامى آن در معده تحليل نمىرود و گاهى كه به رگ‌ها مىرسد هنوز قسمتى از نيروى بادزايى در آن باقى است .\r\nدر هر حال هر دارويى كه رطوبت زيادى دارد و آن رطوبت با اجزاء ديگر دارو بيگانه است ايجاد گاز مىنمايد . مانند زنجفيل و تخم ترتيزك آبى ( جرجير ) و هر دارويى كه باد در رگ‌ها پديد آورد ، سبب نعوظ ( اشتهاى جماع ) گردد .\r\n\r\n30 - داروى شوينده ( غسال ) :\r\nدارويى را شوينده گويند كه مىزدايد ، اما اين زدودن از نيروى مؤثرى نيست كه در او موجود است بلكه از نيرويى است كه از نيروى مؤثر ديگر تأثيرپذير است و حركت آن را يارى مىكند . منظورم از نيروى تأثيرپذير ، رطوبت و مرادم از حركت جارى شدن است . چه هرگاه مايعى لطيف بر دهانهء رگ‌ها جريان يافت ، به وسيلهء رطوبتش مواد زائد را نرم مىنمايد و در جريانش اين مواد نرم شده را كنار مىزند مانند : آب جو ( ماء الشعير ) و آب زلال و نظاير آن .\r\n\r\n31 - داروى چرك‌آور :\r\nمنظور از چرك‌آور دارويى است مرطوب كه با رطوبت قرحه مىآميزد و چرك و رطوبت قرحه را فزونى مىدهد و مانع خشكيدن و به هم آمدن زخم مىشود .\r\n\r\n32 - داروى لغزاننده ( مزلق ) :\r\nوقتى جسمى در مجرايى گير كرده است و نمىتواند بيرون آيد ، دارويى است مرطوب كه مىتواند جسمى را كه در مجرايى گير كرده است بركند . اين دارو با اجزاى آن مىآميزد و بر اثر اين آميزش اجزاى آن نرم مىشود و براى جريان يافتن در مجرا آمادگى پيدا مىكند و با سنگينى طبيعى كه دارد يا به وسيلهء نيروى دافعه به حركت مىافتد . گويند آلو كه اسهال مىآورد از لغزاننده‌هاست .\r\n\r\n33 - داروى همواركننده ( مملس ) :\r\nدارويى را همواركننده گويند كه بر سطح اندامى زبر مىگسترد و زبرى را مىپوشاند ، يا رطوبتى به سوى سطح زبر روان مىسازد و زبرى را مىپوشاند .\r\n\r\n34 - داروهاى خشكاننده :\r\nدارويى را كه لطيف و گدازنده است و رطوبت‌ها را از بين مىبرد خشكاننده خوانند .\r\n\r\n35 - داروى گيرنده ( قابض ) :\r\nدارويى گيرنده است كه حركات اجزاى اندام را به گردهم‌آيى وامىدارد تا در جاى خود متراكم شوند و مجراها بند آيند .\r\n\r\n36 - داروى فشرنده ( عاصر ) :\r\nدارويى كه اجزاى اندام را چنان جمع آورد و مىگيرد كه رطوبت‌هاى رقيق آن تحت فشار قرار مىگيرند و ناگزير جدا مىشوند ، فشرنده نام دارد .\r\n\r\n37 - بندآورنده ( مسدد ) :\r\nدارويى است خشك و از خشكى و تراكمى كه دارد يا از آنجا كه پوشنده است در\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمجراها ( منفذها ) متوقف مىشود و بند آمدن را موجب مىگردد .\r\n\r\n38 - داروى پوشاننده ( مغرى ) :\r\nدارويى را پوشاننده گويند كه خشك است و كمى رطوبت لزج در آن هست و به دهانه مىچسبد و بند مىآورد و در نتيجه سيلان بازمىايستد . هرچه لزج و سيال و لغزاننده باشد و به گرمى نزديك شود پوشاننده و بندآورنده و متوقف‌كننده مىشود .\r\n\r\n39 - داروى به‌هم‌آورنده ( مدمل ) :\r\nبه‌هم‌آور عبارت از دارويى است كه رطوبت ميان هر دو طرف زخم را غلظت بخشد و آن را خشك نمايد تا به حالتى درآيد كه براى پوشيدن و به هم چسبيدن آماده شود . و به اين ترتيب هر دو طرف زخم را به هم آورد . خون سياوشان و صبر زرد از اين قبيل داروها هستند .\r\n\r\n40 - داروى رويانندهء گوشت ( منبت اللحم ) :\r\nاين نوع دارو مزاج خونى را تعديل مىكند كه بر زخم وارد مىآيد و خون را منعقد مىكند و سرانجام آن را تبديل به گوشت مىسازد .\r\n\r\n41 - داروى مهرگذار ( خاتم ) :\r\nمهرگذار يا پايان‌بخش دارويى است كه سطح زخم را مىخشكاند و موجب به وجود آمدن « خشك ريشه » مىشود كه زخم را تا رويش پوست طبيعى از آسيب نگه مىدارد . هر دارويى كه به اعتدال بخشكاند و پوست را به اعتدال بروياند و سوزش نداشته باشد از داروهاى مهرگذار به شمار مىآيد .\r\n\r\n42 - داروى كشنده ( قاتل ) :\r\nعبارت از دارويى است كه مزاج را به افراطى تباه سازد مانند : شبرم و افيون .\r\n\r\n43 - سمّ :\r\nدارويى را سم « زهر » مىگوييم كه نه تنها به واسطهء « ضديت » كشنده است بلكه با خاصيتى كه در خود آن موجود است سبب مرگ مىشود مانند « بيش » .\r\n\r\n44 - ترياق و پادزهر :\r\nترياق و پادزهر دارويى را گويند كه تندرستى و نيروى روح را نگه مىدارند تا بتواند زيان سم را از خود دفع نمايد گو اينكه پادزهر مصنوعى را ترياق مىنامند و واژه پادزهر به داروهاى پادزهرى ساده اطلاق مىشود كه طبيعى و غير صنعتى هستند و شايد نباتيات شايستگى اسم ترياق را بيشتر از مصنوعات داشته باشند و احتمال اين هم هست كه بسيار تفاوت ميان اين دو اسم نباشد .\r\n\r\n45 - داروهاى اسهال‌آور ، عرق‌آور ، ادرارآور ( مسهل ، معرق ، مدر ) :\r\nاين داروها را همه مىشناسند .\r\nاينك قواعدى چند به مطالبى كه تا به حال گفته شد اضافه مىكنيم :\r\nالف - هر دارويى كه وسيله اسهال و قبض مىگردد ، مانند سورنجان ، براى درد مفاصل مفيد است زيرا قوت اسهال‌آور مىآيد و ماده را جذب مىنمايد . آنگاه قوت بندآور مىرسد و مجراى ماده را تنگ مىكند . ماده به جاى اولى برنمىگردد و چيزى هم به دنبال ماده نمىآيد .\r\nب - هر دارويى كه گدازنده است و گيرندگى نيز در آن هست آن دارو معتدل به شمار مىآيد و براى سستى مفاصل و ترنجيدن مفاصل و ورمهاى بلغمى مفيد است . زيرا گيرنده و تحليل‌برنده هر دو در خشكانيدن كمك مىكنند و هرگاه گيرنده و تحليل‌برنده باهم باشند خشكى شدت مىيابد .\r\nج - داروهاى مسهل و ادرارآور در اكثر حالات كنش‌هاى مخالف همديگر دارند . داروى ادرارآور غالبا ته‌نشين را مىخشكاند و مسهل بول را كاهش مىدهد .\r\nد - داروهايى كه نيروى گرمىبخش و نيروى سردكننده در آنها گرد آيد در علاج دملهاى گرم از آغاز بروز تا پايان مفيد هستند . زيرا به وسيله سردى قابض و بازدارنده است و به وسيله آنچه گرم است\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمىگدازد .\r\nه - داروهايى كه داراى قوت پادزهرى هستند و سردى در آنها موجود است در معالجهء بيمارى سل ( دق ) مفيدند .\r\nو - داروهايى كه در آنها قوت پادزهرى و حرارت جمع شده است در معالجهء سردى قلب از هر دارويى مفيدترند . ليكن اين تقسيمات عادلانه كه در آن به هر مزاجى آنچه شايسته و درخور آن است داده شده است و نيروى تحليل‌برنده ، دور از ماده‌اى كه به اندام مىريزد جاى داده شده است و نيروى سردكننده از آن سوى دور نگه داشته شده است . تا ماده از اندام بيرون جهد و نه آن تحليل رود و نه اين منجمد گردد ، اين از نيروى طبيعت است و طبيعت شيرين‌كار گماشته و فرمانبردار پروردگار دادار .\r\n\r\nگفتار پنجم تأثير عوامل خارجى بر دارو\r\nدر بعضى از حالات كه به وسيله صنعت بر داروها عارض مىشود حكم داروها نيز تغيير مىيابد و ويژگيهاى اوليه آنها دگرگون مىشود ، مثلا پختن ، كوبيدن ، آتش زدن ، شستن ، يخ بستن از سرما ، مجاورت دارويى با داروى ديگر ، شايد دارو را از حالى به حالى دگرگون سازد . گاهى آميختن دارويى با دارويى ديگر خصايص اوليهء دارو را تغيير مىدهد هرچند اين بحث بايد در باب تركيب داروها ذكر شود ولى يادى از آن در اين مقام بىمناسبت نيست .\r\nمىگوييم : داروهايى كه از دستكارى ( صنعت ) تأثيرپذيرند چندين نوع و حالاتى كه از آن تأثير مىپذيرند چندين قسمت هستند اينك به شرح مفصل آن مىپردازيم .\r\n\r\nپختن دارو\r\nدارويى كه جرمش متراكم و غليظ است و تا بسيار نجوشانى اثرى نمىبخشد مانند : ريشهء كبر ، زراوند ، زرنباد ، و شبيه آنها . دارويى كه در حالت اعتدال ( ميان غليظ و رقيق ) است بايد به حالت اعتدال جوشيده شود چه اگر بسيار بجوشد از تأثير مىافتد . مانند داروهاى مدر ، استخودوس و مانند آنها .\r\nدارويى كه رقيق‌تر از حالت اعتدال است و كمترين جوشيدن براى آن كافى است اگر بيشتر از يك غل بجوشد تأثير دارويى را از دست مىدهد مانند افتيمون ( سس صغير ) . اگر افتيمون در هنگام جوشيدن بيش از يك غل بزند و خوب بپزد خاصيت دارويى آن از بين مىرود .\r\n\r\nكوبيدن دارو\r\nبرخى از داروها بعد از كوبيده شدن اثرى ندارند ، مانند : گياه محموده ( سقمونيا ) ؛ پس بايد با كمال\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنرمش و آهستگى و تأنى كوبيد و نبايد بر آن فشار زياد آورد تا بر اثر فشار كوبيدن چنان گرمايى حاصل شود كه نيروى آن‌ها را تباه گرداند . انگم‌ها ( صمغ‌ها ) غالبا اين حالت را دارند و بر اثر كوبيده شدن تأثير خود را از دست مىدهند . اگر آن‌ها را در آب حل كنند بهتر از آن است كه بكوبند .\r\nهر دوايى از هر صنفى كه باشد اگر در كوبيدنش افراط شود بىاثر مىماند . نبايد پنداشت كه اجزاى كوچك كوبيده هرچند بسيار ريز هم هريك به تناسب جرم خويش همان نيروى ناكوبيده را در بر دارد گاهى جسم به حدى كاهش مىيابد كه كليهء خاصيت تأثير قبلى را مىبازد . تصور كنيد اگر جسمى بتواند مقدار معينى را حركت دهد و بعدا آن را به دو نيم كنيم باز مىتواند آن مقدار معين را به حركت درآورد ؟\r\nمسلما نه . مثال را واضح‌تر بگويم : بارى داريم كه ده نفر مىتوانند آن را در يك روز تا يك فرسخ راه حمل نمايند آيا پنج نفر مىتوانند آن بار كذايى را بردارند و علاوه بر برداشتن تا نيم فرسخ آن را ببرند ؟\r\nشايد بگوئيم اگر اين بار را نصف كنيم و آن را به پنج نفر بدهيم مىتوانند نقل كنند ولى اگر بار قابل تقسيم نباشد تكليف چه خواهد شد ؟ و اگر هيچ نيمى از آن به دو نيمهء ديگر انتقال‌پذير نباشد چطور ؟ دارو حالت همين بار را دارد . دارو در حالت كل خود قبل از كوبيدن تأثيرى دارد و داراى خاصيت معينى است . اگر به وسيلهء كوبيدن اجزاى آن از هم بپاشند هر جزيى از آن نمىتواند تأثير كلى آن را داشته باشد و نه هر جزيى به اندازهء حجمى كه دارد در حجمى كه به اندازهء آن ريز است تأثير مىنمايد . حتى گروهى بر اين عقيده‌اند كه اجزاى خرد و ريز هيئت و نيروى دارويى را از دست مىدهند اين عقيده دربارهء داروهاى تركيبى به صواب نزديكتر است و بهتر آن است كه در كوبيدن آنها افراط ننمايند . اگر دارويى را زياده از حد لازم بكوبند ( خرد كنند ) خاصيت دارويى خود را رها كند و اثرات ديگرى از آن سر زند . مثلا دارويى كه خلط يا درد را بيرون مىراند ، اگر در كوبيدن آن افراط كنند خاصيتش را از دست مىدهد و تنها مواد آبكى را دفع مىنمايد . زيرا نيروى قبلى را از دست داده است و آن‌قدر ريز شده كه بسيار زود نفوذ مىكند و به اندامى مىرسد كه مورد نظر نبوده است و كنش را قبل از وقت نشان مىدهد . در اين زمينه جالينوس حكايتى دارد و مىفرمايد : مخلوطى حاوى زيره را براى رفع يبوست مزاج به عنوان ( ملين ) كه خاصيت او است كوبيدم و در اين كوبيدن افراط ورزيدم به جاى رفع يبوست مزاج ، حالت داروى ادرارآور پيدا كرد .\r\nپس نبايد داروهاى داراى گوهر لطيف را بسيار كوبيد ، اما داروهايى كه گوهر متراكم دارند به كوبيدن زياد نيازمند هستند و به ويژه اگر بخواهيم داروى گوهر متراكم را به راه دور بفرستيم و در عين حال علاوه بر تراكم سنگين نيز باشد . مانند : بسّد « 1 » ، مرواريد ، مرجان ، شاه‌دانه و همانند آنها .\r\n\r\nسوزاندن دارو\r\nبرخى از داروها را بايد سوزاند تا از تأثيرش كاسته شود و برخى را به اين منظور بايد سوزاند تا تأثيرش بيشتر گردد . كليهء داروهاى تندى ( حاد ) كه داراى گوهر لطيف يا معتدل هستند بر اثر سوختن گوهر آتشى كه در بر دارند تحليل مىرود و مىكاهد و ازاين‌رو گرمى و تندى آنها هم رو به كاهش\r\n\r\n\r\n","description":"","footnote":"\r\n( 1 ) - بسّد : در فرهنگ معين به معنى مرجان آمده است ليكن بسّد سنگى سرخ‌رنگ دريايى است و غير مرجان است .\r\n","page_name":" 37 ","page_number":37},
  {"content":"\r\n\r\nمىرود ، مانند زاج‌ها و زاج زرد ( قلقطار ) . داروهايى كه داراى گوهر متراكم و نه تند هستند و نه گرم بر اثر سوختن نيروى تند مىيابند . مانند آهك : آهك سنگى بوده است كه حدتى ( تندى ) نداشته است و بعد از آنكه به آتش كشيده شده است تندى را كسب كرده است . بطور كلى هدف از سوزاندن دارو يكى از حالات پنجگانه زير است :\r\nالف - از حدّت دارو بكاهيم مانند : زاج و زاج زرد .\r\nب - دارو حدت يابد مانند حالت آهك .\r\nج - دارويى كه گوهرش متراكم است و مىخواهيم لطيف شود ، مانند خرچنگ و شاخ گوزن كه مىسوزانند .\r\nد - براى كوبيده شدن ( خرد شدن ) آمادگى پيدا كند ، مانند ابريشم .\r\nابريشم را براى تقويت قلب مىسوزانند ، ليكن اگر آن را با قيچى ريزريز كنند بهتر و تأثيرش از سوختهء آن بيشتر است . اما با قيچى بريدن به اندازه‌اى كه لازم است ريزريز شود ، دشوار است و ناگزير آن را به آتش مىكشند .\r\nه - براى اينكه از تباهى گوهرش اثرى نماند ، مانند كژدم كه آن را براى معالجهء سنگ مثانه مىسوزانند .\r\n\r\nشستن دارو :\r\nهر دارويى كه مقدارى از گوهر تند لطيف با آن آميخته باشد مىتوان به وسيلهء شستن آن تندى را از آن زدود و گوهرش را تعديل نمود . تعديل دارو به وسيله شستن در سه حالت به كار مىآيد :\r\n1 - وقتى دارو بيش از حد لازم گرم است ، به وسيله شستن رو به سردى مىآورد و اعتدال مىيابد آن بخش از دارو كه مزاج خاكى دارد وقتى به آتش كشيده مىشود گرمى را از آتش دريافت مىدارد . عمل شستن آن را از گرمى اكتسابى مىرهاند . آهك شسته همين حال را دارد كه اثر سوختن آن از بين مىرود و معتدل مىگردد .\r\n2 - شستن دارو گاهى نه تنها بدين منظور است كه سردى بخشد بلكه منظور آن است كه اجزاى دارو را كوچك سازد و صيقل دهد و آمادهء بهره‌بردارى نمايد . مانند نرم كردن توتيا در آب .\r\n3 - در دارو نيرويى هست كه كارى به آن نداريم و مىخواهيم آن را از دارو دور نماييم مثلا عمل شست‌وشو را در سنگ ارمنى و لاجورد انجام مىدهيم تا نيروى تهوع‌آور را از دست بدهند .\r\n\r\nمنجمد كردن دارو\r\nهر دارويى كه داراى گوهر سرد است در حالت انجماد نيروى لطيف را از دست مىدهد و سرديش افزايش مىيابد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nمجاورت دارو با داروى ديگر\r\nداروها گاهى بر اثر همنشينى و مجاورت كنش ويژهء خود را تغيير مىدهند . داروى سرد از همسايهء گرم گرمى كسب مىكند و داروى گرم از همنشينى سرد به سردى مىگرايد . بسيارى از داروهاى سردمزاج را كه در كنار انكژه ( حلتيت ) ، شبرم ، جندبيدستر و مشك قرار دهند به گرم‌مزاجى روى مىآورند و گرمى مىبخشند . بسيارى از داروهاى گرم را اگر در مجاورت كافور و صندل كه سردند بگذارند به سردى مىگرايند و سردىرسان مىشوند پس بايد دانسته شود كه همنشينى اثر مىبخشد و نبايد داروهاى مختلف در كنار هم نهاده شوند و از يكديگر تأثير بپذيرند .\r\n\r\nآميزش داروها\r\nدر آميزش داروها باهم ممكن است يكى از حالات زير ايجاد شود :\r\n1 - اثرات دارويى با آميختن بيشتر گردد .\r\n2 - داروها بر اثر آميزش اثر خود را از دست بدهند .\r\n3 - بر اثر اين آميخته شدن ، خطرات دارو از بين برود و مفيد واقع شود .\r\nحال براى اين هر سه حالت مثال و توضيحاتى داريم :\r\nحالت اول : برخى از داروها داراى نيروى اسهالى هستند و ليكن بدون كمك از غير نمىتوانند كار را يكسره كنند . پس به كمكى نيازمند هستند تا قوت لازم را بيابند مثال :\r\nگياه تربد مسهل است ولى نه به آن اندازه كه براى اسهال شديد به كار آيد . اگر فلفل و داروهاى لطيف همراه تربد باشند در عمل تحليل بردن به آن كمك مىكنند و اسهال سريع‌تر صورت مىگيرد .\r\nزراوند داراى نيروى قبض شديد است ، ليكن قوت بازكنندگى نيز دارد كه از اثر آن مىكاهد . اگر زراوند را با گل ارمنى يا با اقاقيا مخلوط كنيم به شدت قابض خواهد شد .\r\nآميختن داروها گاهى به منظور نفوذ كردن و رسيدن به مقصد صورت مىگيرد مثلا در مورد زعفران كه گل محمدى و كافور و بسّد را با آن مىآميزند تا به قلب برسد .\r\nگاهى نيز هدف از بهم‌آميختن داروها عكس هدف قبلى است يعنى براى نفوذ دادن نيست بلكه براى بازداشتن و به تعويق انداختن است . مثلا داروهاى لطيف و نفوذكننده را كه براى معالجه كبد به كار آيد با تخم ترب مىآميزند تا تخم ترب آن دارو را تا مدتى كه لازم است در كبد حبس نمايد و الّا اگر داروى لطيف و خوشگذر بدون بازدارنده باشد زودتر از مطلوب از كبد خارج مىشود . تخم ترب بر ضد راه خروج آن مزاج را به قى كردن وامىدارد و هرآنچه از داروى لطيف به سوى رگ‌ها در حركت است به تعويق مىافتد .\r\nحالت دوم : دو نوع از دارو كه هر دو يك اثر مىبخشند ليكن اثر آنها به وسيلهء دو نيروى متضاد يا شبيه متضاد است اگر اين دو نوع دارو باهم باشند چنانچه يكى از آن دو زودتر برسد . اثر خود را نشان مىدهد و اگر هيچ‌كدام از ديگرى پيشى نگيرد و باهم به مقصد برسند . مانع كار يكديگر مىشوند و هيچ كارى انجام نمىدهند . به عنوان مثال : هليله و بنفشه اين حالت را دارند . بنفشه نرمىبخش است و هليله از راه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nفشردن و متراكم كردن اثر مسهلى دارد . اگر هر دو باهم در يك آن بر ماده وارد آيند اثرى نخواهند بخشيد اگر هليله قبلا بيايد و بعد از آن بنفشه سر برسد يكى از آنها بىكار مىماند و چنانچه بنفشه اول بيايد و نرمش دهد و بعدا هليله سر رسد و فشار آورد اثر قوىتر مىگردد .\r\nحالت سوم : صبر و كتيرا و مقل را براى اين حالت مثال مىآوريم .\r\nصبر مسهل است و معده را مىپالايد ولى خراشنده است . و دهانهء رگ‌ها را باز مىنمايد . كتيرا پوشاننده ( چسبنده ) است . مقل قابض است .\r\nهرگاه صبر را به روان كردن كار دفع استعمال مىكنيم آن را با كتيرا و مقل مىآميزيم . در اين صورت صبر اسهال مىدهد . كتيرا آنچه را كه صبر تراشيد پر مىنمايد ( مىپوشاند ) و مقل دهانهء رگ‌ها را تقويت مىكند و كار به سلامت به انجام مىرسد .\r\nآنچه تا اينجا ذكر شد دستورات و مثال‌هاى مفيد بودند كه مىتوان از آنها استفاده كرد و به وسيلهء آنها مزاج داروها را شناخت و به روش استعمال آنها پى برد .\r\n\r\nگفتار ششم چيدن داروها و نگهدارى آنها\r\nگروهى از داروها معدنى و برخى گياهى هستند دسته‌اى نيز از جانوران بدست مىآيند .\r\n\r\nداروهاى معدنى :\r\nدر گزينش داروهاى معدنى شروطى بايد مورد نظر باشند به قرار زير :\r\n1 - داروها از معدنى استخراج شده باشند كه فراورده‌هايش به خوبى مشهور است ، مانند زاج سبز ( قبرسى ) زاج كرمانى و مشابه آنها .\r\n2 - داروى معدنى بايد صاف و بىآلايش و دور از هر آميزهء بيگانه‌اى باشد .\r\n3 - بايد مواد برچيده به عنوان دارو ، گوهر تمام عيار باشد و رنگ و مزه ويژهء آن بدون كاستى و درست باشد .\r\n\r\nداروهاى گياهى :\r\nداروهاى گياهى بر چند نوعند به قرار زير :\r\nبرگ گياه ، تخم گياه ، ريشه و ساقه و شاخهء گياه ، گل و شكوفهء گياه ، ميوهء گياه و گاهى نيز تمام گياه مورد استفادهء دارويى قرار مىگيرد .\r\nچيدن و نگهدارى برگ‌ها : گياه بايد به حجم نهايى خود رسيده باشد تا برگ نيز به مرحلهء نهايى نمو\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nرسيده باشد و بايد قبل از آنكه برگ تغيير رنگ بدهد يا بشكند و يا پژمرده شود و به زمين بيفتد آن را چيد .\r\nچيدن تخم دارويى گياهان : تخم گياه را بايد هنگامى چيد كه كاملا سفت شده باشد و اثرى از رطوبت و نارسيدگى در آن نمانده باشد .\r\nچيدن ريشهء گياهان : ريشه گياه را هنگامى به منظور دارويى بايد بچينند كه گياه در شرف برگ‌ريزى است .\r\nچيدن شاخه و ساقه : زمان چيدن شاخه و ساقهء گياه دارويى وقتى است كه گياه كاملا نمو يافته و رسيده است و هنوز پژمردگى به آن راه نيافته است .\r\nچيدن شكوفه‌ها : شكوفه را بايد بعد از باز شدن كامل و قبل از پژمردن و افتادن برچيد .\r\nچيدن ميوهء گياهان : ميوهء گياه را بايد تمام رسيده از درخت يا گياه چيد و چيدن آن قبل از هنگامى باشد كه آمادهء ريختن و افتادن است .\r\nچيدن گياه كامل : گياه بايد هنوز شاداب باشد ، تخمش رسيده باشد ، ساقهء آن كمتر ترنجيده و شاخهء آن كمتر پژمرده باشد . تخم آن پرمغزتر و چاق‌تر و ميوه‌اش پرمايه‌تر و سنگين‌تر باشد . ميوهء حجيم و بىمايه و پژمرده چندان ارزشى ندارد اما اگر بزرگ و پرمايه باشد از كوچكترش مفيدتر است . چيدن گياه دارويى در هواى صاف و آفتابى بهتر از آن است كه در هواى مرطوب و بارانى و بعد از باران بچينند .\r\nگياهان بيابانى ( وحشى ) هرچند غالبا از گياهان كاشته شده ( زراعتى ) كم‌حجم‌ترند ليكن بهتر از آنها هستند در اين مورد گياهان كوهستانى با ارزش‌تر از گياهان جلگه‌اى مىباشند هر گياهى كه بر بلنديها روييده است و يا به مرغزار و چمنزارها نزديك‌تر است بهتر از ساير گياهان است . هر گياهى كه در وقت و اوان خود چيده شود بهتر از آن است كه قبل يا بعد از وقت چيده‌اند .\r\nشرايطى كه ذكر شد در اكثر حالات مطابقت دارد و بايد مراعات شود . هر قدر رنگ گياه سيرتر و مزه‌اش آشكارتر و بويش قوىتر باشد نشانهء خوبى آن است . از تأثير گياه خشك شده بعد از سه سال كاسته مىشود باستثناء چند گياه از قبيل دو نوع خربق سياه و سفيد .\r\n\r\nانگم‌ها و شيره‌ها\r\nشيره و انگم ( صمغ ) گياهان را به منظور استفادهء دارويى بايد بعد از منعقد شدن و قبل از آنكه آن‌قدر خشك شود كه به آسانى خرد شود برچيد . اكثر انگم‌ها و به ويژه افربيون بيشتر از سه سال تأثير نمىبخشند . بهترين نوع انگمها آن است كه مدت بيشترى پايدار و اثربخش بماند . اگر انگم تازه و نيرومند در دسترس باشد چه بهتر ، اما اگر چنين انگمى پيدا نشود مىتوان كهنهء آن را كه در اثربخشى تا حدى ناتوان شده است به جاى آن به كار برد و مقدار آن را بيشتر كرد .\r\n\r\nداروهاى حيوانى :\r\nتهيه عناصر درمانى از حيوانات شروطى دارد به قرار زير : حيوان بايد جوان باشد ، در فصل بهار مورد استفاده قرار گيرد و صحيح الجسم و كامل الاعضاء باشد . بايد مادهء دارويى را بعد از سر بريدن حيوان از\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآن جدا كرد و حيوانى كه بر اثر بيمارى مرده است نبايد مورد استفاده قرار گيرد . دانستن آنچه كه در اين گفتار آمده است براى طبيعت بايسته است و لازم است آنها را دستورات عمومى ( كلى ) دانست و در زمينهء ادويهء مفرده از آن استفاده كرد . جملهء اول را با اين گفتار پايان مىدهيم و بعد از آن جملهء دوم را مىآوريم و در نظر داريم كه راجع به مزاج ادويهء مفرده‌اى كه شهرت دارند و شناسايى آنها براى ما آسانتر است سخن به ميان آوريم . علامات و نشانه‌هايى براى شناسايى آنها مىگذاريم تا يادگيرى آنها آسان و صحيح باشد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nجمله دوم [ در شناسايىقواى جزئى داروهاى مفرده 
  ]\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nجملهء دوم شامل دوازده لوح و يك قاعده\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمشتمل بر چندين لوح و يك قاعده درباره ادويهء مفرده\r\nدر جملهء اول طرز تنظيم لوح‌ها را بيان كرديم و در اينجا تصميم داريم محتويات هر لوحى را جداگانه شرح دهيم و در قاعده بگنجانيم و رنگ‌هايى را كه براى هريك از لوح‌ها قرار داده‌ايم ذكر نمائيم .\r\nچهار لوح اول از اين الواح آشكارند و نياز به توضيح چندانى ندارند از لوح پنجم به بعد به شرح بيشتر و رنگهاى ويژه احتياج دارند . ليكن نبايد چنين پنداشت كه ما در يافتن محتواى لوح‌هاى نامبرده نوآورىهايى كرده‌ايم و زياده بر آنچه سابقا ذكر شده مطالب تازه‌اى آورده‌ايم چه هرچه ما در اين فصل گردآورى كرده‌ايم همانها هستند كه دربارهء ادويهء مفرده ذكر شده است و در اينجا احكام و فوائد ويژه هريك از آنها را توضيح مىدهيم .\r\n\r\nلوح اول لوح افعال و خواص\r\nمنظورم اولين لوحى است كه به رنگ‌آميزى نياز دارد و آن عبارت از لوح اثرات است . كنش‌ها را مىتوان به چندين نوع تقسيم نمود بدين قرار :\r\nلطيف ، متراكم ( كثيف ) ، لزج ، خشك‌كننده ( نشاف ) لطيف‌كننده ، غليظكننده ، چسباننده ، تحليل‌برنده ، زداينده ، پوشنده ، زبرىدهنده ، صاف‌كننده ، بازكننده كه دهانهء رگ‌ها را باز مىكند ، سست‌كننده ، قطع‌كننده ، بادشكن ، جذب‌كننده ، سوزناك ( لاذغ ) ، بازدارنده ، تصفيه‌كننده ، مسكّن درد ، سرخ‌كننده ، خارنده ، قرحه‌آور ، خورنده ، سوزنده ، عفونت‌زدا ، عفونت‌آور ، داغ‌گذار ، نيروبخش ، رساننده ، مانع پخته شدن ( مفجح ) ، مخدر ، استحكام‌بخش ، سست و متخلخل ، بادزا ، شوينده ، لغزاننده ، فشرنده ، گيرنده ، خاموش‌كننده ، پالاينده خون ، عرق‌آور ، بندآورندهء خون ، بندآورندهء عرق ، نيك كيموس ، بدكيموس ، از بين برندهء زيان آب‌ها ، پرغذا ، كم‌غذا ، توان‌بخش اندام‌ها ، توان‌بخش درون ( احشاء ) ،\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتبديل شونده به خلطها ، ضد بيماريهاى سودا ، سوداآور ، صفراآور ، ضد صفراء ، بلغم‌آفرين ، ضد بلغم ، سازگار با پيران ، برخى از كنش‌ها كه در قوا باشند خلاف كنش طبيعى مىشوند كنشى كه همراه با اسهال است و به آن كمك مىكند .\r\n\r\nلوح دوم كاربرد دارو در آرايش ( زينت )\r\nاين كنش‌ها تصفيه مىكند ، تيرگى مىبخشد ، زدايندهء لكه‌هاى سرخ مايل به سياه ، نافع براى بهق سياه ، ابلقى و برص . برص‌آور ، بهبودىبخش براى پوست‌پوست شدن پوست بدن ( قوباء ) و براى لكه‌هاى سرخ و سياه و كك‌مك ، و به وجود آورنده و نافع براى لكه‌هاى سرخ و سياه ، كك‌مك ، آثار قرحه ، اثر آبله ، ترك رخساره و لب ، ترك پا ، رنگ را سرخى مىدهد ، خال‌هاى كوبيده را برمىكند ، زگيل را از بين مىبرد ، بوى بغل و بدن را بر طرف مىكند ، بغل و بدن را بدبوى مىكند ، پيكان و خارهاى استخوانى را بيرون مىآورد ، دندانها را پاك مىكند ، دندان را زرد مىكند ، بوى بينى و دهان را مىزدايد ، بوى دهان مىآورد ، چاقىآور ، لاغركننده ، ضد شپش ، شپش‌زا ، علاج كژدمه ، مفيد در بيمارى جذام ، جذام‌آور ، پادزهر گزيدن موش ، علاج ناخن‌هاى كج شده ، علاج خورهء ناخن‌ها ، علاج لكه‌هاى سپيد ناخن ، نگهدارندهء پستان ، نگهدارندهء بيضهء مرد ، زيبايىبخش رنگ ، بوى دهان را خوش مىكند ، موى را سياه مىكند ، موى را سپيد مىكند ، سبب بلندى موى مىشود ، موى را پرپشت مىنمايد ، موى را سرخ‌رنگ مىكند ، موى را قوى مىگرداند ، موى را مجعد مىكند ، موى را صاف مىكند ، موى را مىتركاند ، مفيد در داء الثعلب ، بازدارندهء ترك ، مفيد در داء الحيه ، نافع براى تنك شدن مو ، مانع ريزش مو ، مانع طاس شدن ، موى را تنك مىكند ، طاسى به بار مىآورد ، موى را مىروياند .\r\n\r\nلوح سوم اثر دارو بر دمل‌ها و جوش‌ها\r\nدر اين قسمت تأثير دارو در دمل‌هاى گرم ، دمل‌هاى سرد ، دمل‌هاى داخلى ، دمل‌هاى پى ، دمل‌هاى ماهيچه ، دمل‌هاى گوش ، دمل‌هاى زير بغل ، ورم‌هاى كبد ، طحال ، ورم‌هاى ذكر ، ورم‌هاى زهدان ، ورم آبدان : مثانه ، ورم پستان ، ورم دو بيضه ، ورم كليه ، ورم مقعد ، ورم فلغمونى ، ورم نرم ، نفخ ، سرطان ، ورم سخت ، خنازير ، ورم شهدى ( عسلى ) ، دبيله ( خراج درونى ، دملهاى داخلى ) ، جمره ، جوش‌هاى پهلو ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكه مورچه ناميده مىشوند ، شرى ، جوش‌هاى گاورس ، تاول‌هاى پرآب ، نارفارسى ، طاعون ، دمل‌هاى چركين ، جرب خشك ( حصف ) ، جوش‌هاى نرم ، و هم‌چنين اثر دارو از نظر ايجاد دمل گرم ، دمل‌هاى سرد و نرم ، دمل‌هاى سخت و بيمارى سرطان ذكر مىگردد .\r\n\r\nلوح چهارم تأثير دارو در زخم‌ها و قرحه‌ها\r\nنافع براى قرحه‌هاى مورچه‌اى لطيف‌تر از نمله ، قرحه‌هاى بدخيم ، قرحه‌هاى عفونى ، قرحه‌هاى چركين ، بواسير ، پينهء استخوانى ، جرب خارش ، سوختگى با آتش ، خوره ، كچلى ، پوست انداختن پيشانى قرحه‌دار ، گرى ( جرب سودايى ) زخم‌هاى شش ، و داروهايى كه : قرحه‌ها را چركين مىكنند ، جوش خوردن زخم ، روياندن گوشت ، و از بين برندهء گوشت زايد ، تأثير دارو در مرحله آخر زخم ، نار فارسى ، بيماريهاى استخوانى ، نرم كردن خشك ريشه و در بازداشتن اندامها از تعفن ذكر مىگردد .\r\n\r\nلوح پنجم اثر دارو در مفاصل و ابزار مفاصل :\r\nنظير درد مفاصل ، جابه‌جا شدن مفاصل ، گسستن مفاصل ، حالت كوفتگى مفاصل ، خستگى مفاصل ، سخت شدن مفاصل ، درد پىها ، پيچش پى ، بيماريهاى سرد كه براى پى رخ مىدهد . خشكى پى ، ورم پى ، قرحهء پى ، تقويت عصب ، درد پشت ، افتادن ، ضربت خوردن ، ترنجيدگى ، كشيدگى ، فالج ، لرزه ، بركندگى ، فتق ، آماس بيضتين ، درد جابه‌جا شدن ، درد پا و انگشتان ، و هم‌چنين زيانى كه دارو براى عصب دارد .\r\n\r\nلوح ششم كاربرد دارو در بيماريهاى ناحيه سر\r\nكاربرد دارو در بيماريهاى ناحيه سر در لوح ششم بيان مىگردد و اثرات دارو در موارد نامبرده در زير\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبحث مىشود :\r\nسردرد گرم و سرد ، درد نيمهء سر ( شقيقه ) ، لكه‌هاى سفيد پيشانى ، تقويت سر ، زياد نمودن مغز ، پاك كردن مغز ، بر طرف كردن بادهاى سر ، باز نمودن انسداد مغز ، و هم‌چنين زيان دارد از نظر ناتوان كردن مغز ، ايجاد سردرد ، سنگينى سر ، چرت ، خواب ، كم‌هوشى ، صرع و يا بهبودى آن ، علاج كجى دهن ، سكته ، سرگيجه و كم‌هوشى ، خواب‌آلودگى ( سبات ) ، ماليخوليا ، وحشت از خواب بيدار شدن ، ديوانگى ، از حالت ترسى كه در خواب براى كودكان و غيره رخ مىدهد ، بيمارى سرسام گرم ، خواب در بيدارى ، خشك شدن ، افزايش قوهء حافظه ، ايجاد فراموشى ، رفع خمارى . وزوز و غرش در گوش ، سنگينى و كرى گوش ، درد گوش ، دمل گوش ، قرحهء گوش ، نزله‌ها و زكام ، خون‌دماغ و عطسه ، بزاق دهان ، جوش‌هاى دهان ، جوش‌هاى زبان ، بيماريهاى دهان ، تقويت دندان‌ها ، سختى زوائد ، سخت شدن مفاصل .\r\nبيماريهاى استخوانها ، درد دندان ، تسهيل كشيدن دندان ، كرم‌خوردگى دندان ، ورم‌هاى زبان ، قرحه‌هاى خونين ، آزاردهنده لثه .\r\n\r\nلوح هفتم كاربرد دارو در بيماريهاى مربوط به چشم\r\nمانند رمد گرم ، رمد مزمن ، سبل ، قرحهء چشم ، خاشاك در چشم ، لكهء خون در چشم ، رطوبت قرنيه ، لكه‌هاى سبز ، كبودى ، سپيدى ، برآمدگى چشم ، غليظ شدن قرنيه ، اشك‌ريزى ( دمعه ) مانع آبريزيهاى چشم ، فراخى چشم ، تنگى چشم ، سوزش ، آب آمدن در چشم ، رنگهاى آب ، ناخنه ، ژفك ، تكان خوردن حدقه ، تغيير يافتن رنگ ، كم‌سويى ، شب‌كورى ، روزكورى ( آفتاب‌كورى ) ، گرماى پلك ، يبوست ( خشكى ) سرخى چشم و آماس ، موى آزاردهنده ، موى زائد ، تنك شدن مژه ، وردينه ، از هم جدايى پى مجوف ، شپش در پلك ، مورسان ، گوشت پارهء زائد ، سردى ، خارش ، جوآسا ، جوش سرخ كه از چشم برآيد ( ودقه ) ، جوش درونى چشم ، جوش ، سرطان ، گودى ، پوست‌اندازى ، برگشتن موى ، برجستگىها ، تغيير سپيده چشم ، تغيير پوستك ( جليديه ) ، تيرگى چشم ، و بالاخره به منظور اشك آوردن و تقويت ديد چشم .\r\n\r\nلوح هشتم كاربرد دارو در بيماريهاى دستگاه تنفسى و سينه\r\nمانند ورم لوزتين و زبان كوچك ، خفگىها ، ذبحهء صدرى ، زالو ، اختلالات تنفسى ، ربو ،\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nانتصاب النفس ، خشونت سينه ، خشن نمودن سينه ، خشن نمودن صدا ، از بين بردن خشونت صدا ، جلوگيرى از صداگرفتگى ، صاف نمودن صدا ، بهبودى صدا ، سرفه‌هاى خشك ، سرفه‌هاى مزمن و ذات الجنب ، ذات الريه ، چركين شدن و ريم‌ريزى ، سل ، پاك نمودن قرحه‌هاى حجاب حاجز ، خون‌ريزى از دهان ، درد پهلو ، منعقد شدن خون ، بيماريهاى شش ، بدى مزاج قلب ناشى از گرما يا سرما ، غش ، خفقان گرم ، خفقان سرد ، درد حجاب ، ورم‌هاى پستان ، و بالاخره به منظور تقويت اندام‌هاى تنفسى و سينه و نيروبخشى به آنها ، تقويت قلب و زياد نمودن فهم و همچنين زياد نمودن شير پستان .\r\n\r\nلوح نهم كاربرد دارو در اندام‌هاى تغذيه\r\nاز نظر توان‌بخشى به معده ، ناتوان كردن معده ، گوارش ، ضد گوارشى ، اشتهاانگيزى ، اشتهابرى ، ضد اشتهايى ، ناسازگارى با معده ، سودمندى آن در سكسكه ، دل بهم‌خوردگى ، ايجاد دل بهم‌خوردگى ، پكر نمودن ، آروغ‌آورى ، آروغ‌برى ، سست كنندگى معده ، دباغىكننده معده ، ايجاد سوزش معده ، باز نمودن انسداد معده ، ايجاد تشنگى ، بر طرف كردن تشنگى ، ايجاد نفخ ، برطرف‌كننده نفخ ، درد معده ، لغزندگى معده ، ورم معده ، اثر تقويتى بر روى كبد ، زيان‌رسانى به كبد ، رفع درد كبد ، بر طرف كردن انسدادهاى كبدى ، ايجاد انسدادهاى كبدى ، بندآمدگى ، رفع ورم‌هاى گرم كبد ، ورم‌هاى سرد كبد ، جلوگيرى از سفتى كبد و ايجاد نرمش در كبد ، ايجاد يرقان ، درمان يرقان زرد ، استسقاى خيكى ، استسقاى گوشتى ، استسقاى طبلى ، بوجود آوردن استسقا ، شفابخشى ورم طحال ، سفتى طحال و نفخ طحال ، و بالاخره يرقان سياه .\r\n\r\nلوح دهم در اندامهاى دفعى\r\nاز تأثير دارو در اندام‌هاى دفعى مانند اثرات خارج‌كننده ترشحات و خلطهاى زيان‌آور ، خارج‌كننده زرداب ، خارج‌كننده سودا ، خارج‌كننده مواد آبكى ، ضد نفخ ، ايجاد خونريزى ، جلوگيرى از خونريزى ، مفيد براى اسهال ، اصلاح‌كننده معده ، زخم معده . ايجاد قى و اسهال ( هيضه ) . جلوگيرى از قى و اسهال ، بازدارندهء روده از لغزش ، ايجاد درنگ در روده ، ترميم كنندهء خراشيدگى ، دردآور شكم و روده ( مغص ) و از بين برندهء اين درد ، و هم‌چنين سودمندى آن در زحير ، قولنج سرد ، قولنج گرم ، ورم روده‌ها ، بيمارى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nايلاوس ، انگل‌ها ، درد روده‌ها ، گنديدگى و بدبويى مدفوع ، قولنج بادى ، قولنج ورمى ، خارج كردن پيشآب يا خون رگل به تنهايى و يا هر دو باهم ، شاش‌بندى ، سوزش به هنگام دفع پيشآب ، ريزش غير ارادى ادرار ، دفع خون از مجراى ادرارى و ريزش چرك از مجراى ادرارى ، چكميزك ، تقويت كليه‌ها و يا زيان‌رسانى به آن . ديانيطس ، سنگ كليه ، سنگ مثانه ، ورم كليه ، ورم مثانه ، درد كليه ، قرحه‌هاى كليه ، قرحه‌هاى مثانه ، گرى در مثانه و خارش آن ، درد مثانه ، سستى مثانه ، تقويت مثانه يا زيان‌رسانى به آن ، درد زهدان ، ترشحات سفيد رحم ، پاك كردن رحم ، بند آمدن خون قاعدگى ، دارويى كه زهدان را پاك مىكند . يا خون حيض را بند مىآورد . ورم زهدان ، سفت شدن زهدان ، برهم آمدن دهانهء زهدان ، باد كردن زهدان ، جوش‌هاى زهدان و قرحه‌هاى زهدان ، جلوگيرى از باردارى ، كمك به باردارى ، عقيم نمودن ، نگهدارى جنين ، كشتن جنين ، سقط جنين ، خارج نمودن جفت ، آسان نمودن زايمان ، تصفيه خون زائو ، زياد نمودن ميل به جماع ، زياد كردن منى ، كاهش منى ، كم كردن احتلام ، ايجاد حالت نعوظ ، فراساموس ، ورم آلت تناسلى خارجى مرد ، قرحه‌هاى آلت تناسلى ، بيرون آمدن مقعد ، تقويت مقعد ، ورم‌هاى مقعد ، خون‌ريزى مقعد ، فروهشتگى و سستى مقعد ، بيرون آمدن بواسير مقعد بحث مىشود .\r\n\r\nلوح يازدهم در انواع تب\r\nاز اثر دارو در تب‌هاى گرم ، تب‌هاى سرد و مزمن ، تب‌هاى مختلط ، تب نوبه ، تيفوس ( محرقه ) ، تب مطبقه ( فراگير ) تب سه روز در ميان ( ربع ) تب نائبه ، تب وبايى ، تب دق ، تب يوميه ، تب كهنه ، تب نوبه ، و تب و لرز ، بحث مىشود .\r\n\r\nلوح دوازدهم در انواع سموم\r\nدر زمينه اثر دارو بر سمّ و دارا بودن خواص گريزانندهء حشرات ، ترياق ، پادزهر ، حشره‌كش است ، سم ، داروى كشنده ، بيش ، قرون السنبل ، زهرهء مار ، مردار سنگ ، شوكران ، افيون ، بنگ ، تاتوره ، قارچ ، الاكلنگ ، درونه ، تاج الملوك ، زهر ماهى مركب ، نيش مار و افعى ، نيش عقرب ، رتيل ، عنكبوت ، نيش عقرب جرار ، شپش‌گزگى ، گزش سگ هار ، گزش انسان هار ، سم اژدهاى دريا ، راسو ( موش خرما )\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nتيرهاى زهرآگين ، تيرهاى ارمنى ، هلاهل ، دانهء كوبيده شده اسپرزه . اين بود لوحهايى كه ذكر آن را وعده كرده بوديم\r\n\r\nبيان چندين لوح كه قبلا ذكر نشده است .\r\nبدان كه من ادويهء مفرده‌اى را كه در حرفهء ما طبيبان به كار مىروند در لوح‌هايى قرار داده‌ام كه هر لوحى رنگ ويژه‌اى دارد و اين رنگ‌آميزى براى اين است كه جوياى اين صنعت بتواند با داروها آسانتر آشنا شود و فايدهء هريك از آنها را براى اندام‌هاى ظاهرى و باطنى و زيان آنها را نيز به سرعت دريابد به قرار زير :\r\n\r\nلوح اول - اسامى ادويه مفرده و تأثير و خاصيت آنها\r\n\r\nلوح دوم : گزينش بهترين نوع دارو\r\n\r\n. لوح سوم : چگونگى دارو و شناسايى مزاج آن\r\n. \r\nلوح چهارم : ويژگى حالات و اثرات عمومى دارو\r\nمانند گداختن ، رسانيدن ، پوشش شدن ، تخدير و همانند اين كنش‌ها كه سابقا در جملهء اول بيان كرديم و خواص ديگرى كه ممكن است داشته باشند ، براى معرفى هريك از آنها رنگ ويژه‌اى در موقع نگارش به كار برديم تا آسان پيدا شود .\r\n\r\nلوح پنجم : كاربرد دارو در آرايش پوست\r\nاز قبيل زدودن برص ، زگيل و همانند آنها كه با رنگ ويژه‌اى ثبت شده است ؛ و اثر آن در آرايش مو نظير نگهدارى ، دراز شدن ، سياه كردن مو كه با رنگ متمايزى نوشته شده است و هر اثرى كه دارو در مورد پوست يا مو داشته باشد جزء آرايش محسوب مىشود و هركدام به رنگى جداگانه درآمده‌اند تا جويندهء مطلب را رهنمون باشند .\r\n\r\nلوح ششم : كاربرد دارو در دمل و جوش‌ها\r\nكه هر صنفى از آنها نيز رنگ ويژهء خود را دارد .\r\n\r\n[ لوح هفتم : قرحه‌ها و زخمها 
  ]\r\nلوح هفتم : براى هريك از حالات : قرحه‌ها ، زخم‌ها ، شكستگىها رنگ خاصى به كار برده‌ايم .\r\n\r\nلوح هشتم : كاربرد دارو در درمان بيماريهاى مفاصل و پىها\r\nبا رنگ ويژهء آنها .\r\n\r\nلوح نهم : كاربرد دارو در بيماريهاى وابسته به كليهء قسمت‌هاى سر با رنگى متمايز\r\n. \r\nلوح دهم : اثر دارو در بيماريهاى چشم و متعلقات آن\r\n. \r\nلوح يازدهم : كاربرد دارو در بيماريهاى اندام‌هاى تنفسى و سينه\r\nكه با رنگ ويژه‌يى نشان داده شده است .\r\n\r\nلوح دوازدهم : تأثير دارو در درمان بيماريهاى اندام‌هاى غذايى\r\nكه آنها هم به رنگ جداگانه‌اى ثبت شده‌اند .\r\n\r\nلوح سيزدهم : كاربرد دارو در بيماريهاى دستگاه دفع\r\nكه به رنگ خاصى نشان داده شده‌اند .\r\n\r\nلوح چهاردهم : كاربرد دارو در انواع تب و متعلقات آنها\r\n\r\nلوح پانزدهم : رابطه داروها با زهرها\r\n. \r\nلوح شانزدهم : ذكر داروهايى كه آنها را داروى احتياطى مىتوان شمرد\r\nيعنى اگر داروى مورد نظر پيدا نشود ، داروى ديگرى را به جاى آن استعمال مىكنيم كه كار اولى را انجام مىدهد .\r\nنبايد فراموش كرد كه شايد هريك از داروهاى ثبت شده در همهء لوح‌ها تكرار شده باشد و شايد تنها در يك لوح يا بيشتر از يك لوح ثبت شده باشد و ما در سرآغاز اين كتاب به اين ترتيب توجه كرده‌ايم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nقاعده\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمقدمه ذكر نام و توصيف ادويهء مفرده به ترتيبى مطلوب مىگويم : در نظر دارم كه در اين بخش نام داروها را به ترتيب حروف ابجد بياورم تا جوينده صنعت طب بتواند به آسانى هريك از داروهاى مورد نظر و تأثير دارو را در هر اندام از اندامها در لوح مخصوصى بيابد .\r\nاين بخش را به بيست و هشت فصل تقسيم كرده‌ايم كه هر فصل نام چندين دارو را در بر مىگيرد و در آخر هر فصل شمارهء داروهاى نامبرده را نشان داديم . وقتى از ذكر جدول‌ها و فصلهايى كه نشان دهندهء تأثير درمانى داروها هستند فراغت حاصل شد جملهء دوم خاتمه مىيابد و اين كتاب نيز به پايان مىرسد .\r\n\r\nفصل اول حرف الف ( أ )\r\n\r\nاكليل الملك ( شاه افسر - ناخنك ) :\r\nگياهى است به رنگ كاه به شكل هلالى ( ماه نو ) با وجود تخلخلى كه دارد تا اندازه‌اى سخت است . گاهى به رنگ سپيد و گاهى زرد رنگ است ديسقوريدوس مىگويد :\r\nبعضىها اين گياه را ايسقيفون مىنامند . گياهى است خشك داراى شاخه‌هاى زياد و چهار گوش كه به سپيدى مىزنند و خم مىشوند برگ اين گياه شبيه برگ درخت به است ليكن اندكى درازتر از آن است ، كمى زبر است و كركدار و رنگش به سپيدى متمايل است . و در جاهاى زبر و خشن مىرويد . گزينش :\r\nبهترين نوع مورد استفادهء اين گياه گونه‌اى است كه سختتر است رنگش كمى به سپيدى مىگرايد ، مزه‌اش تلخ‌تر و بويش تند و آشكار است . ديسقوريدوس گويد : بهترين نوع آن برنگ زعفران است و داراى بويى قوىتر مىباشد ، هرچند بوى اين نوع در ساقه كمتر از ساير بخش‌ها است و يا گونه‌اى كه رنگش همرنگ شنبليله باشد . مزاج : مزاج آن در درجهء اوّل گرم و خشك است و عموما مزاج مركب دارد و گرمى آن از سردىاش بيشتر است بديگورس گويد : « داراى حرارت و برودت معتدل است » .\r\nخواص درمانى : اندكى قابض است . تحليل‌برنده است و به لحاظ همين گدازندگى است كه رساننده\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n( منضج ) مىباشد . بديگورس گويد : « اين گياه داراى خاصيتى است كه مواد زائد را آب مىكند » گويند :\r\nافشرهء اين گياه كه با « مىپخته » « 1 » ( ميبختج ) همراه باشد مسكن دردهاست خود گياه تحليل‌برنده و لطافت‌بخش است و اندام‌ها را نيرو مىبخشد . در علاج دمل و جوش : اين گياه خودبخود در علاج دملهاى گرم و سخت نافع است . اما اگر با « مىپخته » باشد يا با سپيده تخم‌مرغ و آرد شنبليله و تخم كتان و خشخاش مخلوط باشد چنان كه موضع دمل مقتضى است تأثيرش بيشتر است . در علاج زخم و قرحه‌هاى تر : اثر مثبت دارد بويژه قرحه‌هاى عسلى ( شهدى ) مفيد است . براى اين منظور گياه را در آب حل مىكنند و قرحه را بدان مىشويند يا اينكه گياه را با داروهاى خشك‌كننده از قبيل مازو ، گل خشك ، عدس مخلوط مىكنند . در معالجه اندام‌هاى سر : ضماد اين گياه اگر با « مىپخته » درست شود يا با ديگر داروهاى نامبرده صورت گيرد ورم گوشها را فرو مىنشاند و درد گوش را از بين مىبرد . اگر افشره آن را در گوش بچكانند درد گوش را بهتر از ضمادش چاره مىكند اگر آن را در آب حل كنند سردرد را از بين مىبرد . در بيماريهاى چشم : ضمادش كه با سيكى و داروهاى ذكر شده همراه باشد چاره‌ساز ورم چشم است . در بيمارى اندام‌هاى دفعى : ضماد آن با سيكى و داروهاى نامبرده با او كه با شراب پخته شوند ورم مقعد و بيضه‌ها را فرو مىنشاند . اگر ساقه‌هاى آن را با برگهايش بجوشانند و آن را بنوشند ادرارآور است و حيض را روان مىسازد و جنين را بيرون مىآورد . اگر با آب جوشانده آن خود را شست‌وشو دهند خارش بيضه‌ها را فرو مىنشاند .\r\n\r\nانيسون « 2 » :\r\nاين دارو تخم رازيانه رومى است . تندمزگى آن از رازيانه خودرو و رازيانه نبطى « 3 » كمتر است داراى نوعى مزه شيرين است و بهتر از رازيانه خودرو است . از لحاظ مزاج : جالينوس گويد : گرم است در درجهء دوّم و خشك است در درجهء سوم . « و باز گفته است در درجهء سوم هم گرم است و هم خشك »\r\nاز نظر خواص درمانى : بازكننده است و كمى گيرنده و گس . مسكن دردها ، عرق‌آور و بادشكن است و اگر در روغن جوشانده شود تأثيرش بيشتر است . در مزاج انيسون اندكى تندى است . كه تقريبا با داروهاى سوزنده برابر است . در مداواى اندام‌هاى سر و كله : اگر آن را بخار كنند و بخار را استنشاق كنند سردرد و سرگيجه را از بين مىبرد . اگر آن را بكوبند و با روغن گل سورى ( محمدى ) بياميزند و در گوش بچكانند بيماريهاى درونى گوش را كه ناشى از اثر ضربت يا برخورد باشد بهبود مىبخشد و درد گوش را بر طرف مىنمايد . در مداواى چشم : براى سبل مزمن دواى خوبى است . در علاج دستگاه تنفس و سينه : شير را فزونى مىدهد . در اندام‌هاى تغذيه : حالت تشنگى را كه از رطوبتهاى بورقى رخ مىدهد از بين مىبرد . براى بندآمدگىهاى كبدى مفيد است و رطوبت طحال را بر طرف مىسازد . در اندام‌هاى دفعى : بول و حيض سفيد را ريزش مىدهد . رطوبتهاى سفيد را از زهدان پاك مىنمايد شهوت جماع را برمىانگيزد . گاهى كه سبب ادرار مىشود شكم را بند مىآورد راه‌بندان‌هاى كليه و مثانه و\r\n\r\n\r\n","description":"","footnote":"\r\n( 1 ) - شراب مخصوصى كه آن را « سيكى » مىنامند . شراب ثلثان شده كه پس از جوشيدن و تبخير شدن يك‌سوم آن باقى مىماند .\r\n( 2 ) -  Anis \r\n( 3 ) - نبطى : منسوب به نبطيها كه قومى بوده‌اند . نبطى : گياه خودرو\r\n","page_name":" 54 ","page_number":54},
  {"content":"\r\n\r\nزهدان را باز مىنمايد . در تبها : با تب كهنه مقابله مىكند . در زهرها : پادزهر سموم و حشرات سمى است و زيان آنها را دفع مىنمايد . مقدار استعمال دارو : نيم درهم و اصلاح آن با رازيانه است .\r\n\r\nافسنتين ( افسنطين ) « 1 » :\r\nگياهى است كه برگ آن شبيه برگ مرزه و داراى تلخى و گيرندگى و سوزش است . حنين گويد : « افسنتين چندين گونه است : خراسانى ، مشرقى ، سوسى ، طرسوسى ، و نوعى را از كوه لنكام مىآورند » . دانشمندان ديگر كه قديمىتر از حنين هستند گفته‌اند « افسنتين پنج گونه است :\r\nسوسى ، طرسوسى ، نبطى ، خراسانى ، رومى » افسنتين نبطى معطر است . افسنتين عموما داراى گوهر خاكى و گوهر لطيف است و با مزاج خاكى خود داراى گيرندگى است و با گوهر لطيفش اسهال مىدهد و بازكننده است . افسنتين از تيرهء درمنه‌ها است و ازاين‌روى برخى از حكما آن را درمنه ( شحّ ) رومى خوانده‌اند . افشرهء افسنتين از برگ آن مؤثرتر است و با افشره افراسيون « 2 » برابر است . گزينش : بهترين نوع افسنتينى گونه سوسى و طرسوسى است كه به رنگ عنبر است و اگر آن را خرد كنند بوى الوا مىدهد . مزاج : در درجهء اوّل گرم و در درجهء سوم خشك است . افشره‌اش گرمتر است . برخى معتقدند كه در درجهء دوّم خشك است و نظر درست همين است . خاصيت درمانى : افسنتين بازكننده و گيرنده است . گيرندگى آن از گرمىاش قوىتر است . افسنتين نبطى بيشتر گيرنده است و كمتر گرم و بدين علت است كه بلغم را نمىراند اگرچه در معده باشد در اين زمينه بهره‌اى ندارد . در افسنتين نيروى گدازنده موجود است . افسنتين لباس را از بيد و گزند حشرات نگاه مىدارد و اگر با مركب تركيب شود رنگ مركب ثابت مىماند و تغيير رنگ نمىدهد و كاغذ را از موش‌خوردگى محفوظ مىدارد .\r\nسخت شدن پوست و لكه در آرايش : افسنتين رنگ و روى را زيبا مىكند ، براى داء الثعلب ( موخوره ) و داء الحيه ( گرى ) مفيد است لكه‌هاى بنفش زير چشم را مىزدايد و فوائد ديگرى نيز دارد . در زخم و دمل و جوش : ضماد و شربت آن براى تصلبات درونى مفيد است . در ناحيه سر : سر را مىخشكاند و افشره‌اش سردرد مىآورد . به نظر من اين ناشى از زيانى است كه به معده مىرساند . بخار پخته شده آن درد گوش را تسكين مىدهد . اگر افسنتين را قبل از ميگسارى تناول نمايند براى رفع خمارى مؤثر است . ضماد آن در داخل از خناق پيشگيرى مىكند و در مداواى ورمهاى پشت گوش ، درد گوش ، رطوبتهاى گوش اثر مثبت دارد . تناول آن با عسل از سكته جلوگيرى مىنمايد . اندام‌هاى چشم : هر نوع افسنتين و بويژه نوع نبطى آن اگر به صورت ضماد درآيد و به زير چشم ببندند براى معالجه هر نوع درد كهنه و تيرگى چشم مفيد است و اگر آن را با مىپخته ضماد كنند و بر چشم نهند ضربان چشم ، ورم چشم و جوش چشم را از بين مىبرد . اندام‌هاى تنفسى : شربت افسنتين كشيدگى زير سراشيبىهاى دنده‌هاى رو به شكم ( شراسيف ) را معالجه مىكند . اندام‌هاى تغذيه : اگر پخته و افشره افسنتين را به مدت ده روز و هر روز به اندازه سه ( بولوس « 3 » ) سر بكشند در بازگردانيدن اشتها تأثير عجيبى دارد . شربت افسنتين\r\n\r\n\r\n","description":"","footnote":"\r\n( 1 ) -  Absinthe \r\n( 2 ) گندناى كوهى\r\n( 3 ) - يك‌ششم مثقال - يا سه قيراط .\r\n","page_name":" 55 ","page_number":55},
  {"content":"\r\n\r\nمعده را تقويت مىكند و در بسيارى از حالتها مفيد است . اگر كسانى كه يرقان دارند ، افشرهء افسنتين را به مدت ده روز و هر روز به اندازه سه اوقيه تناول نمايند فايده مىبينند . شربت نامبرده براى مداواى استسقاء نيز مفيد است . ضماد آن كه همراه انجير و آرد سوسن و سوديوم ( نطرون ) يا با انجير و سوديوم و آرد شلمك باشد در مداواى طحال مؤثر است . افسنتين را چنانچه با عدس يا برنج بپزند و بخورند كرمها را از بين مىبرد . افشرهء افسنتين براى معده خوب نيست و خشكه گياه آن نيز دهانه معده را آزار مىدهد ، زيرا شورمزه گس دارد ليكن افسنتين نبطى در اين زمينه بىآزار است . افسنتين مخلوط با سنبل باد شكم و معده را چاره‌ساز است . اگر افسنتين را با روغن حنا مرهم كنند و بر كبد و تهيگاه بمالند درد كبد و تهيگاه تسكين مىيابد . و اگر آن را با روغن گل سورى ( محمدى ) مرهم كنند يا با گل سورى مخلوط كنند درد معده را از بين مىبرد و سفتى آن را بر طرف مىكند . اندام‌هاى دفعى : افسنتين در بيرون راندن بول و روان كردن حيض بسيار مؤثر است . بويژه اگر آن را با عسلاب بردارند . افسنتين مسهل صفراست ولى در بلغم و آنچه در روده‌ها ماندگار است مؤثر نيست . اگر افسنتين را در آب بخيسانند يا آب‌پز كنند يا به مقدار پنج الى هفت درهم يك جا خورده شود و اگر افسنتين بدون پختن و خيساندن باشد مقدار آن نبايد از دو درهم تجاوز كند . شربت افسنتين علاوه بر بيرون راندن صفرا در مداواى بواسير و شقاق مقعد مفيد است . اگر كسى كه كرم دارد افسنتين را آب‌پز كند و يا آن را با برنج بپزد و با عسل بخورد كرم از بين مىرود و شخص به اسهالى سبك دچار مىشود . اگر افسنتين با عدس نيز پخته شود همين كارها را انجام مىدهد و رگها را از خلط صفرا ( مرارى ) و آبكى پالايش مىدهد . افسنتين و تبها :\r\nافسنتين تنها خودبخود در مداواى تب كهنه نافع است و بويژه اگر افشره‌اش با افشرهء ( غافت « 1 » ) تناول شود نفعش بيشتر است . افسنتين و سموم : شربت افسنتين با شراب پادزهر گزش اژدهاى دريائى ، نيش كژدم ، گزش راسو ، سم شوكران است . اگر با سركه باشد پادزهر قارچ سمى است و پاشيدن آن پشه را از بين مىبرد . اگر آب افسنتين را با مركب مخلوط كنند صفحات كتاب از آسيب موش‌خوردگى بدور مىماند . جانشين افسنتين : مىتوان جعده ( گل اربه ) يا درمنهء ارمنى را به اندازه آن به كار گرفت و براى تقويت معده به اندازه آن « اسارون » « 2 » ( برباله ) را با مقدار نصف آن از هليله استعمال كرد .\r\n\r\nآس :\r\nآس كه معروف است و مزهء تلخ آميخته با گسى و شيرينى دارد . گسى آن سبب سردى آن شده است . بر ساقهء آس برجستگىهايى است كه به هيئت كف دست و همرنگ ساقه است اين برجستگىها از بخش ديگر آس قوىتر است . گسى آن در هنگام مكيدن آن‌قدر محسوس است كه زبان را نشگون مىگيرد . اين برجستگىها داراى گوهر خاكى و كمى گوهر لطيف است . روغن آس نيز داراى تمام آن فوائدى است كه اجزاى آس مىرساند و ذكر خواهد شد . گزينش : بهترين نوع آس به منظور استفاده درمانى گونه‌اى است كه رنگش به سياهى مىزند به ويژه « آس خسروانى » كه برگش مستدير است . و\r\n\r\n\r\n","description":"","footnote":"\r\n( 1 ) - گل خله ( فارسى )  Eupatoria  ( لاتينى )\r\n( 2 ) - آذرگون  Asaren \r\n","page_name":" 56 ","page_number":56},
  {"content":"\r\n\r\nبهترين آس خسروانى آن است كه در كوهساران مىرويد . بهترين نوع گل آس از لحاظ طبى گلهاى سپيدرنگ است . افشره برگ و ميوه آس بهترين ماده درمانى است . چنانچه افشره‌اش كهنه شود ناتوان مىگردد و كفك بر آن مىنشيند . پس بايسته است كه از آن قرص تهيه كنند . مزاج آس : داراى گرمى لطيف و سردى بر آن غالب است گيرندگى آن بيشتر از سردى است . به عقيده من در درجه اول سرد و در اوايل درجه سوم خشك است . خاصيت درمانى : اسهال و عرق و هر نوع خونريزى و هر نوع سيلانى را به سوى اندام‌ها بند مىآورد . اگر تن را در گرمابه با آس مالش دهند ( ماساژ كنند ) تن را توان مىبخشد و رطوبتهاى زير پوست را برمىمكد . پخته آن استخوان شكسته را به هم جوش مىدهد . سوخته آس را مىتوان به جاى توتيا در خوش‌بو كردن بدن به كار برد . مرهم و ضماد و شربت و رب آس و رب ميوه آس براى جلوگيرى از نوع خونريزى ( نزيف ) مفيد است . گيرندگى آس قوىتر از سردىبخشى آن است .\r\nارزش غذايى آس اندك است . در بين شربتهاى دارويى جهت بند آمدن شكم ، درد شش و سرفه شربتى چون شربت آس وجود ندارد . آس و آرايش : روغن ، افشره ، پخته شدهء آس به ويژه دانه آس ريشه موها را تقويت مىكند ، از ريزش بازمىدارد ، سبب بلندى و سياهى موى مىگردد . دانه آس را اگر در كره بپزند بازدارنده عرق است و خراش ناشى از عرق را اصلاح مىكند . برگ خشكيده آس بوى بد زيربغل و پيچ‌وخمهاى بدن را از بين مىبرد . خاكستر آس كار توتيا را مىكند و لكه و كك‌ومك و بهك ( بهق ) را مىزدايد . آس و ورم جوش : ورمهاى گرم و باد سرخ و مورچه و جوش و قرحه‌ها و هر نوع زخمى كه بر كف دست آيد و انواع سوختگى با آتش چاره‌شان با آس مخلوط با روغن زيتون است . هم‌چنين شربت آس و ضماد برگ آس كه با روغن زيت و شراب مخلوط باشد و روغن آس و مرهمهايى كه از روغن آس تهيه مىشوند در تسكين اورام و جوشهاى مذكور بسيار مؤثرند . گرد خشك آس يا مرهمى كه از كوبيده آس تهيه مىشود اگر بر كژدمه « ناخن‌خواره ، داخس ، عقربك » پاشيده و يا ماليده شود اين زخم بهبود مىيابد . ميوه آس را اگر در شراب بپزند و ضماد كنند ، قرحه‌هاى كف دست و پا و زخم‌هاى ناشى از سوختگى آتش را بهبود مىبخشد و از تاول جلوگيرى مىكند . خاكستر آن همراه مرهم نيز همين تأثير را دارد . آس و مفاصل : اگر ميوه آس را در شراب بپزند و ضماد كنند سستى مفاصل را از بين مىبرد . آس و اندام‌هاى سر : آس خون‌دماغ را بند مىآورد . سبوسه را مىزدايد و قرحه‌هاى سر را مىخشكاند . اگر آب آس را در گوشى كه قرحه دارد يا چركين است بچكانند خوب مىشود . شربت آس سستى لثه را از بين مىبرد . اگر برگ آس را با شراب بپزند و بر پيشانى گذارند سردرد شديد را چاره مىكند . اگر شربت آس را قبل از ميگسارى بنوشند از خمارى جلوگيرى مىنمايد . آس و اندامان چشم :\r\nآس علاج درد و برآمدگى چشم است . اگر آس را با قاوت جو بپزند آماسهاى چشم را از بين مىبرد .\r\nخاكستر آس را با داروهاى مداواى ناخنه ( ظفره ) مخلوط مىنمايند . آس و اندام‌هاى تنفسى و سينه :\r\nآس قلب را توان مىبخشد و خفقان را از بين مىبرد . ميوه آس به وسيله شربتى كه دارد علاج سرفه است و به علت قبوضيتى كه دارد اسهال را بازمىدارد . ميوه و ربّ ميوه آس در خونريزىها نافع است .\r\nآس و اندام‌هاى تغذيه : آس معده را تقويت مىنمايد و به ويژه رب آس و دانه آس مانع رسيدن مواد زايد به معده مىشوند . آس و اندام‌هاى دفعى : آس مانع سوزش در مجراى بول و سوزش مثانه است . افشرهء\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nميوه آن بول را ريزش مىدهد و در جلوگيرى از ريزش زياد خون حيض مفيد است . آب آس شكم را بند مىآورد . اندودن تن با آب آس مانع اسهال مرارى و سودايى مىشود . آب آس مخلوط با روغن كنجد بر بلغم فشار مىآورد و آن را بيرون مىراند . اگر ميوه آس پخته شود رطوبتهاى زهدان را از جريان بازمىدارد . ضماد آن براى علاج بواسير و آماس بيضه‌ها مفيد است . آس پخته شده از بيرون آمدن مقعد ( انتهاى راست روده ) و زهدان جلوگيرى مىكند . آس و زهرها : آس و ميوه آن را اگر با شراب بنوشند براى علاج نيش كژدم و رتيل مفيد است .\r\n\r\nاقاقيا :\r\nصمغ درخت كرت ( خرنوب مصرى ) است كه مىخشكانند و از آن قرص مىسازند . تركيب آن از گوهر خاكى و گوهر لطيف است و ازاين‌رو همراه با نوعى سوزندگى است كه با شستن بر طرف مىشود و از آنجا كه داراى تندى است در عمق فرو مىرود و سردى مىدهد . ديسقوريدوس گويد : « درخت اقاقيا در مصر و غير مصر موجود است . » اين درخت خاردار است و خارهاى آن راست نيستند و ساقه‌هايش خميده‌اند ، گلى سپيد دارد و ميوه آن مانند لوبيا گرگى سپيد و در غلاف است . تهيه صمغ اقاقيا : برگ و ميوه اقاقيا را با همديگر مىكوبند و افشرهء آن را مىگيرند بعضىها آن را در داخل آب مىسايند و بخشى كه در آب مىنشيند مىگيرند و اين كار را آن‌قدر تكرار مىكنند تا آب روشن شود . آنگاه از آن ته‌نشسته قرص مىسازند و همراه با داروها مىخورند . گزينش : اقاقياى سبز تيره كه به سياهى مىزند و بوى خوش دارد و گران‌وزن و سخت است ، از همه بهتر است . مزاج : شسته آن سرد است و در درجه دوم خشكاننده است ، در درجه اول سرد و در اوايل درجه سوم خشك است . خاصيت درمانى : اقاقيا گيرنده است و خونريزى را بازمىدارد . در آرايش : اقاقيا رنگ را زيبايى و مو را سياهى مىبخشد و چاره تركهاى ناشى از سرماست . در دمل و جوش : در اين زمينه اقاقيا با آس برابر است و كژدمه را علاج مىنمايد . اگر با سپيده تخم‌مرغ همراه باشد سوختگى و دملهاى گرم را خوب مىكند . در مفاصل : اقاقيا سستى مفاصل را از بين مىبرد . اندام‌هاى سر : اقاقيا در مداواى قرحه‌هاى دهان مفيد است . اندام‌هاى چشم : تنها اقاقياى مصرى در مداواى چشم مؤثر است كه ديد را نيرو مىبخشد ، چشم را لطيف مىكند .\r\nچشم‌درد را آرامى مىبخشد . سرخى داخل چشم را بر طرف مىسازد . در داروهاى معالج ناخنه اقاقيا نيز هست . در اندام‌هاى دفعى : حقنه ( اماله ) و ضماد و شربت اقاقيا شكم را بند مىآورد . در معالجه خراش و اسهال خونى مفيد است . سيلان رحم را قطع مىكند . برآمدن مقعد و رحم و سستى آنها را از بين مىبرد .\r\n\r\nاشقيل :\r\nاشقيل همان پيازموش باشد . زيرا كشنده موش است . و بسيار تندمزه است . بعضى گويند پيازموش همان عنصل است . برشتن و پختن اثر دارويى آن را كاهش مىدهد . برشتهء آن به شفتالوى خشك كرده شبيه است . و رنگ آن زرد مايل به سفيدى است . نوعى ديگر از اشقيل هست كه زهر كشنده است . برخى به علت كمترين نشانى كه در آن يافته‌اند پنداشته‌اند كه اين همان موسير است ولى اشتباه كرده‌اند . گزينش : گونه‌اى كه همرنگ شاخ حيوان است و درخشندگى دارد و مزه‌اش مخلوطى از شيرينى و تندى و تلخى است از انواع ديگر بهتر است . مزاج : در درجه سوم گرم و در اوايل درجه دوم\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nخشك است . خاصيت درمانى : اشقيل تحليل‌برنده است خون را بسوى سطح اندام مىكشاند . مواد زائد را مىسوزاند . قرحه مىآورد . كيموس‌هاى غليظ را بسيار لطيف مىكند ، نيروى برندگى اشقيل بيش از نيروى گرمىبخش آن است . سركهء اشقيل تن ضعيف را قوى مىكند و مايهء سلامتى است . آرايشى :\r\nاشقيل همراه با روغن زيتون و راتينا اگر بر زگيل ماليده شود آن را برمىكند و همچنين مالش و ماساژ با آن در داء الثعلب و داء الحيه مفيد است و موى را بازمىروياند و تركهاى پاشنه پا را خوب مىكند . بويژه اشقيل خام و قسمت وسطى آن براى از بين بردن ترك بسيار مؤثر است . سركه آن رنگ را زيبائى مىبخشد . در زخمها و قرحه‌ها : اشقيل قرحه‌هاى روى پوست را مىخشكاند . خوردن آن قرحه‌هاى درونى را زيان مىرساند و مالش دادن پوست با اشقيل قرحه ببار مىآورد . مفاصل : اشقيل در معالجه درد پىها ، مفاصل ، فالج ، و بويژه در عرق النساء مفيد است . ليكن كمى به اعصاب زيان مىرساند . در اين مورد سركه و شراب اشقيل نيز همين تأثير را دارند . اندام‌هاى سر : اشقيل در مداواى صرع و ماليخوليا مفيد است . سركه‌اش لثه را محكم و دندان لق را استوار و بوى دهن را بر طرف مىنمايد . چشم :\r\nخوردن اشقيل ديد را قوى و آبريزش چشم را بر طرف مىكند . اندام‌هاى تنفس و سينه : اشقيل در علاج شش بسيار نافع است . و سرفه كهنه و زبرى صدا را بر طرف مىنمايد . مقدار لازم براى تناول آن سه اوتولوس ( نيم مثقال ) مخلوط با عسل است . سركه آن مقوى و محكم‌كننده و مفيد براى گلو است .\r\nاندام‌هاى تغذيه : اشقيل سختى طحال را بر طرف مىكند ، معده و هضم را تقويت مىنمايد و در رفع بالا آمدن خوراك ( طفو ) نافع است . جوشيده و سركه آن را اگر چهل روز تناول نمايند بيمارى طحال را از بين مىبرد . گويند اگر بيمار طحال چهل و يك روز اشقيل با خود داشته باشد طحالش آب خواهد شد .\r\nاشقيل در علاج استسقاء و يرقان نيز مفيد است . اندام‌هاى دفعى : اشقيل شديدا ادرار را جارى مىسازد ، سركه و شرابش نيز همين كار را مىكنند . اشقيل و شرابش معالج شاشبند است و خون حيض را جريان مىدهد . و حتى سقط جنين هم مىنمايد . اشقيل و سركه اشقيل در علاج خفگى زهدان ( اختناق رحم ) مفيد است . اشقيل و بويژه برشته ، آب‌پز آن كه با هشت برابر آن نمك بوداده مخلوط كنند و ناشتا دو قاشق تناول نمايند خلطهاى غليظ را خارج مىكند . تخم اشقيل را اگر كاملا بكوبند و در ظرف خشكى بريزند و با عسل بياميزند دارويى است ملين كه درد مقعد و رحم را از بين مىبرد و در تسكين درد شكم و درد روده بسيار مفيد است . در معالجه تب : سركهء آن در بر طرف ساختن تب‌لرز مزمن مؤثر است . در علاج سموم : شنيده‌ام اگر اشقيل را بر در منزل بياويزند حشرات موذى از آن خانه مىگريزند .\r\nاشقيل پادزهر حشرات سمى و كشندهء موش است . اگر اشقيل را بپزند و با سركه ضماد كنند و بر محل گزيدگى مار بنهند داروى مطلوبى است . جانشين اشقيل : مساوى وزن اشقيل زيره سياه و به اندازه چهارسوم آن سوسن زرد و يك‌سوم آن هل به اندازه خود اشقيل مؤثر است .\r\n\r\nاذخر ( گورگياه ) و شكوفه آن :\r\nاز اين گياه چندين نوع وجود دارد . اذخر اعرابى كه بوى خوشى دارد با اذخر جنگلى كه باز به دو شكل باريك و ستبر است نوع باريكش سخت‌تر از نوع ستبر مىباشد و بويى ندارد . ديسقوريدوس گويد : « دو نوع اذخر وجود دارد كه يكى بدون ميوه و ديگرى داراى ميوه سياه‌رنگى\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاست » . گزينش : بهترين نوع اين گياه اذخر اعرابى سرخرنگ و خوشبوى است . شكوفه آن به سرخى مىزند و بعد از شكفتن به رنگ بنفش درمىآيد . برگش باريك است و بوى آن مشابه بوى گل سورى ( محمدى ) است . اگر اين گياه را در دست بفشارى و خرد كنى بوى آن به مشام مىرسد . فايده اذخر در وهلهء اول در گل آن است و بعد در شكوفه و ريشه و ساقه آن . مزه اذخر در زبان تأثير مىگذارد و آن را آزار مىدهد ( مىبرد ) . اذخر جنگلى نيرويى سردكننده دارد و به عقيده ابن جريج به كلى سرد است . ساقهء آن گيرنده‌تر از بخش‌هاى ديگر آن است . شكوفه‌اش اندكى گرمىبخش است و گيرندگى آن كمتر از گرمىدهندگى است . اذخر اعرابى داراى مزاج نسبتا گرم و در درجه دوم خشك است . خاصيت درمانى :\r\nشكوفه اذخر به علت گيرندگىاش از خون‌ريزى جلوگيرى مىكند . در روغن آن تحليل و گيرندگى هست .\r\nريشهء آن از حيث اين اختصاصات قوىتر است . شكم را بند مىآورد . داراى قوه رسانندگى و نرم‌كنندگى نيز هست . جدار رگها را باز نگه مىدارد و دردهاى درونى و به ويژه درد زهدان و نيز انواع باد را از بين مىبرد . در معالجهء زخم و قرحه : روغن اذخر خارش بدن انسان و حيوانات را از بين مىبرد . معالجه دمل و جوش : پخته اذخر در مداواى دملهاى گرم مفيد است . تناول اذخر پخته و ضماد آن سفت‌شدگى اندام‌هاى درونى را بر طرف مىكند و در مداواى ورمهاى سرد و درونى مفيد است . در معالجه مفاصل :\r\nتناول يك‌چهارم مثقال اذخر همراه فلفل براى ماهيچه‌ها و مداواى ترنجيدگى ( تشنج ) مفيد است ، روغن اذخر خستگى را از بين مىبرد . تأثير در اندام‌هاى ناحيه سر : انواع اذخر بويژه نوع جنگلى آن مايهء سرگرانى است . نوع باريكترش سردرد مىآورد و ستبرش خواب‌آور است . تخم اين گياه مخدر است .\r\nتمام انواع اذخرها لثه را استحكام مىبخشند و رطوبتهاى آن را رفع مىكنند . شكوفه اذخر در ناحيه سر ايجاد پالايش مىكند . در معالجه اندام‌هاى تنفسى و سينه : اذخر در معالجه درد شش مفيد است و شكوفه‌اش از خون‌ريزى دستگاه تنفس جلوگيرى مىكند . در اندام‌هاى تغذيه‌اى : ريشهء اذخر معده را قوت مىبخشد ، اشتها را برمىانگيزد . به اندازه يك مثقال ريشهء اذخر همراه يك مثقال فلفل دل‌به‌هم‌خوردگى را تسكين مىبخشد . شكوفه آن مسكن درد معده است . و در مداواى ورم معده و كبد مفيد است . در اندام‌هاى دفعى : اذخر در تسكين درد زهدان بسيار مؤثر است . اگر بيمارى كه ورم گرم زهدان دارد در جوشانده آن بنشيند و يا مقدارى از آن را در زهدان بچكاند و يا از آن بنوشد برايش نافع است . تخم اذخر جنگلى و اعرابى سنگ دستگاه ادرارى را بر طرف مىكند ، شكم را قبضى مىدهد . دو قسم اذخر جنگلى در اين زمينه مفيدتر هستند . هر دو نوع اذخر خونريزى زنانه را قطع مىكنند . شكوفه آن دردهاى كليه و خونريزى كليه را دفع مىكند و در علاج ورمهاى مقعد مفيد است . يك مثقال اذخر مخلوط با فلفل سبز براى بيمار استسقا نافع است . در مورد زهرها : برگهاى زيرين اذخر را تا زمانى كه تر و تازه‌اند چنانچه بر جاى نيش‌زدگى حشرات زهرى بگذارند تسكين‌بخش است .\r\n\r\nاسارون ( برباله )\r\n: اسارون گياهى است كه از چين مىآورند . داراى ساقه‌هاى بزرگ و گره‌دار و ناصافى است و شبيه فريز است . تخم زيادى دارد ، خوش‌بو است و زبان را مىخارد . اين گياه در ميان برگ‌هايش و نزديك ساقه گل‌هاى بنفش‌رنگى توليد مىكند كه شبيه گل بنگ است . گزينش : هرچه خوشبوىتر\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nباشد بهتر است . ساقه‌هاى اسارون از اجزاى ديگرش مفيدترند ، قوت آن با قوت سوسن زرد برابر و از اذخر قوىتر است . مزاج : اين گياه در درجه سوم گرم و خشك است و شهرت دارد كه گرمى آن بيشتر از خشكى است . خواص درمانى : تمام اجزاى اين گياه در باز كردن و تسكين دردهاى درونى مفيد است بويژه خيسانده آن چنان كه در مبحث استسقا خواهد آمد بسيار مفيد مىباشد . داراى خاصيت لطيف كنندگى و تحليل‌برندگى است . اندام‌هاى سرد را گرم مىكند و ضمنا زداينده نيز هست . در مفاصل : اسارون و بويژه خيسانده آن كه در مبحث استسقا ذكر خواهد شد . در مورد عرق النساء درد مزمن سرين بسيار مؤثر است . در چشم : اين گياه در معالجه ستبرى قرنيه مفيد است . در اندام‌هاى تغذيه : اسارون در معالجه بندآمدگىهاى كبد و سخت شدن اين عضو بسيار نافع و در مداواى يرقان نيز مفيد است . سه مثقال خيسانده آن را چنانچه در دوازده « قوطولى » آب انگور بريزند . كه بعد از دو ماه ممكن است صاف گردد . در معالجه استسقا مفيد در دفع تب مفيدتر و در معالجه سفت‌شدگى طحال بسيار مؤثر است . در اندام‌هاى دفعى : اسارون با تقويت مثانه و كليه به دفع بول كمك مىكند . داراى خاصيت مسهل است . از حيث پالايش شكم مانند خربق سفيد مىباشد بايد مقدار هفت مثقال از آن را با آب عسل ( شربت عسل ) تناول كنند . اين دارو منى را زياد مىكند .\r\n\r\nانزروت ( كنجده ) :\r\nانزروت صمغ گياه خاردارى است كه در ايران مىرويد . نوعى از آن تلخ و نوع ديگر آن كمى تلخ است . گزينش : بهترين نوع انزروت نوعى است كه رنگش مايل به زرد است و به كندر مىماند . مزاج : برخى گفته‌اند كه اين گياه در درجه دوم گرم و در درجه اول خشك است . ابن جريج گويد : « انزروت در ايران و لوردجان مىرويد و بسيار گرم است . خاصيت درمانى : اين گياه خاصيت ترميم‌كنندگى دارد و بدون سوزش است . ازاين‌روى لبه زخم را بهم مىآورد و جوش مىدهد . در مرهم‌ها نيز به كار مىبرند . انزروت . تنگ‌كننده ، سدكننده ، رساننده و تحليل‌برنده است . تأثير آن در زينت : تناول زياد و مداوم انزروت براى همه و بويژه براى پيران موجب ايجاد طاسى سر مىگردد . در دمل و جوش‌ها : ضماد انزروت تمام دملها را تسكين مىبخشد . در زخم‌ها و قرحه‌ها : انزروت گوشت تباه زخم را تحليل مىبرد . زخم‌هاى آبدار را بهبود مىبخشد و شكستگى « در زبرده » را التيام مىدهد . براى اين منظور نيروى تحليل‌برنده انزروت و نيروى تحليلى كه در ريشهء آن است مورد استفاده قرار مىگيرد كه خشكاننده است . در اندام‌هاى ناحيه سر : اگر فتيله آغشته به عسل را در انزروت كوبيده بگذارند و بعد آن را در گوش دردناك فرو كنند درد گوش در مدت چند روز دفع مىشود . در اندام‌هاى چشم : اگر انزروت را بويژه با شير خر پرورش دهند در معالجه رمد ، ژفك چشم ، ريزش اشك و بيرون آوردن خاشاك از چشم مفيد است . در اندام‌هاى دفعى : انزروت بلغم خام و غليظ را بويژه بلغمى كه در سرين و مفاصل وجود دارد دفع مىكند .\r\n\r\nابهل ( ريس ) :\r\nابهل همان درخت عرعر است و بر دو نوع است : بزرگ و كوچك كه آن را از كشور روم مىآورند ، به زالزالك مىماند اما از آن سيه‌فام‌تر است ، داراى بوى خوش و تند است . ابهل از حيث شكل ظاهرى دو نوع است : در يكى از آنها برگها شبيه برگ سرو و بسيار خار دارند و در جهت پهنا بيشتر\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز درازا گسترش مىيابند . در نوع ديگر برگها شبيه درخت گز و مزه آن نيز مانند مزه برگ سرو است و ليكن خشك‌تر و كمى گرمتر از آن مىباشد . اگر به جاى ابهل ، دوچندان دارچين را به كار ببريم كار آن را انجام مىدهد . مزاج : گويند ابهل در درجه سوم گرم و خشك است . خاصيت درمانى : ابهل بسيار تحليل‌برنده است چنان كه خشكاننده و گزنده است و در پنهانى قابض . ابهل را در مرهم‌هاى گرمىبخش و عطر به كار مىبرند و بيشتر در روغن افشره ( دهن العصير ) اضافه مىكنند . در زخم‌ها و قرحه‌ها : گرد ابهل را در خوره مىپاشند و اگر با عسل همراه باشد در مداواى قرحهء عفونى مفيد است ، از سرايت دمل و جوش جلوگيرى مىكند و قرحه‌هاى سياه شده را از بين مىبرد . گاهى از آن ضماد درست مىكنند اين ضماد زخم را التيام نمىبخشد زيرا گزنده و بسيار گرم و خشك است . و كارش فقط خشكاندن است و بس . در اندام‌هاى ناحيه سر : اگر ميوه ابهل را در روغن كنجد در ملاقهء آهنين آن‌قدر بجوشانند تا ميوه سياهرنگ گردد و آن را در گوش كر بچكانند بسيار مفيد خواهد بود . تأثير در اندام‌هاى دفعى : اگر كسى آن را بخورد بول وى خونى مىشود و زنها سقط جنين مىنمايند . استنشاق دود ابهل و استعمال شياف آن نيز همين تأثير را دارد .\r\n\r\nاشنه ( واله ) :\r\nاشنه گياه پوسته‌مانند باريك و نازكى است كه دور ساقه درخت بلوط و صنوبر و گردو مىپيچد و بوى معطرى دارد . گويا اين گياه را از هندوستان مىآورند . گزينش : نوع سفيدرنگ اين گياه مطلوب و نوع سياه‌رنگش نامطلوب است . ديسقوريدوس گفته است : « بهترين نوع اشنه همان است كه بر ساقهء صنوبر مىپيچد و بعد از آن نوعى كه بر ساقه گردو مىپيچد و هر قدر خوشبوىتر باشد بهتر است و نوع سپيدرنگ مايل به آبى از سپيد ساده مرغوبتر است » . مزاج : اشنه سرد مايل به ولرم و داراى قبوضيت معتدل است . گروهى برآنند كه اشنه در درجه اول گرم و در درجه دوم خشك است . اما خوزها گويند : كه اين گياه سرد است و بسيار خشك . خواص درمانى : اشنه گيرنده ، تحليل‌برنده و نرم‌كننده است . نوعى كه بر ساقه صنوبر مىپيچد گيرندگى معتدل دارد . نوعى كه بر ساقه بلوط مىنشيند بندآمدگىها را باز مىكند و گوشت سست را محكم مىگرداند . در دمل و جوش : مرهم اشنه دمل‌هاى گرم و ورم‌هاى گوشت نرم را تسكين مىدهد . و قسمت‌هاى سفت شده را نرم مىگرداند . در مفاصل :\r\nاشنه را در مرهم‌هاى ضد خستگى به كار مىبرند . مرهم و جوشانده آن سختى مفاصل را از بين مىبرد . در اندام‌هاى ناحيه سر : اگر اشنه را در شراب بريزند ، ميگسار را به خواب مىبرد . در چشم : اشنه چشم را جلا مىدهد . در اندام‌هاى تنفسى و سينه : اشنه در معالجه خفقان مفيد است . در اندام‌هاى تغذيه‌اى :\r\nاشنه قى را بند مىآورد ، معده را توان مىبخشد و باد آن را از بين مىبرد . بويژه خيسانده آن در آشاميدنىها خاصيت گيرندگى دارد و درد كبد ناتوان را رفع مىكند . در اندام‌هاى دفعى : اشنه انسداد زهدان را باز مىكند . نشستن در آب اشنه براى تسكين درد زهدان و دفع خون حيض مفيد است . داروى جانشين اشنه : كرويا به همان مقدارى كه از اشنه استعمال مىشود مىتواند تأثير مشابهى داشته باشد .\r\n\r\nاظفار الطيب ( ناخن بويا ) :\r\nقطعات اظفار الطيب شبيه ناخن است ، بوى معطر دارد و از دود آن در مداوا\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاستفاده مىكنند . ديسقوريدوس گويد : « اظفار الطيب از رده صدف‌هاست و از جزيره‌اى واقع در درياى هند مىآيد . در اين جزيره سنبل هم وجود دارد » . اظفار الطيب دو نوع است : قلزمى و بابلى . هر دو قسم بسيار معطر هستند . به گمان من اظفار الطيب قلزمى همان است كه « خرشيه » خوانده مىشود و گويند صدفى است كه به گوشت و پوست چسبيده است . گاهى نيز در آبادان پيدا مىشود و غالبا منشأ آن از مكه است كه از طريق جده مىآيد . اين نوع اظفار الطيب را وقتى صاف مىكنند بوى خوش مىپراكند .\r\nگزينش : نوع سپيدرنگ آن كه در درياى هند و يمن و بحرين پيدا مىشود بهتر از نوع بابلى است كه سياهرنگ و ريز است . به گفته عطاران بهترين نوع اظفار الطيب نوع بحرينى و بعد مكى و جده‌اى است نوع اخير در آبادان پيدا مىشود . مزاج : اظفار الطيب داراى مزاج گرم و در درجه دوم خشك است و تقريبا تا درجه سوم مزاج متمايل به خشك است . خواص درمانى : اظفار الطيب لطيف‌كننده است . در اندام‌هاى ناحيه سر : دود آن براى مداواى صرع مفيد است . در اندام‌هاى دفعى : بخور آن در معالجه اختناق زهدان به كار مىرود . اظفار الطيب را اگر با سركه بياميزند و تناول كنند هر نوع قبوضيت را از بين مىبرد .\r\n\r\nانفحه ( پنيرمايه ) :\r\nپنير مايه‌ها متنوع هستند . دربارهء هر جانورى كه بحث مىكنيم فوائد پنيرمايه‌اش را نيز ذكر خواهيم كرد . گزينش : بهترين نوع پنيرمايه متعلق به خرگوش است . مزاج : تمام پنيرمايه‌ها گرم و خشك و آتشين هستند . خواص درمانى : پنيرمايه هر ماده جامدى را حل مىكند . خواه خون باشد و خواه شير منعقد شده در معده و خواه خلط غليظ . اين ماده هر ماده گداخته‌اى را بند مىآورد . تمام پنيرمايه‌ها خاصيت برندگى ( تقطيع ) دارند . و از خون‌ريزى زنانه و هر نوع سيلانى جلوگيرى مىكنند .\r\nپنيرمايه‌ها لطافت مىبخشند . و با اين خاصيت بدون شك خشكاننده هم هستند . جالينوس فرمايد : « هرجا كه به گيرنده‌اى نياز است نوع حاد ( تند ) پنيرمايه را به كار نمىبرم » . در اندام‌هاى ناحيه سر : تناول همه پنيرمايه‌ها بويژه پنيرمايه بيدستر در علاج صرع مفيدند . در اندام‌هاى تنفسى و سينه : پنيرمايه خون منعقد شده در شش‌ها را حل مىكند . در اندام‌هاى تغذيه : شيرى كه در معده پنير ( منعقد ) شده است با تناول همزمان پنيرمايه و سركه حل مىشود . پنيرمايه خون جامد را در معده حل مىكند و براى معده زيان‌بخش است . در اندام‌هاى دفعى : اگر زنان پنيرمايه را بعد از تمام شدن حيض شياف كنند به باردارى آنها كمك مىكند . و اگر قبل از پاك شدن حيض بياشامند مانع باردارى مىشود . پنيرمايه بويژه پنير مايه بيدستر در علاج خفگى زهدان مفيد است . هر پنيرمايه‌اى بويژه پنيرمايه كره اسب درد زهدان و زخم روده‌ها را بر طرف مىنمايد . زهرها : پنيرمايه‌ها همه پادزهرند و سم شوكران را دفع مىكنند و در دفع سموم پنيرمايه‌هاى بزغاله ، آهوبچه ، شتربچه ، بره گوسفند از ساير پنيرمايه‌ها قويترند . براى دفع زهر نيش حيوانات رام تناول پنيرمايه به وزن سه ( اونولوس ) كافى است و شربت آن را به وزن ده قيراط تناول نمايند و محلول پنيرمايه را بر جاى نيش ماليدن خالى از فايده نيست پنيرمايه بزغاله پادزهر فربيون است ( شبرم ) .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nاملج ( آمله ) :\r\nآمله معروف است مرباى آمله از مرباى هليله كم‌تأثيرتر است و هر دو يك كار را انجام مىدهند ، اگر آمله را در شير بخيسانند آن را شير آمله خوانند . مزاج آمله : به عقيده آن مرد يهودى گرم است و به رأى بسيارى از كسان در درجه دوم سرد است . و به نظر نرك ( ؟ ) هندى داراى گرمى است .\r\nشايد حق اين باشد كه خشك است و اندكى سرد . خاصيت درمانى : گرماى خون را فرو نشاند . آرايش :\r\nريشه موها را قوى گرداند و مو را به رنگ سياه درمىآورد . مفاصل : براى پى و مفاصل مفيد است .\r\nچشم : ديد را تقويت مىكند . نفس و سينه : قلب را قوت و صفا دهد و مايه افزايش هوش و زكاوت است . اندامان غذا : تقويت معده كند . معده را دباغى مىنمايد ، قى را بازمىدارد ، تشنگى را فرو مىنشاند و اشتهاانگيز است . اندامهاى دفعى : معده را نيرو بخشد ، شهوت‌انگيز است . برخى برآنند كه بندآورندهء شكم است . ليكن مرباى امله ملين است و هيچ زحمت نمىدهد و در علاج بواسير مفيد است .\r\n\r\nاقحوان - بابونه گاوچشم :\r\nبه قول ديسقوريدوس برخى از مردم اقحوان را اماريون و برخى قورينبون و گروهى ارقسمون نامند . اقحوان دو صفت دارد . زرد مايل به سرخى ( اشقر ) و سفيد . نوع سفيدش قوىتر است . گياه اقحوان داراى چوبهاى نازك است ، گل آن سفيد و مدور و وسطش زرد است بويى سنگين دارد و مزه‌اش به تلخى مىزند ، گل اقحوان به گل مرو مىماند . تندمزه و تندبو است . مزاج : در سوم گرم و در دوم خشك است . خاصيت درمانى : گرمىبخش ، رساننده علاج انواع انسداد است و نوع سرخرنگ آن قابض و مانع سيلان است . تحليل مىبرد ليكن در گيرندگى و خشكانيدن از گدازندگى قويتر است . اقحوان عرق‌آور است و اگر روغنش را بر اندام مالند عرق مىآورد . تحليل‌برنده و لطافت‌بخش است و دهانهء رگها را باز مىكند . اندامهاى سر : خواب‌آور است و بو كردن اقحوان تازه سبب خوابيدن مىشود . روغن اقحوان درد گوش را دواست . مفاصل : در مداواى پيچش پى ، پارچه پشمى را در اقحوان آب‌پز شده مىخيسانند و بر جاى دردناك مىگذارند مفيد است . دمل و جوش : ورم گرم معده و خون بندآمده در معده را از بين مىبرد و در علاج ورمهاى سرد نيز مفيد است . زخم و قرحه :\r\nدر مداواى ناصور و قرحه‌هاى پليد ( خبيثه ) و بركندن خشك ريشه و علاج زخمهاى پى نافع است .\r\nاندامهاى نفس و سينه : اگر اقحوان خشك شده را با سكنجبين و نمك تناول نمايند . همچنانكه افتيمون را تناول مىنمايند در علاج « ربو » نافع است . اندامان غذا : براى فم المعده بد است ليكن چيزهايى را كه با معده ناسازگار است و به سوى معده مىآيند تحليل مىبرد و مىخشكاند ، و خون بند آمده داخل معده را آب مىكند . اندامان دفعى : شديدا مدر است . اگر با عسل آب باشد خون منعقد در مثانه را حل مىكند .\r\nگل اقحوان اگر با عسل آب تناول شود سنگ مثانه را خرد مىنمايد . شكوفه اقحوان و استعمال روغن آن در نزد زنان بول و حيض را ريزش مىدهد . استعمال روغن اقحوان نيز مدر است و سفتى زهدان را از بين مىبرد و آن را باز مىكند . اقحوان خشك با سكنجبين كه به اندازه افتيمون تناول گردد روغن اقحوان سودا و بلغم را بيرون دهد و در علاج ورمهاى گرم اطراف پيزى ( لبهء مقعد ) و تركاندن بواسير نافع است و در علاج تركهاى آبريز و قولنج و درد مثانه و سفتى طحال مفيد است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nآذرگون ( اذريون ) :\r\nمزاجش گرم است و در سوم خشك . آرايش : كوبيده‌اش با سركه علاج داء الثعلب است . مفاصل : خاكسترش با سركه در عرق النسا سودمند است . اندامان دفعى : ديسقوريدوس گويد :\r\n« اگر زن به آذرگون دست بزند يا آن را استعمال كند فورا سقط جنين مىكند . زهرها : پادزهر همه سمها است و بويژه نيش‌هاى مسموم‌كننده .\r\n\r\nاسترك - قره‌بوخور - اصطرك :\r\nبه گفته ديسقوريدوس نوعى از مايعات است و برخى برآنند كه صمغ زيتون است . دود استرك در همه احوال كار دود كندر را انجام مىدهد . گزينش : استرك هرچه خوشبوتر باشد بهتر است . ديسقوريدوس گويد : « زعفرانىرنگ آن كه داراى چربى است و به صمغ صنوبر مىماند بهترين نوع است . » در جرم استرك جرمهاى سفيدرنگ موجود است كه بوى خوش و بادوام دارد . اگر استرك را با دست بساييم نمى پس مىدهد كه شبيه انگبين است . استرك سياه و بىمايه كه مانند سبوس است چندان ارزشى ندارد . گاهى صمغى از آن به دست مىآيد كه به صمغ عربى شباهت دارد .\r\nرنگش صاف و بويش به بوى « مرّ » شبيه است . صمغ استرك كمتر يافت مىشود . كسانى هستند كه پيه و موم را مىگدازند و با استرك خمير مىكنند . مزاج : در سوم گرم و در اول خشك است . خاصيت درمانى : گرمىدهنده ، رساننده ، و بسيار ملين است . مفاصل : با داروهاى ضد خستگى مخلوط مىشود .\r\nاندامهاى سر : سرگرانى ، سردرد و خواب‌آور است ، در مداواى زكام و نزله مفيد است . اندامهاى نفس و سينه : از سرفه و صداگرفتگى و صدابريدگى جلوگيرى مىنمايد . اندامهاى دفعى : روغن استرك در علاج سختى زهدان و باز كردن زهدان و جارى كردن حيض سودمند است . اگر آن را با مقدارى شفربنه ببلعند شكم را ملين است .\r\n\r\nاثمد ، سرمه :\r\nگوهر سرب مرده است ، تأثيرش همانند تأثير ارزيز سوخته است . گزينش : بهترينش قسم ورقى است كه خرده‌هاى آن درخشندگى دارد و خالص و بىآلايش است و بسيار زود مىشكند . مزاج : در اول سرد و در دوم خشك است و از زاج قرمز سورى خشكاننده‌تر است . خاصيت درمانى : جمع آورد و مىخشكاند و نمىگزد و نزيف را قطع مىكند . زخم و قرحه : در مداواى قرحه مفيد است ، گوشت زائد را از بين مىبرد . زخم را بهم مىآورد . براى علاج سوختگى سرمه و پيه تازه را مخلوط كنند و ضماد نمايند نمىگذارد بتركد و قرحه شود و اگر قرحه بشود سرمه مخلوط با موم و اسپيدان چاره آن است . سر :\r\nخون‌ريزى مغزى كه از پرده مغز باشد با سرمه بند آيد . اندامان چشم : چشم را سالم نگه مىدارد و چرك زخمهاى چشم را از بين مىبرد . اندامان راننده : فرزجهء آن نزيف زهدان را متوقف مىنمايد . آنك يا سرب سوخته را مىتوان به عنوان جانشين سرمه به كار برد .\r\n\r\nاغلاجون ، اغلاگونى :\r\nچوبى است ره‌آورد هند و مغرب . سخت و خالدار ، خوشبوى ، و پوستى دارد پرنقش‌ونگار . آرايش : مكيدن اغلاجون و آب‌پز آن را در دهان گردانيدن دهان را خوش‌بو مىكند از اغلاجون گرد مىسازند و بر همهء تن مىپاشند ، تن را خوشبوى مىكند . و گاهى اغلاجون را به جاى كندر\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمىتوان دود كرد . اندامان غذا : تناول يك مثقال از چوب اغلاجون معدهء لزج را به اعتدال مىآورد .\r\nمرهمش سودمند است و شيرش مستىآور و درد كبد و درد پهلو را نافع است . اندامان راننده : بنا به گواهى ديسقوريدوس تناول اغلاجون قرحه روده‌ها و درد شكم و روده ( مغص ) را از بين مىبرد .\r\n\r\nافتيمون - سس صغير :\r\nگياهى است با ساقه‌اى ترد و زودشكن . و داراى گل و تخمهايى است به رنگ سرخ كه بسيار تيز و تندمزه است . تأثير اين گياه به تأثير گياه حاشا ( آويشن ) مىماند ليكن از حاشا قوىتر است و بعضى آن را از تيرهء آويشن پنداشته‌اند . گزينش : بهترينش آن است كه از جزيرهء كريت يا قبرس مىآورند رنگش سرخ روشن است و هرچه در سرخى تيره‌تر باشد و در بوى تندتر ، مرغوبتر است .\r\nخاصيت درمانى : بادشكن است . با مزاج پيران و نوپيران سازگار است . بيماريهاى سودا را از بين مىبرد . مفاصل : علاج ترنجيدگى است . اندامان سر : در معالجهء ماليخوليا و صرع سودمند است .\r\nاندامان غذا : صفرايى مزاجان را آزار مىدهد و براى آنها قىآور است ، و تشنگى مىآورد . اندامان دفعى :\r\nاگر مقدار چهار درهم افتيمون مخلوط با عسل و كمى نمك تناول شود سودا را به كلى خارج سازد ، و در بيرون آوردن بلغم مؤثر است . به اعتقاد بعضى از پزشكان بايد اندازه افتيمون از دو درهم تجاوز نكند ، و اگر بجوشانند شايد به چهار ( درخمى ) برسد و بايد كوبيدهء آن را در روغن بادام ريزند و نبايد زياد از حد بجوشد .\r\n\r\nاسطوخودوس ( استوقدوس ) :\r\nگياهى است داراى پرزهاى باريك و سرخرنگ كه به پرز خوشه جو شبيه است و برگهايش از برگ جو درازتر است و چوبهايش خاكىرنگ و همچون افتيمون بىگل است . تركيبش از گوهر خاكى سرد و آتشين لطيف است . مزه‌اش تند است و به تلخى مىزند . مزاج :\r\nدر درجه اول گرم و در درجه دوم خشك است . خاصيت درمانى : بوسيله تلخى كه در آن است گدازنده و لطافت‌بخش است ، تناول آن بندآمدگيها را باز مىكند ، مىزدايد ، و اندك قبوضيتى دارد كه بدن و درون را توان دهد و عفونت را جلوگيرى مىنمايد . مفاصل : آب‌پز آن دردهاى پى و دنده‌ها را تسكين مىدهد ، شربت آن در مداواى بيماريهاى سرد عصب بهترين دارو است . پس لازم است كسانى كه ضعف اعصاب دارند يا از سرما به بيمارى عصب دچارند بر اين دارو مداومت كنند . اندامان سر : در علاج ماليخوليا و صرع سودمند است . اندامان غذا : براى صفرايىمزاجان خوب نيست چون دچار قى مىشوند . اين دارو تشنگىآور است . اندامان دفعى : مجارى بول را استحكام مىبخشد . بلغم و سودا را بيرون مىراند كه اين خاصيت‌ها را جالينوس ذكر ننموده است . نسخهء آن عبارت از دوازده ( كشوت ) اسطوخودوس ، مخلوط با شراب صاف يا سكنجبين و اندكى نمك است .\r\n\r\nاشق ( اشه ) :\r\nصمغ گياه طرثوث است و برخى آن را ( لزاق الذهب ) چسبندهء طلائى نامند چه كاغذ و دفتر را با رنگ طلايى آن رنگ‌آميزى و زينت دهند . مزاج : در اول خشك و در آخر سوم گرم است . تحليل و خشكانيدنش بسيار است و كمتر مىگزد . در باز كردن تأثيرش به حدى است كه مىتواند خون از دهانه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nرگها روان سازد . و نيروى نرم‌كنندگى و خشك‌كنندگى هم دارد و جزء داروهاى اصلاح مسهلها به شمار مىآيد . دمل و جوش : محلول و ضماد اشه كه همراه سركه و بورهء سرخ باشد در مداواى خنازير ، سخت‌شدگىها ، تركيدگى « 1 » مفيد است . زخم و قرحه : گوشت فاسد را مىخورد و گوشت سالم مىروياند و در علاج زخمهاى پليد ( خبيث ) سودمند است . مفاصل : اشه آميخته با عسل يا با آب‌جو مسكن درد عرق النسا و پهلودرد و درد مفاصل است . اگر با عسل و زفت باشد و ضماد كنند سختى ( تحجر ) مفاصل را از بين مىبرد . اگر با سركه و بوره و روغن حنا مخلوط كنند خستگى را بر طرف مىكند . چشم : زبرى و گرى پلكها را نرمش و سپيدى چشم را جلا مىدهد ، و در مورد رطوبتهاى چشم سودمند است .\r\nنفس‌كش و سينه : در معالجه « ربو » تنگى نفس و تندنفسى ، مفيد است و بايد با عسل بليسند يا با آب‌جو تناول نمايند . قرحه‌ى حجاب را تنقيه مىكند ، از خفگى ، از بلغم ، از زهرهء سياه ( مره‌سوداء ) رهايى مىبخشد . تناول يك درخمى از اشه در علاج سخت شدن سپرز و سفتى كبد مفيد است و اگر با سركه باشد و بر سپرز و كبد بمالند همان تأثير را دارد . و در استسقا نيز مفيد است . اندامان دفعى : در ادرار چندان مؤثر است كه با بول خون آيد ، مسهل است ، ضد كرم كدو است . جنين را بيرون مىآورد زنده يا مرده ، حيض را روان مىگرداند . بيضتين كه به سختى دچار آيند با اشه و سركه بمالند نرمش طبيعى را بازيابند . زهرها : اشه را كه با شراب پرمايهء سياهرنگ و « مرّ » مىخورند پادزهر سمى است كه آن را ( طعمعون ) نامند . و اگر بر تن مالند حشرات سامه نزديك نمىشوند . و اگر اشه را با مشك زمين و روغن زيتون مخلوط كنند قاتل حشرات است . جانشين اشه : آت و آشغال كندوى زنبور عسل است ( بره‌موم ) .\r\n\r\nانجدان - انگدان :\r\nانگدان دو نوع است . سپيد و سياه . انگدان سياه در غذاها داخل نمىشود . بيخ آن مزه‌اش به مزه اشترغاز نزديك است و مزاج هوايى دارد . اشترغاز ديرهضم است ، ليكن انگدان سياه هرچند بسيار ديرهضم است به اندازهء اشترغاز ديرهضم نيست . اما دربارهء ( حلتيت : انگژه ) كه صمغ انگدان است در جاى خود بحث خواهيم كرد . و شرح خواهيم داد كه چگونه آب‌پز و سركه‌اش از جرمش مؤثرتر است . مزاج انگدان : در سوم گرم و خشك است . خاصيت درمانى : انگدان لطافت‌زا است و بيخش بادآور ، اگر تن را با انگدان و بويژه با شيرهء آن ماساژ دهند در جذب كردن مواد به خارج بسيار مؤثر است . آرايش : بوى تن را تغيير مىدهد . ضماد آن كه با روغن زيتون باشد لكه سياه خونى زير چشم را به كلى از بين مىبرد . دمل و جوش : در علاج زخمهاى درونى سودمند است ، اگر انگدان و بيخ آن را با مرهمها مخلوط كنند خنازير را خوب مىكند . مفاصل : انگدان مخلوط با روغن بنفشه يا روغن حنا درد مفاصل را دواست . اندامان غذا : بيخ آن آروغ آورد ، شكم را قبوضيت دهد ، ديرهضم است و هاضم ، معده را گرمى مىبخشد و تقويت مىكند و اشتها را برمىانگيزد . اندامان دفعى : اگر انگدان را با پوست انار و سركه بپزند ، بواسير پيزى را از بين مىبرد ، مدرّ است ، بوى چس و مدفوع را بدتر مىكند و براى\r\n\r\n\r\n","description":"","footnote":"\r\n( 1 ) - سلع : در عربى به معنى تركها است . و چنين مىنمايد كه در اصطلاح اطباء گوشت زائده غده‌مانند باشد . .\r\n","page_name":" 67 ","page_number":67},
  {"content":"\r\n\r\nمثانه زيان‌آور است . زهرها : شربت آن پادزهر سموم است .\r\n\r\nاشترغاز ( خارشترى ) :\r\nبه انگدان نزديك است و از انگدان بىارزش‌تر است . بهتر آن است كه سركه‌اش را به كار برند . مزاج : سرد و در آخر درجه سوم خشك است . اندامان غذا : سركه‌اش معده را به خوبى تنقيه و تقويت مىكند و اشتهاآور است . جرم آن مىگزد و ازاين‌روى سبب دل بهم خوردن مىشود ، ديرهضم است و بسيار در معده مىماند . تبها : در علاج تب ربع - سه روز در ميان - سودمند است .\r\n\r\nانبرباريس ( زرشك ) :\r\nدو نوع زرشك است : نوعى زرشك جلگه‌اى كه گرد و سرخرنگ است . ديگرى زرشك ريگى يا كوهى كه سياه‌رنگ و مستطيل مىباشد و سياه از سرخ قوىتر است . مزاج زرشك :\r\nسرد و در آخر سوم خشك است . خاصيت درمانى : شربت آن در بركندن صفرا بسيار مؤثر است . دمل و جوش : ضمادش را بر دملهاى گرم گذاشتن بسيار مفيد است . اندامان غذا : معده و كبد را نيرو دهد و در رفع تشنگى بسيار نافع است . اندامان دفعى : شكم را بند مىآورد ، از خراش روده جلوگيرى مىكند ، نوشيدنش براى قطع سيلان رطوبتهاى مزمن رحم بسيار مؤثر است . گويند اگر زن باردار چوب زرشك را سه بار به شكم بزند - يا شكم را با زرشك بيندايد سقط جنين مىكند . از خونريزيهاى زيرين جلوگيرى مىنمايد .\r\n\r\nاسفنج - ابرمرده :\r\nجرمى است دريايى ، در سستى و تخلخل به نمد مىماند ، گويند اسفنج جانورى است كه در جايى كه بدان چسبيده است حركت مىكند ولى از جاى خود دور نمىشود . گزينش : تر و تازه‌اش كه نيروى مزاجى بحر با او است قوىتر و خشكاننده‌تر از كهنه آن است . مزاج : در اول گرم و در دوم خشك است . سنگ شده آن هم همين مزاج را تقريبا دارد ولى كمتر گرم است . خاصيت درمانى : بسيار خشكاننده است . اگر اسفنج را و بويژه اسفنج تازه را بسوزانند و خاكستر آن را با روغن زيتون مخلوط كنند و بر جاى بريده يا دريده بگذارند از خونريزى جلوگيرى مىكند . و اگر تنها اسفنج را با آتش بسوزانند و بر زخم نهند چون گوهرش بازدارنده خون است ، و از سويى با گرمى كه از آتش دارد داغ مىگذارد ؛ از خونريزى جلوگيرى مىكند . و همچنين اسفنج را فتيله كنند و به دهانهء رگهاى بهم آمده فرو كنند رگها را باز مىكند . اگر با روغن زيتون بسوزانند نزيف را بند آورد . سنگ اسفنج بدون گرمى بخشيدن و خشكانيدن لطافت‌بخش است و جلادهنده ( زداينده ) . دمل و جوش : ورمهاى بلغمى را خشك مىكند .\r\nزخم و قرحه : اسفنج را در سركه خيس نمايند و بر زخم نهند زخم را خوب مىكند . اسفنج را با عسل مىجوشانند قرحه‌هاى عميق را دواست . و اگر اسفنج را خشك يا با آب يا با شراب خيس كنند و بر زخم نهند سودمند است . رطوبتهاى كهنه را مىخشكاند و جاى زخم را پاك مىكند . سينه و اندامهاى تنفسى :\r\nسوختهء اسفنج همراه روغن زيتون در معالجه خون‌برآوردن مفيد است . اندامان راننده : سنگى كه در اسفنج است بعقيدهء كسانى غير جالينوس سنگ مثانه را خرد مىكند . اما جالينوس اين نظريه را رد مىكند\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو بعقيدهء او قوتش به سنگ مثانه نمىرسد ، زيرا سنگ كليه در سر راه است .\r\n\r\nآبار ، آنك :\r\nمنظور از اين دو نام تنها سرب سياه است . سرب سياه گوهر آبى بسيار دارد كه از سرما بند آمده است . داراى گوهر هوايى و خاكى هم هست ولى نه زياد . جالينوس زود گداختن سرب را دليل رطوبت مزاج آن دانسته و بىمايگى و كم‌مغزى را علامت هوايى بودن آن شمرده است . اگر سرب را در زمين نمناك نگهدارند مىآماسد و باد مىكند . سرب سياه بسيار سردىبخش و در معالجه ورمها سودمند است . مزاج : در دوم سرد و تر است . دمل و جوش : آنك را با بعضى از روغنها در ميان دو سنگ مخصوص سائيدن دارو مىسايند « 1 » چرك و سياهى كه از آن بدست مىآيد در مداواى دملهاى گرم مفيد است و آن را سرد مىگرداند . علاج قرحه‌هاى پليد است كه قرحه‌هاى سرطانى را هم شامل مىشود .\r\nبرگه سرب را بر خنازير ، غده ، قرحهء مفاصل ، غدهء مفاصل نهند و ببندند بسيار خوب است . زيرا در گدازندگى بسيار فعال است . زخم و قرحه : سائيده آن بطريقه نامبرده و كوبيده سرب بويژه شسته آن در علاج قرحه‌هاى پليد ، قرحهء سرطانى ، قرحهء مفاصل سودمند است . مفاصل : سائيده و كوبيدهء سرب چنان كه گفتيم قرحهء مفاصل را چاره سازند و اگر بر غدهء مفاصل ، و مفاصل پيچيده ، گذارند و ببندند بهبودىبخش است . چشم : سوختهء سرب و بويژه شستشو دادهء آن رمد خشك و قرحه‌هاى چشم را معالجه مىكند . سينه و اندامهاى تنفسى : سوخته ، سائيده ، كوبيدهء سرب در مداواى قرحه‌هاى سينه سودمند است . اندامان دفعى : سائيده نامبرده و كوبيدهء آن علاج بواسير است . بر كمر بستن برگه‌هاى آن خوابهاى پريشان را بر طرف كند و شهوت جماع را فرونشاند و در علاج قرحه‌هاى ذكر و بيضتين سودمند مىباشد .\r\n\r\nاشنان :\r\nاشنان چندين نوع است . نوعى كه سفيد است و آن را چلغوز گنجشك گويند از همه لطيف‌تر است و نوعى ديگر از آن به رنگ سبز است . خواص درمانى : جلا دهد ، تنقيه مىنمايد ، بازكننده است . اندامان دفعى : نيم درهم از اشنان بندآمدگى بول ( عسر البول ) را درمان كند . پنج درهم بچه را زنده يا مرده بيرون اندازد . نيم درهم فارسى تا يك درهم از آن حيض را روان سازد . و سه درهم از آن مايع استسقايى را بيرون راند . زهرها : وزن ده درهم از اشنان سم قاتل است . دود اشنان سبز حشرات را مىگريزاند .\r\n\r\nاصابع الصفر ( كف مريم ) :\r\nشكل اصابع الصفر به كف دست مىماند . قسمى با دو رنگ زرد و سفيد و قسمى زردرنگ و گردرنگ و بدون سپيدى مىباشد . سخت و كمى شيرين است . مزاج : در درجه دوم تقريبا گرم و خشك است . خواص درمانى : در آب كردن زوائد سخت ، بسيار مؤثر است . مفاصل : در علاج بيماريهاى مربوط به اندامهاى عصبى سودمند است . اندامهاى سر : مخصوصا درمان ديوانگى است . جانشين : در مداواى ديوانگى مىتوان به جاى كف مريم يك برابر و نيم آن ، هزار جشان و\r\n\r\n\r\n","description":"","footnote":"\r\n( 1 ) - الفهر و الصلايه - دو سنگ كه بجاى هاون به كار مىرفته‌اند .\r\n","page_name":" 69 ","page_number":69},
  {"content":"\r\n\r\nيك‌سوم آن مشك زمين را به كار برد .\r\n\r\nاونومالى ( اورمالى ، عسل داود ) « 1 » :\r\nروغنى است بسيار گرم . و پرمايه چون عسل . و از عسل غليظتر . در اصل شيره‌اى است كه از ساقهء درختى كه در تدمر مىرويد بدست مىآورند و از آن شيره روغن مىگيرند و آن را با روغن گل آن درخت مخلوط مىكنند و آن را اورمالى و روغن عسل هم مىنامند . گزينش :\r\nهرچه صاف‌تر و پرمايه‌تر و كهنه‌تر باشد بهتر است . مزاج : گرم و تر است و گرمى آن از ترى بيشتر باشد . زخم و قرحه : هم ضماد و هم ماليدن آن گرى چركين را سودمند آيد . مفاصل : درد مفاصل را بر طرف مىكند . اندامان سر : سستىزاى و خواب‌آور است . چشم : در چشم كشند تاريكى چشم را از بين مىبرد . اندامان دفعى : مقدار سه اوقيه عسل داود مخلوط با نه اوقيه آب ، مراره و خلطهاى خام را بيرون ريزد . تنبلى و سستى مىآورد ليكن نبايد از آن بيم داشت ، زيرا در هر حال بىگزند و سودمند است .\r\nليكن كسى كه آن را به قصد اسهال مىخورد چنان كه شنيده‌ام نبايد تا فرجام كار به خواب رود .\r\n\r\nاغالوجى ( عود البخور ) :\r\nچوبى است كه از هندوستان يا عربستان مىآورند پوسته رنگارنگ و بوى معطر دارد و در عطرها آن را به كار برند . مزه‌اش گيرنده و كمى تلخى دارد . اندامان سر : مضمضه با جوشيدهء آن دهن را خوشبوى كند . سينه و اندامهاى تنفسى : در مداواى پهلودرد سودمند است . اندامان غذا : درد كبد را دوا است . يك مثقال از آن لزجى معده و ناتوانى آن را بر طرف مىكند . اندامان دفعى : تناولش با آب علاج قرحهء روده و درد و پيچش گرم شكم است .\r\n\r\nام‌غيلان ( مغيلان ) :\r\nمغيلان از تيره درختچه‌هاى خاردار بيابان است كه مشهور است . مزاج : سرد و خشك . خاصيت درمانى : گيرنده است و هر جريانى را بازمىدارد و مانع خون‌ريزى هم مىشود .\r\nاندامهاى تنفسى : مانع بالا آوردن خون مىشود . اندامان دفعى : سيلان رحم را قطع مىنمايد .\r\n\r\nاذارقى « 2 » ، كچوله :\r\nگونه‌اى از كف دريا است كه جامد شده و به نى چسبيده است ، چنان تندمزه است كه به كار خوردن نمىآيد ، بعد از آنكه از تندى آن مىكاهند آن را چون مرهم ماليدنى به كار مىبندند . مزاج :\r\nبسيار گرم است . خواص درمانى : مزاج سرد و تباه را به حالت طبيعى برمىگرداند و استعمال آن تنها بايد از راه ماليدن خارجى باشد . آرايش : لكه‌ها را از بين مىبرد . دمل و جوش : جوشهاى شيرى را دواست .\r\nزخم و قرحه : در مداواى گرى تر و اگزما مفيد است . ( قوباء ) . مفاصل : ضمادش در علاج عرق النسا سودمند است .\r\n\r\n\r\n","description":"","footnote":"\r\n( 1 ) - اونومالى : به يونانى شراب و عسل هموزن باهم جوشيده . - اورمالى : دهن عسلى - عسل داود . تحفه حكيم ص 38 .\r\n( 2 ) - اذاراقى ، قاتل الكلب ، كچوله : گياهى است از تيرهء خرزهره - فرهنگ معين . شيخ الرئيس - اذاراقى را انگم نمىدانسته و در باب قاف قاتل الكلب را علىحده ذكر مىنمايد - كه در اين دو تفسير تناقض موجود است . ( ه )\r\n","page_name":" 70 ","page_number":70},
  {"content":"\r\n\r\n\r\nآزاذ درخت ( آزاد درخت ) :\r\nاين درخت معروف است و ثمرى دارد كه به ( نبق ) شبيه است و در رى آن را درخت هليله و كنار نامند و در طبرستان آن را بطاحك خوانند . درختى است بزرگ و تنومند . مزاج : شكوفهء آن در سوم گرم و در آخر اول خشك است . خواص درمانى : شكوفه‌اش بازكننده انسدادها است . آرايش :\r\nآب برگ آزاد درخت ، و بويژه برگ آزاد درخت كه مخلوط با شراب باشد شپش‌كش است و موى را بلند كند . اندامهاى سر : شكوفه‌اش انسداد مغز را باز مىكند . اندامهاى تنفسى : ثمر آن براى سينه بسيار زيان‌آور و كشنده است . اندامهاى غذا : ثمر آن براى معده بد است و معده را زحمت مىدهد . تبها : گويند اگر الياف آن را با شاه‌تره و هليله بپزند و بخورند تبهاى بلغمى را به كلى بهبود مىبخشد . زهرها : افشرهء شاخه‌هاى نازك آن كه مخلوط با عسل باشد پادزهر هر سمى است . ميوه‌اش شايد سم كشنده باشد .\r\nجانشين : براى دراز شدن موى سر مىتوان به جاى برگ آزاد درخت برگ شاهدانه و آس و سدر به كار برد .\r\n\r\nايرسا ( زنبق ) :\r\nمنظور از ايرسا ريشه سوسن آسمانگون است ، سوسن آسمانگون گياهى است داراى ساقه‌هاى متعدد و گل آن به رنگهاى گونه‌گون است ، سفيد و زرد و آسمانى و بنفش و ازاين‌رو آن را ايرسا ناميده‌اند كه رنگين كمان را ايرسا گويند . ساقه‌هاى ايرسا بندبند و برگش باريك است و اگر كهنه شود كرم مىزند . ديسقوريدوس گويد : برگ ايرسا به برگ سوسن بيابانى مىماند . ليكن از سوسن بيابانى بلندتر و بزرگتر است . ساقه آن گلى دهد كه گلبرگها همديگر را مىپوشانند ( پربرگ ) و به چندين رنگ درمىآيند : قسمى به زردى مايل و ارغوانى هستند و قسمى به رنگ آسمانند و از اين اختلاف رنگ آن را رنگين‌كمان گويند . زيرا به رنگين‌كمان شبيه است . ساقه‌هايى سخت و خوشبوى دارد و بايد بعد از چيدن در سايه گذارند و به رشته كتان كشند . گزينش : هرچه سخت و پرمايه است و افشره غليظ و مايل به سرخى دارد و بوى سوسن بيابانى نمىدهد و زبان‌سوز نيست و بسيار عطسه‌آور است بهتر است . مزاج :\r\nدر آخر دوم گرم و خشك است . خاصيت درمانى : گرمىبخش ، لطافت‌آور ، رساننده ، بازكننده ، زداينده ، تنقيه‌كننده است . اگر افشره‌اش را در عسل آب حل كنند بلغم غليظ را تنقيه مىكند و بيرون مىراند .\r\nآرايش : زنبق به تنهايى و همراه خربق كه هم‌اندازه باشد در زدودن لكه‌هاى سياه و كك‌مك سودمند است . دمل و جوش : سائيدهء آن سفت‌شدگيها و ورمهاى غليظ و خنازير و جوشهاى پليد را دواست .\r\nزخم و قرحه : در مداواى قرحه‌هاى پليد مفيد است ، ناسورها را بهم آورد حتى اگر گرد آن استعمال شود .\r\nگوشت را باز مىروياند و استخوانها را با گوشت سالم مىپوشاند . مفاصل : با روغن زيتون خستگى را از بين مىبرد . اگر با سركه يا با شراب تناول شود در علاج ترنجيدگى و گسستگى در ماهيچه‌ها سودمند است . اماله با آن علاج عرق النسا است . اندامهاى سر : خواب‌آور است . سردرد مزمن را از بين مىبرد .\r\nگاهى آن را با روغن گل سورى و سركه براى رفع سردرد مىآميزند و زنبق خودبه‌خود علاج سردرد است .\r\nعطسه‌آور است . آب‌پز آن را در دهان گردانند درد دندان تسكين يابد . روغن زنبق با سركه صداهاى گوش را خاموش كند . و نزله‌هاى مزمن را قطع مىنمايد . روغن زنبق بوى بد بينى را از بين مىبرد و پختهء آن نيز همين كار را انجام مىدهد و از چرك زخمها نيز جلوگيرى مىكند . چشم : اشك‌آور است .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاندامهاى تنفسى و سينه : در مداواى درد پهلو ، ذات الريه ، تنگ‌نفسى ، خناق ، خفگى ، سرفه و بويژه سرفه‌اى كه از رطوبت غليظ باشد سودمند است . از آنجا كه بسيار لطافت‌بخش است و بازكننده ، زائده‌هاى بندآمده در سينه را بيرون مىآورد . اگر با شراب سيكى آن را بخورند براى دردهاى سينه نافع است ، و در دهان گردانيدن آن زبان كوچك را لاغر مىنمايد . اندامهاى غذا : تناول سركه و زنبق كه با هم باشند درد سرد كبد و طحال را تسكين مىدهد و بويژه براى طحال بسيار مفيد است ، تناول يا مالش آن در علاج استسقا سودمند است . اندامهاى دفعى : دهانهء بواسير را باز مىكند ، پيچش شكم را از بين مىبرد . آب عشق و خواب جوانى ( احتلام ) ديدن را قطع مىنمايد . زنبق و شراب مدرّ حيض است . در حالت سخت شدن زهدان و دردهاى سرد زهدان بايد در آب‌پز زنبق بنشينند . اگر زن باردار زنبق و عسل را شياف ( فرزجه ) كند سقط جنين شود . روغن زنبق براى زهدان مفيد است . اگر زنبق كهنه را خرد كنند و در عسل ريزند و مقدار نيم اوقيه تا هفت درخمى تناول نمايند زرداب و مراره ( تلخ‌آب ) و بلغم را خارج مىسازد . تبها : روغن زنبق سردى را از بين مىبرد و علاج تب و لرز است . زهرها : اگر همراه سركه تناول شود پادزهر هر سمى است .\r\n\r\nانجره - گزنه :\r\nرنگ تخم انجره شبيه رنگ تخم تره و از آن زردتر و درخشان‌تر است و از تخم تره كوتاه‌تر است . به هر جاى بدن برخورد كند حتى روده‌ها را هم مىگزد . مزاج : گزنه و تخم گزنه هر دو در اول سوم گرم و در دوم خشك ، و گزنه از تخمش خشك‌مزاج‌تر است . خواص درمانى : جذب‌كننده ، قرحه‌آور ، گدازنده ، قوى و سودمند است . بعضى گويند : چندان گرمىزا نيست و بادآور است و بسيار زداينده و قرحه‌ها را نمىگزد . و چنانچه با گوشت بپزند تأثيرى در آن نمىماند . دمل و جوش : ضماد انجره كه همراه سركه باشد دملهاى درونى را مىتركاند و سود مىرساند و در مداواى ورم سخت ، مفيد است . اگر خاكستر يا تخم انجره را ضماد كنند در ورم سرطانى سودبخش است . زخم و قرحه : خاكستر انجره مخلوط با نمك در مداواى زخم دندان سگ و قرحه‌هاى پليد و سرطانى نافع است . مفاصل :\r\nضمادش كه با نمك باشد پيچش مفاصل را بر طرف مىنمايد . اندامهاى سر : كوبيدهء برگش خون‌دماغ را قطع كند ، تخمش بندآمدگيهاى پالايشگاه ( مصفاة ) را به خوبى باز مىكند ، ضماد تخمش دندان كشيدن را آسان كند ، و بر ورمهاى پشت گوش كه ( بوحثلا ) ناميده مىشوند گذارند ، سودمند است . سينه و اندامهاى تنفسى : گزنه و آب‌جو ، يا گزنه‌اى را كه در آب‌جو بپزند و بخورند سينه را تنقيه كند و خلطهاى پرمايه هرچه در سينه باشد خارج مىشود . تخمش قوىتر است ؛ ربو ، برونشيت ، و تنگ‌نفسى و درد سرد ذات الجنب را بر طرف مىكند . تخم گزنه و بويژه اگر با شراب سياه و پرمايه باشد ، يا با پياز و تخم‌مرغ بخورند ، شهوت‌انگيز است . و رحم را براى پذيرايى از منى آماده سازد . تخم گزنه را با مرّ بپزند و بخورند ، يا تخم را با مرّ فرزجه كنند و بردارند حيض را به راه اندازد و رحم را باز مىكند . ضماد برگ سبز انجره برآمدگى رحم را فرونشاند ، از زدايندگى كه دارد - نه از قوت اسهالى - بلغم خام و ساير بلغمها را بيرون دهد . روغن گزنه از روغن كاجيره مسهل‌تر است . پختهء برگ گزنه با صدف ملين است . اگر بخواهند كه اسهال شديد نباشد مغز دانه گزنه را با قاوت بسايند و در شراب ريزند و بنوشند . كسى كه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاين مسهل را مىنوشد بايد كمى از روغن گل را بعد از آن سر كشد كه گلويش نسوزد . گزنه را با عسل شياف كنند و بردارند خلطهاى بد خارج مىشود .\r\n\r\nافيون :\r\nافيون شيرهء خشخاش سياه است . بو كردن افيون مصرى خواب‌آور است ، اندازه يك بار تناول افيون نبايد از دو دانگ بيشتر باشد . گاهى از كاهوى بيابانى نيز افيون مىگيرند و آن هم مخدر است ليكن مخدرى است ضعيف . افيون را بر آهنى سرخ شده در آتش بريان كنند و رنگش سرخ مىشود .\r\nگزينش : افيون سنگين و تندبوى و ترد ( زودشكن ) كه در آب زودتر حل شود يا گداخته شود و از تابش خورشيد نرم شود و چون بر شعله نهند چراغ را تاريكى ندهد ، بهترين نوع است . افيون زرد كه آب را رنگ مىكند و زبر و كم‌بوى و رنگ آن روشن است افيونى است ناخالص و از خشخاش تيغى نشانى دارد . گاهى از كاهوى بيابانى بدل افيون سازند كه كمتر بوى دارد . و شايد افيون را با صمغ عربى مخلوط كنند كه افيون اصلى نيست و چنين افيونى بسيار روشن و درخشان است . مزاج : در چهارم سرد و خشك است . خواص درمانى : مخدر است . اندايش و تناول آن آرام‌بخش همه دردها است . مقدار خوراكى افيون اندازهء يك دانه عدس درشت است . دمل و جوش : بازدارندهء دملهاى گرم است . زخم و قرحه : قرحه را مىخشكاند . مفاصل : اگر افيون مخلوط با زرده تخم‌مرغ برشته - و بويژه افيون مخلوط با شير را بر جاى نقرس مالند مسكن درد نقرس است . اندامهاى سر : خوردن يا برداشتن آن با فتيله يا برداشتن بدون فتيله خواب‌آور است . اگر گداختهء افيون مخلوط با روغن گل و مرّ و زعفران را در گوش دردمند بچكانند درد بر طرف مىشود . افيون علاج سردرد است و آسودگى آورد . افيون هوش و حافظه را كاهش دهد . اندامهاى چشم : افيون مخلوط با شير پستان زن درد چشم و آماسهاى چشم را بر طرف مىكند ، اما پيشينيان افيون را در مداواى رمد به كار نمىبردند و مىگفتند زيان به چشم مىرساند .\r\nاندامهاى تنفسى و سينه : سرفه سخت و شديد را تسكين مىدهد . اندامهاى غذا : اگر از گرما و رطوبت ، معده سست گردد افيون آن را دباغى مىكند و جمع آورد . اما در اكثر حالات اگر افيون را تنها و بدون خايه سگ آبى بخورند هضم را مختل مىسازد يا بسيار كاهش مىدهد . اندامهاى دفعى : بندآورندهء اسهال است و از خراشيدگى و قرحهء روده جلوگيرى مىكند . جانشين : به جاى افيون مىتوان سه وزن آن تخم بنگ و دو وزن آن تخم مهرگياه به كار برد .\r\n\r\nاترج - ترنج :\r\nترنج را همه مىشناسند . روغنى كه از پوست ترنج به دست مىآيد قوى است و روغنى كه از شكوفه‌اش به دست آيد قوت كمترى دارد . مزاج : پوستش در اول گرم و در آخر دوم خشك است .\r\nگوشتش در اول گرم و تر است . و برخى گويند : در اول تر است و سردى آن زياد است و ترش‌مزگى آن در درجهء سوم سرد و خشك است . تخم ترنج در اول گرم و در سوم خشكاننده است . خواص درمانى :\r\nگوشتش بادزا ، برگش بادشكن ، شكوفه‌اش لطافت‌بخش‌تر از برگ است . ترشى آن قابض و صفراشكن است . تخم و پوستش تحليل‌برنده است . اگر پوست ترنج را بر لباس بپاشند منع بيدزدگى كند . بوى ترنج هواى فاسد و وبايى را از بين مىبرد . آرايش : ترش آن رنگ را جلا دهد ، لكه‌هاى صورت را از بين\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمىبرد . سوختهء پوست ترنج كه بر ابلقى ( برص ) مالند سودمند است . پختهء پوستش دهن را خوشبوى كند ، فربهى بخشد ، پوست ترنج را در دهان نگهدارند دهان را خوشبوى مىنمايد . دمل و جوش : آب ترش‌مزه ترنج بر اگزما بمالند مفيد است . مفاصل : روغن پوست ترنج در مداواى سستى اعصاب و فالج سودمند است و ترشى ترنج براى عصب بد است . اندامهاى سر : در علاج دهن‌كجى نافع است و بالنگ پخته در خوشبوى كردن دهان بسيار مؤثر است . چشم : افشرهء بالنگ را در چشم كشند يرقان چشم را از بين مىبرد . نفس‌كش و سينه : افشره‌اش خفقان گرم را تسكين دهد ، مرباى بالنگ براى گلوى و شش بسيار خوب است . اما ترشاب - افشره - آن براى سينه خوب نيست . اگر كسى زالو را بلعيده باشد مغز بالنگ را با سركه بجوشاند و نيم سكرجه از آن بنوشد زالو را مىكشد و بيرون مىآورد . اندامهاى غذا :\r\nگوشت بالنگ براى معده خوب نيست . بادزا و ديرهضم است و بايد مرباى آن را خورد . و اگر مرباى بالنگ با عسل باشد سالم‌تر و هضم‌پذيرتر است . و نبايد زياد از حد خورد . برگ بالنگ و در درجهء دوم شكوفهء بالنگ معده و درون را تقويت مىكند . اگر پوست بالنگ را همچون ادويه در خوراك ريزند به هضم كمك مىنمايد . پوست بالنگ خودبه‌خود از آنجا كه سخت است هضم نمىشود . پختهء پوست بالنگ قى را تسكين دهد . رب بالنگ كه رب افشره آن است معده را دباغى كند . ترشاب آن در علاج يرقان مفيد و قى صفرايى را فرو نشاند ، و اشتهاآور است . بايد ترنج را تنها خورد و با خوراك قبلى و بعدى مخلوط نشود .\r\nاندامهاى دفعى : گوشتش قولنج آورد . ترشى آن بندآورندهء شكم است . و در مداواى اسهال صفرايى نافع است . تخم ترنج مسهل است و در علاج بواسير سودمند مىباشد ، افشرهء بالنگ از شدت شهوت جماع در نزد زنان كم مىكند . زهرها : وزن دو درهم از تخم بالنگ همراه شراب و شراب سياه و پرمايه و آب گرم پادزهر كليه سموم است و بويژه خوردن و اندودن آن در مورد سم عقرب بسيار نافع است ، و پوستش هم در اين زمينه بسيار مفيد است . ضماد پوست بالنگ ، خوردن افشرهء بالنگ در مداواى مارگزيدگى سودمند است .\r\n\r\nاسقنقور ( سقنقور ) :\r\nسوسمارى است آبزى و در نيل مصر شكار مىشود . گويند از نسل تمساح است و اگر در خارج از آب زاييده شود در همان خارج از آب پرورش مىيابد . گزينش : بهترينش آن است كه در بهاران و موقع جفت‌گيرى شكار شود . نافش بهترين اندام مورد استفاده است . مفاصل : عصب را از علتهاى سرد مىرهاند . اندامهاى دفعى : چربى آن شهوت‌انگيز است تا چه رسد به گوشتش و بويژه گوشت ناف و پيرامون كليه و بويژه پيه كليه‌اش كه بسيار شهوت‌انگيز است .\r\n\r\nاجاص ( آلو ) :\r\nكه نياز به معرفى ندارد . گزينش : آلوى بستى از آلوى سياه قويتر است و آلوى زرد از آلوى سرخرنگ مؤثرتر . آلوى سفيد مات ( غير براق ) سنگين است و كمتر اسهالى است . آلوى ارمنى از هر آلويى شيرين‌تر و اسهال‌آورتر است . و در ميان آنها درشت و پرگوشت بهترين است . مزاج : در اول دوم سرد و در آخر دوم تر است . خواص درمانى : صمغ آن لطافت‌بخش ، قطع‌كننده ، چسبناك مىباشد .\r\nدر نوع دمشقى آن به عقيده ديسقوريدوس قبوضيت هست . جالينوس مخالف اين نظر است . در آلوى كال\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nقبوضيت هست و ارزش غذايى آن اندك مىباشد . بهتر آن است آلو را قبل از غذا بخورند و عسل‌آب و نبيذ را دسر سازند . زخم و قرحه : انگم آن قرحه را جوش مىدهد . مخلوط آلو با سركه اگزما را از بين مىبرد و بويژه اگر عسل يا شكر داشته باشد براى كودكان بسيار مفيد است . اندامان سر : در دهان گردانيدن برگ آلو از نزله‌هاى لوزتين و زبان كوچك جلوگيرى مىنمايد . چشم : انگم آلو را در چشم كشند ديد را قوى كند . اندامهاى تنفسى و سينه : آلوى ترش و شيرين التهاب قلب را تسكين مىدهد .\r\nاندامهاى غذا : ترش و شيرينش در بركندن صفرا از همه مؤثرتر است . آلوى شيرين كه معده را تر كند و سرد كند سستى دهد و عموما با معده ناسازگار است . اندامان راننده : آلوى شيرين در بيرون راندن صفرا از ساير آلوها مؤثرتر است . در اسهال آلوى تر از آلوى خشك كارىتر است و اين خاصيت از لزج بودن آلو ناشى مىشود . به عقيدهء بعضى آلوى دمشقى قابض است و همه برآنند كه آلوى بيابانى تا هنگامى كه بسيار نرسيده است قبوضيت آورد . جالينوس گويد : ديسقوريدوس در اشتباه است كه گفته : آلوى دمشقى قابض است . آلوى دمشقى مسهل است و انگمش سنگ مثانه را خرد مىكند و آبش حيض را روان مىسازد و هرچه كوچكتر باشد كمتر مسهل است .\r\n\r\nاسفيداج ( سفيدآب ) :\r\nآنك را مىسوزانند خاكسترى كه بدست مىآيد سفيدآب نامند و اگر در سوختن افراط شود آن خاكستر سرنج و لطيف‌تر مىگردد . سفيدآب را به وسيله سركه و نمكها و ساير چيزهايى كه در كتابهاى طبى آمده است به دست مىآورند . مزاج : در دوم سرد و خشك است . سفيدآب سركه‌اى لطافتش بيش و ژرف رونده‌تر است . در نوع ديگرش اين همه لطافت نيست و چسبندگى دارد و بويژه اگر سرنج گردد . دمل و جوش : ورمهاى سخت و سرد را نرمى بخشد . زخم و قرحه : سفيدآب را با مرهم مىآميزند قرحه را پر مىكند ، گوشت مىروياند ، سفيدآب و بويژه سرنج ، گوشت بد را مىخورد و سرنج در بازآوردن گوشت از سفيدآب بهتر است . چشم : در علاج جوشهاى چشم سودمند است . اندامهاى دفعى : جزء داروهاى ترك پيزى است و بسيار سودمند است . زهرها : سفيدآب سم است و شرح آن در باب زهرها است .\r\n\r\nآبنوس :\r\nچوبى است مشهور كه آن را از زنج يا به قول ديسقوريدوس از حبشه مىآورند ، سياه خالص است و طبقاتى در آن نيست و هنگامى كه مىبرند به شكل شاخ خميده يا به قولى به شاخ مخروط مىماند و به زحمت مىشكند و شكسته‌اش زبان را مىگزد . گزينش : بهترينش آنست كه با وجود سياهى و هموارى خطوطى در آن مشاهده نمىشود و در ساييدن به شاخ خراطى شده شبيه است و پرمايه و محكم است . در چشيدن گزشى دارد و اگر آن را بر أخگر نهى بويى عطرآسا از آن مىپراكند و به مشام رسد .\r\nمزاج : در دوم گرم و خشك است . گروهى برآنند كه با وجود حرارتى كه دارد حرارت خون را خاموش مىنمايد . خواص درمانى : تم و سپيدى چشم را از بين مىبرد . از ساييدهء آن شياف سازند ، اگر بر فسان سايند و گرد آن را در چشم كشند بسيار سودمند آيد . خاك ارّه آبنوس را بر طبقى مىسوزانند و مىشويند زخم مزمن چشم را بر طرف سازد . و علاج رمد خشك و گرى چشم و آبريزى دايم چشم است . اندامهاى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدفعى : به گفتهء خوزيان سنگ كليه را خرد مىكند و شنيده‌ام كه باد شكم را علاج مىنمايد .\r\n\r\nآذان الفار ( گوش موش ) :\r\nدو گياه را گوش موش ناميده‌اند . گوش موشى كه جالينوس وصف كرده است بوى پنيرك مىدهد و زودشكن است و تأثيرش تقريبا تأثير گياهى است كه شيشه‌ها را بدان جلا دهند .\r\nاين نام بر دو گياه اطلاق شود : نخست آنكه جالينوس از آن ياد كرده است كه بوى خبازى ( پنيرك ) مىدهد و سخت نيست . دوم گوش موشى كه ديسقوريدوس شناخته است چنان كه او گويد به لبلاب مىماند و برگش از برگ لبلاب كوچكتر است و بر زمين پهن مىشود و چوبهاى باريك دارد و كاشته مىشود و خوشبوى است اما بوى و مزه‌اى قوى ندارد ، گلش لاجوردى رنگ و تخمش به تخم گشنيز شبيه است و شب‌پره آن را مىخورد و مزه‌اش تند است و بويژه گوش موشى كه در نزديكى آب نروييده باشد تندمزه‌تر است . بنا به گفته مسيح گوش موش كار بابونه گاوچشم را انجام مىدهد . كه هرگز توقع نمىرود هر دو نوع گوش موش چنين باشند . مزاج : گوش موش جالينوس در درجهء اول سرد و تر است .\r\nو آن نوع ديگر از جمله داروهاى گرم به شمار مىآيد . خواص درمانى : گوش موش جالينوس قبوضيتى در آن نيست . و آن ديگر خشكاننده و سرخ گرداننده است . زخم و قرحه : گوش موش ديسقوريدوس خار و پيكانها را بيرون مىكشد . چرك را پاك مىكند و زخم را التيام مىدهد . اندامهاى سر : خوردن گوش موش براى سردرد نافع است . به بينى كشيدن گرد آن در علاج دهن‌كجى بسيار سودمند است و مغز را مىپالايد .\r\n\r\nارنب‌برى ( خرگوش وحشى ) :\r\nخاصيت درمانى : هرچه پنيرمايه‌هاى ديگر انجام مىدهند پنيرمايهء خرگوش وحشى بهتر و بالطافت‌تر انجام مىدهد و كنشهايى زياده از آنها دارد . آرايش : خون خرگوش لكه‌هاى صورت را مىزدايد ، خاكستر سرش و بويژه خاكستر سر ( ارنب بحرى ) خرگوش دريايى « 1 » دواى داء الثعلب است . اگر شكم خرگوش را با همه محتوياتش در تابه بسوزانند و بسايند و در روغن گل ريزند موى سر را باز روياند . ديسقوريدوس گويد : اگر اين دارو را از خرگوش دريايى بسازند و بر سر گذارند به تنهايى يا با داروى زداينده ، موى را از ته مىتراشد . مفاصل : مغز برشتهء خرگوش در علاج لرزشى كه بعد از بيمارى روى مىدهد سودمند است . اندامهاى سر : اگر مغز خرگوش را بر لثهء كودك مالند رويش دندانها سريع‌تر صورت گيرد . مغز خرگوش مسهلى است بىآزار . مغز خرگوش در روغن يا كره يا عسل باشد باز تأثير خود را مىبخشد . پنيرمايهء خرگوش با سركه تناول شود در علاج صرع مفيد است .\r\nاندامهاى دفعى : اگر بعد از حيض سه روز پنيرمايهء خرگوش وحشى را با سركه تناول نمايند منع حاملگى كند و رحم را از رطوبتها مىرهاند . خون خرگوش برى را با روغن بجوشانند در معالجه خراش و ورم روده و اسهال مزمن سودمند آيد . زهرها : پنيرمايهء خرگوش وحشى همراه سركه ترياق و پادزهر سموم است . خون خرگوش در روغن جوشيده ، در علاج سم سهام ارمنى سودمند است .\r\n\r\n\r\n","description":"","footnote":"\r\n( 1 ) - حيوانى است صدفى مايل به سرخى ، سرش چون سنگ سخت و سم قاتل است . تحفه حكيم ص 19 .\r\n","page_name":" 76 ","page_number":76},
  {"content":"\r\n\r\n\r\nابو حلسا ( هوه‌چوبه ) :\r\nبعضى گويند ابو حلسا همان خس الحمار ( گل قاصد ) است كه آن را شنجار و شنقار هم مىنامند . گياهى است داراى كرك و خاردار ، زبر و سياه‌رنگ ، برگهايش زياد و به ساقه چسبيده ، بيخ آن به ستبرى انگشت و بسيار سرخرنگ است و اگر در تابستان به آن دست بزنى دست را رنگ مىكند .\r\nنوعى ديگر از ابو حلسا هست كه سرخ‌رنگ است و برگهاى كوچك دارد . تيرهء هوه‌چوبه چهارند : ابو حلسا ، ابو ساويرس ، ابو جلسوس ، اكسوفانين . گزينش : ابو حلسا و ابو ساويرس از آن دوى ديگر بهترند . مزاج :\r\nجالينوس گويد نوعى از ابو حلسا گرم و خشك است و نوعى ديگر بر خلاف آن است . خاصيت درمانى :\r\nاولى كه ابو حلسا نام دارد لطافتى همراه با قبوضيت دارد . و اين اثر از گسى و تلخى مزهء آن است . انواع ديگر بيشتر قبض مىآورند . ابو جلسوس و اكسوفانين از ابو حلسا و ابو ساويرس تندمزه‌تر و پرحرارت‌ترند و بيخ از برگ قوىتر است . آرايش : با سركه بربهك بمالند مفيد است و بلكه بهك را به كلى از بين مىبرد . و در معالجهء پوست‌پوست شدن بدن بسيار مفيد است . و برگش از بيخ كم‌تأثيرتر است . دمل و جوش : ابو حلسا مخلوط با آرد كشك باد سرخ را از بين مىبرد . ريشهء ابو جلسوس هم همين تأثير را دارد .\r\nو اگر با پيه باشد و بر خنازير گذارند خنازير تحليل مىرود . زخم و قرحه : با موم مىآميزند و بر قرحه مىگذارند مفيد است و بويژه براى سوختگى آتش بسيار سودمند است . اندامهاى غذا : ريشهء ابو حلسا معده را دباغى مىكند . ابو حلسا را بجوشانند و با عسل‌آب رقيق بخورند ، در مداواى يرقان و درد طحال سودمند است . اندامهاى دفعى : آن را در عسل آب بجوشانند يا با عسل آب بخورند درد كليه و سنگ كليه را از بين مىبرد . زنى كه بيخ آن را بردارد بچه مىاندازد . ابو حلسا خلطهاى مرارى را تحليل مىبرد . برگش را در روغن بجوشانند و با شراب بخورند شكم را بند مىآورد . ريشهء ابو حلساى زرد برگ همراه زوفا و خردل كرمها را مىكشد و بيرون مىراند . ابو حلسايى را كه شنجار نامند زردرنگ باشد يا نباشد كرم‌كش است .\r\nولى زردش قوىتر است . تبها : پخته بيخ اين گياه با عسل‌آب تبهاى مزمن را از بين مىبرد . زهرها :\r\nپختهء ميوهء ابو حلساى سرخ و برگ زرد را بخايند و بر حشرهء موذى تف كنند مىكشد . دو قسم ديگرش چه خوردنى و چه پاشيدنى يا گستردنى در بيمارى مارگزيدگى سودمند است .\r\n\r\nالماس :\r\nاز آنجا كه اسم حقيقى آن ماس است بايستى در باب ميم ذكر شود . اما چون به الماس مشهور شده آن را در باب الف آورديم . مزاج : برخى گويند سرد و خشك است و ديگران بر اين عقيده‌اند كه بسيار گرم و خشك است . خاصيت درمانى : بسيار زداينده است . و به عقيدهء ديسقوريدوس سوزنده و عفونت‌آور است . آرايش : در جلا دادن دندان بسيار فعال است . اندامان سر : بعضى عقيده دارند كه گذاشتن الماس در دهان دندانها را مىشكند ، و در اين زمينه دو رأى دارند . گويند خاصيت الماس دندان‌شكنى است ، يا اينكه در جايى كه الماس هست مارهاى سمى بسيار است . كه رأى اخير گزافه‌اى بيش نيست ! زيرا سم مار بعد از آنكه از مار خارج شود تأثير خود را از دست مىدهد . و بويژه اگر مدتى از خارج شدنش بگذرد .\r\nاندامان دفعى : بعضى گفته‌اند : اگر دانه‌اى از الماس را بر سر پمپى بوسيلهء سقز رومى بچسبانند و پرتاب كنند و به مثانه برسانند سنگ مثانه را خرد مىكند كه اين نظريه هم بعيد به نظر مىرسد . زهرها : الماس سم قاتل است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nارماك ( ارمال ) :\r\nچوبى است خوشبوى و رنگش به رنگ قرفه است و آن را از يمن مىآورند . آرايش : دهن را خوشبوى كند . دمل و جوش : ضمادش در علاج ورمهاى گرم مفيد است . زخم و قرحه : از زياد شدن قرحه مانع و چرك را از بين مىبرد و مىخشكاند و خوب مىنمايد زيرا خشكنده‌اى است كه نمىگزد . و نمىگذارد اندامان متعفن شوند . اندامان سر : مغز را توان بخشد ، لثه را محكم كند و ضد بيماريهاى دهان است . چشم : خوردن آن در علاج رمد مؤثر است . نفس‌كش و سينه : قلب و ساير درون را تقويت مىنمايد . اندامان راننده : عموما شكم را قبوضيت دهد .\r\n\r\nاللبخ :\r\nگويند لبخ سدر است و من مىگويم چون اسمش لبخ است بايستى در باب لام ذكر شود . لبخ از درختهاى تنومند و بلند است و به مصر انتقال داده شده و در آنجا مزه آن تغيير كرده است . ديسقوريدوس گويد : لبخ درختى است كه در مصر رويد و ميوه‌اش خوردنى است و گاهى نوعى از رتيل در اين درخت پديد آيد و بويژه در لبخهاى اطراف صعيد . گروهى پندارند كه اين درخت اول در ايران بوده و در آنجا سم بوده و بعد از آنكه به مصر منتقل شده تغيير مزاج داده است و مزه‌اش دگرگون شده و مىخورند و زيانى ندارد . خاصيت درمانى : برگ كوبيدهء لبخ را بر اندامى يا جايى كه خونريزى دارد مىگذارند نزيف را بند آورد .\r\n\r\nانسان :\r\nآرايش : گويند آب پشت آدمى بهك را مىزدايد . هم در اين زمينه نمك ادرار كودك را كه در ظرف مسى بدست آورند مفيد است و لكه‌هاى سياه صورت را از بين مىبرد . مدفوع انسان در علاج لكه‌هاى سپيد پوست - برص - مفيد است . دمل و جوش : چنان كه گويند ( عكر - زنگ - كف ) شاش آدمى و مدفوع تا گرم است در علاج جمره نافع است . خاكستر موى آدمى جوشها را معالجه مىكند و اگر با روغن مخلوط كنند ورمهاى ساعيه - سارى - را از سرايت بازمىدارد . زخم و قرحه : ادرار آدمى گرى چركين و خارش را مىزدايد و سرايت ورمهاى پليد و اكزما را منع مىكند ، آب پشت انسان در علاج اكزما ويژگى دارد . مفاصل : گويند خون حيض براى درد نقرس خوب است ، و آب پشت آدمى با موم و روغن زيتون درد نقرس را تسكين دهد . اندامان سر : به ادعاى بعضى موى سوختهء آدمى را در روغن گل قاطى كنند و در گوش دردمند چكانند و بر دندان دردناك گذارند . درد را تسكين بخشد . آب دهان روزه‌دار كرم را از گوش بيرون آورد . سوختهء استخوان انسان را در علاج صرع مىخورند ، چرك گوش آدمى در علاج سردرد نصفى - شقيقه - سودمند است . چشم : ادرار انسان را در ظرف مسين با عسل بپزند سفيدى چشم را بر طرف كند و نقطهء خونى چشم را از بين ببرد . سوخته موى انسان با مردار سنگ مخلوط شود از گرى و خارش چشم جلوگيرى مىكند . اندامهاى تنفسى و سينه : گويند تناول بول كودكان در معالجهء بلندنفسى و تنگ‌نفسى و سرفهء خشك نافع است . شير پستان زن در معالجهء سل بسيار مؤثر است . شير پستان زن پادزهر گزند خرگوش دريايى است . اندامان غذا : گويند : شير پستان زن گزش معده را تسكين دهد . مقدار يك اسكرجه ( فنجان ) از ادرار انسان كه با اسكنجبين مخلوط شود و بدون اينكه بيمار بداند به بيمار بخورانند علاج يرقان است و بويژه اگر با عسل‌آب و نخوداب باشد مؤثرتر است .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nگويند مدفوع انسان هم همين تأثير ادرار را دارد . اندامان دفعى : شير پستان زن ادرار بول مىنمايد .\r\nگويند برداشتن خون حيض خالص مانع حاملگى مىشود . شير پستان زن را بردارند يا بپاشند در علاج قرحهء رحم و مزاج رحم سودمند است . گويند : ادرار آدمى اسهال را قطع كند ، رحم را تنقيه دهد و اندازهء آن را دوسوم رطل گفته‌اند كه بايد همراه با تره پخته باشد . تبها : مدفوع خشك آدمى را در عسل يا در شراب به تب‌دار هر روزه بخورانند تب رفع شود . زهرها : شير پستان زن پادزهر خرگوش دريايى است .\r\nاگر دندان آدمى را خرد كنند و بسايند و بر جاى نيش مار پاشند بسيار خوب است . مدفوع انسان پادزهر گزيدهء انسان است . آب دهن ناشتا كژدم و مارها را مىكشد . اگر انسانى ناشتا انسانى را گاز بگيرد اندام گزيده چرك مىكند .\r\n\r\nابريسم ( ابريشم ) :\r\nابريشم كه همان حرير است ؛ از چيزهايى است كه قلب را شاد مىكنند . مزاج : در اول خشك و گرم است . گزينش : ابريشم خام ، تا پيله است بهتر از ابريشم سوخته است و گاهى پخته شدهء آن را كه رنگ نكرده باشند به كار مىبرند . خاصيت درمانى : لطافت دهد ، رطوبت را مىمكد ، شادىآور است . اندامان غذا : به علت تلخى و خاصيت دباغى كه در ابريشم است مادهء دباغت دادن موجود است و از آنجا كه لطيف و خشك‌كننده و بىسوزش است و خشكى معتدل دارد براى بر طرف كردن تصلبات ريوى بسيار سودمند است . و هر نوع از ابريشم در اين زمينه به كار مىآيد . چشم : ابريشم را اگر سرمه كنند براى چشم نافع است . اشك‌ريزى را بازدارد و زخمها را خشك گرداند . و با چشم سازگار است . زيرا ابريشم چاقىآور است و از اعتدال مزاجى كه دارد خشك را معتدل مىنمايد . ابريشم تقويت روح كند ، در هضم طعام كمك مىنمايد . در اندازهء دارويى ابريشم وزنى معين نشده است .\r\n\r\nاكتمكت ( سنگ عقاب ) :\r\nدارويى است هندى كه كار فاوانيا ( عود الصليب ) را انجام مىدهد . اندامان سر : جاى بالا آمدن بخار را بدان اندايند در منع صرع سودمند باشد .\r\n\r\nاسفاناخ - اسفناج :\r\nكه نياز به معرفى ندارد . مزاج : در آخر اول سرد و تر است . خاصيت درمانى : ملين است و ارزش غذايى آن از سلمه بيشتر است . من مىگويم : در اسفناج قوتى است زداينده و شوينده ، صفرا را برمىكند . شايد برگ آن معده را خوش نيايد ، پس بهتر آن است كه تصفيه شود و آنگاه بخورند .\r\nاندامان تنفسى و سينه : خوردن و اندودن اسفناج براى سينه و ريهء گرم سودمند مىباشد . مفاصل : علاج دردهاى خونين پشت است . اندامان دفعى : ملين شكم است .\r\n\r\nالبعل ( بعل ) :\r\nگياهى است كه در بهاران در آب مىرويد و به يونجه و شبدر مىماند ، شاخه‌هايش بسيار و تخمش همانند تخم هويج است . مزاج : گرم است . اندامان غذا : براى طحال بسيار خوب است .\r\nاندامان دفعى : مدر بول است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nالسقانى ( سقانى ) :\r\nگمانم كه شكر تيغال باشد . اندامان دفعى : در تنقيهء كليه نظير ندارد . زهرها :\r\nچاره‌ساز گزيدگى سگ هار است .\r\n\r\nآلوسن ( لوبياى مصرى ) « 1 » :\r\nگياهى است به لوبيا گرگى شبيه است و ازاين‌روى آن را ترمس ناميده‌اند و ترمس لوبيا گرگى است . مزاج : در درجهء اول گرم و خشك است . خاصيت درمانى : به حالت اعتدال مىخشكاند و زداينده است . آرايش : لكه‌هاى سياه صورت را بحالتى معتدل از بين مىبرد . زهرها :\r\nجالينوس فرمايد : اين گياه مخصوصا براى دفع گزند سگ هار بسيار خوب است . و بيمارانى را نجات داده و ازاين‌رو يونانيان آن را آلوسن « 2 » ناميده‌اند .\r\n\r\nاطراطيقوس :\r\nدارويى است كه حالبى نام گرفته است . مزاج : كمترين سردى ندارد و هيچ قابض نيست . خاصيت درمانى : تحليل‌برنده و سردكننده است . دمل و جوش : ضماد و مرهم آن ورم ( حالب ) رگهاى پستان را فرو نشاند .\r\n\r\nاردقيافى ( اردقباقى ) « 3 » :\r\nدرختى است شبيه كبر - ( خرنوب شامى ) . ميوه‌اش داخل غلاف است . بويش بسيار تند است و مىكشد . مزاج : به فرمودهء راهب تأثير آن از تاجريزى و كاكنه قوىتر است . دمل و جوش : به گفتهء راهب استعمال دو اوقيه از آن ورمهاى درونى را معالجه مىنمايد . و اگر بر ورمهاى گرم خارجى مالند ورم را در هر حالتى باشد از بين مىبرد . زهرها : بر جاى نيش زنبور مالند فورا تسكين يابد .\r\n\r\nاقفراسقون :\r\nدارويى است ايرانى و آن را ديحه و خرّم گويند . اندامان سر : براى حافظه و ذهن و هوش سودمند است .\r\n\r\nاوبوطيلون :\r\nگياهى است كه به كدو مىماند . خوز گويد به اوبوطيلون مشهور شده است . زخم و قرحه :\r\nگويند در معالجهء زخمهاى تر بهترين دارو است مرهمش زخمها را بهم آورد و جوش مىدهد .\r\n\r\nآسيوس ( نمك چينى ) :\r\nسنگى است كه نمك بر آن نشيند و آن را گل اسيوس نامند . گمان مىرود كه نمك مزبور از رطوبت دريا و شبنمى كه بر او نشيند بوجود آيد . خاصيت درمانى : قوت آسيوس و گل آسيوس بازكننده و جوش‌دهنده است . اندكى گنداننده است و گوشت گنديده را آب مىكند و گزشى ندارد . دمل و جوش : اگر آسيوس را با سقز درخت بنه ضماد كنند جراحتها را از بين مىبرد . زخم و قرحه : در مداواى\r\n\r\n\r\n","description":"","footnote":"\r\n( 1 ) - آلوسن قسمى زردآلوى لطيف - فرهنگ معين - اين معنى با شرح شيخ الرئيس سازگار نيست - ه\r\n( 2 ) - آلوسن : كلمهء يونانى است و در معنى شفاى هارى مىباشد . تحفه حكيم .\r\n( 3 ) - اردقباقى به كبر شبيه است . مؤلف اختيارات گويد قثاء الحمار است و سندش ظاهر نيست - تحفه حكيم .\r\n","page_name":" 80 ","page_number":80},
  {"content":"\r\n\r\nقرحه‌هاى دشوار ، شديد ، بزرگ ، عميق ، سودمند است . مفاصل : اسيوس را با آرد جو بر جاى نقرس گذارند . و اگر بيمار نقرسى دست و پا را در پختهء آن گذارد مفيد است . اندامهاى تنفسى : آن را با عسل بليسند قرحه‌هاى شش را معالجه مىكند . اندامان غذا : با آهك و سركه بر طحال مالند سودمند است .\r\n\r\nاطيوط :\r\nدر درجهء دوم گرم و در درجهء اول تر است . زداينده است و در زدودن بهك بسيار مؤثر است .\r\n\r\nارنب بحرى ( خرگوش آبى ) :\r\nجانورى است از تيرهء صدفيان تقريبا سرخ‌رنگ است و داراى نشانه‌هايى است كه به برگ اشنان شباهت دارند . آرايش : خون گرم مزاجش لكه‌هاى سياه و بهك رخساره را از بين مىبرد . سوختهء سرش اگر با پيه خرس و مار قاطى باشد بهترين داروى بازروياندن مو پس از داء الثعلب است . اما اگر تنها بر سر مالند موها را مىريزد . ضماد و به چشم كشيدن سوختهء سر آن چشم را جلا دهد . زهرها : از داروهاى سمى است ، شش را زخمى گرداند و باعث هلاك مىشود .\r\n\r\nاقسون ( كنگر فرنگى بيابانى ) :\r\nدارويى است كرمانى و از ايران است ، مزاجش گرم است و لطيف .\r\n\r\nاناغلس ( اناگير ) :\r\nاناگير دو نوع است نوعى گل زرد مىدهد و ديگر گلش آسمانىرنگ است . زخم و قرحه : هر دو نوع در مداواى جراحات و بازداشتن از آماسيدن مفيدند . خار و پيكان‌ها را بيرون كشند . از انتشار قرحه جلوگيرى مىكنند . اگر با آب هر نوعى از آن غرغره كنند يا به بينى كشند بلغمهاى سر سرازير مىشود و درد دندان تسكين مىيابد . اندامان دفعى : با شراب تناول شود درد كليه را بر طرف سازد . به عقيدهء بعضى آنچه گلش كبودرنگ است برآمدگىهاى اطراف پيزى را معالجه مىنمايد و آنچه گل سرخ ؟ مىدهد برآمدگىهاى نامبرده را افزايش مىدهد . زهرها : با شراب تناول شود پادزهر مار است .\r\n\r\nابرق :\r\nدارويى است از ايران و در تقويت عقل و هوش مفيد است .\r\n\r\nاوسبيد ( اوسيد ) :\r\nنوعى نيلوفر هندى است . به‌قول ابن ماسرجويه مزاجى گرم و خشك دارد .\r\n\r\nارتدبريد :\r\nدارويى است به پياز دونيمه شده شبيه است و در علاج بواسير نافع است .\r\n\r\nافيوس :\r\nافيوس حدقى چيزى است كه به كره چشم مىماند . مزاج : بنا به گفتهء جالينوس در درجه دوم سرد و در درجه اول خشك‌كننده است ، ميوه‌اش در سرآغاز درجهء اول گرم و گيرنده و در درجهء دوم خشك است . خاصيت درمانى : اگر بر زهار كودك مالند برآمدن موى را به تأخير اندازد . اندامان غذا : ميوهء آن در مداواى يرقان سودمند است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nاندروصارون « 1 » :\r\nدارويى است كه آن را فاس ( تبر ) نيز گفته‌اند زيرا همچون تبر دو لبه دارد . مزاج :\r\nگرم‌مزاج است و تلخى و گسى دارد . خاصيت درمانى : بندآمدنهاى درونى را باز مىكند . مفاصل : در علاج درد مفاصل مفيد است .\r\n\r\nاصابع هرمس ( انگشتان اخمو ) :\r\nشكوفهء سورنجان است و تأثيرش تأثير سورنجان .\r\n\r\nاطماط ( فوفل ) :\r\nدارويى است از حيث كنش با ( بوزندان ؟ ) برابر است . و بايد دقت نمود مبادا ( اطيوط ؟ ) باشد - مزاجش گرم و تر و شهوت‌انگيز است .\r\n\r\nايطاباس :\r\nدرخت غرب يا پرك « 2 » كه در فصل غين خواهد آمد .\r\n\r\nأرز ( برنج ) :\r\nدانه‌اى است مشهور . مزاج : گرم و خشك است و خشكى آن از گرمى آشكارتر است .\r\nليكن برخى گويند از گندم گرم‌تر است . خاصيت درمانى : برنج غذاى خوبى است و كمى به خشكى مايل است . اگر برنج را با شير و روغن بادام بپزند نيروى غذايى آن بيشتر و بهتر گردد و ديگر خشكاننده و بندآورنده نيست بويژه اگر برنج را شبى در آب سبوس بخيسانند . برنج به كندى سردى دهد و براى جلا دادن خوب است . اندامان دفعى : برنج آب‌پز تا حدى قبض‌كننده است . شيربرنج آب پشت را زياد كند . و قبوضيت ندارد . مگر آنكه آن را در پوسته بسيار بجوشانند . و آب آن را بخار كنند . اگر برنج را در آب سبوس بخيسانند اين قبوضيت را به كلى از دست مىدهد .\r\n\r\nاطريه :\r\nنوعى آش است و در مملكت ما رشته نام دارد . رشته به نوارهاى باريك شبيه است ، رشته را از خمير درست مىكنند و در آب با گوشت يا بدون گوشت مىپزند . مزاج : گرم است و رطوبتى خارج از حد دارد . خاصيت درمانى : از آنجا كه رشته فطير است و برنيامده بىگمان ديرهضم است و در معده درنگ مىكند و در بيرون آمدن كند است . به عقيده بعضى رشته بدون گوشت سبكتر از رشتهء با گوشت است ، شايد اين عقيده درست نباشد . اگر فلفل و روغن بادام با رشته باشد اندكى حالش بهتر مىشود . رشته بعد از آنكه هضم شد غذايى سرشار است . اندامهاى تنفسى : براى شش و در مداواى سرفه و خون برآوردن خوب است و بويژه اگر با خرفه بپزند . اندامان دفعى : رشته ملين است .\r\n\r\nاندر :\r\nدارويى است كرمانى ، هوش و ذكاوت را افزايش دهد .\r\n\r\n\r\n","description":"","footnote":"\r\n( 1 ) - فاس : 1 - گز . 2 - زبان گنجشك ( معين ) . اندروصارون : بقول مؤلف جامع عتميى زبان گنجشك است ( تحفه ) درصورتىكه شيخ الرئيس هم گز ، هم زبان گنجشك را علىحده آورده است . و غضا را نياورده كه گياه تاغ است .\r\n( 2 ) - غرب : بيد مجنون - ترنگوت - ( معين ) ، غرب را در فارسى اسبيددار گويند ( لسان العرب ) ، پرك در كردى پلك  Palak  باشد .\r\n","page_name":" 82 ","page_number":82},
  {"content":"\r\n\r\n\r\nاخيلوس ( نانخواه ) :\r\nگاهى آن را سندريطس نامند . ليكن جالينوس گويد : اخيلوس از سندريطس قابض‌تر است . اندامان دفعى : در بند آوردن خونريزى قرحه‌هاى روده و نزيف زنانه سودمند است .\r\n\r\nاوفاريقون ( هزارچشم ) :\r\nوصفش همين است كه اوفاريقون « دادى رومى » است ، مدرّ بول است و اگر آن را بردارند حيض را روان سازد . مفاصل : چهل روز پياپى بخورند عرق النسا را خوب مىكند . تبها :\r\nتناول تخمش تب ربع را از بين مىبرد .\r\n\r\nاثيمديون ( افيميدون ) :\r\nخاصيت درمانى : بشدت سردى مىدهد و رطوبت آبى زياد با خود دارد . اندامان سينه : برجستگى پستان را حفظ مىكند . اندامان دفعى : گويند هركس بخورد عقيم مىشود .\r\nدر اينجا فصل الف پايان مىيابد كه عدد داروهاى اين فصل مجموعا هفتاد و هفت است .\r\n\r\nفصل دوم حرف ( ب )\r\n\r\nبان ( حب البان ) :\r\nبان درختى است كه دانه‌هايش بزرگتر از نخود و مايل به سفيدى است و مغزى نرم و روغنى دارد . مزاج : در سوم گرم و در دوم خشك است . خاصيت درمانى : خود حب البان و بويژه مغز آن تنقيه‌كننده است و مواد غليظ را مىبرد ، و اگر با سركه و آب تناول شود از آنجا كه تلخى و گيرندگى دارد انسدادهاى درونى را باز مىكند و داغ‌گذار است . پوسته‌اش بيشتر قابض است و روغنش نيز خالى از قابضيت نيست ، و عموما زداينده و برنده است . آرايش : دانهء بان و روغن آن نقطه‌ها و لكه‌هاى سفيد و سرخ و سياه صورت را بر طرف سازد و اثر قرحه‌ها را از بين مىبرد . دمل و جوش : دانهء بان همراه با مرهم‌ها در علاج دملهاى سخت و زگيل بسيار مؤثر است . زخم و قرحه : دانهء بان كه با سركه باشد در مداواى جرب پوسته‌انداز و جرب چركين و جوشهاى شيرى و سعفه ( بيمارى جلدى كچلىمانند ) سودمند است .\r\nمفاصل : دانهء بان بويژه روغن آن پى را گرمى دهد و سفتيهاى پى و ترنجيدگى را نرم مىنمايد . سر :\r\nخونريزى بينى را به سبب قبوضيت بند مىآورد . و روغن بان و بويژه اگر با پيه اردك باشد درد و صداهاى گوش را از بين مىبرد . جوشيدهء ريشهء بان را مضمضه كنند درد دندان تسكين يابد . اندامان غذا : دو درهم بان مخلوط با سركه در معالجهء تصلبات كبد و طحال مفيد است . گاهى حب البان را با نان و آرد شلمك و عسل آب يا با آرد گاودانه ، يا آرد سوسن مخلوط كنند و ضماد آن را بر طحال نهند . حب البان با معده سازگار نيست و دل را به هم مىزند . اگر يك مثقال از بان يا ميوهء آن را با عسل تناول نمايند به شدت قى مىكنند . و اسهال‌آور است . اندامان دفعى : يك مثقال از دانهء بان را با عسل تناول نمايند بلغم خام خارج شود . و اگر فتيله را با روغن بان بيندايند و بردارند بلغم خام را بيرون راند . جانشين : يك برابر آن\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nروناس ، و نصف وزن آن دارچين ختائى ، و يك درهم وزن آن چارگون ( جوزبويا ) را مىتوان به جاى حب البان به كار برد .\r\n\r\nبابونه :\r\nگياهى است كه گلهايش به رنگهاى زرد ، سفيد ، ارغوانى يافت مىشود . و گياهى است مشهور و شناخته شده . از برگ و گل بابونه قرص مىسازند و ساقه آن را مىخشكانند و نگاه مىدارند . جالينوس فرمايد : قوت بابونه به قوت گل در لطافت نزديك است . ليكن بابونه گرم است و گرمىاش همچون گرمى روغن زيتون به حالت اعتدال است . بابونه اكثرا در زمينهاى خشن و نزديك به كنارهاى زمين مىرويد . در بهار كنده و جمع‌آورى مىشود . مزاج : در اول گرم و خشك است . خاصيت درمانى :\r\nبازكننده است ، غليظ را لطيف مىنمايد ، سستى مىآورد ، گدازنده است با كمى جذب يا اصلا جاذب نيست . دمل و جوش : بوسيلهء قوت سست‌كنندگى و تحليل كه در آن موجود است ورمهاى گرم را فرونشاند و تصلبات كم را نرم مىكند و خوردن آن در مداواى ورم سخت داخلى مفيد است . مفاصل : كشيدگى را سستى دهد . همه اندامان عصبى را تقويت مىنمايد . و براى رفع خستگى از هر دارويى سودمندتر است .\r\nزيرا حرارت بابونه به حرارت جاندار مىماند . سر : مغز را تقويت كند ، در مداواى سردرد سرد ، تخليهء سر از مواد ناسازگار مؤثر است . زيرا مىگدازد و جذب نمىكند . زخمهاى دهان را بهبود بخشد . چشم :\r\nضماد آن جوش تركيدهء چشم ( غرب ) را شفا دهد و در مداواى رمد و تيرگى و جوش و خارش و جرب چشم سودمند است . سينه : خون را از سينه پاك مىكند و برمىآورد . اندامان غذا : يرقان را از بين مىبرد . اندامان دفعى : هر نوع از بابونه بويژه بابونه‌اى كه گل ارغوانى دارد در ادرار بول و بيرون آوردن سنگ مؤثر است . در علاج دردهاى سرد و گرم مثانه بابونه را بر مثانه مىبندند . اگر در آب بابونه نشينند ، يا آن را تناول نمايند براى روان كردن حيض و بيرون آوردن بچه و بچه‌دان مؤثر است و داروى بيمارى ( ايلاوس ) است . تبها : در تبهاى هر روزه روغن بابونه را بر تن مالند ، و در تبهاى كهنه آن را در اواخر تب مىخورند مفيد است . براى تبهاى سبك و ورمهاى گرم درونى كه هنوز بطور كامل نرسيده باشند سودمند است . اما در تبهاى بسيار شديد و در ورمهاى گرم تمام رسيده اثرى ندارد . شايد براى ورمى كه گرم نباشد و رسيده هم باشد مفيد واقع شود . جانشين : در تقويت مغز و رفع سردرد مىتوان برنجاسف را به جاى بابونه استعمال نمود .\r\n\r\nبادآورد « 1 » :\r\nبادآورد را ( شوكة بيضاء : خار سفيد ) مىنامند ، به خارخسك مىماند ، ليكن از خارخسك سفيدتر است و خار بلندتر دارد . برگ بادآورد به برگ هل شبيه است ، ليكن نازك‌تر و سفيدتر است . ساقهء بادآورد گاهى به دو ذراع ( گز ) مىرسد . گلش ارغوانىرنگ و دانه‌اش به دانهء كاجيره شبيه است و از آن مدورتر است . مزاج : در بيخ بادآورد قوت سردكننده و خشكاننده و نوعى گدازندگى هست تخم آن گرم و لطيف است و بعضى گفته‌اند همه‌اش بسيار گرم است . خاصيت درمانى : در بادآورد بطور عموم و بويژه در تخم\r\n\r\n\r\n","description":"","footnote":"\r\n( 1 ) - بادآورد : كنگر ( تحفه )\r\n","page_name":" 84 ","page_number":84},
  {"content":"\r\n\r\nآن قوتى تحليل‌برنده و بازكننده موجود است و نزيف را بند آورد و در گيرندگى معتدل است . دمل و جوش : از خاصيت گيرندگى و گدازندگى كه در آن است ، در علاج ورمهاى بلغمى مفيد است و بيخ و ساير اجزاء آن را بر ورم مىگذارند كه بيخش بيشتر مؤثر است . مفاصل : از گيرندگى معتدل كه با تحليل بردن همراه است در علاج ترنجيدگى سودمند است هرگاه جنبش ماهيچه‌هاى كودك بر وفق مرام نباشد تخم بادآورد تناول نمايد . اندامان سر : با افشرهء آن مضمضه كنند درد دندان تسكين يابد . سينه :\r\nبادآورد و بويژه بيخ آن در علاج خون آمدن از سينه نافع است . اندامان غذا : ناتوانى معده را بر طرف مىنمايد و انسداد را باز مىكند . اندامان راننده : بادآورد و بويژه بيخ آن در علاج اسهال مزمن و اسهال واگير مفيد است و ضمنا مدر است . تبها : در مداواى تبهاى بلغمى درازمدت ، تبهايى كه ناشى از ضعف معده باشند و كليهء تبهاى كهنه سودمند است . زهرها : بادآورد را بخايند و بر جاى نيش عقرب گذارند سم را برمىكشد . خوردن تخم آن درمان گزند حشرات موذى است . جانشين : در علاج تبها مىتوان شاهتره را بجاى بادآورد به كار برد .\r\n\r\nبلسان ( بشام ) :\r\nدرختى است مصرى و تنها در جايى به نام ( عين الشمس ) مىرويد . بوى و برگش به برگ و بوى فيجن شبيه است ، ليكن برگ بلسان سپيدتر است . تنهء درخت بلسان به تنهء درخت حضض ( فيلزهره ) مىماند . از حيث تأثير درمانى روغنش از دانه و دانه‌اش از چوبش قوىتر است . روغن : شيرهء آن را بعد از طلوع ستارهء دو خواهران مىگيرند . با نيشتر تنهء آن را سوراخ مىكنند و هر شيره‌اى كه از آن تراوش مىكند به وسيلهء پنبه برمىدارند و هر ساله بيشتر از چند رطلى جمع نمىشود .\r\nديسقوريدوس گويد : اين درخت تنها در بلاد يهوديان كه همانا فلسطين است موجود است و در جلگه‌ها مىرويد و در زبرى و بلندى و نازكى باهم تفاوت دارند . گزينش : ديسقوريدوس گويد : براى بدست آوردن شيرهء خالص و بىغش بلسان آزمايش‌هايى لازم است كه از اين قرار است .\r\n1 - اگر از شيرهء بلسان چند قطره را در شير چكانند شير بند آيد .\r\n2 - اگر چند قطره‌اى را در آب ريزند حل مىشود و آب را بهيئت شير درمىآورد . كه اين هر دو حالت دليل خالص بودن آن است .\r\nاما اگر غش در آن كرده باشند ، چون به آب برسد همچون روغن بالا آيد ، جمع مىشود يا پراكنده گردد ، و تو گويى ستاره‌هايى تشكيل مىدهند . گاهى شيرهء بلسان را با موادى ديگر مىآميزند و شيره مغشوش و قلابى مىشود . مثلا با روغن چاتلانقوش ، روغن حنا ، روغن درخت مصطكى ، روغن سوسن ، روغن حب البان ، روغن صنوبر ، مخلوط مىكنند . و گاهى موم گداخته را در روغن حنا ريزند و گويند شيرهء بلسان است . شيرهء بلسان بوى معطرى دارد و كسانى كه پندارند وقتى شيرهء بلسان خالص را بر آب بچكانند در اول ته مىرود و بعدا بالا مىآيد و حل نمىشود ؟ چنين كسانى در اشتباهند . بهترين شيرهء بلسان شيرهء تازهء آن است كه هنوز متراكم نگشته است . اما آنچه كهنه است و غليظ شده بسيار كم‌تأثير است و ارزش چندانى ندارد . مزاج : چوبش در دوم گرم و خشك . دانه كمى گرمتر از چوب است . و شيره‌اش از هر دو گرمتر است و گرمى شيره در اول سوم است . و بدان اندازه كه پنداشته‌اند گرمى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنمىدهد . خاصيت درمانى : انسدادها را باز كند و در بيماريهاى درونى سودمند است . زخم و قرحه :\r\nبلسان و بويژه اگر با زنبق باشد قرحه را تنقيه كند و پوستهء استخوان را بيرون كشد . مفاصل : تناولش براى مداواى عرق النسا ، تناول پخته شدهء آن در علاج ترنجيدگى منفعت دارد . اندامان سر : سر و قرحه‌هاى سر را تنقيه مىكند ، در مداواى صرع و سرگيجه سودمند است . اندامان چشم : بلسان و شيره‌اش تم چشم را بر طرف كند و چشم را جلا دهد و ديد را تقويت نمايد . اندامهاى تنفسى و سينه :\r\nچوب بلسان و دانه‌اش درمان پهلودرد ، برونشيت شديد ، نفس‌تنگى ، درد سرد شش ، هستند . شيره و دانهء آن درمان ذات الريهء سرد ، و سرفه مىباشد . همه اجزاء بلسان براى قسمت درونى بالايى شكم سودمند است . اندامان غذا : در ضعف هاضمه مفيد است ، پختهء آن سوء هضم را از بين مىبرد و معده را تنقيه مىكند و كبد را قوت دهد . اندامان دفعى : مدرّ بول است ، درد و پيچ روده ( مغص ) را درمان است ، بخور آن رطوبت زهدان را دفع مىنمايد و آن را خشك مىكند ، و چاره‌ساز سردى زهدان است و بچه و بچه‌دان را بيرون آورد . و اگر دود آن را بركشند كليهء دردهاى زهدان از بين مىرود . پخته‌اش دهانهء رحم را باز مىكند . اگر با روغن گل و موم مرهم شود سردى رحم را بر طرف كند و در عسر البول سودمند است .\r\nتبها : شيره‌اش تب‌لرز را علاج است . زهرها : ضد سموم است و درمان مارگزيده است و اگر شيرهء بلسان را با شير حيوان بنوشند ؟ پادزهر شوكران و بويژه پادزهر سموم حشرات موذى است .\r\n\r\nبنفسج ( بنفشه ) :\r\nگياهى است مشهور و بيخش چون ساير اجزايش نيروى دارويى دارد . مزاج : در اول سرد و تر ، گروهى گفته‌اند : در اول گرم است و در سردى برگش شكى نيست . خاصيت درمانى : گويند خون معتدل بوجود مىآورد . دمل و جوش : بنفشه و برگ بنفشه را با قاوت جو ضماد كنند ورم گرم را فرونشاند . زخم و قرحه : روغن بنفشه براى گرى ( جرب ) داروى خوبى است . اندامان سر : بو كردن و بر سر ماليدن آن سردرد را تسكين دهد . اندامان چشم : ماليدن و خوردن آن در مداواى رمد گرم مفيد است . اندامان نفس و سينه : بنفشه و بويژه مرباى بنفشه با شكر درمان سرفهء گرم است و سينه را نرم مىنمايد شربت بنفشه درمان ذات الجنب و شش است و در اين زمينه از جلّاب بهتر است . « 1 » اندامان غذا :\r\nالتهاب معده را از بين مىبرد . اندامان راننده : شربت بنفشه علاج درد كليه است و مليّنى ملايم است و برآمدن پيزى را فرونشاند تناول بنفشهء خشك صفرا را بيرون راند .\r\n\r\nبهمن :\r\nقطعات چوبى است كه عبارتند از ريشه‌هاى خشك و ترنجيده و ناهموار و برخى سفيد و برخى سرخ‌رنگ‌اند . مزاج : در دوم گرم و خشك . آرايش : فربه‌كننده . اندامان سينه : براى قوت قلب بسيار خوب است و در علاج خفقان مفيد است . اندامان دفعى : در افزايش آب پشت بسيار مؤثر است .\r\nجانشين : به اندازهء آن تودرى و نيم وزنش زبان گنجشك .\r\n\r\n\r\n","description":"","footnote":"\r\n( 1 ) - جلّاب : شربتى كه با گلاب و عسل يا شكر درست كنند . كلمه معرّب گلاب فارسى است .\r\n","page_name":" 86 ","page_number":86},
  {"content":"\r\n\r\n\r\nبرنجاسف - بشنيز :\r\nگياهى است شبيه به خاراگوش ، ولى اين به رنگ سبز است و رطوبتى چسبنده دارد . نوعى ديگر از برنجاسف هست كه شاخه‌هايش از اين كوتاهتر و برگش پهن‌تر است . برگ برنجاسف ريز و باريك و به رنگهاى سپيد و زرد و در بهار و تابستان پيدا مىشود . جالينوس گويد : اين دو نوع دو گياه هستند و چون مزاجشان بهم نزديك است هر دو را برنجاسف ناميده‌اند . مزاج : در اول سرد و تر . خاصيت : لطافت‌بخش ، بسيار بازكننده ، ضماد آن فضول را از ريزش به سوى اندام بازمىدارد .\r\nسر : ضمادش سردرد سرد را دواست . محلول و آب‌پزش سالمتر است و از بند آمدن بينى جلوگير است و علاج زكام مىباشد . اندامان دفعى : سنگ كليه را خرد مىكند ، در آب‌پزش بنشينند حيض را روان سازد ، و قرحه‌هاى زهدان را پاك كند ، و بچه‌دان و بچه را بيرون آورد و تناول و ضماد آن زهدان بهم آمده را باز كند و سختى زهدان را از بين ببرد . اندازهء تناول تا پنج درهم است .\r\n\r\nبلاذر ( بلادر ) :\r\nميوه‌اى است شبيه هسته خرما و مغزى دارد همچون مغز گردو ، شيرين‌مزه است و بىگزند . پوستهء آن متخلخل و سوراخ‌سوراخ است و در اين سوراخها انگبينى لزج و بودار موجود است .\r\nاگر آن را به دندان بشكنند زيانى نمىرساند . و بويژه اگر همراه مغز گردو باشد بهتر است . مزاج : در آخر چهارم گرم و خشك . خاصيت : انگبينش سبب قرحه و ورم مىشود و خون و خلطها را مىسوزاند . دمل و جوش : ورمهاى گرم درونى را برانگيزاند . مفاصل : در مداواى سردى و سستى عصب و فالج و كجى دهن مفيد است . سر : براى رفع فراموشكارى خوب است و ليكن بيمارى وسوسه و ماليخوليا را تحريك مىكند . اندامان دفعى : دود آن بواسير را مىخشكاند . زهرها : از جملهء سمها است ، سوزندهء اخلاط است و بدين سبب كشنده است . پادزهر بلادر دوغ است و روغن گردو از قوتش مىكاهد . جانشين : پنج برابر بلادر فندق ، يك‌چهارم وزنش روغن بلسان و يك‌سوم وزنش نفت سفيد را مىتوان در همه حالات به جاى بلادر به كار برد .\r\n\r\nبه ورق ( بورك ) :\r\nبورك در تأثيربخشى مانند نمك است و تفاوت اين است كه بورك قوىتر از نمك است و قابض نيست . گاهى آن را در سفالينى بر آتش بريان كنند . گزينش : بورك ارمنى ورقى و سبك و كم‌مايه و اسفنج‌مانند كه به رنگ سفيد يا به رنگ صورتى يا ارغوانىرنگ باشد از ساير انواعش بهتر است . هر حالتى كه به ورق نسبت به نمك دارد ، به ورق افريقايى نسبت به ساير بورقها دارد . به ورق را مگر سبب بسيار جدى باشد و از خوردن آن ناگزير باشند و گرنه نبايد خورد . كف به ورق كه نيروى به ورق است از به ورق مؤثرتر است . و بويژه كف به ورق شيشه‌اى كه زودشكن است بهترين است . مزاج : در آخر دوم گرم و خشك و شايد سردىاش به درجه سوم برسد . خاصيت درمانى : بسيار زداينده ، شوينده و قشرانداز است و تنقيه مىنمايد و خلطهاى غليظ را مىبرد . و بويژه به ورق افريقايى در اين زمينه قوىتر است . در هر بورقى كمى گيرندگى هست و نمكىها را به خوبى مىزدايد . اما در به ورق افريقايى اين گيرندگى نيست و تنها زدايندهء خالص است . اما در نمك قبضى موجود است و زدايندگى بسيار كم است . آرايش : به ورق را اگر بر موى پاشند موى را نازك مىكند . ضماد به ورق خون را به سطح بدن مىكشاند و رنگ رخساره زيبا\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمىشود . به ورق لاغرى را علاج كند ، ليكن اگر زياد بخورند رنگ را سياه گرداند . زخم و قرحه : هر بورقى و بويژه به ورق افريقايى در زدودن ريم و چرك مؤثر است و داروى خارش است . به ورق و سركه علاج جرب است . مفاصل : از به ورق و داروهاى ديگر مرهم مىسازند كه بيمارى فالج را به تأخير مىاندازد و بويژه فالج سبك را از بين مىبرد . و داروى پيچش پىها است . سر : در علاج شورهء سر نافع است . كف به ورق را با عسل در گوش چكانند در پاك نمودن و باز كردن گوش مؤثر و براى علاج كرى سودمند است . به ورق مخلوط با شراب يا شربت زوفا صداهاى گوش را از بين مىبرد . اندامان غذا : براى معده بد است و معده را تباه گرداند ، به ورق افريقايى قى را تحريك مىكند و اگر اين تخليه را همراه نداشت از ساير بورقها در بريدن خلطها مؤثرتر بود . ضماد به ورق با انجير استسقا را فرونشاند . اندامان دفعى : برداشتن ( حقنه ) به ورق شكم را روان سازد . به ورق را با شراب و زيره يا پختهء فيجن و شبت تناول نمايند درد و پيچش روده ( مغص ) را از بين ببرد . در رفع درد شكم عموما از نمك مؤثرتر است . به ورق را با برخى از داروهاى ضد كرم مىنوشند ، كرمها را بيرون آورد . همچنين شكم و ناف را بدان مسح كنند و نزديك آتش بنشينند كرمها را مىكشد . و در اين زمينه نيز از نمك بهتر است . زهرها : هر بورقى و بويژه به ورق افريقايى سوخته و ناسوخته و كف به ورق نيز بهترين پادزهر قارچ سمى است . در علاج گزيدهء سگ هار به ورق را با پيه الاغ و خوك قاطى كنند و بر زخم گذارند . در دفع سم آلاكلنگ ( ذراريح ) به ورق جزيرهء كريت را با آب تناول نمايند و اگر با انگدان باشد گزند خون گاو نر را از بين مىبرد .\r\n\r\nبصل ( پياز ) :\r\nپياز نياز به معرفى ندارد . همزمان با تندى و برندگى تلخى و خاصيت قبض هم دارد . پياز عادى كه خوراك مردم است هرچه درازتر تندمزه‌تر و هرچه سرخ‌رنگ‌تر است از سفيد تندمزه‌تر است .\r\nپياز خشك از پياز تر تيزتر است . و مزهء پياز خام از پياز برشته تندتر است . مزاج پياز : در سوم گرم و داراى رطوبت فضليه ( بيش از حد ) است . خاصيت : لطافت‌بخش ، قطع‌كننده ، و مخصوصا پياز معمولى لطيف مىكند و برنده است . قابضيت آن زداينده و بسيار بازكننده و نفاخ است . خون را به سوى خارج مىكشاند و پوست را سرخ‌رنگ مىگرداند . پياز ناپخته چندان ارزش غذايى ندارد ، زيره باى با پياز از زيره باى بىپياز كمتر نفح مىآورد . غذايى كه در پياز پخته هست غليظ است . خوردن پياز گزند آبهاى بد را از بين مىبرد . و اگر دردى آن را دور بريزند بويش از بين مىرود . آرايش : رنگ و رو را سرخ گرداند ، تخمش علاج بهك است . پيرامون جاى داء الثعلب را با پياز ماساژ دهند بسيار سودمند است . پياز با نمك زگيل را برمىكند . زخم و قرحه : آب پياز داروى قرحهء پليد است ، و اگر با پيه مرغ باشد پوست انداختن كف پا را علاج كند . سر : آب پياز را در بينى كشند سر تنقيه مىشود . در گوش چكانند سرگرانى و وزوز و چرك گوش و آب داخل گوش را از بين مىبرد . پياز سردرد مىآورد . زياد خوردنش خواب‌آور است ، براى عقل خوب نيست زيرا خلط بد را پديد آورد ، لعاب دهن را افزايش مىدهد . چشم : افشرهء پياز در علاج آب چشم ، نافع است و ديده را جلا دهد و در مداواى سفيدى چشم افشرهء پياز را با عسل در چشم مىكشند . اندامهاى تنفسى : آب پياز با عسل ضد خناق است . اندامان غذا : پياز بيابانى ديرهضم و تحريك كنندهء استفراغ است . اما پياز معمولى به وسيلهء تلخى كه در آن است . معده ناتوان را توانا كند . و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاشتها آورد . پياز دوبار پخته پرغذا و تشنگىآور است . و در يرقان سودمند است . اندامان دفعى : دهانهء بواسير را باز مىكند . هر نوع پيازى شهوت‌انگيز است . آب پياز ملين است و حيض را به راه اندازد .\r\nزهرها : آب پياز را با نمك و فيجن برگزيدهء سگ هار مالند نافع است . پياز معمولى گزند بادسام را دفع مىكند - گويند پياز در معده خلط بسيار تر پديد آورد و اين رطوبت اثر بادسام را از بين مىبرد و در اين زمينه بسيار نافع است .\r\n\r\nبقله يمانيه ( سفيدمرز ) :\r\nديسقوريدوس گويد : در سفيدمرز ابدا خاصيت درمانى نيست ، آبكى است . و همچون ( قطف ) « 1 » : - سلمه - مزه‌اى ندارد و در بىمزگى سرامد همه گياهان است و از كاهو و كدو رطوبىتر است تغذيه‌اش كم است و دير نفوذ مىكند زيرا هيچ اثرى از بوره در آن نيست . مزاج :\r\nجالينوس گويد : در دوم سرد و تر است . دمل : بر ورمهاى گرم ضماد شود . زخم و قرحه : ريشهء آن بر قرحهء عسلى ضماد نهند . سر : افشرهء آن را با روغن گل مخلوط كنند ؟ سردردى كه از آفتاب عارض شود از بين مىرود . اندامان دفعى : سفيدمرز و بويژه اگر با روغن بادام و آب انار شيرين پخته شود در علاج سرفه مفيد است و تشنگى گرم را فرونشاند .\r\n\r\nبلبوس : ( موسير ) :\r\nموسير پيازى است كوچك و خوردنى كه به پياز نرگس مىماند و برگش شبيه برگ تره است و گلش به بنفشه مىماند . برخى گفته‌اند بلبوس همان « زيز » است . گروهى گويند بلكه از تيرهء تلخ پياز است . گمان مىرود كه بلبوس همان اناعيس باشد . بگذار به شرح آن بپردازيم . مزاج : تقريبا هم‌مزاج پياز است و شايد در اول خشك و داراى رطوبتى زائد باشد . خاصيت : بادآور است پراكنده كند ، زبان را زبرى بخشد . آرايش : بر لكه‌هاى سياه چهره مالند و در آفتاب نشينند مفيد است ، اثر قرحه را از بين مىبرد . كام و زبان را زبر گرداند . با زردهء تخم‌مرغ بر زگيل مالند و با سكنجبين براى علاج قرحه‌هاى شيرى نافع است . زخم و قرحه : ضماد موسير كه با سركه باشد براى چربى وسط ماهيچه‌ها سازگار است . و همين ضماد را در نقرس و درد مفاصل به كار مىبرند . اگر تنها بلبوس را ضماد كنند در پيچش عصب ، تركهاى ناخن و گوش خوب است و گاهى بدين منظور موسير را با قاوت ضماد مىنمايند . سر : علاج شوره و سبوسه چركيهاى سر است و بر شكستگى كه از هم نپاشيده است مىگذارند و با زردهء تخم‌مرغ مخلوط مىكنند و بر سر مىمالند . چشم : موسير خودبه‌خود و با زردهء تخم‌مرغ معالج ( طرفه ) است و اگر سركه را به آن اضافه كنند ( غرب ) را از بين مىبرد و براى مداواى هر ورمى در گوشه‌هاى چشم خوب است . اندامان غذا : موسير سرخ و شيرين با معده سازگار است و ضماد آن كه با عسل باشد درد معده را تسكين دهد . و در مداواى درد معده موسير تلخ بهتر است . غذا را هضم مىنمايد . و با موسير قوهء غذايى طعام بيشتر شود . حتى اگر طعامى كيموس خوب نداشته باشد\r\n\r\n\r\n","description":"","footnote":"\r\n( 1 ) - گياهى است ترد و برگ پهن آن را مىپزند و به فارسى آن را ( سرنك ) گويند ( لسان العرب - ق ط ) . قطف : اسفناج رومى كه آن را سرمق فارسى ( سلمه ) نيز نامند ( تحفه ) .\r\n","page_name":" 89 ","page_number":89},
  {"content":"\r\n\r\nموسير آن را خوب گرداند و بويژه موسير خام و اگر موسير خام هضم نشود درد و پيچ شكم ( مغص ) آورد و سبب نفخ گردد . اندامان دفعى : شهوت‌انگيز است .\r\n\r\nبزرقطونا ( اسفرزه ) :\r\nاسفرزه دو نوع است : زمستانى و تابستانى . و اندازهء درمانى آن چه زمستانى ، چه تابستانى به وزن دو درهم است . گزينش : بهترينش پرمايه و چاق كه در آب ته‌نشين مىشود . مزاج : در دوم سرد و تر . خاصيت : خرد شده آن را در روغن گل بجوشانند قابض است . با سركه ضماد كنند سردرد را به كلى از بين مىبرد . دمل و جوش : با سركه بهم زنند در مداواى ورمهاى گرم ، مورچه ، جمره ، باد سرخ ، و بويژه دملهاى بناگوش و دملهاى بلغمى بسيار مؤثر است . مفاصل : ضمادش با سركه و روغن گل پيچش عصب و ترنجيدگى عصب و نقرس و درد گرم مفاصل را درمان مىكند . سر : ضمادش را بر سر گذارند سردرد گرم علاج شود . سينه : سينه را تماما نرم مىكند . اندامان غذا : لعاب اسفرزه با روغن گل ، يا با روغن بادام تشنگى صفرايى شديد را تسكين دهد . اندامان دفعى : وزن دو درهم اسفرزه را در روغن گل مخلوط كنند . اسهال را بند آورد و از خراش جلوگيرى كند . و بويژه براى كودكان بسيار مفيد است . آبى كه از آن گرفته مىشود يا هرآنچه از آن آب گرفته مىشود اگر با روغن بنفشه باشد شكم را روان كند . تبها : تناول آن شدت تبهاى گرم را تسكين دهد .\r\n\r\nبويانس :\r\nاكثرا بيخ آن را به كار مىبرند . انگم و شيره‌اى هم دارد كه انگم از شيره قوىتر است . بويانس را با روغن زيتون ، آبكامه ، كمى شراب مخلوط مىكنند و بهم مىزنند تا غليظ شود و هرچه پرمايه‌تر شود مفيدتر است . مزاج : در سوم گرم و خشك است . خاصيت : تحليل‌برنده است . زخم و قرحه : از شدت خشك‌كنندگى كه در آن است پوسته استخوان فاسد شده را جدا مىكند و چرك زخم را از بين مىبرد .\r\nمفاصل : با اعصاب بسيار سازگار است . اندامهاى تنفسى : زائده‌هاى غليظ را كه در سينه باشند بيرون آورد . براى شش خوب است . تناول آن و ضماد آن داروى ريه و قرحه‌هاى ريه است . اندامان غذا : اگر بويانس را بر طحال مالند يا بويانس را در آب گرم حل كنند و بر طحال مالند سختى طحال را از بين مىبرد .\r\n\r\nبسروبلح ( خرماى كال و نيمه‌رسيده ) :\r\n« 1 » هر دو نوع مشهورند و ميوهء گرمسيرى هستند . مزاج : در دوم سرد و خشكند . كال از خرماى زرد ( قسب ) قابض‌تر است . خاصيت : خرما نفاخ است و بويژه اگر بعد از آن آب بخورند . سركهء خرما در آغاز شيرين شدنش قرقر به راه مىاندازد و راه‌بندانهايى در درون ايجاد مىكند . پختهء غورهء خرما - خرماى كال - التهابات را تسكين دهد و حرارت غريزى را به حال خود مىگذارد . خوردن كال و كم‌رسيدهء خرما چون زياد باشد خلطهاى غليظ پديد آيند . سر : خرماى كال سردرد آورد و اگر بيش از حد بخورند شايد سكته به بار آورد . خرماى كال و كم‌رسيده هر دو براى لثه و\r\n\r\n\r\n","description":"","footnote":"\r\n( 1 ) - بسر : غورهء خرما - بلح : خرمايى كه تازه دارد مىرسد و نرم نشده .\r\n","page_name":" 90 ","page_number":90},
  {"content":"\r\n\r\nگوشت ميان دندانها مفيدند . سينه : با سينه و شش ناسازگارند . اندامان غذا : معده را دباغى كند در كبد بستگى ايجاد كنند . ديرهضم‌اند ، و تردش ديرهضم‌تر است ، ارزش غذايى آنها كم است و شيرين به هضم نزديكتر است . اندامان دفعى : هريك از آن دو قبوضيت دارند و بويژه اگر با سركه يا شراب گس مزه آميخته شوند . خرماى كم‌رسيده بول را زياد كند . و اگر با سركهء گس خورده شود سيلان زهدان و نزيف بواسير را قطع كند . تبها : زياد خوردن آنها تب و لرزه آورد .\r\n\r\nبنك :\r\nبنك چيزى است كه از هند و يمن آورند . گويند تراشهء خار مغيلان است . گزينش : زرد و سبك و خوشبويش خوب است و سفيد و سنگين آن بد است . مزاج : در اول گرم و خشك و بعضى گويند در اول سرد است . خاصيت : تقويت اندامان كند . آرايش : پوست را پاك مىكند . رطوبات زير پوست را مىمكد . بدن را خوش‌بو مىكند . بوى واجبى را بزدايد . اندامان غذا : براى معده خوب است . سر : با عقل و هوش ناسازگار است .\r\n\r\nبطيخ ( خربزه ) :\r\nمعرفى نمىخواهد . مزاج : در اول دوم سرد و در آخر دوم تر است . بزر خشك كرده‌اش رطوبت‌بخش نيست و در اول خشك‌كنندگى است . ريشه‌اش خشكىآور است . خاصيت : رسيده‌اش لطيف و كالش متراكم است . مزاج خربزهء نارسيده مزاج خيار است . و به‌هرحال بازكننده است . گرمك از حيث خلط از ساير انواع خربزه بهتر است و گوشت آن زداينده است و بويژه تخمش بسيار جلادهنده است . خربزهء رسيده و نارسيده هر دو زداينده و تخم آن بيشتر زداينده است . خربزه با هر خلطى كه در معده باشد مىسازد و تبديل به آن خلط مىشود . خربزه بيشتر ميل به بلغم شدن مىكند تا صفرا و سودا شدن . گرمك زود تغيير نمىكند . آرايش : خربزه و بويژه پوست و مغز آن پوست را پاك كند . در برداشتن لكه‌هاى سياه و لكه‌هاى سفيد پوست و التهاب پوست نافع است و اگر مغز آن را چنان كه هست با آرد گندم خمير كنند و در آفتاب خشك كنند نافع‌تر است . چشم : پوستش را بر پيشانى چسبانند نزله‌هاى چشم را منع مىكند و بسيار داروى خوبى است . اندامان غذا : خربزه عموما و بويژه ريشه‌اش قىآور است . دو درهم يا يك بولوس شربت آن به آسانى قى را تحريك مىكند . خربزه اگر خوب هضم نشود قىآور و مسهل گردد . گرمك ديرهضم است مگر اينكه با همه محتوياتش تناول شود . گرمك از خربزه مغذىتر و خلطش بهتر است . خربزه را بايد بعد از خوردن طعام خورد كه در غير اين صورت دل را به هم زند و قى آرد . بهتر آن است كه بعد از خربزه كسى كه گرمى دارد سكنجبين خورد و كسى كه رطوبتش زياد است كندر يا زنجفيل پرورده يا شراب كهنه ريحانى . اندامان دفعى : كال و رسيده‌اش مدرّ بول است و علاج براى سنگ مثانه و كليه ولى به شرطى كه سنگ ريز باشد ، و در خرد كردن سنگ كليه ويژگى دارد . گرمك كمتر ادرارآور است و شيرين‌تر است و از خربزه زودتر به معده مىرسد و بويژه اگر گرمك نرم باشد . زهرها : اگر خربزه در معده فاسد شود ، سم گردد . و هرگاه گرانى معده حس شود بايد به سرعت معده را خالى كنند و به هر وسيله‌اى باشد استفراغ نمايند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nبيض ( تخم پرندگان ) :\r\nگزينش : بهترين تخم از آن مرغ خانگى است و زرده‌اش از همه بهتر است . و بهتر آن است كه با برشتن آن را منعقد نسازند . بعد از مرغ خانگى تخم پرندگانى مرغوبترند كه از تخم‌مرغ نزديكتر است مانند : تذرو ، ژرژ ، كبك ، تيهو . اما تخم اردك و ساير پرندگان شناور خوب نيست و خلط بد دارند . مزاج : مزاج تخم معتدل است سفيده سرد و زرده گرم و سرد و گرمى متعادل است . زرده و سفيده هر دو ترند و سفيده رطوبتىتر است . خشك مزاج‌ترين تخمها تخم غاز و شترمرغ است .\r\nخاصيت : قابض است و بويژه زردهء برشته ، سفيده براى تسكين دردهاى سوزناك بسيار مفيد است . زيرا چسبنده است چنگ اندر پوست زند و مانند شير نيست كه زود بخزد . تخم هرچه سفت‌تر باشد ديرهضم‌تر و مغذىتر است و بهترش نيم‌بند است كه زودتر نفوذ مىكند . آرايش : لكه‌هاى سياه آفتاب‌زدگى را مىتوان با ماليدن سپيدهء تخم‌مرغ از بين برد . زردهء برشته را با عسل عجين كنند براى كك‌ومك و ساير لكه‌ها مفيد است . گويند تخم هوبره و تخم لك‌لك رنگ موى خوبى هستند . و در اين‌باره آزمايشهايى كرده‌اند . رشتهء پشمى را به داخل تخم مىرسانند و منتظر مىمانند تا سياه مىشود ، آنگاه موى را بدان رنگ كنند . دمل و جوش : يكى از بازدارنده‌هاى ورم است و قرحه‌ها را پاك كند و با روغن زيتون بر جوش جمرة - اخگر - مىمالند . زخم و قرحه : در معالجهء زخم پيزى ، زخم زهار ، و آتش سوختگى سپيدهء تخم را بوسيلهء پارچه پشمى بر زخم مىمالند نمىگذارد چرك كند و در سوختگى با آب هم همينطور .\r\nمفاصل : زرده و سفيده براى علاج دردهاى عصب مفيد است و عصب را نرم مىكنند . سر : از داروهاى بازدارندهء نزيف پردهء دماغ تخم‌مرغ نيز هست . و براى رفع زكام نافع است . زردهء تخم‌مرغ خانگى در علاج ورمهاى گرم گوش مؤثر است . گويند : تخم لاك‌پشت بيابانى داروى صرع است . چشم : سفيدهء تخم داروى چشم‌درد است . زرده‌اش با زعفران و روغن گل اختلاج چشم را شفا دهد . ضماد زرده و آرد جو نزله‌ها را از چشم بازدارد . و هم بدين منظور سفيده را با كندر بر پيشانى مالند كه نزلهء چشم قطع شود .\r\nاندامهاى تنفسى : تخم نيم‌برشت و بويژه زردهء ولرم - نيمه‌گرم - در مداواى : سرفه ، زبرى گلو ، ورم داخلى در حجاب ، سل ، صداگرفتگى از اثر گرمى ، تنگ‌نفسى ، خون برآوردن بسيار نافع است . تخم لاك‌پشت بيابانى در بر طرف نمودن سرفهء كودكان مجرّب است . اندامان غذا : تخم را درسته در سركه بپزند ريزش مواد را به سوى معده و روده بازدارد و زبرى مرى و معده را بر طرف سازد . تخم برشته به سوى دودى بودن مىگرايد . اندامان دفعى : تخم را درسته در سركه بپزند مانع اسهال و خراش درونى مىشود . زرده‌اش داروى قرحه‌هاى كليه و مثانه است . و بويژه اگر خام آن را سركشند . اگر تخم در خاكستر بدون دود برشته گردد . و همراه خوراكهاى قابض و آب‌غوره بخورند اسهال را بازدارد . و علاج زبرى روده و مثانه است سفيدهء تخم با اكليل الملك قرحهء روده و عفونت را از بين مىبرد و علاج زخم پيزى و زهار است . فتيله را با سفيدهء تخم و روغن گل بيالايند و حقنه كنند . ورم پيزى و ضربان آن را شفا دهد . اگر زن فتيلهء آلوده با سفيدهء تخم و روغن حنا را بردارد ، قرحهء زهدان از بين مىرود و زهدان نرم مىشود . آشاميدن تخم‌مرغ خام از نزيف خون و از بول خون جلوگير است . هر تخمى از تخمها و بويژه تخم گنجشك شهوت‌انگيز است . گويند تخم غاز را با روغن زيت مخلوط كنند و نيمه‌گرم در رحم چكانند بعد از چهار روز حيض را به راه اندازد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبل : هندى گويد خيار هندى است و به خيار كبر مىماند . مزه‌اش تلخ و مانند مزه زنجفيل است . مزاج :\r\nدر دوم گرم و خشك و به عقيدهء بعضى در سوم گرم و خشك است . خاصيت : قبض است و درون را توان بخشد . اندامان غذا : آتش معده را دامن زند ، در علاج قى سودمند است و يكى از داروهاى گوارشى است . اندامان دفعى : شكم را بند آورد و باد را پراكنده كند .\r\n\r\nبليلج ( بليله ) :\r\nتقريبا هم‌مزاج آمله و مغزش شيرين و تقريبا چون فندق است . مزاج : در اول سرد و در دوم خشك است . خاصيت : هم زداينده و نرم‌كننده است و هم قابض . اندامان غذا : معده را دباغى و جمع كند و سستى و رطوبت معده را از بين مىبرد و هيچ دارويى در دباغى معده به بليله نمىرسد و فوايد بسيار دارد . اندامان دفعى : شايد شكم را بند آورد ، بعضى گويند تنها ملين است و بس ، كه من اين رأى را مىپسندم . بليله براى رودهء مستقيم و پيزى بسيار سودمند است .\r\n\r\nبادرنجبويه ( بادرنگبويه ) :\r\nمزاج : در دوم گرم و خشك است . خاصيت : در علاج همه بيماريهاى بلغمى و سودايى مفيد است . آرايش : در خوشبوى نمودن دهان بسيار مؤثر است . زخم و قرحه : داروى گرى سودايى است . سر : بندآمده‌هاى راه به دماغ را باز كند و بوى گند دهان را بزدايد . سينه : شادىآور ، توانبخش قلب ، علاج خفقان است . اندامان غذا : كمك هضم است و داروى سكسكه مىباشد .\r\nجانشين : در مداواى قرحه به جاى بادرنجبويه مىتوان يك برابر آن ابريشم و دوسوم وزن آن پوست بالنگ به كار برد .\r\n\r\nباذنجان ( بادنجان ) :\r\nنياز به معرفى ندارد . گزينش : تازه‌ترش سالم‌تر است و كهنه‌اش بد است و مزه و مزاج قليا را دارد . مزاج : به عقيدهء ابن ماسرجويه سرد مزاج است . ليكن در حقيقت چون تلخى و تندى دارد گرمى و خشكى در درجهء دوم غالب آمده است . خاصيت : سبب سودا و انسداد مىشود . آرايش :\r\nپوست را بدرنگ و سياه كند ، رنگ را زرد مىگرداند . بادنجان كوچك همه پوست است و لكه‌هاى سياه صورت را سبب شود . دمل و جوش : پديدآورنده ورمهاى سرطانى و سخت و جذام است . اندامان سر :\r\nانسدادها ، سردرد ، جوشهاى دهان را بوجود آورد . اندامان غذا : گرفتگيهايى براى كبد و طحال در بر دارد . اما اگر آن را با سركه بپزند گرفتگى كبد را بگشايد . اندامان دفعى : باعث بواسير است ، و ليكن اگر دنباله‌هاى بادنجان را در سايه خشك كنند براى دفع بواسير خوب است . بادنجان به روانى و قبضى شكم كارى ندارد . اما اگر در روغن بپزند روان‌كننده و اگر با سركه بپزند قابض مىباشد .\r\n\r\nبهرامج ( بيدمشك ) :\r\nاز نباتات خوش‌بو است . خاصيت : ماليدن آب و افشره‌اش ورمها را فرونشاند .\r\nسر : شكوفهء بيدمشك و بو كردن برگ آن بادهاى متراكم سر را علاجند . اندامان دفعى : شكم را روان كند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبوزيدان : چوبى است ره‌آورد هندوستان و تأثيرش به تأثير بهمن ؟ نزديك است . گزينش : بهترينش سفيد و ستبر و راه‌راه و زبر است ، باريك و هموارش كه سفيدى آن كم باشد خوب نيست . و گاهى آن را بوسيلهء ( لعبهء بربرى ) ؟ غش مىنمايند . مزاج : در دوم گرم و در اول خشك است . خاصيت : نرم‌كننده است . لطافت‌بخش . مفاصل : در مداواى درد مفاصل و نقرس مفيد است . اندامان دفعى : شهوت‌انگيز است . زهرها : پادزهر است .\r\n\r\nبرنگ كابلى :\r\nگياه برنگ كابلى كه عبارت از دانه‌اى هندى است دو نوع است : كوچك و كم‌شاخه و بزرگ و پرشاخه و كوچك بهتر از بزرگ است . دانهء برنگ كابلى را از هندوستان يا سند مىآورند . مفاصل : در بركندن بلغم ميان مفاصل بسيار خوب است . اندامان دفعى : براى راندن بلغم روده ، كرم كدو و ساير كرمها بسيار مؤثر است .\r\n\r\nبوقيصا ( دردار ، درخت پشه ) :\r\nمزاج : سرد است . خاصيت : مىزدايد و قبض است و در غلاف ميوه‌اش رطوبت هست . آرايش : صورت را زيبا كند و جلا دهد . زخم و قرحه : ازاين‌رو كه قبض و زداينده است دردار و بويژه پوست درخت آن را اگر بسايند و گرد آن را بر گرى چركين پاشند ، يا بر زخمها نهند مفيد است و زخمها را بهم آورد . ريشه و برگ آن را بپزند و بر استخوان شكسته مالند سودمند آيد . اندامان دفعى : پوست ستبر آن را يك مثقال با آب سرد يا شراب ريحانى بخورند بلغم را خارج كند .\r\n\r\nبهار ( گاوچشم ) :\r\nبهار گلى دارد كه ميانه سرخ و برگ زرد است و از برگ بابونه چاقتر است . مزاج : در دوم گرم و در اول خشك است . سر : بو كردنش بادهاى متراكم سر را پراكنده كند .\r\n\r\nبوصير ( قلومس ، گوش خرس ) :\r\nبوصير تحليل‌برنده است و بويژه آنچه گل طلايىرنگ دارد . و به اعتدال زداينده است . آرايش : گل طلايى آن موى را سرخ گرداند . دمل و جوش : برگش را بپزند داروى ورمها است . زخم و قرحه : ضمادش كه با عسل باشد قرحه و زخم را دواست . مفاصل : در علاج سستى ماهيچه‌ها سودمند است . سر : اگر آب‌پز آن را در دهان گردانند درد دندان از بين مىرود . چشم :\r\nدواى رمد گرم است . اندامهاى تنفسى : در معالجهء سرفهء خشك نافع است . اندامان راننده : بوصير برگ سفيد و برگ سياه داروى اسهال مزمن است .\r\n\r\nبنج ( بنگ ، حشيش ) :\r\nبنگ چندين نوع است : سياه ، سرخ ، سفيد . بنگ سياه گلش ارغوانىرنگ ، بنگ سرخ داراى گل زرد و بنگ سفيد گلش سفيد يا كمى به زردى مايل است . بنگ سفيد از بنگ سياه و سرخ سالم‌تر و بنگ سرخ از سياه بهتر و بنگ سياه از همه بدتر و پليدتر است . بنگ سرخ و سياه به عنوان دارو استعمال نمىشود و تنها بنگ سفيد به كار مىبرند . و داراى رطوبتى چرب است . گزينش :\r\nبهترينش بنگ سفيد است و اگر يافت نشود بنگ سرخ به كار مىرود و هرگز بنگ سياه استعمال\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nنمىشود . ليكن گاهى افشرهء شاخه‌اش را به جاى افيون به كار مىبرند . مزاج : بنگ سفيد در اول سرد و خشك است و بنگ سياه در آخر سوم سرد و خشك است . خاصيت : مخدر است و بوسيلهء تخديرش درد ضرباتى را آرام بخشد و خونريزى را بازمىدارد . آرايش : از آنجا كه بندآورنده است در داروهاى فربه‌كننده داخل مىشود . دمل و جوش : سختى بيضتين را نرم كند و درد را فرونشاند و براى باد سرخ نيز مفيد است . مفاصل : اگر سه قيراط از بنگ را با عسل آب مخلوط تناول كنند يا از آن بر جاى نقرس مالند درد نقرس را تسكين دهد . گويند : سه تا چهار برگ بنگ را تناول نمايند و با آب آن مالشى دهند از خورهء استخوان شفا دهد . اندامان سر : افشره هر بنگى و تخم هر نوعى از بنگ مسكن درد گوش است .\r\nو با سركه و روغن گل درد دندان را آرام كند . ريشهء بنگ كه در سركه پزند و روغن بنگ در همهء دردها مفيد است . بنگ خواب‌آور است . خوردن برگ بنگ اگر به مقدار معينى برسد يا كسى كه آب‌پز برگ بنگ را حقنه كند تشويش در عقل حاصل آيد . اگر روغن بنگ را در گوش چكانند درد گوش را از بين مىبرد . چشم : افشرهء برگ بنگ يا تخم بنگ را بر چشم مالند درد چشم بسيار آزاردهنده را هم تسكين مىدهد . گل يا برگ يا تخم بنگ را بر پيشانى گذارند نزله‌ها را قطع كند . اندامهاى تنفسى : تناول دو ( اونولوس ) از تخم بنگ خون برآوردن زياد از اندازه را چاره كند . ضماد برگ بنگ را بر آماسهاى پستان مىگذارند . گاهى بنگ را با داروهاى ضد سرفه قاطى مىكنند . بر ورم پستان زن باردار مىمالند ورم را از بين مىبرد . اندامان دفعى : افشرهء بنگ درمان درد زهدان است و نزيف زهدان را قطع كند . ضماد برگ بنگ آماس بيضتين را فرونشاند . زهرها : بنگ سمى است كه عقل را مشوش مىكند . فراموشى آورد .\r\nخناق و ديوانگى در پى دارد .\r\n\r\nبنقسه ( مشو ) :\r\nدر دارويى بودن به عدس شبيه است و از عدس ديرهضم‌تر است . مزاج : معتدل و مايل به خشكى است . خاصيت : همچون عدس قبض است و سودا را سبب شود . مفاصل : براى مفاصل خوب است و ضماد آن فتق و آب در بيضه آمدن كودك را شفا دهد . اندامان دفعى : قبوضيت آورد .\r\n\r\nبط ( اردك ) :\r\nمرغى است . مزاج : اردك از همه ماكيانها گرم مزاج‌تر است . گويند سرمازده را گرم مىكند و گرماخورده را به تب گرفتار مىنمايد . خاصيت : پيه اردك از پيه ساير پرندگان بهتر است و براى تسكين درد و احساس سوزش در ژرفاهاى بدن مفيد است . گوشت اردك بادزا و چينه‌دانش بسيار مغذّى است . آرايش : گوشتش فربهى آرد و پيهش رنگ و روى را صفا دهد . اندامهاى تنفسى : صدا را خوب مىكند . اندامان غذا : گوشت اردك در معده زياد مىماند و سبب گران شدن معده شود . و گوشت غاز از آن سنگين‌تر است . بهترين و سبك‌ترين گوشت اردك بر معده بال اردك است . گوشت مرغان شناور اگر هضم شود از گوشت ساير پرندگان مغذىتر است . اندامان دفعى : شهوت‌انگيز است و آب پشت را فزونى دهد .\r\n\r\nبرشياوشان ( پرسياوشان ) :\r\nگياهى است نازك در نزديكى آبدانها و جويبار و رودخانه و كاريزها\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمىرويد . به گشنيز سبز شبيه است ، ليكن شاخه‌هايش سرخ و مايل به سياهى است ، نه ساقه دارد و نه گل و نه شكوفه . نيروى درمانىاش را به‌زودى از دست مىدهد . مزاج : جالينوس گويد : مزاج معتدل دارد . اما من مىگويم شايد مايل به گرمى و كمى خشكى باشد . خاصيت : گدازنده ، لطيف‌كننده ، بازكننده ، قابض و بازدارندهء سيلان است . اگر پرسياوشان را با علف الديوك ( علف خروس ) و علف السمانى ( علف بلدرچين ) قاطى كنند نيروى از هم پاشيدن ( هرش ) در آن زياد گردد . آرايش :\r\nخاكستر پرسياوشان كه با سركه و روغن زيت مخلوط گردد در علاج داء الثعلب و داء الحيه مفيد است . و اگر با روغن آس و شراب باشد موى را بلند كند و از افتادن موى جلوگيرى كند . دمل و جوش : علاج قرحه‌هاى درونى و خنازير است . زخم و قرحه : ناصور و زخمهاى پليد و مرطوب را مداوا مىنمايد . سر :\r\nخاكستر آن مخلوط با آب شورهء سر را از بين مىبرد . چشم : در مداواى التهاب و جوش‌هاى گوشهء چشم ( غرب ) مفيد است . زهرها : شربتش نيش مار و سموم سگ هار و حشرات موذى را علاج است .\r\nاندامهاى تنفسى : در تنقيهء شش و تسكين سرفه بسيار نافع است . اندامان غذا : اگر با شراب باشد مانع روان شدن مواد ناسازگار به سوى شكم و معده شود . درد طحال را تسكين دهد و براى يرقان سودمند است . اندامان دفعى : مدر بول است ، سنگ را خرد و حيض را جارى كند ، بچه‌دان را بيرون آورد . زائو را تنقيه كند . نزيف را قطع كند و در اكثر حالات شكم را بند آورد . و به عقيدهء ابن ماسويه مسهل است .\r\nجانشين : در مداواى ربو ( برنشيت ) و هموزنش بنفشه و نيم وزنش ربّ مهك را مىتوان به جاى پرسياوشان به كار برد .\r\n\r\nباذروج ( ريحان كوهى ) :\r\nباذروج همان حوك مشهور است . روغن باذروج و روغن مرزنگوش داراى نيروى مشابه هستند . ليكن باذروج از مرزنگوش ضعيف‌تر است و در آن نيروهاى مخالف هست . مزاج :\r\nدر اول گرم است تا به دوم مىرسد . در ابتداى اول خشك است و رطوبتى زياد از لازم در آن هست كه بيگانه است و از گوهر نيست و اين رطوبت تقريبا به دوم مىرسد . خاصيت : هم قابض است و هم مسهل . زيرا خودبه‌خود قابض است . ليكن گاهى با خلطى برمىخورد كه براى بيرون آمدن آمادگى دارد .\r\nخلط را بيرون مىراند كه در اين صورت بايد مسهل باشد . گدازنده ، رساننده ، بادزا است . زود مىگندد و خلط بد و سودايى بوجود مىآورد . تخم بادروج داروى سوداست . دمل و جوش : اگر همراه سركه و روغن گل بر ورمهاى گرم مالند مفيد است . سر : چكانيدن افشره‌اش در بينى خون‌دماغ را متوقف كند ، و بويژه اگر از افشرهء آن و سركهء شراب و كافور فتيله سازند علاوه بر اينكه در علاج خون‌دماغ نافع است براى سنگينى گوش هم مفيد است . باذروج در بعضى از مزاجها عطسه‌آور و در برخى مسكن عطسه است . چشم : ضماد آن پريدن پلك چشم را از بين مىبرد . خوردن آن تم چشم آورد ، زيرا مرطوب است تبخير و در چشم كشيدن افشره‌اش تقويت ديد كند . اندامهاى تنفسى : توانبخش قلب است . شش و سينه را مىخشكاند . پيمانهء يك اسكرجه از آب آن از تباهى نفس جلوگير است و در حالت خون برآوردن دارويى خوب است و شير را به راه اندازد . اندامان غذا : ديرهضم است ، زود مىگندد ، براى معده بد است ، و بويژه آب برگش با معده ناسازگار است . اندامان راننده : قابض است و اگر با خلطى برخورد كه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nآمادگى بيرون آمدن داشته باشد مسهل خلط است . مدر بول است ، مضرّ معده است ، تخمش داروى عسر بول است . زهرها : بر جاى نيش زنبور و كژدم و اژدهاى دريايى گذارند پادزهر است .\r\n\r\nبرطانيقى :\r\nبرخى گويند بستان‌افروز است و قسمى گويند غير آن است و برگش به برگ ترشك كوهى مىماند ولى اين از ترشك بهتر است و تقريبا سيه‌فام است . خاصيت : برگ آن بسيار قابض است . زخم و قرحه : زخم و قرحه‌ها را بهم آورد . سر : داروى جوشهاى درونى و قرحه‌هاى كهن دهان است و بايد در مداواى جوشهاى دهان رب آن استعمال شود كه بسيار سودمند است .\r\n\r\nبيلون ( بكمون ) :\r\nبيلون همان عرفج بيابانى و از ردهء شيرداران و تخم آن چون ساير شيرداران آتشين است و اسهال‌آور است .\r\n\r\nبقلة الحمقاء ( خرفه ) :\r\nگياهى است شناخته شده . گزينش : افشره‌اش در تأثير درمانى بهتر از هر جزء آن است . خاصيت : قابض است نزيف و سيلانهاى مزمن را قطع مىنمايد . ارزش غذايى آن كم است . ولى در بركندن صفرا بسيار مؤثر است . آرايش : بر زگيل سايند زگيل را برمىكند . دمل و جوش : ضمادش در ورمهاى گرم كه بيم گنديدن مىرود نافع و در باد سرخ مفيد است . سر : به صورت محلول اگر سر را با آن بشويند جوشهاى سر را از بين مىبرد . كندى دندان را كه از خوردن ترش روى مىآرد از بين مىبرد .\r\nزيرا زبرى دندان را بر طرف مىكند . سردرد ضربانى را تسكين بخشد . چشم : براى چشم‌درد نافع است كه در چشم كشند و زيادش تيرگى آورد . اندامهاى تنفسى : افشرهء آن با گسى كه دارد براى خون برآوردن مفيد است . اندامان غذا : خوردن و ضمادش در معالجهء التهاب معده ، التهاب كبد ، استفراغ تلخ ( مرارى ) سودمند است . ليكن اشتها را ضعيف مىكند . اندامان دفعى : حقنهء خرفه خراش روده را بر طرف سازد . در اسهال مرارى نافع است . قرحه و درد كليه و مثانه را از بين مىبرد . و در اكثر حالات اشتهاى خوراك و اشتهاى جماع را از بين مىبرد . اما به عقيدهء ماسرجويه شهوت‌انگيز است . شايد آنچه او فرمايد راجع به مزاجهاى گرم و خشك باشد . خرفه در بازداشتن نزيف حيض ، در معالجه سوزش زهدان سودمند است . آب خرفه داروى بواسير خونى است . افشره‌اش كرم كدو را بيرون آورد . اگر خرفه را بريان كنند و بخورند اسهال قطع مىشود . تبها : در علاج تبهاى گرم مفيد است .\r\n\r\nبندق ( فندق ) :\r\nمشهور است . مزاج خاكى فندق از مزاج خاكى گردو بيشتر و از گردو مغذىتر است . زيرا از گردو پرمايه‌تر و كم‌چربىتر و ديرهضم‌تر است . مزاج : هوايى است و بيشتر به گرمى و خشكى مىگرايد . خاصيت : سبب پيدايش مراره مىشود . از گردو قابض‌تر است . بادآور است و در قسمت پايينى شكم باد ايجاد مىكند . آرايش : سوختهء آن موى را سياه كند . سر : سردرد آورد . اگر در روغن سرخ كنند و با اندكى فلفل بخورند زكام را پخته گرداند . بقراط فرمايد : فندق مغز را افزايش دهد . چشم :\r\nگروهى پنداشته‌اند كه اگر بندق را بر جان‌دانه ( يافوخ ) كودك چشم كبود بمالند كبودى چشم از بين\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمىرود . اندامهاى تنفسى : با عسل آب تناول شود داروى سرفه مزمن است و خون برآوردن را بازدارد .\r\nاندامان غذا : ديرهضم و تحريك كنندهء استفراغ است و از گردو ديرهضم‌تر است . اندامان دفعى : پوست فندق قابض است و شكم را بند آورد . زهرها : پادزهر گزيدگىها است و بويژه اگر با انجير و سداب باشد پادزهر نيش كژدم است .\r\n\r\nبنجنكشت ( پنج انگشت ) :\r\nگياهى است پايا و تقريبا به درختچه مىماند و در كنار آبها مىرويد .\r\nشاخه‌هاى سخت دارد . برگش چون برگ زيتون و از برگ زيتون نرمتر است . چوب به منظور دارويى مورد استفاده نيست و از گل و برگ و ميوه‌اش بايد استفاده كرد . لطافت و تندمزگى و گسى دارد ولى از سداب خشك كم‌تأثيرتر است . مزاج : در اول گرم و در دوم خشك است . خاصيت : لطيف‌كننده .\r\nگدازنده ، بادشكن است ، ابدا باد ندارد . بازكننده است ، با كمى قابضيت . آرايش : رنگ و رو را صفا دهد .\r\nمفاصل : ضماد آن با برگش علاج پيچش عصب است و خستگى را درمىكند . سر : شربت آن سردرد مىآورد ، خواب‌آور ، است . ضمادش در علاج سردرد مفيد است . در روغن بپزند و بخورند كمتر دردسر آورد . سينه : شير پستان را فزونى و آب پشت را كاهش دهد . و مقدار خوراكى آن تا يك درهم است .\r\nاندامان غذا : راه‌بندانهاى كبد و طحال را باز مىكند . بهترين علاج سختى طحال است و در اين زمينه مقدار خوراكى آن دو درهم همراه اسكنجبين است و در مداواى استسقا نيز مفيد است . اندامان دفعى :\r\nبراى مداواى درد و ورم زهدان در آب‌پز آن مىنشينند . آب پشت را مىخشكاند . دود كردن آن شهوت جماع را در زنان فرو نشاند . اگر آن را بستر كنند از احتلام ، و ذكر برخواستن خبرى نيست . پنج انگشت و بويژه تخم آن در ادرار بول ، تركهاى اطراف پيزى سودمند است . پنج انگشت بويژه تخم آن را با روغن ضماد كنند و بر بيضه گذارند سختى را از بين مىبرد . زهرها : خوردن يك درهم از آن پادزهر حشرات موذى و مار است . ضمادش زهر دندان سگ هار و درنده‌ها را خنثى مىكند . برگش را دود كنند به كلى حشرات را مىراند .\r\n\r\nبسفايج ( بسپايك ) :\r\nبسپايك عبارت از چوبى است باريك ، خاكىرنگ ، گره‌دار و كمى به سياهى و سرخى مىزند يا مايل به سبز است . شاخه‌هايى دارد شبيه به كرمهايى كه پاهاى بسيار دارند . مزه‌اش تا اندازه‌اى شيرين و گس است . برخى گويند : بسپايك روى درختى در مردابها مىرويد . و پاره‌اى گويند بر سنگها نمو مىكند . گزينش : بهترينش آن است كه ستبرى آن به اندازهء انگشت كوچك و رنگش مايل به سرخى باشد . و در درجهء دوم نوع زرد پرمايه و شاداب و ترد كه كمى تلخى و گوارايى همراه گسى دارد و مزه‌اش به مزهء ميخك شباهتى دارد . خوب است . مزاج : در دوم گرم و در سوم خشك و بىنهايت خشكاننده است . خاصيت : گدازنده ، رساننده ، بادشكن و رانندهء رطوبت است . مفاصل : ضمادش در پيچش عصب سودمند است . اندامان دفعى : بدون درد دادن شكم را روان كند ، بلغم و كيموس آبى را بيرون راند . در مداواى قولنج بسپايك را در آبگوشت خروس يا ماهى يا آش حبوبات داخل كنند . بيخ بسپايك را بكوبند و گرد آن را با عسلاب سبك مخلوط كنند و به وزن شش ( كرمه ) از آن تناول نمايند\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمراره و بلغم را بيرون آورد . توضيح اينكه هر كرمه شش قيراط تا دو درهم است . اما حتما بايد با عسلاب بخورند و قبلا كمى ترنج هم بخورند - و اگر با عسل بپزند مقدار تناول تا چهار درهم است .\r\nجانشين بسپايك : به اندازهء آن افتيمون با نيم وزن آن نمك هندى است .\r\n\r\nبسد ( بدل مرجان ) « 1 » :\r\nبسد مشهور است و به رنگهاى سرخ ، سياه ، سفيد يافت مىشود . مزاج : در اول سرد و در دوم خشك است . خاصيت : گيرنده است و نزيف را بازدارد . خشكندگى آن بيشتر از گيرندگى است و بسيار خشكاننده است . زخم و قرحه : گوشت زيادى را بزدايد . چشم : چشم را جلا دهد و تقويت كند و بويژه اگر سوختهء آن را شستشو دهند مؤثرتر است . رطوبتهاى چشم را برمىمكد و اثر قرحه‌هاى چشم را از بين مىبرد و در مداواى ( دمعه ) نافع است . اندامان تنفسى : در بازداشتن خون برآوردن و در بيرون راندن خون مؤثر است و در اين‌باره سياه آن همان تأثير را دارد . و بويژه سوختهء شستهء آن كه از جملهء داروهاى تقويت قلب و تسكين خفقان قلب به شمار مىآيد . اندامان غذا : محلول آن در علاج آماس طحال نافع است . اندامان دفعى : داروى قرحه‌هاى روده است .\r\n\r\nبيش :\r\nسمى است كشنده . مزاج : در منتهاى گرمى و خشكى است . آرايش : اگر بر برص مالند يا با معجون ( بزرجلى ) ؟ بخورند برص را از بين ببرد و در مداواى جذام نيز سودمند است . زهر : سمى است كشنده و فورى و جسم را مىگنداند . حد اكثر مقدار را بر كشندگى نيم درهم گفته‌اند و به عقيدهء من كمتر از نيم درهم هم سم قاتل است . پادزهر بيش موش بيش است و آن نوعى موش است كه از گياه بيش تغذيه مىنمايد - بلدرچين هم از بيش مىخورد و نمىميرد . با معجونهايى كه به منظور جلوگيرى از سم بيش درست مىكنند داروى مسك هم داخل است .\r\n\r\nبلوط :\r\nمعروف است . بلوط قابض است و قبوضيت شاه‌بلوط كمتر است . بيشتر قبوضيت بلوط از جفت آن است كه پوستهء داخلى بلوط است . مزاج : در اول سرد و در دوم سرد و خشك است . شاه‌بلوط كه از شيرينى برخوردار است كمى گرمى در بر دارد . برگ بلوط از بلوط قابض‌تر و در خشكانيدن كمتر از بلوط است . خاصيت : در شاه‌بلوط زدايندگى و در همه انواع بلوط قبوضيت هست و پايينهاى شكم را پرباد مىكند و نزيفها را بازمىدارد و در اين زمينه برگش از همه بيشتر كنش دارد . همه انواعش نيروبخش اندامان ، شاه‌بلوط ديرهضم است و نيروى غذايى بيشتر دارد . و اگر با شكر آميزند نيروى غذايى آن افزايش يابد . جالينوس فرمايد : بلوط تقريبا از حيث غذايى بودن به گندم مىرسد و از ساير حبوبات مغذىتر است و شاه‌بلوط كه شيرين است از بلوط مغذىتر است . ليكن عموما غذايش براى آدميزاد بسيار خوب نيست و براى خوك بسيار خوب است . برخى از مردمان به خوردن بلوط عادت كرده‌اند ولى چون از آن نان مىپزند سالمتر مىشود و زيانى نمىرساند . دمل و جوش : بلوط مخلوط با پيه بزغاله و\r\n\r\n\r\n","description":"","footnote":"\r\n( 1 ) - بسد . سنگى است سرخ از دريا برآرند ولى مرجان نيست ، هرچند در اشعار عربى مرجان را مىرساند . - ه -\r\n","page_name":" 99 ","page_number":99},
  {"content":"\r\n\r\nخوك نمك سود براى تصلبات نافع است . ثمر بلوط در مداواى ورمهاى گرم كه نوپديد باشند مفيد است .\r\nزخم و قرحه : مانع زياد شدن جوشهاى سارى ، ( زخم دهان ) قرحه‌هاى فراگير ( ساعيه ) مىباشد ، كه در اين حالت بايد برگ بلوط را بسوزانند و سائيدهء آن را بر زخم نهند يا بر زخم بپاشند كه در به هم آوردن زخمها بسيار مفيد است . سر : چون بازدارندهء بخار است سردرد مىآورد و در بند آوردن شكم نيز فعال است . اندامهاى تنفسى : داروى خون‌برآوردن است . اندامان غذا : در علاج رطوبت معده مفيد است .\r\nاندامان دفعى : قبض است و در مداواى خراش و قرحهء روده و نزيف خون مؤثر است و بول را فزونى دهد . زهرها : پادزهر حشرات موذى است . آب‌پز پوست بلوط با شير گاو پادزهر ( سهام ارمنى ) است .\r\nمغز شاه‌بلوط براى هر زهرى پادزهر خوبى است .\r\n\r\nبسباسه ( چارگون ، بزباز ) :\r\nبزباز عبارت از برگهاى برهم آمده و چين‌وچروك‌دار و خشك است و رنگش مايل به زردى و سرخى است و تو گويى پوست درخت و چوب و برگ باهم آميخته‌اند . همانند كبابه ره‌آورد چين است و زبان را گاز مىگيرد . ابن ماسويه گويد : بزباز پوست « جوزبوا » است . مسيح گويد :\r\nتأثير « نارمشك » دارد و از نارمشك لطيف‌تر است . مزاج : پولس گويد معتدل است و ديگران گويند در دوم گرم و خشك است كه حتما گرمى و خشكى در بر دارد . خاصيت : قابض و بادشكن است . دمل و جوش : بزباز تنها باشد يا با مراهم همراه باشد سختهاى غليظ را تحليل مىبرد . آرايش : دهن را خوشبوى كند . سر : در مداواى سردردى كه از جمع شدن بادهاى متراكم در سر باشد و در علاج سردرد نصفى - شقيقه بزباز را با روغن بنفشه مخلوط كنند و به بينى كشند مفيد است . اندامان غذا : كبد و معده را توان بخشد . اندامان دفعى : در علاج درد شكم مفيد است و شكم را بند آورد . و مانع خراش روده شود و براى زهدان سودمند است .\r\n\r\nبزر كتان ( تخم كتان ، بزرك ) :\r\nتقريبا همان تأثير شنبليله را دارد . مزاج : در اول گرم ، و از حيث رطوبت و خشكى معتدل است . گويند : آب تخم كتان را از تر و شاداب آن مىگيرند و رطوبت بيرون از حد در آن هست . خاصيت : رساننده و زداينده است و از اضافه رطوبتى كه دارد باد آورد و قابض است و در سرخ شده آن با روغن نيز قبوضيت آشكار است . بزرك كه با روغن نجوشيده باشد ؟ معتدل المزاج است و قبوضيتى كه دارد با كمى نرمىبخشى همراه است . دردها را تسكين مىدهد ولى نه به اندازهء بابونه .\r\nآرايش : ضماد بزرك با بورهء سرخ ( نطرون ) و انجير در مداواى جوشهاى شيرى و برداشتن لكه‌هاى سياه مفيد است . بزرك كه با هموزنش داروى تند و به وسيلهء عسل خمير شود علاج ترنجيدگى و ترك و پوست‌اندازى ناخنهاست . ورم و جوش : بزرك مخلوط با خاكستر و آب ورمهاى گرم درونى و بيرونى و ورمهاى پشت گوش و ورمهاى سخت را علاج است . مفاصل : هر تشنجى و بويژه ترنجيدن ناخنها به وسيلهء بزرك مخلوط با موم و عسل از بين مىرود . نفس‌كش : بزرك و بويژه بوداده‌اش داروى سرفهء بلغمى است . اندامان غذا : براى معده بد ، ديرهضم است و ارزش غذايى آن اندك است . اندامان دفعى :\r\nبزرك در روغن جوشيده شكم را بند آورد . سرخ نشده‌اش در روغن معتدل است . ادرار بزرك ضعيف است\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو اگر با روغن جوشد در ادرار نيز قوى است . اگر بزرك را با عسل و كمى فلفل تناول كنند شهوت‌انگيز است . آب‌پز بزرك حقنه شود يا در آن بنشينند رحم را سرحال آرد و هيچ نيازارد . همين آب‌پز بزرك در ورمهاى درونى و زخمهاى روده و كليه و مثانه سودمند است . آب‌پز بزرك مخلوط با روغن گل را حقنه كنند در علاج قرحهء روده بسيار مفيد است .\r\n\r\nبردى ( پاپيروس ) :\r\nپاپيروس مشهور است و از آن كاغذ مىسازند و هم‌قوت كاغذ است و سوختهء هر دو بسيار خشكند . مزاج : سرد و خشك . خاصيت : خاكسترش بازدارندهء نزيف است . زخم و قرحه :\r\nخاكسترش بر زخمهاى تر نهاده شود زخم را بهم مىآورد . گاهى بردى را در سركه ريزند و خشك كنند .\r\nبردى در مداواى ناصور و همه قرحه‌هاى سرايتى و زخمها به كار مىرود . سر : خاكستر پاپيروس داروى خورهء دهان است . اندامهاى تنفسى : خاكسترش خون‌برآوردن را قطع كند . اندامان دفعى : آن را در كتان پيچند و مىگذارند تا مىخشكد و آنگاه بر بواسير گذارند كه منفعت دارد .\r\n\r\nباقلا :\r\nباقلا چندين نوع است : آنچه ما مىشناسيم ، باقلاى مصرى ، باقلاى نبطى ، باقلاى هندى است .\r\nباقلاى نبطى از همه قابض‌تر و باقلاى مصرى از همه رطوبىتر است . باقلاى تر بيش از باقلاى خشك زوايد دارد . اگر باقلا ديرهضم و نفاخ نبود ، از لحاظ ارزش غذايى خوب از آب جو ( كشك الشعير ) كمتر نمىبود بلكه خونى كه از باقلا پديد آيد از خونى كه از آب جو غليظ آيد پرمايه‌تر و قويتر است . گزينش :\r\nبهترينش باقلاى سفيد و چاق است كه كرم‌زده نباشد . بدترينش باقلاى تازه و تر است و بهتر آن است زياد در آب خيس شود و خوب بپزند و آن را همراه فلفل و نمك و شيرهء انگدان و سعتر و روغنهاى ديگر بخورند . اما باقلاى هندى در اندازه‌اى ويژه تنها در داروهاى استفراغ و روان ساختن شكم به كار مىرود .\r\nمزاج : تقريبا معتدل است و گرايش به سوى سردى و خشكى دارد ، داراى رطوبتى بيش از لزوم است و به خصوص باقلاى تر بيش از باقلاى خشك تر مزاج است . باقلاى تر با رطوبتى كه دارد و با سردى كه در آن است مىتواند كشنده باشد . و آنهايى كه پندارند سردى باقلا در درجهء دوم است زياده‌روى كرده‌اند .\r\nخاصيت : اندكى زداينده و بسيار نفاخ است . اگر خوب بپزد ولى نه همچون آب جو باشد و در وقت پختن چندين بار آب را عوض كنند حالت بادزايى را از دست مىدهد . اگر باقلا را پوست كنند و مغزش را در ديك بسايند و حركت ندهند بادزايى آن كاهش يابد . باقلاى در روغن جوشيده كم‌باد است و ليكن ديرهضم‌تر هم هست . پخته باقلا با پوست بادش بسيار است و شايد آرد آن كم‌بادتر باشد . باقلاى نبطى قابض است و پوستش از همه اجزايش قابض‌تر است و زداينده نيست . باقلاى مصرى از همه انواع باقلاها قبض‌تر و زداينده‌تر است و گوشت سست ايجاد مىكند و خلطهاى غليظ مىآفريند . ولى بقراط باقلاى مصرى را به خوبى تغذيه ستوده و آن را مايهء بهبودى مىداند . اگر باقلا را به دو نيم كنيم و بر جاى نزيف بگذاريم خون بند آيد . اگر مرغى از باقلا تغذيه كند و كسى تخم آن مرغ را بخورد خوابهاى پريشان مىبيند . باقلا خارش با خود آرد و بويژه باقلاى سبز بسيار خارش‌آور است . آرايش : پوست باقلا را بر موى گذارند موى نرم و نازك شود . بر زهار بچه بندند موى بر آن نرويد . و هم‌چنين اگر چندين دفعه بر\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nجاى تراشيده بگذارند موى نرويد . باقلا و بويژه اگر با پوست باشد بهك را از صورت مىزدايد و لكه‌هاى سياه و نقطه‌ها را از بين مىبرد و رنگ و روى را زيبا كند . دمل و جوش : ضماد باقلا با شراب آماس خايه را فرو نشاند . زخم و قرحه : در علاج قرحهء ماهيچه مفيد است . مفاصل : در مداواى ترنجيدن ماهيچه و ضماد آب‌پزش با پيه خوك در نقرس سودمند است . سر : سردرد آورد . و هركس به سردرد مبتلا است از خوردن باقلا زيان بيند . ماده‌اى سبز در اندرون باقلاى مصرى هست كه تلخ‌مزه است اگر آن را بكوبند و با روغن گل مخلوط كنند و در گوش دردمند چكانند درد از بين مىرود . چشم : باقلا را با عسل و شنبليله ضماد كنند و بر چشم نهند از پژمردگى چشم و نقطه سرخ داخل چشم نافع است . باقلا با كندر و گل سورى خشكيده و سفيدهء تخم‌مرغ ضماد شود داروى برآمدگى چشم است و بويژه اگر كرهء چشم برآمده باشد . اندامهاى تنفسى : براى سينه خوب است . داروى خون‌برآوردن و سرفه است . اگر باقلا را با عسل و آرد شنبليله مخلوط كنند آماس گلوى و لوزتين را فرونشاند ، ضمادش براى آماس پستان و پنير شدن شير در پستان داروى خوبى است . اندامان غذا : ديرهضم است زود سرازير مىشود و زود بيرون مىرود . علاوه بر اين سبب انسدادها مىشود . باقلاى ناكنده پوست را در سركه بپزند . منع استفراغ كند . باقلاى هندى مؤثرترين عامل قى كردن است . اندامان دفعى : باقلا را با سركه و آب بپزند و بويژه اگر با پوست باشد داروى اسهال مزمن است . و در مداواى خراش روده مفيد است . و بويژه باقلاى نبطى بيشتر مؤثر است و قاوت آن‌هم همين كنش را دارد . قاوت چنان كه هست يا شوربا شود فرقى نمىكند . ضماد باقلا ورم رگهاى خايه ( انثيين ) را فرونشاند و بويژه اگر با شراب بپزند كمترين مقدار حتى از يك‌سوم درهم كمتر باقلاى هندى تناول شود اسهال آورد .\r\n\r\nبابلس :\r\nبابلس همان گياه است كه آن را خشخاش كركى و كفى ( وبرى و زبدى ) نامند و در اسهال دادن كار يتوع ( شير گياه ) مىكند . مزاج : بسيار گرم و همچون يتوعها مسهل است .\r\n\r\nبول :\r\nگزينش : بهترين نوع بول به منظور استفادهء درمانى بول اشتر عرب است كه خالص است . بول آدميزاد در ميان جانوران تنها از بول خوك خانگى كه اخته كرده باشند بهتر است و گرنه از همه كم‌تأثيرتر است . و بول كهنه از بول تازه مؤثرتر است . و در جميع حالات بول اخته از بول خايه‌دار ناتوانتر است .\r\nبول انسان از هر بولى صافتر است . مزاج : چنان كه گويند گرم و خشك است . خاصيت : همه بولها زداينده ( جلادهنده ) هستند . خاكستر تاك را با بول انسان خمير كنند و بر جاى نزيف بگذارند خون قطع شود . سر را با بول شتر شويند شوره و سبوسه از بين مىرود . و بول گاو نر هم همين اثر را دارد .\r\nآرايش : در زدودن بهك بسيار مؤثر است . زخم و قرحه : بول الاغ و بول آدمى و بويژه اگر كهنه باشد .\r\nداروى قرحه‌هاى سارى ، و قرحه‌هاى تر است و در علاج پوست انداختن و خارش و برص بسيار مفيد است . و بويژه اگر شاش الاغ يا آدمى همراه بورك و آب ترشك باشد مؤثرتر است . دردى بول را در مداواى باد سرخ به كار برند سودمند است و بر گرى مالند علاج است و سعفه - نوعى كچلى - و قرحهء كرم‌زده و قرحهء پا علاجش آن است كه بر آن بشاشند و بگذارند تا خوب مىشود . مفاصل : هر شاش و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبويژه شاش بز خانگى و كوهى در علاج درد پيها نافع و در مداواى ترنجيدن و كشيدگى ويژگى دارد . و به بينى كشيدن شاش در علاج كشيدگى ( امتداد ) بسيار سودمند است . سر : اگر « مر » در شاش گاو نر حل شود و از اين محلول كه رقيق باشد در گوش چكانند يا اينكه تنها بول بز يا بول بزى كه مر در آن حل شده باشد در گوش دردمند چكانند درد تسكين يابد . شاش كهنه شدهء آدمى چرك و ريم گوش را قطع مىكند . كسى كه حس بويايى را از دست مىدهد درمانش شاش شتر است . شاش شتر در باز كردن راه‌بندان پالونه ( مصفات ) بىنظير است . چشم : هر شاشى ، بويژه شاش كودكان كه در ظرف مسين منعقد گردد يا با گندنا پخته شود سفيدى و گرى چشم را از بين مىبرد . اندامهاى تنفسى : گويند در دشوار آمدن نفس ، شاش بچهء شيرخوار بسيار داروى خوبى است . اندامان غذا : بيمارى كه درد طحال داشت در خواب به وى گفتند كه مدت سه روز هر روزه سه كف از شاش خود بخورد . خورد و آزمود و بسيار مؤثر واقع شد و به كلى بهبود يافت . بول انسان و بول شتر براى دفع استسقا و سختى طحال مفيدند و بويژه اگر بول شتر با شير شتر ( تازه زائيده ) همراه باشد . پيغمبر فرموده است : اگر از شير آنها و بول آنها بخوريد سالم مىمانيد . مىنوشيدند و صحيح و سالم بودند . بول بز و بويژه بول بز كوهى و مخصوصا اگر با سنبل الطيب باشد . داروى تب است . بول كهنه شدهء خوك با شراب براى مثانه داروى خوبى است .\r\nاندامان دفعى : شاش خوك سنگ كليه و مثانه را خرد كند و مدر است . شاش الاغ داروى درد گرده است . شاش انسان با تره بپزند و زنى كه درد زهدان دارد مدت پنج روز هر روزه يك دفعه در آن بنشيند درد بر طرف مىشود . زهرها : شاش انسان را تناول كنند يا بر جاى نيش بگذارند پادزهر مار است و بويژه پادزهر مارهاى سنگلاخى است . شاشى كه نطرون - بورك سرخ - در آن مخلوط باشد علاج گزيدگى سگ و غيره است و علاج همه نيش‌زده‌ها مىباشد . شاش كهنه شده پادزهر همه زهرها است و از خرگوش دريايى نيز مىرهاند .\r\n\r\nبزاق ( آب دهان ) :\r\nآب دهن گرسنه و ناشتا و بويژه اگر از مزاجى گرم آيد بسيار باكنش و فعال است .\r\nزخم و قرحه : داروى اگزماى خشك است ( قوباء ) . چشم : علاج نقطهء سرخ چشم و سفيدى چشم است . زهر : حشرات موذى و مار و كژدم را مىكشد .\r\n\r\nبعر الحيوان ( پشك حيوانات ) :\r\nآرايش : پشك بزمجه ( نوعى از سوسمار ) زدايندهء برص و لكه‌هاى سياه صورت است . پشك شتر تناول شود در زدودن لكه‌هاى سفيد و سياه مفيد است و زگيل را از بين مىبرد .\r\nسر : پشك بزمجه داروى شورهء سر است ، پشك شتر علاج خون‌دماغ است . پشك شتر با داروى ضد صرع قاطى باشد بسيار مفيد است . چشم : پشك بزمجه سفيدى چشم را درمان مىكند . زخم و قرحه : پشك شتر تحليل‌برندهء جوش و قرحه مىباشد ، پشك گوسفند شهديه ( عسلى ) را دوا كند . دمل و جوش : پشك بز ، همچنين پشك شتر در گداختن خنازير بسيار مؤثرند . پشك گوسفند علاج باد سرخ است . مفاصل :\r\nپشك شتر درد مفاصل و آماس مفاصل را از بين مىبرد . اندامان دفعى : پشك خشك بز با پشم بازدارندهء سيلان زهدان است . زهرها : يك اوقيه پشك بز در پنج سكرجه شراب سياه - يا بجاى پشك خشك پشك\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nتر باشد - با شراب سياه بپزند و بر جاى نيش مارى ( افعى ) كه تشنگىآور است ضماد كنند پادزهر است .\r\nپشك گوسفند را بسوزانند و با سركه خمير كنند و بر جاى گزيدهء سگ هار مالند بسيار مفيد است .\r\n\r\nبصل الزير ( زيز - نوعى پياز دشتى ) :\r\nقوت و مزهء پياز موش دارد و به جاى پياز موش استعمال مىشود و از آن ضعيف‌تر است . دردهاى سرد زهدان را تسكين دهد ، اگر با انجير قاطى كنند و ضماد نمايند يا آن را بخورند پادزهر نيش كژدم و رتيل است . و ضد هر زهرى است .\r\n\r\nبنات وردان ( كرم سرخ ، كرم خاكى ) :\r\nاندامان دفعى : اگر با روغن زيتون و موم و زردهء تخم‌مرغ قاطى شود و از مادهء گدازندگىاش بكاهد و سخت نشود . در مداواى درد زهدان و كليه و ادرار بول و حيض مفيد است و سقط جنين مىكند . اگر با زيرهء سياه - قردمانا - باشد داروى بواسير است . تبها : علاج تب و لرز است . زهرها : پادزهر حشرات موذى است . بدل آن : مشك چوپان ( قيسور ) است .\r\n\r\nبدسغان ( نيلوفر صحرايى ) :\r\nكار گياه « كشت بر كشت » را انجام مىدهد و زنجيان از آن دست‌بند چوبى مىسازند .\r\n\r\nبقله يهوديه ( هندباى بيابانى ) :\r\nمزاجش گرم و بالاتر از اعتدال است .\r\n\r\nبيش موش بوحا :\r\nبوحا گياهى است در زمينهاى رستنگاه بيش رويد و هر بيشى نزديك بوحا برويد ثمر ندهد - بوحا بهترين پادزهر بيش است . اما بيش موش جانورى است شبيه موش و سوراخش در نزديكى بيخ بيش مىباشد . هر فايدهء كه « بيش » در علاج برص و جذام دارد « بوحا » هم دارد . بيش موش نيز داروى برص است و در مداواى جذام سودمند ، و پادزهر افعى و ساير سمهاست .\r\n\r\nبطباط ( عصا الراعى - هفت‌بند ) :\r\nبطباط همان عصا الراعى است كه در حرف عين ذكر خواهد شد .\r\nبوش دربندى : شيافى است كه از ارمنستان مىآورند و از سم گوسفند استخراج مىكنند . دمل و جوش : در علاج ورم گرم و جوشهاى گرم به كار مىرود . مفاصل : نقرس گرم را معالجه مىكند .\r\n\r\nبطم ( بنه ) :\r\nچون بطم همان حبّة الخضراء است بايد در فصل حاء ذكر شود .\r\nدر اينجا حرف باء پايان مىيابد و مجموعا پنجاه و هفت دارو در آن ذكر شد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nفصل سوم حرف ( ج )\r\n\r\nجوز ( گردو ) :\r\nگردو گرم است و گرمىشكن آن براى گرمىداران اسكنجبين است و براى آنها كه معدهء ضعيف دارند بايد گردو را در سركه پرورش دهند . مزاج : در سوم گرم ، در اول دوم خشك - و گرمى آن از خشكى بيشتر است . گردوى در روغن پخته بسيار قابض است و برگ و پوست گردو هر دو بازدارندهء نزيفند ، سوختهء پوست گردو خشكاننده است و گزش ندارد . تأثير روغن گردوى كهنه چون تأثير روغن زيتون كهنه است . زدايندگى كهنهء آن قوى است . آرايش : ضماد گردوى تر را بر جاى ضربه مىگذارند مفيد است . دمل و جوش : مغز گردو را بخايند و بر دمل سودايى چركين گذارند داروى خوبى است .\r\nزخم و قرحه : صمغ آن را بكوبند و بر قرحهء گرم پاشند يا داخل مرهم كنند سودمند است . مفاصل :\r\nگردوى مخلوط با عسل و فيجن علاج پيچش عصب است . سر : سردرد آورد . افشرهء برگ آن را به حالت نيم‌گرم در گوش چكانند چرك و ريم گوش را پاك مىكند . خوزيان گفته‌اند : گردو زبان را سنگين كند و سبب برآمدن جوش دهان مىشود . چشم : روغن گردو داروى خوره و سرخى و ناسورهاى گوشهء چشم است . اندامهاى تنفسى : افشره و رب گردو بازدارندهء خناق است و براى سرفه بد است . روغن گردوى كهنه درد گلو به بار آورد . همه انواع گردو بويژه گردوى ملوكى بزرگ را بر پستان آماسيده گذارند آماس را فرونشاند . اندامان غذا : گردو ديرهضم است و براى معده خوب نيست . گردوى پرورش يافته ( مربا ) و گردوى تر براى معدهء سرد بد نيست و كمتر از گردوى خشك زيان دارد . به شرطى كه هر دو پوستهء آن را بكنند . گردويى كه در عسل پرورش دهند براى معدهء سرد مفيد است . و من مىگويم گردو تنها براى معدهء گرم خوب نيست . اندامان دفعى : جوشها را پديد آورد . درد و پيچ شكم را تسكين دهد ، شكم را بند آورد و بويژه در روغن جوشيده‌اش بسيار قبض است . پوست گردو نزيف حيض را قطع كند . مرباى گردو بهترين داروى گردهء سرد است ، خاكستر پوستش را شربت كنند و تناول نمايند يا بردارند بازدارندهء حيض است . گردو را با آبكامه بخورند اسهال آورد . و اگر زياد بخورند كرمها را بيرون براند . و ضد كرم كدو است و در روده كور نافع است . زهر : گردو كه با انجير و فيجن باشد پادزهر هر نوع سمى است . گردو با پياز و نمك اگر برگزيدهء سگ هار و غيره ضماد شود سودمند آيد .\r\n\r\nجوزبوا ( بسباسه ) :\r\nنوعى گردو است كه به حجم مازو مىباشد . پوستش نازك و زودشكن است و بوى خوش و تند دارد . مزاج : مسيح گويد : در آخر دوم تا به سوم مىرسد گرم و خشك است . خاصيت :\r\nقبوضيت دارد . آرايش : كك‌مك را مىزدايد و بوى دهان را خوش كند . چشم : تقويت ديد كند و داروى « سبل » است . اندامان غذا : كبد و طحال و معده و بويژه فم معده را تقويت دهد . اندامان راننده : شكم را بند آورد . مدرّ است و داروى عسر بول است . اگر جوزبوا با روغنها مرهم شود مسكن درد است ، و در پرزه ( شياف زنانه ) سودمند و مانع استفراغ است . جانشين : يك وزن و نيم آن سنبل را به جاى آن به كار\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمىبرند .\r\n\r\nجندبيدستر ( خايه سگ آبى ) :\r\nخايه جانور دريايى است و هر دو بيضه را از هم جدا نشده مورد استفاده قرار مىدهند . پوستهء نازك دارد كه به كمترين دست زدن مىشكند . گزينش : بهتر آن است كه دو بيضه باهم و بهم چسبيده ( مزدوج ) باشند . كه در اين صورت خالص است و بىغش . گاهى جندبيدستر بدلى مىسازند . گاو شير و انگم را با خون خمير كنند و كمى جندبيدستر بدان مىافزايند و در آبدانى ( مثانه ) خشك مىكنند . كسى كه خايه را از اين حيوان جدا مىكند بايد دقت كند هنگامى كه پوست خايه را شكافت هر رطوبتى را كه در خايه موجود است و هرچه را كه در آن رطوبت هست خارج سازد . رطوبت نامبرده مانند عسل است . بايد خايه و رطوبت داخل آن را باهم خشك كنند . مزاج : از كليهء داروهايى كه گرى دهند و مىخشكانند لطيف‌تر و قوىتر است . پس بايد مزاج آن در آخر سوم تا چهارم گرم و در دوم خشك باشد . خاصيت : بادشكن است . تن را به آن بيندايند گرم شود . مادهء موم‌مانندى كه در داخل خايه است گزنده و بسيار گرمىبخش است . دمل و جوش : در علاج ورم گرم مفيد است . زخم و قرحه : در مداواى قرحه‌هاى كشنده ( قتاله ) سودمند است . مفاصل : با عصب سازگار است و گرمى دهد و در علاج لرزش و ترنجيدن تر و كزاز مرطوب و كرخى و فالج سودمند آيد . سر : اگر با سركه و روغن گل باشد در بيمارى فراموشى و ( ليثرغس ) و بيمارى خواب‌آلودگى مفيد است . و اگر بيمارى خواب‌آلودگى همراه تب باشد و آن را با عسل و فلفل مخلوط كنند و يك قاشق تناول نمايند سودمند است و زيانى نمىرساند .\r\nضماد آن يا بخورش سردرد سرد و سردرد بادى را تسكين دهد . در علاج گرى سرد مفيد است . كسى كه گوشش باد كرده به اندازه يك دانه عدس از جندبيدستر را در روغن سنبل بگدازند و در گوش چكانند بهترين دارو است . اندامهاى تنفسى : استنشاق بخارش در علاج ورم و ساير بيماريهاى شش مفيد است . اندامان غذا : با سركه داروى سكسكه است و تشنگىآور است . اندامان دفعى : جندبيدستر و سركه كه باهم تناول شوند درد و پيچ شكم تسكين يابد و باد شكم از بين مىرود . دو درهم جندبيدستر ، مخلوط با پونه و عسل را اگر بعد از رگ زدن ( صافن ) بخورند حيض را جارى سازد ، بچه‌دان و بچه را بيرون آورد . سردى و بوى زهدان را از بين مىبرد . سردى خايه را بر طرف مىكند . زهرها : پادزهر نيش حشرات موذى است . پادزهر خفگى خربق است . جندبيدستر خاكى رنگ مايل به سياهى سم قاتل است و شايد حتى يك روز امان ندهد . كسى كه از اين سم رهايى يابد به بيمارى ورم حجاب حاجز گرفتار آيد .\r\nپادزهر اين سم ترشاب ترنج يا سركهء شراب يا شير ماچه‌خر است . جانشين : مىتوان بجاى جندبيدستر به اندازه آن سوسن زرد و نيم اندازهء آن فلفل استعمال كرد .\r\n\r\nجاوشير ( گاوشير ) :\r\nبرگ درختچه‌اى است كه از زمين دور نمىشود . به برگ انجير شبيه و بسيار سبزرنگ و پنج گوشه و اجزاى متقطع و مستدير دارد . ساق اين گياه به اندازهء خيارچنبر بلند مىشود و كركى دارد كه به گرد شبيه است برگهايش بسيار كوچك است و بر سر ساقه‌اش تاج گلى هست كه به تاج گل شبت مىماند . گل زردرنگ و خوشبوى دارد . رگهايى بسيار از يك بيخ شاخه مىگيرند . گاوشير\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nپوست ستبر و مزهء تلخ دارد و از بويش گرانى حس مىشود . بيخ گاوشير را در اولين وهله كه ساقش پديد آيد مىخراشند و شيره‌يى سفيد از آن تراوش مىكند و چون خشك شود رويه‌اش به رنگ زعفران درمىآيد و آن را صمغ گاوشير مىنامند . گياه ( مافليس اسقيليقوس ) و ( فيلوس خيربيون ) را هم از تيرهء گاوشير شمرده‌اند كه اولى ساقش باريكتر از گاوشير است و يك ذراع بلند مىشود و سپس شاخه‌هايى بيرون مىدهد كه به برگ رازيانه مىماند و از گاوشير كم‌تأثيرتر است . دومى برگش شبيه برگ بابونهء سفيد است و شكوفه‌اش زردرنگ است . گزينش : بهترين بيخ گاوشير آن است كه سفيدرنگ ، زبان گز است و يكپارچه مىباشد . و بوى عطر مىدهد . بهترين ميوهء گاوشير آن است كه بر وسط مقابل ساقه قرار دارد . بهترين شيرهء ( انگم ) گاوشير آن است كه بسيار تلخ‌مزه - درون سفيد و بيرون آن زعفرانى رنگ است و ترد است زود در آب حل مىشود . و هرآنچه سياه‌رنگ و نرم است حتما تقلب در آن شده و با بدران و موم آميخته شده است . مزاج : در آخر سوم گرم است . خاصيت : بادشكن و ملين و زداينده است . دمل و جوش : سختها را نرمى و شكوفه‌اش جوش‌ها را ليونت دهد . زخم و قرحه : بيخ گاوشير در مداواى استخوان لخت مفيد است . با عسل باشد علاج قرحهء مزمن و آتش پارسى است . شكوفه‌اش چاره‌ساز زخم و جوش است . عموما تمام اجزاء آن در علاج قرحه‌هاى پليد مفيد است . مفاصل : اگر پى از ضربت خوردن سست شده باشد گاوشير با عسل‌آب يا با شراب بخورند . برخى گفته‌اند گاوشير با پى ناسازگار است . شايد اين ناسازگارى با عصب سالم باشد . نه با عصب مرطوب . گاوشير در علاج عرق النسا خوب است و بايد افشره‌اش تناول شود . كه تناول افشره‌اش خستگى را هم از بين مىبرد .\r\nضماد گاوشير براى كليهء درد مفصلها و نقرس مفيد است . سر : دندان كرم‌خورده را بدان پر كنند درد نمىكند . در علاج سردرد و صرع و استسقاى مغز ( ام الصبيان ) سودمند است . چشم : در ديده كشند سوى ديده را قوى كند . اندامان سينه : ضماد آن درد پهلو را تسكين دهد . گاوشير براى درد پهلو و سرفه اگر سرد باشند داروى خوبى است . اندامان غذا : ضماد افشره‌اش سختى طحال را نرم كند . و اگر با سركه بخورند براى طحال مفيد است . مقدار ده ( درخمى ) از گاوشير در دو سبو ( جره ) افشره انگور بريزند و مدت دو ماه بگذارند تا صاف شود ، براى طحال بسيار بسيار خوب است . و همين افشره داروى استسقا است . اندامان دفعى : در نرم كردن سختى زهدان و در علاج چكميزك مؤثر است . به اندازهء يك فندق گاوشير با آب گرم تناول نمايند ادرار بول و حيض كند و زهدان سرد را سرحال آورد . ميوهء گاوشير نيز حيض را حركت دهد . و بويژه اگر با گياه خاراگوش باشد . بچه را در شكم مىكشد و اگر بيخش باشد چه بردارند و چه بخورند بچه را مىاندازد . گاوشير در علاج خفگى زهدان ، بادكردگى زهدان ، سختى زهدان مفيد است . داروى قولنج است و بلغم خام را بيرون دهد . و خارش مثانه را از بين مىبرد . تبها :\r\nدر تب‌لرز و تب هر روزه گاوشير را با عسل آب بخورند خوب است . زهرها : گاوشير و زفت را مرهم كنند و برگزيدهء سگ هار مىچسبانند . گاوشير مخلوط با زراوند يا افشرهء گاوشير تناول شود ضد نيش حشرات سام است . جانشين : مىتوان بارزد را بجاى گاوشير به كار برد . و به عقيدهء من بدران به آن نزديكتر است .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nجلوز ( چلغوزه ) :\r\nبار درشت درخت صنوبر است و از گردو مغذىتر مىباشد ولى ديرهضم‌تر است . از گوهر آب و گوهر خاك تركيب يافته و اندكى گوهر هوايى در بر دارد . در فصل حرف ( ص ) كه « صنوبر » مىآيد با تفصيل بيشترى خواهد آمد . مزاج : معتدل است و اندكى گرمى دارد . خاصيت : تغذيهء پرمايه و خوب و نيروبخش مىدهد . رطوبتهاى تباه روده را از بين مىبرد . ديرهضم است . اگر سردمزاجان با عسل و گرم‌مزاجان با نبات خورند هم خوب هضم مىشود و هم تغذيهء بيشتر مىدهد . اگر در آب بخيسانند تندوتيزى و زبان گزى را از دست مىدهد و بسيار تغذيه‌دهنده‌تر مىشود . و حتى دانه‌هاى خرد و كوچك آن كه مواد غذايى در بر ندارند اگر در آب خيس شوند از دارويى بودن به غذايى بودن تبديل مىشوند . دانه‌هاى خرد صنوبر شناخته شده است و در هر جايى هست . مفاصل : در علاج درد عصب ، پشت درد ، عرق النسا ، احساس سست بودن نافع است . اندامان تنفسى : در تنقيهء شش نظير ندارد . هرچه چرك و خلط متراكم است بيرون مىآورد . اندامان دفعى : شهوت‌انگيز و بويژه مرباى آن شهوت‌انگيزتر است و چرك و سنگ مثانه را مداوا مىكند . زهرها : همراه انجير يا خرما پادزهر نيش كژدم است .\r\n\r\nجنطيانا ( جنتيانا ، كف الذئب ) :\r\nبرگهاى زيرين آن به برگ گردگان يا برگ بارهنگ شبيه است . رنگش سرخ ، وسطش برجسته ، ساقه‌اش مجوف و صاف و به ستبرى انگشت است . بلنديش تا دو ذراع است .\r\nبرگهايش باهم فاصله دارند و ميوه‌اش داخل كاسبرگها قرار گرفته است . بيخ آن دراز است و به بيخ زراوند مىماند . در كوهستانها و در سايه و جاى مرطوب مىرويد . گويند اولين كسى كه اين گياه را كشف كرده است جنطين شاه بوده كه در قلهء كوهساران بسيار بلند پيدا كرده است و ازاين‌رو نام جنطيانا به خود گرفته است . از اين گياه افشره گيرند . چنان كه پنج روز آن را در آب مىگذارند . آنگاه مىپزند و صاف مىكنند و بعدا مىبندد كه همچون عسل مىشود آنگاه به عنوان دارو به كار مىرود . گزينش : بهترين نوع آن جنطياناى رومى است . بسيار سخت و بسيار سرخ‌رنگ است و عبارت است از چوب و رگهايى به ستبرى انگشتان . برخى بزرگند و بعضى خرد . رنگ چوب و رگها زرد مايل به سياهى است و اگر بشكنى زردتر مىنمايد و تقريبا به رنگ ريوند نزديك است و تلخ‌مزه مىباشد . مزاج : در سوم گرم و در دوم خشك است . خاصيت : بيخ آن بهك را مىزدايد و بويژه افشرهء نامبرده‌اش در اين زمينه بسيار مؤثر است .\r\nمفاصل : دو درهم از آن را شربت كنند و تناول نمايند در علاج پيچش پيها و كسانى كه از ارتفاع افتاده باشند سودمند است . چشم : در علاج رمد بر چشم مالند . اندامهاى تنفسى : افشرهء دو درهم از آن داروى ذات الجنب است . اندامان غذا : راه‌بندان كبد و طحال را باز مىكند . شربت دو درهم از آن درد كبد و طحال و سردى كبد و طحال و آماس كبد و طحال را از بين مىبرد . معده‌اى كه از سرما بيمار است چاره‌اش با بيخ جنطياناست . تناول شود خوب مىشود . اندامان دفعى : بول و حيض را راه اندازد ، شياف از بيخ آن بچه را بيرون آورد و بچه را مىاندازد . زهرها : بهترين پادزهر نيش كژدم است . شربت دو درهم از آن پادزهر نيش همه حشرات سام و زهر دندان سگ هار و كليهء درنده‌ها را خنثى سازد .\r\nجانشين : يك وزن و نيم برباله و نيم وزنش پوست بيخ كبر كار آن را انجام مىدهد .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nجوزجندم ( گلسنگ ) :\r\nمزاج : پولس گويد : قوتى سردكننده و خاموش‌كننده دارد و اندكى خشكاننده است . خاصيت : نزيف را بازمىدارد . آرايش : فربهى آورد . زخم و قرحه : اگزما را خوب مىكند .\r\nاندامهاى دفعى : شهوت‌انگيز است .\r\n\r\nجوز السرو ( بارسرو ) :\r\nضماد آن در علاج فتق و ورمها سودمند است .\r\n\r\nجبلاهنك ( جبرآهنگ ، زردخار ) :\r\nتأثير دارويى اين گياه تقريبا تأثير خربق است . گروهى گويند جبلاهنگ تخم تربد سياه است و بيخ آن را تربد زرد مىنامند و در صغد مىرويد ليكن آنچه ره‌آورد هند است بهتر است كه به تيشه ( قدوم ) مىماند . مفاصل : برخى از اطباء وزن دو درهم از اين دارو را به فالج مىدادند خوب مىشد . اندامان غذا : استفراغ‌آورى است كه ممكن است بيمار را بكشد . اندامان دفعى :\r\nنيم درهمش مسهل است و يك درهمش خطرناك . زهرها : سميت در بر دارد .\r\n\r\nجوز هندى ( نارگيل ) :\r\nمشهور است و همان نارجيل باشد . گزينش : بهترينش تر و شاداب و بسيار سفيد است كه آب صاف در داخل دارد . اگر آب در آن نباشد دليل بر كهنگى آن است . بايد پوستهء مغزش را بكنند . مزاج : در اول دوم گرم ، در اول خشك و اندكى رطوبت زائد دارد . اما نارگيل تر در درجهء اول مرطوب است . خاصيت : سنگين است بر معده ليكن غذاى خوبى است . مفاصل : روغن كهنهء نارگيل درمان درد پشت و سرين است . اندامان غذا : بر معده سنگين است و با اندك زيانى كه دارد بد غذايى نيست . پوستهء مغزش هضم شدنى نيست بهتر آن است نخورند . اگر نارگيل خورند بايد بعد از آن تا يك ساعت طعام نخورند . كيموس روغن تازهء نارگيل از كيموس روغن حيوانى بهتر است ، نه معده را لزج كند و نه فرو هلد . اندامان دفعى : شهوت‌انگيز است . اگر يك مثقال روغن نارگيل كه كهنه‌اش بهتر است بويژه با يك مثقال روغن زردآلو تناول شود در علاج بواسير سودمند است . روغن نارگيل اگر كهنه باشد و بخورند كرمها و كرم كدو را مىكشد و بيرون آورد .\r\n\r\nجوز رومى :\r\nآن را اكيروس نيز نامند . گويند درخت جوز رومى در كنار رودخانه‌اى بنام ( ليرندانوس ) نشو و نما مىكند . شيرهء اين درخت بعد از آنكه مىتراود در آب رودخانه مىبندد . كه اين انگم را ( ايلقطون ) يا ( خوسوفورن ) نامند كه ما آن را كهربا مىگوييم . كهربا را اگر در دست بفشارى بوى خوش مىدهد و رنگش طلايى است . مزاج : در سوم بسيار گرمىبخش است و در اول خشكاننده . صمغش در منتهاى گرمى و گرمى گل آن از آن بيشتر است . اندامان سر : ديسقوريدوس در كتاب خود گويد : اگر ميوهء آن را با سركه تناول نمايند داروى صرع است . مفاصل : برگ آن را با سركه ضماد كنند تپش ناشى از نقرس را تسكين دهد . اندامان غذا : تناول صمغ آن معده را از رطوبات ناسازگار نگاهدارى كند . اندامهاى دفعى :\r\nتناول صمغ آن نمىگذارد رطوبتهاى نامطلوب به سوى روده روان شوند . اين انگم را در مرهمها به كار مىبرند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nجوز الطرفاء ، گزمازو :\r\nآن را كزمازك گويند . مزاج : حرارتش معتدل است يا در اوايل درجهء اول است . در آخر اول يا كمى بالاتر از آخر اول مىخشكاند . و بعقيدهء كسانى در اول سرد است . خاصيت : خوب است و نزيف را قطع مىكند . سر : با سركه مضمضه كنند درد دندان را تسكين دهد . اندامان غذا : آب‌پز گزمازو با سركه بهترين داروى سخت شدن طحال است .\r\n\r\nجلنار ( گلنار ) :\r\nگل انار بيابانى مصرى يا ايرانى است . به رنگهاى مختلف سرخ ، سفيد ، صورتى درمىآيد .\r\nكنش گل انار همچون كنش گياه شنگ است . پولس فرمايد : تأثير گلنار چون تأثير پيه انار است . مزاج :\r\nدر آخر اول سرد و در دوم خشك است . خاصيت : چسبنده ، بندآورندهء هر سيلانى ، پديدآورندهء سودا مىباشد . آرايش : براى لثهء خونين بسيار سودمند است . زخم و قرحه : داروى خوبى براى زخم و قرحه و زخمهاى ناشى از كوفتگى و بريدگى است كه گرد آن را بر زخم پاشند . مفاصل : چسبان براى درد گردن از آن « چسبان » درست مىكنند ، ( پلاستر ) . سر : دندان لق را محكم مىنمايد . سينه : براى خون برآوردن علاجى بسيار سودمند است . اندامان دفعى : قابض است . در علاج قرحهء روده ، نزيف و سيلان زهدان سودمند است . جانشين : مىتوان جفت بلوط يا چشم انار را به‌جاى گلنار به كار برد .\r\n\r\nجفت افرند ( جفت آفريده ) :\r\nثمرى است به شكل ثمر صنوبر و دو شاخهء خارمانند دارد و گاهى باز و دو نيم مىشود . و بعضى گفته‌اند شبيه بادام است و بسيار شهوت‌انگيز .\r\n\r\nجبسين :\r\nسنگ گچ ورقى و شفاف را جبسين گويند و چون بسوزند لطيف‌تر گردد . مزاج : سرد و خشك .\r\nخاصيت : چسبنده ، بر اطراف جاى نزيف گذارند بدان سبب كه هم چسبنده و هم گيرنده و جمع‌آورنده و هم لزج است نزيف را بازمىدارد و اگر بسوزد لطيف گردد و خشكانيدنش بيشتر شود . سر : اگر بر پيشانى مالند يا پوشش سر گردانند خون‌دماغ را بند آورد . و اگر با گل ارمنى و عدس و طرثوث ( هيوق سطيواس ) و آب آس و كمى سركه باشد در بند آوردن خون‌دماغ مؤثرتر است . چشم : جبسين را با سفيدهء تخم‌مرغ مخلوط كنند تا سخت نشود و بر رمد خونى گذارند مفيد است . زهر : جبسين از جملهء زهرهاى خفه‌كننده و بسيار كشنده مىباشد .\r\n\r\nجعده ( گل اربه ) :\r\nاز تيرهء درمنه و كمى گرمى و تندى دارد و جعدهء كوچك از جعدهء بزرگ تند و تلخ‌تر است . جعده عبارت از شاخه‌هايى است كه گلى كرك‌دار سفيد يا مايل به زردى مىدهد . گل جعده پر از تخم است و تخمدانش چون كره‌اى در ميان جاى گرفته و به موى سپيد مىماند . كمى خوش‌بو است اما بوى آن سنگين است . جعده بزرگ از كوچك كم‌تأثيرتر است آن‌هم تلخ‌مزه و تا اندازه‌اى تندى هم دارد .\r\nجعدهء كوهى از ساير جعده‌ها كوچكتر است . مزاج : جعدهء كوچك در سوم گرم ، در دوم خشك و جعده بزرگ در دوم گرم و خشك است . خاصيت : بازكننده ، لطافت‌بخش است . و جعدهء بزرگ در باز كردن بستگىهاى درونى ويژگى دارد . زخم و قرحه : تر و شاداب آن زخمهاى تر را بهتر بهم مىآورد و در\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاين‌باره بزرگ مؤثرتر است . چون خشك شد داروى قرحه‌هاى پليد است و كوچك در اين زمينه فعال‌تر است . سر : سردرد آورد . اندامان غذا : همراه سركه بر طحال مالند آماس طحال و سختى آن را از بين ببرد . با معده ناسازگار است ، داروى يرقان سياه است و بزرگ آب‌پز در معالجهء يرقان مفيدتر است . در علاج استسقا مفيد است و على العموم براى معده خوب نيست . اندامان دفعى : ادرار بول و حيض كند و مسهل است و بهترين علاج كرم كدو است . تبها : داروى تبهاى مزمن است . زهرها : پادزهر نيش كژدم است . آب‌پز جعدهء بزرگ پادزهر همه حشرات موذى است . اگر دود كنند و در خانه گسترند حشرات را مىراند . جانشين : در علاج كرم و ادرار بول و حيض مىتوان به وزن آن پوست انار تر و دوسوم وزنش پوست چوب دارچين ختايى را به‌جاى جعده به كار برد .\r\n\r\nجمار ( پنير خرما ) :\r\nمزاج : در دوم سرد و در اول خشك است . خاصيت : قابض است . اندامهاى تنفسى :\r\nداروى گلوى زبر است . اندامان دفعى : اسهال و نزيف را بازدارد . زهرها : ضماد آن نيش زنبور را پادزهر است .\r\n\r\nجميّز ، جميز ( شلكاانجير ) :\r\nديسقوريدوس در كتاب خود گويد : جميز درختى است تنومند ، به درخت انجير مىماند و شير بسيار دارد . برگش شبيه برگ توت و ساليانه سه الى چهار بار ميوه دهد . ميوه‌اش از جوانهء شاخه‌ها سر برنمىزند ، چنان كه در درخت انجير ديده مىشود . بلكه ميوهء آن از ساقهء شاخه‌ها است و به انجير بيابانى شبيه است . مزه‌اش از انجير نارسيده شيرين‌تر و دانه‌هايش به بزرگى دانه انجير نيستند .\r\nو تا با شفره شق نكنند نمىرسد . درخت جميز در سرزمينى رويد كه آن را كريت ( قارتا ) گويند و در جايى يافت مىشود كه آن را رودس خوانند . و در تمام سال مردم از ميوهء آن بهره‌مندند . بعضى نام اين درخت را ( سيقورومون ) گذاشته‌اند كه به معنى انجير احمق است . زيرا مزه‌اش در شيرينى به انجير نمىرسد .\r\nنوعى ديگر از اين درخت در جزيرهء ( اقطالا ؟ ) مىرويد كه برگش همان برگ جميز و ميوه‌اش در بزرگى به اندازهء آلو است و از آلو شيرين‌تر است و در ساير ويژگيها به ميوهء جميز شبيه است . مزاج : گويند گرم و تر است . خاصيت : شنيده‌ام كه قبل از آنكه ميوه دهد پوست درخت را زخمى كنند و شيرهء آن را به وسيلهء پشم مىگيرند و خشك كنند و قرص از آن سازند و حقنه مىشود كه مليّن است و بسيار گدازنده .\r\nاندامان غذا : به گفتهء ديسقوريدوس جمّيز كم غذائيت و با معده ناسازگار است . زخم و قرحه : گويند شيرهء جميز چسبنده است و زخمهاى دشوار را دوا كند . دمل و جوش : آماسهاى سخت را نرم كند . اندامان دفعى : مسهل است . تبها : شير درخت جميز در علاج تب‌لرز مفيد است . زهرها : شير آن را بر جاى نيش مالند پادزهر حشرات است .\r\n\r\nجص ( گچ ) :\r\nآن هم همان حالت جبسين را دارد .\r\n\r\nجلد ( پوست ) :\r\nگزينش : بهترينش پوست حيوان شيرخوار است كه مرطوب مىباشد . خاصيت : كم‌غذا\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو لزج است و با پاچه و همانند آن هم‌تأثير است . پوست بز را بر جاى نزيف نهند نزيف را قطع كند .\r\nآرايش : پوست سوختهء مار اگر محلول شود و بر سر مالند براى داء الثعلب مفيد است . دمل و جوش :\r\nگويند اگر پوست اسب آبى را بر جوش نهند جوش خوب مىشود . زخم و قرحه : خاكستر پوست استر و همانند آن را بر سوختگى و قرحهء گرم آماس نكرده نهند خوب دارويى است . از پوست انداختن كف پا و ران و بواسير مفيد است . پوست تازه بركندهء گوسفند را فورا بر جاى ضربه نهند از آسيب نگه دارد . و در علاج قرحهء پليد و گرى و خوره سودمند است . اندامان غذا : پوستك درونى چينه‌دان و ژاغر پرندگان و بويژه خروس را خشك كنند و بسايند و محلول نمايند و بنوشند درد معده را تسكين دهد . زهرها : گويند پوست بز را تا گرم است اگر بر مارگزيده نهند سم را برمىكشد .\r\n\r\nجناح ( بال ) :\r\nگزينش : بال مرغ خانگى از همه بهتر است . بال غازها ضم و مغذى است و از اثر ورزش و جنبش گوشت بال در هضم شدن سبك‌تر شده و چون گوشت زياد دارد و به قلب نزديك است غذايش فراوان است . دمل و جوش : گويند بال ورشان را با هموزنش بنگ مخلوط كنند و بسوزانند و بسايند و چون نمك در آش ريزند خنازير گردن را تحليل برد و نيازى به آهن نيست ( داغ ) . و اگر بر نان باشد همين تأثير را مىبخشد . اندامان دفعى : گويند اگر آنچه را كه نام برديم با نان قاطى شود شكم را روان سازد و بسيار مسهل است .\r\n\r\nجار النهر :\r\nگياهى است كه گلش به گل نيلوفر ماند و در آب فرو رود و كمى از آن بر آب پديدار است و تقريبا همكار هفت‌بند است . مزاج : چنان كه گويند مزاجش سرد و قبض است . زخم و قرحه : داروى قرحهء پليد و خارش است .\r\n\r\nجراد ( ملخ ) :\r\nگزينش : بهترين بىبال و چاق است : آرايش : گويند پاى ملخ دواى زگيل است . اندامان غذا : بيست و دو ملخ مستدير الشكل را سر برمىكنند و پاها و بال از آن جدا مىنمايند و با كمى آس مخلوط مىكنند و همين‌طور مىخورند در علاج استسقا مفيد است . زهرها : خوردن ملخ بىبال بريان شده پادزهر كژدم است . اندامان دفعى : تبخير آن عسر البول را علاج كند و بويژه در علاج عسر البول زنان خوب است . و تبخيرش در بواسير نيز مفيد است . ملخ در علاج چكميزك سودمند است .\r\n\r\nجمسفرم ( ريحان سليمانى ) :\r\nقوت جمسفرم به قوت درمنه كه با تاج‌ريزى باشد شبيه است . خاصيت :\r\nبازكن ، بادشكن است و بادكردگى را از بين مىبرد . اندامان غذا : رطوبتهاى لزج معده را از بين مىبرد و براى معدهء كودكان بسيار مفيد است . اندامان دفعى : در معالجه باد زهدان مفيد است .\r\n\r\nجبن ( پنير ) :\r\nاگر آن را از شير گيرند پنير است و اگر از ماست بدست آورند نامش كشك است . مزاج :\r\nپنير تر و تازه در دوم تر . كهنهء نمك‌سودش گرم و خشك است . آب پنير چون داراى مادهء بوركى است و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآن را از خون اول استفاده كرده و از جزء صفرايى سهمى دارد تا اندازه‌اى گرما دارد . گزينش : بهترش ميانهء دلمه و پنير شده است . چون هم دلمه و هم تندشده كه بايد با دندان جويد خوب نيستند . پنيرى كه بىمزه و كمى مايل به شيرينى و چاشنى لذيذ دارد ، و به اعتدال نمكين است و در اندرون بسيار نمىماند خوب است . پنير كه از ترش ( ماست ) گيرند بهترين است . خوراكهاى لطيف‌كننده زيان پنير را بيفزايند زيرا آن را زودگذر و همراهى كنند . پنير بزى كه گياههاى لطيف خورد بهتر از پنير بزى است كه فريز و خلر خورد .\r\nخاصيت : زداينده است . پنير تر غذادهنده و فربه‌كننده است . و بعد از پنير تر اگر عسل بخورند بسيار مفيد است . پنير كهنه گرم ، زداينده ، صاف‌كننده و خلط آن مراره‌اى است . پنير نمك‌سود و تازه حالت وسطى دارد . آب پنير كه براى سگ غذاى خوبى است و سگ را فربه كند . و در ميان تيرهء پنيرىها كشك هم داراى نيروى گدازنده است . آرايش : آب پنير را مخلوط با داروهاى پالايندهء سوداء تناول كنند لكه‌هاى سياه را از صورت بزدايد . پنير تر و هموزن آن پوست انار باهم بجوشانند تا آب نيمه گردد . آب باقىمانده را بر صورت مالند ترنجيدن را دواست . پنير نمك‌سود كهنه لاغرى آورد . دمل و جوش : پنير تر و نمك نديده آماس زخمها را بازدارد . زخم و قرحه : پنير كهنه در معالجه قرحهء بد و زخمها خوب است .\r\nپنير تر براى زخمهاى نرم و تازه از پنير كهنه مفيدتر است و نمىگذارد ورم كند . و بويژه اگر با برگ چنار و ترشك بيابانى باشد مؤثرتر است . آب پنير داروى گرى است . مفاصل : پنير كهنه را مىسايند و با روغن زيتون - يا با آب پاچهء گاو كه شور باشد مخلوط كنند و ضماد آن را بر مفصلى كه سنگ دارد بگذارند سنگ مانند گچ بيرون آيد و آزارى هم ندارد . و چنان كه گويند در اين مسئله بسيار بسيار مفيد است .\r\nچشم : ضماد پنير بىنمك داروى رمد و نقطهء سرخ چشم است . اندامان سينه : پنير آب‌پز شود و به زن شيرده بخورانند شيرش زياد گردد . اندامان غذا : پنير نمك‌زده و همچنين پنير بىنمك با معده ناسازگار است . اما نمك‌زده‌اش كمى در دباغى كردن معده مؤثر است . به عقيدهء ديسقوريدوس پنير تازه براى معده خوب است و شايد چنين نباشد . پنير نيمه كهنه نمك‌سود بينا بين است و از پنير تازه زودگذرتر و گواراتر است . كشك از پنير براى معده سالم‌تر است . اندامان دفعى : پنير عموما و بويژه پنير تازه براى سنگ كليه و مثانه بد است و اگر با ادويه‌جات تند بخورند بدتر گردد . پنير نمك‌نديده مليّن است . و آب آن صفرا را بيرون ريزد . و چون ماده بوركى در او است و زداينده شده است ، در اين زمينه تأثير ويژه‌اى دارد و اگر آب پنير بىنمك با عسل باشد چه از اين بهتر . دارويى كه از آب پنير گيرند عبارت از دارويى است كه فراوردهء شير بز و گوسفند است . پنير در قرحهء روده نافع است و پنير برشته نافع‌تر است . و اسهال را بازمىدارد . گاهى پنير بريان شده را مىسايند و با روغن گل يا روغن زيتون مىآميزند و حقنه مىكنند از برآمدن ( اعراس ؟ ) جلوگيرى مىنمايد . زهر : گويند پنير كه با پونهء كوهى باشد پادزهرى مفيد است .\r\n\r\nجدوار ( ماه پروين ) :\r\nتكه‌هايى است شبيه زراوند و از آن باريكتر است و در تأثيربخشى همانند زراوند و از آن قوىتر است . با بيش همرستنگاه است و بيش در همسايگى آن قوت خود را بسيار از دست مىدهد . ماسرجويه گويد : قوت ماه پروين چون قوت گياه درونه است و از درونه ناتوان‌تر است و من مىگويم اگر منظورش اين بوده كه ماه پروين از درونه ضعيف‌تر است اشتباه فرموده . و اگر پنداشته كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nدرونه از ماه پروين ضعيف‌تر است شايد راست گفته باشد . ولى بر من روشن نيست كه ابن ماسرجويه اين هر دو گياه را آزموده باشد ؟ و بعلاوه او گفتهء خويش را به كسى نسبت نداده كه جاى باور باشد - ابن ماسرجويه عقيده دارد كه ماه پروين با بيش مقاومت مىكند پس چگونه از درونه ضعيف‌تر است . زهرها :\r\nپادزهر همه سمها است ، از مار گرفته تا بيش و غيره . جانشين : به عنوان پادزهر سه وزن آن زرنباد استعمال شود .\r\n\r\nجزر ( هويج ) :\r\nهويج معروف و قوىترين دارو در هويج تخم هويج بيابانى است . ديسقوريدوس گويد :\r\nنوعى هويج برگش از برگ رازيانه ريزتر است و به رازيانه مىماند . ساقه‌اش تا يك وجب مىباشد و شكوفه‌اش زرد و غلاف دانه‌اش چون غلاف دانه كشنيز يا شبت است . ثمر آن بوى خوش و تند دارد و مزهء تند مىدهد . در جاهاى آفتابى و سنگلاخ مىرويد . هويج كاشتنى هم هست كه به كرفس رومى شبيه است و تخمش تند و سوزنده و خوشبوى است . نوع سومى هست كه برگش به برگ كشنيز شبيه است و شكوفه‌اش سفيد و غلاف دانه‌اش به غلاف دانهء كشنيز و دانه‌اش به دانهء كشنيز مىماند . چيزى همانند دنباله‌گير گردو دارد كه پر از تخمى است كه در شكل و مزه به زيره شبيه است . مزاج : در آخر دوم گرم و در اول تر است . زخم و قرحه : تخم و برگ آن را بكوبند و بر قرحهء خوره‌زده نهند منفعت بينند .\r\nاندامهاى سينه : داروى ذات الجنب و سرفهء مزمن است . اندامان غذا : ديرهضم است و مربايش زودهضم‌تر است و داروى استسقا است . اندامان دفعى : تخم جزر و بويژه تخم هويج بيابانى و همچنين برگ هويج بيابانى در ادرار دادن قوى و شهوت‌انگيز است . و تخم هويج بيابانى براى رفع درد شكم و روده نافع است . بزر هويج كاشتنى نيز شهوت‌انگيز است و از آن بادآورتر . اما ريشهء هويج بيابانى ( شقاقل ) اگر هويج بشمار آيد از هويج كاشتنى شهوت‌انگيزتر است و ادرار حيض و بول كند . و در اين مسئله خوردن و برداشتن آن مفيد است . تخم و ريشهء هويج در باردار شدن زن كمك مىكند .\r\n\r\nجرجير ( ترتيزك آبى ) :\r\nترتيزك خودرو و بستانى است و تخم آن را بجاى خردل در آش كنند . مزاج : در سوم گرم ، در اول خشك و رطوبتى هم در اول دارد . خاصيت : بادزا و ملين است . آرايش : آب جرجير با زهرهء گاو اثر قرحه را از بين مىبرد . تخم و آب آن كك‌مك و لكه‌هاى صورت را مىشويد . سر : اگر تنها خورند سردرد آورد و كاهو و هندبا و خرفه زيانش را دفع كند . اندامهاى سينه : شير را به راه اندازد .\r\nاندامان غذا : كمك هضم غذاست . اندامان دفعى : بيابانى آن و بخصوص تخم آن شهوت‌انگيز است و آلت را برخيزاند . زهرها : اگر جرجير خورند و بعد از آن شراب ريحانى سركشند راسو گزيده و غيره را شفا دهد .\r\n\r\nجاورس ( گاورس ) :\r\nسه نوع گاورس هست و قوتش به قوت برنج نزديك است و برنج از آن مغذىتر است . گاورس در همهء حالات از ارزن بهتر است و ارزن از گاورس قابض‌تر است . مزاج : در آخر دوم سرد و خشك است . كسانى گفته‌اند در اول گرم است و راست نگفته‌اند . خاصيت : قابض است و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nخشكاننده و بىگزش . درد را تسكين مىدهد . اگر تدبيرى نكنند خون سرد پديد آرد . گاورس از ساير دانه‌هايى كه نان مىشوند كمتر مغذى است و كمى لزج است و كسانى گفته‌اند كه نوعى لطافت دارد .\r\nليكن اگر گاورس را با شير يا آب سپوس آرد سفيد بپزيم و بويژه اگر با روغن معمولى يا با روغن زيتون باشد مغذى خواهد شد . اندامان غذا : گوهر گاورس و نان گاورس كند مىگذرند و در معده بسيار مىمانند . اندامان دفعى : براى درد و پيچ شكم و روده بر شكم گذارند خوب است . گاورس ادرارآور است .\r\n\r\nجوزماثل ( گوزماتل ، تاتوره ) :\r\nمخدر است و به گردو مىماند و خارهاى كوتاه و ستبر دارد و به گردوى قىآور ( جوز القىء ) شباهت دارد و دانه‌اش چون دانهء ترنج است . خاصيت : مخدر است . سر : خواب‌آور و با مغز ناسازگار است و يك دانگش مستى آورد . زهر : دشمن دل است و يك درهم از آن در يك روز قلب را از كار مىاندازد .\r\n\r\nجاموس ( خشخاش زبدى ) :\r\nتقريبا هم‌كنش و هم‌مزاج تخم خار زرد ( جبلاهنگ ) است . و مقدار تناول آن يك درهم است .\r\n\r\nفصل چهارم حرف ( د )\r\n\r\nدارصينى ( دارچين ) :\r\nچندين نوع دارچين است . و نامهاى متعدد دارد : دارچين خوب كه به سياهى زند و كوهى و ستبر است ( غليظ ) . دارچين سفيد و سست كه ريشه‌اش از هم پاشيده و سياهرنگ است و صاف است و كمتر گره دارد . دارچينى كه به سبزرنگى مايل و مزه‌اش همان مزهء ( سليخه ، دارچين ختايى ) است و پوستش به پوست آن شبيه و برنگ سرخ است كه اين نوع تا مدتها قوتش مىماند و بويژه اگر كوبيده شود و به وسيلهء محلولى قرص گردد . ديسقوريدوس گويد : نوعى از دارچين بوى خوش دارد كه تقريبا به بوى فيجن يا بوى زيرهء سياه شباهتى دارد . گرم است و زبان گز و كمى شورى و گرمى در آن موجود است . اگر با ناخن حك كنى زود خرد نمىشود . و هرگاه شكست آنچه در ميان شاخه‌هاست ريز است و به خاك نرم مىماند . و اگر خواهى بيازمايى يك حبه - قطعهء كوچك - از ساقه‌اى جدا كن و بيازماى كه آسان‌تر است . زيرا خرده‌ها باهم شايد با مواد ديگرى مخلوط باشند و آميزهء بيگانه در آن موجود باشد . همو گويد : نوعى دارچين هست كه آن را دارچين دروغين گويند . تا اندازه‌اى بويى هم دارد .\r\nزبر است و كم‌تأثير . دارچينى هست كه آن را دارچين زنگى نامند . سيماى دارچين مىدهد ولى فرق در ميان آنها تندبويى است . دارچينى كه به ( قرفه ) مشهور است در اصل و فراوانى گره همان دارچين است .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nولى دارچينى است چوبى كه چوبهاى دراز و محكم دارد و بوى خوش آن از بوى دارچين كمتر است .\r\nبرخى عقيده دارند كه قرفه از تيرهء دارچينىها نيست و مزاجش نيز با دارچين تفاوت دارد . گاهى از دارچين دروغين روغن گيرند و نگاه دارند . گزينش : بهترش آن است كه بوى خوش دارد و تندمزه است و زبان را نيازارد ، رنگش صاف و بدون آميزه است . ديسقوريدوس گويد : در ميان اين قسمت از دارچينها بهترش آن نوع است كه تازه باشد و رنگش ميانه‌اى از خاكسترى و سياه و سرخ باشد ، صاف و دور از زبرى است . شاخه‌ها باريك و به هم نزديك ، در مزه‌اش شيرينى و شورى و كمى سوزش حس شود .\r\nچندان كم‌مايه نباشد . و يكى از علامت خوبى آن است كه بويش بر ساير دارچين‌ها چيره باشد و با وجود او بوى ديگر حس نشود . نوع بد دارچين ، دارچين ( اسنى ) يا كندرى يا ( دارچين ختايى ) يا داراى بوى بسيار تند است . همچنين سفيد و زودشكن ، سنگينى كه در آب ته‌نشين مىشود ، صافى كه تنه زبر دارد .\r\nخوب نيستند . دارچين را بايد كوبيد و از آن قرصها ساخت و گرنه بعد از مدت پانزده سال و بيشتر قوت خود را از دست مىدهد . بهتر آن است كه ريشهء صحيح را به كار برند و قرص سازند . و به خرده‌ها اهميت ندهند . بهترين دارچين آن است كه در ابتداى آزمايش بينى را از بوى خود چنان پر كند كه نگذارد نوع بدتر از آن را حس كنيم . مزاج : در سوم گرم و خشك است . خاصيت : ديسقوريدوس گويد : همهء دارچين‌ها گرمىبخش ، بازكن و زدايندهء عفونت و بسيار لطيف و جذب‌كننده هستند . و علاج همه نيروهاى تباه ، خلطهاى زنگارى و فاسد مىباشند . روغن دارچين گدازنده ، بسيار گرم و تحليل‌برنده است . آرايش : محلول آن را بر لكه‌ها و نقطه‌هاى عدسى مالند و با سركه علاج جوشهاى شيرى است .\r\nزخم و قرحه : در مداواى اكزما و قروح مفيد است . مفاصل : در علاج لرزه روغن دارچين تأثيرى عجيب دارد . سر : براى زكام خوب است . روغنش سرگرانى آورد . دماغ را مىپالايد و رطوبات دماغ را برچيند .\r\nمسكّن درد گوش است و ضمن داروهاى آن است . چشم : خوردن و به چشم كشيدنش تم و تيرگى چشم را مىبرد . و رطوبت غليظ چشم را مىزدايد . سينه : داروى سرفه است . سينه را مىپالايد . ورمها را مىرساند . كبد : بندآمدنيهاى كبد را باز كند و كبد را توان بخشد . اندامان غذا : رطوبت معده را برچيند و معده را قوى كند و داروى استسقا است . اندامان دفعى : دارچين را با كمى روغن زيتون و موم و زردهء تخم‌مرغ مخلوط كنند درد و ورم زهدان و كليه را دوا كند . و اگر تنها باشد قوتى بيش از لازم دارد و سفتى به بار آورد . دارچين بول و حيض را به راه اندازد . بچه را مىاندازد . اگر با زيرهء سياه باشد علاج بواسير است . تبها : براى تب و لرز مفيد و بويژه اگر با روغنش تن را آلايند بهتر است . زهرها :\r\nضد حشرات موذى است . اگر با مرّ باشد پادزهر كژدم است . جانشين : پوست دارچين ختايى يا دوچندان آن كبابه يا دو وزن آن ابهل به‌جاى آن به كار برند .\r\n\r\nدرونج ( درونه ) :\r\nعبارت است از قطعات چوبى و ريشه‌اى به اندازهء بندهاى انگشت و كوچكتر ، با درون سفيد و بيرون خاكىرنگ كه سخت و سنگين است . مزاج : در سوم گرم و خشك است . خاصيت : باد را پراكنده كند . سينه : قلب را توان بخشد و بهترين داروى خفقان است . اندامان دفعى : بادهاى زهدان را از بين مىبرد . زهرها : خوردنش يا با انجير ضماد شود پادزهر كژدم و رتيل و ساير سمها است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nجانشين : به وزن آن زرنباد و به وزن دوسومش ميخك .\r\n\r\nدارشيشعان ( شيشعان ، قندول ) :\r\nديسقوريدوس گويد : برخى آن را ( فسعانن ) و سريانيها ( وباكسبين ) و ايرانيان دارشيشعان نامند . درختى است كه چوبى غليظ دارد و از اين غلظت آن را زبر شناخته‌اند ، خارهاى بسيار دارد ، عطاران دارشيشعان را در برخى از مرهم‌ها مىريزند . دارشيشعان در سرزمينى رويد كه آن را ( ابصورن ) گويند و در منطقه‌اى يافت شود كه ( روذيا ) نام دارد . دارشيشعان تركيبى است از اجزاء نامتشابه . پوستش تندمزه ، گلش گرم ، چوبش گس و كمى سرد است . و همچنين نيروى دارشيشعان تركيبى است از تندمزگى و گيرندگى . بوسيلهء تندمزگى گرم مىكند و بوسيلهء گيرندگى سردى مىرساند .\r\nهستند كسانى كه گويند دارشيشعان بيخ سنبل هندى است و درستى اين نظريه روشن نيست . گزينش :\r\nبهترش سنگين‌وزنى است كه اگر آن را پوست كنى برنگ سرخ مايل به بنفش مىنمايد و بوى خوش و مزهء خوش دارد . آنچه سفيد و بىبو است خوب نيست . مزاج : در اول گرم است و گويند در آخر دوم تا سوم خشك است و گفته‌اند كه در اول خشك است و بعقيده من بسيار خشك است . و بعضى گويند :\r\nسردمزاج است . خاصيت : مىگدازد ، مىگيرد ، بادشكن است ، ريزش خون و رطوبات را بند آورد . گند را مىزدايد . زخم و قرحه : داروى قرحه‌هاى سارى و گنديده است . مفاصل : در علاج سست شدن پىها بسيار نافع است . اندامان سر : فتيله از دارشيشعان بوى بد بينى را از بين مىبرد . مضمضه با آب‌پز آن جوشهاى درون دهان را خوب كند و دندانها را نگاه مىدارد . سينه : آب‌پز آن خون‌برآوردن را بازدارد .\r\nاندامان غذا : باد معده را فرو نشاند . اندامان دفعى : آب‌پز آن شكم را بند آرد . باد روده‌ها را ببرد . علاج عسر بول است . پرزهء آن بچه را بيرون آورد . گرد آن را بر قرحه‌هاى ميان مقعد و خايه پاشند سفتى آنها را نرم كند و از سرايت آنها جلوگيرى مىنمايد . جانشين : دوسوم وزنش ميوهء ينبوت جانشين آن است و در معالجهء پى به وزن آن اسارون و نيم وزن آن درونه به كار برند .\r\n\r\nدبق ( داروش ) :\r\nمعروف است . ميوه‌اش مانند نخود سياه است . تماما مستدير نيست . چينهايى دارد ، چون بشكنند به دست مىچسبد . گياه داروش انگل درختان بلوط و سيب و گلابى مىشود . قوت آبى و هوايى در آن بسيار بسيار است . گزينش : بهترش شاداب و صاف است كه درون آن برنگ تره و بيرون سبزرنگ باشد . مىكوبند و مىشويند و مىپزند . مزاج : دبق هم همانند ( يافسيا ؟ ) اگر بسيار نماند گرمىرسان نيست و از يافسيا در اين‌باره ناتوان‌تر است . در دبق رطوبتى است زائد و ناپخته و عموما در سوم گرم و خشك است . خاصيت : تحليل‌برنده است و رطوبتهاى پرمايه را از ژرفا جذب مىنمايد و مىگدازد و نرمى دهد . بعضى گفته‌اند در رطوبتهاى رقيق اثرى ندارد . آرايش : اگر با زرنيخ بر سر ناخن تباه گذارند برمىكند . دمل و جوش : تنها و بويژه اگر با آهك باشد داروى ورمهاى سرد و جوشهاى خارشى و شبانگاهى ( بنات الليل ؟ ) مىباشد . زخم و قرحه : قرحه‌هاى كهنه و زخمهاى بد را نرم كند .\r\nمفاصل : اگر با هموزن خود رازيانه و همان اندازه موم باشد مفاصل را نرمش دهد . سر : دبق مخلوط با رازيانه و موم داروى ورمهاى سرد پشت گوش است . اندامان غذا : اگر با چيزهاى قوى از قبيل آهك\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nباشد و بر طحال نهند ورم طحال را مىگدازد .\r\n\r\nدود ( كرم ) :\r\nكرم قرمز كه كرم رنگرزان است قوت سفيداب دارد و از سفيداب لطيف‌تر و ژرف‌رونده‌تر است . گويند اين كرم را در بسيار چيزها مىتوان بدست آورد و حتى در درخت بلوط هم يافت مىشود .\r\nمزاج : كرم قرمز ناخشكيده ( تر ) سردى دهد و اندكى خشكى دارد . خاصيت : كرم قرمز مىخشكاند و نمىگزد . جالينوس فرمايد به اعتدال قابض است . زخم و قرحه : آن را بسايند و با شراب يا سركه و عسل بياميزند داروى زخم عصب است . گويند تناول يك مثقال از آن كرم كه پاهاى بسيار دارد و در زير كوزه‌هاى آب پيدا مىشود ترنجيدن و كزاز را از بين مىبرد . سر : كرم بسيار پاى كه در زير كوزه‌هاى آب پيدا مىشود اگر بسايند و با پوست انار و روغن گل مخلوط باشد و در گوش چكانند درد گوش ساكت شود . نفس‌كش : كرم سرخى كه در زير كوزه‌هاى آب پيدا مىشود و پاهاى بسيار دارد و اگر دست بزنى به دور خود مىگردد اگر با عسل مخلوط باشد و كام را بدان بيندايند در علاج خفگيها ( خوانيق ) مفيد است . و همچنين تناولش نيز همين فايده را دارد . و چنان كه معلوم شده در علاج برونشيت و بلندنفسى ( نفس الانتصاب ) نيز مفيد است . اندامان غذا : كرم بسيار پاى نامبرده با شراب براى يرقان مفيد است .\r\nاندامان دفعى : كرم بسيار پاى كه در زير خم و كوزه‌هاى آب پيدا شود تناولش با شراب عسر بول را علاج است . زهرها : جاى نيش حشرات موذى را با ساييده كرم سبزه كه مخلوط با روغن زيتون باشد مالش دهند مفيد است .\r\n\r\nدادى ( جوجادو ) :\r\nدانه‌اى است تلخ‌مزه و به جو شبيه است و رنگش كمى به سرخى مايل است و گلش از جو درازتر و باريكتر است . مزاج : ابن ماسويه گويد : سرد است . اما صحيح اين است كه مايل به گرمى است و در دوم خشك است . خاصيت : قبض است و شكم بند آرد . شراب خرما را از ترشيدن نگاه مىدارد . دمل و جوش : سختها را نرم كند . سر : راه‌بندان به وجود آورد . اندامان دفعى : شكم را بند آورد . اگر در آب‌پز آن نشينند در علاج درد و سستى پيزى بسيار مفيد است . تناول خردشدهء آن مخلوط با روغن زيتون در علاج بواسير نافع است . زهرها : پادزهر است . جانشين : در نرم كردن آماسهاى سفت دوسوم وزنش بادام و نيم وزن آن ابهل جانشين است . اما براى زن باردار نبايد ابهل به كار برند .\r\n\r\nدجاج و ديك ( مرغ و خروس ) :\r\nمحتاج به معرفى نيست . آبگوشت خروس پير خاصيتهايى دارد كه بعدا ذكر خواهيم كرد . دستورى كه جالينوس براى پختن مرغ و خروس بيان فرموده چنين است : بعد از چينه كردن و با معدهء سير كه از سيرى در گوشه‌اى بيفتد آن را سر ببرند و هرچه در شكم دارد بيرون آرند و شكمش را پر از نمك كنند و بدوزند و با بيست ( قسط ! ) آب بجوشانند تا اينكه از آب سه ( قوطول ) بماند و اين سه قوطول را يك‌دفعه بنوشند . و سپس چنان كه ياد خواهيم كرد اين شربت را بنا به تقاضاى وقت بيفزايند . گزينش : روفيس گويد : بهترين گوشت خروس گوشت خروسى است كه هنوز نمىخواند . و بهترين گوشت مرغ گوشت مرغى است كه تخم نگذاشته است . و هرچه پيرتر بدتر است . مزاج : پيه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nجوجه از پيه مرغ بزرگ گرمتر است . خاصيت : خايهء خروس خوب كيموس و زودهضم است . مفاصل :\r\nسوپ خروس چنان كه ذكر شد اگر با بسفايج ؟ ( شايد بسپايك باشد ) و شبت و نمك باشد و در بيست ( قوطولى ) آب بجوشانند تا يك‌سوم يا يك‌چهارم بماند و بخورند ، درد مفاصل و لرزش را از بين مىبرد .\r\nسر : گوشت مرغ جوان عقل را زياد كند ، مغز مرغ خون‌دماغى را كه از پردهء مغز آمده بازمىدارد . سينه :\r\nسوپ خروس داروى برنشيت است . گوشت مرغ صدا را صفا دهد . سوپ خروس پير با شبيت و كاجيره همهء اين فوائد را در بر دارد . سوپ سادهء جوجه التهاب معده را فرونشاند . اندامان غذا : آبگوشت خروس درد معده را كه از باد باشد بر طرف مىكند . اندامان دفعى : آبگوشت خروس پير همراه شبيت و بسپايك بهترين علاج قولنج است . گوشت مرغ جوان آب پشت را فزونى دهد . آبگوشت مرغ جوان همراه بسپايك باشد سودا را بيرون ريزد . و اگر با كاجيره باشد بلغم را بيرون آرد . با داروهاى قابض مخلوط كنند خراش روده را علاج است . با شير باشد داروى قرحهء مثانه مىباشد . تبها : آبگوشت خروس علاج تبهاى مزمن است . زهرها : قلب مرغ يا خروس را بشكافند و بر جاى نيش حشرات سمى گذارند و هر يك ساعت تبديل كنند از اثر سم مىكاهد . كسانى كه سم خورده‌اند ، گوشت خروس يا مرغ را با شبت و نمك بپزند و آن‌قدر خورند تا قى مىكنند تأثير سم را بازمىدارد .\r\n\r\nدماغ ( مغز ) :\r\nگزينش : بهترين آن مغز پرنده و بويژه مغز پرندگان كوهى است . و در ميان حيوانات اهلى اول مغز شتر و در درجهء دوم مغز گوساله بهترين است . مزاج : سرد و تر . خاصيت : بلغم و خلطهاى متراكم بوجود آورد . سر : مغز مرغ خانگى در بازداشتن خون‌دماغى كه از حجاب مغز آيد مفيد است . مغز شتر اگر بخشكد و با سركهء شراب بخورند داروى صرع است . اندامان غذا : هنگام هضم شدن دل به هم زند و اشتها را از بين مىبرد . پس بايد با ادويه بخورند . كسى كه مىخواهد قى كند ، مغز را بعد از غذا بخورد . مغز ديرهضم است و معده را مىاندايد . اندامان دفعى : ملين است . مغز اردك از داروهاى آماس پيزى است . زهرها : خوردن مغز اثر سم خورده و نيش حشرات موذى را خنثى مىكند .\r\n\r\nدلب ( چنار ) :\r\nمزاج : پوست و گردوى - ثمر - آن داراى خشكى بسيار است . مزاج چنار در اول سرد است . پوست و ثمرش بسيار خشكاننده و زداينده است . خاصيت : برگ‌وبر چنار سوسك‌ها را مىكشد .\r\nپوست چنار بسيار خشكاننده است . گردى كه بر برگ چنار نشيند براى حواس و غيره بسيار بد است و بسيار خشكاننده هم هست . آرايش : پوستش كه هم خشكاننده و هم زداينده است شايد در علاج برص مفيد باشد . دمل و جوش : برگ چنار در معالجهء ورمهاى بلغمى و مفاصل و زانو مفيد است . زخم و قرحه : اگر خاكستر آن را بر زخم‌هاى پوسته‌انداز و پليد پاشند داروى خوبى است . پوست چنار با سركه بپزند و بر سوختگى نهند مفيد است . مفاصل : برگ چنار داروى درد مفاصل و ورمهاى گرم مفاصل است و بويژه در علاج ورم زانو سودمند است . سر : پوست چنار كه با سركه پزند درد دندان را تسكين دهد .\r\nگرد چنار براى گوش و شنوايى خوب نيست . چشم : گرد برگش زيان چشم است . برگ سبزش را اگر بشويند و بپزند و بر چشم نهند آب‌ريزى چشم را بازدارد و التهاب و چشم‌درد را از بين مىبرد . سينه : گرد\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nآن زيان شش و صدا است . زهرها : ثمر چنار تا تر است و خشك نشده با شراب پادزهر حشرات سامه است . ثمر چنار با پيه ضماد شود پادزهر نيش و گزيده‌ها است . و سابقا گفتيم كه برگ و پوست چنار كشندهء سوسك است .\r\n\r\nدفلى ( خرزهره ) :\r\nخرزهره دو نوع است : بيابانى و كنار آبى . خرزهرهء بيابانى برگش شبيه برگ خرفه است . شاخه‌هاى دراز و بر زمين گسترده دارد . همراه برگها خار هست . گاهى اين نوع از خرزهره را در ويرانه‌ها نيز مىيابيم . نوع دوم كه در كنار رودخانه‌ها پيدا مىشود . شاخه‌ها پايا و خارها در زير برگها پوشيده و برگش همانند برگ بيدمشك و بادام است . مزه‌اى بسيار تلخ دارد . قسمت بالايى ساقه از قسمت پائينى ستبرتر است . شكوفه‌اش به گل سرخ بسيار شبيه است . و بر گلش چيزى شبيه به موى گرد آيد . ثمرش سخت و دهان‌باز است و چيزى در ميان دارد كه به پشم مىماند . مزاج : در سوم گرم و در دوم خشك است . خاصيت : بسيار گدازنده ، با آب‌پز آن خانه را آب‌پاش كنند كيك و موريانه را ريشه‌كن مىكند . ورم و جوش : برگ آن را بر ورمهاى سخت نهند بسيار داروى خوبى است . زخم و قرحه : خرزهره و بويژه افشرهء برگ آن داروى خارش و گرى و جوشهاى پراكنده است . مفاصل : ضماد آن در علاج پشت درد ديرپا و درد زانوان است . سر : شكوفه‌اش عطسه‌آور است . زهرها : به تنهايى سم است . اگر همراه شراب و فيجن تناول شود پادزهر حشرات سام است . و من مىگويم راست خواهى خرزهره و گل خرزهره براى انسان و چارپايان و سگان سم است . ولى شايد چنان كه گويند اگر با شراب و سزاب پخته شود و بخورند نفعى برساند .\r\n\r\nدارفلفل ( فلفل دراز ) :\r\nچيزى است باريك و كوچك و شبيه انگشتان و هم‌شكل گل بيدمشك پراكنده است ليكن از آن ريزتر است . سخت و چسبناك است و مزه‌اش در تندى به مزهء فلفل نزديك است .\r\nدارفلفل اولين ثمر فلفل است و ازاين‌رو از فلفل مرطوبتر است . اگر آن را بخورند در اولين مرحله چشيدن زبان‌سوز نيست . گزينش : بهترش آن است كه دست‌نخورده مانده باشد . و در آب سرد اگر يك روز تمام بماند حل نمىشود . و مزه‌اش چون مزهء فلفل است . مزاج : در سوم گرم و در دوم خشك است .\r\nخاصيت : گدازنده است و بيماريهاى سرد را از بين مىبرد . چشم : با آب كبد بريان بز تيرگى چشم را بر طرف كند . اندامان غذا : هاضم است و طعام را حركت دهد و معده را قوى گرداند . اندامان دفعى : در شهوت برانگيختن برابر زنجفيل است .\r\n\r\nدهمست :\r\nدهمست درخت غار است . برگ و دانهء غار به منظور دارويى به كار مىرود و دانه‌اش از همه اجزاء آن دارويىتر است و در درجهء سوم پوست تنهء غار آيد كه كمى از كنشها را در اينجا ذكر مىنماييم و بقيه را به فصل غين واگذار مىكنيم كه ذكر غار آيد . مزاج : در سوم گرم و در دوم خشك است . مفاصل : در علاج سستى پى و فالج و دهان‌كجى نافع است . سر : ساييده‌اش عطسه‌آور است . اندامان غذا : داروى ورمهاى كبد و طحال است . اندامان راننده : در علاج قولنج سودمند است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nدوسر :\r\nاين گياه برگش به برگ گندم شبيه است ، يكن از برگ گندم نرمتر است . تخمش دو يا سه رده دارد . چيزى موىمانند بر آن هست . از تخمش افشره گيرند و نگاه مىدارند كه از خود گياه بهتر است . مزاج : در اول گرم و در دوم خشك است . خاصيت : گدازنده و خشكاننده است . دمل و جوش :\r\nورمهايى را كه در راه سخت شدن هستند نرم مىكند و از سفت شدن بازمىدارد . آرايش : داء الثعلب را شفا دهد . چشم : داروى ( غرب ) است .\r\n\r\nدردار ( درخت پشه ) :\r\nديسقوريدوس گويد : دردار درختى بيدمانند است . اهل شام آن را دردار و اهل عراق درخت پشه مىنامند . غوزهء بادكردهء انارمانند بيرون آرد كه در آنها رطوبتى هست و آن رطوبت پشه‌آفرين است . هرگاه آن را بشكافند پشه بيرون آيد . همچنين رطوبتى در پوست آن درخت هست هرگاه خشك شود جانورى آفريند كه به پشه شبيه است . برگ سبز دردار را اگر بپزند خوردنى است . خاصيت : قبض است و زداينده . پوستش قبض است و بيخش تقريبا همكار او است . آرايش : رطوبت غوزه دردار صورت را جلا دهد . پوستش با سركه برص را از بين مىبرد . زخم و قرحه : پوست دردار بر جاى ضربه و بر زخمها بندند سودمند است . همچنين برگ و پوست و شكوفه‌اش داروى زخمهاست . چيزى آرد مانند از پوسته‌اش پراكنده مىشود . آن هم براى زخمها مناسب است . ساييدهء پوست و آن گردى كه از پوستش برخيزد علاوه بر بهم‌آوردن زخم ، زخمهاى پليد را از سرايت منع كنند و بويژه اگر با هموزن خود انيسون پخته و معجون شوند بسيار مؤثرتر است . مفاصل : آب‌پز بيخش با آب‌پز برگش بر استخوان شكسته مالند مفيد است . اندامان دفعى : مقدار يك مثقال از پوست آن را پخته يا با آب سرد خورند بلغم را بيرون آرد .\r\n\r\nديودار ( صنوبر هندى ) :\r\nاز تيرهء سرو كوهى است و آن را صنوبر هندى گويند . چوبهايش به چوب زرنباد شبيه است . كمى تندمزه و شيره‌اش گرم و تندمزه و تشنگىآور است . مزاج : خشكى آن در سوم بيشتر از گرمى است . خاصيت : تندمزگى شير ديودار چنان است كه مىسوزاند . و در گوهر آن قبض هست .\r\nمفاصل : در مداواى سستى اعصاب و فالج و دهان‌كجى بهترين علاج است . سر : در علاج بيماريهاى سرد مغز و سكته و صرع سودمند است . اندامان غذا : شيرش تشنگى آورد . اندامان دفعى : سنگ كليه و مثانه را خرد كند . شكم را بند آرد . سستى پيزى را بر طرف كند به شرطى كه در آب‌پزش بنشينند .\r\n\r\nدردى ( لايه ) :\r\nگزينش : بهترين و سالمترين دردى لايهء شراب كهنه است . و سپس هرآنچه شبيه آن است . دردى سركه بسيار تند و قوى است . بايد آن را بعد از خشك كردن ساييد و چون سوزاندن كف دريا سوزاند . يعنى بايد آن را در پارچهء گل‌اندود يا در ديگ گذاشت تا بسوزد . بايد آن‌قدر بسوزد تا سفيدرنگ گردد و گردى لطيف گردد . هر نوع دردى كه كهنه نباشد براى نفع دارويى بايد سوزانده شود . و آنگاه به كار برده شود . دردى كهنه از قوتش كم شده است و نياز به سوختن ندارد . بايد دردى را در ظرفهاى ويژه نگاهدارى كنند و هوا نزند . و گاهى دردى را همچون توتيا شستشو مىدهند . خاصيت : دردى سركه\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nقوىترين دردى است زداينده و جمع‌كننده است . سوختهء آن سوزنده است و با نيروى ديگرى كه در آن وجود دارد مىگنداند . آرايش : دردى سوخته با صمغ درخت صنوبر سپيدى ناخن را از بين مىبرد . دمل و جوش : دردى ناسوخته به تنهايى داروى التهاب ورم است . و اگر با آس باشد التهاب را فرونشاند و جوشهايى را كه چرك ندارند علاج مىنمايد . سينه : دردى ناسوخته سيلان مواد را از معده منع مىنمايد .\r\nاندامان راننده : دردى ناسوخته ضماد شود و از خارج بر رحم گذارند نزيف حيض را بازدارد .\r\n\r\nدخان ( دود ) :\r\nگوهرى است خاكى و لطيف . دودها در گوهر گونه‌گونه‌اند ، و چون از گوهر خاكند هم خشكى دهند و اندكى گوهر آتشى هم دارند . گزينش : قوىترين دودها به ترتيب اولويت : دود قطران ، دود قير تر ، دود ( ميعه - استرك ) ، دود مر ، دود كندر ، دود بر درخت سقز است . و فكر مىكنم كه دود نفط از همه دودها قويتر باشد . خاصيت : رساننده و تحليل‌برنده . چشم : دود كندر و دود ثمر درخت سقز از داروهاى چرك چشمند . نمىگذارند موى از چشم درآيد . آماس و سرخ شدن پلك را علاج كنند . داروى خورهء چشم و رطوبتهايى است كه با رمد نباشد . جوشهاى چركين اشك‌ريز را مداوا كنند .\r\n\r\nدوقوا :\r\nتخم هويج بيابانى است و در بحث از هويج بيابانى شرح داديم . مزاج : در سوم گرم و در اول خشك است . خاصيت : بسيار بازكننده است . اندامان دفعى : ادرار بول و حيض كند و در اين دو زمينه بسيار نافع است .\r\n\r\nدم الاخوين ( خون سياوشان ) :\r\nشيره‌اى است سرخرنگ و مشهور . مزاج : چندان گرم نيست . و بعضى گفته‌اند سرد است . اما در دوم خشك است . خاصيت : بند آورنده است و نزيف را بازمىدارد . زخم و قرحه : زخمهاى تازه و قرحه‌ها را بهم مىآرد . اندامان غذا : تقويت معده كند . اندامان دفعى : قبض است و در علاج خراش و تركهاى اطراف پيزى مفيد است . جانشين : برخى پنداشته‌اند كه كاهو همه كارهاى آن را انجام مىدهد .\r\n\r\nدند ( حب السلاطين ) :\r\nدند چينى مانند پسته و دند كنار آبى مانند گرچك سرخ نقطه‌هاى سياه دارد . دند هندى از دند چينى كوچكتر و از ساحلى بزرگتر است . مغزش گردرنگ مايل به زردى است . خاصيت عجيبى دارد مغز دند در رستنگاه خود باقى مىماند ولى در غربت بتدريج كاهش يابد تا به كلى نابود مىشود .\r\nگزينش : چينى بهتر و قوىتر است و در درجهء دوم هندى آيد . دند ساحلى بد و در تأثير كند است و افسردگى و شكم‌درد و پيچش روده آورد . بايد دند چينى را با آهن شكست و لب بر آن نزنند كه رنگ لب را مىبرد و لكهء سفيدى مانند برص بوجود مىآورد . بعد از آنكه پوست را شكستند زبانه پديد آيد باريك كه به وزن نيم حبّه است . بايد آن پوستك - زبانه را انداخت و مغز را بدست آورد . مزاج : بسيار گرم . آرايش :\r\nاگر دند را در آب خيس كنند تا نرم شود و با آن آب استفراغ كنند سياهى موى را نگهدارد . اندامان راننده : مسهلى است بسيار قوى . يك حبه و نيم از آن اسهال به افراط دهد و رطوبت و سودا و بلغم داخل\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمفاصل را بيرون آرد . ولى فقط در سرزمين سرد و به شخص سردمزاج رواست . نبايد تنها تناول شود .\r\nاگر آن را اصلاح كرده باشند شايد به شخص مزاج قوى بتوان دو دانگ از آن داد . كه بتواند تحمل اسهالش كند . اصلاحش چنين است كه با نشاسته و كمى زعفران مخلوط گردد . اگر دند را با داروهاى مسهل بياميزند نبايد با فربيون و هيچ داروى تندى باشد . فقط بايد با تربد و شير ماچه‌خر و شيرهء افسنتين و دانهء نيل و كركم - زعفران « 1 » باشد و نسبت به آنها دوپنجم كافى است .\r\n\r\nدم ( خون ) :\r\nخون انسان تماما با خون خوك متشابه است . چنان كه گوشت انسان و گوشت خوك هيچ تفاوتى باهم ندارند . شباهت بحدّى است كه يك وقت قصابى گوشت انسان را به مردم مىفروخت و چنين مىنمود كه گوشت خوك مىفروشد . مدتها اين راز پوشيده ماند تا اينكه تصادفا انگشتان آدمى را در گوشت خوك كذايى يافتند . گويند : كسى كه بخواهد آزمايشاتى درباره خون انسان به عمل آرد خون خوك را بيازمايد . خون خوك هرچند ناتوانتر از خون انسان است اما بسيار شبيه آن است . اينك ما هرچه دربارهء خون شنيده‌ايم مىنويسيم و اكثر اينها جاى باور و اعتماد نيست . گزينش : خونى كه براى درمان به كار آيد بايد از حيوان تندرست گيرند و نبايد هيچ خلطى و عفونتى بر رنگ آن چيره باشد . خاصيت :\r\nخون عموما بدگوارش است و بويژه اگر متراكم و پرمايه باشد . خون اسب سوزنده و گنداننده است .\r\nآرايش : خون خرگوش گرم است . اگر بر بهك و لكه‌هاى سياه صورت مالند مفيد است . گويند خون كفتار رويش موى را منع كند و صحيح نيست . ليكن در اين زمينه خون قورباغه و خون گنه مؤثرتر است .\r\nگفتند خون كفتار پستان را به همان حالتى كه هست نگاه مىدارد . ولى اين ثابت نشده است . ورم و جوش : خون خرگوش و بز نر كه منعقد شوند ورم گرم را زودتر مىرسانند . گويند خون حيض زن علاج جمره است و خون گرم گاو نر ورم سخت را نرم كند و خون گرم خرگوش جوش شيرى را شفا دهد .\r\nمفاصل : گويند خون حيض را بر نقرس چكانند فايده دارد . سر : خون كبوتر و ورشان و بوتيمار تا گرم است بر تركهاى استخوانى و دردناك چكانند مفيد است و اگر با روغن گل نيم‌گرم مخلوط شود و بر جاى آسيب‌ديده از افتادن بمالند نمىگذارد آماس كند . جالينوس گويد : اين اثر ولرمى آن است نه از چيزى ديگر . اگر روغن گل را نيمه‌گرم و بدون خون به كار برند باز از ورم جلوگيرى نمايد . و همين نظريه دربارهء خون مرغ خانگى هم هست . خون كبوتر خون‌دماغ را كه از پرده مغز آيد قطع كند . خون لاك‌پشت بيابانى را شربت كنند داروى صرع است . و همچنين گويند خون بره و خون شتر علاج صرعند . و در اين شك دارم . جالينوس گويد : زيرا خون شتر قوتى قطع‌كننده ندارد . و من مىگويم : اگر تجربه نشان داده باشد كه مؤثر است حتما نه از قوايى است كه در آن آشكار است بلكه از خاصيتى است كه در آن پنهان است .\r\nاندامان چشم : خون ورل و مارمولك ( حرذون ) تقويت ديد كنند . خون آفتاب‌پرست رويش مو در پلكها را منع مىكند . گويند خون قورباغهء آبادى همين تأثير را دارد ولى معلوم نشده است . خون كبوتر ، ورشان ، بوتيمار ، فاخته و بويژه خون بال آنها را در ديده چكانند سرخى چشم را ( نقطه‌هاى سرخ چشم ) را از بين\r\n\r\n\r\n","description":"","footnote":"\r\n( 1 ) - كركم - زعفران - زردچوبه . سقز خائيدنى - ثمرورس .\r\n","page_name":" 123 ","page_number":123},
  {"content":"\r\n\r\nمىبرد . و اگر قطره‌هايى از خون بيخ پر اين پرندگان باشد باز بسيار مفيد است . جالينوس گويد : همين داروها براى از بين بردن طرفه - سرخى چشم بسنده مىباشند . اندامهاى سينه : خون جغد در علاج برنشيت بسيار مفيد است . و همچنين سوپ و گوشتش در ربو نافعند . گويند خون شب‌پره پستان را برجسته نگاهدارد ولى درست نيست . گروهى گواهى داده‌اند كه : اگر مقدار يك اوقيه از خون بزغالهء گيج را قبل از آنكه سرد شود با سركه آميزند و در سه روز بنوشند بسيار سودمند است . اندامان دفعى :\r\nپنداشته‌اند كه برداشتن خون حيض منع حمل كند . خون بز نر و بز و كل كه خشك كنند يا در روغن بجوشانند اسهال را بند آورد . اگر خون بز با عسل تناول شود در علاج ديزانترى مفيد است . خون خشكيدهء بز نر سنگ كليه را خرد كند . زهرها : خون بز ، يا خون كل ، يا خون خرگوش در روغن بجوشد و با شربت بخورند . زيان سهام ارمنى را خنثى كند . و خون سگ هار هم همين كار را مىكند . چنين گويند و ياوه‌گويى است كه خون سگ پادزهر گزيدن سگ هار است .\r\n\r\nدينارويه ( آهودوستك ، اناريچه )\r\nدينارويه همان حزا و زوفرا است و در بحث زوفرا آن را شرح خواهيم داد .\r\n\r\nدهن ( روغن ) :\r\nنيازى به تعريف ندارد . روغن بلسان ( بشامه ) را ذكر كرديم . روغن گرچك و روغن ترب يك تأثير دارند و هر دو گدازنده هستند و روغن كرچك از روغن ترب قوىتر است . و روغن ترب از روغن گرچك گرمتر مىباشد و شبيه روغن زيتون كهنه است . مزاج : روغن ترب در دوم گرم و خشك است .\r\nروغن سوسن و ياسمن در سوم گرم و خشكند . روغن گزنه و كاجيره در اول گرم و در دوم ترند . روغن نرگس در دوم گرم و در اول تر است . روغن هيرى و روغن حب البان و روغن بادام تلخ در اول ترند .\r\nروغن شاخهء تاك ، و روغن گل و سيب در سردىرسانى و قبضى بهم نزديكند . و روغن به هم همين حال را دارد . روغن بابونه معتدل الحراره و روغن شبت شبيه آن است و گرمتر . روغن نرگس در اثربخشى شبيه روغن شبت است ليكن بويى تندتر از بوى روغن شبت دارد و چون روغن شبت با سر سازگار نيست . روغن بنفشه قبوضيت ندارد . ليكن چيزى از سردى با او است . روغن سداب گدازنده است . ما در اينجا از روغن‌سازى صحبت نمىكنيم و آن را به كتاب اقرابادين واگذار كرده‌ايم . همچنانكه تصميم داريم كه روغنها - مرهم - هاى تركيب شده از داروهاى بسيار از قبيل كوشنه و قندول و غيره را كه چگونه مىگيرند و چه منافعى دارند در اقرابادين آريم . خاصيت : روغن بادام و بويژه بادام تلخ بازكننده است .\r\nروغن سيب و به هم قبض و هم سردى بخشند . روغن بابونه مسكن درد ، برنده غلظت - تراكم - تحليل‌برندهء بخار است . روغن سوسن ملين است و اندامان را توان بخشد و رساننده است و درد را تسكين دهد . روغن آس اندامان را محكم كند و نيرو بخشد و از روغن به سردىبخش‌تر است و ماده‌هاى تراونده را بازمىدارد . روغن سداب همانند روغن غار باد را به كلى از بين مىبرد و از روغن غار گرمتر است . و هر دو روغن بادشكن و مسكن درد هستند . روغن كوشنه در تغيير دادن حالت وبايى مفيد و بوى ديك ( رائحة القدر ) و هوا را خوش گردانند . آرايش : روغن غار علاج داء الثعلب است . روغن آس\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nريشهء مو را محكم كند و تقويت دهد و سياه گرداند . روغن كوشنه جوانى مو را نگه دارد . روغن بادام و مخصوصا بادام تلخ كه با عسل باشد و همراه بيخ سوسن و موم گداخته چين‌وچروك و لكه‌هاى سياه و سفيد و غيره را دواست . و اگر پختهء روغن بادام را بر سر مالند شوره و سبوس را علاج كند . روغن كرچك لكه‌هاى سفيد و سياه را مداوا كند . روغن شنبليله علاج بدرنگى است و بويژه اگر در پيرامونهاى چشم پديد آيد . دمل و جوش : روغن بادام علاج آماس دردناك ( وثى ؟ ) روغن سوسن سخت شده‌هاى كهنه را مىگدازد و از بين مىبرد . زخم و قرحه : روغن گرچك علاج جوشهاى غليظ و گرى است .\r\nروغن شنبليله سعفه را از بين مىبرد . روغن آس در مداواى قرحه مفيد است . روغن كوشنه در كمترين وقت گرى و خارش را بر طرف سازد . مفاصل : روغن بادام از احساس درد و سوزش ( وثى ) مفيد است .\r\nروغن بابونه رفع خستگى كند . روغن سوسن و روغن شبت هم رفع خستگى كنند و هم از سرمازدگى نافعند . سر : روغن بادام دواى سردرد ، تپش و وزوز و سوت داخل گوش است . روغن بادام تلخ فايده‌هاى بسيار دارد و بسيار لطيف است . اكثر فايده‌اش در مداواى گرفتگى گوش و وزوز گوش است و كرم گوش را بيرون مىآرد . روغن گل در علاج التهاب دماغ بسيار مؤثر است . ورمهايى را كه در حال پيدايشند بازمىدارد . تقويت مغز كند و هوش را افزايش دهد و مزاجش نزديك به معتدل است . و ازاين‌رو جالينوس دربارهء روغن گل فرمايد : تن بسيار سرد را گرم و تن گرم را سرد گرداند . و نظريهء من در اين‌باره اين است كه : در معتدل گردانيدن تن گرم مزاج مؤثرتر است تا سرد مزاج . روغن غار و روغن سداب سردرد مزمن را از بين مىبرند . روغن شنبليله شورهء سر را نافع است . روغن كرچك در علاج قرحهء سر ، ورمهاى سر ، درد گوش مفيد است . اندامان غذا : روغن بادام براى طحال خوب است و براى معده خوب نيست ، زيرا معده را گران مىكند . اندامان دفعى : روغن گزنه و روغن كاجيره شكم را روان سازند . روغن گل اگر با ماده‌اى برخورد كند كه نياز به لغزانيدن داشته باشد مسهل است . و در حالت اسهال مراره‌اى قبض است . روغن كرچك مسهل است و كرم كدو را بيرون آرد . روغن بادام در معالجهء درد گرده ، بند آمدن بول ، سنگ و درد مثانه و زهدان و خفگى زهدان سودمند است . روغن سوسن زايش را آسان كند . تناول يا حقنه آن درد زهدان را بر طرف مىنمايد و در همه اين حالات روغن شنبليله همان تأثير را دارد . و علاوه بر سختى زهدان زخمهاى درونى زهدان را از بين مىبرد و زايمان سخت را آسان كند . روغن كرچك در علاج ورمهاى پيزى ، بهم‌آمدن زهدان و برگشته شدن آن سودمند است . تبها :\r\nروغن بابونه در علاج تبهاى درازمدت از روغن گل مفيدتر است ، روغن شبت در مداواى تب‌لرزه بسيار خوب است . جانشين : بدل روغن بشام مرّ مايع يا به وزن آن روغن جوجادو با نصف وزنش روغن نارگيل و ربع وزنش روغن زيتون كهنه است . بدل روغن غار زفت و قير تر است . بدل روغن سوسن روغن غار است . بدل روغن گزنه روغن كاجيره است كه از روغن گزنه ناتوان‌تر است . بدل روغن حنا روغن مرزنگوش است . بدل روغن نيلوفر روغن گل يا روغن بنفشه است . به‌جاى روغن كرچك مىتوان روغن ترب ، يا روغن كتان به كار برد به شرطى كه روغن كتان تغييرى نيافته باشد .\r\n\r\nدراج :\r\nپرنده‌ايست مشهور . گوشت دراج از گوشت كبك و انواع كبوتر بهتر است . از گوشت تذرو\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمعتدل‌تر و لطيف‌تر و خشك‌تر است و از آن گرمىاش كمتر است . سر : گوشت دراج مغز را افزايش دهد و هوش را فزونى بخشد . اندامان دفعى : گوشت دراج در زياد نمودن آب پشت بسيار مؤثر است .\r\n\r\nداركيسه :\r\nعبارت از پوست درختى است كه از هندوستان آورند ، بسيار قابض است . خاصيت : قبض .\r\nاندامهاى سينه : در علاج خون برآوردن ، ذات الجنب مفيد است و صدا را صاف مىكند . اندامان دفعى :\r\nعلاج قرحه‌هاى روده است .\r\n\r\nدروبطارس ( سرخس نر ) :\r\nچيزى است كه به سرخس مىماند و بر درختهاى كهنسال بلوط مىپيچد و از سرخس عادى كوچكتر و كم‌پرزه‌تر است . ريشه‌هاى درهم آمده دارد كه در مزه‌اش تا اندازه‌اى شيرينى همراه با تندى و تلخى و گيرندگى حس مىشود و قوتى گنداننده در آن هست . مزاج : بسيار گرم و بسيار خشك است . آرايش : موى را باريك گرداند ، موى را مىسترد و از بين مىبرد . زيرا هم عفونى است و هم تند . مفاصل : گروهى عقيده دارند كه در علاج فالج و دهن‌كجى مفيد است .\r\nدر اينجا حرف دال پايان مىيابد . داروهاى اين فصل بيست و شش دارو است .\r\n\r\nفصل پنجم حرف ( ه )\r\n\r\nهيوفاريقون ( هزارچشم ) :\r\nشاخه‌هايش گلهاى جدا گلبرگ دارد و دانه‌اش زرد مايل به سرخى و شبيه دانهء سماق است . اما سرخى آن به سماق نمىرسد . گزينش : جالينوس فرمايد ميوه‌اش را نيز تناول كنند خوب است و تنها گلش مفيد نيست . مزاج : در دوم گرم و در آخر دوم خشك است . خاصيت : ورم و جوش را تحليل برد و لطيف است و بازكننده و گدازنده . زخم و قرحه : ضماد برگ آن در علاج سوختگى خوب است و زخمهاى بزرگ را بهم آرد و قرحه‌هاى پليد را دواست . اگر برگ خشكيدهء آن را بكوبند و بر قرحه‌هاى بادكرده و سست و گنديده پاشند سودمند است . مفاصل : اگر شربت شود و چهل روز پى اندر پى بخورند عرق النسا را از بين مىبرد و دواى درد سرين است . اندامان دفعى : ادرار بول و حيض كند . ثمر آن مرارهء سودا را بيرون راند . جانشين : هموزنش گورگيا و هموزنش بيخ كبر .\r\n\r\nهليلج ( هليله ) :\r\nبه قول ديسقوريدوس همه هليله را مىشناسند و چندين گونه است . زرد نارسيده ، هليلهء سياه هندى كه رسيده است و چاق‌تر از نارسيده است . هليلهء كابلى از همه قسمتهاى هليله درشت‌تر است . و هليلهء چينى هم هست كه از همه باريكتر و ريزتر و سبكتر است . گزينش : بهترينش زرد بسيار زرد مايل به سبز سنگين‌وزن و پرمايه و سخت است . هليلهء كابلى هرآنچه پرگوشت‌تر و سنگين‌تر است\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو در آب فرو نشيند و رنگش به سرخى مىزند بهتر است . از هليلهء چينى هرآنچه نوك دارد خوب است .\r\nمزاج : گويند هليلهء زرد از هليلهء سياه گرم‌تر است . گويند : هليلهء هندى كمتر از هليلهء كابلى سرد است .\r\nهمه اقسام هليله در اول سرد و در دوم خشكند . خاصيت : همه انواعش در بيماريهاى مراره نافع است .\r\nآرايش : هليلهء سياه‌رنگ و رو را زرد گرداند . دمل و جوش : همه انواع هليله در معالجهء جذام مفيدند .\r\nسر : هليلهء كابلى دواى سردرد است و حواس و هوش و عقل را نيرو دهد . چشم : هليلهء زرد در سست شدن جسم معالج است و اگر در چشم كشند مواد سيلانى را قطع كند . سينه : خوردن آن تپش و علت ناشى از ترس را دواست . اندامان غذا : هليله عموما و بويژه دو نوع سياه آن و علىالخصوص پروريده - مرباى آنها تقويت معده كنند . و سستى معده را از بين ببرند و معده را دباغ دهند و تنقيه كنند و خشك نمايند و كمك هضم طعامند . هليلهء زرد دباغ خوبى براى معده است . سياه هم همينطور است . اما هليلهء چينى در اين عمل از كابلى ناتوان‌تر است . هليلهء كابلى نوعى دل بهم خوردن بدنبال دارد . ولى در علاج استسقا سودمند است . اندامان دفعى : هليله‌هاى كابلى و هندى با روغن زيتون بجوشند شكم بند آرند . هليلهء زرد براى بيرون راندن صفرا و بلغم اندكى خوب است . هليلهء سياه سودا را بيرون آرد و در علاج بواسير مفيد است . هليلهء كابلى سودا و بلغم را خارج كند . گويند هليلهء كابلى داروى قولنج است .\r\nمحلول هليلهء كابلى كه براى اسهال باشد از پنج تا يازده درهم تجويز شده و اگر خيس نشده خورند بايد از دو درهم تجاوز نكند . و من مىگويم از دو درهم تجاوز كند زيانى نمىرساند . و بر اين عقيده‌ام كه اگر هليلهء زرد را بكوبند و در آب حل كنند مىتوانند تا ده درهم و بيشتر هم بخورند . تبها : هليلهء كابلى در علاج تبهاى كهنه مفيد است .\r\n\r\nهيل‌بوا ( هال‌بوا ) :\r\nكه همان خيربوا است . و از قاقله لطيف‌تر مىباشد . مزاج : در اول گرم و در سوم خشك است . اندامان غذا : كبد و معدهء سرد را توان بخشد . و براى هضم طعام بسيار مفيد است .\r\n\r\nهزارجشان :\r\nميوه‌اش به خوشه‌هايى شبيه است و دباغان به كار مىبرند . هزارجشانى كه نزد داروسازان است قطعات چوبى است كه به شفتالو شبيه است . و در اولين مرحلهء خائيدن بىمزه است و بعدا تلخى آن پديد آيد . شرح آن را در بحث از فاشرا خواهيم داد . كه در فصل فاء آيد .\r\n\r\nهندبا ( كاسنى ) :\r\nكاسنى بيابانى و كاشتنى است . نوعى از كاسنى برگش پهن و برخى برگ باريك است .\r\nكاسنى كنش كاهو دارد ، ليكن گويند همه خاصيتهاى كاهو را در بر ندارد . اما بعقيدهء من هرچند در خاموش نمودن گرمى و در قوت غذايى از كاهو كمتر است در باز كردن و علاج انسدادهاى كبد از كاهو فعال‌تر است . گزينش : در سود رساندن به كبد هرچه تلخ‌تر بهتر است . مزاج : در آخر اول سرد . كاسنى خشك در اول سرد است و كاسنى سبز در آخر اول تر است . كاسنى كاشتنى سرد و مرطوب‌تر از بيابانى است . كاسنى در تابستان بيشتر تلخ‌مزه مىشود و گرايش به نوعى حرارت پيدا مىكند كه كنش خود را از دست مىدهد . كاسنى بيابانى كه همان طرخشقوق است از كاسنى كاشتنى كمتر رطوبت دارد . خاصيت :\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nانسدادهاى درونى و رگها را باز مىكند . قبض است اما نه بسيار شديد . اگر آب كاسنى با سفيداب و سركه را براى سرد گردانيدن جايى كه نياز به سردى داشته باشد بر آن بمالند تأثيرى شگفت‌آور دارد .\r\nمفاصل : ضمادش در بيمارى نقرس مفيد است . چشم : رمد گرم را دواست . شيرهء كاسنى بيابانى سفيدى چشم را مىزدايد . سينه : با آرد جو ضماد كنند تپش را علاج كند و قلب را نيرو بخشد . خيارچنبر را در آب كاسنى حل كنند و غرغره كنند ورم گلو از بين مىرود . اندامان غذا : دل بهم آمدن و هيجان صفرا را علاج كند و تقويت معده با او است . براى مداواى معده كه سوء مزاج گرم داشته باشد دواى بسيار خوبى است . كاسنى بيابانى براى معده از كاشتنى بهتر است . گويند در همه حالات با مزاج كبد سازگار است . و براى فروكش نمودن گرمى كارىتر است . براى مزاج سرد به اندازهء ساير سبزيهاى سرد زيان در بر ندارد . اندامان دفعى : كاسنى را با سركه خورند شكم بند آيد . و بويژه كاسنى بيابانى كه قبض‌تر است . تبها : علاج تب سه اندر ميان ( ربع ) و تبهاى سرد است . زهرها : كاسنى را اگر با بيخ كاسنى يا با قاوت ضماد سازند پادزهر كژدم و حشرات موذى و زنبور و مار و ( سام ابرص - وزغهء بيابانى ) است .\r\n\r\nهليون ( مارچوبه ) :\r\nديسقوريدوس گويد : بعضى اين گياه را « ميان » و گاهى اسفاراعس و در بعضى جاها مواقينوس گويند . و كسانى پندارند كه اگر شاخ گوسفند نر را خرد كنند و در خاك كنند هليون از آن رويد . مزاج : جالينوس فرمايد : مزاجش معتدل است گرمىبخشى و سردىدهندگىاش در مارچوبه‌هاى سنگلاخى نمايان است . و من مىگويم : از گرم‌مزاجى دور نيست و هرچه سختتر مىشود گرمى آن بيشتر شود و شيرى از آن مىتراود كه بسيار گرم و زبان‌سوز است . خاصيت : مارچوبه عموما و بويژه مارچوبهء سنگلاخى براى باز شدن بندآمدنهاى درونى و بويژه انسدادهاى كبد و كليه مفيد است و خاصيت زدايندگى دارد . مفاصل : آب‌پزش را براى رفع درد پشت و علاج عرق النسا مىخورند . سر : بيخ مارچوبه را با سركه يا بيخ و تخم را باهم بپزند در تسكين درد دندان بسيار مؤثر است . اندامان غذا : انسدادهاى كبد را باز كند ، داروى يرقان است ، كمى دل‌بهم خوردن در بر دارد . اندامان دفعى : روفس پنداشته است كه قبض است . شايد از ادرار آوردنش باشد . ديگرى عقيده دارد . كه آب پختهء آن مليّن است . و اكثريت برآنند كه در علاج قولنج بلغمى و بادى مفيد است . بيخ آب‌پز مارچوبه ادرار بول كند . عسر البول را از بين ببرد . منى را زياد كند . شهوت انگيزد . در دشوارى باردارى كمك نمايد . تخم آن را بردارند ( شياف كنند ) حيض به راه اندازد و بستگىهاى كليه را بازمىنمايد . زهرها : با شراب بپزند پادزهر رتيل است و شنيده‌ام كه پختهء مارچوبه سگ را مىكشد .\r\n\r\nهرطمان « 1 » ( جودوسر ، يولاف ) :\r\nقوت دانه‌اش همان قوت جو است و در حقيقت چيزى است ميانهء گندم و جو . قاوت و نيم كوبيده‌اش از قاوت و نيم كوبيدهء جو قبض‌تر است . مزاج : معتدل و مايل به رطوبت\r\n\r\n\r\n","description":"","footnote":"\r\n( 1 ) - ابو حنيفهء دينورى گويد : هرطمان درختى است مانند چنار و در ساحل عمان رويد . - تحفه .\r\n","page_name":" 128 ","page_number":128},
  {"content":"\r\n\r\nاست . خاصيت : بدون سوزش خشك مىكند و گدازندگى و قبوضيت دارد .\r\n\r\nهيوفسطيداس :\r\nشيرهء گياهى است كه آن را شنگ ( لحية التيس ) نامند و شيرهء نامبرده سرد و قبض است و در بحث لحية التيس تفصيل خواهيم داد . مزاج : سرد مايل به خشكى است .\r\n\r\nهرنوه ( ننه حوا ) :\r\nشبيه به فلفل و كمى به زردى مايل است . معطر است مانند عود . و آن را از سرزمين سلاوى مىآورند . مزاج : معتدل است . اندامان غذا : تقويت معده كند ، گوارش را مدد دهد . اشتها را افزون كند .\r\n\r\nهرقلوس « 1 » ( گل قاصد ) :\r\nاز سبزيهاى بيابانى است . بنا به گفتهء ( حنين ) همان خس الحمار است كه در باب خاء ذكر مىشود . مزاج : سرد و تر و كمى خشكى و گرمى و قبضى هم دارد . خاصيت : گويا در بند آوردن شكم معتدل است .\r\n\r\nهشت دهان :\r\nعود هندى است و بازرگانان آن را مىشناسند . مفاصل : داروى نقرس است .\r\n\r\nهريسه ( وليم ) :\r\nآشى است كه همه مىشناسند . آرايش : فربهى دهد و براى كسى كه تنش خشك است سودمند مىباشد . اندامان غذا : ديرهضم و بسيار مغذى است .\r\nدر اينجا فصل هاء با دوازده دارو پايان مىيابد .\r\n\r\nفصل ششم حرف ( و )\r\n\r\nوسمه :\r\nبرگ نيل است . گزينش : بهترينش خراسانى است . مزاج : در آخر اول به گرمى مايل است و در دوم به خشكى . خاصيت : قبض است و زداينده . آرايش : رنگ مو است .\r\n\r\nورد ( گل سرخ ) :\r\nورد تركيبى است از گوهر آبى و خاكى . تندمزه و گيرنده و تلخ و جمع‌كننده است و كمى شيرينى هم دارد . و به علت آن چيزى كه اين شيرينى و تلخى را در آن ايجاد كرده در مواد آبى گل\r\n\r\n\r\n","description":"","footnote":"\r\n( 1 ) - هرقليوس : علف مرواريد است و به نظر مىرسد كه شرقيان آن را نشناخته‌اند - معين .\r\n","page_name":" 129 ","page_number":129},
  {"content":"\r\n\r\nانكسار گرمايى هست ( انعكاس ) . در گل لطافتى هست كه قبضيش سودمند است . و بسا اتفاق افتد كه سبب زكام شود . تا با طراوت و شاداب است با تلخى همراه است و گاهى كه خشك شود تلخى كاهش يابد . بدين علت است كه خوردن ده درهم از گل شاداب اسهال‌آور است . و آن وردى كه وى را ورد گنداننده نامند كه عبارت از گل زرد است گرم است و بيخش همانند « عاقرقرحا » سوزنده است . مزاج :\r\nجالينوس فرمايد : گل نسبت به تن آدمى بسيار سرد نيست . همو فرمايد بايد در اول سرد باشد . من مىگويم : در اول دوم خشك است و بويژه اگر خشك شده باشد . پولس گويد : مزاج گل تركيبى از گرمى و سردى است . ابن ماسويه گويد : گل در اول سرد و در دوم خشك است و در حقيقت در آخر دوم سرد است . خاصيت : چون تلخ‌مزگى بيشتر از گيرندگى دارد خشكانيدنش بيشتر از گيرندگى است . بازكننده و زداينده است . جنبش صفرا را خنثى سازد . و تخمش در گيرندگى قوىتر است . و پرزى كه در وسط گل هست از ساير اجزايش قبض‌تر است . همهء اجزاء گل اندامان درونى را تقويت دهد و قبوضيتش مانع تحليل رفتن نمىباشد . گل خشكيده قبض‌تر و سردتر است . و بعقيدهء كسانى قوتى در آن است كه خار و پيكان‌ها را بيرون مىكشد . بهترين افشرهء گل افشره‌اى است كه از گل قطع‌شده از شاخه گيرند به شرطى كه زائده‌هاى آن را آنچه به سفيدى مايل است از آن جدا كنند . براى مرباى گل بايد گل را در سايه خشك كنند و به كار برند . آرايش : اگر در گرمابه خود را با گل شويند بوى بد عرق را از بين مىبرد .\r\nدستورش چنين است : گل را قبل از افتادن شبنم بچينند و بگذارند تا پژمرده شود و چهل مثقال از آن با پنج مثقال سنبل الطيب و شش مثقال مر مخلوط كنند و قرصهاى كوچك از آن درست كنند . بد نيست كه دو درهم كوشنه و دو درهم سوسن بر آن افزايند . شست‌وشو با اين دارو عرق بدبو را از بين مىبرد . و شايد اگر زنان آن را در خفگىها بگذارند مفيد باشد . گروهى برآنند كه سائيدهء گل زگيلها را ريشه‌كن مىكند . زخم و قرحه : از قرحه‌ها بويژه از قرحه‌هاى پوست‌انداز ميان رانها و پيچ‌وخمها جلوگيرى مىكند . در قرحه‌هاى گود گوشت برآرد و گروهى عقيده دارند كه خار و پيكان‌ها را بيرون كشد ، به شرطى كه سائيده بر زخم پاشند . سر : شادابش سردرد را نافع است . گلاب هم سردرد را تسكين دهد . بو كردن روغن گل عطسه آرد . برخى گويند از آن عطسه‌آور است كه بخار را حبس مىنمايد . شايد اين حالت از برخورد قوت جلب‌كننده و قوت بازدارنده باشد كه دو ضدند و در گل جمعند و تأثير اين جمع اضداد بر مغزى كه زائده‌هاى ريز در آن است سبب عطسه گردد . گل براى هركسى كه مغزش گرم است عطسه‌آور مىشود . تخم گل و آب‌پز گل لثه را محكم كند . و درد گوش را تسكين دهد . چشم : گل چشم دردى را نافع است كه از گرما باشد . آب‌پز گل خشكيده را در چشم كشند ورم پلكها را فرونشاند .\r\nروغن و افشرهء گل براى چشم مفيدند . و اگر زائده‌هاى سفيد را از گل دور سازند در مداواى رمد خوب است . اندامان راننده : غش كرده را گلاب دهند سرحال آيد . افشرهء گل و شاخه و گاسبرگ علاج خون برآوردن است . اندامان غذا : گل براى معده و كبد خوب است . مرباى گل كه با عسل باشد و عبارت از گل انگبين است . تقويت معده كند ، و مدد هضم است . گل و افشرهء گل رطوبتهاى بد معده را برچينند .\r\nروغن گل التهاب معده را فرو نشاند . و حتى اگر گل را بر معده مالند همين فايده را دارد . شربت گل براى كسانى كه سستى در معده حس مىكنند مفيد است . اندامان دفعى : بوسيلهء پر بر پيزى مالند درد را\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاز بين مىبرد . آب گل يا آب‌پز گل خشكيده درد زهدان را كه از گرما باشد از بين مىبرد و درد رودهء مستقيم را دوا كند و حقنهء آن قرحهء روده‌ها را علاج مىنمايد . و شربتش نيز در مداواى قرحهء روده نافع است . خواب بر بستر گل شهوت را قطع كند . وزن ده درهم گل شاداب را در ده دفعه خورند شايد اسهال آرد . خشك شده‌اش مسهل نيست . روغن گل مسهل است .\r\n\r\nوج ( اگر ) :\r\nمنظورم از « وج » ريشهء گياهى است مانند پاپروس كه در آبهاى راكد رويد و بر اين ريشه‌ها چند گرهى است كه به سپيدى زنند و بوى بد و كمى بوى خوش دارند ؛ و مزه‌اش تند و تيز است .\r\nجالينوس فرمايد : تنها ريشه‌اش به كار آيد و قوتش تقريبا قوت زراوند و زنبق است . ديسقوريدوس گويد :\r\nبرگش شبيه برگ زنبق است ليكن از برگ زنبق درازتر و باريكتر است و ريشه‌اش نيز شباهتى به ريشهء زنبق دارد . ليكن ريشهء وج چنگ درهم زده است و راست نيست بلكه خميده مىباشد ، و در رويهء آن چند گرهى است كه رنگ مايل به سپيدى دارند . تندمزه است . ليكن بدبوى نيست و آنچه بدين صفت است ره‌آورد سرزمينى است كه آن را ( جلقيش ) خوانند و منظور همان ( قنسرين ) است . همو گويد : از يوسف اندلسى شنيدم كه نوعى ديگر از وج موجود است و آن را ارغاك گويند و از اندلس مىآورند . گزينش :\r\nبهترينش پرمايه‌تر و متراكم‌تر و خوشبوىتر است . ديسقوريدوس گويد : بهترين وج آن است كه سفيدرنگ ، پرمايه ، ميان‌پر و خوشبوى باشد . متخلخل و خراش برداشته خوب نيست . مزاج : در اول دوم تا وسط دوم گرم و خشك است . خاصيت : باد را پراكنده كند و باد كرده را فرو نشاند . لطافت دهد و زدايندهء بىسوزش است و باز مىكند ( مفتح ) . به عقيدهء جالينوس بوى وج مرغوب نيست و من هم بويش را نمىپسندم . آرايش : رنگ و رو را صفا دهد ، بهك و لكهء سفيد برص را مىزدايد . مفاصل : وج و آب‌پزش چه ماليدنى و چه نوشيدنى در علاج ترنجيدگى و گسستگى ماهيچه سودمند است . سر : مسكن درد دندان و علاج سنگينى زبان است . چشم : ستبرى قرنيه را باريك مىكند . و سفيدى چشم را بر طرف سازد . و بويژه در اين دو حالت افشره‌اش بسيار مؤثر است كه تاريكى چشم را هم دواست . سينه :\r\nآب‌پزش علاج درد سينه و پهلو است . اندامان غذا : در مداواى درد سرد كبد سودمند است . تقويت كبد كند معده را توان بخشد . سختى طحال را از بين ببرد . طحال را بسيار لاغر گرداند . معده را تنقيه مىنمايد . اندامان راننده : پيچ و درد شكم و فتق را علاج كند . آب‌پزش درد زهدان را تسكين دهد . ادرار بول كند . حيض را به راه اندازد . داروى چكميزك است . چنان كه گويند شهوت‌انگيز است . و ميل جماع را برانگيزد . درد روده و خراش روده كه از سرما باشد علاجش با وج است . زهرها : پادزهر حشرات موذى است . جانشين : در معالجهء كبد و طحال و در بادشكنى مىتوان به جاى وج هموزنش زيره و يك‌سوم وزنش ريوند به كار برد .\r\n\r\nورس :\r\nچيزى است سرخ برنگ خون و شبيه زعفران سائيده است . آن را از يمن آرند و گويا تراشهء درختى است . مزاج : در دوم گرم و خشك است . خاصيت : قبض است . آرايش : در از بين بردن لكه‌هاى سياه و كك‌مك مفيد است و خوردن آن لكهء سفيد را از بين مىبرد . دمل و جوش : داروى جوشها است . زخم\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو قرحه : در علاج گرى ، خارش ، سعفه ، قوباء ، « 1 » سودمند است .\r\n\r\nوسخ ( چرك ) :\r\nچرك آتشدان در آخر دوم گرمىبخش است . و بهترش آن است كه رنگش مخلوطى از سياهى و خاكى رنگ باشد . « 2 » چرك گرمابه آنچه بر ديوار آن است به اعتدال گرمى دهد . چرك تن كشتىگيران به چرك گرمابه نزديك است . چرك تن كشتىگيران دو نوع است . يكى آنچه بعد از آنكه روغن زيتون بر تن ماليده‌اند پيدا شده و با گرد و غبار آميخته . دوم چركى است كه از بخار و عرق آنها بر ديوار نشسته يا در زمين بازى جمع شده است . خاصيت : هر دو نوع چرك گدازنده ، رساننده به اعتدال هستند . چرك آتشدان به اعتدال مىزدايد . و بسيار شفابخش است . و همه انواع چرك خار و پيكانها را جذب مىكنند . آرايش : چرك گوش داروى كژدمه است . و ترك لب را علاج مىكند . دمل و جوش :\r\nخراج را تحليل برد . چرك كشتىگيران ورمهاى پستان را فرو نشاند . چرك گرمابه داروى تاول است .\r\nزخم و قرحه : چرك ديوار ورزشگاه كشتىگيران علاج قرحهء پيران و ترك‌خوردگى است . چرك آتشدان بهترين داروى اكزيما است . مفاصل : چرك تن كشتىگيران با مرهم گرم بر عرق النسا نهند مفيد است .\r\nو علاج سفت شدن مفاصل انگشتان است .\r\n\r\nورشان :\r\nخون ورشان داروى زخم چشم است . گوشتش ديرهضم است و شكم را بند آرد .\r\n\r\nورل :\r\nورل از تيرهء سوسمارها است و به سام ابرص شبيه است و بزمجه نيست . زيرا بزمجه هميشه يا اكثرا در بيابان برهوت زندگى مىكند . و سر و تن و دم بزمجه با ورل فرق دارد . اما شايد مزاج اين دو بهم نزديك باشد . مزاج : گوشتش بسيار گرم است . آرايش : مدفوعش لكه‌هاى سياه و كك‌ومك را دواست . پيه و گوشت آن براى تيره‌اى از زنان فربه‌كننده است . خاصيت : قوتى در او است كه پيكان و خارها را جذب مىنمايد . دمل و جوش : زبل سائيدهء آن زگيل را برمىكند . چشم : چنان كه شنيده‌ام مدفوع ورل مانند مدفوع بزمجه داروى سفيدى چشم است .\r\n\r\nودع :\r\nكه همان صدف است . خاصيت : جذب‌كنندهء خار و پيكان است . آرايش : سائيده‌اش زگيل‌هاى ثابت و معلق را بركند .\r\nاين آخرين گفتار ما راجع به حرف واو بود كه هشت دارو را در بر گرفت .\r\n\r\n\r\n","description":"","footnote":"\r\n( 1 ) - گاهى « قوباء » را « اكزما » معنى كرده‌ام و شايد اشتباه باشد - ه .\r\n( 2 ) - اخضر ذكر شده . اخضر سبز است و رنگ خاكى و سياهى مخلوط را هم اخضر گويند . . .\r\n","page_name":" 132 ","page_number":132},
  {"content":"\r\n\r\n\r\nفصل هفتم حرف ( ز )\r\n\r\nزنجبيل ( زنجفيل ) :\r\nديسقوريدوس گويد : بيخ زنجفيل مانند بيخ مشك زمين ريز است . رنگش مايل به سپيدى است ، مزه‌اش به مزهء فلفل مىماند و بوى خوش دارد ، ليكن به اندازهء فلفل لطيف نيست .\r\nزنجفيل ريشهء گياهى است كه اكثرا در جايى به نام ( طرغلود ) مىرويد ، كه آن را مىخشكانند . مردم آن سامان برگ فلفل را در بسيارى از چيزها به كار مىبرند . مثلا چنان كه ما فيجن را در شربت و آش به كار مىبريم آنها از برگ فلفل استفاده مىنمايند . همو گويد : نوعى زنجفيل هست كه زنجفيل سگان ( زنجبيل الكلاب ) نام دارد . مردم طبرستان اين نوع زنجفيل را فلفلك گويند . فلفلك در همه جا هست كه در آبگير و سرچشمه‌هاى كم‌آب و آبهاى كند جريان رويد . ساقهء گره‌دار و پايا دارد كه به بلندى زانو مىرسد . شاخ و برگ آن به شاخ و برگ نعناع شبيه ولى از نعناع بزرگتر و سفيدتر و نرمتر است . در تندمزگى به فلفل مانند است و بوى خوش مىدهد ولى نه بوى عطرى . ميوه‌اش ريز و از شاخه‌هاى باريك سر برمىزنند و بطور متراكم برهم آمده‌اند و خوشه‌مانندى تشكيل مىدهند . شاخ پرميوهء آن از بيخ برگها بيرون آيد . و ميوه‌اش نيز تند است . باز ديسقوريدوس گويد : زنجفيل رطوبتى زائد دارد و بدين سبب گاهى به خوره دچار شود و به علت اين رطوبتى بودنش گرمىبخشى زنجفيل از آنجا كه متراكم است همچون گرمايى كه در تخم ترتيزك بيابانى - بستانى - و خردل و ( يافيسيا ؟ ) از گرماى فلفل بيشتر است . مزاج : در آخر سوم گرم و در دوم خشك . و رطوبتى زائد دارد كه سبب زياد شدن آب پشت مىشود . خاصيت : گرماى زياد دارد ، ولى از آنجا كه رطوبت زائد دارد در گرمىبخشى درنگ مىكند .\r\nليكن گرمىبخشى قوى و نيز نرم‌كننده - ملين - و بادشكن است . اگر زنجفيل را با عسل مربا سازند عسل قسمتى از رطوبت آن را برمىچيند و خشك‌تر مىشود . سر : هوش و حافظه را زياد كند ، رطوبتهاى اطراف سر و گلو را مىزدايد . چشم : خوردن يا در چشم كشيدن زنجفيل تيرگى چشم را كه از رطوبت باشد علاج مىكند . اندامان غذا : هاضم است و سرماى كبد و معده را سرحال آرد . برچيدن رطوبتهاى معده و تريهايى كه از خوردن ميوه به معده روى آورند علاجش با زنجبيل است . اندامان راننده :\r\nشهوت‌انگيز ، ملين و ملايم . خوزى گويد : شكم را بند آورد . من مىگويم آرى اگر از سوء هضم و لغزاندن خلط لزج باشد ؟ اين شكم بند آوردن منفعت است . زهرها : پادزهر حشرات موذى است .\r\n\r\nزوفاى تر ( سنگل ) :\r\nمنظور از زوفاى تر پليديهايى است كه بر پشم دنبهء گوسفندان ارمنستان جمع آيد و بر گياهان شيردار مىگذرد و از اين تماس قوت آن شيره‌ها را به خود مىكشد . شيرهء گياهان شايد سيال باشد ولى در داخل اين پشك‌مانندها به پختگى مىگرايد و شكل مىگيرد . « 1 » مزاج : در دوم گرم و در اول\r\n\r\n\r\n","description":"","footnote":"\r\n( 1 ) كردها اين زوفاى تر را كميل  Kame ? l  گويند .\r\n","page_name":" 133 ","page_number":133},
  {"content":"\r\n\r\nتر است . خاصيت : رساننده و تحليل‌برنده است . اندامان غذا : با انجير و بوره ضماد شود . در طحال سودمند است . خوردنش نيز در اين زمينه مفيد است و در علاج استسقا نافع است .\r\nسختيهاى اطراف آبدان و زهدان را بر طرف كند و براى سردى آبدان و زهدان و گرده نافع است .\r\n\r\nزوفاى خشك ( حسل ) :\r\nگياه زوفا كوهى يا كاشتنى است . مزاج : در سوم گرم و خشك است . خاصيت :\r\nهمچون مرزه لطيف است . آرايش : خوردنش رنگ را زيبا كند . ماليدنش لكه‌هاى صورت را علاج است .\r\nدمل و جوش : اگر شربت آن تناول شود ورمهاى سخت را فرونشاند . سر : آب‌پزش با سركه درد دندان را تسكين دهد . بخار پختهء آن با انجير در گوش ريزند صداى گوش را مىخواباند . چشم : مىپزند و بر چشم ضماد كنند . طرفه ( نقطهء خونى چشم ) و خون خشكيدهء زير پلك را علاج كند . سينه : زوفا و آب‌پزش با انجير و عسل در بيمارى سينه و علاج برنشيت و سرفهء مزمن و ورمهاى سخت و بلندنفسى نافع است . غرغره نمودن با آب‌پز زوفا در علاج خفگى ( انخناق ) شكم مفيد است . اندامان غذا : ضمادش كه با انجير و بوره باشد داروى طحال است . خوردن شربت زوفا براى طحال و استسقا مفيد است .\r\nاندامان دفعى : بلغم و كرمها و كرم كدو را بيرون دهد . اگر با كرويا و زنبق باشد بسيار مسهل است .\r\n\r\nزرنباد ( زنجبيل بيابانى ) :\r\nبيخ گياهى است شبيه به مشك زمين و از سرزمين چين آيد . ليكن از مشك زمين كلفت‌تر و كم‌بوىتر است و رنگش خاكى است . مزاج : تا سوم گرم و خشك است . خاصيت :\r\nبادشكن است . آرايش : چاقى آورد . بوى شراب و سير و پياز را از بين مىبرد . سينه : شادكنندهء قلب است . اندامان غذا : استفراغ را بازمىدارد . اندامان راننده : بندآورندهء شكم ، و از بين‌برندهء باد رحم است .\r\nزهرها : پادزهر حشرات موذى است و در اين زمينه بسيار مفيد است و تقريبا اثر ماه‌پروين را دارد .\r\nجانشين : براى خنثى كردن زهر حشرات موذى مىتوان به‌جاى آن يك وزن و نيم درونه ، دوسوم وزنش كاسنى بيابانى ، نيم وزنش تخم ترنج استعمال كرد .\r\n\r\nزنجبيل الكلاب ( فلفلك ) :\r\nاز سبزيهاى مشهور است و عبارت از فلفل آبى است . برگش به برگ بيدمشك مىماند ، ليكن از آن زردرنگ‌تر است . شاخه‌هايش سرخ‌رنگ و مزه‌اش مزهء زنجفيل است و اگر سگ بخورد مىميرد . مزاج : در دوم گرم و در اول خشك است . آرايش : فلفلك سبز را با تخمش بكوبند ؟\r\nلكه‌هاى صورت را از قبيل لكه‌هاى سياه و كك‌مك كهنه مىزدايد . دمل و جوش : فلفلك سبز را با تخمش بكوبند و ضماد شود ، ورمهاى سخت را فرو نشاند .\r\n\r\nزئبق ( جيوه ، سيماب ) :\r\nزئبق را به دو طريقه بدست مىآرند . يا رأسا از منبع گير مىآيد . يا اينكه از سنگى كه در معدن جيوه است تهيه مىشود . استخراج جيوه از سنگ جيوه همان عمليات استخراج طلا و نقره را دارد كه با فشار حرارت از كان جدا مىشود . سنگ جيوه اگر بىآلايش باشد و آميزه‌اى از خاك و سنگ ديگرى در آن نباشد ، همرنگ شنگرف يا صحيح‌تر بگوئيم شنگرف همرنگ آن است و باز به آن\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nنمىرسد . جالينوس و كسانى ديگر پندارند كه جيوه همچون مرتك ( مرده سنگ ) به عمل مىآيد و دليلشان اين است كه بوسيلهء آتش به‌دست مىآورند . پس بايستى طلا را نيز همچون مردار سنگ ( مرتك ) بدست آورند . و از آنجا كه گوهر سنگ جيوه به شنگرف شباهت دارد ، برخى بر اين پندارند كه جيوه از شنگرف است . و شنگرف را در ديكى مىگذارند و سر آن را با گل مىبندند و بر آتش مىنهند و جيوه بالا آيد . اين نظريه نيز صحيح نيست . بلكه صحيح آن است كه از شنگرف با چنين عملياتى كبريت به دست مىآيد . و امكان هست كه كبريت از شنگرف پيدا شود . همچنانكه مىشود از شنگرف معدنى يعنى آن نوعى كه گوهر جيوه است حاصل آيد . مزاج : در دوم گرم و تر . خاصيت : بالابرنده و قابض است . آرايش : جيوهء مرده با روغن گل شپش و رشك شپش را از بين مىبرد . زخم و قرحه : جيوهء مرده با روغن گل و با داروهاى ضد گرى علاج گرى است و در مداواى قرحهء پليد سودمند است . مفاصل : بخار جيوه باعث فالج و سوزش مىشود و خستگىها را با خود آورد . سر : دود جيوه شنوايى را از بين مىبرد . اگر دودش به دهان برسد دهان بدبوى مىشود . چشم : دود جيوه باعث كورى چشم مىشود . اندامان دفعى : پولس گويد كسانى كه تناول جيوهء مرده را براى علاج بيمارى ( ايلاوس ) تجويز مىكنند بايد احتياط كنند .\r\nزهرها : بالاآمدهء جيوه - از فشار حرارت - بسيار قطع‌كننده است و از سموم قاتل است . و علاج آن نوشيدن شير و استفراغ كردن است . جالينوس فرمايد : جيوه را از حيث سم بودنش نيازموده‌ام . بعضى گفته‌اند كه جيوهء مرده به علت سنگينى كشنده است و اين سنگينى با هرچه برخورد كند مىخوردش . ليكن اين نظريه اثباتى ندارد . جيوه موش‌كش است و حشرات و مارها از دودش گريزانند .\r\n\r\nزاج :\r\nزاجها بر چند نوعند : سفيد ، سرخ ، سبز ، زرد ، قلقديس ، قلقند ، زاج سورى ، قلقطار ، قلقطار كه زاج زرد است . قلقديس زاج سفيد و قلقند زاج سبز و زاج سورى زاج سرخ است . زاجها گوهر يا ماده‌اى هستند كه هرگاه با سنگى آميخته باشند و سنگ آب شدن را نپذيرد زاج گداختن را مىپذيرد . معلوم مىشود كه گوهر زاج قبلا سيال بوده و سپس منعقد شده است . همه انواع زاج در آب حل مىشوند و با پختن مىگدازند . بجز زاج سورى كه بسيار تند و محكم است و انعقادش سخت است . زاج سبز از زاج زرد منعقدتر و سخت‌تر است و پختن بيشتر مىخواهد . هريك از انواع زاج مزاجش به چيزى شبيه است كه با وى همرنگ است . ولى جالينوس چون وقتى ديده است كه زاج سرخ با زاج سبز هست و از آن مختلط تكه‌هايى ريز سرخ بدست آورده ، گمان كرده كه زاج سرخ زادهء زاج سبز است . من در صحت اين فرموده شك دارم . گزينش : زاج سبز مصرى از قبرصى قوىتر است . ليكن قبرصى در مداواى بيماريهاى چشم از زاج مصرى بهتر و قويتر است . زاج ناسوخته قويتر از سوخته است و زاج سوخته لطيف‌تر از ناسوخته است . زاج سفيد و زاج سبز از همه لطيفترند و زاج زرد از همه معتدل‌تر است .\r\nپرمايه و متراكم‌تر در ميان آنها زاج سرخ است و ازاين‌رو است كه در آب حل نمىشود . هر زاجى كه درخشندگيهايى دارد قوتش تقريبا قوت زاج زرد است . و بهترين نوع زاج زرد آن است كه زود خرد شود .\r\nو برنگ مس و صاف و تازه باشد . بهترين زاج مركب ( حبر ) آن است كه سخت است و رنگ طلايى آن مىدرخشد و هم‌قوت زاج زرد است . بهترين نوع زاج سرخ آن است كه ره‌آورد مصر باشد و چون بشكنى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nسياه ديده مىشود و كاوك بسيار دارد . مزه‌اش گيرنده‌اى ملايم است و بوى لطيف دارد . مزاج زاج : در سوم گرم و خشك است . خاصيت : همهء زاجها سوزنده هستند و خشك‌ريشه بوجود مىآورند . زاج زرد از زاج سرخ بيشتر سوزش دارد . زاج سفيدى كه آن را زاج كفش‌دوزان گويند و در آب سياه مىشود . از همه قبض‌تر است . و زاج زرد در قبضى معتدل است . دمل و جوش : زاج زرد در علاج باد سرخ و ورمهاى مسرى نافع است . زخم و قرحه : همه انواعش در علاج گرىتر ، و سعفه مفيدند . از آنها فتيله سازند و در ناصور فرو برند درد و سوزش را برمىكند . مفاصل : با زاج سورى و خمر حقنه كنند علاج عرق النسا است . سر : زاج عموما و بويژه زاج زرد بازدارندهء خون‌دماغ است . همه انواعش داروى خوره و ورمهاى بد لثه هستند . فتيله را به زاج بيالايند و در عسل اندايند و در گوش چركين و ريمى فرو كنند گوش خوب مىشود و اگر گرد زاج را در گوش پف كنند باز مفيد واقع خواهد شد . گرد زاج خورهء دندان را متوقف سازد . زاج سرخ كه به سورى مشهور است دندانهاى لق را محكم مىكند . زاج سوخته را با سورنجان مخلوط كنند و زير زبان بگذارند ( ضفدعه ) را شفا دهد . مرهمى كه با زاج باشد و بويژه با زاج سرخ باشد خورهء دهان و بينى و چرك دهان و بينى را از بين ببرد . چشم : زاج عموما و بخصوص زاج زرد سختى و زبرى پلك چشم را درمان كند . اندامهاى نفس : شش را مىخشكاند و دور نيست كه انسان را هلاك كند . زهرها : از آنجا كه ريه را مىخشكاند مىتوان آن را از سموم شمرد .\r\n\r\nزرنيخ :\r\nگوهرى است كانى و به رنگهاى سبز و زرد و سرخ يافت مىشود . گزينش : هرآنچه صاف و بىآلايش‌تر است و به آسانى سائيده گردد و بوى كبريت دهد بهترين نوع است . از اين نوع هرآنچه زرد و صاف و ره‌آورد ارمنستان است و ورقى و طلايىرنگ و تنك ورق باشد و به تلك زرد شبيه باشد بهتر است . مزاج : در سوم گرم و در دوم خشك است . خاصيت : همه انواع زرنيخ سوزنده هستند ولى زرنيخ سرخ‌رنگ از زرنيخى كه قلقديون نامند بهتر است . آرايش : موى را مىسترد . و آن را در مداواى داء الثعلب با صمغ صنوبر مىآميزند . زخم و قرحه : زرنيخ را با پيه بر زخمها نهند . دمل و جوش : زرنيخ آميخته با پيه و چربى داروى گرى ، سعفهء تر و گنديدگى است و پوست را مىسوزاند . اگر زرنيخ را با مرّ قاطى كنند و بر تن مالند شپش را ريشه‌كن كند و لكه‌هاى خونى را از بين ببرد . و اگر با زفت باشد در دفع شپش مفيد است . و اثر ناخنها را از بين مىبرد . سر : مرهمى كه از آن مىسازند و بويژه اگر از زرنيخ سرخ باشد خوره و قرحهء بينى و دهان را شفا دهد . نفس‌كش : با عسل‌آب جوشانيده يا عسل‌آب معمولى بنوشند چرك و ريم بدن را بزدايد . اگر با صمغ صنوبر تبخير كنند از سرفهء مزمن و برآوردن چرك و ريم نافع است . و گاهى زرنيخ را در حبوب ضد برونشيت به كار مىبرند . اندامان دفعى : با روغن گل مخلوط شود . جوش و بواسير پيزى را شفا بخشد . زهرها : بالاآمدهء آن بوسيلهء حرارت سم است .\r\n\r\nزبد البحر ( كف دريا ) :\r\nكف دريا پنج نوع است :\r\n1 - ابرىشكل و تندبوى و بويش به بوى مشك سائيده مىماند كه اين نوع پرمايه است و در كنار آب پيدا مىشود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n2 - ابرى شكل و سبك و دراز و نرم و بوى جل وزغ را مىدهد .\r\n3 - گلرنگ .\r\n4 - بنفشىرنگ كه اين دو نوع سبك و كم‌مايه و به پشم چركين شباهت دارند .\r\n5 - به هيئت قارچ است و رويه‌اش صاف و طرف اندرونى زبر ، و هيچ بويى ندارد . مزاج : در سوم گرم و خشك است . خاصيت : پليدىها را پاك كند ، زداينده و سوزنده است . كف درياى گلرنگ از ساير انواع آن لطيف‌تر است . آرايش : سوختهء كف دريا و بويژه سوختهء گلرنگ آن داروى داء الثعلب است .\r\nگويند كف درياى قارچى را براى ستردن موى و درمان لكه‌هاى سياه استعمال مىكنند . هر دو نوع اسفنجى در مواد مربوط به شستشو به كار مىروند و با داروهاى جوش شيرى ، و لكه‌هاى سياه و آثار صورت قاطى مىشوند . كف درياى گلرنگ و بنفشى و قارچى شكل در ستردن موى مؤثرند . سر : كف دريا عموما دندانها را استوار كند و صاف آن در جلا دادن دندانها كارىتر است . دمل و جوش : كف درياى صاف ورمهاى ميخى را علاج كند . و گلرنگش دواى خنازير است . زخم و قرحه : كف دريا عموما و بويژه دو نوع ابرى آن در علاج گرى چركين و انواع قوباء مفيدند . مفاصل : اگر كف گلرنگ را با موم و روغن گل مخلوط كنند داروى نقرس است . اندامان غذا : گلرنگش براى طحال و استسقا سودمند است . اندامان دفعى : كف گلرنگ علاج دشوارى بول و درد گرده است و سنگ مثانه را بيرون آرد .\r\n\r\nزنجفر ( شنگرف ) :\r\nبعضى گويند شنگرف هم قوت سفيداب است و برخى معتقدند كه در قوت با شادنه برابر است . مزاج : راستش اين است كه در آخر دوم گرم و خشك است و بجز اين هرچه گفته‌اند از بىدانشى بوده است . خاصيت : بعضى گويند گيرندگى بيشتر از كشندگى دارد و بعضى عقيده دارند كه جذبش از قبض بيشتر است . زخم و قرحه : زخمها را بهم مىآرد . گوشت را در قرحه‌ها برآورد . داروى سوختگى و جرب خشك است . سر : خورهء دندانها را بر طرف مىكند .\r\n\r\nزجاج ( شيشه ) :\r\nمزاج : در اول گرم و در دوم خشك است . سر : دندان را جلا دهد . اگر با روغن گل باشد موى را باز روياند . و اگر سر را با آن شويند جوشهاى سوزنى را علاج كند . چشم : ديده را جلا دهد و سفيدى چشم را بر طرف كند و در اين‌باره سوخته‌اش مفيدتر است . اندامان راننده : اگر سائيدهء سوخته‌اش را با آب بخورند بهترين داروى سنگ گرده و مثانه است .\r\n\r\nزرنب ( سرخدار ) :\r\nاين گياه شاخه‌هاى باريك و مستدير الشكل ( لوله‌اى ) دارد كه ستبرى آنها حد وسط ميان جوال‌دوز و قلم نى مىباشد . رنگش سياه مايل به زرد است . نه مزهء زياد دارد و نه بوى زياد . بوى كمى كه مىدهد بوى خوشى است و به بوى ترنج نزديك است . قوتش با قوت گوزبويا برابر و از گوزبويا اندكى لطيفتر است و گويند به جاى دارچين به كار مىرود . مزاج : در دوم گرم و خشك است . خاصيت :\r\nقبض است و بادشكن . سر : با آب عطسه‌آور است . و با روغن گل داروى سردرد سرد است . اندامان غذا : براى كبد و معدهء سرد بسيار سودمند است . اندامان راننده : گويند شكم را بند آرد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nزبد ( كره ) :\r\nمزاج : در اول گرم و تر و رطوبتش بيشتر است . خاصيت : رساننده ، تحليل‌برنده و سست‌كننده است . گدازندگى كره در بدنهاى سخت كمتر اثر دارد . اكثر كنش آن در تنهاى نيمه‌سخت و نرم است و در تن نرم بسيار مؤثر است . دود كره خشكاننده است و قبوضيت ملايم دهد و درد اندامان را كه از مواد ريخته به سوى اندامان بوجود آمده باشد تسكين مىدهد . آرايش : اگر بدن را با كره بيندايند غذا دهد و فربه گرداند . زخم و قرحه : در علاج زخمهاى پى مفيد است . قرحه را پر مىكند و پاك مىنمايد . سر : كره را با داروهاى زخمهاى پردهء مغز و ورمهاى بيخ گوش و پرهء بينى و دهان و لثه و جوشهاى زبان مخلوط مىكنند . لثهء كودكان را كره بمالند دندان آسان‌تر برآيد . اندامهاى نفس : كره و بويژه اگر با بادام و شكر باشد در علاج : سرفهء سرد و خشك ، ذات الجنب ، ذات الريه مفيد است . و خون برآوردن را سهل كند و مىرساند . اگر با بادام و شكر باشد رسانندگىاش بيشتر است . كره به تنهايى در تنقيه كمتر اثر دارد و رسانندگىاش بيشتر است . اما اگر با شكر باشد تنقيه‌اش بيشتر از پختهء آن است .\r\nكره را به وزن يك اوقيه و نيم با عسل مخلوط كنند و بليسند خون برآوردن را بازدارد و از خروج ريم و چرك نافع است . اندامان دفعى : كره ملين است . و زيادش مسهل . براى علاج ورمهاى گرم و سخت روده و زهدان و رگهاى خايه حقنهء كره سودمند است . كره را با داروى خراج دهانهء مثانه مخلوط مىكنند .\r\nزهرها : با زهرها مقاومت مىكند و بر مارگزيده مالند سودمند آيد .\r\n\r\nزفت :\r\nديسقوريدوس گويد : زفت كه آن را ( أغرا ) نيز ناميده‌اند دو نوع است : يكى آبى و سياه و مايع كه از تيرهء قير است و در مرهمها به كار برند . ديگرى بيابانى و كوهى است و شيرهء درخت ينبوت و ساير درختهاى صنوبرى مىباشد . اين شيره اول تر است و بعدا مىپزند كه خشك شود . اما اكثر زفت نباتى از درخت ينبوت به‌دست مىآيد كه آن را ( قضم قريش ) هم مىخوانند . روغن زفت تقريبا مانند قطران است .\r\nطريق روغن گرفتن از زفت بدين قرار است : تر آن را كه براى خشك شدن در حال پختن است تقطير مىكنند . يا اينكه در حال پختن شيرهء زفت كمى پشم بر بخار آن وادارند و پشم از بخار خيس مىشود و سپس پشم را مىفشرند و علىحده فشرده را در ظرفى نگاه مىدارند . ولى بهتر اين است كه با قرع و انبيق تقطير شود كه روغن خوب‌تر بدست مىآيد و بالاآمدهء جوشيده را بهتر حفظ مىنمايد . خاصيت :\r\nخلطهاى غليظ را مىپزاند . زداينده و گرمىبخش است . ترش بيشتر رساننده و خشكش بيشتر خشكاننده است و در مرهمها به كار مىبرند . آرايش : سفيدى ناخنها را مىزدايد . خون را به سوى اندامان جذب مىنمايد ، اندامان را فربهى دهد و بويژه اگر مكرر آن را بر اندام بچسبانند و هربار يك دفعه و به زور آن را بركنند . زفت را براى علاج ترك پا و ساير تركها به كار مىبرند كه سودمند است . ضمادش در داء الثعلب مايهء رويش موى گردد . دمل و جوش : زفت و بويژه زفت تر ورم سخت را نرم كند . با آرد جو بر خنازير گذارند مفيد است . زفت را با كبريت يا با پوست درخت ينبوت مخلوط كنند . سرايت عارضه مورچه را بازدارد و در علاج خراج غده‌ها بسيار مفيد است . زخم و قرحه : علاج قوباء است ، از قرحه‌هاى گود گوشت برآورد . و بويژه اگر با كوبيدهء كندر و عسل باشد در بازروياندن گوشت مؤثرتر است . زفت تر و زفت خشك هر دو در تنقيهء چركهاى پليد قرحه اثر دارند . و براى خشكانيدن زخمها زفت خشك مؤثرتر\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاست . مفاصل : در مداواى ورم ماهيچه سودمند است . سر : خشك و ترش داروى قرحه‌هاى سر هستند . چشم : دود زفت رويشگاه مژه‌ها را استوار كند و در رويش مژه كمك مىنمايد . و بيمارى ( دمعه ) را شفا دهد و قرحهء چشم را بر طرف سازد و ديد را تقويت كند . سينه : زفت و بويژه اگر همراه بادام و شكر باشد در معالجهء سرفهء سرد و خشك ، ذات الجنب ، ذات الريه ، برآوردن خون ، مفيد است . زفت رساننده است و اگر با روغن بادام باشد پخته گرداننده‌تر شود . زفت تنها تنقيه‌كنندگى آن بيش از پزانندگى است . و اگر با شكر باشد پزانندگى بيش از تنقيه است . زفت و شكر مانع خون برآوردن است و اگر مقدار يك اوقيه و نيم زفت را با عسل آميزند و بليسند تراويدن ريم را از تن علاج كند . با زفت تر كام را بيندايند داروى خفگى - خوانيق - است . اندامان دفعى : ملين است و زيادش مسهل . در علاج ورم گرم و سخت روده و زهدان و خايه‌ها حقنه بدان سودمند است . و از داروهاى زخم دهانهء مثانه بشمار مىآيد . تركهاى كنار پيزى را زفت بمالند خوب مىشود . زهرها : در برابر زهرها مقاومت مىكند . و بر مارگزيده مالند مفيد است .\r\n\r\nزعفران :\r\nهمه كس مىشناسد . گزينش : بهترينش زعفرانى است كه تر و تازه و خوشرنگ و داراى بوى تند و خوش باشد . بر موى برگ آن اندكى سپيدى باشد . پرمايه و درست باشد . زود رنگ دهد ، چسبنده نباشد و خرد نگشته باشد . مزاج : در اول خشك و در دوم گرم است . خاصيت : قبض ، گدازنده ، و بسبب قبوضيتى كه دارد پزاننده است . چسبنده است و گرماى معتدل دارد و بازكننده است . جالينوس فرمايد : حرارتش از قبوضيتش قوىتر است . و روغنش گرمى دهد . خوزى گويد : زعفران به هيچ وجه غلظت را تغيير نخواهد داد . بلكه آن را در حال خشكى نگه مىدارد . عفونت را مىزدايد و تقويت درون كند .\r\nآرايش : خوردن زعفران رنگ و رو را صفا دهد . دمل و جوش : ورم را مىگدازد ، بر باد سرخ مالند مفيد است . سر : سردرد آورد . زيان به سر مىرساند ، اگر با سيكى بخورند خمارى از سر ببرد . خواب‌آور است و مايهء تيرگى حواس است . شراب با زعفران مستىآورى است كه حركت را سلب مىنمايد . زعفران داروى ورم گرم داخل گوش است . چشم : ديده را جلا دهد . اشك‌ريزى را منع كند . تيرگى چشم را بر طرف كند . با به چشم كشيدنش كبودى چشم كه از بيماريها پيدا شده علاج شود . سينه : شادىافزا و توانبخش قلب است . بيمارانى كه از التهاب حجاب حاجز و پيچش شكم رنج مىبرند زعفران يا روغن آن را بوى كنند به خواب روند و نفس روان شود و ابزار تنفسى را نيرو بخشد . اندامان غذا : دل‌بهم‌آور است . مخالف ترشى است كه اشتها را در معده برانگيزد و ازاين‌رو زعفران اشتها را از بين مىبرد .\r\nو ليكن با حرارتى كه دارد كبد و معده را تقويت كند . و معده را دباغ دهد و قبض گرداند . بعضى گويند زعفران براى طحال خوب است . اندامان دفعى : شهوت‌انگيز است . ادرار بول كند . زعفران را با موم يا زردهء تخم‌مرغ و دوچندان روغن زيتون قاطى كنند در علاج سخت شدن زهدان و بهم آمدن دهانهء آن و قرحه‌هاى پليد زهدان نافع است . شخصى گفته است : زعفران را به زنى دادم كه در بچه آوردن به زحمت و درد افتاده بود فورا زاييد . زهرها : گويند اگر سه مثقال زعفران را يك مرتبه بخورند از شادى سكته كنند و مىميرند . جانشين : هموزنش كوشنه و يك‌چهارم وزنش پوست دارچين ختايى است .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nزنجار ( زنگار ) :\r\nمشهور است و چندين نوع است . و به چندين طريقه بدست مىآيد : 1 - مس را در دردى سركه مىگذارند تا كفك كند . و بر برادهء آن سركه مىپاشند و در جاى نمناك در خاك كنند . 2 - آوند مسين را بر آوندى نهند كه سركه در آن باشد و مىگذارند تا زنگ زند . آنگاه زنگار را از آن مىخراشند و با نوشادر مخلوط مىكنند و در زمين نمناك دفن كردنش كه معلوم است . 3 - نوع بسيار لطيف زنگار را بطريقهء زير بدست مىآرند :\r\nبالا آمدهء سركه را در هاون مسى ريزند و با دسته هاون مسين در برابر گرماى شديد آفتاب آن‌قدر مىكوبند تا كفك آرد . آنگاه زاج بلورى - شب - و نمك در آن ريزند و مىكوبند و مىكوبند و مىسايند تا همه باهم خمير مىشوند . آن را جمع كنند و خشك مىنمايند و سركه و شاش كودكان بر آن پاشند و باز مىسايند و در جاى نمناك مىگذارند ، و بعد از آن جمع مىكنند و خشك مىنمايند . 4 - گاهى زنگار از كفك سنگها استخراج مىشود . 5 - از مس و آلياژهاى ديگر بدست آرند . گزينش : بهترش معدنى است .\r\nو قوىترش آن است كه از سونش مس ( توبال ) و آهن و اكسيد مس بدست آيد . هرآنچه بوسيلهء سركه مىسازند بهتر از آن است كه بوسيلهء نوشادر بدست آيد . مزاج : زداينده است . همه انواع زنگار تند است و گوشت سخت و نرم را مىخورد . قيروطى ( مرهم با موم و روغن گل . . . ) آن را معتدل كند و خشكانندهء بىگزش مىشود . زخم و قرحه : قرحهء مسرى را بازمىدارد . با قيروطى باشد زخم را بهم آرد . قرحهء پليد را تنقيه كند ، با سقز درخت بنه و بورهء سرخ علاج گرى چركين و لكه‌هاى سفيد و سياه پوست است .\r\nسر : زنگارى كه بوسيلهء نوشادر و زاج بلورى و سركه بدست آمده اگر سائيده شود و در بينى دمند بوى گند بينى و قرحه‌هاى بد بينى را از بين مىبرد . ولى بايد در وقت به بينى كشيدن زنگار ، دهان پر از آب باشد كه مبادا تأثيرش به گلو برسد . زنگار آهن و مس كه بوسيلهء سركه بدست آمده باشد لثه را محكم كند و با مرهم ( قيروطى ) باشد ورم لثه را علاج است . چشم : از آماسيدن و سفت شدن پلك جلوگيرى كند ، ديده را جلا بخشد . از جمله داروهاى قرحهء چشم است . در اشك آوردن بسيار مؤثر است . اگر زنجار را در داروهاى سرمه‌اى - به چشم كشيدنى - به كار برند بهتر آن است : ابر مرده را در آب گرم خيس كنند و بر چشم بندند . اندامهاى دفعى : از داروهاى بواسير است . فتيله از زنگار و گياه بدران - اشه - سازند و آگنهء بواسير كنند .\r\n\r\nزهرة النحاس « 1 » :\r\nخاصيت : خورنده و با سوزش است . زخم و قرحه : گوشت زائد را مىخورد . سر : در داروى خشك كنندهء قرحهء گوش داخل است . سفيد آن را بسايند و در گوش دمند ، كرى كهنه را از بين مىبرد . در علاج ورمهاى بالاى دهان و زبان كوچك كام را بدان آلايند . اندامان راننده : گويند : چهار اونولوس از اين دارو خلط غليظ و زردآب را بيرون ريزد . اين دارو را ضمن داروهاى خشك كنندهء بواسير و قرحه‌هاى پيزى بشمار آورده‌اند .\r\n\r\n\r\n","description":"","footnote":"\r\n( 1 ) - رسوبى كه در اثر فرو كردن مس ملتهب در آب پديد آيد . شايد اكسيد دوظرفيتى مس باشد ( معين )\r\n","page_name":" 140 ","page_number":140},
  {"content":"\r\n\r\n\r\nزوفرا « 1 » :\r\nديسقوريدوس گويد : زوفرا درختى است كه در مملكت ( لنفوربا ) در كوهى بنام ( قابيس ) كه اين كوه نزديك مملكت مصر است يافت مىشود . مردم آن سامان زوفرا را فاناكثير مىنامند كه به معنى گاوشير است . زيرا بيخ و ساقه‌اش به درخت گاوشير مىماند و در قوت با گاوشير برابر است . رستنگاه زوفرا كوههاى بلند و زبر و جنگلى است و بويژه در جاهاى مرطوب مىرويد . ساقه‌هايش كوتاه و باريك و شبيه به ساقهء شبت و گره‌دار است و برگش شبيه برگ اسپرك است و از برگ اسپرك نرم‌تر است . بوى خوش دارد . سر ساقه‌اش باريك و پراكنده و بر سر هر شاخه‌اى تاجى است كه غلاف تخمى سياه و كاوكى و مايل به درازى است و به تخم رازيانه شبيه است و مزه‌اش تند و عطريتى دارد . بيخش سفيد و به بيخ گاوشير شبيه است و بوى مطبوعى دارد . بعضى گويند دانهء اين درخت به دانهء انگدان شبيه است و آن را حزّا گويند و به فيجن مىماند و تخم آن را دينارويه گويند . مزاج : گرم و خشك است . خاصيت :\r\nبادشكن و گرمىبخش است . اندامان غذا : هاضم خوراك است و در علاج ورمهاى بلغمى معده و باد معده مفيد است . چشم : تخم و ريشه‌اش جلاى چشم دهند و تيرگى چشم را از بين مىبرند . زخم و قرحه : علاج درد گرى و خارش است . اندامان راننده : بيخ و تخمش در خشكانيدن آب پشت تأثير فيجن را دارد . و اگر تناول شود بول و حيض را روان سازد . اگر زن بيخ آن را فرزجه كند حيض روان شود .\r\nزهرها : تناول شود يا ماليدنى باشد پادزهر كژدم و حشرات موذى است .\r\n\r\nزرين درخت :\r\nمفاصل : علاج عرق النسا است . اندامان دفعى : آب‌پز برگ زرين درخت با شراب سيكى خوددارى بول و حيض را بر طرف كند و خون بندآمده را از مثانه بيرون آورد . زهرها : ضد سموم حشرات موذى است .\r\n\r\nزعرور ( زالزالك ) :\r\nديسقوريدوس گويد : زالزالك درختى است خاردار و برگش به برگ درخت ( لوقوراشى ) مىماند . ميوه‌هاى كوچك سيب‌مانند دارد و از سيب كوچكترند . رنگش سرخ و خوشمزه است . و در هر يكى از ميوه‌هايش سه هسته موجود است و ازاين‌رو بعضى از مردم زالزالك را ( طريقونيقون ) ناميده‌اند كه به معنى داراى سه هسته است . نوعى ديگر از زالزالك هست كه يونانيان آن را ( هيغلمون ) و ( ساطيون ) نامند و گاهى آن را سيب بيابانى گويند . درختش به درخت سيب شبيه است و برگش تماما برگ سيب ليكن كوچكتر از برگ سيب است . بيخ و ميوهء اين نوع مستدير الشكل است . و ميوه‌اش خوردنى است و گس است . و پايينى ميوه‌اش پهن است و رنگ ميوه زرد است . مزاج : بعضى گويند سرد و تر است . خاصيت : قبض و از سنجد قبض‌تر است . صفرا را برمىكند . و در بند آوردن مواد مايع بدن از هر ميوه‌اى اثربخش‌تر است . سر : مايهء سردرد است . اندامان غذا : با معده ناسازگار است .\r\nاندامان دفعى : چون قبض است بول را بند نياورد .\r\n\r\n\r\n","description":"","footnote":"\r\n( 1 ) - تخم جعفرى است ( تحفه )\r\n","page_name":" 141 ","page_number":141},
  {"content":"\r\n\r\n\r\nزبل ( مدفوع ) :\r\nدر مدفوع هر جاندارى ويژگيهايى هست كه در غير آن يافت نمىشود يا بهتر بگوييم مدفوع يك نوع از جاندار و بخصوص مدفوع آدميزاد شايد در يكى نوعى و در ديگرى تأثير مخالف داشته باشد . مثلا مدفوع اردك زياد از اندازه گرم است و نمىتوان از آن استفادهء دارويى كرد . مدفوع باز و صقر و باشه و ساير مرغان شكارى به‌ندرت مورد استفاده قرار مىگيرند و سبب همين است كه بسيار گرمند .\r\nمزاج : هيچ مدفوعى از سردى و ترى مزاج سهمى ندارد ، مدفوع كبوتر از كليهء مدفوع پرنده‌ها كه در دارو به كار آيند گرمتر است . مدفوع ماكيان از مدفوع پرنده‌هاى چرنده كمتر گرمى دارد . خاصيت : پشك بز و بويژه بز كوهى براى بند آوردن هر نوع خونريزى مفيد است . پهن خر ناسوخته و سوخته‌اش بازدارندهء سيلان خون است . چلغوز كبوتر خون را به سوى رويه جذب مىكند و به اصطلاح سرخ گرداننده است و اگر با آرد جو باشد تحليل‌برنده گردد . پشك بز را اگر بسوزانند حرارتش كاهش يابد و لطيفتر گردد .\r\nآرايش : پشك گوسفند همراه سركه داروى برجستگيهاى روى پوست اعم از زگيل مورچه ، ميخى ، توتى ( گوشت‌پاره‌هاى كوچك و سرخ ) است . زبل ملخ و زبل آفتاب‌پرست و چلغوز سارى به شرطى كه برنج بخورد داروى لكه‌هاى سياه و سفيد صورت است . زبل ورل رنگ و رخساره را زيبايى دهد . سوختهء پشك بز و بويژه پشك بز كوهى و از آن مؤثرتر زبل موش داروى داء الثعلب مىباشند . مدفوع كبوتر از جملهء داروهايى است كه رنگ رخساره را صفا بخشد . زبل بزمجه زدايندهء لكه‌هاى سياه صورت است و آزموده شده است . دمل و جوش : سرگين ماده گاو همراه سركه بر خراج گرم گذارند آرامش دهد . پشك بز و گوسفند با سركه و موم و روغن گل مخلوط كنند داروى سوختگى است . مدفوع كبوتر با عسل و تخم كتان بر دملى كه آن را آتش فارسى گويند بگذارند از خشك‌ريشه سودمند است . و براى سوختگى نيز همين فايده را دارد . پشك بز داروى پوست انداختن ( تقشر ) است . مدفوع كبوتر و هوبره و سارى به شرطى برنج بخورد داروى قوباء است . زخم و قرحه : سگالهء سگ كه نتيجهء خوردن استخوان باشد همراه عسل قرحهء كهنه را علاج مىنمايد . مفاصل : سرگين گاو ماده بر عرق النسا ضماد نهند سودمند است . پشك بز و بويژه بز كوهى مخلوط با پيه خوك داروى نقرس و عرق النسا است . اگر پشك خشك خوك را با سركه آميزند و بخورند سستى ماهيچه را بر طرف مىنمايد و اگر با موم و روغن گل معجون سازند و ضماد كنند پيچش پى و همهء تصلبات را از بين مىبرد . مدفوع كبوتر داروى درد مفاصل است . پشك بز علاج سخت شدن مفاصل است و آزمايش كرده‌اند و اگر پشك بز با سركه مخلوط باشد يا با آرد جو قاطى شود به گواهى جالينوس كه خودش آزمايش كرده سفتى مفاصل را نرم كند و براى كسى كه گوشت سفت و خشك دارد نافع‌تر است . سر : اگر پهن الاغ را بو كنند خون‌دماغ شديد را علاج كند . اگر بفشرند و افشرهء پهن الاغ را در بينى چكانند خون‌دماغ بند آيد . مدفوع كبوتر داروى سعفه است . جالينوس گويد :\r\nمدفوع كبوتر وحشى با تخم ترتيزك برى داروى نوعى سردرد است كه آن را كلاهخود ( بيضة ) خوانند .\r\nسرگين گاو ماده علاج ورمهاى پشت گوش است . چشم : زبل ورل و بزمجه و تمساح ( سوسمار آبى ) داروى سفيدى چشم است . مدفوع كبوتر و گنجشك نيز داروى سفيدى چشم است . و مدفوع پرستو در اين زمينه از همه مؤثرتر است و من خودم آزموده‌ام و با عسل مخلوط كردم . زبل موش چرك قرنيه و ريمى كه در زير قرنيه گرد آيد از بين مىبرد و آزمايش شده است . سينه : پشك خوك همراه آب و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nشراب علاج خون برآوردن و پهلودرد است . سگالهء سگ كه بعد از خوردن استخوان آيد و به كام اندايند علاج خناق است . مدفوع كودكان نيز همين تأثير را دارد به شرطى كه كودك قبلا نان و لوبيا گرگى ( ترمس ) بخورد كه مدفوعش بسيار بدبوى نباشد . اگر اين دارو را به كار برند شايد نيازى به رگزنى نباشد .\r\nسرگين گاو ماده را بخور كنند درمان سينه است و علاج سل و غيره مىباشد . اندامان غذا : پشك بز و بويژه بز كوهى با مقدارى ادويه‌جات ( ابزار ديك ) مخلوط كنند و بخورند در علاج يرقان مفيد است و آزموده شده است . پشك بز به همراه ديك ابزار باشد ، ضماد شود ، يا تناول گردد در مداواى استسقا نافع است . ليكن بايد ضمادگذارى يا اندودن آن در آفتاب صورت گيرد . اندامان دفعى : سرگين گاو نر بخورش برآمدن زهدان را علاج است . پشك بز و بويژه بز كوهى با بعضى از ديك ابزارها مخلوط شود و تناول گردد خون حيض را روان سازد ، بچه را بيندازد . سختى سپرز را بر طرف كند . پشك بز را خشك كنند و بسايند و بويژه اگر با كندر همراه باشد علاج خون‌ريزى زهدان است و آزمايش شده است . مدفوع مرغ خانگى داروى قولنج است . مدفوع گرگ را در آب حل كنند ، يا در آب بپزند ، يا در ديك ابزارهاى در روغن جوشيده ريزند و تناول كنند در علاج قولنجى كه از اثر ورم نباشد مفيد است . اما اگر مدفوع گرگ را از خار يا گياه كه بر زمين است برچينند و مدفوع سفيدرنگ و نتيجه خوردن استخوان باشد در علاج قولنج مفيدتر است . از اين بهتر آن است كه مدفوع وصف شده در بالا در پوست گرگ يا در مقدارى از پشم گوسفندى كه از چنگ گرگ رهاشده يا در پوست كل پيچند و بر تهيگاه بياويزند . يا اينكه به همان روش كه جالينوس عمل كرده داروى مزبور را در ظرفى نقره‌اى كنند و بر تهيگاه آويزه باشد ؛ در علاج قولنج تأثيربخش است . اگر مدفوع وصف شدهء گرگ را تناول كنند و همان دستور جالينوس را به كار برند قولنج را به كلى منع كند يا اقلا يك درجه آن را تخفيف دهد زيرا خشكاننده است . مدفوع مرغ مردارخوار ( رخم ) بخورش بچه را بيندازد . زبل موش با كندر شربت گردد و تناول نمايند سنگ كليه را خرد كند و اگر بردارند شكم كودك را روان سازد . با مدفوع كبوتر حقنه شود ، از درد قولنج مفيد است . سگاله‌اى كه نتيجهء خوردن استخوان باشد . حقنه‌اش يا با شيرى كه همراه آهن يا شن جوشيده باشد و بخورند از اسهال و قرحهء روده سودمند است . شنيده‌ام كه برداشتن پشك فيل مانع باردارى زنان مىشود . زهرها :\r\nپشك بز و بويژه بز كوهى با سركه و شراب بپزند پادزهر حشرات است . و چنان كه جالينوس فرموده علاج مارگزيده هم هست . پهن الاغى كه مىچرد - در دشت علف برمىچيند - بعد از آنكه خشك شد با شراب آميزند بهترين پادزهر نيش كژدم است . مدفوع مرغ خانگى پادزهر قارچ سمى است . و آزموده شده كه همين دارو خلط غليظ و لزج را خرد مىكند . در پشك بز جاذبيتى هست كه سم زنبور را بيرون آرد .\r\nسرگين گاو نر را بسوزانند پشه از دودش گريزان است .\r\n\r\nزيتون :\r\nدرختى است تنومند كه در برخى از سرزمينها مىرويد . از زيتون روغن مىگيرند . روغنى كه از زيتون نارسيده گيرند نامش زيت انفاق است و آنچه از زيتون رسيده و زيتون ميانه رسيده و نارسيده بدست آيد زيت است و بس . زيتى كه از زيتون ميانهء رسيده و نارسيده گرفته مىشود در كنش هم ميانهء اين و آن است . روغن را از زيتون كاشتنى و از زيتون وحشى مىگيرند . روغن زيتون اگر كهنه باشد در\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nضمادها تأثير روغن گرچك و روغن ترب و روغن سياه‌دانه دارد ، ليكن از آنها گرم‌مزاج‌تر است و كنشش تقريبا كنش آنهاست . اگر بخواهند به منظور دارويى شاخ و برگ زيتون را بسوزانند بايد با عسل بيندايند .\r\nگزينش : بهترين روغن زيتون كه براى تندرستان مفيد باشد روغن زيتون نارسيده است . بهترين انگم زيتون وحشى انگمى است كه زبان‌سوز است . اگر زبان را نگزد بيهوده است . مزاج : روغن زيتون نارسيده در اول سرد و خشك است . روفس گويد رطوبت دارد . روغن زيتون رسيده گرم معتدل است و گرايش به رطوبت دارد . اگر شسته شود در خشكى و ترى معتدل گردد و از حرارتش مىكاهد . بطور عموم زيتون رسيده گرم است و روغنش مايل به ترى است . زيتون كال سرد معتدل است . چوب و برگ زيتون سرد است . اگر روغن زيتون كال بسيار كهنه باشد هم مزاج روغن زيتون شيرين است . خاصيت :\r\nهمه نوع از روغن زيتون تن را توان بخشد . جنبش را زياد كند . پالاينده است . روغن زيتون وحشى را در ظرفى مسين بجوشانند تا منعقد شود تقريبا قوت شيرهء فيلزهره را پيدا مىكند . آب زيتون نمك‌سود از نمكاب بهتر تنقيه مىكند . روغن زيتون كهنه تند است اما بدان اندازه نيست كه زبان گز باشد . زيتون كمتر تغذيه دهد . آرايش : برگ زيتون وحشى براى كژدمه خوب دارويى است . و بر تن مالند بازدارندهء عرق است . روغن زيتون وحشى در بسيارى از كنشها با روغن گل برابر است . روغن زيتون وحشى موى را نگه مىدارد و نمىگذارد زود سفيد شود . اما به شرطى كه هر روز استعمال كنند . دمل و جوش : ضماد زيتون وحشى در علاج باد سرخ و مورچه و ( شرى - جوش خرد و با خارش و التهاب ) . مفيد است ، ورم گرم را مىگدازد . چوب تر زيتون را آتش بزنند و خونابه‌اى كه از آن مىتراود داروى گرى و قوباء است .\r\nرسوب غليظ روغن زيتون و بويژه اگر با برگ زيتون مخلوط گردد ورم گرم غده را دواست . زخم و قرحه : روغن زيتون نارسيدهء وحشى ، در علاج قرحهء تر ، قرحهء خشك ، گرى مفيد است . برگ زيتون وحشى داروى باد سرخ ، بيمارى مورچه ، جوشهاى مسرى ، جوشهاى پليد ، جوشهاى چركين و شرى است . قسمت غليظشدهء رسوبى زيتون را با مازريون مخلوط كنند گرى و حتى گرى چهارپايان را شفا دهد . سوختگى را با زيتون پرورش يافته در نمك آب ضماد كنند تاول نمىزند ، و چرك پليد را مىزدايد .\r\nانگم زيتون وحشى در علاج گرى چركين و قوباء مفيد است و ضمن داروهاى مرهم زخم است .\r\nمفاصل : حقنه با آب زيتون نمك‌سود - زيتون شور - داروى عرق النسا است . روغن زيتون شسته داروى درد پى و عرق النسا است . كسانى كه نقرس دارند با روغن زيتون كهنه جاى نقرس را بيندايند نفع بينند .\r\nسر : برگ زيتون را در آب‌غوره بجوشانند تا در پرمايگى چون عسل گردد و بر دندان كرم خورده بگذارند دندان را برمىكند . روغن زيتون وحشى در علاج سردرد همانند روغن گل است . افشرهء زيتون وحشى را خشك كنند و از آن قرص سازند و نگه دارند رطوبتهاى گوش را درمان كند . مضمضه كردن با روغن زيتون وحشى خونريزى لثه را بازدارد و دندانهاى لق را استوار سازد . انگم زيتون وحشى را آگنهء دندان كرم خورده كنند مفيد است . روغن زيتون كژدمى « 1 » ، بهترين قطرهء معالج درد گوش است . برگ زيتون را\r\n\r\n\r\n","description":"","footnote":"\r\n( 1 ) - كژدم را در روغن زيتون به مدت بيست و شش ماه نگاه مىدارند و بعدا روغن را با كژدم به مدت چهل روز در آفتاب مىگذارند .\r\nاين دارو را ( زيت العقارب ) روغن زيتون كژدمها مىگويند ( تحفه ) .\r\n","page_name":" 144 ","page_number":144},
  {"content":"\r\n\r\nبخايند براى از بين بردن جوشهاى زبان و دهان بد دارويى نيست . چشم : روغن زيتون كهنه را - شش ساله - در چشم كشند تيرگى چشم از بين مىرود . غليظ شدهء رسوبى آن ضمن داروهاى چشم است .\r\nسوختهء برگ زيتون براى چشم كار توتيا مىكند . انگم زيتون تم و سپيدى چشم را دواست . و علاج بيمارى قرنيه است . افشرهء برگ زيتون داروى ( چشم برآمدن ) برآمدگى چشم است و قرحه‌هاى قرنيه و آب‌ريزيهاى چشم را علاج كند . در معالجه بيماريهاى چشم برگ زيتون كاشتنى بهتر از برگ زيتون وحشى است . انگم زيتون ديده را جلا دهد . پليديهاى چشم را مىزدايد . آب و سپيدى چشم را از بين مىبرد . سينه : بخور كردن زيتون سياه همراه هسته‌اش علاج برنشيت و بيماريهاى شش است .\r\nاندامان غذا : رسوبى روغن زيتون را بر شكم مستسقى مالند مفيد است . زيتون تنهاى تنها ديرهضم است . زيتون درشت نمك پرورده اشتهاآور ، توانبخش معده مىباشد و كيموس قبض بوجود آورد . زيتون روغن گرفته‌اش ( محلل ) از هر زيتونى زودهضم‌تر و گواراتر است . روغن زيتون كال با معده سازگار است . اندامان دفعى : قبل از غذا زيتون را با آبكامه خورند شكم نرم گردد ( ملين است ) . نه اوقيه زيتون را با آب گرم يا با آب‌جو سركشند مسهل است . زيتون را با فيجن بپزند علاج پيچش روده ( مغص ) و كرم است و در قولنج ورمى نافع ، و براى علاج قولنج دردى بدان حقنه كنند . افشرهء زيتون را فرزجه ( پرزه ) كنند نزيف و رطوبتهاى زهدان را قطع مىكند . شكم را با ضماد زيتون و آرد جو ببندند اسهال مزمن را چاره كند . فراوردهء روغن زيتون كهنه با آب‌غوره چنان كه ذكر شد ، اگر حقنه كنند در علاج قرحهء درونى پيزى و زهدان سودمند است . حقنه با انگم زيتون ادرار بول و پرزهء انگمش ادرار حيض كند و بچه را بيرون آرد . زهرها : زهرخورده اگر روغن زيت را با آب گرم بخورد با اينكه دلش بهم مىخورد ولى از قوت سم مىكاهد . شنيده‌ام كه انگم زيتون وحشى زهرى است كشنده .\r\nزردوار : فكر مىكنم كه جدوار ( ماه پروين ) باشد .\r\n\r\nزراوند ( سراوند ) :\r\nديسقوريدوس گويد : نام زراوند نامى است قديمى و بعد از اين نام بعضى آن را ( ارسطن ) « 1 » گفته‌اند كه به معنى سرآمد است و كلمهء ( لوخوس ) را بدان افزوده‌اند كه به معنى زن تازه زائيده است . و جملهء ( ارسطن لوخوس ) به معنى بافايده‌ترين دارو براى زن تازه زاييده مىباشد . هم از اين گياه نوعى ديگر هست كه ماده است و گرد و آن را غلتان ( مدحرج ) خوانند . برگ زراوند به برگ عشقه مىماند . بويش كمى تند و خوش . برگش تا اندازه‌اى مستدير و نرم است . رشته‌هاى زياد دارد و همه از يك بيخ برخاسته‌اند . شاخه‌هايش دراز است و گلش سپيد ، تو گويى گل عاقرقرحا ( اكركره ) است . آن نوع از زراوند كه وسط گلش سرخرنگ است بدبوى مىباشد . نوعى ديگر از زراوند هست كه آن را نر و مقابل غلتان ماده دانند و ( فطولندس ) خوانند . اين نوع داراى برگهايى است از برگ غلتان درازتر و شاخه‌هايش باريك و به اندازه يك وجب طول دارند . گل زراوند نر بنفش‌رنگ است و گلهايى كه به گل\r\n\r\n\r\n","description":"","footnote":"\r\n( 1 ) - زراوند : ارسطولوخيا ( معين ) .\r\n","page_name":" 145 ","page_number":145},
  {"content":"\r\n\r\nدرخت گلابى مىمانند بسيار بوى بد مىدهند . بيخ زراوند غلتان از بسيارى ريشه‌هايى كه دارد به شلغم مىماند . بيخ زراوند دراز به درازى يك وجب و بيشتر از يك وجب و به ستبرى انگشت است و بيخ زراوند غلتان و زراوند دراز هر دو راه‌راه است . و مزهء هر دو تلخ و خوش‌بو است . نوعى ديگر از زراوند هست كه آن را زراوند خوشبوى گويند . شاخه‌هايش باريك و پربرگ و برگش تقريبا مستدير و به برگ گياه هميشه بهار شبيه است و گلش به گل فيجن مىماند . بيخ اين نوع از زراوند بسيار دراز و باريك است و پوستهء ستبر دارد و بوى عطر مىدهد و عطاران آن را در آماده كردن روغنها به كار مىبرند . برخى چنين پنداشته‌اند كه زراوند دراز به ( نعنع الكرم ) « 1 » مىماند . و زراوند غلتان را نيز قسم ماده از تيرهء زراوند دراز مىپندارند . و به عقيدهء آنان زراوند غلتان ( نخود الوندى ) كه جنس مادهء زراوند است برگش همانند برگ عشقه است كه عشقه از تيرهء لبلاب است . بوى تند و خوشى دارد و تقريبا مستدير است و طعمش كمى تند مىباشد .\r\nمزاج : همه انواعش در سوم گرم و در دوم خشك است . خاصيت : زداينده ، لطافت‌بخش ، بازكننده ، نازك‌كننده ، با كشش . كه خار و پيكانها را جذب مىنمايد . نوع درازش در زدودن و گرمى بخشيدن داراى مقام اول است و ازاين‌روى در بازرويانيدن گوشت و بهبودى بخشيدن به قرحه تأثيرش از همه بيشتر است . اما در بقيه كنشها غلتان مفيدتر است . زيرا در باز كردن و نرم نمودن يكه‌تاز است و در گرمى بخشيدن با نوع دراز برابر يا اندكى كمتر است . ولى بدون شك لطافت غلتان از آن قسم دراز بيشتر است و به همين علت است كه در فرونشاندن دردهاى ناشى از باد كردن از همه مؤثرتر است . قسم سومى از اقسام زراوند از هر دو قسم : دراز و غلتان ناتوانتر است . آرايش : بهك را مىزدايد ، دندان را جلا دهد .\r\nچرك از دندان ببرد . رنگ را رونق بخشد ، براى دندان غلتان از همه بهتر است . زخم و قرحه : قرحه‌هاى پليد و بدخيم و پوست‌انداز را تنقيه كند . و گوشت مىروياند . و براى بازآوردن گوشت نوع دراز بهتر از سايرين است . اگر زراوند را با زنبق بر قرحه‌هاى گود و گنديده نهند چرك و ريم را از بين مىبرد و گودى را پر از گوشت سالم مىكند . مفاصل : همه انواع زراوند و بويژه زراوند غلتان ( نخود الوندى ) در علاج گسستگى ماهيچه مفيد و جاى نقرس را بدان اندايند و از سستى ماهيچه جلوگيرى كند . و اگر بيماران نقرس تناول نمايند فايده بينند . سر : زراوند را با عسل در گوش چكانند چرك گوش را پاك كند و شنوايى را تقويت مىنمايد و نمىگذارد دمل در گوش پديد آيد . زراوند و فلفل كه باهم باشند ريختنىهاى مغز را خارج كنند . زراوند در علاج صرع مفيد است و لثه را استحكام بخشد . سينه : زراوند و بويژه غلتان آن در مداواى برنشيت ، در تنقيهء سينه ، در تسكين دادن پهلودرد اگر با آب قاطى شود و بخورند سودمند است .\r\nاندامان غذا : داروى سكسكه است . همراه اسكنجبين علاج طحال است . و گاهى زراوند را با سركه بر طحال مالند بسيار مفيد است و در اين علاجها غلتان از همه قوىتر است . اندامان دفعى : اگر يك درخمى از آن سائيده شود و با آب بخورند خلطهاى بلغمى و مرارى را بيرون راند و به پيزى فايده مىرساند . اگر زراوند دراز - يا - زراوند غلتان با مر و فلفل آميزد و تناول شود در تنقيهء زائده‌هاى زهدان ، پاك شدن خون تازه زائيده ، روان ساختن خون حيض و بيرون آوردن بچه خوب دارويى است . تبها :\r\n\r\n\r\n","description":"","footnote":"\r\n( 1 ) - پودينه باغى\r\n","page_name":" 146 ","page_number":146},
  {"content":"\r\n\r\nداروى تب‌لرز است . زهرها : پادزهر نيش كژدم است . و بويژه قسم دراز آن پادزهرىاش بيشتر است .\r\nگويند وزن دو درهم آن را با نوشابه‌اى بنوشند ، يا آن را ضماد كنند و بر جاى نيش گذارند گزند حشرات و زهرها را دفع كند . جانشين : جانشين غلتان به وزنش زرنباد و يك‌سومش بسباسه - چارگون - و نيم وزنش كوشنه . اما جانشين زراوند دراز نيم وزنش زرنباد و نيم وزنش فلفل است و كافى است كه كار او را انجام دهند .\r\n\r\nزمارة الراعى ( بارهنگ آبى ) :\r\nمزاج : گرم و خشك است و شايد اين گرمى و خشكى در اول دوم باشد .\r\nخاصيت : گويند هيجان را فرو نشاند . اندامان دفعى : برحسب آزمايش جالينوس در روغن جوشيدهء آن سنگ گرده را خرد كند . بعضى گويند در مداواى قرحهء روده ، پيچش و درد روده ، درد زهدان ، سودمند و ادرار بول و حيض كند و در علاج فتق مؤثر است . زهرها : يك مثقال يا دو مثقال تناول شود پادزهر خرگوش آبى و افيون و غيره مىباشد .\r\n\r\nزبيب ( مويز ) :\r\nدر بحث انگور مويز را نيز شرح خواهيم داد .\r\n\r\nزهره :\r\nگياهى است كه برگهايش عدسى باشد و شاخه‌هايش پايا و كم‌برگ . بيخ باريك دارد . در شوره‌زارهاى گرم و آفتابى رويد و در مزه‌اش شورى احساس مىشود . نوعى ديگر از اين گياه هست كه به هميشه بهار شبيه و رنگش ارغوانى و از آن ديگرى خوش‌رنگ‌تر است . زهرهء اولى زخم را بهم آرد و بيرون ريختنىها را نرم نمايد . زهرهء دومى با اسكنجبين تناول شود داروى صرع است .\r\n\r\nزوان ( چچم ) :\r\nمىگويم زوان نامى است براى دو چيز : يكى از آن دو دانه‌ايست شبيه گندم آن را نان مىكنند و زوان پرمايه مىگويند . دومى دانه‌اى است بد و مستىآور . مقصود ما در اينجا همان زوان اولى است . گزينش : بهترين آن است كه برگش ترد و زودشكن نيست . بلكه در خائيدن لزج است و مزه‌اش كمى به گسى مىزند . و رنگش مايل به سرخ است . پولس گويد : زوان تقريبا در گرمى و سردى با گندم هم‌قوت است . زوان خشكنده و چسبنده است .\r\nدر اينجا فصل زاء پايان مىيابد و مجموع داروهاى اين فصل بيست و هفت است .\r\n\r\nفصل هشتم حرف ( ح )\r\n\r\nحضض ( شيرهء فيل زهره ) :\r\nحضض دو نوع است : حضض هندى كه به پندار قوى شيرهء فيل زهره\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمىباشد دوم حضض مكى كه نوع ساخته شدهء آن است . نوع سومى هم هست كه بدل حضض و مغشوش است . و غش چنان ماهرانه صورت گرفته كه آن را از حضض اصلى نتوان بازشناخت . مثلا افشرهء زرشك را در آب مىجوشانند تا منعقد مىشود و مردم پندارند كه حضض درست است . حضض هندى داراى قوتى است كه تقريبا گوهرش آتشى لطيف و خاكى سرد است . حضض مكى به گفتهء ديسقوريدوس از درختى است خاردار كه شاخه‌هايش سه ذراع و بيشتر از سه ذراع درازى دارد و ميوه‌اش به فلفل شبيه و بهم چسبيده و صاف است و پوست زرد دارد و ريشه‌هايش بسيار است . و در جاهاى سخت و دوردست مىرويد . براى بدست آوردن حضض :\r\n1 - پوست درخت را دست‌نخورده از درخت مىچينند و مىكوبند و آبش را مىگيرند . 2 - پوست درخت را در آب مىپزند و بعد از پختن بيرون مىآرند و بارى ديگر بر آتش مىگذارند تا منعقد مىشود . گاهى اين نوع پخته شده را غش مىكنند . چنان كه درد روغن زيتون يا شيرهء افسنتين ( خاراگوش ) يا زهرهء ماده‌گاو را در حال پختن با وى مىآميزند . 3 - ميوهء درخت حضض را در آفتاب مىگذارند و بعدا افشره‌اش را مىگيرند . بهتر اين سه نوع حضضى است كه هرگاه بر آتش نهى گر گيرد و گاهى آن را خاموش كنى كفى برآرد كه همرنگ اجزاى درونى آن باشد . گزينش : حضض هندى در سروكار داشتن با موى از مكى بهتر است و حضض مكى در معالجهء ورمها از هندى مفيدتر است . مزاج : گرمى و سردى معتدل دارد و در دوم خشك است . خاصيت : در حضض هندى گدازندگى هست و اندكى گيرندگى و در علاج هر نزيفى مفيد است . يعنى گدازندگى در درجهء اول و خشكانندگى در درجهء دوم و گيرندگى در حضض سومين درجه را دارد . علاوه بر اين نيروى لطيف هم دارد . آرايش : موى را محكم كند و رنگ موى را سرخ گرداند و بويژه هندى در اين زمينه قويتر از مكى است . لكه‌هاى سياه صورت را مىزدايد .\r\nو همه انواع حضض داروى كژدمه مىباشند . ورم و جوش : داروى ورمهاى سست و مورچگى است .\r\nزخم و قرحه : قرحهء پليد را دواست . مفاصل : مفاصل را استحكام بخشد . سر : در مداواى چرك و ريم گوش ، قرحهء گوش ، زخم لثه و بيماريهاى لثه بسيار سودمند و اگر كام را بدان بيندايند جوش دهان و زبان را خوب مىكند . چشم : دواى رمد است ، قرنيه را جلا دهد . تم چشم را از بين مىبرد . شفاى گرى چشم است . سينه : تناول حضض هندى علاج خون برآوردن و سرفه است . اندامان غذا : خوردن يا ماليدن حضض هندى بر بدن در علاج يرقان سياه و طحال سودمند است و درخت حضض نيز در اين زمينه مفيد است و در اسهال معده نيز نافع است . اندامان دفعى : داروى تركهاى پيزى است . بخورند يا بردارند در علاج اسهال مزمن ، اسهالى كه از ناتوانى معده آيد ، ديزانترى مؤثر است و خون حيض را راه اندازد . ميوهء تازه و ترش در بيرون راندن بلغم آبى و شفا دادن قرحه‌هاى پيزى و بازداشتن خونريزى زنانه و علاج بواسير سودمند است . زهرها : ميوه‌اش در مقابل سمهاى كشنده مقاومت مىكند و حضض هندى را تناول كنند گزند هارگزيده را خنثى سازد . جانشين : وزن آن فيل زهره و نيم وزنش نخل هندى ( فوفل ) و نيم وزنش صندل است .\r\n\r\nحناء :\r\nديسقوريدوس گويد : حناء درختچه‌اى است كه برگهايش بالاى شاخه‌ها قرار گرفته و به برگ\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nزيتون شباهت دارند . ليكن از برگ زيتون بهتر و نرمتر و سبزرنگتر است . گل حنا سپيد است و به گل اشنه مىماند و بوى خوش دارد . تخم حنا سياه و شبيه به تخم گياهى است كه آن را ياس كبود ( اقطى ) خوانند . حنا را از سرزمينهاى گرم مىآورند . مزاج : در اول سرد و در دوم خشك است . آرايش : حنا و آب كندس را بر موى بيندايند موى را سرخرنگ كند . خاصيت : داراى نوعى گدازندگى و گيرندگى است .\r\nخشك كند و آزار نمىرساند و تحليل مىبرد . بادشكن است و دهانهء رگها را باز مىكند . روغن حنا بسيار گرمىبخش و نرم‌كننده است . دمل و جوش : آب‌پز حنا در علاج ورم گرم و بلغمى و ورم پرهء بينى مفيد است كه مىخشكاند . زخم و قرحه : آب‌پز حنا را بر سوختگى پاشند مفيد است . گويند در معالجهء زخم كار خون سياوشان را مىكند و براى معالجهء استخوان شكسته حناى تنها يا داخل مرهم موم و روغن گل ( قيروطى ) سودمند آيد . مفاصل : درد پىها را تسكين دهد . در مرهم فالج و كشيدگى وارد است .\r\nروغن حنا خستگى را از بين مىبرد پيها را نرمش بخشد و در شكستگى استخوان مفيد است . سر : حنا و سركه را بر پيشانى مالند سردرد تسكين يابد . حنا و سركه در علاج زخم دهان و جوشهاى زبان و پيرامون زبان مفيد است . سينه : داروى ورم داخلى حجاب ( شوصه ) است و در مرهم خناق وارد است .\r\nاندامان دفعى : درد زهدان را دوا است .\r\n\r\nحماما ( هل ) :\r\nديسقوريدوس گويد : درختى است تو گويى خوشه‌اى چوبين است كه درهم چنگ زده است . برگش بزرگ و پهن است و به برگ هزارگوشان شباهت دارد . گلش برنگ ( ساذج ) هندى است .\r\nرنگ ميوه طلايى و رنگ چوبش شبيه ياقوت است . هل بوى خوش دارد . نوعى ديگر هست كه درختش بزرگ و در جاهاى مرطوب رويد و از طلايىرنگ نامبرده ناتوان‌تر است . ميوهء اين نوع از درخت هل به سبزرنگى مىزند در بسودن نرم است و چوب آن پاره‌پاره و در بوى آن چيزى شبيه به بوى فيجن بمشام مىرسد . نوع سومى هم هست كه نه دراز است و نه پهنا دارد . زودشكن است و رنگش تقريبا ياقوتى است . به هيئت خوشه‌اى نمودار مىشود و ميوه‌اش نرم و بويش پراكنده مىشود . گزينش : نوع اول كه طلايىرنگ و شاداب و ره‌آورد أرمن و تلخ‌مزه و خوش‌بو است از همه بهتر است . در درجهء دوم آنچه چوبش سبزرنگ است و كم‌بوى و در جاهاى مرطوب رويد و از قسم سوم هرآنچه رنگش به سفيدى و سرخى گرايش دارد و پرمايه و صاف و گسترده و بىپيچ‌وخم و برهم آمده و زبان‌سوز و تندمزه و ديرشكن است بهتر از انواع ديگر است . بهتر آن است كه آب شاخه‌ها را از يك بن گرفت تا مغشوش نشود . ديسقوريدوس گويد : بهترش سفيد سفيد يا سفيد مايل به سرخى است كه غلاف ميوه پر از دانه و خوشه‌اى باشد و بوى تند و خوش بپراكند . و از يكرنگى پا فراتر نگذاشته باشد و مزه‌اش زبان گز و كفكى در آن پديد نيامده باشد . كسانى هستند كه گاهى ثمر گياه ( اموميس ) را به جاى هل قالب مىكنند .\r\nأموميس نيز همچون هل ره‌آورد ارمنستان و گلش به گل پونهء كوهى مىماند و ثمرش بسيار به هل شبيه است ولى اين هل تقلبى أعم از درخت و ميوه از هيچ بويى ، بويى نبرده است . اگر خواهى كه درستى و نادرستى را بيازمايى دانه را بشكن كه بوى خردشده‌ها گواهند . مزاج : در دوم گرم و خشك است . خاصيت : نازك كند ، مىرساند ، قبض است و قوتش با قوت سوسن زرد برابر است . دمل و جوش :\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nورم گرم را مىرساند . مفاصل : نقرس‌داران از آب‌پز هل بنوشند يا در آن بنشينند فايده بينند . سر :\r\nسرگرانى آرد ، سردرد بدنبال دارد ، خواب‌آور است . برخى گويند اگر بر پيشانى مالند سردرد را دواست .\r\nهل از جملهء داروهاى مستىآور و خواب‌آور به شمار مىآيد . چشم : آب‌پزش درمان رمد گرم است .\r\nسينه : ورم سرد حجاب حاجز را بر طرف مىنمايد . اندامان غذا : بندآمدگىهاى راه كبد را باز كند ، آب‌پزش را در بيماريهاى كبد خورند . هل زودهضم‌تر از سوسن زرد است . اندامان دفعى : حيض و بول را روان سازد . درد زهدان و قرحهء زهدان را بر طرف مىنمايد كسى كه درد گرده دارد در آب‌پزش بنشيند و زنى كه زهدانش بيمار است آب‌پزش را تناول نمايد و در ورم درونى نيز نافع است . زهرها : ضماد هل و ريحان پادزهر نيش كژدم است .\r\n\r\nحرف ( تخم ترتيزك بيابانى ، شاه‌تره ) :\r\nديسقوريدوس گويد : بهترين ترتيزك در سرزمين بابل مىرويد كه قوتش همرديف قوت خردل و تخم ترب است . و گويند كه تنها ترتيزك با خردل و ترتيزك آبى برابر است . برگش كه رطوبت دارد از تخمش كم‌نيروتر است . ليكن برگ خشكش تقريبا همان تأثير را دارد و به تخم نزديكى پيدا مىكند . مزاج : تا به سوم مىرسد گرم و خشك است . خاصيت : گرمىبخش و تحليل‌بر و رساننده و نرمش‌دهنده است و ريم و چرك گرى را خشك مىنمايد . آرايش : خوردن يا ماليدن آن موى را از ريزش بازمىدارد . دمل و جوش : داروى ورم بلغمى است ، با آب و نمك ضماد شود دملها را شفا بخشد . زخم و قرحه : در علاج گرى چركين و قوباء مفيد است . با عسل همراه باشد جوش عسلى را از بين مىبرد و پليدى آتش فارسى را براندازد . مفاصل : خوردنش ، ضمادش كه همراه سركه و قاوت جو باشد داروى عرق النسا است . اگر بيمارى عرق النسا همراه با اسهالى باشد كه خون در مدفوع ديده شود . اين دارو را حقنه كنند فايده دارد . و در علاج سست بودن همه پيها بسيار سودمند است . سينه :\r\nشش را تنقيه كند ، داروى برونشيت است . تخم ترتيزك در داروهاى برنشيت وارد است . از آنجا كه داراى قوت قطع‌كننده و نرمش‌دهنده است آن را با سوپ بياميزند براى برنشيت بسيار خوب است . اندامان غذا : معده و كبد را گرمى دهد ، ستبرى طحال را از بين مىبرد و بويژه اگر با عسل ضماد شود . با معده ناسازگار است و شايد علت سوزش‌دهندگى زياد باشد كه در او است . اشتهاآور است . اگر مقدار يك ( اكسوثافن ) از آن تناول نمايند زرداب را قى كنند و از راه مدفوع بيرون آيد . و تنها سه‌چهارم يكدرهم هم اين كار را مىكند . اندامان دفعى : شهوت‌انگيز و كرم‌كش است ، حيض را روان سازد . بچه را بيندازد .\r\nدر روغن جوشيده‌اش بندآور شكم است . و بويژه اگر ناكوبيده باشد چه سائيدن لزجى آن را از بين مىبرد . در علاج قولنج مفيد است . اگر مقدار چهار يا پنج درهم كوبيدهء آن را با آب گرم بنوشند مسهل و بادشكن روده‌ها است . بعضى گويند : ترتيزك بابلى را اگر مقدار يك ( اكسوثافن ) تناول كنند زرداب را از بالا و پايين بيرون راند . و شايد سه‌چهارم درهم اين كار را انجام دهد . زهرها : تناول آن يا ضمادش با عسل پادزهر حشرات است و اگر بسوزانند حشرات از دودش گريزانند .\r\n\r\nحاشا ( آويشم ) :\r\nديسقوريدوس گويد : گياهى است كه بيشتر مردم آن را مىشناسند . درختچه‌اى است\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nخاردار و كوچك . حجمش در اندازه‌ايست كه مىتوان در پنبه پيچيد و فتيلهء چراغ ساخت . برگهاى ريز و باريك دارد . و بر سر شاخك‌ها گلهاى بنفش‌رنگ خودنمايى مىنمايند . آويشم اكثرا در سنگلاخها و بلنديها رويد و هرآنچه در بلنديهاست گلش سفيد مايل به سرخى است . چوبش باريك و به چوب گزنهء دشتى شبيه است و گل آن مستدير است . مزاج : گرم و خشك تا به سوم مىرسد . روفس گويد آويشم از پونه خشك‌تر است . خاصيت : گدازنده و قطع‌كننده است و خون لخته شده را هم پارچه‌پارچه مىنمايد .\r\nو تا آن اندازه گرمى دارد كه لرزش زمستانى را از بين مىبرد . آرايش : زگيلها را مىگدازد . ورم و جوش : ضمادش با سركه داروى ورمهاى تازهء بلغمى است . مفاصل : تناول آن در علاج ناتوانى پىها خوب است . و ضمادش با قاوت و شراب علاج عرق النسا مىباشد . نوشيدنش درد انتهاى دنده‌ها را از بين مىبرد . چشم : بنا به گواهى ديسقوريدوس اگر آويشم را با غذا همراه كنند قوت نظر را نگه دارد و كم‌سويى را از بين ببرد . سينه : سينه و شش را مىپالايد و در خون برآوردن كمك كند . و آب‌پز آن مسكن درد انتهاى دنده‌هاست به شرطى كه با عسل باشد و بليسند . و از قوت خشكنده‌اى كه دارد خون برآوردن را بازدارد . اندامان غذا : در هضم مددكار است . شربت آن سوءهاضمه را از بين مىبرد . و كسانى كه بسيار كم‌اشتها هستند به اشتها مىآيند . اندامان دفعى : بول و حيض را راه اندازد . كرم را بيرون راند . تناول دو درهم تا چهار درهم بلغم را بدون هيچ آزارى بيرون دهد و اسهالش كافى و مفيد است .\r\n\r\nحسك ( خسك ، سه‌كوهك ) :\r\nديسقوريدوس گويد : دو نوع خسك هست اولى برگش به برگ خرفه مىماند و از برگ خرفه باريكتر است . چوبه‌هاى لوله‌اى دارد كه بر زمين پهن شده است . و همراه برگها خارهاى چسبنده - خلنده - و سخت است . اين نوع در ويرانه‌ها اكثرا مىرويد . نوع دومى خسك نمناك است كه در جاهاى مرطوب و كنار آبها رويد . ساقهء پايا دارد و برگش پهن‌تر از خار و خارها را مىپوشاند و ديده نمىشوند . طرف بالايى ساقه ستبرتر از طرف پايينى است . و بر سر اين نوع چيزى باريك ، به باريكى مو روئيده كه به دانهء خوشهء جو مىماند و برش همچون بر خسك اولى سخت است . هر دو نوع خسك سردى رسانند . مردمانى كه در كنار رودخانهء ( سطرموس ) زندگى مىكنند چراى چهارپايان خود را از خسك سبز تأمين مىنمايند . و هرگاه خشك شد بر آن را چون گندم نان مىكنند . نانش شيرين و غذادهنده و سزاوار خوردن است . عموما گوهر خاكى در خسك بيابانى بيشتر و گوهر آبى در خسك كاشتنى بيشتر است و از آنجا كه گوهرش تر است سردى بسيار ندارد . و از آنجا كه گوهر خشكى هم دارد سرديش چندان كم نيست . مزاج : بقول ديسقوريدوس هر دو نوع خارخسك سرد و خشكند . ديگران گفته‌اند در اوايل اول گرم و در اول خشكند و تقريبا هم‌مزاج خسك سرزمين خودمان است . خاصيت : از آنجا كه گيرنده و رساننده و نرمش‌دهنده است ريزش مواد را بازمىدارد . دمل و جوش : مانع ورم گرم و ريزش مواد است و براى ورمهاى گلو داروى خوبى است . زخم و قرحه : خسك آميخته با عسل در علاج قرحهء گنديده و بازرويانيدن گوشت سودمند است . سر : در علاج قرحه‌هاى گنديدهء لثه نافع است .\r\nچشم : آبش را در چشم چكانند خوب است . اندامهاى تنفسى : ورمهاى پيرامون گير ماهيچهء گلو را\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمعالجه مىنمايد . اندامان راننده : شهوت‌انگيز ، خردكنندهء سنگ گرده و آبدان است . افشره‌اش تأثير خود او را دارد . و در علاج عسر البول و قولنج مفيد است . زهرها : دو درهم از بر خسك بيابانى پادزهر مارگزيده و دو درهم آن با شراب پادزهر سمهاى كشنده است . آب‌پزش را بپاشند كيك را از بين مىبرد .\r\n\r\nحرمل ( اسفند ) :\r\nنياز به معرفى ندارد . خاصيت : تقطيع كند و نرمش دهد . مفاصل : محلول آن را بر مفاصل مالند درد مفاصل را از بين مىبرد . سر : مستىآورى است همانند شراب . چشم : ديسقوريدوس گويد : سائيدهء اسفند را با عسل و شراب و زهرهء كبك يا زهرهء مرغ خانگى و آب رازيانه مخلوط كنند كم‌سويى را از بين مىبرد . اندامان غذا : دل بهم خوردن بدنبال دارد . اندامان دفعى : بخورند يا محلولش را بمالند ادرار بول و حيض كند و در علاج قولنج سودمند است .\r\n\r\nحلتيت ( شيرهء انگدان ) :\r\nديسقوريدوس در كتابش آورده است كه حلتيت انگم انگدان است . و گويد :\r\nبيخ و ساقهء انگدان را نشتر مىزنند و شيره‌اش را مىگيرند و حلتيت خشك‌شدهء آن شيره مىباشد . صمغ انگدانى كه ره‌آورد سرزمين ( قورنيا ) باشد همين‌كه زبان از آن بچشد بىدرنگ در تمام بدن چيزى پيدا شود كه به گرى خشك شبيه است اين نوع از صمغ انگدان بدبوى نيست و ازاين‌رو چشيدنش در دگرگونى بوى خوش دهان بسيار مؤثر نيست . نوعى ديگر از حلتيت را از سوريه يعنى از دمشق مىآورند كه كم‌تأثيرتر از صمغ انگدان ( قورنيا ) يى است . در هر دو نوع اين صمغ مىتوانند تقلب كنند بطورى كه قبل از خشك شدن شيره ، شيرهء سكبينه يا آرد باقلى را به آن مىآميزند . نوع تقلبى آن را مىتوان از راه چشيدن و رنگ و بوى شناخت . برخى از مردم گياه انگدان را ( سلقيون ) گويند و شيرهء بيخ آن را كه مشهور به ( محروث ) است ( عنطارث ) مىنامند . در قوت و تأثير ، اول شيره ، دوم برگ ، سوم ساقه است .\r\nو در سرزمين ( لونيه ) گياهى بدست مىآيد كه تماما شبيه بيخ انگدان است . ليكن از بيخ انگدان باريكتر و مزه‌اش تند است و هيچ شيره و صمغى ندارد . آن گياه را ( مأخوذ السف ) گويند « 1 » و در تأثير با بيخ انگدان برابر است . عموما حلتيت دو نوع است يكى بدبوى و دومى خوشبوى . ليكن تندبوى نيست . حلتيت بدبوى از حلتيت خوشبوى آتشىمزاجتر و در همه حالات از آن گرمتر است و از اين تيره حلتيت گرمترش حلتيت ( قيروان ) است . گزينش : بهترينش آن است كه رنگش مايل به سرخى و صاف و روشن است و آن را ( مر ) مىگويند . بوى تندى دارد و بويش به بوى گندنا شبيه نيست و رنگش سبز نمىباشد و چشيدنش بدمزه نيست و به آسانى مىگدازد و هرگاه آب شود رنگش سفيد است . مزاج : در اول چهارم گرم و در دوم خشك است . خاصيت : بادشكن . از گدازندگى كه دارد باد را از بين مىبرد . و با اين‌همه خودبخود بادزاست . قطع‌كننده است و خون لخته‌شدهء درونى را تحليل برد . آرايش : با سركه و فلفل محلول شود داروى داء الثعلب است . اگر با غذا بياميزند رنگ را زيبا كند و زگيل‌هاى ميخى را بركند . دمل و جوش : اگر ورم پليد و كشنده را با نيشتر بدرند و حلتيت در آن آگنند سودمند است . در\r\n\r\n\r\n","description":"","footnote":"\r\n( 1 ) - مأخوذ السف - گرد خوردنى . سائيده‌اش را مىخورند .\r\n","page_name":" 152 ","page_number":152},
  {"content":"\r\n\r\nعلاج دملهاى درونى محسوس و غير محسوس خوب است . زخم و قرحه : داروى قوباء است . مفاصل :\r\nحلتيت را با آب انار نوشند داروى گسستگى در ماهيچه است . گويند اگر مقدار يك ( انولوس ) حلتيت با موم مخلوط كنند و قورت دهند يا با فلفل و فيجن و شراب بخورند درد پىها را از قبيل كشيدگى و فالج معالجه مىنمايد . سر : تنها حلتيت يا حلتيت مخلوط با كندر آگنهء دندان كرم‌خورده شود . يا بر دندان دردمند گذارند درد تسكين يابد . در معالجهء صرع همان كنش فاوانيا را دارد . و اگر بدان غرغره كنند كرم را از گلو برمىكند . چشم : در سرآغاز آب آوردن با عسل به چشم كشند خوب است . سينه : در آب حل شود و بنوشند فورا صدا را صاف مىكند . زبرى ديرينه پاى گلو را شفا دهد . اگر با تخم‌مرغ خورند داروى سرفهء ديرپا و ورم حجاب حاجز است و در علاج ورم زبان كوچك تأثير زاج بلورى دارد . اندامان غذا : اگر با انجير خشك به كار برند داروى يرقان است . و حلتيت با معده و كبد ناسازگار است و به اين دو اندام زيان مىرساند . اندامان دفعى : شهوت‌انگيز است . داروى بواسير است . بول و حيض را روان سازد ، مغص را تسكين دهد . قرحهء روده را دوا كند . پولس پندارد كه كمى روانى همراه قبضى دارد . و گروه اطبا برآنند كه حلتيت در علاج اسهال سرد و كهنه سودمند است . تبها : در علاج تب سه در ميان بهترين دارو است . زهرها : ضماد و تناول و پاشيدن محلولش با روغن زيتون پادزهر هارگزيده و نيش حشرات و بويژه نيش كژدم و رتيل است و گزند سهام « 1 » ارمنى را دفع كند و در بعضى از سمهاى ديگر سودمند است .\r\n\r\nحنظل ( شرنگ ، هندوانهء ابو جهل ) :\r\nشرنگ كه معروف است بر دو نوع است : نر و ماده . شرنگ نر اليافى است و شرنگ ماده سست و سفيدرنگ و نرم است . گزينش : سفيد بسيار سفيد و نرم بسيار خوب است . سياهش بد است و سختش بد . بايد وقتى آن را مىچينند پيهش را فورا بيرون نياورند بهتر آن است چنان كه هست دست‌نخورده بماند . چون در غير اين صورت از تأثيرش مىكاهد . هنگامى بايد شرنگ را به منظور دارويى از بوته چيد كه رنگ سبزش به زردى مىزند ، چه اگر تمام سبز باشد يا به كلى زرد شود از تأثيرش مىكاهد و كارى از آن برنمىآيد . گويند نبايد پوست و تخم شرنگ را به كار ببرند و گويند اگر بوته‌اى تنها شرنگى ثمر داشته باشد نبايد آن را به كار گرفت زيرا در اين صورت سم قاتل است . شرنگ ليفى كه همان شرنگ نرينه است قوىتر از شرنگ مادينه مىباشد كه سست و نرم است . بايد در سائيدنش بسيار كوشند و فريب نخورند كه بسيار سائيده‌اند بايد بطور يقين منتهاى سائيدگى نمودار شود . زيرا كمترين تكه‌اى كه به دشوارى به چشم ديده مىشود همين‌كه با نم برخورد نمود مىآماسد و به پيرامونهاى معده و پيچ‌وخم روده چنگ اندر زند و ورم بدنبال دارد . پس بهتر آن است كه اولا آن را خوب بسايند و بعدا آب عسل بر آن پاشند تا خيس مىشود . باز آن را خشك كنند و باز بسايند . دفع گزند شرنگ و بر سر حال آوردنش با كتيرا و صمغ عربى است و صمغ در اين‌باره از كتيرا بهتر است . زيرا صمغ در خنثى كردن اثر اين دارو نيرومندتر از كتيرا است . مزاج : گرم است و در سوم خشك . اسحق كندى :\r\n\r\n\r\n","description":"","footnote":"\r\n( 1 ) - تير زهرآلود .\r\n","page_name":" 153 ","page_number":153},
  {"content":"\r\n\r\nپندارد كه سرد و تر است و يقينا اشتباهى بزرگ فرموده است . خاصيت : گدازنده ، تكه‌كننده ، بسيار جاذب ، برگ سبز آن خون‌دماغ را بند آرد . آرايش : در مداواى جذام و واريس - پاغر - بر پوست مالند مفيد است . دمل و جوش : برگ شادابش ورمها را مىرساند و تحليل مىبرد . مفاصل : در علاج درد پى و مفاصل و عرق النسا و نقرس سرد بسيار مفيد است . سر : مغز را مىپالايد . بيخ شرنگ را با سركه بپزند و مضمضه كنند درد دندان را فرونشاند . يا اينكه شرنگ را دو نيم كنند و هرچه در ميان دارد دور اندازند و همين پوست تهى را پر از سركه كنند و بر خاكستر گرم گذارند تا مىجوشد . آن سركه را در دهان گردانند مسكن درد دندان است . شرنگ را در روغن زيتون بجوشانند آن زيتون را در گوش چكانند احساس صداهاى گوش را از بين مىبرد . و كشيدن دندان را آسان كند . نفس‌كش و سينه : در علاج بلندنفسى ( انتصاب النفس ) بدان قى كنند بسيار خوب است . اندامان غذا : بيخ شرنگ در علاج استسقا خوب است و با معده ناسازگار مىباشد . اندامان راننده : در بيرون راندن بلغم پرمايه - غليظ - از مفاصل و پيها ويژگى دارد . و زرداب را نيز روان سازد و براى علاج قولنج تر و قولنج بادى دارويى است بسيار سودمند و شايد خون را هم بيرون آورد . شرنگ فرزجه شود بچه را در رحم مىكشد . از آنجا كه در روده ماندگار نيست و بسيار زودگذر است تلخىاش تأثير چشمگيرى بر روده ندارد . شرنگ در مداواى بيماريهاى گرده و آبدان مفيد است و نسخهء داروئيش چنين است : شرنگ را خرد كنند و بسايند - يا اينكه مغزش را از طرف بالايى بيرون آورند و كالبد تهى شده را پر از رب انگور يا شراب شيرين و كهنه كنند و يك شبانه‌روز بماند - يا اينكه بر خاكستر آتش گذارند و تا مىتوانند بسيار خوب آن را بسايند و آنگاه به بيمار تجويز مىكنند . مقدار تناولى آن وزن دو ( كرمه ) يعنى وزن دوازده قيراط است . زهرها : شرنگى كه هنوز به رنگ سبز است و چيده شده زياد از اندازه مسهل و زياد از لازم قىآور است بيمار را آزار دهد و شايد كشنده باشد . شرنگى كه يگانه ثمر بوته است دو دانگش كشنده است و يك دانگ از پوست و دانه‌اش نيز سم است . بيخ شرنگ پادزهر مار است . و در خنثى كردن سم كژدم بهترين پادزهر است . مردى عرب مىگفت كژدم از چهار جاى نيشم زد يكدرهم بيخ شرنگ خوردم فورا خوب شدم . . . پاشيدن آب‌پزش در اين‌باره هم نافع است .\r\n\r\nحمص ( نخود ) :\r\nنخود عموما دو نوع است . كاشتنى و بيابانى . و جنس نخود برنگهاى گوناگون ديده مىشود . نخود سفيد ، نخود سرخ ، نخود سياه ، نخود گاودانه‌رنگ . نخود برى تندمزه‌تر و تلختر از نخود كاشتنى است و بيشتر گرمىبخش است ، و در تأثير دارويى با نخود كاشتنى برابر است . ليكن غذايى كه در نخود كاشتنى است بهتر از غذايى است كه در نخود بيابانى موجود است . مزاج : نخود سفيد در اول گرم و خشك است . و نخود سياه از آن قوىتر است . خاصيت : هر دو نوع نخود بازكن و نرمىبخش و تكه‌كننده هستند . نيروى غذايى كه در نخود موجود است از نيروى غذايى باقلى بيشتر و چسبنده‌تر است .\r\nهمهء انواع نخود بهترين غذاى شش است . نخود تر از نخود خشك فضولات بيشترى بوجود مىآرد .\r\nآرايش : خوردن و پاشيدن آب نخود در زدودن كك‌مك و زيبا كردن رنگ مؤثر است . دمل و جوش : در علاج ورم گرم ، ورم سخت ، ورم غده‌ها و ساير ورمها مفيد است . زخم و قرحه : روغن نخود داروى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nقوباء است . آرد نخود قرحه‌هاى پليد و سرطانى و خارش را دوا كند . مفاصل : علاج درد پشت مىباشد .\r\nسر : جوشهاى تر سر را از بين مىبرد . خيس شده‌اش مسكن درد دندان ، و داروى ورم گرم و سخت لثه و معالج ورمهاى بيخ گوش است . سينه : صدا را صاف مىنمايد . از هر غذايى براى شش بهتر است و سوپ آرد نخود بسيار با شش سازگار است . اندامان غذا : آب‌پز نخود داروى استسقا و يرقان است . هر نخودى و بويژه نخود گاودانه‌اىرنگ و سياه گرفتگىهاى كبد و طحال را باز مىكنند . خوردن نخود نه در آغاز غذا خوب است و نه بعد از پايان آن بهتر آن است كه در ميان غذا تناول شود . اندامان دفعى :\r\nآب‌پز نخود سياه همراه با روغن بادام و ترب و كرفس سنگ آبدان و گرده را خرد مىكند . و همهء انواع نخود براى بيرون آوردن بچه از رحم خوب است . نخود براى قرحهء آبدان بد است . بسيار شهوت‌انگيز است . و ازاين‌رو نخود را بخورد گشن چهارپايان و شتران دهند . نخودآب را ناشتا خورند در برخيزاندن ذكر بسيار قوى است . همه نوع نخود ملين است و گرفتگى كليه را باز مىكند و بويژه نخود سياه و گاودانه رنگ آن مؤثرتر است . بعضى گويند : نخود را در سركه بخيسانند و ناشتا بنوشند و تا نيمروز صبر كنند كرم را مىكشد . بقراط فرمايد : در نخود دو گوهر موجود است كه در پختن از دست مىدهد . يكى شور است كه ملين شكم و دومى شيرين كه بول را روان سازد و در آن گوهر شيرين بادزايى هست كه شهوت‌انگيز است .\r\n\r\nحنطه ( گندم ) :\r\nنياز به معرفى ندارد . گزينش : بهترين گندم آن است كه در سختى و نرمى حالت متوسط داشته باشد . دانه‌اش درشت و چاق و تازه و صاف و رنگش ميان سرخى و سفيدى باشد . گندم سياه كم‌غذا است . مزاج : گرم است و در رطوبت و خشكى ميانه است . قاوت گندم به خشك‌مزاجى مايل است . خاصيت : گندم درشت و سرخ‌رنگ غذاى زياد دارد . گندم پخته ديرهضم و بادزا است ولى بعد از گوارش غذايش زياد است . آرد سفيد تقريبا قوت نشاسته را دارد ولى از نشاسته گرمتر است . آردى كه خودبخود لزج است با آردى كه لزجى از صنعت - كار انسان - گرفته تفاوت دارد و اثر اين دو لزج يكى نيستند . قاوت گندم به كندى سرازير مىشود و با باد زياد همراه است . پس حتما شيرين‌مزه‌اى مىخواهد كه آن را زود به سرمنزل برساند و بايد آن را با آب گرم شست تا باد پراكنده شود . قاوت كمتر خلط بوجود آرد . نشاسته سرد و تر و لزج است . آرايش : گندم رخساره را صفا دهد . آرد گندم و نشاسته و بويژه اگر با زعفران باشد داروى لكهء سياه صورت است . اندامان غذا : قاوت گندم و جو بر معده گرانى مىكنند . اندامان دفعى : گندم كال ، گندم پخته كه آرد نشده . يا در پختن حل نشده از قبيل گندم هريسه و همينطور هريسه هم خوردنش كرم توليد مىنمايد . زهرها : گندم كوبيده را بر هارگزيده نهند مفيد است . و به عقيدهء من گندم را ناشتا بخايند و بر هارگزيده گذارند بهتر است .\r\n\r\nحلبيب :\r\nدارويى هندى است و به سورنجان سفيد ماند . مزاج : در دوم گرم و خشك . مفاصل : تناولش داروى نقرس و درد مفاصل است . اندامان دفعى : بلغم پخته و خام را بيرون آرد ، كرم‌كش است و كرم كدو را از بين مىبرد و خلطهاى غليظ را مىراند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nحماض ( ترشك ) :\r\nديسقوريدوس گويد ترشك چندين نوع است . 1 - نوعى ترشك در زمينهايى كه خاك مايل به سياهى دارند مىرويد . برگهاى دراز و سرباريك و تيز دارد . در كشتزارها رويد اگر بپزند خوش‌مزه است . 3 - قسمى در جنگل‌ها رويد برگى سخت و اطراف برگش صاف - بىدندانه - است و آن را ( افسولاباين ) گويند . 4 - نوعى ترشك هست كه نرم است و بيابانى و به بارهنگ مىماند . 5 - قسمى از ترشك برگش همانند برگ مرزه و شاخه‌هايى كه تخم گرفته‌اند كوچكند و ترش‌مزه و سرخرنگ و تندمزگى هم در آن است . 6 - نوع ششمى هست كه آن را ( انقوليون ) نامند و برخى آن را ( لعنون ) خوانند . و اين نوع بزرگتر از آن قسم است كه بيان نموديم . اين نوع هم در جنگل رويد و قوتش همان قوت ساير انواع ترشكها است . بعضى گويند : ترشك بيابانى همان است كه آن را سلق بيابانى نامند و بگفتهء آنها همه ترشكهاى برى ترش‌مزه نيستند و شايد برخى چنين باشند . ترشك بيابانى از ترشكهاى ديگر در همه حالات قوىتر است . مزاج : در دوم سرد و خشك . تخمش در اول سرد و در دوم خشك است . خاصيت : قبض است . نوع بىمزه‌اش داراى اندكى گدازندگى است . ترش‌مزه قبض‌تر است .\r\nآنكه بسيار ترش‌مزه نيست غذائيتش بهتر است . كه اين نوع به كاسنى شبيه است . همه انواع ترشك صفرا را برمىكند و خلط خوب و سازگار بوجود آورد . آرايش : بيخ ترشك با سركه داروى پوست انداختن ناخن است . با شراب بپزد و ضماد شود . علاج لكه‌هاى سفيد و قوباء است . ورم و جوش : ضمادش داروى خنازير است و گويند كه اگر بيخ آن را به گردن بيمارى كه خنازير دارد ببندند از خنازير شفا يابد .\r\nزخم و قرحه : بيخ ترشك و سركه داروى گرى چركين و قوباء است . آب‌پزش با آب گرم يا ترشك و آب ترشك را در گرمابه به تن مالند خارش پوست را از بين مىبرد . سر : افشره‌اش را در دهان گردانند درد دندان تسكين يابد . در شراب بپزند داروى دندان‌درد است و ورمهاى بن گوش را از بين مىبرد .\r\nاندامان غذا : ترشك كه با شراب باشد داروى يرقان سياه است . دل بهم خوردن را آرامش دهد ، آرزوى گل خوردن را از بين مىبرد . اگر با سركه بپزند و ضماد كنند و بر طحال نهند ورم طحال را فرو نشاند .\r\nاندامان دفعى : ترشك و تخمش و بويژه تخم نوع بزرگش و گويند برگ همه انواع ترشكها را اگر بپزند و بخورند ملين است . و گويند تخمش قبض است . و بعضى بر اين رأيند كه تخم ناپختهء ترشك ملين و لغزاننده است . بيخ كوبيدهء ترشك در علاج رطوبتهاى زهدان مفيد است . اگر با نوشابه‌اى بنوشند سنگ گرده را خرد كند . از آنجا كه ترشك داراى مادهء لزج است . از خراش روده و خشك شدن خيو جلوگيرى مىكند و با اينكه در منع خراش روده مفيد است مواد را نيز مىلغزاند . تخم ترشك را با آب و شراب آميزند و خوشمزه سازند ؟ قرحهء روده و اسهال مزمن را دواست . تخم ترشك را بكوبند و بسايند و زنان بردارند رطوبتهاى سايل زهدان هرچند مزمن هم باشند قطع شود . و اگر با شراب بپزند و بنوشند سنگ مثانه را خرد كند و حيض را روان سازد . زهرها : ترشك و بويژه بيابانى آن پادزهر نيش كژدم است . و اگر تخم ترشك را قبلا به كار برند نيش حشرات و كژدم كارگر نيست .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nحرشف :\r\nاز تيرهء كنگر است « 1 » . ( صمغ كنگر ) . مزاج : تا به دوم مىرسد گرم معتدل و مايل به رطوبت است . خوزى گويد : در اول گرم و در دوم تر است . از قول جالينوس گويند كه به رأى او حرشف در آخر دوم گرم است . و به عقيدهء من انواع بسيار دارد كه مزاج آنها متفاوت است . خاصيت : تنقيه‌اش اندك و خشكاننده است و لطافتى هم دارد . خوزى گويد : سوداء پديد آرد و نفهميده است . آرايش : محلول آن داروى داء الثعلب و با آبش سر شويند شپش‌كش است . بول بدبوى را ريزش دهد و در نتيجه بوى بد زيربغل را هم مىزدايد . ورم : ورمها را فرو نشاند . زخم و قرحه : آبش داروى خارش سخت است . سر :\r\nآبش شورهء سر را از بين مىبرد . اندامان غذا : دل بهم مىزند و بويژه حرشف كوهى بيشتر مؤثر است . و در دل بهم خوردن بيخ و صمغ آن كه كركند است فعالتر است . در فصل كاف كركند را تفصيل مىدهيم .\r\nاندامان دفعى : شهوت‌انگيز است . بول را راه اندازد . بول بدبوى را بيرون راند ، ملين است . بلغم را خارج كند ، و اگر با شراب خورند اكثرا شكم بند آرد .\r\n\r\nحندقوقى ( شبدر ) :\r\nشبدر گياهى است كه سه نوع دارد . بيابانى ، كاشتنى ، مصرى . تخم آن را نان كنند و مىخورند . مزاج : ابن جريج گويد : در آخر دوم گرم و خشك است . ابن ماسويه عقيده دارد كه در وسط دوم گرم است . گمان مىرود كه قسم كاشتنى آن گرميش در آخر اول باشد . خاصيت : شبدر كاشتنى به اعتدال مىزدايد و مىخشكاند . شبدر بيابانى قبض و گرمىرسان است و روغنش بادهاى پرمايه را پراكنده سازد . آرايش : شبدر كاشتنى و بيابانى هر دو داروى لكه‌هاى سياه رخسارند . زخم و قرحه :\r\nافشرهء شبدر كاشتنى كه با عسل باشد قرحه را تنقيه كند . مفاصل : روغنش داروى درد مفاصل است و بيمارى ( خوف الزمانه ؟ ) را از بين مىبرد و گروهى را از اين بيمارى شفا داده است « 2 » . سر : افشره‌اش را به بينى كشند عطسه آورد و براى بيماران صرع بسيار سودمند است . چشم : افشرهء شبدر كاشتنى و بويژه اگر با عسل باشد سفيدى چشم و تم چشم را چاره كند . سينه : هر نوع از شبدر و بويژه شبدر بيابانى درد دنده‌ها را كه از بلغم باشد دوا كند . خناق و درد گلو آرد و در اين حالت علاجش گشنيز و كاسنى و كاهو است كه آسيبش را دفع كنند . اندامان غذا : علاج درد سرد بادزاى معده است . روغنش در سرآغاز استسقا داروى خوبى است . اندامان دفعى : ادرار بول و حيض دهد . شبدر بيابانى با شربت تخم پنيرك بستانى ( ملوخيه ) داروى درد مثانه است . روغن شبدر علاج درد خايه‌ها و زهدان است . شبدر بيابانى قى و اسهال را درمان كند . و شكم را بند آورد . شبدر و تخمش شهوت‌انگيز است . تبها : چنين شنيده‌ام كسى كه تب نوبه دارد اگر سه برگ يا سه دانه از تخم شبدر بخورد يا اگر در تب سه اندر ميان چهار برگ يا چهار دانه از تخمش تناول نمايد . نوبت تبها بهم مىخورد . زهرها : آب شبدر بر جاى نيش كژدم پاشند فورا تسكين يابد . اما اگر بر اندامى درست پاشند سوزش و درد پيدا شود . تخمش از خود شبدر در علاج نيش كژدم قوىتر است .\r\n\r\n\r\n","description":"","footnote":"\r\n( 1 ) - در اينجا كركند نوشته شده . هم در همين فصل تكرار شده كه كركند را در فصل كاف مىآورم . اما در فصل كاف عين همين دارو را كنگرزد نوشته‌اند كه صحيح كنگرزد است و به معنى حرشف است .\r\n( 2 ) شايد مراد از خوف الزمانه ، ترس ناگهانى باشد .\r\n","page_name":" 157 ","page_number":157},
  {"content":"\r\n\r\n\r\nحلبه ( شنبليله ) :\r\nمزاج : در آخر دوم گرم و خشك است و رطوبتى بيگانه دارد . خاصيت : رساننده و نرمىبخش است . زيرا حرارتش با لزجى همراه است . آن لزجى نمىگذارد كه گرمايش آزار رساند و گرمى ملايم مىشود . شنبليله كيموس زياد دارد اما كيموس آن خوب نيست . آرايش : روغنش همراه آس براى مو مفيد است . اثر قرحه را از بين مىبرد . مادهء لعابى تخم شنبليله و بويژه اگر با روغن گل باشد تركهاى ناشى از سرما را خوب مىكند . و در داروهاى لكه‌هاى سياه رخساره و زيبا شدن رنگ و دگرگونى بوى دهن و بوى بد تن و عرق وارد است . ورم و جوش : ورمهاى بلغمى و سخت را مىگدازد .\r\nآرد شنبليله ورمهاى گرم پديد و ناپديد را شفا دهد به شرطى كه التهاب نكرده باشند و تا اندازه‌اى سخت باشند . ورمهاى اندرونى را نرم مىنمايد و مىرساند . قرحه : با روغن گل داروى قرحه مىباشد . سر :\r\nسرشويه كنند شوره را از بين ببرد . سردرد آورد و بويژه اگر با ( مرى « 1 » ) باشد اما مرى براى معده خوب است و اگر همراه شنبليله باشد از گزندش به معده مىكاهد . چشم : آب‌پز شنبليله نقطهء سرخ چشم را بر طرف كند . بر چشم مالند مواد غليظ را كه سبب آماس چشم مىشوند از بين ببرد . سينه : صدا را صاف كند ، كمى غذا به شش مىدهد . سينه و گلو را نرم كند . سرفه و برنشيت را تسكين دهد . و بويژه اگر با عسل يا انجير يا خرما بپزند و بهترش آن است كه با خرما و هستهء آن بپزد و آب آن را با عسل بسيار قاطى كنند و بر آتش زغال گذارند تا به اعتدال گرم شود و مدتى زياد قبل از غذا بخورند بسيار فايده مىبينند . اندامان غذا : شنبليله را با نطرون بياميزند و ضماد كنند و بر طحال گذارند مفيد است . آب‌پزش با سركه و بخصوص آب‌پز شنبليلهء سبز براى ضعف معده و قرحهء معده مفيد است . دل بهم خوردن دارد اما سركه و آبكامه زيان آن را دفع مىنمايند . اندامان راننده : در علاج آماس و درد و بهم آمدن زهدان در آب‌پزش بنشينند فايده بينند . آب‌پزش با سركه داروى قرحهء روده است . شنبليلهء سبز را بخورند و سركه بر آن سركشند داروى قرحهء معده است . آب‌پزش همراه آب علاج ديزانترى و اسهال است . روغنش آماس پيزى را فرو نشاند . حقنه‌اش در علاج ديزانترى سودمند است . و پيچش و درد شكم را بر طرف مىكند .\r\nو بويژه اگر همراه مرى باشد و قبل از غذا به كار برند . و چون تندمزگى در آن است دردى و رسوبات را به حركت درآورد و بويژه اگر با عسل بسيار نباشد . كه مبادا بسيار سوزش دهد . آب‌پز شنبليله با عسل رطوبت‌هاى پرمايه را از معده سرازير مىكند . بول و حيض را روان سازد . زنانى كه زهدان سخت دارند و بدشوارى بچه مىآورند و زهدان خشكند فرزجهء شنبليله و پيه اردك سازند و همين را شاف صاحبان بواسير كنند مفيد است و بوى مدفوع را بهتر نمايد ( رجيع « 2 » ) و بول و عرق را بدبوى كند ، اما شنبليله در علاج عسر البول به لوبيا گرگى نمىرسد .\r\n\r\nحرذون ( بزمجه ) :\r\nهم مزاج ورل است و به ورل مىماند و كارش كار ورل است . زبلش داروى سفيدى و خارش چشم است و قوهء ديد را زياد كند .\r\n\r\n\r\n","description":"","footnote":"\r\n( 1 ) - مرى : آبكامه .\r\n( 2 ) - رجيع : هرچه از درون به بيرون بازگردد ، كه عرق و استفراغ و مدفوع و بول و غيره را شامل است .\r\n","page_name":" 158 ","page_number":158},
  {"content":"\r\n\r\n\r\nحلزون :\r\nاز تيرهء صدفهاست . خون را فرونشاند و سوخته‌اش داروى زخم چشم است .\r\n\r\nحور رومى :\r\nكه آن را ( تروس ) هم مىگويند . مزاج : در دوم گرم و بسيار گرمىبخش و در اول خشك است . گلش از آن گرمتر و صمغش از گلش گرمىرسانتر است . سر : ثمر آن با سركه در مداواى صرع مفيد است .\r\n\r\nحل :\r\nبرخى گويند حل همان گلنار خوزى است « 1 » . زيان پيها را در بر دارد و ترنجيدن را سبب شود .\r\n\r\nحشيشة الزجاج ( گوش موش ) :\r\nگياهى است كه شيشه بدان جلا دهند . خاصيت : قبض و مرطوب و چسبنده و تنقيه‌كننده و نرمش‌دهنده است . ورم و جوش : ورم را آرام كند ، برگش تناول شود داروى ( جمره ) و سوختگى و ورمهاى بلغمى است . افشره‌اش با سفيداب سرب دواى مورچگى و باد سرخ است .\r\nدر علاج آماس لوزتين اگر بدان غرغره كنند مفيد است . مفاصل : با موم و روغن گل بر نقرس گذارند سودمند است . سر : افشره‌اش با روغن گل داروى درد گوش است . گوش موش يا افشرهء آن را به كام اندايند لوزتين را دوا كند . نفس : سوپ افشرهء آن را بنوشند سرفهء مزمن را علاج كند . اندامان دفعى :\r\nبواسير را از بين مىبرد .\r\n\r\nحربه ( فلنجه ) :\r\nاين گياه را ( لنجيطس ) هم مىنامند . تخم مثلث دارد كه به سرنيزه مىماند و ازاين‌رو عربان آن را حربه ناميده‌اند كه به معنى نيزه است . برگ اين گياه به برگ گياه ( اسقولوقندريون ) شبيه است . مزاج : حربهء كاشتنى كم‌حرارت و حربهء بيابانى در دوم گرم است . زخم و قرحه : سبز و شادابش زخمها را بهم آرد . اندامان غذا : پوستش را با سركه بر سپرز گذارند يا برگ خشكيدهء آن را بخورند درد سپرز را بر طرف كند . اندامان دفعى : ادرار مىدهد و بويژه برگش كه به برگ ( اسقولوقندريون ) شبيه است .\r\n\r\nحالبى ( خرم ) :\r\nاين گياه را از آن حالبى ناميده‌اند كه ضماد آن يا چسباندن آن بر دمل حالبى مفيد است و شفا دهد . حالبى همچون گل ( ورد ) نيروها را تركيب دهد . مزاج : تا اندازه‌اى گرمى دارد و نيروى سردكننده در آن موجود است . خاصيت : تحليل مىبرد و قوتى سردكننده و دفع‌كننده دارد . ورم و جوش : چسباندن و ضمادش ورم دمل حالب را فرو مىنشاند .\r\n\r\nحزاء :\r\nزوفرا است و زوفرا دينارويه مىباشد كه سابقا ذكر كرديم .\r\n\r\n\r\n","description":"","footnote":"\r\n( 1 ) - حل : در لغت اهل حجاز كنجد پوست‌ناكنده است .\r\n","page_name":" 159 ","page_number":159},
  {"content":"\r\n\r\n\r\nحاسيس ( حاشيش ، حسن‌يوسف ) :\r\nاز داروهاى ارمنيان است و گويند در ايران هم هست . به قول خوزيها از فربيون قوىتر است و خوردن بيش از يكدرهم از شربت آن سم قاتل است . مزاج : در چهارم گرم و خشك است . خاصيت : سوزنده و بىمزه است . اندامان غذا : معده را مىسوزاند و قىآور است .\r\n\r\nحب البان :\r\nدر فصل باء بيان شد .\r\n\r\nحب الغار :\r\nمقصودم از دانهء غاردانه ديمست است كه به اندازهء فندقى كوچك مىباشد . پوستش به سياهى زند . نازك است اگر با انگشت بر آن فشار آورى دو تكه مىشود كه هر دو تكه سخت و تقريبا زردرنگند . تا اندازه‌اى خوشبوى مىباشد . و در فصل غين با ذكر غاردانه‌اش را ذكر مىكنيم .\r\n\r\nحب الزلم ( سعد سلطانى ) :\r\nدانه‌ايست خوشمزه و در شهر زور مىرويد . مزاج : در دوم گرم و تر است .\r\nآرايش : فربه‌كننده است . اندامان دفعى : در افزايش آب پشت محشر مىكند .\r\n\r\nحب الميسم :\r\nدانه‌اى است به اندازهء فلفل و همرنگ فلفل است ، ليكن از فلفل شكننده‌تر است . مغزش بسيار خوشبوى و بسيار سفيد است . مزاج : در دوم گرم و خشك است . اندامان غذا : گويند با معده سرد و سست سازگار است .\r\n\r\nحب النيل ( تخم نيلوفر ) :\r\nكه عبارت از كاجيرهء هندى است . گزينش : هرچه سنگين و صاف و نوتر باشد بهتر است . مزاج : هرچند بعضى گويند در اول گرم و خشك است اما راستش اين است كه تا دوم گرم و خشك است . آرايش : در برص و بهك سفيد مفيد است . اندامان غذا : پژمرده مىكند ، دل بهم خوردن بسيار بدنبال دارد . اندامان دفعى : خلطهاى غليظ ، سوداء ، بلغم را به كلى از بين مىبرد . ضد كرم و كرم كدو است . جانشين : براى اسهال و مداواى سودا نيم وزن آن پيه شرنگ و يك‌ششم وزنش سنگ ارمنى كارش را انجام مىدهد .\r\n\r\nحب السمنه ( نقل خواجه ) :\r\nدرختى است كويرى كه بلنديش به يك ذراع مىرسد . برگش سفيدرنگ اما نه بسيار سفيد . ثمرش شبيه فلفل ، روغن دارد و شيره دارد . بعضى گويند حب السمنه تخم ( صامريوما ) است . مزاج : گرم است و كمى نم دارد . آرايش : فربه و زيبا مىنمايد . اندامان غذا : در معده ماندگار است و هرگاه هضم شد غذاى بسيار دهد . اندامان دفعى : آب پشت را فزونى دهد و شهوت را برانگيزد .\r\n\r\nحب الصنوبر :\r\nدانهء اين درخت از پسته باريكتر است . پوست نازك و زودشكن دارد . سرخ‌رنگ است .\r\nمغزى مستطيل و سفيدرنگ و چرب و خوشمزه در بر گرفته است . اين وصف راجع به دانه صنوبر بزرگ است كه آن را ( سوس ) گويند . نوعى ديگر هست كه از آن كوچكتر است . دانهء آن سه‌گوشه است و پوست\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nسخت‌تر دارد و مغزش باريكتر و تندمزه و گس است . حب الصنوبر كوچك بيشتر از آنكه غذايى باشد دارويى است . مزاج : دانه صنوبر بزرگ مثل اين است كه معتدل باشد و گرايش به سوى گرمى و بيشتر از آن گرايش به سوى نمناكى دارد . دانه صنوبر كوچك در دوم گرم و خشك است . خاصيت : رساننده ، نرم‌كننده ، گدازنده ، گزنده است و گزندگى ناخشكيده‌اش بيشتر است . دانه صنوبر را در آب بخيسانند گزندگىاش از بين مىرود . و چون خيس شد بيشتر از پيش نرمى دهد و بيشتر چسبندگى دارد . دانه صنوبر تركيبى از گوهرهاى خاك و آب است كه اندكى گوهر هوايى هم دارد . آرايش : چاق‌كننده است .\r\nمفاصل : اگر دانه صنوبر بزرگ تناول شود سستى و ناتوانى تن را علاج است . و رطوبتهاى تباه را از تن برمىچيند و مىخشكاند . سينه : دانه صنوبر كوچك و بزرگ به تنها و بويژه اگر با شراب سيكى تازه كه هنوز كمى تلخى دارد تناول شود ؟ رطوبت گنديدهء شش را دواست ، چرك و ريم سينه را برون راند ، از خون برآوردن و سرفه مفيد است . دانه صنوبر را با شرابى شيرين بپزند و بخورند شش را از چرك و ريم پاك مىكند . و به همين منظور پوست صنوبر و چوب صنوبر اگر در ليسيدنيها باشند مفيد است . اندامان غذا : همراه گياه خاراگوش ضماد كنند و بر معده گذارند معده را توان بخشد . دانه صنوبر ديرهضم است و غذاى بسيار و نيرومند دهد . اما اگر در آب گرم نخيسانند معده‌گز است . گرمىداران بايد دانه صنوبر را با تبرزد خورند و سردمزاجان با عسل كه هم زودهضم مىشود و هم غذاى خوب دهد و هم براى معده مفيد مىباشد . ديسقوريدوس گويد : دانه صنوبر با معده سازگار نيست . به عقيدهء من اين نظريه صحيح نيست . در حالتى گفتهء او درست است كه دانه بسوزد و تأثير دارويىاش تغيير يابد ؛ و به يقين در آب خيس شده‌اش خوب است و فساد معده را از بين ببرد و باد معده را مىشكند . و اگر دانهء صنوبر را با خرفه بخورند سهل است كه معده را نمىگزد سوزش معده را هم بر طرف مىنمايد . اندامان دفعى : دانهء صنوبر را با كنجد و تبرزد - يا با عسل و ( فانيذ ) خورند آب پشت را بسيار فزونى دهد . زياد خوردن آن و زياد خوردن مرزهء كوهى پيچ و درد شكم آورد . و علاج آن مكيدن دانهء انار ميخوش است كه بعد از خوردنش بمكند . دانهء صنوبر رطوبتهاى گرده و آبدان را به كلى مىزدايد و تقويت آنها كند كه بتوانند بول را در خود نگاه دارند . و هر دو نوع چكميزك را از بين ببرد . قرحهء مثانه و سنگ مثانه را علاج است و ادرار دهد و ضمادش با خاراگوش بسيار نافع است .\r\n\r\nحب القلقل :\r\nسفيدش بزرگتر از كاجيره است . تماما مستدير نيست . مغزى دارد چرب و خوشمزه - بعضى گويند حب القلقل دانهء انار بيابانى است . و هر آن‌كسىكه اين را گفته مىگويد گمان دارم كه بيخ اين گياه از آهك زنده سربرآورده باشد . « 1 » مفاصل : تنهاى سست را توان بخشد . خاصيت : در روغن جوشيده‌اش سبك‌تر است . آرايش : فربهى آورد . سر : سردرد آورد و بويژه اگر آن را مزهء شراب كهنه كنند . اندامان غذا : زياد خوردنش امتلا آورد و قى و اسهال بدنبال دارد . اگر با تبرزد و شكر و عسل بخورند زودهضم‌تر است . در روغن جوشيده‌اش بهتر است خلطش بد نيست و دانهء ريزش سوزش بسيار به معده دهد .\r\n\r\n\r\n","description":"","footnote":"\r\n( 1 ) - مغاث - آهك خاموش نشده - منظور در اينجا خاكهاى آهكى است .\r\n","page_name":" 161 ","page_number":161},
  {"content":"\r\n\r\nحديد ( آهن ) : سه نوع آهن هست - شاپورگان - برماهن ، فولاد . كه اين نوع سومى را مردم مىسازند .\r\nاگر گفتيم شاپورگان منظورمان فولاد طبيعى است و اگر تنها پولاد را ذكر كرديم منظور نوعى است كه از برماهن بدست آورند . سونش شاپورگان تقريبا قوت سونش مس را دارد و براى چرك آلياژ بابى جداگانه خواهيم داشت . خاصيت : زنگ آهن گيرنده است و خورنده . چركش از زنگش ناتوانتر است . و چرك آهن از چرك هر آلياژى بيشتر خشكاننده مىباشد . آرايش : زنگ آهن با شراب علاج كژدمه است .\r\nورم و جوش : زنگ آهن با شراب بر جمره و ساير جوشها مالند مفيد است . مفاصل : زنگ آهن با شراب بر نقرس اندايند سودمند آيد . سر : آهن را در سركهء بسيار تند بجوشانند آن سركه در مداواى ريم و چرك هميشگى گوش بسيار مفيد است . چشم : زنگ آهن در مداواى زبر شدن پلك و ناخنه خوب دوايى است .\r\nاندامان غذا : آهن سرخ شده را در آب فرو كنند و آن آب را با شراب قاطى نمايند در علاج آماس سپرز و سستى و ناتوانى معده بسيار سودمند است . اندامان راننده : سونش آهن مواد آبكى را اسهال دهد ليكن در اين‌باره سونش مس از آن مؤثرتر است . زنگ آهن گيرنده است ( قبض ) . اگر آن را بردارند خونريزى زهدان را بند آرد . زنگ آهن بواسير را خشك كند . آهن سرخ شده را در شراب فرو كنند . آن شراب اسهال مزمن و ديزانترى را بند آورد و سستى پيزى و چكميزك و خونريزى زنانه را علاج مىكند و شهوت‌انگيز هم هست .\r\n\r\nحمام ( كبوتر ) :\r\nپرنده‌اى است مشهور . مزاج : جوجهء كبوتر داراى حرارت و رطوبتى زياد است . كه اين رطوبت در جوجه‌اى كه پرواز مىكند كمتر است . تخم كبوتر بسيار گرم است . خاصيت : جوجه كبوتر رطوبتى زياده و پرمايه ( غليظ ) دارد . سر : خون كبوتر خون‌دماغى را كه از پردهء مغز آيد بند آرد . اندامان غذا : جوجه‌اى كه پرواز مىكند از جوجهء كوچكتر زودهضم‌تر است و خلطش بهتر . بايد گرمىداران گوشتش را با غوره و گشنيز و مغز خيار بخورند . تخم كبوتر چرب و پرمايه است . چشم : چلغوز كبوتر براى سفيدى در چشم كه از اثر بهم آمدن قرحهء قرنيه پيدا شود خوب دارويى است .\r\n\r\nحور ( تبريزى ) :\r\nگويند حور رومى كه يكى از اين تيره درختان است انگمش كهربا است و ما كهربا را در فصلى جداگانه مىآوريم . مزاج : مزاجش معتدل است و كمى به خشكى مايل است . خاصيت : لطيف و تخمش لطيفتر است و چندان گرم نيست . مفاصل : يك مثقال از ثمر آن داروى عرق النسا است . برگ حور رومى با سركه ضماد شود و بر نقرس نهند سودمند است . سر : افشرهء برگ آن را نيمه‌گرم در گوش چكانند درد گوش تسكين يابد . ثمر آن در علاج صرع مفيد است . چشم : ثمرش را با عسل مخلوط كنند و در چشم كشند چشم را تقويت كند . اندامان دفعى : يك مثقال از ثمرش دواى چكميزك است . يك مثقال از ثمرش يا برگش با سركه بعد از پاك شدن از حيض تناول شود مانع حمل است .\r\n\r\nحبة الخضراء ( چاتلانقوش ) :\r\nثمر درخت سقز يا بنه . اين درخت در سرزمين‌هاى سردسير بسيار و مشهور است . و در جزائر ( فوفلادس ) هم پيدا مىشود . و هرآنچه فراوردهء جزائر ( فوفلادس ) است از\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nهمه انواعش بهتر است . رنگش سفيد شيشه‌اى و به رنگ آسمانى نزديك است . بوى خوش دارد و بوى چاتلانقوش مىدهد . بهترين انگم ( شيره ) اين تيره از سقزيها شيرهء بنه و در درجهء دوم مصطكى است .\r\nچاتلانقوش بزرگ همان ( ضرو ) « 1 » مىباشد كه درختش را بنه گويند ( بطم ) . مزاج : بعضى گويند چنان كه در روغن گل قبضى و نرمش‌دهندگى هست در روغن چاتلانقوش نيز وجود دارد . و به درستى گرمايى كه چاتلانقوش مىدهد كم نيست و تا تر و تازه است كمتر خشكاننده مىباشد . و هرگاه تمام رسيده شود در سوم خشكنده است . شيرهء بنه گرم است و اندكى خشكى دارد . خاصيت : گرمىبخش ، نرمىبخش ، پالاينده ، قبض . شيره‌اش كه از شيرهء مصطكى تلختر است در گدازندگى مؤثرتر است . در شيره‌اش اندكى قبضى هست و بسيار زداينده است . و بازكننده خوبى است . مىرساند ، نرم مىكند . مواد را از ژرفاهاى تن به سوى خود مىكشد . و در اكثر حالات كار مصطكى را انجام مىدهد « 2 » . دود ثمر بنه همچون دود كندر بىآزار است . در روغن ثمر درخت سقز سه نيرو ( گرمى ، خشكى ، گدازندگى ) موجود و نيروى گيرنده نيز دارد . بعضى پندارند كه در روغنش تا اندازه‌اى سردى هم هست . آرايش : صورت را جلا دهد . لكه‌هاى سياه را از بين مىبرد . سقز درختى براى تركهاى صورت داروى خوبى است . ورم و جوش : شيره‌اش ورمهاى سخت را نرم كند و مىرساند . زخم و قرحه : گرى و قوباء را از بين مىبرد .\r\nشيره‌اش در مرهمهايى كه براى پاك كردن زخمها و خشك گردانيدن ريم و چرك مىسازند وارد است .\r\nقرحه‌هاى رويهء پوست را بهبودى بخشد ، در علاج خارش قرحه و گرى چركين و گرى بلغمى و جوشهاى بلغمى سودمند است . مفاصل : روغنش جزيى از مرهمهاى ضد خستگى و فالج و دهان‌كجى است . سر :\r\nشيره‌اش همراه عسل و روغن زيتون رطوبتهاى گوش را از بين مىبرد . چشم : دودش به چشم آيد خورهء پلكها را علاج كند و از ريزش مژه جلوگيرى مىنمايد . سينه : ماليدن يا ضماد آن در مداواى پهلودرد مفيد است . شيره‌اش را تنها يا همراه شيرينى بليسند قرحهء شش و سرفهء مزمن را بر طرف مىكند .\r\nاندامان غذا : ميوهء درخت سقز و بويژه روغن دانه‌اش داروى طحال است و سينه را تنقيه كند « 3 » ليكن اشتهاى طعام را از بين مىبرد . اندامان دفعى : ثمر بنه هيجان‌انگيز است و بول را ادرار دهد . شيره‌اش نيز ادرار آرد . به اندازهء فندقى يا گردويى شيره‌اش را ناشتا بخورند اندرون را پاك كند و گرده را جلا بخشد . زهرها : شيره و ثمرش همراه شراب نوشند پادزهر رتيل است .\r\n\r\nحرباء ( آفتاب‌پرست ) :\r\nگويند خونش موى كه از چشم مىكشند از بازروييدن بازمىدارد . گويند تخمش سم قاتل است و در كتاب چهارم شرح داده شده است .\r\n\r\nحية ( مار ) :\r\nمار انواع مختلف دارد و بسيارند . براى استفادهء درمانى مار را با آب و نمك و شبت مىپزند و\r\n\r\n\r\n","description":"","footnote":"\r\n( 1 ) - در فصل بيست و هفتم ( ضرو ) جداگانه آمده و نمىگويند ثمرش بطم است . ؟ !\r\n( 2 ) - و در اكثر حالات كار كندر صنوبر را انجام مىدهد ( نسخهء ديگر كتاب ) .\r\n( 3 ) - كبد را تنقيه كند ( نسخهء ديگر كتاب ) .\r\n","page_name":" 163 ","page_number":163},
  {"content":"\r\n\r\nگاهى روغن زيتون كه همان قوت گوشت مار دارد بر آن اضافه كنند و گاهى پوست آن را مىكنند و مورد استفادهء درمانى قرار مىدهند . ما در كتاب چهارم انواع مارها و فوائد آنها را بيان مىنماييم . گزينش :\r\nبهترين گوشت مار گوشت مار مادينه و بهترين پوست مار پوست نرينهء آن است . خاصيت : گوشت مار خاصيتى دارد كه اگر كسى از آلودگى مواد زائده و بيرون ريختنى پاك نباشد و بخورد زائده‌ها به سوى پوست نفوذ كنند . شخصى گوشت مار خورده بود گردنش پر از خراج شد . وقتى خراجها را نشتر زدند پر از شپش بودند . خوردن گوشت مار عمر را دراز و توانا را تواناتر كند و حسها و جوانى را نگهدار است و بهترين داروى جذام است . و در علاج داء الثعلب نيز بسيار سودمند است . مزاج : گوشت مار بسيار خشكاننده است و گرمىبخشىاش بسيار نيست ، پوستش نيز بسيار خشكىبخش است . آرايش : خوردن آن شپش ببار آرد و زائده‌ها را به سوى پوست مىراند . ورم و جوش : اگر سر و دم مار را بيندازند و بقيهء گوشت يا آبگوشت آن را بخورند از زيادتر شدن خنازير جلوگيرى كند . پوست مار هم همين تأثير دارد .\r\nمفاصل : اگر تقريبا چهار انگشت از طرفهاى بالا و پايينى ( سر و دم ) مار را دور اندازند و بقيه را چنان كه گفتيم آبگوشت سازند و بخورند - يا فقط گوشت را بخورند درد پيها را دوا كند و پوستش هم همين كار را مىكند . سر : پوست مار را در شراب بجوشانند و در گوش چكانند درد گوش آرام گردد . پوست مار با سركه بجوشد و سركه را در دهان گردانند درد دندان تسكين يابد . بهترين پوست مار پوست مار نر است .\r\nجالينوس گويد اگر رشته‌هاى زياد بياوريم و چنانچه با ارغوان رنگش زنيم بهتر است . آنگاه به وسيلهء اين رشته‌ها مار را خفه كنيم و يكى از اين رشته‌ها را بر گردن بيمارى كه آماس زبان كوچك و گلو دارد بپيچيم فائدهء شگفت‌انگيز دارد . چشم : گوشت و آبگوشت مار به دستورى كه نام برديم ديده را قوت بخشد . كليهء اطباء عقيده دارند كه پيه مار آب در چشم پيدا شدن را منع كند و ليكن كسى جرأت به كار بردنش را ندارد . زهرها : شكم مار را پاره كن و بر مارگزيده بگذار درد را تسكين دهد .\r\n\r\nحمار ( خر ، الاغ ) :\r\nخر عادى هست و گورخر هم هست و هر دو شناخته شده‌اند . آرايش : خاكستر گوشت خر يا جگر خر با روغن زيتون بهترين علاج تركهاى ناشى از سرماست . ورم و جوش : خاكستر جگر خر با روغن زيتون داروى خنازير و قرحه است و در مداواى جذام نافع است . مفاصل : كسى كه از خشكى دچار كزاز شده در آبگوشت خر بنشيند . سر : در ناشتا كبد برشتهء خر بخورند داروى صرع است .\r\nو همچنين اگر سمش را بسوزانند و هر روزه مقدار دو ( فلنجار ؟ ) تناول نمايند در علاج صرع مفيد است .\r\nاندامان دفعى : گويند شاش الاغ درمان درد گرده است . و گويند شاش خر وحشى - گورخر - سنگ مثانه را خرد كند .\r\n\r\nحجر اليهود ( سنگ جهودان ) :\r\nبه گردويى كوچك كه كمى به درازا بزند شبيه است . راه راهى است كه خطها از هر دو طرف مىآيند و باهم تقاطع مىكنند و در اين ميانه پولكهايى كوچك و براق تشكيل مىشود . اندامان غذا : با معده سازش ندارد . معده را ناتوان كند و اشتها را از بين مىبرد . اندامان راننده : سنگ جهودان را در آب گرم حل كنند و ده ( انولوس ) تناول شود سنگ كليه را بيرون دهد و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nچنان كه گويند در علاج سنگ آبدان و قطع كردن خونريزى از پيزى مفيد است .\r\n\r\nحجر الاسفنج ( سنگ اسپنگ ) :\r\nسنگى است كه در اندرون ابر مرده يافت شود . و در خرد كردن سنگ گرده سودمند است .\r\n\r\nحجر اللبن ( سنگ شير ) :\r\nسنگى است كه اگر با آب سايند مايعى مىتراود كه به شير مىماند .\r\nخاكسترىرنگ است و مزهء شيرين دارد . در آب مىسايند و گداخته‌اش در قوطى قلعى نگهدارى مىشود . مزاج : معتدل است . ورم و جوش : در سرآغاز پيدايش دمل بددوايى نيست . اما وقتى دمل به مرحله‌اى نهايى مىرسد چندان اثر ندارد كه آن را به كلى خوب نمايد . چشم : سائيده‌اش با آب در چشم كشند مانع وارد شدن مواد تباه به چشم گردد و قرحه‌هاى چشم را شفا دهد .\r\n\r\nحجر الرحى ( سنگ آسيا ، سنگ پاشويه ) :\r\nاين سنگ را در آتش گذارند تا گرم شود و سركه بر آن ريزند . بخارى كه از آن برخيزد ، خونريزى و ورمهاى گرم را منع كند .\r\n\r\nحجر المسن ( سنگ كارد ، فسان ) :\r\nسائيده‌اش را بر پستان و خايه مالند مانع بزرگ شدن مىشود . و ورم گرم پستان را فرو نشاند .\r\n\r\nحجر العاجى ( شكر سنگ ) :\r\nخاصيت : زداينده و خشكاننده ، و بازدارندهء خون است . خونريزى زخم و قرحه را بند آورد .\r\n\r\nحجر عسلى :\r\nسائيده‌اش بسيار شيرين‌مزه است و هم كنشهاى سنگ شير را دارد و در نيرو با شادنه برابر است . تا اندازه‌اى گرمى هم دارد و از داروهاى شمرده شده است .\r\n\r\nحجر القمر :\r\nسنگى است سبك‌وزن كه در عربستان يافت مىشود و در مدت افزايش ماه آن را بدست مىآورند علاوه بر حجر القمر - تفوى ماه و كف ماه هم ناميده شده است . خاصيت : گويند اگر بر درخت آويزان كنند درخت بر دهد . سر : داروى صرع است . و آن را چون تعويذ بر مصروع آويزند .\r\n\r\nحجر اسميطوس :\r\nاين سنگ كنش شادنه دارد و از آن ناتوان‌تر است .\r\n\r\nحجر حبشى ( سنگ ياسم ) :\r\nسنگى است كه ره‌آورد سرزمين حبشه است . رنگش مايل به زردى است .\r\nسائيده‌اش زبان گز است و به شير شباهت دارد . چشم : اگر چشم آماس و ورم نداشته باشد در بر طرف كردن تم چشم مفيد است . اثر قرحهء چشم را مىزدايد و ناخنهء نرم را دوا كند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nحجر افروجى ( سنگ فروغيا ، فروجيا ) :\r\nخشكاننده همراه قبض ، گزنده و گدازنده است .\r\n\r\nحجر الحيه ( مهرهء مار ) :\r\nگويند مهرهء مار سنگ آبدان را خرد كند و جالينوس باور نكرده است . زهرها :\r\nگويند آن را در آب خيس كنند و بر مارگزيده بگذارند مىچسبد و شفا دهد . جالينوس فرمايد شخصى قابل اعتماد و راستگو اين را به من گفته است .\r\n\r\nحجر يطفأ بالزيت ( حجر خزامى ، حجر ثراقى ) :\r\nبه آتش كشيده و گر گرفتهء اين سنگ را به وسيلهء روغن زيتون خاموش كنند و همراه آب به كار برند . حشرات موذى از آن گريزانند .\r\n\r\nحجر اليشب ( يشم ) :\r\nبراى معده بسيار خوب است . جالينوس فرمايد : اگر گردن‌بندى از يشم تا مقابل معده آيد مرى و معده را سود رساند .\r\n\r\nحجر الأساكفه ( سنگ كفش‌دوزان ) :\r\nدر مداواى قرحهء گلو و آماس زبان كوچك بهترين دارو است .\r\n\r\nحجر أرمنى ( سنگ ارمنى ) :\r\nسنگى است كمكى تمايل به لاجوردى دارد و برنگ لاجورد نيست و چون لاجورد پرمايه نمىباشد بلكه نوعى ريگسانى در آن هست و در بسائيدن نرم است و گاهى رنگرزان و نقاشان آن را بجاى لاجورد به كار مىبرند . اندامان غذا : براى معده خوب نيست . ناشسته‌اش قىآور است و شسته‌اش قى نمىآورد . و در هر حال با معده ناسازگار است . اندامان دفعى : در خارج ساختن سوداء از لاجورد مسهل‌تر است و بسيار مسهلى قوى است . از وقتى كه اين دارو را كشف كرده‌اند در بيماريهاى سودا خربق سياه به كار نمىبرند و تنها از سنگ ارمنى استفاده مىكنند .\r\n\r\nحرار الصخر ( خزهء سنگ ، سپوسهء سنگ ) :\r\nجالينوس فرمايد : اين سپوسه چيزى است كه بر سنگها پيداست و به جل‌وزغ مىماند . از دو وجه خشكاننده است . مزاج خودش خشك است و از سنگ نيز خشك‌مزاجى گرفته است . زداينده و سردكننده است - كه علاوه بر خشكى زدايندگى را هم از سنگ استفاده كرده و سردى از آب به وى رسيده است . خاصيت : خشكاننده و سردىبخش است .\r\nديسقوريدوس گويد خونريزى را بند آرد كه من اين را نمىگويم .\r\n\r\nحجر المثانه ، سنگ مثانه :\r\nگويند كسى كه مبتلا به سنگ مثانه است از سنگ مثانه خورد شفا يابد . و من اين نوع معالجه را سفارش نمىكنم .\r\nاين بود بحث ما در فصل حاء كه در آن مجموعا پنجاه و سه دارو را نام برديم .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nفصل نهم حرف ( ط )\r\n\r\nطباشير ( تباشير ) :\r\nتباشير سوختهء ساقه‌هاى چوب خيزران است . گويند در هنگام وزيدن بادهاى سخت ساقه‌هاى خيزران از اثر بهم بسودن مىسوزند و تباشير خاكستر اين سوختن است . تباشير ره‌آورد هندوستان است . مزاج : در دوم سرد و در سوم خشك است . خاصيت : قبض است و دفع‌كننده و كمى گدازندگى دارد . سردى بخشيدنش از هر خاصيت ديگرى بيشتر است . گدازندگيش نسبت به تلخ‌مزگى اندكى است كه در او است . به علت گدازندگى و گيرندگى بسيار خشكاننده است . تباشير مانند گل سورى داراى نيروى مركب است . اندامان سر : از زخمهاى دهان و جوش زبان ( قلاع ) و در بيماريهاى ناشى از ترس ( توحش ) مفيد است . چشم : در علاج ورم گرم چشم داروى خوبى است . سينه : تناول تباشير و مالش محلول آن در تقويت قلب و علاج تپش گرم ( خفقان حار ) و غش كردنى كه از ريزش زرداب به سوى معده رخ مىدهد مفيد است . اندامان غذا : تشنگى ، استفراغ ، التهاب معده ، ناتوانى معده ، را از بين مىبرد . زرداب را از رسيدن به معده جلوگيرى مىكند . افسردگى را علاج است . اندامان دفعى :\r\nبازدارندهء خلط صفرايى است . تبها : مانع تبهاى شديد است .\r\n\r\nطرخون ( ترخون ) :\r\nمشهور است . گويند عاقرقرحا بيخ ترخون كوهى است . مزاج : هرچند داراى نيروى مخدر است ولى چنان مىنمايد كه تا دوم گرم و خشك باشد . كسانى كه جاى اعتماد نيستند گفته‌اند ترخون گرم و خشك است . خاصيت : رطوبتها را برچيند و خشك مىكند و نوعى سردى دارد كه سودمند است . سر : خائيدن ترخون و در دهان نگهداشتنش در زخم و جوش درون دهان نافع است .\r\nاندامهاى تنفسى : سبب درد گلو مىشود . اندامان غذا : ديرهضم است . اندامان دفعى : اشتهاى جماع را نابود سازد .\r\n\r\nطلحشقوق ( كاسنى بيابانى ) :\r\n« 1 » كه نوعى از هندباى مشهور است . مزاج : سرد و تر است و سردى از ترى بيش است . خاصيت : سردىبخش و بازكننده است . چشم : شير آن سفيدى چشم را مىزدايد .\r\nاندامان غذا : افشره‌اش بهترين علاج استسقا است و راه‌بندانهاى كبد را باز مىكند . زهرها : با زهرها مبارزه مىكند . ضمادش را بر جاى نيش و بويژه نيش كژدم مىگذارند .\r\n\r\nطرفاء ( گز ) :\r\nديسقوريدوس گويد : دو نوع گز هست . نوعى در نزديكى آبهاى راكد رويد كه ثمرش به گل آن مىماند . و ماهيتش ماناى چوبك اشنان است . نوع دومى كه بيشتر در مصر و شام يافت مىشود\r\n\r\n\r\n","description":"","footnote":"\r\n( 1 ) - در فصل ها - شرح هندبا - طرخشقوق آمده - و درينجا طلحشقوق است و گويد نوعى از هندبا است .\r\n","page_name":" 167 ","page_number":167},
  {"content":"\r\n\r\nكاشتنى ( بستانى ) است و بجز ثمرش همه‌اش به گز بيابانى شبيه است . ثمر گز بستانى به مازو مىماند .\r\nزبان‌گير است و براى درد دندان به كار آيد و در داروهاى چشم و دهان بجاى مازوج به كار مىبرند . تناولش خون برآوردن را بازدارد و اسهال‌آور است . خاصيت : قبض و زداينده و پاك‌كننده است . بسيار خشكاننده نيست . آب گز زداينده و خشكاننده است . زدايندگى بيشتر از خشكاندن است . خشكانندگى آن همراه گيرندگى است . ثمر گز بسيار قبض است . در درخت گز لطافتى هست كه نه در مازوى سبز و نه در ساير داروهايى كه بجاى مازوج استعمال گردد پيدا مىشود . آرايش : آب‌پز آن را بپاشند شپش را از بين مىبرد . ورم و جوش : ضماد برگ گز داروى دملهاى نرم است . زخم و قرحه : دود گز قرحه‌هاى تر و آبله را مىخشكاند . سائيده و خاكسترش را بر اثر سوختگى و قرحه‌هاى تر پاشند مفيد است . ثمر و خاكسترش قرحه‌هاى بدخيم را مىخشكاند و گوشت زائد را مىخورد . سر : آب‌پز برگ گز كه با شراب باشد و در دهان گردانند ، و بويژه اگر بجاى برگ ثمرش باشد . درد دندان را تسكين دهد و مانع كرم‌خوردگى دندان مىشود . چشم : در بيماريهاى چشم كار شيرهء فيلزهره و مازو را انجام مىدهد .\r\nاندامهاى تنفسى : گز و بويژه ثمرش از خون برآوردن هميشگى جلوگير است . اندامان غذا : شاخه‌هاى گز در سركه از هم پاشيده شود و ضماد كنند و بر سپرز نهند مفيد است . خوردن آب‌پز برگ و شاخهء گز علاج بيماريهاى سپرز است . از چوب گز كاسه‌هاى آبخورى مىسازند كسى كه بيمارى سپرز دارد از آنها آب بخورد سود بيند . اندامان دفعى : علاج اسهال مزمن است . ثمرش را بخورند يا شياف كنند ، يا در آب‌پز گز بنشينند ؟ رطوبتهاى ناجور زهدان از بين مىرود . زهرها : ثمر درخت پادزهر نيش رتيل است .\r\n\r\nطراثيث ( گل جاليز ) :\r\nتكه چوبهائيست پر از چين و چروك و به ستبرى يك انگشت و به درازاى يك انگشت يا كوتاهتر يا درازتر . رنگش خاكى ، مزه‌اى گيرنده - همقوت گل انار - گويند طراثيث را از صحراى عرب مىآورند . خاصيت : گيرنده است . گويند جنبش خون را در همهء اندامان راكد مىكند .\r\nمفاصل : مفاصل سست را توان و تاب بخشد . اندامان غذا : در علاج سستى معده و كبد مفيد است .\r\nاندامان دفعى : گيرنده است . خونريزى را قطع كند . اگر طراثيث را در شير جوشيدهء بز كنند و بخورند در علاج بهم خوردن عادت زنانه ( حيض ماهانه ) و ( اعراس ؟ ) مفيد است . « 1 » جانشين : نيم وزنش پوست تخم‌مرغ سوخته و شسته و يك وزنش مازو ، با يك درهم وزنش صمغ عربى .\r\n\r\nطلق ( تلك ) :\r\nبعضى گفته‌اند : خوردن تلك خطر است . زيرا به گوشه و كنار و پيچ و خمهاى معده مىچسبد و چنگ اندر گلو و مرى زند . دوشيدن تلك ازاين‌قرار است : تلك را با چند قطعه يخ و چند دانه شن در پارچه‌اى كنند و بهم زنند تا حل مىشود . و اگر با يخ نباشد و تنها شن همراه باشد بايد پارچه را در آب فرو كرد و بهم زد تا حل شود . يا اينكه تلك را در پارچه‌اى پيچند و پارچه را با تلك در كوزهء آب فرو كنند و\r\n\r\n\r\n","description":"","footnote":"\r\n( 1 ) - اعراس - جمع عرس است . عرس بمعنى : زفاف ، شادى ، بزم . آمده است . در اصطلاح طبى : جوشهاى ريز كه در شب سر برمىآورند .\r\n","page_name":" 168 ","page_number":168},
  {"content":"\r\n\r\nبهم زنند و هرآنچه از آن تراوش مىنمايد بدست آورند و با آب صمغ عربى يا غير آن مخلوط كنند و به منظور تداوى به كار برند - و قسمى كه با آهك سوخته است قويتر و لطيفتر است . مزاج : در اول سرد و در دوم خشك است . خاصيت : قبض است . بازدارندهء نزيف خون است . و به گفتهء پولس و ديگران با آهك استعمال شود خوب است كه در اين حالت بيشتر مىخشكاند و آتش آن را نسوزاند مگر نيرنگ به كار برند . سينه : آماسهاى تازه برخاستهء پستان و ميان دوران و پشت گوش را و هر جايى كه سست‌گوشت است علاج مىنمايد . اندامهاى تنفسى : با آب بارهنگ باشد خون‌برآوردن را قطع كند . اندامان دفعى :\r\nتناول شستشو داده‌اش خونريزى مقعد و زهدان را قطع كند و در علاج ديزانترى نافع است . ماليدن محلولش نيز همين اثر را دارد .\r\n\r\nطحلب ( جل‌وزغ ) :\r\nجل‌وزغ جويبارها مزاج آبى و خاكى دارد . جل‌وزغ دريايى قبض‌تر است . جل‌وزغ سنگها همان سپوسه سنگ است كه سابقا ذكر شد . مزاج : سرد . خاصيت : جل‌وزغ و بويژه جل‌وزغ دريايى را بر هر خونريزى گذارند يا مالند فورا بند آيد . ورم و جوش : جل‌وزغ و همچنين عدس آبى را با قاوت ضماد كنند . علاج ورم گرم ، باد سرخ ، مورچگى است . مفاصل : داروى نقرس گرم ، درد گرم مفاصل است . و اگر با روغن زيتون كهنه بجوشد عصب را نرم گرداند . اندامان دفعى : بر بالاآمدگى امعاء ضماد شود آن را لاغر گرداند .\r\n\r\nطحال ( سپرز ) :\r\nبهترين سپرز ، سپرز خوك است و آن هم بدكيموس است . خاصيت : كمى قبوضيت دارد و خون سودايى بوجود مىآورد . اندامان غذا : به سبب گسى كه دارد ديرهضم است .\r\n\r\nطاليسفر « 1 » ( نبق هندى ) :\r\nپوسته‌اى است ره‌آورد هندوستان . قبض و تند و كمى خوشبوى . كمى لطافت دارد و گوهر خاكى در آن زياد است . مزاج : به عقيدهء جالينوس سردى و گرمىاش نمايان نيست و چندان نيست كه در حساب آيد . بعضى گويند گرم و خشك است و گوهر خاكى در آن بسيار است .\r\nاندامان دفعى : در ذرب « 2 » و قرحه‌هاى روده و خونريزى زهدان و خونريزى پيزى و علاج بواسير نافع است .\r\n\r\nطريفان ؟ « 3 » :\r\nگياهى است در بهاران رويد و تخمش به تخم كاجيره شبيه است . زهرها : آب‌پزش را بر مار گزيده پاشند درد را از بين مىبرد . و اگر بر اندامى سليم پاشند مانند مارگزيده به درد آيد .\r\n\r\n\r\n","description":"","footnote":"\r\n( 1 ) - بلوط . جوزبويا - برگ سرخدار . نبق هندى .\r\n( 2 ) - فساد معده ، مرضى كه خوب نمىشود ، چكهء آب بينى ( لسان العرب )\r\n( 3 ) - گويند كاجيرهء بيابانى است . ( تحفه )\r\n","page_name":" 169 ","page_number":169},
  {"content":"\r\n\r\n\r\nطين مختوم ( گل مهرزده ) :\r\nكسى كه خود با چشم خود ديده بود براى من حكايت كرد كه گل مهرزده را از تپهء سرخرنگ برمىدارند كه آن تپه در دشتى است بسيار هموار كه هيچ گياهى در آن نروييده و هيچ سنگى هم در آن دشت نيست و ازاين‌رو آن دشت را درياچه مىنامند . اين گل مهرزده را گل كاهن هم مىگويند . زيرا در زمانهاى قديم تنها كسى كه اين گل را مىآورد زنى راهبه بود و ازاين‌رو آن را گل چسبندهء كاهنى هم گويند . چونكه راهبهء مذكور كه اسمش ( بارطمس ) بوده آن را به شهرى مىآورده و با آب بهم زده و چون شوربايى شده است . و بعد از آنكه بسيار آن را بهم زده است آن را به حال خود گذاشته تا بعد از آرام شدن گل ته‌نشين شده ، آنگاه آب را دور ريخته و مادهء غليظى كه مانده است بيرون آورده و بر زمين پهن كرده و مادهء لزج و چرب آن را جدا كرده و گلى از آن بدست آورده كه به موم شبيه باشد و آن را مهر زده است . اما به عقيدهء ديسقوريدوس اين گل را از غارى مىآورند كه در همان موقع است و آن را با خون بز نر قاطى مىكنند و چنان باهم مىآميزند كه خون شناخته نشود . گزينش : هرآنچه از اين گل بوى شبت بدهد نوع بهترين است . اگر خون از دهان بيايد و دهان را با آن بيندايند خون بند آيد و گل به زبان مىچسبد . خاصيت : پولس گويد : بهترين بندآورندهء خونريزى است . و در اين زمينه از گل شاموس ( كوكب الارض ) هم قوىتر است . هر اندامى كه ورم بسيار گرم داشته باشد و بويژه اگر اندام نرم باشد تحمل اين گل را نتواند كرد . بلكه از اين گل بنوعى زبرى گرفتار آيد . گل مهرزده سردىبخش و چسبنده است . ورم و جوش : ورمهاى گرم نوخاسته را فرو نشاند . زخم و قرحه : زخمهاى تر را بهم آرد .\r\nقرحه‌هاى دشوار را خوب مىكند . بر سوختگى مالند نمىگذارد چرك كند و زخم را شفا دهد . مفاصل :\r\nعلاج كوفتگى اندامان است كه از افتادن ناشى باشد . شكستگى را بهم پيوند دهد . ريزش مواد را بسوى دست و پا منع كند . خوره را بازمىدارد . سر : نزله‌ها و سيلانهاى دهان و لثه را قطع مىنمايد .\r\nنفس‌كش : آسيب ديدن درون از افتادن را بر طرف سازد . در مداواى سل مفيد است . قرحهء شش را مىخشكاند و از خون‌برآوردن خوب دارويى است . اندامان دفعى : خوردنش از خراش و پوست‌اندازى روده جلوگيرى مىكند . و بويژه اگر آن را با صاف‌شدهء عسل حقنه كنند و بعدا با نمك آب حقنه كنند بسيار مفيد است . زهرها : گل مهرزده را با شراب قاطى كنند و بخورند . يا با سركه بياميزند با سمها و گزيدهء حشرات سامه مبارزه مىكند . كسى كه سم خورده اگر بعد از سم خوردن گل مهرزدهء خالص بخورد پىدرپى دلش استفراغ مىكند و سم بيرون مىريزد . جالينوس گويد : براى مداوا از گزش خرگوش دريايى و براى دفع سم آلاگلنك گل مهرزده را با دارويى كه از سرو كوهى درست مىشود قاطى كرده‌ام و ديده‌ام كه فورا سم را بيرون انداخته است . همچنين با شربتى آن را به سگ هار گزيده‌اى خوراندم شفا داد . با سركه آميختم و بر برگ سير صحرايى و گل گندم ماليدم و بر مار گزيده گذاشتم اثر مثبت داد .\r\n\r\nطين مطلق ( گل معمولى ) :\r\nمنظورم از طين مطلق همهء گلها است . مزاج : همه سردمزاجند . خاصيت :\r\nزداينده . گل آزاد آفتاب‌زده اگر مواد سوزنده‌اى مانند سفال و خاك ديوارهاى از آفتاب سوخته با آن قاطى نباشد ، نوعى چسبندگى دارد كه بدنهاى سست و فروهشته گوشت را مىخشكاند . و سوزش و آزارى هم همراه ندارد و تا اندازه‌اى نيروى گدازنده هم دارد . اگر گل را بار ديگر با آب بشويند خشكاننده‌اى مىشود\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nكه در گرما و سرما معتدل و لطيف باشد . آرايش : گوشت سست را محكم مىنمايد . ورم و جوش : با شمع و روغن گل مرهم شود ؟ خنازير و تصلبات را از بين مىبرد . اندامان غذا : كسانى كه استسقا يا درد طحال دارند يا از گوشت زياد در آزارند گل آفتاب‌زده را بر بدن مالند سود بينند .\r\n\r\nطين ارمنى ( گل ارمنى ) :\r\nگلى است برنگ سرخ مايل به خاكى . زرگران آن را در رنگ دادن طلا به كار مىبرند . گل آلانى تأثيرش به تأثير گل ارمنى نزديك است . مزاج : در اول سرد و در دوم خشك است .\r\nخاصيت : بسيار خشكاننده است و ازاين‌رو بندآورندهء خونريزى است . ورم و جوش : در جوشهاى طاعونى چه بخورند يا بر تن مالند مفيد است . و نمىگذارد عفونت از اندامى به اندام ديگر سرايت كند .\r\nزخم و قرحه : در شفا دادن زخم معركه مىكند . اندامان سر : مانع نزله است و جوش و زخم دهان را شفا دهد . سينه : قرحهء شش را مىخشكاند و در مداواى سل نافع است . براى خون برآوردن علاج خوبى است . تنگ‌نفسى كه از اثر سرماخوردگى باشد علاجش با گل ارمنى است . اندامان دفعى : علاج قرحهء روده و اسهال و خونريزى زهدان است . تبها : در علاج تبهاى سلى و وبايى ويژگى دارد . قومى كه عادت كرده بودند از گل ارمنى شربت رقيق بسازند و بنوشند از بيمارى واگير بسيار خطرناك نجات يافتند .\r\nهرگاه آن را براى دفع و با تناول نمايند بايد بعد از آن فورا نوشابه‌اى بخورند تا آن را بدرقه كند و به قلب برساند . و بايد شربت پادراهه با گلاب قاطى باشد .\r\n\r\nطين شاموس ( كوكب الارض ) :\r\nفيلسوف بزرگوار جالينوس فرمايد : ما از اين گل آن قسمت را به كار مىبريم كه نامش كوكب شاموس است . من مىگويم : كسانى عقيده دارند كه اين دارو همان تلك است و اين درست نيست . زيرا كسانى كه تلك را بدست مىآورند گويند آن را از جزيرهء قبرس كه در سرزمين يونان است پيدا كرده‌اند . خاصيت : بنا به فرمودهء جالينوس شاموس در بند آوردن و ساير كنشها همانند گل مهرزده است و تفاوت در اين است كه شاموس از مهرزده هوايىتر و سبك‌تر است . گل شاموس بسيار سبك است . همچنين شاموس كش‌دارتر و چسبنده‌تر از مهرزده است و مهرزده از شاموس نيرومندتر است . مزاج : كشدار ، لزج و چسبنده است ، نياز به شستشو ندارد . چنان كه گويند كمى سردىبخش و بسيار آرام‌كننده است . ورم و جوش : ورم گرم نوخاسته را بازدارد . و در اين زمينه از ساير گلها كارىتر است . شاموس نفع‌رسان ، بىآزار است و چون گل مهرزده نيست كه زبرى آزاردهنده همراه داشته باشد . زخم و قرحه : در علاج سوختگيها كمتر از مهرزده است . زيرا كش‌داريش بسيار است و از فائده‌اش مىكاهد . مفاصل : اندايش آن در علاج نقرس نوظهور مفيد است . چشم : تاولهاى قرنيه را معالجه مىنمايد . سر و سينه : در علاج ورم پستان و دمل پشت گوش مفيد است . اندامان دفعى : بهم خوردن عادت ماهانه را عادى سازد و خونريزى زهدان را بازمىدارد .\r\n\r\nطين ماكول ( گل خوردنى ) :\r\nاندامان غذا : ايجاد انسداد كند و تباه كنندهء مزاج است . ليكن دهانهء معده را تقويت مىنمايد و زيان خوراك را از بين مىبرد . و با اين‌همه من خوردن آن را تجويز نمىكنم . در\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبازداشتن استفراغ خاصيت عجيبى دارد . و اگر كسانى گويند كه خوردنش نشاطانگيز است بايد بدانند اين اثر نسبت به كسانى است كه بدان عادت كرده‌اند و از خوردنش لذت مىبرند . آنهايى كه بسيار آرزوى خوردن آن را دارند علامت پيدايش قرحهء ناخنى در آنهاست ( قروح الظفر ) .\r\n\r\nطين بلد المصطكى ( گل مستكى خودمانى ، طين رومى ) :\r\nزداينده ، شوينده ، رويانندهء گوشت ، جوش‌دهنده زخم است .\r\n\r\nطين اقريطش ( اقريطس ، گل جزيرهء كرت ) :\r\nگوهرى هوايى بسيار دارد . با ساير گلها هم‌كنش است و از آنها كم‌توانتر است . زدايندهء بىسوزش است . حواس را ناتوان كند . چشم : علاج جوش و سرخى و خارش پلكها است . اندامان دفعى : گويند زايش را آسان كند و بارداران اگر بر شكم بندند نگهدار جنين است .\r\n\r\nطين قيموليا ( گل اسپانيايى ، اندلسى ) :\r\nحنين گويد : گل دير است و بر دو نوع باشد : يكى سفيد و ديگرى بنفش . آن را از جايى كه سيراف نام دارد و در ساحل بحر واقع شده مىآورند ، مزاجش از اعتدال خارج است و در بسائيدن سردى از آن حس مىشود . مزاج : در دوم سرد و در اول گرم است . خاصيت :\r\nچون خالص و بىآلايش باشد منفعتها در بر دارد . سردى بخشد و مىگدازد . اگر آن را بشويند گدازندگى از بين خواهد رفت . ورم و جوش : با سركه علاج ورم طرفهاى پايين معده است . زخم و قرحه : هر دو نوع سفيد و بنفش را اگر در سركه حل كنند محلولى گردد كه سوختگى و ساير زخمها را فورا تسكين مىدهد . به شرطى كه قبل از تاول زدن و آماس كردن استعمال كنند . سر : حل شده‌اش در سركه علاج لوزتين و آماسهاى بيخ گوش است . مفاصل : براى هر ورمى در بدن مفيد است . اندامان دفعى : هر دو نوعش سخت شدن خايه‌ها را نرم مىگردانند .\r\n\r\nطين الكرم ( گل تاك ) :\r\nديسقوريدوس گويد : گل تاك را از شام مىآورند و دو نوع است . نوعى به پارچه زغالهاى مستطيل مىماند كه از درخت أرز بدست آورند و رنگش سياه است . قسمى ديگر به قطعه چوبهاى نهال شاداب شباهت دارد كه بسيار هموار و بىزبرى است . در آب زود حل مىشود . و در روغن زود مىگدازد به شرطى كه آن را بسايند و زير فشار قرار دهند . نوع سومى هست كه سفيد مايل به خاكسترى است و آب نمىشود . اين نوع به درد كارى نمىخورد . گزينش : هرچه سياه‌رنگ‌تر باشد بهتر است . خاصيت : بدون آزار دادن مىخشكاند ، و سردىبخش است و گويند اندكى گدازندگى دارد .\r\nآرايش : داخل سرمه مىكنند موى مژه را بازروياند . رنگ موى و ابرو را بدان كنند . اندامان دفعى : تاك را بدين گل مىآلايند تا كرم نزند و برگ و جوانه‌هايش از آسيب محفوظ باشند . اگر در آب حل شدهء آن را تناول نمايند كرمهاى ريز و درشت روده‌ها را مىكشد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nطين المغره ( گل چسبناك ) :\r\nگلى است شناخته شده . گزينش : بهترينش آن است كه بسيار سرخ و بىشائبه است و از بغداد مىآورند . خاصيت : به عقيدهء پولس در قبوضيت و خشكانيدن از گل مهرزده بهتر است . قرحه : زخمها را بهم آورد . اندامان دفعى : كرم‌كش است و محلولش را بعد از تخم نيمبرشت سركشند شكم را بند آرد .\r\n\r\nطين الأرضين المزروعه ( گل كشتزارها ) :\r\nديسقوريدوس گويد : كليهء گلهايى كه به منظور دارويى استعمال مىشوند عموما كنش گيرندگى ، نرمىبخشى ، سرد كردن ، چسبناكى را دارند . و هريك از آنها داراى ويژگيهايى است كه در ساير گلها موجود نيست . گل كشتزاران كه به منظور دارويى به كار برده مىشود دو نوع است سفيد و خاكسترىرنگ . خاكسترىرنگ از سفيد نرم‌تر و بهتر است . و اگر آن را بر پارچه‌اى مسين بسائيم چركى بدست آيد كه همرنگ ريحان است . گل كشتزارى را همانند سفيداب شستشو دهند و دستورش به قرار زير است :\r\nشب هنگام چندين دفعه آب بر آن ريزند تا آب صاف پس دهد و فرداى آن شب در آفتاب مىگذارند و از تابش گرم مىشود . مدت ده روز اين عمل را تكرار مىكنند و بعد از آن در آفتاب آن را مىسايند و از آن قرصها مىسازند و چون دارويى به كار مىبرند . خاصيت : چنان كه گويند : تا اندازه‌اى قبوضيت دارد و سردكننده و كمى نرمىبخش است . زخم و قرحه : قرحه‌ها را پرگوشت كند . و زخمهاى تازه را جوش دهد .\r\n\r\nطين ساماعى ( گل سرشور ) :\r\nديسقوريدوس گويد : گلى است كه به سنگ مىماند . زرگران در صيقل دادن و هموار كردن به كار مىبرند . آن هم مانند گل كشتزارى سفيد و خاكسترى دارد . خاكسترى رنگش نازك و ورقى مىباشد و به اشكال گوناگون ديده مىشود . و هرآنچه بسيار سفيد است بسيار زودشكن و ترد است و همين‌كه خيس شد بىدرنگ حل مىشود . در گرمابه اين گل را بجاى اشنان و نطرون بر بدن مالند . خاصيت : گيرنده ، خشكاننده و سردىبخش است . گزينش : از نوع اولى هرچه سفيدتر باشد بهتر است و از نوع خاكسترىرنگ هرچه مايل به سفيدى بيشتر باشد بهتر است . آرايش :\r\nتن را صفا دهد و زيبا كند و رخساره را صيقل دهد . سر : حواس را پرمايه‌تر مىنمايد . « 1 » چشم : همراه شير در چشم چكانند علاج سفيدى و جوشهاى چشم است . اندامان غذا : نوشيدن محلولش درد معده را تسكين دهد . اندامان راننده : چنين پندارند كه اگر زن باردار بر شكم بندد از بچه انداختن نجات يابد و اگر در هنگام زايش بر شكم گذارد ولادت آسان شود و زود انجام مىپذيرد .\r\n\r\nطريقوليون :\r\nديسقوريدوس گويد : گياهى است در كرانه‌هاى دريا رويد و مدّ دريا بدان مىرسد . رويشش در آب نيست و از گياهان آبزى بشمار نمىآيد . برگش به برگ ( اطاطاليس ) شبيه اما از آن ستبرتر است .\r\n\r\n\r\n","description":"","footnote":"\r\n( 1 ) - يغلّظ الحواس ( متن )\r\n","page_name":" 173 ","page_number":173},
  {"content":"\r\n\r\nساقهء اين گياه پايا و به بلندى يك وجب و از بالا دو نيم شده است . گويند گل اين گياه در روز سه مرتبه تغيير رنگ مىدهد . گياهان سفيد و در نيمروز بنفش و نزديك به غروب به رنگ سرخ خونى درمىآيد .\r\nبيخش سفيد و خوشبوى است و اگر چشيده شود گرمى به زبان مىرساند . مزاج : گرايش به گرمى دارد . اندامان دفعى : اگر به اندازهء وزن دو ( درخمى ) را با نوشابه‌اى بنوشند مواد آبكى شكم و بول را ريزش دهد . زهرها : قبل از ساير پادزهرها آن را براى دفع گزند سم استعمال مىكنند .\r\n\r\nطرفحوماس :\r\nديسقوريدوس گويد : بعضى اين گياه را ادبار گويند . اين گياه در جاهايى پيدا مىشود كه رستنگاه پرسياوشان است . شكل اين گياه به شكل گياه ( قرطيس ) شبيه است . برگهايش بسيار دراز و در برابر هم قرار گرفته‌اند و در باريكى به برگ عدس شبيه‌اند . شاخه‌ها باريك و سخت و مايل به سياهى هستند . گويند تماما كارهاى پرسياوشان را انجام مىدهد .\r\n\r\nطاطيقس ( سيرسيرك ) :\r\nبه گمان اصطفس اين جانور در درخت زيتون زندگى مىكند . از تيرهء ملخهاست . بيشتر اوقات جيغ مىكشد و جيغش همه يكنواخت است . اهل شام آن را ذير گويند و در طبرستان نامش انگورپاشن ، ( بصاح العنب ) و خراسانيان آن را جثرد گويند . خاصيت درمانى : اگر سيرسيرك را در ساج بريان كنند و بخورند درد مثانه را تسكين دهد .\r\n\r\nطالابيون :\r\nگياهى است كه آن را هميشه‌بهار بيابانى و خرفهء بيابانى نيز مىنامند . ساقه و برگش به ساقه و برگ خرفه شبيه است . نزديك هر برگى شاخه‌اى است كه از آن شش تا هفت شاخهء كوچكتر و پربرگ جدا مىشود . و برگهايش بخارمانندى دارد اگر در دست فشار دهى مادهء تر و لزج پس دهد . اكثرا در تاكستانها مىرويد و گلش سفيدرنگ است . مزاج : سرد و تر است . آرايش : برگش را بر لكهء سفيد پوست گذارند و شش ساعت بماند خوب دارويى است . ليكن بايد بعد از ضماد كردن آن آرد جو استعمال كنند . اگر برگ اين گياه را بكوبند و بر لكهء سياه پوست مالند و در آفتاب نشينند تا خشك شود آنگاه آن را با دست پاك كنند بهترين علاج است .\r\n\r\nطرغافيثا ( گون كتيرا ) « 1 » :\r\nديسقوريدوس گويد : بيخى است پهن و زبر و شاخه‌هاى نيرومند و كوتاه دارد و زياد از زمين جدا نمىشود و برگهاى زياد و خارهاى سفيدرنگ و سخت و رو به بالا دارد و كتيرا را از آن بدست مىآورند . و عمل كتيرا به قرار زير است . ساقهء گون كتيرا را مىبرند يا شفره مىزنند . شيره‌اى از آن مىتراود و چون خشك شد كتيرا است . سينه : كتيرا با عسل معجون شود و زير زبان بگذارند در تسكين سرفه و از بين بردن زبرى سينه سودمند است . و مىتوان به همين منظور كتيرا را در آب حل كرد و با شربتى شيرين نوشيد . خوراك تناولى بايد به وزن يك ( درخمى ) باشد كه برابر هجده قيراط است .\r\n\r\n\r\n","description":"","footnote":"\r\n( 1 ) - در فصل كاف - كتيرا آمده است و گوئيا ديسقوريدوس فرمايد گياه آن را طرقاقيبا - گويند .\r\n","page_name":" 174 ","page_number":174},
  {"content":"\r\n\r\nاندامان دفعى : كتيرا با سوختهء شاخ گوزن كه شستشو داده باشند - يا با كمى زاج بلورى قاطى كنند درمان درد گرده و سوزش مثانه است .\r\n\r\nطوقريوس « 1 » :\r\nديسقوريدوس گويد : گياهى است شاخه‌هاى بسيار و شبيه به چوبدستى دارد . و با گياهى كه آن را كمادريوس ( مريم نخودى ) نامند بسيار شبيه است . برگهايش به برگ نخود مىماند و باريكند .\r\nاكثرا در سرزمين كليكيا مىرويد . تا سبز است آن را با سركه و آب مىخورند و اگر خشك باشد آب‌پزش را استعمال مىنمايند . اندامان راننده : تناول آب‌پزش آماس طحال را به كلى از بين مىبرد . و اگر آن را با انجير و سركه ضماد نمايند باز براى طحال دارويى مفيد است .\r\n\r\nطيقاقوواون :\r\nديسقوريدوس گويد : برگ اين گياه به برگ تاجريزى مىماند . شاخه‌هاى بسيار دارد .\r\nگلش سياه و كوچك و بسيار است . تخمدانش شبيه خرنوب شامى است و تخمش به ارزن تلخ ( گاورس ) شباهت دارد . ريشه‌هاى آن سه يا چهار عدد و تقريبا به درازى يك وجب و سفيدرنگ و خوشبوى هستند .\r\nاين گياه در اكثر جاها مىرويد . اگر مقدار يك من از اين گياه را در مقدار شش ( قوطول ) شربتى شيرين بخيسانند و يك شبانه روز بگذارند و تناول نمايند . زهدان را مىپالايد و مواد سيلانى را برچيند . اگر آن را آگنهء چيزى كنند و بخورند گويند شير پستان را زياد كند .\r\n\r\nطراغيون :\r\nاز گياهان جزيرهء كرت است . برگ و شاخه و ثمرش به نانخواه شباهت دارد . ليكن از نانخواه كوچكتر است . شيره‌اش همانند صمغ عربى است . برگ و ثمر و شيره‌اش جذب‌كننده هستند - نوعى ديگر از اين تيره هست كه برگش به برگ ( سقولوقندريون ) شبيه است - و بيخش به ترب بيابانى مىماند . خاصيت : ديسقوريدوس گويد : اگر تيرى در گوشت تن بز كوهى قرار گيرد و بز به ميان اين گياه خزد تير بيرون آيد . اگر اين گياه را ضماد كنند پيكان و خارها و خليده‌ها را از گوشت بيرون كشد .\r\nاندامان دفعى : تناول آن چكميزك را قطع كند . سنگ مثانه را خرد مىنمايد . تناول يك درخمى حيض را راه اندازد . اگر از آن نوع دومى خامش يا آب‌پز آن را بخورند گويند قرحهء روده‌ها را معالجه مىكند .\r\n\r\nطراغيون ديگر :\r\nنوعى ديگر از طراغيون هست كه بعضى از مردم آن را سقولوقندريون ( هزارپا ) ناميده‌اند . گياهى است ريز و شاخه‌هايش به درازى يك وجب يا بيشتر بر زمين مىگسترد . برگ ندارد . بر شاخه‌هايش ثمرى است تو گويى دانه انگور سرخ‌رنگ كوچكند . و هريك از ثمرهايش نوك‌تيز است و به اندازهء يك دانه گندم مىباشند . بسيار ثمر مىدهد . اين گياه اكثرا در كرانه‌هاى دريا يافت مىشود . ثمر اين گياه قبض است گاهى مىكوبند و از آن قرصها سازند و نگه مىدارند . كه در وقت حاجت در دسترس باشد . اندامان دفعى : تقريبا ده دانه از ثمر آن را با شربتى تناول نمايند به عقيدهء ديسقوريدوس علاج\r\n\r\n\r\n","description":"","footnote":"\r\n( 1 ) - طوقريون - مريم نخودى ، كمادريوس . ( معين )\r\n","page_name":" 175 ","page_number":175},
  {"content":"\r\n\r\nاسهال مزمن ، تراوش رطوبتهاى مزمن زهدان است .\r\n\r\nطرفولس :\r\nتكه‌هاى لطيف دارد با سوپ مىخورند براى طحال مفيد است .\r\nدر اينجا فصل طاء پايان مىيابد و داروهاى اين فصل مجموعا به سى و دو رسيد .\r\n\r\nفصل دهم حرف ( ى )\r\n\r\nيبروح ( مهرگياه ) :\r\nمنظور از يبروح بيخ مهرگياه بيابانى است . كه به صورت آدمى مىماند . از آنجا كه يبروح نام بتى بوده كه عقيده داشته‌اند نگه‌دار نباتات است . و اين گياه به صورت آن بت مىماند آن را يبروح نام داده‌اند . حال اين الههء نباتات وجود داشته يا نداشته ما كارى نداريم . بسيارى از نامها براى معانى غير موجود پديد آمده‌اند ، يبروح چوب‌مانندى است خاكىرنگ و اجزايش تمام بهم پيوسته نيست و همانند كلمى بزرگ است . ديسقوريدوس گويد : يبروح را در جايى انطمس و در جايى ديگر موقولن گويند و كسانى هستند كه يبروح را ورقيا گويند و به معنى عشق‌ساز است . يبروح نر و ماده دارد . يبروح مادينه تقريبا سيه‌فام است و آن را ريوقس گويند كه به معنى « كاهويى » است . زيرا برگش به برگ كاهو شبيه است ولى باريكتر و نازكتر از برگ كاهو است - يبروح كاهويى بوى بسيار تند و گران دارد . بر زمين مىگسترد و در نزديكى برگ ثمرى مىدهد كه به مهرگياه مىماند يا كوچكتر از آن است . اين ثمر بوى خوبى دارد و دانه‌اى در آن موجود است كه به دانهء داخل گلابى شبيه است . ريشه‌اش تا اندازه‌اى جالب بزرگ است و هر دو ريشه يا سه ريشه به هم پيوسته‌اند و رويه سياه و درون سفيدند و پوستهء ستبر دارند - اين نوع از گياه ساقه هم دارد - قسم دومى كه قسم نرينه است و بعضى آن را موريون گويند برگهاى سفيد و صاف و بزرگ و پهن دارد كه به برگ چغندر مىماند - ( سلق ) - مجموعهء برگهايش دو برابر برگ و تنهء قسم مادينه است . رنگش زعفرانى و خوشبوى است و كمى بويش گران است . گاهى چوپانها از اين گياه مىخورند و از اثرش به خواب مىروند . بيخ نوع نرينه در شكل به نوع مادينه‌اش مانا است . ولى كمى از آن درازتر است . اين نوع ساقه ندارد . افشرهء مهرگياه نرينه را به دستور زيرين مىگيرند : پوست يا برگ آن را تا سبز و شاداب است مىكوبند و چيزى گران‌وزن بر آن مىگذارند و در آفتاب مىماند تا منعقد مىگردد يا پرمايه مىشود . بعدا در آوندى سفالين مىريزند . شيرهء پوست از شيرهء برگ قوىتر است .\r\nگاهى مىشود پوست بيخ آن را با نخى مىبندند و به حالت آويزه در ظرفى نگاه مىدارند . بعضى از مردم بيخ آن را با شراب مىجوشانند تا دو ثلثش از بين مىرود و يك‌سوم مىماند آنگاه مىپالايند و صافى را نگه مىدارند . و در بعضى جاها قطره از آن مىگيرند . يعنى با نوك كاردى يا شفره‌اى قسمتى از بيخ را به شكل مستدير برمىدارند و گود مىشود . تدريجا قطره‌هايى تراوش مىشود و در گودى جمع مىشود و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nآن را به منظور دارويى نگه مىدارند . ولى از همه بيخها قطره بدست نمىآيد و در هر حال افشره از قطرهء تراوشى قوىتر است و اين نتيجه از آزمايش بدست آمده است . بعضيها گويند : نوعى ديگر از مهرگياه هست كه در سايه نشو و نما مىكند و برگش شبيه برگ مهرگياه سفيد است ليكن از آن كوچكتر است و درازى برگش كه سفيدرنگ است يك وجب است و از بيخ نزديك است و بيخش نرم و سفيد است و درازى بيخ از يك وجب بيشتر است و ستبرى آن به اندازهء انگشت شست است . مزاج : در سوم سرد و تا سوم خشك است و برخى پنداشته‌اند كه كمى گرمى دارد . بيخش بسيار خشكاننده است و پوست بيخش از بيخ ناتوانتر است . برگش تر يا خشكيده استعمال شود مفيد است . اين مجموعه برگها خودبخود داراى رطوبت هستند . خاصيت : مخدر است . هم افشره‌اش مخدر است و هم قطرهء تراوشى . ولى افشره در اين زمينه از قطره قوىتر است . اگر بخواهند اندام كسى را قطع كنند مقدار سه ابولوس از افشرهء آن را در شربتى به بيمار بخورانند به خواب مىرود . گويند اگر عاج را مدت سه ساعت با بيخ يبروح در آب بجوشانند عاج نرم مىشود و به آسانى مىتوان آن را در صنعت به كار برد . آرايش : لكهء سياه پوست را مدت يك هفته با برگ آن و بويژه با برگ سبز و شاداب آن ماساژ دهند بدون زخم كردن خوب مىشود . شيرهء مهرگياه لكه‌هاى سياه و سفيد پوست را بدون سوزش و گزش برمىدارد . ورم و جوش : علاج دملهاى سخت و دملهاى درونى و خنازير است . و اگر بيخ را بكوبند و نرم بسايند و با سركه بياميزند و بر جوش و جمره ( اخگر ) مالند خوب مىشوند . مفاصل : بيخش كه با قاوت باشد و ضماد شود درد مفاصل را از بين مىبرد و شايد در معالجهء واريس هم نافع باشد . سر : چرت‌آور « 1 » و خواب‌آور است . اگر در شراب ريزند بسيار مستى مىدهد . اگر در مقعد شياف كنند مىخوابند . بو كردنش خواب مىآورد . كه اين خاصيت از آن نوع سفيد برگ بىساقه است كه آن را نرينه گويند . زياد استعمال كردن و بو كردن مهرگياه ممكن است به سكته كردن بينجامد و بويژه آنچه برگش سفيد است اين خاصيت را بيشتر دارد . و ممكن است از يبروح شربتى سازند كه مرض بيخوابى را از بين ببرد . عمل شربت به قرار زير است : سه من از پوست بيخ مهرگياه با يك ( مطريطوس ) شراب شيرين قاطى كنند و سه ( قوانوس ) از آن بنوشند . اگر پوست بيخ مهرگياه را در شراب بجوشانند تا نيرويى كه دارد به شراب منتقل شود كمى از آن خواب‌آور است و اگر بخواهند كه به خواب گران‌تر فرو روند بيشتر بخورند . بعضى از طبيبان براى اينكه خواب‌زدهء مهرگياه را هشيار سازند بيمار را در آب بسيار سرد مىنشانند به هوش مىآيد . كه به عقيدهء من در اين حالت حرارت در جسم مريض جمع مىشود . مهرگياه حس انسان را كند مىكند . براى داغ كردن يا ختنه كردن يا دريدن اعضايى اگر بخورد بيمار دهند تخدير مىشود و به خواب گران فرو رود و در حين عمليات احساس درد نمىكند . اگر كسى يك مثقال از بيخ نوع سوم مهرگياه كه ذكر شد تنها يا با قاوت يا با نان يا همراه آش بخورد گيج و منگ مىشود و به خواب مىرود و تا سه يا چهار ساعت به خود نمىآيد و هيچ احساسى نمىكند . و اگر ناگزير باشيم كه يكى از اندامان شخصى را قطع كنيم - از پوست مهرگياه بدون گرماى\r\n\r\n\r\n","description":"","footnote":"\r\n( 1 ) - در كتاب سبات و نوم آمده . سبات يعنى اول خواب و چرت زدن . امّا در اصطلاح پزشكى نوعى بيمارى است كه شخص هميشه خواب‌آلود است و تقريبا در حال نيمه‌هشيارى بسر مىبرد . ( ه . )\r\n","page_name":" 177 ","page_number":177},
  {"content":"\r\n\r\nآتش شربتى مىسازيم و سه من از آن شربت را با پيمانه‌اى ( مكيال ) شراب شيرين قاطى مىكنيم و مقدار سه ( قوانوس ) را قبل از عمليات به بيمار مىدهيم . كسى كه آن را بو كند يا افشره‌اش را به بينى كشد به خواب مىرود . چشم : قطرهء تراوشى آن درد بسيار آزاردهندهء چشم را بر طرف مىكند . برگش را بر چشم گذارند درد چشم تسكين يابد . اندامان غذا : مقدار يك اوقيه از قطرهء تراوشى مهرگياه با عسل‌آب خفيف تناول شود . مراره و بلغم را بيرون دهد و در اين زمينه كار خربق را انجام مىدهد . اما اگر از يك اوقيه بيشتر باشد سم است . اندامان دفعى : مقدار نيم ( اونولوس ) از قطرهء تراوشى شياف شود . ادرار بول كند و بچه را بيرون آورد . تخم مهرگياه تناول شود زهدان را مىپالايد . اگر آن را با گوگردى كه آتش نديده مخلوط كنند و فرزجه شود . خونريزى زهدان قطع مىشود . شيرهء مهرگياه بلغم و مراره ( تلخ‌آب ) را بيرون راند . اگر بچهء خردسال اشتباها مهرگياه بخورد به چنان استفراغ و اسهالى گرفتار مىشود كه شايد بميرد . زهرها : همه انواعش و چنان كه گويند بويژه آن نوعى كه برگش سفيد و كوچكتر از بقيه است پادزهر تاجريزى سمى است . كسى كه از مهرگياه مسموم مىشود عوارض خفگى زهدان در او پيدا شود . و گونه‌اش سرخ گردد و چشمش بالا مىآيد . و باد مىكند و تو گويى مست مست است . در اين حالت علاجش روغن و عسل است و اگر استفراغ كند مفيد است .\r\n\r\nينبون ( ثافيثيا ) :\r\nكه شيرهء سداب كوهى است .\r\n\r\nينبوت :\r\nكه همان خرنوب نبطى است كه در فصل خاء آن را شرح داده‌ايم . مزاج : اندكى سردى و گرمى دارد و در دوم خشك است . خاصيت : قىآور بىآزار است . اندامان دفعى : بىاشتهايى را بر طرف مىنمايد . زهرها : آب‌پزش كيكها را مىكشد .\r\n\r\nياسمين :\r\nسفيد از زرد گرمتر و زرد از ارغوانى رنگش گرمتر است و ياسمين بوجه عموم چنان كه گويند در دوم گرم و خشك است . خاصيت : رطوبت را لطيف كند و روغنش براى پيران سودمند است . آرايش :\r\nياسمين تر و ياسمين خشك كوبيده اگر در حمام صورت را بدان بشويند لكه‌هاى سياه پوست از بين مىرود . بسيار بو كردن ياسمين رنگ را زرد كند . مفاصل : روغن ياسمين در علاج بيماريهاى ناشى از سرما كه براى اعصاب و براى پيران رخ داده نافع است . سر : بويش سردرد آورد . و با اين‌همه اگر آن را بو كنند سردردى را كه از بلغم لزج پيدا شده از بين مىبرد . بو كردن روغن خالص ياسمين - عطر ياسمين - سبب خون‌دماغ گرمىداران مىشود .\r\n\r\nيتوع ( گياه شيردار ) :\r\nكلمهء يتوع دلالت بر گياهانى دارد كه شيرهء آنها تند ، مسهل ، تكه‌كننده ، سوزنده باشد . و آنچه در اين زمينه مشهور است عبارت است از : هفت‌برگ ، شبرم ، چشميزك ، آذربويه ، ماهودانه ، مازريون ، پنج انگشت كه آن را پنج برگ هم مىگويند . همهء اين يتوعها كشنده هستند . و تنها از شيرهء آنها مىتوان استفادهء درمانى كرد . قسمتى ديگر هستند كه از گروه شيره‌دارها مىباشند و بسيار مشهور\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nنشده‌اند از قبيل : گونه‌اى از گوش موش و تيره‌اى از لبلاب ( عشقه ) خرفهء بيابانى و غيره . اما كلمهء يتوع به تنهايى شيرهء چشميزك را مىرساند و به عقيده من پادزهر فراوى و پوشنگه همان شيرهء چشميزك باشند . همچنين اطباء گفته‌اند يتوع هفت گونه است و يكى از آنها را يتوع نر مىدانند و آن را حاناقياس ؟\r\nناميده‌اند و آن شش نوع ديگر را مادينه دانند . قوىترين يتوع از اين يتوعات ششگانه به آس شباهت دارد و آن را - مورطيطاس - گويند . دوم شيرهء گياهى است كه در سنگلاخها رويد و ثمرى شبيه به خيار دارد و آن را ( قورياساس ) نامند . قورياساس به معنى « سروى » است يعنى منتسب به سرو . سوم ( قارالتوس ) ساحلى - مىنامند . زيرا گياهش در كرانه‌هاى دريا رويد و گاهى آن را ( قارالتوس ) دريايى هم گويند . چهارم يتوعى است كه ( قوقبيس ) نام دارد . و همچنين گفته‌اند : قوىترين يتوع نوع نرينهء نامبرده است كه شناسنامه‌اش از اين قرار است : شاخه‌هايش از يك ذرع درازتر و رنگش مايل به سرخى و پر از شير است . شاخه‌هايش شبيه شاخهء درخت زيتون است . شير ميان شاخه‌ها سفيدرنگ و زبان‌بر است . برگهايش كه بر شاخه رسته به برگ زيتون مىماند و از برگ زيتون درازتر و باريكتر است . بيخ آن زبر و ستبر است . از هر شاخه‌اى پنج جوانه جدا مىشود كه به شاخهء گورگياه مىمانند . در اطراف شاخه‌ها شكوفه‌مانندهايى است كه گويى مايل به گودى هستند و همانند شكوفه‌گاه تيره‌اى از گورگياه مىباشند . ثمرش در اين شكوفه‌ها قرار دارد . رستنگاه اين گياه زمينهاى زبر و كوهستانى است . تناول مقدار دو ( ابولوس ) از شيرهء اين گياه بلغم را به بيرون ريزش دهد . نوع مادينهء اين گياه را جوزى ( گردويى ) گويند . كه تا اندازه‌اى به ( حشيشة الغار ) « 1 » شبيه است . اما از آن بزرگتر و قويتر و سفيدتر است . برگ قسم مادينه به برگ آس شبيه و از برگ آس بزرگتر است - لبهء برگها تيز و خاردار است . ساقه‌هاى آن از بيخ برخاسته و به درازى يك وجب مىباشند . ثمر دادن اين گياه يك سال در ميان است يعنى سالى ثمرش بسيار و سالى ديگر اندك است . ثمرش به اندازهء گردوى كوچك است . و همانند گردو اندكى مزهء زبان گز دارد . اين نوع نيز در زمينهاى سخت مىرويد و برگش بدبو است . بيخ و برگ و ثمر و طرز چيدن و نگه داشتن اين نوع تماما همانند نوع اولى است ولى اولى شدت بيشتر دارد . اما گياه يتوعى كه به دريايى مشهور است و آن را خشخاشى هم گفته‌اند ، شاخه‌هاى يك‌وجبى و مايل به سرخرنگى دارد . شاخه‌ها راست ايستاده و پنج يا شش عدد مىباشند . برگها كه بر شاخه‌هاست ريز و باريك و كمى درازند و به برگ كتان مىمانند و سر برگها دوپره است . در اطراف شاخه‌ها شكوفه‌هاى انبوه و برهم‌آمده و گرد ( مستدير ) بسيار است و ثمر در آنها قرار دارد . گلش سفيد است . ثمرش به گاودانه مىماند . ساقه‌ها پهلوبه‌پهلو از بيخ سر برمىزنند - همه اجزاء اين گياه از سر تا بيخ پر از شير است . به كار بردن و نگهداشتن اين نوع نيز همان دستور دو گياه پيشين است . و همچنين گويند گياه شيره‌دارى ديگر هست كه آن را ( مشمس ) آفتاب‌پرست گويند و با آفتاب مىگردد . برگش به برگ خرفه شبيه و از آن باريكتر و مدورتر است . چهار يا پنج ساقه به درازى تقريبا يك وجب از يك بيخ سر برآورده‌اند . ساقه‌ها باريك و سرخرنگ ، و پر از شير و شيرشان بسيار است . تاج گلهايش به تاج گل شبت شبيه و دانه‌هايش تو گويى برگهاى ريز هستند . همه\r\n\r\n\r\n","description":"","footnote":"\r\n( 1 ) - حشيشة الغار نوشته شده . ليكن حتما حشيشة الغار است كه آن را علف موش گويند .\r\n","page_name":" 179 ","page_number":179},
  {"content":"\r\n\r\nاجزاى گياه حالت آفتاب‌گردانى دارد . اين گياه اكثرا در اطراف آبادى و در ويرانه‌ها رويد . تخم و شيره‌اش را به همان اسلوب چيدن و نگهدارى كردن نوعهاى ديگر مىچينند و نگه مىدارند . تأثيرش تأثير ساير انواع يتوع است . ليكن بسيار ناتوانتر از آنها است كه ذكر شدند . و گويند شيره‌دارى ديگر هست كه آن را ( سروى ) گويند . درازى ساقه‌اش از يك وجب تا يك ذرع است . ساقه سرخرنگ و برگها از ساقه بيرون آمده‌اند و به برگ شلتوك شباهت دارند كه تازه سر برزند . اين گياه نيز پر از شير است و قوتش همانند قوت يتوعىهاى نامبرده است . همچنين گويند : شيره‌دارى ديگر موجود است كه در سنگلاخها رويد . و شاخه‌هايش پيرامون آن را از هر سوى فراگرفته‌اند . برگهاى زياد و برهم پيچيده و سرخرنگ دارد كه به برگ آس اما باريكتر شبيه مىباشند . ثمرش مثل ثمر ( عسف ؟ ) است . و به كار بردن اين نوع همچون ساير يتوعىهاى نامبرده است . و يكى از گياهان شيردار هست كه برگهاى پهن شبيه به برگ زنبق زرد دارد . بيخ و شيرهء آن كيموس آبكى را بيرون ريزد . كسانى بر اين رأيند كه گياه ( فيلووسا ) نيز يتوعى است و شيره‌اش همان است كه آن را ( فورباساس ) گويند . گياه فيلووسا ساقه‌اش به بلندى يك ذرع و بيشتر از يك ذرع ، چهارگوشه ، پرگره ، برگهايش ريز و باريك و لبه تيز و شبيه به گل گياه سروى است كه ذكر شد . گلهايش كوچك و بنفش‌رنگ ، تخمش پهن و عدس‌مانند ، بيخش سفيد و پرشير - و در بعضى جاها اين گياه بسيار بزرگ مىشود . يك مثقال از بيخ اين گياه را با عسلاب بخورند اسهال‌آور است . ثمرش هم مسهل است . شيرش را با آرد گاودانه مخلوط كنند مسهل است . كسى كه برگ اين گياه را استعمال مىنمايد بايد مواظب باشد كه مقدار تناولى از سه مثقال تجاوز ننمايد . و همچنين كسانى هستند كه ماهودانه را از تيرهء يتوعيان شمرده‌اند . ماهودانه ساقه‌اش توخالى و به ستبرى يك انگشت و به درازى تقريبا يك ذرع است . شاخه‌هايى از ساق جدا شده‌اند . هم ساقه برگ درآورده و هم شاخه‌ها . برگهايى كه از ساقه سر برزده‌اند مستطيل الشكل و به برگ بادام شبيه‌اند و از برگ بادام پهن‌ترند و از آن صافتر . برگهايى كه بر جوانه‌ها هستند از برگهاى ساقه ريزتر و به برگ زراوند و گياه عشقه مىمانند . تخمدان اين گياه بر شاخه‌ها و به دانهء كبر شبيه است و در داخل تخمدان سه دانهء از هم جدا موجود است كه از دانهء گاودانه بزرگترند . اگر دانه را بشكافى مادهء سفيد شيرين‌مزه مىيابى . بيخ اين گياه باريك و سفيد است و در طب به كار نمىرود . همه اجزاء گياه ماهودانه پر از شيرى است كه با يتوع برابر است . هرچه ما دربارهء اصناف يتوعات ذكر كرديم از فرمودهء دانشمند بزرگ ديسقوريدوس استفاده كرده‌ايم . گزينش : قوىترين ماده در گياهان شيردار : اول شير و دوم تخم و سوم بيخ و چهارم برگ است . و چنان كه گفتيم اگر واژهء يتوع را بدون هيچ قيدى ذكر كردند شيرهء چشميزك منظور است . مزاج : شير چشميزك در چهارم گرم و خشك است . شيرهء گياهان ديگر كه ذكر شد گرم و خشكى در دوم تا سوم دارند . خاصيت : قرحه‌آور و سم است . و اگر در حوض ريزند ماهىها همه به روى آب آيند و مىميرند . آرايش : گوشت زائد ، زگيل ، خال ، زائده‌هاى اطراف ناخن را برمىكند . براى از بين بردن موى شيره‌اش بر پوست مالند و در آفتاب اين كار را مىكنند موى را مىسترد و بعدا كه مىرويد ضعيف است و اگر عمل را تكرار كنند ديگر موى برنمىآيد . بهتر آن است كه با روغن زيتون مخلوط شود و براى ستردن موى به كار ببرند تا خطرى از او سر نزند . زخم و قرحه : بيخ يتوع با سركه باشد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nسفتىهاى پيرامون بواسير را از ميان برمىدارد . داروى قوباء است . قرحهء گنديده را بهبودى بخشد ، اگر با قيروطى يعنى مرهم موم و روغن گل قاطى شود . علاج خوره و گرى سودايى و آتش پارسى و ( غنغرانا ) است . سر : شيره‌اش را بر دندان كرم‌زده نهند دندان خرد شود و مىافتد . و اگر با قطران باشد كه از قوتش مىكاهد ؟ براى معالجهء دندان سالمتر است . بهتر آن است كه قسم سالم دندانها را با كمى موم بپوشانند و آنگاه اين دارو را بگذارند . اگر بيخ گياه نامبرده را با سركه بجوشانند و مضمضه كنند درد دندان تسكين يابد . چشم : شيرش ناخنه را از بين مىبرد . اندامان راننده : بواسير را برمىكند ، بلغم و مواد آبكى را خارج سازد . دو قطره تا سه قطره شيرش را بر انجير ريزند و بگذارند تا خشك شود و بخورند اسهالى كافى مىدهد . و همين مقدار اگر با قاوت يابان تناول شود باز مسهل خوبى است . اما اگر بخواهند آن را بدون آميزه‌اى بخورند بهتر آن است كه همراه قيروطى يا موم و عسل باشد تا دهان و گلو را زخمدار نكند . گاهى مىشود كه به منظور اسهال شدن شاخه‌هاى سبز يتوع در ظرفى سفالين همراه روغن مىجوشانند و اين جوشيدن آرام و بتدريج صورت مىگيرد . بعد از آن خرد مىكنند و به اندازهء وزن دو ( كرمه ) با قاوت مخلوط مىكنند و در آب مىريزند و آب را سر مىكشند - شاخه‌هاى خشك آن بسيار كم‌تأثيرند . اما اگر بخواهند به منظور اسهال شدن از نوعى استفاده كنند كه آن را ( كرفيون ) گويند بايد :\r\nشاخه‌ها را چيد و در سايه خشكانيد و پوست آنها را كند و مقدار نه ( كرمه ) را يك شبانه‌روز در شراب كهنه خيسانيد و بعد از آن پالاييد و نيم گرم سر كشيد كه بىآزار اسهال دهد . جانشين يتوع : براى پاك كردن روده از مواد آبكى و بيرون آوردن بلغم از اندامان سه برابر وزن يتوع زنبق و يك‌سوم وزنش سكبينه كار را انجام مىدهد .\r\nدر اينجا فصل ياء كه پنج دارو را در بر داشت پايان مىيابد .\r\n\r\nفصل يازدهم حرف ( ك )\r\n\r\nكافور :\r\nچندگونه كافور هست . قنصورى ، رياحى ، آزاد ، اسفرك كبود ، كه كافور به چوب چسبيده و از چوب برآمده است . كسانى گويند : درخت كافور بسيار بزرگ است و بسيارى از جانوران را در سايهء خود پناه مىدهد و ببرها سايه‌اش را دوست دارند و در مدت سال مگر در وقتى معين كسى نمىتواند به درخت كافور برسد . و چنان كه گويند كافور در دامنه كوههاى كنار دريا مىرويد ، و آنچه معلوم است كافور از درختان سرزمين چين است و ما پارچه‌هايى از چوب كافور را ديده‌ايم كه سفيد و كم‌مايه و بسيار سبك است و گاهى ديده‌ايم كه اندكى از كافور در درزهاى آن موجود بوده است . مزاج : در سوم سرد و خشك است . آرايش : به كار بردنش پيرى زودرس بدنبال دارد ، موى را سفيد گرداند . ورم و جوش : ورم گرم را فرونشاند . سر : كافور مخلوط با سركه ، يا افشرهء خرماى نارسيده ، يا آب آس ، يا آب ريحان ، درد سر\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nناشى از تب گرم را از بين مىبرد . بىخوابى آرد ، تقويت حاسهء گرمىداران مىنمايد ، بهترين داروى زخمهاى دهان است . اندامان دفعى : شهوت جنسى را از بين مىبرد . سنگ كليه و مثانه بوجود آورد .\r\nبىاشتهايى ناشى از صفرا را بند آرد .\r\n\r\nكندر :\r\nصمغى است از شهرى مىآورند كه يونانيان آن شهر را كندر خوانند . گاهى كندر را از شهرى مىآورند كه نامش ( مرباط ) است . و حكايت كندر و مرباط چنين است : بازرگانان دريانورد كه از كندر مىآيند و بار كندر دارند بعضى اوقات با توفان بحر روبرو مىشوند و از ترس شكستن كشتى پناه به شهر مرباط مىبرند كه مرباط در جزيرهء سرراه قرار دارد . تجارت كندر بسيار رواج دارد و بسيارى از بازرگانان به خريد و فروش آن سرگرمند . علاوه بر اين از سرزمين هندوستان نيز كندر آورند كه اين نوع به رنگ ياقوت يا به رنگ بادنجان است . بازرگانان كندر در آماده كردن اين كالا نيرنگى به كار مىبرند كه به قرار زير است . كندر را كه مىخرند تكه‌هاى چهارگوش از آن مىسازند و در سبو مىگذارند و سبو را مىغلتانند تا تكه‌هاى كندر مدور مىشوند . هرگاه زمان زياد بر كندر بگذرد به رنگ زرد زعفرانى درمىآيد . حنين گويد :\r\nبهترين نوع كندر آن است كه از سرزمين يونان است و به كندر نرينه معروف است و آن را ( سطاعونيس ) نامند . كندر ره‌آورد يونان سخت است و ديرشكن و سفيدرنگ . و اگر بشكند در داخلش ماده‌اى چسبنده هست كه در بسائيدن بدست مىچسبد و هرگاه بر آتش نهند فورا مشتعل مىشود . نوعى ديگر از كندر هست كه ره‌آورد مغرب است و آن را ( قوقسفوس ) مىنامند كه اين نوع از نوع اولى كم‌ارزش‌تر و كم‌حجم‌تر است و بيشتر به رنگ ياقوتى گرايش دارد . و چنان كه ديسقوريدوس فرمايد : نوعى ديگر از كندر هست سفيدرنگ و اگر در ميان انگشتانش بفشارند بوى مصطكى مىپراكند و اين نوع را ( اموميطس ) گويند . گاهى به جاى كندر كه صمغى بيش نيست صمغ تقلبى مىفروشند مثلا صمغ عربى يا صمغ صنوبر را بدل كندر به بازار آرند . ليكن بازشناختن تقلبى بسيار سهل و آسان است . صمغ عربى را بر آتش نهى مشتعل نمىشود . صمغ صنوبر را آتش بزنى دود مىكند . در صورتى كه كندر درست هم مشتعل مىشود و هم دود ندارد . همچنين از بو كردن مىتوان تقلبى را از صحيح بازشناخت . از بهم سائيدن كندر كه مىغلتانند پوسته‌هايى نازك و همچنين خرده‌ريزهايى آردمانند پديد آيد كه آنها را نيز به قالب كوچك درمىآورند - آنچه از پوسته است قشار و آنچه از آرد است دقاق مىنامند و گاهى از كندر بخور درست مىكنند . همچنين از تمام اجزاء درخت كندر استفاده مىشود و بويژه از برگ آن و در برگش هم تقلب مىكنند . گزينش : بهترين نوع كندر قسم نر و سفيدرنگ و مدور شده است كه اگر بشكند ميانش زرد طلايىرنگ و چسبنده است . مزاج : خود صمغ كندر در دوم گرم و در اول خشكاننده است .\r\nپوست صمغ كمى از صمغ سردتر و در نزديك به دوم خشكاننده مىباشد . خاصيت : در كندر خشكى و قبضى بسيار كم است . رساننده است . و سوزشى براى گوشت در بر ندارد . نزيف خون را بند آرد و اگر زياد از لازم به كار رود خون را مىسوزاند . در پوست كندر كمى خشكانندگى هست و هيچ داراى تندى نيست . دود كندر در قبضى و خشكيدن از همه قويتر است . بعضى گفته‌اند كندر سرخرنگ از سفيدرنگ زداينده‌تر است و گويند آرد قالب‌شده‌اش از خود كندر كم‌تأثيرتر است . آرايش : كندر با عسل مخلوط\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nشود و بر كژدمه گذارند خوب مىشود . پوست كندر علاج آثار زخم است . كندر مخلوط با سركه و روغن زيتون را بر جايى كه درد مركب دارد بمالند سودمند است . درد مركب دردى را گويند كه برجستگيهاى زگيل‌مانند از پوست برآيد و احساسى مثل جاى پاى مورچه بر بدن حس مىشود . ورم و جوش : مخلوط با ( قيموليا ) و روغن گل علاج ورم گرم پستان است . كندر در ضمادهاى تحليل‌برندهء ورم درونى وارد است . زخم و قرحه : بهترين خوب‌كنندهء زخمهاى تازه است . قرحه‌هاى سارى را از سرايت منع مىكند . كندر با پيه اردك داروى قوباء است . كندر و پيه خوك علاج قرحه‌هاى لبه‌اى ( قروح حرفيه ) و تركهاى ناشى از سرماست . و زخمهاى سوختگى را بهبود بخشد . سر : تقويت هوش و فكر مىكند ، بعضى مردم را نصيحت مىكنند كه هميشه ناشتا آب خيسانيدهء آن را بخورند - اما زيادخوردنش سردرد آورد اگر كندر با نطرون مخلوط باشد و سر را بدان بشويند سپوسه و شوره را از بين مىبرد و قرحه‌هاى سر را شفا دهد . كندر را با شراب در گوش چكانند درد گوش تسكين يابد . كندر با زفت مخلوط باشد يا همراه روغن زيتون يا آميزهء شير شود و بر صدفهء گوش مالند تركها را بهبودى بخشد . خون‌دماغ حجاب مغزى را قطع مىكند . در دردهاى گوش ناشى از كوبيدگى بسيار سودمند است . چشم : قرحه‌هاى چشم را پر مىكند و خوب مىنمايد . ورم مزمن چشم را مىرساند . دود كندر ورم گرم چشم را بهبودى بخشد . جريان رطوبتهاى چشم را بند آورد . قرحه‌هاى پليد چشم را علاج است . چرك و خون زير قرنيه را پاك مىكند . كندر يكى از داروهاى بسيار باارزش براى ناخنهء سرخ كهنه‌شدهء چشم است . و در علاج جوش سرطانى چشم مفيد است . نفس‌كش و سينه : كندر مخلوط با ( قيموليا ) و روغن گل ورم گرم پستان تازه زاييده را خوب مىكند . يكى از داروهاى قصبة الريه بشمار مىآيد . اندامان غذا : كندر استفراغ را بند آورد . پوست كندر معده را قوى گرداند و از سستى بازدارد و از هر قسم ديگر كندر براى معده گرمىرسان‌تر است . و در گوارش مفيدتر . پوست كندر براى بهم‌آوردن معدهء فروهشته و سست از هر چيز بهتر است . اندامان دفعى : از بىاشتهايى و فساد معده جلوگيرى مىكند . خونريزى زهدان و پيزى را بند آورد . در علاج ديزانترى مفيد است ، قرحه‌هاى پليد پيزى را از سرايت كردن بازمىدارد به شرطى كه از كندر فتيله سازند و در پيزى داخل كنند . تبها : در مداواى تبهاى بلغمى مفيد است . زهر :\r\nاگر كندر زياد با شراب يا با سركه بخورند سم است .\r\n\r\nكهربا :\r\nصمغى است همانند سندروس . در شكستن نازك و شكسته‌اش به رنگ مايل به زردى و سفيدى است . و بعضى نوع آن مايل به سرخرنگى است . كاه و خشكه گياه را بسوى خود مىكشاند و ازاين‌رو آن را كهربا ، يعنى ربايندهء كاه ناميده‌اند . كهربا انگم درخت حور رومى است گوهرش تركيبى از خاكى لطيف و آبى است كه خشك شده . مزاج : كمى گرم و در دوم خشك است . خاصيت : خونريزى را از هر جاى باشد بند مىآورد . گل درخت حور رومى كه كهربا صمغ آن است بندآور خون است ليكن به اندازهء كهربا تأثير ندارد . ورم و جوش : گويند كهربا را بر ورم گرم بندند سودمند است . سر : خون‌دماغ را بند آرد .\r\nمادهء آبكى كه از سر به سوى ريه سرازير مىشود از كهربا قطع مىشود . چشم : در داروهاى چشم وارد است . سينه : نيم مثقال كهربا را با آب سرد بخورند تپش قلب را آرام بخشد و بهترين علاج خون برآوردن\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاست . اندامان غذا : بندآورندهء استفراغ است ، مواد بد را از معده دور مىسازد ، با مصطكى مخلوط باشد معده را تقويت مىكند . اندامان دفعى : خونريزى زهدان و پيزى را قطع مىكند . بىاشتهايى را از بين مىبرد . و چنان كه گويند براى علاج ديزانترى ( زحير ) خوب است .\r\n\r\nكمافيطوس ( ماش دارو ) :\r\nاين گياه داراى شاخه‌هاى باريك سرخ مايل به سياهى يا سبز است - گلش سرخ تيره و تلخ‌مزه و كمى گيرنده است - يا تندمزه است و تلخ نيست . برگهايش بر زمين مىگسترند و شبيه برگ گل گاوچشم و از آن راه‌راهتر و باريكتر و سبك‌تر است و وسط گلش از گل گاوچشم زردتر است . مزاج : در دوم گرم و در سوم خشك است . خاصيت : بازكننده ، زداينده ، و در پاك نمودن اندامان داخلى بسيار مؤثر و نيرويى اسهال‌كننده هم دارد . ورم و جوش : ورم سخت را نرم كند و بويژه علاج ورم پستان است . و سرايت جوش مورچگى را خنثى مىكند . زخم و قرحه : با عسل ضماد شود . زخمها را بهم آرد و قرحهء گنديده را از ميان بردارد . مفاصل : داروى عرق النسا است و اگر با عسل باشد بهتر است . طبيبى گويد : اگر ماش دارو را در عسل‌آب خفيف مخلوط كنند و چهل روز به بيمار عرق النسا بدهند خوب مىشود . و سفتى نقرس را تحليل مىبرد . اندامان غذا : داروى بيماريهاى كبد است و بندآمدنهاى كبد را باز مىكند . علاج طحال و يرقان سودايى است به شرطى كه هفت روز پياپى تناول نمايند . اندامان دفعى : راه‌بندان زهدان را باز مىكند . عسر البول را از بين مىبرد . بول و حيض را راه اندازد . و علاج درد گرده است . اگر با عسل فرزجه شود زهدان را مىپالايد . و اگر دو مثقال از اين دارو با عسل يا انجير شياف گردد بلغم را مىراند . زهرها : پادزهر سمى است كه بعضى آن را ( اورقطون ) مىنامند . جانشين : نصف وزنش كاشن رومى و يك‌چهارم وزنش دارچين ختايى .\r\n\r\nكمادريوس ( مريم نخودى ) :\r\nشاخه‌هايش با برگهاى به زمين نزديك ( متهشم ) و به ستبرى ريحان و بزرگتر . رنگش سبز و يونانيان اين گياه را بلوط زمينى گويند . زيرا برگهاى ريزش به برگ بلوط شبيه است و تلخ‌مزه‌اند . بيخ اين گياه به رنگ ارغوانى مىزند . گزينش : بايد همين‌كه تخم در آن پيدا شد چيده شود . مزاج : جالينوس فرمايد : در سوم گرم و خشك است و گرمى از خشكى بيشتر است . خاصيت :\r\nبازكننده ، تكه‌كننده ، لطافت‌بخش و گرمىرسان است . زخم و قرحه : همراه عسل قرحه‌هاى مزمن را پاك مىنمايد . مفاصل : سبز يا آب‌پز آن را بخورند از گسستگى ماهيچه نافع و شربتش ترنجيدگى را سرحال آرد . و تا كهنه‌تر گردد مفيدتر است . چشم : حب از آن سازند و مىخشكانند و براى مداواى قرحهء چشم به كار مىبرند . اين دارو را در روغن زيتون بجوشانند - يا بسايند و گردش را در چشم كشند آب‌ريزى هميشگى چشم را علاج مىنمايد . سينه : سرفهء مزمن را چاره كند . اندامان غذا : كلفتى طحال را لاغر كند . داروى يرقان سودايى است . شربتش براى رفع سوء هضم بهترين دواست . و استسقا را در اولين مرحله علاج مىنمايد و تا كهنه‌تر باشد مؤثرتر است . اندامان دفعى : بول و حيض را ريزش دهد و بچه را بيرون آورد . زهرها : ضمادش پادزهر حشرات سامه است . جانشين : رگ قيزيل يا پراق يا زنگى دارو .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nكزمازك ( گزمازو ) :\r\nثمر درخت گز است و در فصل طاء كه بحث از طرفاء ( گز ) شد ذكر كرديم . مزاج :\r\nدر اول سرد و در دوم خشك است . باقى كنشهايش را بايد در فصل طاء جستجو نمود و نيازى به دوباره گفتن نيست و بگذار بيشتر از اين تفصيل ندهيم كه سخن به درازا مىكشد .\r\n\r\nكندس ( پلخم ) :\r\nاكثرا بيخ آن را به كار مىبرند و مشهور است . مزاج : گروهى برآنند كه در سوم تا به چهارم رسد گرم و خشك است . خاصيت : زداينده ، پاك‌كننده ، قرحه‌آور ، تند ، سوزناك ، مسبب استفراغ ، قطع‌كنندهء بلغم و مرارهء سوداء . آرايش : لكه‌هاى سفيد و سياه برص و بهك را مىزدايد . ورم و جوش :\r\nبراى گرى داروى بسيار خوبى است . سر : عطسه‌آور است . چرك و پليدى گوش را از بين مىبرد .\r\nبادهاى سوراخ بينى را پراكنده مىكند . براى بينى خوب است . بند آمدن پالونه را باز مىكند . چشم : فتيله از آن مىسازند و به چشم مىكشند مفيد است . اندامان غذا : در استفراغ دادن قوى است . و سختى طحال را مىگدازد . اندامان دفعى : مسهل است ، ادرار بول كند ، آن را بردارند حيض ريزش مىكند ، بچه را بيرون آورد . در خرد كردن سنگ بسيار مؤثر است . جانشين : براى استفراغ جوز القى به وزن آن با يك‌سوم وزنش فلفل به كار ببرند .\r\n\r\nكبابه :\r\nكبابه ره‌آورد چين است و قوتش به قوت روناس ( فوه ) شبيه است . مزاج : گويند با حرارتى كه دارد سردى مىبخشد . اما در حقيقت تا دوم گرم و خشك است . خاصيت : بازكننده است و لطيف اما تا آن اندازه نيست كه كار دارچين را انجام دهد . زخم و قرحه : در علاج قرحهء گنديده كه در اندام نرم باشد بسيار مفيد است . سر : در مداواى زخم و جوشهاى گنديدهء دهان سودمند است . سينه : در دهان گيرند صدا را صفا دهد . اندامان غذا : راه‌بندانهاى كبد را به خوبى باز مىكند . اندامان دفعى : مجراى بول را تنقيه مىنمايد . بول ريگى را بيرون ريزد . سنگ كليه و مثانه را از بين مىبرد . آن را بخايند و بر ذكر تف كنند لذت به زن همبستر مىرساند .\r\n\r\nكبريت ( گوگرد ) :\r\nمزاج : گرم و خشك است تا چهارم . خاصيت : لطافت‌بخش ، جذب‌كننده و بسيار زداينده است . آرايش : از داروهاى برص است و بويژه اگر آتش نديده باشد . اگر با سقز تلخ مخلوط كنند اثر بالاى ناخن را بركند . با سركه داروى بهك است . قرحه : علاج گرى چركين است ، قوباء را علاج كند و بويژه اگر با سقز تلخ يا با سركه باشد بسيار مفيدتر است . اگر همراه نطرون باشد و تن را بدان شويند خارش بدن را از بين مىبرد . مفاصل : همراه نطرون و آب بر نقرس مالند مفيد است . سر :\r\nبخورش زكام را بند آورد . با سركه و عسل داروى تركهاى گوش است .\r\n\r\nكسيلا ( كسيلى ) :\r\nچوبكهايى است مانند ( فوه ) روناس و سياهى بر آن چيره است . مزاج : تقريبا در اول گرم و تر است . خاصيت : چسبنده است و در شكستن نيروى داروهاى گرم كار صمغ عربى را انجام مىدهد . آرايش : گويند فربهىبخش است و رنگ رخساره و پوست را زيبا كند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nكثيراء ( كتيرا ) :\r\nديسقوريدوس گويد : صمغ درختى است كه آن را ( طرقاقيبا ) گويند و ما از بحث آن فارغ شده‌ايم . مزاج : سرد مايل به خشكى است . خاصيت : تماما اثر صمغ را دارد و در خشكانيدن هم تقريبا با صمغ همكار است . چشم : كتيرا را نيز همچون صمغ در چشم مىكشند .\r\n\r\nكماليون ( خامالاون ) :\r\nاز تيرهء مازريون است سياه‌رنگ و كشنده است و بعضى آن را خاماليون گويند كه سابقا بحث كرديم . ( كه ذكرش خواهد آمد . )\r\n\r\nكاكنج ( كاكنه ) :\r\nقوتش به قوت تاجريزى نزديك است و بويژه قوت برگش . مزاج : تا دوم سرد و خشك است . زخم و قرحه : افشرهء آن در معالجهء قرحه و از ميان بردن چرك و ريم گوش و نرم كردن سختىهاى كهنه‌شدهء ناصور سودمند است . اندامهاى تنفسى : در علاج برونشيت و ضعف نفس و تنگ‌نفسى مفيد است . اندامان غذا : در علاج يرقان نافع است . اندامان راننده : قرحهء مجراى بول را مداوا مىكند .\r\n\r\nكبيكج ( كبيكه ) :\r\nديسقوريدوس گويد كبيكه چهار نوع است : 1 - برگش به برگ كشنيز شبيه است و از آن پهن‌تر است . رنگش سفيد و گلش زرد يا بنفشى است ، بلنديش به دو ذرع مىرسد ، ريشه‌اش باريك و بيخش سفيدرنگ ، شاخه‌هايش به شاخهء خربق مىمانند و در كنار رودخانه و جويبارها مىرويد . 2 - از نوع اولى بزرگتر است و ريشه‌هايش ژرفاروتر است و برگهاى دونيمه دارد و آن را كرفس بيابانى گويند . 3 - بسيار كوچك است و طلايىرنگ . 4 - به نوع سوم شبيه است ولى گلش سفيد شيرى است . مزاج : در دوم گرم و خشك است . خاصيت : هر چهار نوعش گرم ، تند ، قرحه‌آور ، زداينده ، پوست‌كن ، پوست گز ، گدازنده است . آرايش : برگ و شاخه‌اش قبل از آنكه خشك شوند در زدودن برص و سفيدى ناخن و داء الثعلب بسيار مؤثرند و در اولين برخورد اثر مثبت دارند . ورم و جوش : در برانداختن گرى ، بركندن زگيلهاى ميخى ، و غده‌هاى آويزه‌اى ناشى از سرما بسيار داروى خوبى است . زخم و قرحه : آب‌پز نيمه‌گرمش بر لكه‌هاى سياه مايل به سرخى ( سعفه ) مالند نافع است . سر : بيخ خشكيده‌اش از عطسه‌آورهاى قوى است . گرد آن را بر دندان التهابى مالند مفيد است .\r\n\r\nكنكرزد ( انگم كنگر ) :\r\nصمغ انواع كنگر است و آن را كركرهن هم گفته‌اند . مزاج : در سوم گرم و خشك است .\r\n\r\nكشت‌بركشت ( پيچك ، پيچ بر پيچ ) :\r\nتو گويى نخهايى است كه برهم و درهم پيچيده‌اند و اكثرا پنج عدد مىباشند و همه از يك بيخند و رنگش مايل به سياه و زردى است و زياد مزه دارد . بعضى گويند پيچك همان نيلوفر صحرايى است و بعضى گويند آن نيست اما قوتش با قوت نيلوفر صحرايى برابر است و اينان راست گفته‌اند . مزاج : در دوم گرم و خشك است . خاصيت : بسيار لطيف است .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nكيل‌دارو ( سرخس ) :\r\nدر فصل سين اين گياه را وصف مىنماييم .\r\n\r\nكشوث :\r\nچيزى است اليافى و به ليف مكى مىماند و بر خارها و درختها مىپيچد . بىبرگ است و گلهاى كوچك و سفيد دارد . مزه‌اش تلخ گس است و تلخى چيره است . مزاج : در اوايل اول كمى گرم و در آخر دوم خشك است و قوتهاى مخالف در بر دارد . خاصيت : تنقيه مىكند . ريختنىهاى لطيف را از رگها خارج مىنمايد ، بر معده گرانى كند . زيرا قبض است . رگها را مىپالايد و هر زائده‌اى باشد بيرون آورد .\r\nلغزاننده و لطيف است . اندامان غذا : كشوث و بويژه در روغن جوشيده‌اش تقويت معده كند . اگر همراه سركه خورند سكسكه را تسكين دهد و راه‌بندانهاى كبد و معده را باز مىنمايد و معده و كبد را تقويت مىنمايد . آب آن در بيمارى يرقان عجب معالجى است . افشرهء كشوث بيابانى را اگر بسايند و در شراب ريزند معدهء ناتوان را توان بخشد . اندامان دفعى : پليديهاى شكم بچه را در زهدان تنقيه كند ، زيرا تنقيه‌كنندهء رگها است . بول و حيض را راه اندازد . در تسكين پيچ و درد شكم و روده مفيد است . آن را بردارند خونريزى را بند آرد . در روغن جوشيده‌اش قبوضيت دهد و رطوبتهاى زهدان را پاك كند . تبها :\r\nآزمايش شده است كه تخم و آبش بهترين علاج تبهاى كهنه است .\r\n\r\nكمّون ( زيره ) :\r\nزيره چندين نوع دارد : كرمانى سياه ، فارسى زرد ، زيرهء شامى ، زيرهء نبطى . زيرهء فارسى از زيرهء شامى و نبطى قويتر است و زيرهء نبطى همان است كه در هرجا بدست مىآيد . هريك از انواع زيره كاشتنى و بيابانى دارد . زيرهء بيابانى از زيرهء كاشتنى تندمزه‌تر است . نوعى زيرهء بيابانى هست كه تخمش به تخم سوسن شبيه است . ديسقوريدوس گويد : زيرهء كاشتنى و بويژه نوع كرمانى خوشمزه است و بعد از او در خوشمزگى زيرهء مصرى آيد . زيره در بسيار از سرزمينها مىرويد درازى چوبش يك وجب ، برگهايش چهار يا پنج برگ باريك و ريزريز ( مشقق ) همچون برگ شاهتره مىباشند و بر شاخه‌ها شكوفه‌هاى كوچك ديده مىشوند . نوعى زيره هست كه آن را ( كومينون أغريون ) يعنى زيرهء بيابانى نامند .\r\nاين نوع اكثرا در شهر ( خلقيدرون ) بدست مىآيد . اين زيره ساقهء يك وجبى دارد كه بسيار باريك است و چهار يا پنج برگ بر آن است و برگها ريزريزند و در نهايت شاخه پنج يا شش تخمدان باريك كه به كرم شبيهند موجود و ثمرى در آنها است كه پوسته يا سپوس‌مانندى تخم اصلى را احاطه كرده است . تخمش از زيرهء كاشتنى تندمزه‌تر است . اين زيره در بلنديهاى زمين مىرويد . نوعى ديگر از زيرهء بيابانى هست كه به زيرهء كاشتنى شباهت دارد . و از هر دو طرف آن زالومانندهايى كه گويى شاخ درآورده است بالا آمده‌اند و در اين شاخسان‌ها تخمى است كه به سياه‌دانه مىماند و خوردن آن پادزهر حشرات سام است .\r\nگزينش : زيرهء كرمانى بهترين و بعد از آن زيرهء فارسى از ساير انواع بهتر است . مزاج : در دوم گرم و در سوم خشك است . خاصيت : گرمىبخش ، بادشكن ، بادزدا ، تكه‌كننده ، خشكاننده و گدازنده است . چنان كه گويند قبض هم هست . آرايش : صورت با آب زيره بشويند زيبا شود . در هر حال خوردن و به كار بردنش رنگ و رو را صفا دهد اما اگر زياده از حد معين باشد رنگ زردى بدنبال دارد . ورم و جوش : با موم و روغن گل و روغن زيتون و آرد باقلى ، يا تنها با روغن زيتون ، يا با روغن زيتون و عسل مرهم گردد آماس\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nرگهاى خايه را فرونشاند . زخم و قرحه : زيره عموما و بويژه زيرهء بيابانى كه تخمش شبيه تخم سوسن است سوپ گردد براى معالجهء زخمها و بهبودى بخشيدن بسيار سودمند است . سر : زيره را بسايند و با سركه قاطى كنند و ببويند ، يا اينكه فتيلهء آلاييده به زيره را در سوراخ بينى كنند خون‌دماغ قطع مىشود .\r\nچشم : زيره را بخايند و با روغن زيتون بياميزند و در چشم چكانند ناخنه را از بين مىبرد . و بر لكه‌هاى سياه خونى زير چشم چكانند بسيار نافع است . زيره با نمك در دهان بخايند و آب دهن را كه حاصل اين آميزه است در چشم چكانند از گرى چشم ، سبل ( مكشوطه ؟ ) « 1 » و ناخنه مفيد است و مانع چسبيدن مىشود . افشرهء زيرهء بيابانى كه به يونانى آن را ( قابيوس ) يعنى دود گويند ديده را جلا دهد و همچون دود اشك از چشم مىريزد . و همين افشره را با داروهاى بركندن موى چشم قاطى مىكنند و نمىگذارد ديگر موى رويد . اندامهاى تنفسى : اگر با سركهء آميخته با آب بخورند داروى تنگ‌نفسى است . و به گفتهء جالينوس داروى بلندنفسى ( نفس الانتصاب ) و خفقان سرد است . اندامان دفعى : زيره با روغن زيتون - يا با موم و روغن گل - يا با روغن زيتون و آرد باقلى براى فرونشاندن آماس خايه ، خرد كردن سنگ ، و بويژه اگر زيرهء بيابانى باشد علاوه بر فوائد فوق‌الذكر در معالجهء چكميزك و خون شاشيدن و پيچ و درد روده و بادكردگى مفيد است . افشرهء زيرهء بيابانى با آب عسل شكم را روان مىسازد . روفس گويد : زيرهء سبز ( نبطى ) اسهال آورد . اما زيرهء كرمانى قبض است . گياه زيرهء بيابانى مراره را با بول سرازير مىكند .\r\nزهرها : هر نوع زيره و بويژه آن زيرهء بيابانى كه تخمش شبيه تخم سوسن است تناول شود ، پادزهر حشرات سام است .\r\n\r\nكراويا ( شاه‌زيره ) :\r\nديسقوريدوس گويد كراويا تخم گياهى است شناخته شده و شاخه و برگش به خرفه مىماند . ليكن رنگ شاخ و برگش مايل به زرد مات است . تقريبا هم‌قوت گياه رازيانهء شامى است .\r\nمزاج : در دوم گرم و خشك . خاصيت : بادشكن است و مىخشكاند و به لطافت زيره نيست . اندامان غذا :\r\nتناولش استفراغى را بند آورد كه از بالا آمدن طعام از معده پديد آيد . معده را گرم كند و به هضم طعام كمك مىنمايد . چشم : در داروهاى چشم و در به چشم كشيدنيها وارد است . اگر زياد بخورند كم‌سويى به بار آرد . سينه : آرامش‌بخش سكسكه و خفقان است . اندامان دفعى : آب‌پزش و تخمش تناول شوند ادرار بول دهند . پيچ و درد روده را تسكين دهند . منى را قطع مىكنند . زنان در آب‌پزش نشينند درد زهدان بر طرف مىشود . تخمش را بسوزانند و ضماد كنند بواسير را بركند . دانه و تخم آن را بخورند داروى كرم است .\r\n\r\nكرسنه ( گاودانه ) :\r\nگويند دانه‌اى است از خلر كوچكتر و به بزرگى عدس است . ولى پهن نيست و داراى اضلاع است . رنگش ميانه‌اى بين خاكى و زرد است . مزه‌اش چيزى وسط ماش و عدس است . گاو آن را دوست دارد . اما به گفتهء خوزى دانه‌اش به دانهء به ( به‌دانه ) شبيه است . اما به عقيدهء من گاودانه يا خلر\r\n\r\n\r\n","description":"","footnote":"\r\n( 1 ) - كشط - پوشش برداشتن - پراكنده شدن .\r\n","page_name":" 188 ","page_number":188},
  {"content":"\r\n\r\nاست يا خلر بيابانى است . چنان كه گويند رنگش سفيد مايل به زرد يا سرخ است . ديسقوريدوس گويد :\r\nگياهى است كوچك و باريك برگهايش گردرنگ و تخمش در كاسبرگها است . مزاج : در اول تا به دوم مىرسد گرم و در دوم خشك است . خاصيت : بازكننده ، زداينده است . خلط بد دارد و اصلاحش چون اصلاح لوبيا گرگى است . گاودانهء سفيدفام از سرخ‌رنگ كمتر به درد درمانى مىخورد . گاودانه را دو دفعه بپزند زدايندگى را كاهش دهد و تنها مزاج خاكيش مىماند و غذايى خشك به بدن مىدهد . آرايش :\r\nمحلول آن براى از بين بردن بهك و كك‌ومك و اثر زخم خوب است . رنگ را زيبا كند . آن را قاوت سازند و گلوله‌هاى گردويى از آن درست كنند و بخورند لاغرى را بر طرف مىكند . آب‌پزش را بر تركهاى ناشى از سرما پاشند خارش را از بين مىبرد و ترك را خوب مىكند . و داروى جوشهاى شيرى است . ورم و جوش : همهء سختيها و بويژه سخت‌شده‌هاى پستان را نرم مىكند . زخم و قرحه : همراه عسل باشد قرحه‌ها را پاك كند و از سعفه ( كچلى ) مفيد است و چنان كه گفتيم سخت‌شده‌هاى پستان و قرحه‌هاى سخت كه گوشت را مىميرانند و ساير سخت‌شده‌ها را نرم مىنمايد و داروى آتش پارسى و جوش عسلى است . سينه : علاوه بر نرم كردن سختى پستان خون برآوردن غليظ را چاره مىنمايد . اندامان دفعى :\r\nزياد خوردنش به اندازه‌اى ادرار دهد كه خون شاشند و مسهل است . اگر در سركه و شراب ريزند از عسر بول مفيد است و زحيرى و پيچ و درد روده را تسكين دهد . زهرها : با شراب ضماد شود پادزهر نيش مار و گزيدن سگ هار و جاى دندان روزه‌دار است .\r\n\r\nكماشير :\r\nتماما كار گاوشير مىكند ، اما از گاوشير قوىتر است . مزاج : در دوم بسيار گرم و خشك است . خاصيت : گدازنده ، تحليل‌برنده ، لطيف‌كننده است . اندامان دفعى : در ادرار بول و حيض و بچه‌اندازى و اسهال آبكى نظير ندارد .\r\n\r\nكرمدانه ( گرمدانه ، گردمانه ) :\r\nطبيبان دانه‌اش را ستوده‌اند . به قسمت جلو بسيار گرمى مىدهد . مواد آبكى و مراره‌اى را اسهال كند .\r\n\r\nكوركندم :\r\nگلى است سبك‌وزن و به چوبك اشنان شبيه است و در شهر ( رقه ) آن را چلغوز كبوتر گويند ( خرء الحمام ) و در بغداد گورگندم نام دارد . گزينش : بهترينش آن است كه از سرزمين بربر آرند و هرآنچه ره‌آورد رقه است خوب نيست . مزاج : در اول تر است و گويند كمى سردىرسان است اما به اثبات نرسيده است . خاصيت : خشكاننده است و رطوبتى هم دارد . گويند خونريزى را بند آورد . يكى از ويژگيهايش اين است اگر ده رطل عسل و سى رطل آب با يك ( كبلجه ) از اين گل باهم مخلوط كنند و خوب بهم بزنند و سرآوند را ببندند فورا شراب مىشود . آرايش : بسيار چاقى دهد . اندامان دفعى : منى را زياد كند .\r\n\r\nكازوران :\r\nگياهى است كه عرب آن را لسان الثور و فارس گاو زبان گويند . خاصيت : شادىآور و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nغم‌زداست . و بگذار شرح آن را در فصل لام و زير واژهء لسان الثور بيان كنيم .\r\n\r\nكلس :\r\nچوبى است از هند و از آنجا به ايران مىآورند و احتمال مىرود همان باشد كه آن را آهك هندى گويند . مفاصل : گويند آزمايش نشان داده كه در مداواى شكستگى و از جادررفتگى بسيار مفيد است .\r\n\r\nكاشم :\r\nانجدان رومى . مزاج : تخم و بيخش در سوم گرم و خشك است . خاصيت : بازكن و بادشكن و تحليل‌برنده است . اندامان غذا : رساننده و هاضم است بادها و بويژه باد معده را از بين مىبرد و معده را تقويت كند . اندامان دفعى : يك درهم از آن درمان كرم و كرم كدو است - تخمش در ريزش دادن بول و حيض بسيار مؤثر است . زهرها : چنان كه گويند پادزهر هر نيشى است .\r\n\r\nكماة « 1 » :\r\nديسقوريدوس گويد : بيخى است گرد و بىساقه و بىرگ ، به رنگ خاكى پنبه‌آسا . بهاران از زير خاك بيرونش آرند . آن را مىپزند و بعضى آن را خام مىخورند . كماة داراى گوهر خاكى و آبى است و خاكى بيشتر از آبى مىباشد و كمى گوهر هوايى هم دارد و كمى لطيف است . و مزه‌اى بخصوص ندارد .\r\nگزينش : آنچه از زمينهاى ريگزار است و بوى بد ندارد خوب‌تر است و ترش بهتر از خشك‌شده است . بهتر آن است كه بپزند و پوست بكنند و با كارد دونيم كنند و در آب و نمك اندازند و بعدا با روغن زيتون و آبكامه و ديك‌افزار و صمغ انجدان پخته گردد . بدترين نوع كماة قارچ است و بويژه سماروغ كه زير درختان و در سرزمينهاى بد سر برمىزند . خاصيت : بسيار غليظ است . غذايى مىدهد غليظ و سودايى كه هيچ غذايى به اين غلظت نيست . اصلاحش شراب خالص و ديك‌افزار است اگر در آب بجوشانند و بعدا با آب بپزند غذايى غليظ و بىزيان مىدهد ولى مزه ندارد . مفاصل : براى فالج خطر است . سر : بيم سكته در بر دارد . چشم : در حديث پيغمبر صلّى اللّه عليه و سلّم آمده و مسيح طبيب و غيره گواهى داده‌اند كه آبش ديده را جلا دهد . اندامان غذا : ديرهضم و آزاردهنده و بر معده گران و كيموس آن غليظ و كندرو است ، جالينوس در جايى فرموده كيموس آن بد نيست . اندامان دفعى : مسبب قولنج و عسر البول مىشود .\r\n\r\nكبر :\r\nكبربن دو نوع ثمر دارد يكى خرنوب شامى و آن ديگرى به خيار مىماند - ثمر كبر گرم و تند است و همچون خردل در افشرهء انگور ريزند نگه مىداردش - بيخ كبر تلخ و تند است . نوعى كبر هست كه آن را كبر قلزمى گويند كه به حدى تند است تاول در دهان پديد آرد و لثه را آماس دهد . گزينش : براى استفادهء دارويى پوست بيخش از همه نافع‌تر است . مزاج : همه انواعش در اول گرم و در دوم خشك است و هرآنچه در گرمسير رويد گرمتر است . خاصيت : تحليل‌برنده ، زداينده ، بازكننده ، بيخش تكه‌كننده ،\r\n\r\n\r\n","description":"","footnote":"\r\n( 1 ) - به لهجهء محلّى بغداد و بعضى از كردها « چمه » و در اربيل عراق « دملان » گويند : قارچ‌مانندى است كه از خاك بيرون آورند .\r\n","page_name":" 190 ","page_number":190},
  {"content":"\r\n\r\nلطافت‌بخش ، پاك‌كننده ، بازكن است ، پوستش تلخ و تند و گيرنده است . ثمرش تغذيهء كم دارد و اگر نمك‌سود شود كمتر است . ترش غذايىتر از خشك است . ورم و جوش : بيخ و برگش خنازير را مىگدازد سختها را نرم كند و گاهى براى كاهش دادن قوتش با داروهاى ديگر مخلوط مىكنند . زخم و قرحه : پوست بيخش بر زخمهاى پليد و چركين نهند بهترين علاج است . مفاصل : پوست بيخش در علاج عرق النسا و درد سرين مفيد است و آبش را حقنه كنند در اين زمينه نافع است - براى دفع فالج و تخدير خوب است . چون گيرندگى دارد اندامها را محكم كند و گسستگى سر و وسط ماهيچه‌ها را بهم جوش دهد . سر : پوست بيخش را بخايند رطوبتهاى سر را جذب مىكند و سردرد سرد تسكين يابد . آب آن را در گوش چكانند كرم گوش را مىكشد . با دندان دردمند پوست بيخش را گاز بگيرند و بويژه اگر پوست شاداب باشد درد بر طرف مىشود . برگش هم همين كار را انجام مىدهد . پوست برگش را در سركه بپزند يا در شربتى قاطى كنند . و يك‌اندرميان بدانها مضمضه كنند درد دندان تسكين يابد . سينه :\r\nنمك‌سودش داروى برنشيت است . اندامان غذا : خوردنش همراه آب ، ضمادش كه با آرد جو و غيره باشد ، و بويژه پوست بيخ آن بهترين علاج طحال است . اكثرا مادهء پرمايهء سودايى را از سپرز خارج مىسازد كه بعد از آن بهبودى كامل آيد . اندامان دفعى : خلط نارسيده و غليظ را بيرون دهد . حيض را راه اندازد . كرمهاى ريز و درشت را از روده بيرون راند . داروى بواسير است ، شهوت‌انگيز است ، نمك سودش را قبل از غذا خورند ملين است . زهرها : كبر بد پادزهرى نيست .\r\n\r\nكشنج :\r\nاز تيرهء قارچهاست ، چسبنده است و در همه اجزاى كليه جمع مىشود . ولى بسيار برنده و تكه‌كننده است . كشنج ، نيز همچون كماة و سماروغ از ريگزار است و در مملكت ما و بويژه در ماوراء النهر و خراسان بسيار است . و نشنيده‌ام كه همچون قارچ و سماروغ هيچ‌وقت زيانى به كسى رسانده باشد . مزه‌اش مزهء كماة است و كمى از آن شيرين‌تر است . مزاج : برعكس كماة و قارچ سردمزاج است و رطوبتى بيگانه در آن است و گوهرش داراى نوعى خشكى است . خاصيت : غليظ است و خاموش‌كنندهء حرارت .\r\n\r\nكرفس :\r\nكرفس چندين نوع است : كوهى ، بيابانى ، كاشتنى ، و نوعى در آب يا كنار آب رويد كه اين نوع اخير از كرفس كاشتنى بزرگتر است و تأثير هر دو برابر است . نوعى ديگر هست كه آن را ( سمرنيون ) نامند . نپندارند كه هرچه كرفس كوهى است بايد همان ( فطراساليون ) باشد . منظورم از كوهى آن است كه در سنگلاخ رويد . ديسقوريدوس گويد : كرفس بر چند نوع است :\r\n1 - كرفس كوهى : كه ساقهء يك‌وجبى دارد ، ريشه‌اش باريك و پيرامون بيخش چوبهايى است كه غوزه‌اى چون غوزهء خشخاش دارند و از غوزهء خشخاش ريزتر و باريكترند . ثمرش مستطيل الشكل ، تندمزه و خوشبوى است . گاهى اين نوع از كرفس را در سنگلاخها و بلنديهاى زمين مىيابند و نبايد پندارند كه كرفس سنگلاخى است . ثمر و بيخ اين كرفس را با شراب خورند چسبناك و چسبنده است .\r\n2 - كرفس سنگلاخى ، كه همان فطراساليون است . اين نوع در سنگلاخها رويد و تخمش همانند\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتخم ننه‌حوا است و از آن خوشبوتر و تندمزه‌تر است .\r\n3 - كرفس درشت ، كه بعضى آن را سمرنيون ناميده‌اند و اشتباه كرده‌اند زيرا سمرنيون درشت‌تر از كرفس كاشتنى است و رنگش به سپيدى مىزند ، ساقهء توخالى و نرم و دراز دارد و تو گويى راه‌راه است .\r\nبرگش از برگ كرفس كاشتنى پهنتر است . و برگش كمى مايل به سرخى است . و تاج گلش به تاج گل بنفشه شبيه است و گلى از آن سرمىزند . ثمرش مستطيل و سياه‌رنگ خالص است ، تندمزه است و بويى دارد . بيخش خوشبوى و خوشمزه است و ستبر نيست . من شخصا از اين نوع را در كوهستان طبرستان ديده‌ام كه بيخهاى متعدد بيخش را احاطه كرده‌اند و تو گويى از آن بيرون آمده‌اند و به درازى به ريشه شبيه بودند . اگر بر قسمت ستبر آن با دست فشار مىآوردى مىشكست و بويى چون بوى كافور آب مىداد . آرى همچنانكه ديسقوريدوس فيلسوف فرمايد : در جنگلها كه سايه بسيار است و در نزديك نيزارها مىرويد و آن را چون كرفس كاشتنى مىخورند . بيخش خام يا پخته باشد ، خوردنى است .\r\n4 - نوعى كرفس ديگر هست كه آن را ( سمرنيون بيابانى ) گويند . و براى استفادهء دارويى از ساير كرفسها بهتر است . اين نوع چهارم بيشتر در كوه ( اماسر ) پيدا مىشود . ساقش همانند ساق كرفس است ، شاخه‌هاى زياد دارد و برگش از برگ كرفس پهن و گشادتر است . برگهاى نزديك زمينىاش رو به خارج كوژ شده‌اند . رطوبتى كم در برگش هست كه بدست مىچسبد . سخت و خوش‌بو است . برگش مزهء ديك‌افزارها دهد . رنگش به زردى مىزند . تاجى بر ساقه دارد كه به تاج شبت شبيه است . تخمش مستدير و به تخم كلم مىماند . تخمش سياه‌رنگ و تندمزه است و بوى مرّ مىدهد . بيخش تندمزه و خوشبوى و كم‌آب است و كام را مىگزد . رويهء پوست بيخش سياه و داخلش زرد مايل به سفيدى است .\r\nاين نوع در سنگلاخها و بلنديها مىرويد . بيخ و شاخه‌هايش گرمى بخشند و مردم برگ نمك‌سود آن را مىخورند . گزينش : قوىترين كرفس رومى كوهى است . مزاج : در اول گرمى و دوم خشكى است .\r\nروفس گويد : خود كرفس كاشتنى ترمزاج است و بيخش برعكس آن خشك است . خاصيت : بادبر ، بازكنندهء بندآمدنيها ، عرق‌آور ، مسكن درد است . كرفس بيابانى قرحه‌آور و آزاردهنده است و مربايش براى گرمىداران سازگار است . آرايش : كرفس بيابانى از داء الثعلب ، ترك ناخنها ، زگيلها ، ترك پوست ناشى از سرما ، داروى خوبى است . كرفس كاشتنى دهن را خوشبوى كند . ورم و جوش : هر نوع از كرفس و بويژه كرفسى كه نامش ( سمرنيون ) است ، ورمهاى بلغمى تازه برآمده و ورمهاى سخت و گرم را تحليل مىبرد . زخم و قرحه : كرفس بيابانى و بويژه سمرنيون نامش چون ضماد شود قرحه آورد ( پوست مىكند ) . و ازاين‌رو در علاج گرى ، قوباء ، ساير زخمها خوب است كه آنها را به بهبودى مىرساند . مفاصل : كليهء اجزاء سمرنيون داروى عرق النسا است . سر : براى صرع خوب نيست صرع را برانگيزاند . گويند ريشهء كرفس را بر گردن بندند درد دندان آرام يابد ولى دندان‌شكن است . سينه :\r\nكرفس و بويژه سمرنيون در علاج سرفه ، برنشيت ، تنگ‌نفسى ، دشوارى نفس سودمند است . ضماد كرفس ورم گرم پستان را فرونشاند . چشم : در معالجهء چشم‌درد كرفس كاشتنى ضماد مىشود . اندامان غذا : براى كبد و طحال مفيد است . آروغ را تحريك مىكند زيرا تحليل‌برنده است . زودهضم نيست - زودگذر نيست - تخم كرفس دل‌بهم خوردن و استفراغ دارد و بايد در روغن جوشيده‌اش را بخورند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nگروهى گفته‌اند همه انواع كرفس با معده سازگار است . و روفس فرمايد چنين نيست . بلكه رطوبتهاى گرم و بد براى معده به ارمغان آورد . خوردن كرفس خام خوب نيست زيرا بسيار در معده ماندگار است و دل‌بهم آمدن در پى دارد . كرفس رومى براى معده از ساير انواع كرفس خوب‌تر است . جالينوس فرمايد :\r\nبهتر آن است كرفس را با كاهو خورند كه سردى كاهو را سرحال آرد . همو فرمايد خوردنش بعد از غذا باشد سازگارتر است . تخم كرفس در علاج استسقا مفيد است ، كبد را مىپالايد و گرم مىنمايد .\r\nاندامان راننده : بول و حيض را راه اندازد . براى زن باردار خوب نيست . زن كرفس را بردارد بچه مىاندازد . همه نوعهاى كرفس و همه اجزاء كرفس از تخم تا برگ و غيره براى پالايش كليه و مثانه و زهدان سودمند است . تخم و برگش مسهل نيستند ولى بيخش شكم را نرم مىكند . كرفس كوهى سنگ را خرد مىكند . هر نوع كرفس و بويژه سمرنيون بيابانى از عسر بول رهايى دهد ، بچه‌دان را بيرون آورد .\r\nاگر هميشه كرفس خورند و عادت هميشگى شود رطوبتى سوزناك در زهدان پديد آيد . بعضى گفته‌اند :\r\nكرفس شهوت‌انگيز است و گويند نبايد زن شيرده كرفس بخورد . زيرا شهوت جنسى بر او غالب آيد و شيرش به تباهى گرايد . ( ديو شهوت بگيردش دامن ) . كرفس رومى در علاج قولون و مثانه و كليه مفيد است و بادكردگى پيزى را فرونشاند . و خوردن آبش براى استسقا خوب دارويى است . تبها : در تبهاى هر روزى نافع است . زهرها : بيخ سمرنيون بيابانى بخورند پادزهر حشرات است . كرفس كاشتنى را با بيخش بپزند و بخورند پادزهر سم است و گزند حشرات را دفع مىنمايد . و گزند مردار سنگ را از بين مىبرد . اين دارو را با داروهاى تركيبى پادزهرها قاطى مىكنند . كسى كه سم خورده اگر آش كرفس و عدس بخورد قى مىكند و سم را بيرون دهد . كسى كه كرفس خورده اگر به نيش عقرب گرفتار آيد كارش دشوار است .\r\n\r\nكليه ( گرده ) :\r\nكه نياز به معرفى ندارد . گزينش : گردهء بزغاله از ساير گرده‌ها غذايىتر است . مزاج :\r\nمعتدل است و به خشكى گرايش دارد . خاصيت : خلط گرده خوب نيست و از همه بهتر خلط گردهء بزغاله است . اندامان غذا : ديرهضم و سخت است و به كندى سرازير مىشود .\r\n\r\nكرش ( سيرابى ) :\r\nخاصيت : كم‌غذا و بدكيموس است و هرچه در درون به آن شبيه است با اينكه زودهضم باشد همين است . و با اين‌همه سيرابى از شش غذايىتر است . اما اگر شكم پرندگان هضم شود و بويژه شكم مرغ و غاز غذاى خوب مىدهد . در هرحال سيرابى ديرهضم است .\r\n\r\nكبد - جگر :\r\nخاصيت : خوردن جگر خون غليظ بوجود آورد . بهترينش جگر اردك و مرغ خانگى است كه فربه باشند . سر : جگر بز و بويژه بز نر راز صرع را فاش كند . مصروع بخورد صرعش مىگيرد . جگر وزغ را بر دندان دردمند و كرم‌خورده گذارند درد تسكين يابد . چشم : اگر شبكوران آب جگر بز را تنها يا با فلفل بخورند يا در چشم كشند ، يا جگر بز را بر آتش نهند و دودش به چشم رود بسيار سود مىبينند .\r\nاندامان غذا : جگر گرگ همه بيماريهاى كبد را بر طرف مىنمايد . جالينوس فرمايد : اما من جگر گرگ را\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبا علف گلودرد مخلوط كردم و زياده اثرى از آن نديدم . همه انواع جگر بجز جگر اردك فربه‌شده در رگها به كندى حركت مىكنند . زهرها : سگ هارگزيده اگر از جگر سگ هار بخورد فايده بيند . گويند ترس از آب را از بين مىبرد و گروهى از بيمارانى كه از آب مىترسيدند بوسيلهء اين علاج و علاجهاى ديگر شفا يافته‌اند .\r\n\r\nكرنب ( كلم ) :\r\nيكى از سبزيجات مشهور است . مزاج : بيخ كلم از برگش ترمزاج‌تر است . كلم وحشى از كلم كاشتنى گرم و خشك‌تر است . و عموما كلم در اول گرم و در دوم خشك است . كلم انواع دارد :\r\nكاشتنى ، بيابانى ، كلم آبى . كلم بيابانى تلخ و تندمزه است . و براى خوردن سزاوار نيست . بيخ كلم را با آب انار بپزند خوراكى است خوشمزه . گل كلم غذاى غليظ دهد و اگر تمام از پختن تحليل نرود پيرامون ناف و پهلوها را به درد آرد . و بادش به آسانى از بين نمىرود و چون بادكردنيهاى ديگر در حركت و انتقال نيست . ديسقوريدوس گويد : ( فرمسى اعربا ) يعنى كلم بيابانى . در كنار دريا و بلنديها مىرويد و بالا رود و به كلم كاشتنى شباهتى دارد ليكن از آن سفيدتر و كرك‌دارتر است . تلخ‌مزه است و اگر مغزش را با آب انار بپزند شيرين و خوشمزه مىشود . نوعى كلم است كه آن را مغربى گويند و زياد به كلم كاشتنى نمىماند . برگهايش دراز و شبيه برگ زراوند غلتان است . برگها از شاخه‌هاى باريك و سرخ‌رنگ برآمده‌اند و جاى برگهاى لبلاب را مىتوان با جاى برآمدن برگهاى آن متشابه دانست . همين مغربى شيرى دارد كه كمى مزهء مايل به شورى دارد و كمى تلخى از آن احساس مىشود . اگر پخته‌اش را بخورند اسهال آورد . خاصيت : رساننده و نرمىبخش است و اگر پخته شود و آب اولش را بريزند ملين است . خاكستر شاخه‌هايش بسيار خشكاننده است و براى تسكين دردها مفيد است . مادهء غذائيش كم است و از عدس مرطوبتر است . نم برگهايش هم خوب نيست . اگر كلم را با گوشت خوب و مرغ بپزند كمى خوب‌تر مىشود . ورم و جوش : كلم بيابانى و دريايى و كاشتنى سخت‌ها را نرم كنند . اگر برگ كلم بيابانى يا كاشتنى را خوب بكوبند و تنها يا با قاوت ضماد كنند علاج ورم گرم بلغمى و بادسرخ و شرى است . زخم و قرحه : زخم را بهم آرد . سرايت زخم پليد را بازمىدارد . با سفيدهء تخم‌مرغ بر دريدگى نهند مفيد است . با نمك مخلوط شود آتش فارسى را برمىكند و در مداواى گرى چركين سودمند است .\r\nمفاصل : داروى لرزش است . با شنبليله ضماد نقرس است . آب‌پزش را بر مفاصل مالند درد از بين مىرود . با آرد شنبليله و روغن كنجد ضماد نقرس باشد مفيد است . و درد مفاصل را از بين مىبرد . سر :\r\nآب‌پز و تخمش مستى را بدرنگ اندازد . داروى سپوسه و شوره است . افشره‌اش را به بينى كشند سر را مىپالايد . زبان را خشك گرداند ، خواب‌آور است . رنگ و رو را صفا دهد . چشم : با اينكه در داروهاى سرمه‌اى وارد است . ولى خودبخود تم چشم آورد . ديسقوريدوس گويد : خوردن كلم در كم‌سويى مفيد است . سينه : افشره يا آب‌پزش را با سركه غرغره كنند علاج خفگى است . كلم خوردن صدا را صاف مىنمايد - كلم را بخايند و آبش را بمكند صدا بريدگى از بين مىرود . اندامان غذا : براى معده بد است .\r\nافشره‌اش همراه شراب براى سپرز و يرقان سودمند است . جزء تمام سفيدش ديرهضم است .\r\nديسقوريدوس گويد : كلمى كه در تابستان رويد با معده سازگار نيست . مغز وسطى كلم براى معده\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nسلامت‌تر است . اگر با آب و نمك بپزند بسيار بدتر از بد مىشود . برگ خام كلم را با سركه خورند براى بيماران سپرز مفيد است . اندامان دفعى : بول و حيض را ريزش دهد . تخم كلم با آب لوبيا گرگى داروى كرم است . شكوفه‌اش حيض را به راه اندازد . اگر بعد از جماع تخم كلم بردارند منى فاسد مىشود .\r\nخاكستر بيخش سنگ را خرد مىكند . كلم بحرى كه شورى و تلخى دارد ملين است و اگر با گوشت چرب باشد مسهل است . برگش را بر جاى درد گرم روده مالند مفيد است . ديسقوريدوس گويد : اگر كمى در آب بجوشد و بخورند مسهل است . و اگر دوبار آن را در آب جوشانند و تناول نمايند قبوضيت آورد .\r\nافشرهء كلم را با بيخ زنبق و نطرون مخلوط كنند اسهال‌آور است . شكوفهء بازشدهء كلم را فرزجه كنند زنده را در شكم مىكشد . تخم كلمى كه تنها در مصر مىرويد داروى كرم است . زهرها : ديسقوريدوس گويد : افشرهء كلم همراه شراب پادزهر نيش مار است . و براى سگ هارگزيده هم خوب است . تخم كلم مصرى را يكى از پادزهرها شمرده‌اند .\r\n\r\nكراث ( گندنا ) :\r\nديسقوريدوس گويد : گندنا سه نوع دارد :\r\n1 - گندناى شامى . كه بيخ پيازى دارد و بسيار بدكيموس است .\r\n2 - گندناى نبطى كه از گندناى شامى تندمزه‌تر است و كمى گيرنده است و از اين گيرندگى خونريزى را بند آورد .\r\n3 - گندناى بيابانى كه آن را ( قرط ) گويند - كه از اولى بدتر است . و بيشتر از آنچه به درد خوردن آيد به منظور دارويى به كار مىرود . گندناى نبطى هم در شمار داروها به حساب مىآيد . مزاج : گندناى شامى با سماق داروى زگيل و جوشهاى شرى است . زخم و قرحه : گندناى شامى با نمك علاج قرحهء پليد است .\r\nگندناى بيابانى داروى قرحهء پستان است . گندناى نبطى را با سركه ضماد كنند دمل را مىتركاند . سر :\r\nخون‌دماغ را بند آرد . تخم گندنا را با قطران بسوزانند و دود در دهان آيد كرم دندان را مىكشد و بيرون مىآرد . از خوردنش سردرد آيد و خوابهاى پريشان بينند . خاكسترش با روغن گل و سركهء شراب درد گوش را تسكين دهد . لثه و دندان را تباه كند و دندانها را زرد مىنمايد . و بويژه شامى براى لثه و دندان بسيار بد است . آب گندناى نبطى مخلوط با كندر و شير يا روغن گل را در گوش چكانند درد و صدا و وزوز گوش را از بين مىبرد . چشم : سبب تم چشم است . نفس‌كش : گندنا با آب جو داروى برنشيتى است كه از مادهء غليظ بوجود آمده . و بويژه اگر گندناى نبطى و با عسل باشد چه از اين بهتر . در علاج ورم شش و رسانيدن ورمهاى شش مفيد است . براى خون برآوردن دو درهم تخم گندنا و دو درهم تخم آس مخلوط كنند و بخورند . خام خوردن گندنا براى قصبة الريه مفيد است . اندامان غذا : گندناى برى براى معده بد است و از گندناى كاشتنى بدتر است . زيرا تلخ‌تر و تندتر و گزنده‌تر است . همه انواع گندنا بادزا است و بايد دوبار بپزند تا بادش كاهش يابد . هم ازاين‌رو روفس فرمايد : آروغ ترش را قطع مىكند .\r\nو همه نوع گندنا ديرهضم است . اندامان دفعى : گندنا عموما و بويژه نبطى و بيابانى بول و حيض را ريزش دهند . و به مثانه و كليهء زخمى زيان مىرسانند - خوردن يا ضماد پخته آن داروى بواسير است .\r\nشهوت‌انگيز است . و تخمش هم در اين‌باره بىتأثير نيست به شرطى كه در روغن بپزند . تخم گندنا را با\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nتخم آس در روغن جوشانند داروى زحير و خونريزى پيزى است - در آب‌پز برگش نشينند براى بهم‌آمدن دهانهء زهدان و سختى زهدان نافع است . بيخ گندنا را با روغن كاجيره و روغن بادام يا با روغن كنجد سوپ نمايند براى قولنج مفيد است . افشره‌اش را خشك گردانند خون را اسهال دهد . گندناى بيابانى از ديگر گندناها بيشتر بول و حيض را ريزش دهد . زهرها : افشره‌اش همراه عسل‌آب ( قراطن ) پادزهر حشرات سام است .\r\n\r\nكزبره ( كشنيز ) :\r\nجالينوس فرمايد قوتى كه در تر و خشك كشنيز است قوتى مركب است . چيرگى با خاكى تلخ و آبى نيم‌گرم است و كمى گسى دارد كه كمى گيرنده شده است . و به عقيده من آبى آن سرد است و هيچ دخلى به نيم گرمى ندارد . مگر اينكه بگوييم : گاهى گوهرى لطيف و گرم با آن مىآميزد و زود از آن مىگذرد . حنين در اين زمينه گويد : جالينوس كه كشنيز را سرد نشمرده از عناد با ديسقوريدوس بوده است . و من مىگويم روفس و اركاناغيس و ديگران هم به سردى كشنيز اعتراف كرده‌اند . مزاج :\r\nدر آخر اول تا سوم گرم و در دوم خشك است . كه اين عقيدهء ابن جريج است . اما به نظر من كشنيز خشك به كمى گرمى گرايش دارد . و به فرمودهء جالينوس همه نوعش ( سبز و خشكش ) مايل به گرمى است . شايد اين نظريه از من باشد كه گوهرى لطيف در آن هست و گاهى كه مىخورند آن گوهر از ميان رفته است و گرنه نبايستى زياد خوردن افشره‌اش بوسيلهء سردى كشنده باشد . خاصيت : گيرندگى و تخدير دارد . افشره‌اش با شير هر ضربانى را تسكين دهد . ورم و جوش : علاج ورم گرم است . كشنيز با آبگوشت ساده ( اسفيدباج ) و سركه و روغن گل و با عسل و روغن زيتون علاج ( شرى ) و آتش فارسى است . كشنيز همراه آرد باقلى - يا قاوت ، آرد نخود خنازير را تحليل مىبرد . اگر به‌جاى كشنيز افشره‌اش باشد همين تأثير را دارد . جالينوس فرمايد : اگر خنازير را تحليل مىبرد چطور مىگويند سرد است ؟\r\nمىتوان گفت كه اين تأثير از ويژگيهاى كشنيز است ، يا اينكه گوهرى لطيف دارد كه فرو شود و ژرفا رود ولى گوهر سردش نفوذ نمىكند . اما وقتى تناول مىشود گرمى بسرعت حل مىشود و تنها سردىبخشى مىماند . همو فرمايد هيچ دارويى باد سرخ را شفا نمىدهد مگر سرد باشد يا باد سرخ با خلط سودايى يا بلغمى مخلوط باشد . سر : سرگيجه يا صرع كه از بخار مراره‌اى يا بلغمى منشأ گرفته باشند چاره‌اش با كشنيز است . زيرا كشنيز بخار را از سر دفع مىنمايد . هم از اين سبب است كه اگر كسى صرعش ناشى از بخار معده است كشنيز در خوراكش مىريزند و زياد به وى مىخورانند . كشنيز تر يا خشك ذهن را مشوش مىنمايد . كشنيز تر خواب‌آور است و خون‌دماغ را بند آورد . پاشيدن گرد خشكيده‌اش يا مضمضه كردن با افشره‌اش زخم داخل دهان را علاج كند . چشم : تيرگى چشم پديد آورد . افشره‌اش را در چشم چكانند و بويژه اگر همراه با شير پستان زن باشد پرش و ضربان چشم را تسكين دهد . ضماد برگش بر چشم ، چشم را از مواد سيلانى محفوظ دارد . نفس‌كش : علاج خفقان گرم است . دو درهم كشنيز با آب بارهنگ تناول نمايند خون برآوردن را قطع كند . اندامان غذا : ديرهضم است . معدهء گرمىدار را توان بخشد . در روغن جوشيده‌اش منع استفراغ كند . گويند كشنيز تناول نمودن بعد از غذا از آروغ ترش جلوگيرى مىكند . اگر چنين باشد از آن است كه بخار و حركت بخار راه‌بندان\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nآروغ شده‌اند . اندامان راننده : تخمش در روغن بجوشد قبض است . گويند تخمش با سيكى كرمهاى دراز را بيرون آرد . كشنيز تر با عسل و روغن زيتون ورم گرم رگهاى خايه را فرونشانند . تر و خشك كشنيز قوت جماع و آلت برخاستن را كاهش دهد و منى را قطع مىكند . زهرها : تقريبا خوردن چهار اوقيه از افشرهء كشنيز كشنده است آدمى را به چنان غمى دچار مىسازد كه غش كند و دق‌مرگ شود . در هر صورت نبايد كشنيز را زياد خورد .\r\n\r\nكمثرى ( گلابى ) :\r\nداراى گوهر خاكى و آبى است . در مملكت ما نوعى گلابى هست كه آن را شاه امرود گويند . شاه امرود مدور تمام است . پوستش نازك ، شكلش قشنگ تو گويى شفاف است و تماما به شكراب منعقد مىماند و از سرماى سخت مىتركد زيرا گوهرش غليظ نيست . بسيار خوش‌بو است . اگر از درخت بر زمين افتد از هم مىپاشد و له مىشود . اين نوع از انواع گلابى هيچ‌گاه هيچ زيانى نمىرساند . مزاج : شاه امرود معتدل و ترمزاج است - و نوعى كه به گلابى چينى مشهور است در اول سرد و در دوم خشك است . خاصيت : همه انواع گلابى گيرندگى دارند و در ضماد بند آوردن مواد واردند - كمى زدايندگى دارد و خلط گلابى بهتر و بيشتر از خلط سيب است - كه اين فرمودهء روفس است . اما شاه امرودى كه در خراسان پيدا مىشود - برعكس گلابيهاى ديگر ملين و بسيار خوب كيموس است .\r\nزخم و قرحه : گلابى و بويژه گلابى وحشى كه بسيار خشكاننده است دهانهء زخمها را بهم جوش مىدهد و خوب مىكند . اندامان غذا : معده را دباغ دهد . و بويژه آنچه به گلابى چينى مشهور است معده را توان بخشد ، تشنگى را قطع كند و زرداب را تسكين بخشد . اندامان دفعى : گلابى و بويژه خشك‌شدهء آن شكم را بند آرد . گلابى سبب قولنج مىشود . بهتر آن است بعد از خوردن گلابى عسلاب را با ادويه‌جات بخورند . مرباى گلابى براى مرارهء صفرايى سودمند است . زهرها : نوعى از گلابى را كه بسيار قبض است و دير مىرسد بسوزانند ؟ خاكسترش گزند قارچ را خنثى مىكند . و اگر اين قارچ را با گلابى بپزند كمتر زيان دارد .\r\n\r\nكراع ( پاچه ) :\r\nخاصيت : كيموس لزج و كم‌مايه پديد آرد . اما بدكيموسى نيست و زائده‌هايش اندك است . سينه : پاچه و بويژه كه با آب جو باشد داروى سرفهء گرم است . اندامان غذا : خوب هضم مىشود .\r\nكيموس لزج و رقيق و خوب دارد . علامت زودهضم شدنش آن است كه به سرعت منتفخ مىشود و از اثر پختن از هم مىپاشد ولى قوت غذايىاش بسيار نيست . اندامان دفعى : از لزجى كه دارد شكم را روان كند .\r\n\r\nكلب ( سگ ) :\r\nشاش سگ را در علاج زگيلها به كار مىبرند - كسى كه گويد اگر جاى موى بركنده را با شير سگ بيالايند موى بازنرويد اشتباه كرده و جالينوس بارها اين نظريه را رد كرده است . اندامان غذا :\r\nگفته‌اند خون سگ موى را از بازروييدن بازمىدارد و جالينوس گويد دروغ است . اندامان راننده : گفته‌اند خون سگ جنين را بيرون آورد و جالينوس گويد دروغ گفته‌اند . زهرها : خون سگ هار پادزهر گزش\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nسگ هار است و سم تير ارمنى را خنثى سازد .\r\n\r\nكرم ( تاك ) :\r\nديسقوريدوس گويد : تاك بيابانى و تاك كوهى شاخه‌هاى دراز مىپراكنند و به درازى شاخه‌هاى تاك معمولى مىباشند . برگ تاك وحشى مانند برگ تاجريزى باغى است و از آن پهنتر است .\r\nگلش موىآسا و ثمرش مانند خوشه است و چون برسد سرخرنگ است و دانه‌اش گرد و برگش همين‌كه برآمد خوردنى است . خاصيت : خاكستر شاخه‌هايش جزيى از داروهاى داغ‌گذار است . روغن تاك شبيه روغن گل است اما لطافت روغن گل را ندارد . روغن افشره‌اش مسكن درد و گرمىبخش است . شكوفهء تاك وحشى بسيار قبض است . آرايش : اشكش ( قطره‌اى كه از آن مىچكد ) دواى زگيلهاى مورچه‌اى است . تاك وحشى لكه‌هاى سياه و كك‌مك را مىزدايد و تاك اهلى در اين زمينه ضعيف است . اشكى كه از تاك وحشى و بويژه از جوانه‌هاى شاداب آن تراوش مىكند اگر با روغن زيتون آميزند و به كار برند ممكن است موى را بسترد . روغن تاك وحشى از هر روغنى قويتر است . زخم و قرحه : اشك تاك در علاج گرى و قوباء مفيد است . ثمر تاك وحشى آماس خراج را منع مىكند . مفاصل : هستهء انگور را بسوزانند خاكسترش با سركه داروى پيچش اعصاب است . خاكستر شاخه‌اش با روغن زيتون علاج گسستگى در ماهيچه و سستى مفاصل است . خاكسترش را در آب حل كنند و بخورند آزار و درد بر زمين افتادن را از بين ببرد . روغن افشرهء انگور داروى درد ماهيچه و پى و خستگى است . سر : برگ و نخ ماننده‌هاى تاك را ضماد كنند سردرد گرم را بر طرف مىكند . بيخ تاك سياه و تاك سفيد وحشى از جملهء داروهاى زداينده است . چرك گوش را مىزدايد و در علاج گران گوشى سودمند است . پوست درخت تاك بيابانى با عسل خونريزى لثه را از بين مىبرد . چشم : برگ مو را با قاوت جو ضماد كنند و بر چشم گذارند رطوبتهاى بد را به چشم راه نمىدهد . سينه : انگور تاك وحشى خوردن و افشرهء برگ تاك خودمانى را تناول كردن خون برآوردن را قطع كند . اندامان غذا : اگر برگ و نخ‌ماننده‌هاى تاك با قاوت جو ضماد شود ورم و التهاب معده را از بين مىبرد . افشرهء برگ مو درد معده را كه ناشى از حرارت باشد از بين مىبرد . بيخ تاك وحشى را با آب يا با شراب بخورند در علاج استسقا مفيد است . و مواد آبكى را اسهال بخشد . انگور تاك وحشى براى معده خوب است . دل بهم آمدن و افسردگى و ترشيدن خوراك را منع مىنمايد . اندامان دفعى : افشرهء برگ مو داروى ديزانترى است ، درد معده ناشى از حرارت را بر طرف مىكند . اشك تاك آنچه به انگم شبيه است با شربتى تناول شود ؟ سنگ را خرد مىكند . خاكستر هسته‌اش با سركه بر بواسير و توت ( زائده‌هاى گوشتى - غده‌اى ) نهند مفيد است . انگورش براى مقعد خوب است . ادرار دهد و بند آورد . زهرها : خاكستر هستهء انگور پادزهر مارگزيده است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nفصل دوازدهم حرف ( ل )\r\n\r\nلاذن ( لادن ) :\r\nگياهى است نامش قاسوس . شبنمى كه بر اين گياه نشيند از ماده‌اى كه در گياه است تأثير مىپذيرد و از مادهء تراوشى و شبنم چيزى پديد آيد كه بوى خوش دارد . بزها وقتى در چراگاه به اين گياه مىرسند و از آن مىچرند و گردن به گياه مىسايند اين ماده به موى و پشم آنها مىچسبد و مردم آن را از موى و پشم جدا كنند و اين جدا شده را لاذن ناميده‌اند . خالص آن لادنى است كه به موهاى بالايى چسبيده و گرد و خاك نديده است . اما لادنى كه از سم و نزديكيهاى سم چرنده برچينند خاك و گردآلود است و خالص نيست . گزينش : بهترين نوعش لادن چرب و سنگين و زردرنگ قبرسى است كه بوى خوش دارد و ريگ در آن نفوذ نكرده است و در روغن تمامش مىگدازد و هيچ دردى بجاى نمىگذارد . اما لادن سياه قيرمانند خوب نيست . مزاج : در آخر اول گرم و در دوم خشك است . و لادن ره‌آورد سرزمينهاى جنوبى گرمتر است . خوزى گويد : لادن سرد و قبض است و اشتباه فرموده است .\r\nخاصيت : بسيار لطيف ، كمكى قبض ، رسانندهء رطوبتهاى متراكم كه به اعتدال آنها را تحليل مىبرد .\r\nنيرويى جذب‌كننده و گرمىبخش در آن است دهانهء رگها را باز كند و مسكن درد است . آرايش : لادن و بويژه اگر با روغن آس و شراب باشد از لطافتش كه ژرفارو است مواد تباه زير پوست را تحليل برد و پوست را از آلايش گوشتخوار پاك مىكند و سبب رويش مو - افزونى مو ، تراكم مو و نگهدارى مو مىشود . زيرا مادهء سازگار با مو را به سوى پوست و رستنگاه مو مىكشاند . در اوايل طاس شدن و براى جلوگيرى از ريزش و تنك شدن موى سر بسيار مفيد است . ليكن نمىتواند داء الثعلب را شفا دهد . زيرا داء الثعلب قوتى برتر از نيروى لادن خواهد تا از ميان برود و بايد داروى داء الثعلب لطيفتر و زداينده‌تر از آن اندازه‌گيرندگى باشد كه در لادن موجود است . زخم و قرحه : در كتاب ( قاطاخانس ) آمده است كه لادن زخم‌هاى وخيم و صعب العلاج را خوب مىكند . سر : لادن مخلوط با روغن گل را در گوش چكانند ، درد تسكين يابد . در داروهاى ضد سردرد و تپش لادن هست . نفس‌كش : تناولش داروى سرفه است . اندامان دفعى : فرزجه از لادن ورم رحم را از بين مىبرد . اگر دود آن را بوسيلهء قيف به زهدان راه دهند بچهء مرده و بچه‌دان بيرون آيد . اگر با شراب كهنه تناول شود شكم را بند آرد و بول را ريزش دهد .\r\n\r\nلفاح :\r\nآدم گياه كه در بحث يبروح شرح داديم . به نظر من سردمزاج تا سوم و مرطوب است .\r\n\r\nلبنى :\r\nهمان ميعه است و شيرهء آن را عسل لبنى و قره‌بخور گويند ( اصطرك ) . كه اين شيره عبارت از قطره‌هايى است كه از درختى مانند درخت به تراوش مىكند . در باب اصطرك ( قره‌بخور ) گفتيم آنچه گفتيم و باز هرچند تكرار است چيزى در اين‌باره مىگوييم . گويند : قره‌بخور روغن درختى است رومى و غير لبنى است . گزينش : بهترين نوع از ميعهء سأيل آن است كه بدون وسيله روان و سايل است و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nتراكمش چون عسل بىموم است و خوشبوى و رنگش به زردى مايل است . اگر سياه‌رنگ يا خاكسترى رنگ باشد نوع خوب نيست . بعضى از اين صمغ در سيلان به مر مىماند . گاهى در اين صمغ تقلب مىكنند . روغن و عسل را در آن قاطى كنند و در آفتاب مىگذارند و بعدا مىفشرند و افشره را بجاى صمغ اصطرك قالب كنند . مزاج : در اول گرم و در دوم خشك است . خاصيت : رساننده ، بسيار نرم‌كننده ، گرمىبخش ، تحليل‌برنده است ، دودش همانند دود كندر است و نوعى تخدير هم دارد . در شام روغن از آن گيرند و اين روغن ملينى قوى است . ورم و جوش : سختيهاى گوشت را نرم كند ، با بعضى از مرهمها قاطى مىكنند و بر جوشهاى تر و خشك مىمالند . زخم و قرحه : بر گرى تر و خشك ماليده شود بسيار داروى خوبى است . مفاصل : اندامان را توان بخشد ، تناولى يا ماليدنى باشد درهم ترنجيدن مفاصل را خوب كند و يكى از داروهاى رفع خستگى است . سر : بخار تر و خشك آن نزله‌ها را قطع كند و بهترين علاج زكام است . در ميعه و بويژه در روغنش نيروى بيهوش‌كننده ( خواب گران ) است . سينه :\r\nاز سرفهء هميشگى و بلغم و گلودرد مفيد است . صداگرفتگى را از بين ببرد و گلو را بسيار نرم كند .\r\nاندامان غذا : به هضم كمك مىكند . اندامان دفعى : ملين شكم است . تناول شود يا بردارند بول و حيض را راه اندازد و سختى زهدان را نرم مىنمايد . ميعهء خشك قبض است . يك مثقال از ميعهء سيّال يا ميعهء خشك با يك مثقال انگم درخت بادام مخلوط باشد و بخورند بلغم لزج را بدون هيچ آزارى بيرون راند .\r\nجانشين : خايهء سگ آبى و دوچندان روغن ياسمن كار او را انجام مىدهد .\r\n\r\nلازورد ( لاجورد ) :\r\nقوتش همان قوت صمغ گياه بدران است و كمى از آن ضعيف‌تر است . مزاج : در دوم گرم و در سوم خشك است . خاصيت : گزنده ، گنداننده ، زداينده همراه تندى و كمى گيرندگى . مىسوزاند و قرحه آورد . آرايش : زگيلها را برمىكند . چشم : چنان كه گويند رويشگاه موى مژه را به بهترين حالت درمىآورد و موى مژه را زياد مىكند . كه اين از ويژگيهاى لاجورد است . بعضى گويند سبب اين است كه لاجورد خلطهاى بد ضد رويش موى مژه را از بين مىبرد و موهاى مژه بىهيچ مانعى سر برآرند . سينه :\r\nدرمان نفس‌بريدگى ناشى از خستگى است . اندامان دفعى : بخورند يا بردارند ريزشى ملايم به بول دهد ، مواد سودايى را و هرآنچه با خون آميخته و غليظ است بيرون ريزد . داروى درد گرده است . مقدار تناولى لاجورد تا چهار ( كرم ) است و اگر با داروهاى ديگر باشد تا يك درهم تجويز شده است .\r\n\r\nلك ( لاك ) :\r\nپولس گويد : لاك شيرهء گياهى است كه به مر شبيه است . لاك بوى خوش دارد و بايد در استعمال آن مواظب باشند . بعضى راجع به لاك اشتباه كرده‌اند كه گفته‌اند كهرباست . و بعضى گويند لاك غير كهرباست . اما در بسيار از حالات تأثير كهربا دارد . آرايش : بسيار لاغركننده است . نفس‌كش :\r\nاز تپش قلب مفيد است . اندامان غذا : تقويت كبد كند در علاج يرقان و استسقا و درد كبد سودمند است .\r\n\r\nلاعيه ( لبانه ؟ ) :\r\nدرختچه‌اى است در دامنهء بلنديها رويد گلش بويى خوش و سبك دارد و زنبور عسل بدان مايل است و از آن مىمكد - به گمانم اين همان درختچه باشد كه آن را « فراوه » و « بوسنج الترياق » نيز\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمىنامند . ولى متأكد نيستم - منظورم از لاعيه صمغ آن است . كه قوتش با قوت روناس برابر و از آن ضعيف‌تر است . مزاج : در دوم گرم و خشك است . و گفته‌اند تا چهارم گرم و خشك است . خاصيت :\r\nمقدارى از آن را در آبگير اندازند ماهيها را بالا آرد . اندامان غذا : بسيار قىآور است . اندامان دفعى : مادهء آبكى را اسهال دهد .\r\n\r\nلحية التيس ( شنگ ) :\r\nمزاج : كمى حرارت و سردى دارد و در اين ميانه مىتوان گفت ولرم است . ولى در آخر اول سرد است و تا سوم بسيار خشك است . خاصيت : تا اندازه‌اى گيرنده و بيخش بيشتر گيرندگى دارد . بيخ شنگ را در پادزهرها ريزند كه اندامان را محكم كند . افشره‌اش به اندازهء روغن گل گيرنده است . زخم و قرحه : برگ خشكيده‌اش زخم را بهم آرد و در علاج قرحه‌هاى كهنه فايده دارد و در اين زمينه گلش كارىتر است . سر : برگش ، بيخش ، گلش ، هركدام را با آب جو خورند علاج قرحهء شش است و افشره‌اش دواى خون برآوردن است . اندامان غذا : شنگ و بويژه آبش معده را توان بخشد و ريزش مواد تباه را از معده بازدارد . اندامان دفعى : شنگ و بويژه گل شنگ يا افشره‌اش را با شرابى بخورند بهترين علاج قرحهء روده است . ضماد شنگ و خوردنش خونريزى زهدان را قطع كند .\r\n\r\nلوف ( فيلگوش ) :\r\nدو نوع لوف هست يكى پيچيده و ديگرى صاف . پيچيده‌اش خالص‌تر از آن نوع است كه آن را لوف مار گويند ( لوف الحيه ) « 1 » - در لوف صاف مزاج خاكى بسيار است و بدين سبب زدايندگىاش به زدايندگى لوف پيچى نمىرسد . در صورتى كه هر دو نوع زداينده هستند . ديسقوريدوس گويد : برگش به برگ ( دراقيطون ) شباهتى دارد ولى از آن كوچكتر است و زياده نشانهايى دارد . همو فرمايد : ريشه‌اش يك وجبى است و بيخش چون بيخ دراقيطون به دستهء هاون مىماند - ثمر لوف پيچيده از ثمر لوف صاف كوچكتر است و تو گويى ثمر درخت زيتون است . مزاج : لوف صاف در آخر اول گرم و خشك و لوف پيچيده در آخر دوم گرم است . بزرش از هر جزيى قويتر و بيخش از همه مفيدتر است . خاصيت :\r\nراه‌بندانها را باز كند ، خلطهاى پرمايه و لزج را به اعتدال تكه‌تكه مىنمايد و زدايندگى دارد . و در همهء اين خاصيت‌ها پيچدار قوىتر است . و در هر دو نوع مزاج خاكى بسيار چيره است و در لوف صاف چيره‌تر است . آرايش : بيخ لوف پيچيده و بويژه اگر با عسل باشد لكه‌هاى سياه و سفيد و كك‌مك را مىزدايد .\r\nهمراه شراب داروى تركهاى ناشى از سرماست . ورم و جوش : در مداواى هر ورمى كه نياز به زدودن دارد مفيد است . زخم و قرحه : بيخ و بويژه لوف پيچيده را با هزارگوشان مخلوط كنند و مرهم شود زخمهاى پليد را علاج است . آنچه تر است در علاج زخمها به كار آيد و اگر خشك شد آن را مىكوبند و فتيلهء قرحه و ناصورها را بدان آلايند . از بيخش فتيلهء ناصور مىسازند . برگش براى زخمهاى بد خوب علاجى است . مفاصل : فيلگوش با سرگين گاو داروى نقرس و سستى ماهيچه‌هاست . سر : آب خوشهء فيلگوش بستانى درمان درد گوش است و اگر با روغن گل در بينى كنند خوره و سرطان بينى را از بين\r\n\r\n\r\n","description":"","footnote":"\r\n( 1 ) - لوف الحيه - نوعى فيلگوش كه ساقه‌اش به مار ابلق شبيه است ( تحفه ) .\r\n","page_name":" 201 ","page_number":201},
  {"content":"\r\n\r\nببرد . اگر افشرهء خوشهء لوف مارى را با روغن زيتون و قطران بياميزند و قطره‌هايى از آن در گوش ريزند درد از بين مىرود . بيخ پيلگوش از جمله دواهايى است كه چرك از گوش ببرد و قرحهء گوش را شفا دهد و در علاج كرى نافع است . تخم پيلگوش علاج هر نوع جوش و زخم بينى است حتى اگر سرطانى باشد . بهتر آن است به وسيلهء پشم آن را به بينى وارد كنند . چشم : بيخش در قرحهء چشم مفيد است .\r\nنفس‌كش : پيلگوش - يا بيخ آن - و بويژه نوع پيچى را چندين بار در آب جوشانند تا قوت داروئيش كاهش يابد و از آن پس بخورند . در مداواى خون برآوردن ، برنشيت كهنه ، نفس بلندى ، نافع است .\r\nاندامان غذا : خوردنش خلط غليظ پديد آرد . اندامان دفعى : پيلگوش پيچى را با شراب خورند شهوت‌انگيز است ، گرده را مىپالايد ، علاج بواسير است . گويند : سى دانه از ثمر فيلگوش پيچى را با سركه يا با شرابى بخورند بچه مىاندازند . شايد اگر فتيله‌اى از آن درست كنند و بردارند بچه را بيندازند - و شايد در وقتىكه گلش پژمرده مىشود آن را بو كنند بچه بيندازند - فيلگوش بول را ريزش دهد .\r\nزهرها : اگر تن را با بيخ آن ماساژ دهند مار نمىگزد .\r\n\r\nلعبه بربريه :\r\nچيزى است مانند سورنجان . از افريقا مىآورند و سورنجان تقلبى است . مزاج : در سوم گرم است . اندامان راننده : شهوت‌انگيز است .\r\n\r\nلسان العصافير ( زبان گنجشك ) :\r\nمزاج : در دوم گرم و در اول تر است . خاصيت : برگش گيرنده و تنقيه كننده و جوشكار است . زخم و قرحه : برگش زخم را بهم آرد و قرحهء تر را جوش مىدهد . مفاصل :\r\nپوستش با سركه ضماد شود ؟ كوفتگى ماهيچه را دوا كند . نفس : مسكّن تپش قلب است ( خفقان ) اندامان دفعى : شهوت‌انگيز است . جانشين : براى تقويت جنسى بوزنش مغز گردو يا قدومهء سرخ كارش را انجام مىدهد .\r\n\r\nلسان الثور ( گاو زبان ) :\r\nگياهى است برگ پهن همانند مرو ، در بسائى زبر و چوبكهايش شبيه پاى ملخند . رنگش وسطى بين سبزى و زردى است . گزينش : در به كار بردن به منظور درمانى گاو زبان خراسانى كه برگش ستبر و بر روى برگش نقطه‌هايى هست كه از آنها خارمانندهايى يا كرك و پرزهايى جدا شده است خوب است . اما آنچه را كه در مملكت ما گاو زبان مىپندارند و طبيبان از آن استفادهء دارويى مىنمايند گاو زبان راستين نيست و اكثرا تيره‌اى از گياه مرو را بنام گاو زبان به كار مىبرند و فايده‌اش به فايدهء گاو زبان نمىرسد . مزاج : گرميش نزديك به اعتدال است و كمى به سوى گرمى گرايش دارد ، در آخر اول رطوبتى دارد . اما خشكيده‌اش كمتر از سبزش ترمزاج است . خوزى گفته است در آخر دوم سرد و تر است و اين نظريه از راستى دور است . خاصيت : سوخته‌اش داروى زخم دهان كودكان و فرونشانندهء التهابات درون دهان است . ناسوخته‌اش نيز براى علاج زخم و التهابات درون دهانى خوب است ، اما سوخته‌اش بهتر است . نفس‌كش : همراه شراب شادىآور است ، تقويت قلب كند ، علاج بيمارى ترس است ( توحش ) . تپش قلب را از بين مىبرد . علاج بيماريهاى سودايى است . بعضى از\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nطبيبان وزن دو درهم گاو زبان را با گل ارمنى براى بيماران التهابات گرم تجويز كرده‌اند كه بخورند .\r\nگاو زبان در علاج سرفه ، زبر شدن نازك‌نى خوب است و در اين زمينه بهتر آن است كه در آب عسل و شكر بجوشانند .\r\n\r\nلسان الحمل ( بارهنگ ) :\r\nدو نوع از اين گياه موجود است : يكى بزرگ و ديگرى كوچك . ديسقوريدوس گويد : بارهنگ را بسيار دنده و هفت دنده هم مىنامند . برگ نوع بزرگش بزرگتر از برگ نوع كوچك است .\r\nاز گوهر آبى و خاكى تركيب يافته و بوسيلهء آبى سردى و بوسيلهء خاكى گيرندگى دارد . گزينش : بارهنگ بزرگ سودمندتر است . مزاج ثمر و بيخ بارهنگ به مزاج برگش نزديك است و از برگ خشك‌تر و كم سردىتر است . مزاج : خشك و تر است و بيخش خشك‌تر و كم‌رطوبت‌تر و سردىاش پايينتر از حد تخدير است و خشكىاش سوزناك نيست و ازاين‌رو بهترين علاج قرحه‌هاست و هنگامى كه آن را مىخشكانند لطافت هم دارد . جالينوس فرمايد : بارهنگ در دوم سرد و خشك است . خاصيت : برگ به علت داشتن مادهء آبى سرد گيرنده است و نزيف خون را بند آرد . خشك آن گزنده نيست بلكه براى دملهاى كهنه و نو بهترين علاج است . نوعى زدايندگى هم دارد كه بدين‌وسيله بازكننده هم هست . در علاج دملهاى گردن ( خنازير ) بيخ بارهنگ را به گردن بيمار مىبندند . ورم و جوش : در مداواى ورم گرم ، سوختگى ، مورچگى ، شرى ، باد سرخ ، ورمهاى بيخ گوش ، و خنازير بسيار خوب است . زخم و قرحه :\r\nبراى معالجه از قرحهء پليد ، آتش فارسى كه سارى باشد ، قرحه‌هاى هميشگى ، زخمهاى گود ، از هر دارويى پيشى گرفته است . بارهنگ مخلوط با گل اندلسى ( قيموليا ) و اسفيداب را بر باد سرخ گذارند شفا دهد . مفاصل : ضماد بارهنگ را بر پاغر ( داء الفيل ) گذارند بازدارندهء سردى است و آماس را فرونشاند . سر : درد گرم گوش را تسكين دهد ، آب‌پز بيخش را در دهان گردانند دندان‌درد را آرام كند .\r\nبارهنگ به جاى سلق ( نوعى چغندر ) در شورباى عدس كنند و بخورند از صرع مفيد است . افشرهء برگ بارهنگ را در گوش چكانند درد گوش تسكين يابد . بيخ بارهنگ را بخايند و آبش را در دهان گردانند علاج دندان‌درد است و زخم و جوش درون دهان را شفا دهد . چشم : سرمه‌كش را به افشرهء بارهنگ بيندايند و در چشم كشند رمد را بر طرف مىنمايد . نفس‌كش : بارهنگ را به جاى سلق در آش عدس كنند از برونشيت مفيد است . تخم بارهنگ علاج خون برآوردن است . اندامان غذا : به جاى سلق بارهنگ را با عدس بپزند در باز كردن راه‌بندان كبد ، درد گرده ، بيمارى استسقاء مفيد است . اندامان دفعى : تخم بارهنگ را بخورند يا آبش را در حقنه به كار برند . از قرحهء روده ، اسهال مراره‌اى مفيد است و خونريزى بواسير بند آيد . برگ بارهنگ را با شراب پرمايه و سياه بخورند درد آبدان و گرده از ميان برود . تبها :\r\nگويند علاج تب سه‌گوش - يعنى تب نوبه است . و همچنين گفته‌اند سه دانه از بيخ بارهنگ را در چهار اوقيه و نيم شراب مخلوط با آب ريزند و بخورند تب نوبه قطع شود . و اگر بيخها چهار عدد در اين اندازه شراب مخلوط باشد تب سه اندر ميان از ميان برود . زهرها : بارهنگ و نمك را برگزيدهء سگ هار نهند سودمند است .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nلسان ( زبان ) : گوهر زبان از گوشت سست و پىآلود و ماهيچه تركيب يافته و چند رگى در آن جاى دارند و داراى خلطى مرطوب است .\r\n\r\nلوقفرولس ( سنگ قبطى - مصرى ) :\r\nسنگى است سست و سبك و زودگداز . همين‌كه به آب رسد آب مىشود . گازران آن را براى سپيد گردانيدن لباس در شستشو به كار برند . خاصيت : چسبناك ، خشكانندهء بىگزش ، گيرنده است . مادهء روان به سوى اندام را بازمىدارد . قرحه : داروى قرحه و خراج است و بويژه در علاج قرحه و خراج اندامان نرم بسيار مفيد است . چشم : يكى از داروهاى قرحهء چشم است و آب‌ريزى ( غرب ) چشم را قطع كند . اندامهاى تنفسى : علاج خون برآوردن است . اندامان دفعى : در مداواى اسهال هميشگى - مزمن - و درد آبدان مفيد و برداشتنش خونريزى را قطع مىكند .\r\n\r\nلوبيا :\r\nمزاج : ابن ماسويه و ارصحانس گويند : سرد و خشك است . من مىگويم گوهرش خشك است و رطوبتى زائد دارد و مايل به گرم‌مزاجى است و لوبياى سرخ از هر نوع لوبيا گرم‌مزاج‌تر است . خاصيت :\r\nاگر لوبيا و ماش را باهم مقايسه كنيم لوبيا از ماش زودهضم‌تر است و زودتر بيرون آيد و مادهء غذائيش با ماش برابر است . گفته‌اند لوبيا كمتر از ماش بادآور است و متأكد نيستم . راستش را بخواهى از ماش بادآورتر است و باقلى از لوبيا بادزاتر مىباشد . لوبيا خلط تر و بلغمى پديد آرد و لوبياخور خوابهاى پريشان مىبيند . نفس‌كش : براى سينه و شش خوب است . اندامان غذا : خلط غليظ پديد آرد و دفع گزندش با خردل ، سركه و نمك ، فلفل و مرزه است . و اگر بعد از خوردن لوبيا شراب انگورى پرمايه خورند زيانش رفع مىشود . در پختن لوبيا سركه باشد رطوبتش كاهش يابد . اندامان دفعى : لوبيا و بويژه لوبياى سرخ اگر با روغن سنبل باشد حيض را ريزش دهد .\r\n\r\nلوز ( بادام ) :\r\nنياز به معرفى ندارد . بادام از گردو كم‌روغن‌تر است . اما گردو از بادام زودهضم‌تر است و زودتر تبديل به مراره مىشود . بادام از مادهء روغنى كه نسبتا زياد دارد ( يزنخ ) « 1 » ازاين‌رو تغيير يابد و فاسد شود . برخى عقيده دارند كه صمغ بادام شيرين در اكثر حالات كار صمغ عربى را تقريبا انجام مىدهد .\r\nمزاج : بادام شيرين تقريبا در گرمى و ترى معتدل است و كمى به سوى ترى گرايد . بادام تلخ در دوم گرم و خشك است . خاصيت : انگم درخت بادام تلخ گيرنده و گرمىبخش است . بادام عموما زداينده و پاك‌كننده و بازكننده هست . ليكن بادام تلخ لطافت‌بخش و زدايندگى بيشتر دارد و ازاين‌رو در باز كردن قوىتر از بادام شيرين است . و بادام شيرين خاصيت باز كردنش گوهرى نيست بلكه عارضى است .\r\nگويند بادام شيرين به هيچ وجه گيرنده نيست و تغذيه‌اش اندك است . از ويژگيهاى بادام تلخ است كه روباه را مىكشد . بادام تلخ غذا نيست دواست . اما بادام شيرين اگرچه غذاى كم مىدهد غذاى خوب مىدهد .\r\nروغن بادام كه از بادام جدا شود سبكتر ( لطيفتر ) است . آرايش : بادام تلخ علاج لكه‌هاى سياه ، كك‌مك ،\r\n\r\n\r\n","description":"","footnote":"\r\n( 1 ) - زنخ - چسبنده ، متغير و فاسد . گويند زنخ القراد : كنه چسبيده . زنخ الدهن : روغن فاسد شده و رنگ تغيير داده .\r\n","page_name":" 204 ","page_number":204},
  {"content":"\r\n\r\nاثرها ، گرمىزدگىهاست . ترنجيدگى رخساره را سرحال آرد . بيخ بادام تلخ را بپزند و بر لكه‌هاى سياه گذارند بسيار نافع است . خوردن بادام شيرين فربهى آورد . ورم و جوش : بادام تلخ با شراب علاج ( شرى ) است ( آبله‌ريزهاى سرخ و آزاردهنده ) . قرحه : با عسل بر پوست مالند مورچگى و ساعيه ( ريزتر از مورچگى ) را علاج كند . با سركه يا با شراب داروى قوباء ( پوست انداختن ) است . كه در اين علاجات بادام تلخ از شيرين كارىتر است . سر : بادام و بويژه بادام تلخ كوبيده و سائيده داروى درد گوش و صداها و وزوز گوش است . با بادام و شراب سر را بشويند رطوبت و سپوسه و شوره را از ميان ببرد و خواب مىآورد - قبل از ميگسارى بادام تلخ بخورند و پنجاه دانه باشد مست نمىشوند . چوب درخت بادام تلخ را بكوبند تا تمام نرم شود ، آنگاه با سركه و روغن گل مخلوط كنند و بر پيشانى بندند سردرد از بين مىرود . روغن بادام تلخ هم داروى سردرد است . چشم : تقويت ديد كند . سينه : بادام تلخ با نشاستهء گندم داروى خون برآوردن است . و در علاج سرفهء مزمن و برنشيت و ذات الجنب نافع است . روغن بادام شيرين و قاوت بادام در علاج سرفه و خون برآوردن بسيار مفيدند . اندامان غذا : بادام و بويژه بادام تلخ راه‌بندانهاى كبد و طحال را باز كند . بادام تلخ دهانهء رگهاى دهان بسته را باز مىنمايد . چغاله بادام كه با پوست باشد . ديرهضم است ، كم‌غذا است و خلطش خوب است . چغاله را با پوست بخورند رطوبت معده را برچيند . و اگر همراه شكر بخورند زود سرازير مىشود . قاوت بادام شيرين بر معده گران است و زرداب را برانگيزد . اندامان دفعى : بادام تلخ راه‌بندان گرده را باز كند ، روغن بادام تلخ تنقيهء كليه و مثانه مىنمايد و اگر با زنبق خورند سنگ را خرد مىكند - بادام تلخ و روغن زنبق و روغن گل را ضماد كنند براى كليه مفيد است . بادام تلخ داروى درد زهدان ، ورم گرم زهدان ، و سخت شدن زهدان ، خفه شدن زهدان است . علاج عسر البول و درد گرده است . بادام تلخ را بردارند حيض را ريزش دهد . بادام شيرين كه زدايندگى دارد و بادام تلخ كه از آن زداينده‌تر است هر دو براى قولنج داروى خوبى هستند . روغن بادام كه از بادام جدا شود لطيفتر و سبكتر مىشود . زهرها : براى گزيدهء سگ هار نافع است .\r\n\r\nليموسون :\r\nخاصيت : ثمرش گيرنده و خشك است . اندامان دفعى : از اسهال و خونريزى نافع است به شرطى كه با شرابى بنوشند . و همچنين نوشيدن يك ( اكسوثافن ) كه مقدار تناولى آن است حيض را ريزش دهد .\r\n\r\nلزاق الذهب ( چسب طلايى ؟ ) :\r\nهمين اسم چند چيزى را مىرساند يكى صمغ گياه اشه ( بدران ) است كه سابقا شرح داديم . دومى اينكه شاش كودك را در هاون مسين مىسايند و در آفتاب نهند تا بند آيد . « 1 » سومى نوعى از تنكار است كه در معدن از اثر بخار تحليل رفتهء آب دريا بوجود مىآيد و منعقد مىشود . و ما اكنون درصدد شرح اين نوع سوم هستيم . گزينش : بهترش آن است كه از معدن بركنده شود و صاف و بىآلايش باشد . اما درست شدهء آن در قوت و لطافت درجهء دوم دارد . و در درجهء سوم سوختهء آن\r\n\r\n\r\n","description":"","footnote":"\r\n( 1 ) - يتخذ من بول الصبيان مسحوقا فى هاون نحاسى ، فيجعل فى الشمس حتى ينعقد ( متن )\r\n","page_name":" 205 ","page_number":205},
  {"content":"\r\n\r\nاست . مزاج : گرم . خاصيت : زداينده ، گيرنده ، گرم‌كننده ، محكم‌كنندهء ملايم ، كمى گزنده ، گدازنده ، بسيار خشكىبخش . تحليل‌برندگىاش از كزكز دادنش بيشتر است و خشكىاش بسيار قوى است .\r\nمىگدازد بدون آنكه بسيار گزنده باشد . آنچه صنعتى است از معدنى بسيار لطيف‌تر و بسيار خشكاننده‌تر است . معدنى را اگر بسوزانند لطافتش بيشتر شود . و در حالتهاى نامبرده مفيد است . زخم و قرحه :\r\nگوشت را مىگدازد . در زخمهاى صعب العلاج خوب دارويى است . اندامان غذا : استفراغ‌آور و قبض است .\r\n\r\nلبلاب :\r\nمزاج : تقريبا در سردى و گرمى برابر است و تا اندازه‌اى گرايش به گرمى دارد . و به عقيدهء خوزى سردمزاج است . خاصيت : گدازنده ، بازكننده ، و آن نوع از لبلاب كه به حبل المساكين ( ريسمان بينوايان ) مشهور است گوهرش تركيبى از خاكى گيرنده و آبى نرم‌كننده و آتشى سوزنده است . وقتى آن را مىخشكانند آبى از آن رخت بربندد . تنقيه‌كننده هم هست . آرايش : شير لبلاب بزرگ موى را مىسترد و شپش‌كش است . زخم و قرحه : برگ ريسمان بينوايان كه سبز باشد و در شراب جوشانند خراجهاى بزرگ را شفا دهد و اگر با موم و روغن گل ( قيروطى ) مرهم شود بهترين داروى سوختگى است . سر :\r\nدر گوش چكاندن افشره‌اش درد گوش را تسكين دهد و ورم گرم گوش را فرو نشاند . افشرهء لبلاب رطوبتهاى مزمن و قرحه‌هاى كهنه‌شدهء گوش را علاج كند . افشرهء لبلاب از سردرد مزمن مفيد است .\r\nاندامهاى تنفسى : برنشيت را تنقيه كند ، براى سينه و شش خوب است . اندامان غذا : راه‌بندان كبد را باز كند . برگ لبلاب با سركه براى سپرز خوب است . اندامان دفعى : آب لبلاب زرداب سوزنده را بيرون آورد . ناپخته‌اش در اين زمينه از پخته بهتر است . همه انواع لبلاب با درون ( احشاء ) ناسازگار است و خونريزى بدنبال دارد .\r\n\r\nلعاب ( خدو ) :\r\nخاصيت : لعاب دهن آدميزاد عموما رساننده و گدازنده است . و برحسب مزاج اشخاص تفاوتهايى دارد . آرايش : لكه‌هاى سياه و كك‌مك و خون مرده را مىزدايد . زخم و قرحه : قوباء ( پوست انداختن ) را با آب دهن روزه‌دار و كافور ماساژ دهند مفيد است . سر : اگر كرم در گوش باشد آب دهن روزه‌دار را در آن چكانند كرم را مىكشد و فورا بيرونش آورد . زهرها : آب دهن انسان پادزهر است و اگر انسانى چندين بار بر كژدمى تف كند كژدم مىميرد .\r\n\r\nلبن ( شير ) :\r\nگوهر شير تركيبى است از آبى و پنيرى و چربى - در شير گاو چربى زياد است . شير شتر بسيار رقيق و چربى و پنيرىاش از شير گاو كمتر است . شير ماچه‌خر نيز رقيق و كم‌چربى است . شير بز معتدل است ، شير گوسفند پرمايه و چرب است . شير گاو از شير گوسفند چرب‌تر و پرمايه‌تر است . شير ماديان همچون شير شتر رقيق و آبكى است . گزينش : بهترين شير براى آدمى شير پستان زن است .\r\nبهترين شير نوشيدنى آن است كه از پستان بمكند يا همين‌كه دوشيده شد بخورند - شير بسيار خوب آن است كه رنگش بسيار سفيد و قوامش معتدل باشد و قطره‌اش بر ناخن نلغزد و باقى بماند - حيوانى كه\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشير از او مىدوشند از گياه ارزنده و خوب چريده باشد . در شير مزهء مايل به ترشى و تلخى و تندى يا بوى بيگانه و گند حس نشود . بايد شير را همين‌كه دوشيدند به كار برند و نگذارند تغيير يابد . و نبايد پنداشت هر حيوانى كه مدت حاملگىاش از مدت باردارى زن بيشتر يا بسيار كمتر باشد شيرش خوب نيست . اما هرچه نزديك به اين مدت باشد مناسب‌تر است مانند شير گاو كه از ساير شيرها بهتر است . مزاج : مواد آبكى شير گرم و چربى آن معتدل است و كمى گرايش به گرمى دارد . شير ترش ( ماست ) سرد و خشك است . خاصيت : شير بسبب گوهر آبى كه دارد لطافت‌بخش و شوينده است و گزندگى ندارد . شير كيموسها را سرحال آرد ، تن را توان بخشد ، شكم را بند آرد . اگر شير و عسل را باهم خورند قرحه‌هاى درون را از اخلاط پرمايه پاك گرداند و مىرساند و شستشو دهد . اندامان غذا : خوب كيموس است . هر شيرى و بويژه شير پستان زن تغذيهء زياد به مغز مىدهد . شير زودهضم است و بايد چنين باشد . شير زادهء خونى است كه آخرين مرحله هضم را پيموده است و آبى بيگانه بر آن افزوده شده است - اگرچه آبش از اندامى مايل به سرد آمده است ولى چون از آن تغذيه نكرده و از آن متأثر نشده است . شير وقتى غذايى شده است كه با ساير غذاهايى كه هضمها ديده و به بارها پالايش رسيده‌اند هم حال و همال شده است .\r\nبلكه مىتوان گفت گرمايى زياد و خوب بر آن چيره شده و سردى را از آن زدوده و به زودى آن را هم‌مزاج خون معتدل المزاج گردانيده است . چه خوش گفته روفس كه فرموده است : از اينكه آب بر او وارد آمده و آب گرايش به سردى دارد مىبينيم كسانى كه بلغم دارند از شير زيان بينند . چرا ؟ زيرا حرارت آنها شير را همانطور كه لازم است به مادهء خونى تغيير نمىدهد . تن كه شير را درمىيابد چون بوى نزديك است هرچه زودتر و قبل از آنكه تغيير به خون شود آن را به كار مىبرد . هم ازاين‌رو است كه براى افراد مزاج گرم و خشك مفيد است به شرطى كه در معدهء آنها زردابى نباشد كه شير را تغيير دهد . علاوه بر اين شير با بدنها مناسباتى ويژه دارد كه انگيزه‌اش هنوز معلوم نشده است . كسى كه شير مىنوشد بايد بعدا آرام گيرد كه مبادا شير تباه گردد و بترشد . اما نبايد بعد از شير نوشيدن فورا خوابيد . و نبايد قبل از آنكه تماما سرازير مىشود غذاى ديگر خورد . و اين دستور شير نوشيدن براى جوانان گرم‌مزاج كه زياد شير مىخورند بسيار مفيد است چون در غير اين صورت شايد شير در وجود آنها به زرداب تبديل شود . همچنين شير نوشيدن مطابق اين دستور براى پيران نيز سودمند است . شير درون آنها را نم بخشد و خارش ويژه به تن پيران را از بين مىبرد . اما بهتر آن است و بايد بوسيلهء عسل به هضم شير كمك نمايند . بسيار اتفاق افتد كه شير نوشيدن در اولين مرحله شكم را روان سازد و ريختنىهاى پيرامون و اطراف روده را بيرون اندازد و از آن پس به تغذيه دادن مىپردازد و بدن از آن تأثير مثبت بيند و آنگاه بندآورندهء شكم است . شير ناجوشيده بادزا است و چون بجوشد معتدل شود . شير كه تركيبى از آبى و پنيرى است ، بوسيلهء گوهر آبى روان است و بوسيلهء پنيرى بندآورنده است . آغوز ديرهضم است ، خلط غليظ بوجود آورد . به كندى سرازير مىشود . و چاره‌اش عسل است . آغوز غذايى بسيار براى تن دارد . شير ترش داراى خلط خام است - اگر بپزد و بويژه هرآنچه پرمايه‌تر است قبوضيت بيشتر آرد . هر شيرى بجز شير شتر و همانند آن كه مادهء پنيرى كم و مادهء آبى زداينده زياد دارد ، راه‌بندانها و بويژه راه‌بندان در كبد بوجود مىآورد . شير ضد موادى است كه به سوى اندامان داخلى درون در حال ريزشند و از تندى و گزندگى كه دارند اندامان\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدرونى را آزار دهند - شير كه به درون وارد مىشود چنين مواد را بوسيلهء زدايندگى گوهر آبى مىشويد و ضعيف گرداند و چگونگى آنها را چنان به اعتدال درآرد كه با اندام متناسب گردد و از آن پس آن را مىپوشاند و مىچسباند و در ميان اندام و خلط بد حايل مىشود و خلط تاب تجاوز را در خود نمىيابد .\r\nطبيعى است شستشوى نامبرده هيچ‌وقت با آب ممكن نمىباشد چه در آب اين گوهر زداينده نيست . شير براى كسانى كه خونريزى دارند خوب نيست ، و براى درون هم بسيار خوب نيست . شير بز براى درون از ساير شيرها بدتر است . زيرا اكثرا گياهان قبضىآور مىخورد . شير گوسفند برعكس شير بز است و آن هم به اين خوبى نيست التهابى است . شير از گوهرى كه دارد به زودى تغيير حالت مىدهد و بويژه براى تبديل به گرمى بسيار آماده است . براى بدن انسان هيچ چيز از شير فاسد بدتر نيست . شير ماچه‌خر آبكى است ، شير خوك آبكى و نارسيده است . شير در بهاران نسبت به شير تابستان آبكى است . و همين برابرى را مىتوان نسبت به چراى حيوانات مقايسه كرد . حيواناتى در دشت مىچرند و بعضى در جنگل و بيشه‌ها مىچرند . تا گياه بهارى است شيرش آبكى و گياه تابستانى شير غليظتر مىدهد . تا تابستان پيش برود شير غليظ و پرمايه‌تر گردد . شير وسطهاى تابستان بهترين است اما بيم آن مىرود كه بعد از نوشيدن به علت گرما تغيير يابد . كه شير بهاران اين بيم را ندارد . شير گاو بسيار چربى دارد و شير گوسفندى پنيرىاش زياد است . در شير شتر چربى و پنيرى اندك است . و در اين زمينه در درجهء دوم شير ماديان و در درجهء سوم شير ماچه‌خر آيد . و بدين سبب است كه شير شتر و ماديان و ماچه‌خر كمتر در معده پنير مىشوند . شتر كه گياه تلخ و شورمزه را بسيار دوست دارد ازاين‌رو شيرش به شورمزگى مىزند . و بعقيده من شير شتر از هر شيرى با تن سازگارتر است . و باوجود اين كسانى گويند شير شتر در معده و اندامهاى فوقانى درونى ديرپاتر و كندروتر از ساير شيرها است . و بدان كه شير برحسب رنگ حيوان و عمر حيوان است كه آيا جوان است يا پير ، كوچك است يا بزرگ يا ميانه . و بايد هيئت و اندامش را به حساب آورد . گوشتش نرم است يا سفت ؟ فربه است يا لاغر ؟ سفيدرنگ است يا رنگى ديگر دارد ؟ . گويند ناتوان‌ترين شير شير حيوان سفيدرنگ است و از هر شيرى زودتر سرازير مىشود .\r\nآرايش : برخى پنداشته‌اند كه زياد خوردن شير شپش زياد كند شايد راست گفته باشند . شير را بر رخسار مالند اثرهاى زشت را مىزدايد . نوشيدن شير براى زيبائى رنگ بسيار مفيد است اما گاهى لكه‌هاى سفيد در رخسار بوجود آورد ، ولى در اين‌باره شير شتر بسيار خوب است و بيم لكه آوردن ندارد . شير را با شكر بخورند رنگ را بسيار زيبا كند و بويژه زنان از آن بسيار بهره مىبرند . شير فربه‌كننده است و حتى آب پنير هم فربهى دهد چنان كه اگر آنهايى كه مزاج گرم و خشك دارند اگر آب پنير بنوشند و اسهال شوند دليل چاق شدن آنها است . زيرا آب پنير كه با مزاج آنها سازگار است خلطهاى بد را بوسيلهء رطوبتش بيرون ريزد و غذا را از آلايش دور دارد و براى فربهى بخشيدن آماده‌تر مىشود . و چنين كسانى كه مزاج گرم و خشك دارند اگر ماست را با ريم آهن ( خبث ) بخورند بسيار زود فربه مىشوند . آب پنير را بر رخسار مالند لكه‌ها و اثرها را از بين مىبرد . و اگر بخورند همين اثر را دارد . ورم و جوش : اكثرا از اثر شير نوشيدن دملهاى بد و آماسهاى تباه و بادكردگى و سرخ شدن پوست ( ماشرا ) و گرى و خارش از بين مىرود به شرطى كه نوشنده چيزى در مزاجش نباشد كه ضد شير باشد و شير را تباه كند و آن را به زرداب\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nتبديل نمايد . كسانى كه ورمهاى درونى دارند بهتر آن است كه از خوردن شير پرهيز كنند . زخم و قرحه :\r\nشير قرحه‌هاى ناپيدا را مىشويد و پاك مىكند و مىپوشاند . كسانى كه قرحه دارند و مزاجشان با شير سازگار است و شير در معدهء آنها به زرداب تبديل نمىشود از خوردن شير فايده بينند . آب پنير مخلوط با هليله داروى گرى است . مفاصل : شير عموما با اعصاب ناجور است و براى بيماران عصب و بويژه كه آن بيمارى سرد و بلغمى باشد خوب نيست . سر : شير بز آب بينى زكامى را بند آرد . تندى آن را ملايم مىكند . داروى قرحهء گلو است . شير فراموشى خشك ( نسيان اليابس ) و غم و وسوسه را از بين مىبرد .\r\nشير براى دندان خوب نيست دندانها را مىكاود ، مىخورد ، خرد مىكند و بويژه اگر دندان انسان سردمزاج باشد . لثه را سست مىكند . بهتر آن است كه بعد از شير نوشيدن با عسل و شراب و سكنجبين مضمضه كنند . اما گوئيا شير ماچه‌خر براى دندان مفيد است اگر در دهان گردانند دندان و لثه را محكم كند . شير براى بيماران سردرد و سرگيجه و كسانى كه احساس صداهاى غريب ( طنين ) مىكنند خوب نيست . نبايد بعد از شير خوردن خوابيد ، شير عموما براى كسانى كه ضعف سر دارند بد است . چشم :\r\nشير سبب تم و پردهء چشم مىشود . اما اگر در چشم دوشند براى مداواى رمد و دفع گزند مواد گرم و ناسازگار كه به چشم درآيند مفيد است و زبرى را از بين مىبرد . و براى از بين بردن نقطهء خونى ( طرفه ) نافع است . و همچنين اگر شير با سپيدهء تخم‌مرغ و روغن خام گل مخلوط كنند و بر چشم دردمند گذارند بسيار سودمند است . اندامهاى تنفسى : شير تازه دوشيدهء ماچه‌خر و بز براى سرفه و سل و خون برآوردن خوبند . در علاج خون برآوردن شير گوسفند بهتر از آنها است . شير عموما از داروهاى قرحه و سل بشمار مىآيد . در دهان گردانيدن و غرغره كردن شير داروى خفگيها و ذبحهء صدريه و آماس زبان كوچك و لوزتين است . براى بيمارانى كه خفقان تر خونى يا بلغمى دارند خوب نيست . شير شتر علاج برنشيت و ضعف اندامان است . شير براى سينه بهتر است تا براى سر و معده . اندامان غذا : شير سبب بندآمدنيها در مثانه ( در نسخه‌اى - كبد ) مىشود . آب پنير در علاج يرقان مفيد است . شير شتر و بز عموما مفيد هستند . شير ماچه‌خر داروى استسقا است . شير شتر و بز و ماچه‌خر هر سه سخت شدن سپرز را چاره كنند . شير شتر مخلوط با روغن گرچك سفتيهاى درونى را نرم كند . شير در معده باد مىكند و مايهء درد مىشود . و آغوز نيز همين كار را مىكند . شير و آغوز هر دو سكسكه و آروغ دودى را برانگيزند . و شير از آغوز در اين زمينه بدتر است . انواع شير بجز شير شتر براى بيماران سپرز و كبد و كسانى كه به داروى لطافت‌بخش نيازمندند خوب نيست . اما شير شتر خوب است و ورمهاى سپرز و كبد را چاره كند و كبد را شادابى بخشد و بهترين علاج استسقا است . و بويژه اگر شير شتر را با شاش شتر عربى بخورند در علاج استسقا معركه مىكند . شير اشتهاى خوراك مىدهد و تشنگىآور است . شير ترش ( ماست ) بسيار بدگوارش است و خلط خام بوجود آورد . اما معده‌اى كه در گوهر يا به‌طور عارضى گرم باشد آن را هضم كند و استفاده مىبرد و از آنجا كه مادهء كره از آن گرفته شده سبب آروغ دودى نمىشود . اندامان راننده : آب پنير زرداب سوخته را ريزش دهد . آب پنير مخلوط با افتيمون سوداى سوخته را بيرون راند .\r\nشير سنگ بوجود آورد . شير را آن‌قدر بجوشانند تا مادهء آب از آن خارج شود ، شكم را بند آرد . و بهم خوردن عادت ماهانه را سروسامان بخشد . شير شتر حيض را راه اندازد . دوغ گاوى براى بيرون دادن\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمراره خوب است . با شير دوشيده حقنه كنند قرحه‌هاى زهدان را علاج مىنمايد . شير بز از قرحهء آبدان مفيد است . شير زيان جماع را جبران مىكند و شهوت‌انگيز است . هر شير و حتى شير ترش و ( ماست ) « 1 » كه تر و بادزاست آرزوى جماع را زياد كند . شير بادكن روده است . و هر شيرى كه پرمايه باشد و بويژه آغوز كه بسيار پرمايه است قولنج را برانگيزاند و سنگ پديد آرد . بسيار اتفاق افتد كه شير شكم را نرم كند ( ملين ) . و در اين زمينه اولا شير ماديان و شير شتر و شير ماچه‌خر و در درجهء دوم شير گاو و در درجهء سوم شير بز اين تأثير را دارند . هر شيرى كه مواد آبكىاش كم باشد و زياد خورند كه هضم نشود و نمك همراهش كنند مسهل مىشود . آب پنير هم كه با نمك باشد مسهل است . شير جوشيده يا شيرى كه بوسيلهء سنگ يا آهن سرخ شده در آتش گرم كنند حتما قبض است و شكم را بند آورد . شير در علاج پوسته انداختن ( سحج ) مفيد است . شير ترش و پخته اسهال زردابى و خونريزى را بند آرد . شير شتر داروى بواسير است . آماسهاى اطراف پيزى ، قرحه‌هاى پيزى ، ورمهاى زهار ، قرحه‌هاى زهار را اگر با شير بيندايند درد را تسكين مىدهد . تبها : شير نودوشيده از بز يا ماچه‌خر براى بيمارى ( دق ) نافع است .\r\nشير ترش اگر به خوبى چربيش را بگيرند و بىچربى بماند اكثرا تب دق را قطع كند . اما بايد در حالتى باشد كه با اشتها آن را بخورند . انواع شير پرمايه ( غليظ ) اكثرا سبب تب مىشوند و تب‌دار بايد از آن پرهيز كند . زهرها : كسى كه سم خورده . كسى كه از اژدهاى دريايى مسموم شده . كسى كه از اثر شوكران و بنگ حالت تسمم بوى روى داده و بويژه كسى كه از آلاكلنگ و ساس و خربق و تاج الملوك و ببركش ( خانق النمر ) و ساير داروهاى خورنده و گنداننده مسموم شده است شير بنوشد . كسانى كه مست بنگ كشيدن هستند شير بنوشند عقل به سرشان مىآيد .\r\n\r\nلحم ( گوشت ) :\r\nانواع گوشت به ترتيب اولويت :\r\n1 - گوشت گوسفند كه نوعى تندى لطيف دارد .\r\n2 - بز جوان و گوساله و تا كم‌سن‌تر باشد زودهضم‌تر است و غذاى لطيف‌تر دهد .\r\n3 - بزغاله كمتر از بره زوائد ( فضول ) دارد .\r\n4 - گوشت هر شيرخوارى كه شير خوب خورد خوب است . اما اگر شير بد خورد خوب نيست .\r\n5 - گوشت گوسفند پير و گوسفند لاغر خوب نيست - گوشت حيوان رنگ سياه از گوشت حيوان سفيدرنگ سبك‌تر و خوشمزه‌تر است . گوشت حيوان نر و گوشت نرمهء جداشده از گوشت بسيار چرب و سفيد از گوشت ديگر سبك‌تر است . گوشت يكساله‌ها ، گوشت گوسفند كم‌سن كم‌غذاتر است و در معده بالا آيد . بهترين و گواراترين گوشت در ميانهء استخوانها است . گوشت طرف راست سبك‌تر و بهتر از گوشت طرف چپ است . وسط ماهيچه بىعيب‌ترين گوشت است . گوشت سست كه پى در آن نيست\r\n\r\n\r\n","description":"","footnote":"\r\n( 1 ) - در جايى فرمايد « لبن رائب » يعنى بندآمده كه « رائب » در عربى ماست است . و در جاى ديگر اسم : « لبن حامض » ( شير ترش ) به كار مىبرد . در تحفهء حكيم شير ترش به معنى ماست است . روسها هم ماست را شير ترش - كيسلى ملكوى - گويند . و چنان كه مىبينيم كلمهء ماست هم ذكر شده كه اصلا عربى نيست و هيچ عربى نشنيده است . ( ه ) .\r\n","page_name":" 210 ","page_number":210},
  {"content":"\r\n\r\nشايد بدمزه نباشد و بويژه اگر چنين گوشتى واسطهء توليد شير باشد مانند گوشت پستان . يا اينكه واسطهء توليد خدو باشد مانند گوشت بيخ زبان ، اين نوع از گوشت هرگاه هضم شود غذاى خوب دهد . اما اكثرا بلغمى مىباشند . غذاى گوشت زبان برابر با غذاى گوشت ماهيچه و غيره است . گوشت پستان غذايش بيشتر است و گوشت خايهء خروس همانند گوشت پستان است . گوشت كم‌ارزش‌تر از ساير گوشتها گوشتى است كه براى شالوده شدن و استحكام بخشيدن آفريده شده است مانند گوشتى كه بر رگهاى كبد و غيره تنيده است . گوشت دل و بيخ آن مانند ( توثه ) است . گوشت پستان غذاى خوب دارد و اگر شير در آن باشد پرمايه ( غليظ ) است . گوشت اخته از غيرش بهتر است . بهترين گوشت پرنده به ترتيب :\r\nتذرو ، مرغ ، كه از تذرو لطيف‌تر اما مغذىتر نيست ، كبك ، تيهو ، دراج است . هر حيوانى كه خشك‌مزاج باشد در بچگى خوب است مانند گوشت بزغاله كه بسيار خوب است . گوشت بز بسيار خوب نيست و شايد خلط بسيار بد بوجود آورد . گوشت بز نر مطلقا بد است . گوشت درندگان ناپسنديده است . گوشت پرندگان بزرگ شناور و هرآنچه گردن دراز دارند ، گوشت طاوس ، هوبره و كبوتر دشتى و سنگخوارك و هرچه سوداء زياد پديد آرد و تيرهء گنجشك و غيره هيچ‌كدام خوب نيستند . گوشت بال پرندگان بزرگ و زياد ورزشكار كيموس خوب دارد . از حيوانات وحشى گوشت آهو با اينكه كمى مايل به سودايى است از ساير گوشتها بهتر است . اما مسيحيان و كسانى كه با آنها هم‌عقيده‌اند گويند : گوشت گراز وحشى از هر گوشتى بهتر است . با اينكه گوشت گراز سبك‌تر از گوشت خوك خانگى است ؟ باز غذايى قوى دهد و زودهضم است و بهترينش آن است كه در زمستان بدست آيد . و همچنانكه در بحث شير آورديم بايد عمر و چراگاه و حركت و جنبش و غيره را براى حيوان در نظر گرفت و از اين مقايسه نتيجه‌گيرى كرد .\r\nمزاج : گوشت پرنده از گوشت چارپا خشك‌تر است . گوشت گاو خشك‌تر از گوشت بز ، گوشت بز خشك و ديرهضم‌تر از گوشت گوسفند است . گوشت شتر غذايش غليظ است و بسيار گرم است . گوشت خرگوش گرم و خشك است . گوشت پرندگان بزرگ و غاز و هوبره غليظ است . گوشت اردك و ديگر شناورها بسيار مرطوب است و در رطوبت تقريبا با گوشت گوسفند برابرند . بعضى گويند گوشت جوجه‌تيغى رطوبت مىدهد . گوشت پرچربى و دنبه گرم و تر مىباشند . خاصيت : گوشت غذايى است كه بدن را توان بخشد ، از هر غذايى براى تبديل به خون شدن آمادگى بيشتر دارد . گوشت سرخ كرده در روغن و گوشت برشته خشكى دارد و در آب پخته رطوبىتر است . گوشتى كه همراه ديك‌افزار و مرى و اين قبيل چيزها مىپزد قوت همراهش را دارد . چربى و پيه بدغذا و كم‌غذا و لطافت‌بخش خوراكند .\r\nهمين اندازه كافى است كه مزهء خوش به طعام بخشد . گوشت پرچربى كم غذاست و شكم را نرم مىكند و به زودى تبديل به مادهء دودى و مراره مىشود و زودهضم است . دنبه از چربى و پيه گوشت بدتر است ، زيرا ديرهضم و بدغذاست و گرم و غليظتر از پيه است . گوشت گاو غذايش زياد است . اما گوشت سياه و غليظش خوب نيست و بيماريهاى سودايى پديد آرد . بهترين گوشت گاوى گوشت گوساله است .\r\nگوشت گاو را با پوست خربزه بپزند به زودى از هم مىپاشد و مىرسد . و بهترين وقت براى خوردن گوشت گاو فصل بهار و اوايل تابستان است . مسيحيان و كسانى كه با آنها هم‌عقيده‌اند مىگويند : با اينكه گوشت گوساله پرمايه است ليكن در لزجى و پرمايه‌گى و تغذيه دادن به گوشت خوك نمىرسد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nگوشت خوك بچه كه زود تحليل مىرود و بسيار مرطوب است غذاى كم مىدهد . گوشت اردك غذاى بسيار دهد اما به خوبى گوشت مرغ خانگى و همانندهاى آن نيست . چينه‌دانش خوشمزه است . جگر خوب و خوشمزه است و غذايش خوب و خلط ممتاز دارد . گوشت شير گنجشك بادشكن است و از هر گوشتى ديرتر مىگندد و از هر گوشتى كم‌پيه‌تر و خشك‌گوهرتر است . آرايش : گوشت گاو بهك پديد آرد . پيه گورخر را بر لكه‌هاى سياه پوست مالند مفيد است . و در علاج بهك مالش دادن پوست با پيه اردك فربه شده و سوختهء گوشت بره مفيد است . سوختهء گوشت قورباغه داروى داء الثعلب است . ورم و جوش : گوشت گاو و گوشتهاى غليظ جوشهاى سرطانى بوجود آورند و ورمهاى سخت را نرم مىكنند .\r\nزخم و قرحه : از گوشت گاو گرى و قوباى بد خيزد و گوشتهاى غليظ هم همين اثر دارند . سوختهء گوشت بره را بر قوباء مالند سودمند است . مفاصل : گوشت گاو و ساير گوشتهاى غليظ جذام و پاغر و واريس بدنبال دارند . پيه و دنبه خوب ضمادى براى عصب خشكيده هستند . بيمار نقرس در آب‌پز گوشت خرگوش نشيند سود بيند . بيمار از درد مفاصل در آبگوشت خرگوش يا آبگوشت روباه بنشيند آرام يابد .\r\nگوشت راسو را ضماد كنند داروى درد مفاصل است . پيه گورخر با روغن كوشنه مرهم شود داروى درد پشت و بادهاى متراكم است . گوشت مار همچنانكه قبلا ذكر شد داروى جذام است و همچنين گوشت جوجه‌تيغى در علاج جذام سودمند است . سر : گوشت گاوى و ساير گوشتهاى غليظ كه خشكانندگى دارند بيمارى سودايى و وسواس بدنبال دارند . گوشت راسو با شراب مخلوط شود و بخورند از صرع مفيد است . چشم : خاكستر گوشت بره داروى سفيدى چشم است . گوشت درندگان و پرندگان شكارى ديد را توان بخشد و براى چشم مفيد است . اندامهاى تنفسى : خرچنگ آبزى براى سل‌داران بسيار خوب است . گوشت جوجه مرغ خفگى را برانگيزد اما اگر بمكند زيانى ندارد . اندامان غذا : انواع گوشت غليظ كه ذكر شد سپرز را بزرگ مىكند . اما سكبا - آش سركه - كه با گوشت گاوى و كشنيز خشك و زعفران باشد ؟ رطوبتهاى بد را از معده منع كند . گوشت سنگخوارك در علاج تباهى مزاج ، استسقا ، بندآمدنهاى كبد و سپرز و غيره مفيد است و براى علاج استسقا بهتر آن است كه قرصهاى كوچك از آن سازند تا بسيار تشنگى نياورد . كسانى هستند كه براى از بين بردن سردى و رطوبت و ناتوانى معده گوشت درنده را تجويز مىكنند . ديرهضمى و زودهضمى ، دير سرازير شدن و زود سرازير شدن گوشت ربطى به پرمايگى و كم‌مايگى غذايى ندارد . گوشت گراز و خوك خانگى چنان كه گويند زودهضم و زودگذر و پرغذا و پرمايه و لزج‌تر از گوشتهاى ديگر است . گوشت گوزن با اينكه غليظ است زود سرازير شود . گوشت جوجه‌تيغى با سكنجبين داروى استسقاست . گوشت سنگخوارك راه‌بندان كبد را باز كند و كبد را از ناتوانى برهاند و علاج تباهى مزاج و بيمارى استسقا است . معده از پذيرفتن گوشت درنده و مرغان شكارى نفرت دارد . اندامان راننده : گوشت گاوى زرداب را به روده راه مىدهد . گوشت برشتهء خرگوش از قرحه‌هاى روده جلوگيرى كند . گوشت خشكيدهء جوجه‌تيغى با اسكنجبين درد گرده را بر طرف مىنمايد .\r\nآبگوشت ( سوپ ) خروس پير براى قولنج و بيماريهاى سودايى نافع است . پيه گورخر همراه با روغن كوشنه دردى را كه از اثر باد متراكم در گرده حس مىشود تسكين دهد . گوشت درندگان و پرندگان شكارى داروى بواسير است . سكباى گوشت گاوى - يا گوشت گاو را با كشنيز و سركه و ترشىهاى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nهم‌مزاج سركه و كشنيز خشك و كمى زعفران عجين كنند و از آن قرصهاى كوچك سازند مراره را بيرون ريزد . گوشت پرندگان و بويژه گوشت كبك ، تيهو ، سنگخوارك ، چكاوك كه سنگخوارك و چكاوك از كبك و تيهو هم بهترند ، بريان شوند يا نشوند شكم را بند آورند . گوشت پرندگان نامبرده را آب‌پز كنند و آبگوشت گوزن بران ريزند بول را ريزش دهد . گوشت حيوان فربه و پرچربى بيشتر از ساير گوشتها ملين شكم است . تبها : گوشت گاو ، گوزن ، كل ، و عموما گوشت پرندگان بزرگ تب سه اندر ميان با خود آورند . زهرها : گوشت راسو را خشك كنند و با شراب آميزند و بخورند داروى مسموميت است .\r\nگوشت سوختهء بره درد مارگزيده و نيش انواع كژدم را تسكين دهد و اگر با شراب باشد پادزهر سگ هار است . گوشت قورباغه پادزهر حشرات گزنده است .\r\n\r\nفصل سيزدهم حرف ( م )\r\n\r\nمسك ( مشك ) :\r\nمشك نافهء حيوانى است كه به آهو مىماند يا خود نوعى از آهو است . دو دندان پيشينش به سوى داخل خم شده‌اند و به دو شاخ مىمانند . گزينش : مشك آهوى تبت خوب است و گويند مشك آهوى چين و جرجير اول است و در درجهء دوم مشك آهوى هند آيد . مشك آهويى بسيار خوب است كه از گياه بهمنين و سنبل خورد و در درجهء دو مشكى است كه آهوى آن مرو خورده باشد . از حيث رنگ و بو زرد شكوفه‌آسا ( فقاحى ) بهترين است . مزاج : در دوم گرم و خشك است و بعقيدهء بعضى خشكى از گرمى بيشتر است . خاصيت : لطيف و توان‌بخش است . چشم : ديده را نيرو دهد . رطوبتهاى چشم را برمكد . سپيدى نازك چشم را مىزدايد . نفس‌كش و سينه : شادىآور ، توانبخش دل است . ضد تپش و بيمارى ترس ( توحش ) است . زهرها : پادزهر است و بويژه گزند « بيش » را خنثى كند .\r\n\r\nمصطكى :\r\nدرخت مصطكى مزاج مركب از كمى آبى و بسيار خاكى است . مصطكى دو نوع است :\r\nمصطكى رومى كه سفيدرنگ است و مصطكى نبطى كه به سياهى مايل است . مصطكى از كندر لطيفتر و سودمندتر است . گزينش : بهترش سفيدرنگ پاك و بىآلايش و براق است . بهتر آن است كه بگذارند و در سركه چند روزى بماند و بعدا آن را خشك كنند . مزاج : در دوم گرم و خشك است . و گرمى و خشكىاش از كندر كمتر است . درخت مصطكى گرمى و خشكى زياد ندارد و مصطكى از درختش گرم و خشك‌تر است . خاصيت : گيرنده و گدازنده است - همه اجزاى درخت مصطكى گيرنده است و از گوهر آبى ولرم و خاكى تركيب يافته است - بيخ و پوست بيخ اين درخت در تأثيربخشى با اقاقيا و هيوفسطيداس برابر است و مىتوان آنها را بجاى يكديگر به كار برد . افشرهء برگش نيز در تأثير دارويى با بيخ شبيه است . از ثمر اين درخت روغنى گيرند كه بسيار گيرنده است . جالينوس بر اين رأى است كه\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nهمه اجزاء آن و روغنش با اينكه جمع‌آورنده و گيرنده هستند نرم‌كننده هم هستند . نوع نبطى از مصطكى كه سيه‌فام است گيرندگى كم و خشكى زياد دارد . و ديرتر از نوع سفيد حل مىشود و گيرندگى و نرمش‌بخشى و خشكانيدنش بدون آزار است . روغنش بسيار لطيف و از اين لطافت و نرمىبخشى و گرماى ملايم كه دارد بلغم را مىگدازد . و در تندى و تراكم از ساير انگمها كمتر است . ورم و جوش : از آنجا كه گيرنده و نرمىبخش است در علاج ورم درونى سودمند است . نوع نبطى سياهرنگ براى نرم كردن سختيهاى درونى از مصطكى سفيد مفيدتر و در علاج مورچگى بسيار مفيد است . زخم و قرحه : افشره و آب‌پز برگ درخت مصطكى جوشهاى سارى ( ساعيه ) را از سرايت بازمىدارد . روغن درخت مصطكى داروى گر شدن آدمى و چهارپايان و سگان است . آب‌پز و افشرهء برگ درخت مصطكى را بر قرحه مالند گوشت را بازروياند . بر شكسته استخوان پاشند بهم آرد . سر : خائيدن مصطكى سر را از بلغم پاك كند ، در دهن گردانيدنش لثه را محكم كند . چشم : مژهء برگشته را مصطكى مىچسبانند .\r\nاندامهاى تنفسى : مصطكى و بويژه آب‌پز بيخ و پوست درختش در علاج سرفه و خون برآوردن سودمند است . اندامان غذا : تقويت كبد و روده كند ، اشتها را باز كند ، در بهبود بخشيدن به معده و كبد بسيار زوداثر است . اندامان دفعى : كبد و روده را محكم كند ، علاج ورم كبد و روده است . آب‌پز بيخ و پوستش بهم خوردن عادت ماهيانه را سرحال آرد . علاج ديزانترى و پوست انداختن روده ( سحج ) است . آب‌پز برگ و خود برگش علاج خونريزى زهدان و دردهاى زهدان و رطوبتهاى زهدان و برآمدگى زهدان و پيزى است . روغن درخت مصطكى و تخم ثمرش عين همين تأثير را دارند .\r\n\r\nمو :\r\nتكه‌هاى مختلف الشكل است كه همرنگ قاو ( نوعى قارچ ) مىباشد . گردى دارد كه مزه‌اش گيرنده و مايل به تلخى است . خوش‌بو است . زبان گز است . مو عبارت از بيخ گياهى است كه اكثرا در مكدونى بدست مىآيد . گزينش : بهترينش سفيدرنگ زودگداز و بىآلايش است . بايد آن را گداخت و در سركه گذاشت و بعد از چند روزى بيرون آورد و خشكاند و از آن قرص ساخت . مزاج : در سوم گرم و خشك است و رطوبتى بيگانه دارد كه نارسيده و بىمايه است . خاصيت : لطيف ، زداينده ، بازكننده ، هم‌قوت سنبل است و از سنبل گرمتر و گيرنده‌تر . مفاصل : بخورند يا بر بدن مالند درد مفاصل را تسكين دهد .\r\nسر : از آنجا كه داراى رطوبت خام زائد است زياد به كار بردنش سردرد ببار آورد . اندامان غذا : در مداواى درد سرد كبد و بادكردگى كبد نافع است . اندامان دفعى : خوردن و ضمادش عسر البول را دواست . مو در معالجهء درد مثانه ، جمع آمدن ريختنىها در مثانه ، سودمند است . حيض را ريزش دهد . خوردن و در آب‌پزش نشستن درد زهدان را بر طرف كند . قرقر و پيچ و درد روده و باد را از بين ببرد .\r\n\r\nمازريون ( هفت برگ ) :\r\nاز گياهان بزرگ شيردار است و بر دو نوع است : يكى برگش بزرگ و نازك و ديگرى برگش كوچك و ستبر است . و اولى از دومى بهتر است و اگر نوعش سياه باشد سم قاتل است .\r\nگزينش : بهترينش آن است كه برگ زياد دارد و برگها به برگ درخت زيتون شبيهند و از آن لطيف‌ترند .\r\nآن نوعى كه برگهاى كوچك و پيچيده دارد بد است . مازريون همين‌كه حل شود گزندش از بين برود .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمزاج : در چهارم گرم و خشك است . خاصيت : زداينده ، پاك‌كننده ، پوست‌كن است و بسيار تند است .\r\nآرايش : هر نوع از مازريون را كه با گوگرد مخلوط كنند و بر پوست مالند علاج بهك و كك‌مك و لكه‌هاى سفيد پوست است . زخم و قرحه : همه انواع مازريون كه با عسل بياميزند قوباء و قرحهء پليد را دواست .\r\nاز گوهر گدازنده و خورنده‌اى كه دارد ؟ كبرهء زخم را بركند و گرى را مىخشكاند . سر : آب‌پز مازريون و بخصوص آب‌پز نوع سياه‌رنگ آن را در دهان گردانند درد دندان تسكين يابد . مازريون را با فلفل و موم عجين كنند و تكه‌اى از آن بر دندان دردمند چسبانند سود بينند . اندامان غذا : مازريون براى كبد بسيار بد است . اندامان دفعى : مازريون و بويژه آنچه از گياه سبزش كه در وقت گل دادن است مىگيرند ، مادهء آبكى را بيرون دهد . و اگر بخواهند از تندمزاجيش بكاهند در سركه مىخيسانند و بعدا خشك مىكنند .\r\nمقدار تناولى مازريون بدستور زير است :\r\nاز مازريون خيس شده شش درخمى در يك رطل و نيم آب بجوشانند تا يك‌چهارم بماند و بخورند ؟ اگر مقدار يك ( اكسوثافن ) بخورند كرمهاى دراز و كرم كدو را از بين مىبرد . و اگر در اين شربت پونهء كوهى هم باشد چه بهتر .\r\nشربتى ديگر : به وزن بيست و دو درهم مازريون را در دو سبو شراب - هر شرابى - ريزند و مدت دو ماه بماند و آنگاه بپالايند و پالائيده را نيز دو ماه نگه دارند خوردنش براى علاج استسقا و پاك نمودن خون زن تازه‌زاييده داروى خوبى است . آب‌پز مازريون عسر بول را علاج مىنمايد . بعضى گفته‌اند : مازريون و بويژه اگر با دو برابرش خاراگوش مخلوط شود ، مادهء سودايى و بلغم را خارج سازد . بعضى از اطباء وزن يك مثقال مازريون را با دو مثقال خاراگوش در عسل پخته عجين سازند و از آن شياف درست مىكنند و به منظور اسهال دادن به كار مىبرند . بايد مازريون را كه به منظور اسهال زرداب به كار مىبرند مسهلهاى ضد زرداب را به آن اضافه كنند . و اگر مقصود بيرون دادن مواد سودايى باشد باز بايد داروهاى ضد مواد سودايى همراه داشته باشد . زهرها : مازريون را همراه شراب نوشند پادزهر حشرات است . مازريون سياه را كه سم قاتل است اگر با قاوت مخلوط كنند و بوسيلهء آب و روغن زيتون عجين كنند ؟ موش و سگ و خوك را مىكشد . اگر وزن دو درهم از آن به آدمى داده شود ، از افسردگى و استفراغ و اسهال زياد مىميرد .\r\n\r\nمرو :\r\nهنديان گويند : مرو چندين نوع است : يكى خوشبوى و گرمتر و خشك‌تر از ساير انواع است و همان ( مرماخور ) است . نوع دوم كم‌بوىتر از اولى است . و آن را ( سموسا ) گويند و گرم و نرم است .\r\nسومى را مرو سفيد مىنامند كه معتدل‌مزاج و شادىآور است . به گمان من اين سومى همان گاو زبان مشهور است . نوعى ديگر هست كه آن را مروماهوس گويند كه مزاج گرم و خشك دارد و لطافت‌بخش است . ديگر گونه‌اى از مرو را « ميشبهار » خوانند و كسى كه اين را گفته مىگويد مزاجش سرد است .\r\nمزاج : تا در دوم است گرم و خشك و بعد از آن اختلاف روى دهد . خاصيت : همه نوعهاى مرو بادشكن ، نرمىبخش ، باد و بلغم را تحليل مىبرند ، راه‌بندانهاى سرد را در هر جاى باشد باز مىكنند .\r\nسر : با شير در گوش چكانند درد تسكين يابد . انواع مرو كه ميشبهار هم از آنها است سردرد سرد و گرم\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nرا از بين مىبرند . عطر مرو را بو كنند و بويژه اگر بعد از شراب بو كنند سردرد آورد . اندامان غذا : درد معده را تسكين دهد . بلغم را در معده تحليل مىبرد ، تقويت معده كند . اندامان راننده : روده را تقويت مىنمايد . تخمش را در روغن جوشانند از خراش روده و بيمارى ديزانترى مفيد است و اگر مقدار خوراكى كم نباشد بلغم را خارج سازد .\r\n\r\nمرماخور :\r\nنياز به معرفى ندارد . گلش خاكىرنگ مايل به سبزى است . بوى خوش دارد . مزاج : دمشقى گويد : مرماخور در سوم گرم و در دوم خشك است و از مرزنگوش گرمتر و تواناتر است . خاصيت :\r\nلطيف ، گدازنده ، بادشكن است ، راه‌بندان بلغم را هرجا باشد باز كند . سر : در شراب ريزند زود مست مىشوند . در وقت ميگسارى بو كنند سردرد آورد . اما بو كردنش يا بخورش بخار سر و سردرد سرد را نافع است و در اين زمينه تو گويى درمنه است . اندامان غذا : معده را قوى گرداند ، رطوبت معده را برچيند ، راه‌بندانهاى درونى را باز مىكند . اندامان دفعى : روده‌ها را استحكام بخشد .\r\n\r\nمقل اليهود و مقل المكى ( بوى جهودان و بداليون ) :\r\nبوى جهودان و بداليون . بوى جهودان سلاوى و بوى جهودان عربى هست و هر دو نوعش انگمى مىباشند و از تيرهء دودميها هستند ليكن مقل دودم نيستند . مقل مكى كه بداليون باشد ميوهء درخت دوم است . مزاج : مقل مكى سرد و خشك است . بوى جهودان و بويژه قسم سلاوى آن در آخر اول گرم و نرم است . مقل عربى انگم اناربن است .\r\nخاصيت : گدازنده‌اى است كه حتى خون بندآمده را هم مىگدازد ، نرم‌كننده و رساننده و بادشكن است .\r\nنوع سلاوى بيشتر نرم‌كننده است و نوع عربى اگر تر نباشد و خشك باشد از سلاوى خشك‌تر است .\r\nورم و جوش : گدازندهء ورمهاى سخت است و اگر با آب دهن روزه‌دار مخلوط باشد تأثيرش بيشتر است .\r\nداروى كليهء ورمهاى گرم است . مقل عربى كه ثمر درخت دوم نيست و همان بوى جهودان است ، داروى خنازير است . و آب‌پزش را بخورند ورم درونى و سختيهاى درونى را از بين ببرد . زخم و قرحه : با سركه بر جوشهاى سعفه - شيرميك - مالند خوب است . مفاصل : در علاج گسستگى و تشنج و سفت شدن و گره خوردن پيها بسيار مفيد است . اندامهاى تنفسى : در علاج درد قصبة الريه ، ورم قصبة الريه ، سرفهء مزمن ، پهلودرد مفيد است . مقل عربى در مداواى ورم گلوى و حنجره نافع است . اندامان دفعى : بخور و شياف و تناولى مقل داروى بواسير است و خونريزى بواسيرى را قطع كند و تحليل‌برندهء سنگ كليه است . مقل با داروهاى مسهل باشد پوست‌اندازى روده را علاج كند . بول و حيض را ريزش دهد . عقيده بر اين است كه مقل مكى ادرارى است ولى بدون شك قبوضيت دارد و سنگ را خرد مىكند . مقل عربى سرخ‌رنگ و صاف را مقدار دو مثقال بسايند و با عسلاب بخورند بلغم را به كلى از بين مىبرد . هر دو مقل - بوى جهودان و مكى - آبكىها را ريزش دهند ، دهانهء بهم‌آمدهء زهدان را باز مىكنند ، بچه را سرازير آرند .\r\nزهدان را مىپالايند ، ورمهاى پيزى و اطراف رگ خايه را شفا بخشند . زهرها : پادزهر حشرات است .\r\n\r\nماء ( آب ) :\r\nدر كتاب اول آبهاى خوب و پسنديده را شرح داديم . بدان مراجعت شود . آبهاى ناپسند عبارتند\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاز : آبهاى راكد ، آب مردابها ، آبهاى بدمزه و بدبوى ، آبهاى تيره و پرمايه و گران‌وزن ، آبهايى كه زود سنگ مىشوند ، آبهايى كه پرده‌اى بد بر آن نمودار است و چيزهاى بيگانه را بر آن مىبينند . و بدان كه گزند آبهاى بوره‌اى بوسيلهء : شير ، شراب پرمايه ، نشاسته ، و شراب رقيق ريحانى و همانند آن ، سنجد خام ، خيار نارسيده ، سبزيهاى لطافت‌بخش و ادرارى دفع مىشود . چارهء آب پرمايه و تيره‌رنگ با لطافت‌بخشهايى چون : سير ، پياز ، گندنا است و اگر بعد از آن شراب نوشند يا با شراب مخلوط كنند آسيب‌رسان نيست . گاهى كه آب را آب زبر گويند منظور آب غليظ پرمايه يا آب بسيار زداينده است و گاهى هم آبى را كه در هنگام شست‌وشو به آن بسيار پاك‌كننده است زبر خوانند . آب تلخ را مىتوان بوسيلهء شيرينىها اصلاح نمود . براى دفع زيان آب شور ، خرنوب شامى ، دانهء آس ، زالزالك ، گل آزاد ، قاوت به كار آيد . عموما آب بدخيم را مىتوان بوسيلهء سركه اصلاح كرد . مزاج : آب دريا تند و تيز است .\r\nآب بوره‌اى گرم و خشك است . آب مسى و آهنى براى درون خوبند . خاصيت : آب سرد براى كسانى كه بندآمده‌ها دارند زيان است . ليكن براى كسانى كه جسم متخلخل دارند و براى بند آمدن هر نوع سيلان و نزيف موادى كه سبب بيمارى مىشوند خوب است . اگر قواى چهارگانه كه عبارت از هاضمه و جاذبه و گيرنده و راننده مىباشند در حال اعتدال مزاج باشند از آب سرد تقويت مىشوند . آرايش : آب دريا داروى تركهاى ناشى از سرما است به شرطى كه چركين نشده باشند . شپش‌كش است ، خون بندآمده در زير پوست را تحليل مىبرد . آبهاى گوگردى در علاج بهك و برص نافعند . ورم و جوش : آبهاى گوگردى در فرونشاندن ورم مفاصل و نرم كردن سخت شده‌ها و بركندن زگيلهاى آويزه كارى هستند . زخم و قرحه :\r\nآب صاف و زلال با قرحه سازگار نيست و رطوبت مىافزايد و نبايد به قرحه نزديك كرد . آب دريا خارش و گرى و قوباء را نافع است . شستشوى تن با آب گوگردى در علاج قوباء و گرى و جوشهاى سعفه مفيد است . مفاصل : آب دريا و هر آبى كه هم‌مزاج او است اگر تن را در آن شستشو دهند از بيماريهاى عصب ، مانند لرزش ، فالج ، تخدير شدن و غيره مفيد است . آب گوگردى نيز همچون آب دريا است و در تسكين درد مفاصل و درد سرد عصب مفيد است . سر : آب نيمه‌گرم براى صرع‌داران خوب است و از آب گرم زيان بينند . بخار دريا سردرد سرد را از بين ببرد . آب مسى براى دهان و گوش سودمند است .\r\nچشم : آب كويرى براى چشم بد است . اندامهاى تنفسى : آب بسيار سرد بنفع سينه نيست . عموما آب با قصبة الريه سازگار نيست كه خشكى خواهد و آب بر رطوبت افزايد . آب نيمه‌گرم در علاج ورمهاى گلو ، زبان كوچك و سينه مفيد است . آب دريا را بر پستان پاشند از آماس پستان مىكاهد . آب بوره‌اى شايد براى شش خوب باشد . و آب زاج بلورى در خون برآوردن مفيد است . اندامان غذا : آب آهنى با سپرز و معده سازگار است و آب مسى تقريبا چنين است . آب بسيار سرد مخصوصا براى بيمارانى كه بندآمدنىها دارند ضرر دارد . آب دريا و همانندش با معده ناجور است . بخار آب دريا در علاج استسقا نافع است . آب بوره‌اى شايد براى معدهء مرطوب خوب باشد . آب زاج بلورى بازدارندهء استفراغ است و در اين‌باره اثر خوب دارد . آبى كه از گل سياه برمىآيد گيرنده است و ازاين‌روى در منع استفراغ مؤثر است . آبهاى گوگردى در علاج ورم و درد كبد و سپرز اثر دارند . اندامان دفعى : آب دريا را در حقنه به كار برند درد و پيچ روده تسكين يابد . آب دريا بخورند اسهال دهد . اما گزندگى دارد و بهتر آن است بدنبال نوشيدنش\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nسوپ مرغ خورند . آبهاى زاج بلورى ضد سقط بچه و ريزش حيض است . آبهاى گوگردى براى دفع درد زهدان سودمندند . آب بسيار سرد براى غريزهء جنسى خوب نيست ، جنبش آب پشت را منع كند و نمىگذارد بيرون آيد ، شكم را بند آورد . آب شور اول اسهال دهد و بعدا بوسيلهء خشكى كه در اوست شكم را بند آرد . آبهاى معدنى عموما مانع ريزش بول و حيض و بچه آوردن هستند . اكثر آبهاى معدنى شكم را اسهال دهند و قبضى آورند . مثلا آب زاج بلورى بندآورندهء شكم است و گاهى قولنج مىآورد . آبهاى آهنى و مسى براى گرده بسيار خوبند و در علاج قولنج مفيدند . آبهاى تيره سنگ كليه و مثانه پديد آورند . آبى كه آهن تفته را در آن بگدازند داروى خون برآوردن است . تبها : آبهاى گوگردى و گل‌آلود و آب راكد مردابها سبب تب مىشوند . آب غليظ تب سه در ميان ارمغان آرد . زهرها : مار گزيده در آب دريا نشيند سود بيند و اين علاج پادزهر ساير گزنده‌هاى كشنده است .\r\n\r\nمزمار الراعى ( بارهنگ آبى ) :\r\nخاصيت : زداينده است . ورم و جوش : ورم‌هاى گرم را مىگدازد . اندامان غذا : درد اندامان سبك و سنگين درونى را از بين مىبرد . اندامان دفعى : آب‌پزش سنگ كليه را خورد كند و بيخش در علاج قرحهء روده نافع است .\r\n\r\nمغاث ( انار صحرايى ) :\r\nبعضى گويند رگ انار صحرايى است . ليكن از آنجا كه تخمش شهوت‌انگيز است و غريزهء جنسى را بسيار تقويت دهد شايد رگ انار صحرايى نباشد . مزاج : تا دوم گرم و در سوم تر است . خاصيت : اندامان را توان بخشد . آرايش : فربهى آرد . مفاصل : ضمادش براى درد استخوان ، شكست استخوان ، سستى ماهيچه‌ها ، نقرس ، ترنجيدگى ، پينهء استخوانى ، سختى مفاصل اثر مثبت دارد . اندامهاى تنفسى : سفت‌شده‌هاى گلوى و شش را نرم مىنمايد . اندامان دفعى : شهوت‌انگيز و بويژه تخمش بسيار شهوت‌انگيز است .\r\n\r\nمرداسنج ( مردارسنگ ) :\r\nمردارسنگ آنك سوخته است و شايد از غير آنك هم بدست آرند . در ساختن مردارسنگ بسيار رنج برند . آنك را در سركه يا در شراب مىپزند . از آن پس يك بار يا دو بار مىسوزانند يا بر اخگر مىگذارند تا مىسوزد . و هرآنچه بالانشين مىشود دور اندازند . يا اينكه آنك را با گندم و جو در آب مىجوشانند تا ترك‌ترك مىشود . آنگاه آب را مىريزند و گندم را از آن مىزدايند و باز در آب تازه مىجوشانند تا بىآلايش و خالص گردد . و آن آب را نيز تبديل مىنمايند و آن‌قدر اين عمل تكرار مىشود تا تماما صاف شود و همانند نمك گردد . و گاهى براى بدست‌آوردنش كارهاى ديگر انجام مىدهند .\r\nمزاج : جالينوس گويد به خشكى مايل است و گرمى كم دارد و سرديش ناتوان است . اما كسان ديگر گويند گرايش به سردى دارد و شسته‌اش حتما سرد است . خاصيت : گيرنده و خشكاننده است . همراه گيرندگى كمى زدايندگى دارد . چسبان است و غليظ را رقيق گرداند و گيرندگى و زدايندگىاش كم و ملايم است . در مرهمها كه از چندين دارو تركيب مىيابند مردار سنگ به كار آيد . زيرا از گداختن زياد از حد و خورندگى و گيرندگى داروها مىكاهد . آرايش : بوى تن و زير بغل را خوش كند ، پوست‌اندازى ران\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nرا بر طرف مىنمايد . لكه‌ها و اثرهاى سياه‌پوست را مىزدايد . خون خشكيده و مرده را از بين ببرد . و بويژه شستهء آن در اين زمينه بسيار فعال است . اثر آبله را محو مىكند و عرق بدن را خشك مىنمايد .\r\nزخم و قرحه : از عوارضى كه با او است در جاى قرحه گوشت مىروياند . اما دراين‌باره جالينوس فرمايد :\r\nمردارسنگ نه تنقيه مىكند و نه چرك مىآورد و نه گوشت مىروياند و نه گوشت مىخورد . تنها اين است كه در مرهم ماده‌اى است و پوسته انداختن پيچ و خمها و ران را منع مىكند . چشم : مردارسنگ شسته و سفيد را در سرمه داخل مىكنند ديده را جلا دهد . اندامان راننده : خوردنش بول را بازدارد . زنان در مملكت ما به بچه مىخورانند كه از بىاشتهايى بدر آيد . و براى قرحهء معده هم مىخورند . و همچنين زنان مردارسنگ را در سبوى آب مىريزند تا زيان آب كاهش يابد . زهرها : مردارسنگ سم است . بول را بند آرد . شكم و هر دو مجراى بول را پرباد مىكند . زبان را سفيد گرداند ، نفس‌تنگى آورد و خفه مىكند .\r\n\r\nمشك طرامشير « 1 » :\r\nشاخه‌هايش به شاخهء ريحان سبز شبيه است . خشكيدهء آن نخست هيچ مزه‌اى ندارد و بويش آن‌قدرها نيست . ليكن بعدا مزهء تلخ و تند مىدهد . اگر گله از اين گياه بچرد خون مىشاشد . در تأثير درمانى كار پونه را انجام مىدهد و از پونه بسيار قويتر است . و اين گياه دو نوع دارد : يكى مشك طرامشير راستين و ديگرى كه بدان شباهت دارد و دروغين است و تأثيرش از آن كمتر است . مزاج : تا سوم گرم و خشك است . اندامهاى تنفسى : رطوبتهاى لزج را از سينه و شش بيرون راند . اندامان غذا :\r\nخوردنش از غش كردن و افسردگى سودمند است . اندامان دفعى : در ريزش دادن بول و حيض بسيار كارى است . گاهى از اثر آن خون مىشاشند . اگر تناول نمايند ؟ يا بخور سازند ؟ يا اينكه بردارند ؟ بچه را بيرون آورد . شربت از اين گياه خون‌زايچگى را بيرون دهد .\r\n\r\nمراره ( زهره ) :\r\nاگر ما زهرهء چهارپايان و حيوانات آبزى و خشكى و پرندگان را باهم مقايسه كنيم به ترتيب : پرنده اول ، و ماهى شبوط و خرچنگ دراز دريايى كه آن را كژدم دريا نامند و لاك‌پشت در درجهء دوم ، و چهارپايان در درجهء سوم قرار دارند . در ميان پرندگان زهرهء مرغان بزرگ شكارى از زهرهء ساير پرندگان شناور و بيابانى و خانگى قوىتر و گزنده‌تر است . در ميان چهارپايان آنچه زهرهء قويتر دارند به ترتيب اولويت عبارتند از : گاو ، آهو ، خرس ، بز ، گوسفند و از همه ناتوانتر زهرهء خوك است . گزينش :\r\nبهترين زهره آن است كه رنگش زرد و طبيعى است . زهره‌اى كه رنگش زنگارى يا لاجوردى يا سرخ سرخ باشد خوب نيست . ديسقوريدوس گويد : براى استفاده از زهره بايد سركيسهء زهره را ببنديم و در آب فرو بريم و آب را بجوشانيم و همين‌كه سه بار غلت داد آن را بيرون آوريم و در سايه‌اى كه نمناك نباشد خشك كنيم و نگه داريم . مزاج : همه انواع زهره در درجهء چهارم گرم و خشكند . خاصيت : عموما زهره گرم و زداينده است . زهرهء حيوانات برحسب نر و ماده و تشنگى و سيرابى و گرسنگى و سيرى و حركت و آرامش حيوان اختلاف دارد . آرايش : زهرهء گورخر گوشتهاى زياده را برمىكند ، و بر پوست\r\n\r\n\r\n","description":"","footnote":"\r\n( 1 ) - مشك طرامشى - نوعى از پونه كه برگش از پونه پهنتر است ( تحفه ) .\r\n","page_name":" 219 ","page_number":219},
  {"content":"\r\n\r\nمالند اثر دمل را از بين مىبرد . ورم و جوش : در مرهم قاطى مىكنند و باد سرخ را شفا دهد . زخم و قرحه : زهره را با نطرون و صمغ صنوبر و گل اندلسى مخلوط كنند گرى چركين را شفا دهد . زهرهء گاو را در مرهم وارد كنند در مداواى زخمها ( بجز باد سرخ ) و درد شديد بسيار مفيد است . زهرهء بز نر گوشت زائد را برمىكند . زهرهء گرگ براى زخمهاى عصبى خوب و ترنجيدگى و كزاز ناشى از سرما را مانع است . بايد در مداواى قرحه‌ها كه زهره استعمال مىشود وقت بيمارى و پاكى و پليدى قرحه را سنجيد و زهرهء قوى و ضعيف را بر اين قياس به كار برد . مفاصل : زهرهء بز نر از جمله علاجات پاغر و واريس است . زهرهء گورخر و زهرهء گرگ علاج ترنجيدن و كزاز ناشى از سرماست كه بعد از زخم عصب روى آورند . سر : زهرهء بز نر و گاو نر قرحه‌هاى چركين گوش را معالجه مىنمايند . زهرهء لاشخور با روغن زيتون گرانى گوش را بر طرف سازد و مانع كرى مىشود . زهرهء لاشخور با افشرهء گندناى نبطى گرانى گوش و صداهاى گوش را از بين مىبرد . زهرهء گاو نر مخلوط با نترون و گل اندلسى سرشويه شود سپوسه و شوره را علاج كند . گويند اگر زهرهء گرگ را بليسند در علاج صرع مفيد است . گويند زهرهء لاك‌پشت زخم و جوش پليد دهان كودكان را شفا دهد و در بينى كشند براى صرع خوب است . همه انواع زهره با بينى سازگارند و در باز كردن پالونهء بندآمده بسيار فعالند . چشم : كليهء زهره‌ها داروى تم چشمند .\r\nزهرهء مرغان شكارى و بويژه خشكيدهء آن در نخستين مرحلهء آب چشم و ( انتشار ) بسيار خوب است اما تا قبلا سر و بدن را تنقيه ندهند نبايد استعمال كنند . از زهرهء چارپايان آنچه براى چشم مفيد است زهرهء آهو است و زهرهء بز و بويژه بز كوهى براى از بين بردن غشاى چشم مفيد است . در ميان پرندگان زهرهء كبك و در ميان ماهيان زهرهء شبوط براى چشم سودمندند . اندامهاى تنفسى : زهرهء گاو نر دهانهء رگهاى بواسيرى را باز مىكند . همهء زهره‌ها و حتى زهرهء خوك را اگر بر ناف مالند يا بردارند اسهال دهد . زهرهء گاو نر با عسل بر قرحهء پيزى ماليده شود مفيد است . اين مرهم را براى درد زهدان و رگهاى خايه و ورم رگ صافن استعمال كنند مفيد است . زهرها : زهرهء بز نر كوهى و گاو نر پادزهر نيش است .\r\n\r\nموم :\r\nموم صاف از ديوار خانهء زنبور عسل است كه در آن تخم مىگذارد و عسل را نگه مىدارد . موم سياه آت‌وآشغال كندو است ( بره‌موم ) . مزاج : معتدل است . خاصيت : نرمش دهد . قرحه را از چرك و پليدى مىآكند . و از آنجا كه مىچسبد و سوراخها را مىبندد نمناكى عارضى مىدهد . موم در همه مرهمهاى سردىبخش و گرمىدهنده وارد است . بدون شك كمى رسانندگى و اندكى گدازندگى را از همسايگى عسل بسيار كسب كرده است . موم سياهى كه آشغال كندو است قوت جاذبه‌اى دارد كه مىتواند پيكان و خارها را از ژرفا بيرون كشد . لطيف است و كمى پالاينده و بسيار نرم‌كننده . ورم و جوش : ورم سخت را نرم كند . قرحه : كبره را نرم كند قرحه را پر از پليدى مىنمايد . موم سياه پيكان و خار را برمىكشد .\r\nمفاصل : پىها را نرمش دهد . سر : موم سياه بوسيلهء بويى كه در او است عطسه‌آور است . اندامهاى تنفسى : بر سينه مالند يا بليسند سينه را نرم كند و بويژه اگر با روغن بنفشه معجون شود بسيار مؤثر است . شير گره‌شده در پستان زنان شيرده را مىگشايد . چنين به ياد دارم كه ديسقوريدوس سفارش فرموده حبهاى كوچك هريك به اندازهء يك دانه ارزن از موم و روغن بنفشه بسازند و تا ده حب از آن را\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nتجويز كنند . اندامان دفعى : در علاج قرحهء روده ده ارزن را در سوپ گاورس يا سوپ برنج قاطى كنند و بخورند . زهرها : گويند سم را برمىكشد . بر زخم تيرهاى زهرآلود مالند و هيچ زيانى در بر ندارد .\r\n\r\nمغناطيس ( آهن‌ربا ) :\r\nسنگى است كه آهن مىربايد . اگر بسوزانند آهن‌رباى ساده مىشود و قوتش همان قوت اولى است . گزينش : بهترين نوعش سياه و سرخ مخلوط و صاف و بىآلايش است .\r\nخاصيت : زداينده و پالاينده است . اندامان دفعى : كسى كه سونش آهن خورده يا ريم آهن در شكمش گير كرده از اين سنگ بخورد سونش و ريم را بسوى خود مىكشد و باهم بيرون مىآيند . گويند اگر به وزن سه ( اونولوس ) از اين سنگ را با عسل آب بخورند كيموس غليظ بيرون ريزد .\r\n\r\nمارقشيشا ( مرغش ) :\r\nسنگى است به انواع گوناگون : طلايى ، نقره‌اى ، مسى ، آهنى . و هريك از آنها رنگ گوهرى را مىدهد كه بدان نسبت داده شده . در ايران اين سنگ را سنگ روشنا گويند كه روشنايى ديده را سبب است . مزاج : در دوم گرم و در سوم خشك است . خاصيت : گيرنده ، گرمىبخش ، رساننده ، گدازنده ، زداينده است و بسيار نيرومند است . اما اگر بسيار خوب نكوبند و نرم تمام نباشد بهره‌اش پيدا نيست . آرايش : با سركه بر پوست مالند برص و بهك و كك‌مك را مىزدايد . رطوبت گردآمدهء زير پوست را تحليل برد . موى را نازك مىكند و موى را پيچ دهد . ورم و جوش : با صمغ صنوبر مخلوط كنند آماسهاى سخت را فرونشاند و در مرهمهاى تحليل‌برنده و رساننده وارد است . زخم و قرحه : با صمغ صنوبر باشد قرحه را جوش دهد . با زرنيخ باشد گوشت زائد را براندازد . مفاصل : مواد ريم‌مانندى كه در ماهيچه‌ها گرد آيد تحليلش با مارقشيشاست . سر : گويند اگر به گردن كودك بندند نمىترسد . چشم :\r\nسوخته و ناسوخته‌اش ديده را جلا دهد و تقويت مىنمايد .\r\n\r\nمغنيسيا ( سنگ شيشه‌گران ) :\r\nكار مارقشيشا را انجام مىدهد و از آن هم بهتر است .\r\n\r\nمداد ( مركب ) :\r\nگزينش : تا سبك‌وزن و سياهرنگ‌تر باشد بهتر است . مزاج : همه مركبها بجز مركب هندى خشك و گرم‌مزاجند . طبيبان هندوستان و پولس گويند مركب هندى يكى از سردىبخش‌ها بشمار مىآيد . خاصيت : همه‌اش خشكاننده است . ورم و جوش : برخى پندارند كه اگر مركب هندى را بر ورم گرم مالند سودآور است . زخم و قرحه : مركبى كه از دود هيمهء صنوبر و صمغ عربى و مقل ساخته شده بر سوختگى نهند و بگذارند تا خودش بيفتد منفعت بينند .\r\n\r\nمرزنجوش ( مرزنگوش ) :\r\nمزاج : در سوم گرم و خشك است . خاصيت : لطيف ، بازكن ، گدازنده . روغن مرزنگوش گرمى دهد و مسهل است و تندمزاج . آرايش : آب مرزنگوش را در ابزار حجامت ريزند و بعد از حجامت بر پوست مالند سپيديهايى كه از برش تيغ حجامت بوجود آمده از بين مىرود . خشكيدهء مرزنگوش را با عسل مخلوط كنند و بر پوست مالند لكه‌هاى سياه خونى و لكه‌هاى سبزرنگ خونى را\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبردارد و بويژه براى زدودن لكه‌هاى خونى زير چشم بسيار مفيد است . ورم و جوش : بر ورم بلغمى مالند مفيد است . مفاصل : در مرهم موم و روغن گل داخل است و پيچش مفاصل را علاج كند . و درد پشت و بيخ ران را تسكين دهد . و با عسل علاج خستگى است . روغن مرزنگوش فالج را چه آن فالجى كه گردن را به سوى عقب كج مىكند و چه غير آن باشد مداوا مىكند . سر : راه‌بندان مغز را باز كند ، سردرد نصفى ، هر سردردى عادى يا سودايى ، رطوبت باد متراكم ، چاره‌اش با مرزنگوش است . قطره‌هايى از آن را در گوش چكانند درد گوش آرام گيرد . فتيله را با روغنش بيالايند و در گوش نهند گوش را از گرفتگى مىرهاند . اندامان غذا : آب‌پز مرزنگوش در علاج استسقا سودمند است . اندامان دفعى :\r\nآب‌پزش داروى عسر البول و پيچش و درد روده است . روغنش گرمىبخش و نرمىبخش است و در بهم‌آمدن دهانهء زهدان كه در راه خفه شدن است منفعت دارد . زهرها : با سركه باشد پادزهر نيش كژدم است .\r\n\r\nميويزج ( مويزك ) :\r\nاين همان مويز كوهى است كه دانه‌هاى سياه و چيندار دارد و به نخودسياه شبيه است . مزاج : در سوم گرم و خشك است . خاصيت : سوزنده ، خورنده ، تندوتيز است . آرايش :\r\nشپش‌كش است و بويژه اگر با زرنيخ باشد مؤثرتر است . زخم و قرحه : تنها يا با زرنيخ داروى گرى و پوسته انداختن است . سر : مويزك را بخايند بلغم و رطوبت دماغ را مىكشد ، در سركه بپزند و در دهان گردانند درد دندان آرام شود و رطوبت از لثه پاك گردد . مويزك مخلوط با عسل زخم دهان را شفا دهد .\r\n\r\nموميا :\r\nموميا قوت قير و زفت باهم مخلوط دارد ولى بسيار منفعت‌رسان است . مزاج : در سوم گرم .\r\nخاصيت : لطيف و گدازنده . ورم و جوش : داروى ورم بلغمى است . مفاصل : تناول يا ماليدنش مسكن در بركندگى و شكست و افتادن و ضربت خوردن و فلج و دهن‌كجى است . اندامان سر : به اندازهء يك حبه موميا را با آب مرزنگوش به بينى كشند و عطسه كنند ، در تسكين سردرد نصفى ، سردرد سرد و صرع و سرگيجه مفيد است . يك دانه از آن مقدار يك حبه با جيوه درد گوش را تسكين دهد . فتيله‌اى را با وزن يك ( شعره - مو ؟ ) موميا و روغن گل و آب‌غوره بيالايند و در گوش فروكنند چرك و ريم گوش را قطع مىنمايد . وزن يك قيراط موميا در آب‌پز مرزهء فارسى داروى زبان‌گرانى است . وزن يك حبه موميا ، وزن يك حبه خايهء سگ آبى مخلوط با روغن بان در بينى كشند سردرد كهنه و سردرد كلاهخودى ! ( بيضه ) را بر طرف كند . نفس : وزن سه ( شعره ) موميا را در شراب سيكى جمهورى آميزند داروى خون برآوردن است وزن يك قيراط با سكنجبين علاج خناق است . وزن يك قيراط با مرباى توت يا با سوپ عدس درد گلو را چاره است . مقدار يك ( طسوج ) موميا با آب عناب و آب‌جو و تخم گياه پنج انگشت سه روز پياپى ناشتا بخورند علاج سرفه است . يك قيراط موميا مخلوط با زيره و ننه‌حوا و شاه‌زيره ( كراويا ) علاج خفقان است . اندامان غذا : وزن يك قيراط موميا در آب زيره و ننه‌حوا و شاه‌زيره معده را توان بخشد .\r\nوزن يك قيراط موميا ، وزن دو دانگ گل ارمنى ، وزن يك دانگ زعفران ، در آب تاجريزى يا آب خيارچنبر علاج دل بهم‌آمدن بلغمى ، بر سينه و معده افتادن ، و درد كبد است . وزن يك حبه موميا با آب‌پز تخم\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكرفس علاج سكسكه است . يك قيراط موميا با شكرآب درد سپرز را دوا كند . اندامان دفعى : مقدار يك قيراط موميا با شير داروى زخم ذكر و آبدان است . كمى موميا را با آرد قاطى كنند و بردارند كسانى كه نمىتوانند شاشيدن را به تأخير اندازند از اين علاج سود بينند . زهرها : وزن دو حبه از موميا با آب‌پز سه‌كوهه و انگدان علاج مسموميت است . وزن يك قيراط موميا با شراب خالص ضد كژدم است . يك قيراطش با روغن گاوى درد نيش كژدم را دوا كند .\r\n\r\nمر :\r\nصمغى است كه خالصش هست و تقلبى هم هست . گزينش : بهترينش آن است كه رنگش به سياهى و سرخى زند ، آميزه‌اى از چوب درختش ندارد و خوش‌بو است . گاهى در مر تقلب مىكنند و شيرهء گياهان سمى را به آن مخلوط كنند و سمى مىشود . شيره‌اى كه بجاى مر خالص نشان مىدهند شيرهء درختى است بنام ( بارفاسيس ) كه از درختان سمى بشمار مىآيد . مزاج : در دوم گرم و خشك است .\r\nخاصيت : بازكن ، بادشكن ، گيرنده ، چسبنده ، نرم‌كننده است . دود مر همين خاصيت‌ها را همگى دارد ولى از مر خشك‌تر است . دود مر لطيف و گزنده است و در اين زمينه با دود كندر برابر است . مر در داروهاى بزرگ وارد است زيرا منافع بسيار در بر دارد . بازدارندهء تعفن است . مرده را نگه مىدارد و نمىگذارد بگندد يا تغيير كند . زائده‌هاى خام را مىخشكاند . مرى كه ره‌آورد ( اقليطيا ) است گرمتر و رساننده‌تر و نرمىبخش‌تر است . آرايش : اگر مر با روغن آس و لادن مخلوط باشد موى را قوى و پرپشت گرداند ، اثر قرحه را مىزدايد . اگر مر را در دهن گيرند بوى دهن را خوش كند ، گند دهان را بزدايد . مر مخلوط با شراب و زاج بلورى بوى گند زير بغل را مىزدايد . مر با عسل و دارچين ختايى داروى زگيل است . ورم و جوش : علاج ورم بلغمى است . زخم و قرحه : زخم را بهم آرد . استخوان لخت را مىپوشاند . با سركه داروى قوبا است و زخمهاى گنديده را شفا بخشد . مفاصل : مر با گوشت صدفهء خوراكى معجون شود ، درد و زخم اندامان كركركى مانند گوش و غيره را بدان بيندايند شفا دهد . سر : جالينوس گويد : بوى مر تندرستان را سردرد دهد تا چه رسد به صرع‌داران ؟ مر اگر با صمغ سداب كوهى و افيون و خايهء سگ آبى باشد از كوفتگى گوش سودمند است ، و گيجى و خواب مىآورد . - مر مخلوط با شراب و روغن زيتون در دهان گردانند دندانها را نيرومند و محكم كند ، كرم‌خوردگى را از بين مىبرد ، لثه را محكم كند . رطوبت لثه را برچيند . گرد مر را بر قرحهء سر پاشند قرحه را خشك كند ، - مر همراه خايهء سگ آبى و ماميثا و افيون قرحه و ريم گوش دردمند را دوا كند . سوراخ بينى را با مر بيندايند آبريزيهاى هميشگى را قطع كند . وزن يك دانگ مر در بينى كشند مغز را مىپالايد . چشم : اثر قرحه را در چشم مىزدايد ، قرحهء چشم را پر مىكند ، سفيدى را مىزدايد . زبرى پلك را از بين مىبرد . چرك و ريم چشم را بدون هيچ آزارى تحليل مىبرد . و شايد اگر آب در نخستين مرحلهء تكوين باشد و رقيق باشد بوسيلهء مر از بين برود .\r\nاما براى علاجات چشم مر تقلبى از مر اصلى قوىتر است . اندامهاى نفس و سينه : در معالجهء سرفهء مزمن و مرطوب ، سرماخوردگى ، تنگ‌نفسى و بلندنفسى ، پهلودرد مفيد است زيرا به لطافت و ملايم مىزدايد و زبر نمىكند . صدا را صاف مىكند . زير زبان گذارند و آب را قورت دهند زبرى گلو را بر طرف سازد . اندامان غذا : مر خالص در علاج سست شدن معده ، آب زرد ، باد كردن معده سودمند است . اندامان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nراننده : مر و بويژه اگر با آب سداب يا آب خاراگوش يا آب لوبيا گرگى حقنه شود ، حيض را ريزش دهد ، بچه را بيرون آرد . تلخى كه در آن است سبب بيرون راندن كرم و كرم كدو مىشود . بهم‌آمدن دهانهء زهدان را نرم مىكند . به اندازه يك باقلى مر بخورند داروى قرحهء روده ، پوست‌اندازى روده ، و اسهال است . تبها : به اندازهء يك دانه باقلى با فلفل تناول شود ، تب‌لرز را كه در اوايل باشد از بين مىبرد .\r\nزهرها : با شراب تناول شود پادزهر كژدم است . جانشين : گويند تنها نيم وزنش فلفل سياه كار او را انجام مىدهد كه بسيار آسان است .\r\n\r\nمران ( زغال‌اخته ) :\r\nميوهء درختى است بسيار گس‌مزه و گاهى آن را مىخورند . خاصيت : گيرنده و خشكاننده است . زخم و قرحه : سوختهء پوستش را در آب ريزند و بر گرى چركين پاشند سودمند است .\r\nاين ميوه تا حدى گيرنده است كه زخمهاى وخيم را بهم آرد . زهرها : افشرهء زغال‌اخته را با شراب خورند يا از افشره‌اش ضماد سازند و بر مارگزيده نهند پادزهر است . گويند اگر كسى آرد ارهء چوب زغال‌اخته خورد مىميرد .\r\n\r\nماميثا :\r\nبلوطمانندهايى است زردرنگ مايل به سياهى و زودشكن . تلخ است و تركيبى از گوهر آبى و خاكى است ، سردى آبىاش زياد نيست و هم‌مزاج آب آبگيرها است . اين گياه اكثرا در بلنديها رويد و ريشه‌اش بسيار تندبو ، تلخ‌مزه و افشره‌اش برنگ زعفران است . مزاج : در اول سرد و خشك است .\r\nخاصيت : گيرنده ولى گيرنده‌اى ملايم است . ورم و جوش : در علاج ورم گرم و پرمايه مفيد است .\r\nباد سرخ كم و ناتوان را در بدنهاى سخت شفا دهد . اما شايستهء بدنهاى كوچك و نرم نيست زيرا بسيار خشكاننده است . چشم : درد چشمى را كه در مرحلهء اولى باشد شفا دهد .\r\n\r\nميعه ( استرك ) :\r\nگويند استرك شاداب خودبخود شيره مىتراود . و گاهى بوسيلهء پختن صمغش را مىگيرند . آنچه خودبخود تراويده زردرنگ است و هرگاه كهنه شد به رنگ طلايى مىزند و اين نوع ارزش زياد دارد . شيره‌اى كه زوركى مىگيرند سياه‌رنگ است . زيرا اگر پوست درخت را بر آتش نهند آبى پس مىدهد كه همان ميعهء تر است و هرآنچه باقى مىماند و به شكل دردى و تكه‌هاى گچ به نظر مىآيد ميعهء خشك است . خاصيت : راجع به ميعهء تر و خشك شرحى داديم و گفتيم گيرنده و خشكاننده است . سر : بعضى گفته‌اند گرم و خشك است و رطوبتهاى مغز را مىكشد و مغز را مىپالايد . پس اين بر خلاف ميعهء بندآمده است كه سردرد مىآورد . اندامان غذا : ميعهء خشك رطوبت معده را برمىچيند .\r\nاندامان راننده : ميعهء خشك شكم را بند آورد .\r\n\r\nمحلب :\r\nآلوبالوى تلخ . گزينش : بهترش سفيدرنگ صاف مرواريدى است . مزاج : در اول گرم است و در سوم بسيار خشك نيست . خاصيت : زداينده ، لطيف ، تحليل‌برنده ، مسكن درد . مفاصل : در علاج پهلودرد و درد پشت داروى خوبى است . اندامهاى تنفسى : با عسل‌آب خورند از غش كردن سودمند\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاست . اندامان راننده : داروى قولنج و سنگ كليه و سنگ مثانه است و چنان كه گفتيم با عسلاب علاج درد پشت است .\r\n\r\nمغره ( گل مغره - ؟ ) « 1 » :\r\nگزينش : بهترينش آن است كه بىآلايش است و در آب افزايش يابد و مىآماسد .\r\nمزاج : در اول سرد و در دوم خشك است . خاصيت : چسبنده و گيرنده است . اندامان غذا : براى درد كبد مفيد است . اندامان راننده : كرم‌كش است و در قبوضيت دادن از گل مهرزده قوىتر است .\r\n\r\nماهودانه :\r\nماهودانه را حب الملوك هم گويند . درختش را در مملكت ما سيسبان نامند . برگهايش به ماهيهاى ريز مىمانند كه به درازاى يك انگشت باشند . تخم دانه‌هايش سه دانه پهلوى هم و هر يكى به بزرگى فندق يا كوچكترند و در هر تخم دانه‌اى سه دانهء سياه‌رنگ موجود است . مزاج : در سوم گرم و خشك است . مفاصل : مسهل است و از اسهالى كه مىدهد علاج درد مفاصل و نقرس و عرق النسا است . اندامان غذا : در علاج استسقا مفيد است . و چنان قىآور است كه با معده سازگار نيست . اندامان راننده : همچون شيرهء گياهان مسهل اسهال‌آور است . برگش را در آبگوشت خروس پير ريزند از قولنج مفيد است و ادرار مىدهد . اگر هفت تا از دانه‌هايش را حب كنند يا بدون حب كردن تناول نمايند و بعد از آن آب سرد سركشند مراره و بلغم را بيرون آرد . حد اكثر مقدار تناولى پانزده دانهء درشت يا بيست دانهء ريز است . اگر بخواهند بسيار اسهال آورد دانه‌ها را خورد بخايند . و اگر اسهال ملايم‌تر منظور باشد درسته ببلعند .\r\n\r\nمحروث :\r\nبيخ انگدان است و در قوت و منفعت به صمغ انگدان نمىرسد . و در بحث از انگدان چيزهايى ذكر شد كه مىتوان آن را به بيخش هم نسبت داد . خاصيت : نرمىده و رساننده است . اندامان غذا :\r\nديرهضم است و معده را اذيت مىكند . اما براى معدهء سرد مفيد است .\r\n\r\nميسم ( فلنجه ) :\r\nدانه‌اى است به ثمر درخت سقز شبيه ، سه گوشه است ، رنگش مايل به زردى ، بوى خوش دارد و بخور از آن سازند . ميسم سه نوع است : كاشتنى ، بيابانى ، مصرى . از آن نان مىسازند ممكن است ميسم حربه ؟ باشد . مزاج : كاشتنى آن معتدل است . ميسم بيابانى در دوم گرم و خشك است . خاصيت : قسم كاشتنى كه سه برگ دارد كمى خشكاننده است و قسم بيابانى از آن قوىتر است .\r\n\r\nملواح ( قره‌يازى ) :\r\nدارويى است شامى و به اين اسم مشهور است . قطعه چوبهاى گره‌مانند و نقطه‌دار و كمى مايل به سياهرنگى . مفاصل : يك درخمى از آن با عسلاب از گسستگى در ماهيچه مفيد است .\r\n\r\n\r\n","description":"","footnote":"\r\n( 1 ) - مغره - گلى است سرخ مايل به زردى كه از روم آورند ( تحفه ) . مغره : گل ارمنى ( معين ) ؟ و ما مىدانيم كه شيخ الرئيس طين ارمنى را در بحثى جداگانه آورده كه محتاج به تكرار نبود . ( ه ) .\r\n","page_name":" 225 ","page_number":225},
  {"content":"\r\n\r\n\r\nمورداسفرم ( آس بيابانى ، كوله‌خس ) « 1 » :\r\nگل و شاخه‌هاى باريك و جدا از هم دارد و رنگش ميانه‌اى بين خاكى و زردى است . قوتش قوت بادآورد است . بعضى گويند از اين تيره گياه نوعى است كه رنگش بيشتر به سفيدى مىزند . و نوعى ديگر مايل به زردى است . ابن ماسويه گويد مورد اسفرم آس بيابانى است . ديگران گفته‌اند دارويى رومى است . ابن ماسرجويه گويد مثل بادآورد است . خوزى گويد همقوت خاراگوش بد است و از خاراگوش قبض‌تر است . مزاج : در دوم گرم و خشك است . سر : در علاج صرع و رطوبتهاى مغز نافع است . اندامان راننده : در علاج كرمهاى پيزى برمىدارند مفيد است .\r\n\r\nمليح :\r\nدرختچه‌ايست به ديوخار شبيه و برگش چون برگ زيتون و از آن پهنتر است و ثمرش را مىخورند . خاصيت : داراى شورى و گيرندگى است و رطوبتى دارد كه سبب باد كردن مىشود .\r\nنفس‌كش : يك درخمى از آن با عسلاب شير را ريزش دهد . اندامان غذا : يك درخمى با عسلاب درد و پيچ روده را تسكين دهد .\r\n\r\nماميران ( مرميران ) :\r\nچوبكى است گره‌مانند مايل به سياهى كمى نرمش‌پذير و اين يكى از رنگهايى است كه رنگرزان به كار مىبرند . مزاج : در آخر دوم گرم و خشك است . خاصيت : زداينده و پالاينده است . آرايش : سفيدى ناخنها را از بين مىبرد . سر : افشره‌اش رطوبتهاى پرمايه را از مغز بيرون كشد و مغز را از زائده پاك كند . بيخش دواى درد دندان است . چشم : سپيدى چشم را تنقيه كند ، ديد را قوت دهد به شرطى در چشم كشند . مرميران و بويژه افشره‌اش در برچيدن رطوبتهاى غليظ چشم مفيد است .\r\nاندامان غذا : بيخش داروى يرقان است . اندامان دفعى : بول را ريزش دهد و مسكن درد و پيچ روده است .\r\n\r\nماهى زهره ( مرگ ماهى ) :\r\nدرختى است شبيه گاوكشك اما بلندتر است . رنگش خاكى مايل به زردى است . بعضى اين را از تيرهء شيرداران ( يتوعات ) به حساب آورده‌اند . مزاج : در سوم گرم و خشك است .\r\nخاصيت : اگر در آبگير ريزند ماهىها مست مىكنند و بالا آيند . مفاصل : در علاج نقرس و عرق النسا و درد مفاصل و پشت و سرين مفيد است . اگر با داروى مسهل باشد بادها را مىپراكند . اندامان دفعى :\r\nخلطهاى غليظ را بيرون ريزد .\r\n\r\nماش :\r\nتقريبا هم‌گوهر باقلى است . بهترين وقت به كار بردنش فصل تابستان است . مزاج : ماش پوست كنده در خشكى و ترى معتدل است . پوست نكنده گرايش به خشكى دارد . زيرا نوعى گسى در پوست موجود است . خاصيت : بادآور است . اما به بادزايى باقلى نمىرسد . كمتر از باقلى زداينده است .\r\nدر سردى به عدس نمىرسد . اگر كمى كاجيره همراه داشته باشد سرحال آيد . مفاصل : ماش و بويژه\r\n\r\n\r\n","description":"","footnote":"\r\n( 1 ) - مورد اسفرم : آس بيابانى ( تحفه ) مورد اسفرم : كوله خس ( معين ) : مورد اسفرم : نوعى ريحان ( بهمنيار ) .\r\n","page_name":" 226 ","page_number":226},
  {"content":"\r\n\r\nاگر با شراب سياه انگورى ، يا با شراب جوشيده با زعفران ضماد شود ، درد اندامان و كوفتگى و گسستگى را دوا كند . اندامان غذا : كيموسش خوب است و اگر بىپوست باشد خوب‌تر . در كندى سرازير شدن كمتر از باقلى است . ماش را با روغن بادام شيرين آش كنند خلطش خوب‌تر مىشود .\r\nاندامان دفعى : ماش را در آب بجوشانند و آن آب را بريزند و با آبى ديگر بپزند شكم را بند آورد . و اگر بوسيله انار دانه و سماق آن را ترش كنند بسيار قبض‌تر است . شنيده‌ام كه براى غريزهء جنسى خوب نيست .\r\n\r\nمن ( گزانگبين ) :\r\nگزانگبين شبنمى است بر درخت يا سنگ سخت فرود آيد و شيرين است و چون عسل مىبندد . و همچون شيره‌هايى مانند ترنجبين و شيرخشت و عسل كوهساران قصران در رى ، مىخشكانند ، كه هريك را در جاى خود ذكر كرده‌ايم . شبنم كه بر جايى نشيند از مزاج آن قوتى كسب مىنمايد كه بر شيرينى و نرميش بيفزايد .\r\n\r\nمرماراد ( مروآزاد ) :\r\nشاخه‌هاى سفيد و كركى و به گل اربه شبيه است و از آن كرك‌دارتر و همه جسمش كرك است و بوى مر مىدهد . مزاج : گرم است و كمى مايل به ترى است .\r\n\r\nملح ( نمك ) :\r\nدر نمك تلخى و گيرندگى هست . قوتش نزديك به قوت بورك است . نمك چندين نوع است :\r\nسبك و متخلخل ، نمك كانى ، دارانى كه بلورى است ، نمك نفطى و ازاين‌رو سياه‌رنگ است و اگر دود كنند تا مادهء نفطى از آن خارج شود چون نمك دارانى مىشود . نمك هندى سياه‌رنگ سياهيش نفطى نيست در گوهر سياه است . نمك دريا همين‌كه آب ديد مىگدازد اما نمك كوهى به اين زودگدازى نيست .\r\nمزاج : در دوم گرم و خشك و تا تلخ‌تر گرم‌تر است . خاصيت : زداينده ، تحليل‌برنده ، گيرنده است . و در گيرندگى بسيار فعال است و زياد بادزا است . نمك سوخته بسيار خشكاننده و گدازنده است و مانع گنديدگى است و خلط غليظ را سرحال آرد . قسمت روشن و درخشان نمك از خود نمك و سوختهء آن لطيف‌تر است و گردش به آنها نزديك است . نمك سوخته و قسمت درخشان نمك هر دو از نمك عادى گدازنده‌تر و در گيرندگى كمترند ، نمك كانى كمتر لطيف و كمتر گدازنده است مگر اينكه مزهء بسيار قوى مانند كشنى ( يربوز ) بدهد . در اين صورت لطيف است و گيرنده و تحليل‌برنده . نمك كانى را چندين بار بشويند بدون گزش مىخشكاند . نمك سبك و كم‌مايه شيرين‌تر از ساير نمكها است . نمك سوخته را با خوراكهاى سرد مخلوط كنند آنها را تغيير مىدهد . نمك‌اندرانى بادشكن است . نمك تا تلخ‌تر باشد گدازنده‌تر است . همه انواع نمك خلطهاى بندآمده ( جامد ) را مىگدازند و در اين ميان نمك تلخ از همه گرم‌تر و گدازنده‌تر است . آرايش : نمك سوخته را بر دندان مالند دندان را پاك كند و از كرم‌خوردگى نگه دارد . نمك را بر پوست مالند لكه‌هاى سياه خونى را در هر جاى باشد مىزدايد . نمك به كار بردن به اعتدال رنگ و رو را زيبايى بخشد . ورم و جوش : نمك با عسل و مويز ضماد دملها است . نمك با پونه و عسل ورم بلغمى را فرونشاند و مورچگى را از زياد شدن منع مىكند . زخم و قرحه : گوشتهاى زائد و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآويزه را مىخورد . داروى گرى چركين و قوبا است . نمك را با روغن زيتون و سركه بر تن مالند و پهلوى آتش نشينند عرق مىكنند و خارش و بويژه خارش بلغمى تسكين يابد . نمك و روغن زيتون را بر سوختگى گذارند - و اگر نمك بوره‌اى و افريقى باشد بهتر است - از تاول زدن منع مىنمايد . بوركها هيچ‌كدام در گرد آوردن و خشكانيدن به نمك نمىرسند . نمك كه مادهء رطوبتى در او است از هر بوركى گدازنده‌تر و خشكاننده‌تر و جمع‌آورنده‌تر و گيرنده‌تر است . زيرا در اجزاى اندام بيشتر ماندگار است . مفاصل : نمك و آرد و عسل ضماد شود پيچش عصب را راست كند ، داروى نقرس است . نمك با روغن زيتون مخلوط كنند و بر تن مالند خستگى را دركند . سر : نمك و پيه هندوانهء ابو جهل را بر سر مالند جوشها را خوب كند . نمك‌اندرانى هوش بيفزايد . نمك خوردنى و بخصوص نمك‌اندرانى لثهء سست را محكم كند . نمك و سركه ضماد شود و بر گوش گذارند درد گوش تسكين يابد . چشم : زياده گوشت پلك را مىخورد و ناخنه را مىزدايد . قسمت شفاف و درخشانش در علاج تم و سفيدى چشم ويژگى دارد . لكهء سياه خونى كه در چشم پديد آيد نمك و روغن زيتون و عسل را ضماد كنند و بر چشم گذارند لكه را از بين مىبرد . سينه :\r\nنمك‌اندرانى و نفطى و ساير نمكها بلغم لزج را در سينه از هم مىپاشند . اندامهاى تنفسى : نمك نفطى را با عسل و سركه به كام بيندايند در علاج خناق و ورم زبان كوچك و خرخر كردن مفيد است . اندامان غذا : نمك درد معدهء سرد را دوا كند . هر نمكى و بويژه نمك نفطى و اندرانى در استفراغ كمك هستند .\r\nاندامان دفعى : همه انواع نمك مواد دردى را بيرون ريزند و سرازير شدن خوراك را آسان كنند . نمك نفطى بلغم گنديده و مادهء آبكى و مرارى و سودا را پراكنده كند و در حقنه به كار مىبرند . نمك بسيار سياه كه نفطى نيست بلغم و سودا را بيرون راند . نمك تلخ در بيرون انداختن سودا بسيار فعال است . نمك اندرانى در بيرون ريختن بلغم نارسيده بسيار مؤثر است و سودا را اسهال دهد . تنها نمك خودبخود بهترين داروى ديزانترى است . نمك داروهاى مسهل را در بركندن سودا و رطوبتهاى لزج از اجزاء اندامان كمك مىكند . و اگر با عسل و پونه باشد باز در بركندن سودا و رطوبتهاى لزج مؤثر است و قرحه‌هاى ذكر را معالجه مىكند . زهرها : با تخم كتان ضماد شود پادزهر نيش كژدم است . با پونهء كوهى و زوفا و عسل پادزهر مار شاخدار است . با سركه و عسل پادزهر هزارپا و زنبورها است . نمك و سكنجبين گزند افيون و قارچ سمى را خنثى كند .\r\n\r\nملوخيا ( ملوكيه ، پنيرك بستانى ) :\r\nهمان پنيرك است و در فصل خاء كه خبازى را شرح مىدهيم ذكر خواهد شد . مزاج : در اول سرد و در دوم تر است . اندامان غذا : چنان كه گويند راه‌بندانهاى كبد را باز مىكند .\r\n\r\nمشمش ( زردآلو ) :\r\nگزينش : بهتر از همه زردآلوى ارمنى است كه به زودى فاسد نمىشود و نمىترشد .\r\nكسى كه زردآلو مىخورد بايد يك درهم مصطكى و يك درهم انيسون يا از هر يكى دو درهم را در شراب خالص يا شراب مويز يا شراب عسل ريزد و بخورد . مزاج : در دوم گرم و تر است . روغن هسته‌اش در سوم گرم و خشك است . خاصيت : خلط زردآلو زود مىگندد . اندامان غذا : كمپوت زردآلو رفع تشنگى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nكند . زردآلو از شفتالو براى معده بهتر است . زردآلوى ارمنى به زودى در معده تباه نمىشود و نمىترشد .\r\nبراى جلوگيرى از زيان زردآلو بايد بعد از خوردنش انيسون و مصطكى را با شراب سيكى يا شراب مويز بخورند . و سردمزاجان با عسل خالص خورند خوب است . اندامان دفعى : هستهء زردآلو داروى بواسير است . تبها : از آنجا كه به زودى در معده فاسد مىشود تبها بدنبال دارد . ليكن خوشاب زردآلوى خشكيده در تبهاى گرم سودمند است .\r\n\r\nموز :\r\nكه مشهور است . برگ درخت موز پهن و دراز و به برگ اختر مىماند و از روئيدنيهاى گرمسيرى است . خاصيت : اندك غذا دهد و ملين است . زياد خوردنش بندآور است و در بعضى مزاجها صفرا و بلغم زياد كند . سينه : روى سوزش سينه و گلو است . اندامان غذا : بر معده گران است و زيادخوردنش معده را بسيار گران كند . بايد مزاج‌گرمان بعد از خوردن موز اسكنجبين و ( زوريا ) خورند و سردمزاجان عسل تناول نمايند . « 1 » اندامان دفعى : ادرار بول كند ، با گرده سازگار است و آب پشت را بيفزايد .\r\n\r\nمخ ( مغز ) :\r\nگزينش : بهترين مخ به ترتيب اولويت مخ : گوساله ، گوزن ، گاو نر ، بز ، گوسفند است . مغز بز نر گشن ، و مغز گاو نر گشنى از ساير مخها خشك‌تر است . و مخ استخوان دست و پا از مخ سر چرب‌تر است . خاصيت : گرمىبخش ، نرمىبخش ، زداينده ، و اگر به اشتها خورند بسيار غذايى است . ورم و جوش : مخ گوساله و گوزن و امثال آنها در علاج سخت و سفت‌شده‌ها داروى خوبى است . اما مخ بز نر و كل و همانند آنها خشك است و فايده‌اى ندارد . اندامان غذا : معده را مىاندايد ، اشتها را از بين ببرد ، بايد مخ را با ديك‌افزار و ادويه‌جات بخورند . اندامان دفعى : مخهاى پسنديده را فرزجه كنند و به زهدان فرو كنند سختى زهدان را نرم كند . زهرها : گويند تن اندودن به مخ گوزن حشرات را دور سازد .\r\n\r\nمرى ( آبكامه ) :\r\nمزاج : تا سوم گرم و خشك است . ابن ماسويه گويد : آبكامه‌اى كه از ماهى كنند بهتر از آبكامهء جوين است و من باور نكرده‌ام . خاصيت : خلط غليظ را مىزدايد ، نرمش دهد و رطوبت برچيند .\r\nقبوضيتى دارد و بلغم را تنقيه كند . آرايش : بوى دهان را خوش كند . زخم و قرحه : در علاج قرحه‌هاى گنديده خوب است . و گويند آبكامه‌اى كه از ماهى و گوشت نمك‌سود گيرند سرايت قرحه‌هاى پليد را منع كند . مفاصل : از درد سرين و عرق النسا نافع است . چشم : در نخستين مرحلهء پيدايش آبله در چشم كشند آبله به چشم راه نيابد . اندامان غذا : از رطوبت معده مفيد و رطوبتهاى درونى را مىزدايد . اندامان دفعى : از قولنج مفيد است و در داروهاى ضد قولنج وارد است . و بويژه در مادهء حقنه باشد براى پاك نمودن پوسته‌اندازى روده ( سحج ) مفيد است . زهرها : گويند پادزهر سگ هارگزيده است .\r\n\r\nميبختج ( شراب سيكى ) :\r\nافشرهء انگور پخته است . اندامهاى تنفسى : كمك خون برآوردن است . و در\r\n\r\n\r\n","description":"","footnote":"\r\n( 1 ) - در كتاب قانون ( سكنجبينا بزوريا ) آمده . ظاهرا سكنجبين تخمى معنى مىدهد . زوريا را در فرهنگها نيافتم ( ه ) .\r\n","page_name":" 229 ","page_number":229},
  {"content":"\r\n\r\nاين‌باره با شربت خشخاشى كه به خشخاش ( دياقودا ) مشهور است مخلوط مىنمايند . اندامان دفعى :\r\nدرد گرده و آبدان را تسكين دهد .\r\n\r\nمصل :\r\nقراقروط ، آب كشك و ماست . خاصيت : براى سودامزاجان بسيار بد است . اگر با گوشت خوب و فربه بپزد كمى بهتر مىشود . اندامان غذا : به زيان معده است . اندامان دفعى : به زيان پيزى است .\r\n\r\nمايح ( ؟ ) :\r\nديسقوريدوس گويد : گياهى است كه يك ساقه دارد و برگهايش مستدير است . و ثمرش سپرمانندى دو طبقه است و به پهنى مىزند . در بلنديها و جاهاى سخت رويد . اين گياه را براى افروزنه آورند . در سوخته‌اش تا حدى زبرى است . آب‌پز آن را بخورند سكسكه اگر همراه تب نباشد آرام شود . و گويند در دست گرفتن و نگاه كردن به اين گياه سكسكه را از بين ببرد . اگر اين گياه را خرد كنند و بسايند و گردش با عسل مخلوط شود و بر پوست مالند لكه‌هاى سياه و سفيد را مىزدايد . گويند كوبيدهء آن را در خوراك ريزند و بخورند پادزهر دندان سگ است . همچنين گويند : اگر در خانه آويزان كنند ، خانگيان اعم از آدمى و چهارپا تندرست باشند . اگر ساقهء آن را دسته كنند و به گردن چهارپايان بندند از بيمارى و آسيب محفوظ مانند .\r\n\r\nمنعور :\r\nبه گمان ديسقوريدوس : منعور خشخاش رومى است و ما خشخاش را در فصل خاء شرح مىدهيم .\r\nدر اينجا فصل ميم پايان مىيابد و داروهاى اين فصل به پنجاه و چهار رسيد . « 1 »\r\n\r\nفصل چهاردهم حرف ( ن )\r\n\r\nنرجس ( نرگس ) :\r\nخاصيت : بيخ نرگس جذب‌كننده‌اى است كه از ژرفا برمىكشد . خشكاننده و زداينده و شستشودهنده است . روغن نرگس تأثير روغن ياسمين دارد و از آن ناتوانتر است . بيخ نرگس و بويژه اگر با آرد شلمك و با عسل باشد پيكان و خارها را بيرون كشد . نرگس و بويژه بيخش كه همراه سركه باشد لكه‌هاى سياه و بهك را مىزدايد . بيخ نرگس داروى داء الثعلب است . ورم و جوش : از بيخ نرگس و عسل و گاودانه معجون درست كنند دملهاى ناپديدار نارس و سخت را مىتركاند . ضماد بيخ نرگس ورم عصب را فرونشاند . زخم و قرحه : زخمها را مىخشكاند و محكم بهم مىچسباند و حتى وتر گسسته را بهم جوش مىدهد . گردش مخلوط با عسل از سوختگيها و زخم عصب و قرحه‌هاى داخلى مفيد است .\r\n\r\n\r\n","description":"","footnote":"\r\n( 1 ) - در اين كتاب فقط چهل و هشت دارو در فصل ميم آمده است .\r\n","page_name":" 230 ","page_number":230},
  {"content":"\r\n\r\nسائيدهء نرگس همراه گاودانه و عسل چرك و پليدى را از زخم پاك مىكند . مفاصل : روغن نرگس به عصب سودرسان است . ضماد بيخ نرگس ورم عصب و گره عصب و درد مفاصل را دواست . سر : نرگس و بويژه روغنش بندآمدنهاى مغزى ، سردرد تر سودايى را علاج است . و سرهاى گرم را به درد آرد . سينه :\r\nروغن نرگس را بر سينه مالند ورم سخت و سرد حجاب را از بين ببرد . اندامان غذا : بيخش و آب‌پز بيخش را هركس بخورد استفراغ مىكند . اندامان دفعى : در علاج درد زهدان و آبدان مفيد است . چهار درهم نرگس را با آب عسل بنوشند بچه را زنده يا مرده بيرون آرد . روغن نرگس دهانهء بهم‌آمدهء زهدان را باز مىكند و در علاج درد زهدان سودمند است .\r\n\r\nناردين :\r\nناردين كه سنبل رومى است در فصل سين و در بحث سنبل خواهد آمد .\r\n\r\nنيل :\r\nدو نوع است : كاشتنى و بيابانى . بيابانى در كنش با كاشتنى برابر است . مزاج : در اول گرم و در دوم خشك است . خاصيت : گيرنده است و خونريزى را بازدارد . نيل كاشتنى خشكاننده‌اى قوى و بىگزش است . در نيل بيابانى تندمزاجى هست و از كاشتنى خشكاننده‌تر است و مواد را از ژرفا جذب مىكند . آرايش : لكه‌هاى سياه و بهك را مىزدايد و در داء الثعلب مفيد است . ورم و جوش : نيل آماس فروهشتگى و سست‌اندامى را فرونشاند . زخمهاى پليد را در اندامان سخت علاج كند . عموما هر ورمى كه نوخاسته است علاجش با نيل است . نيل و آرد جو را ضماد كنند بادسرخ و مورچگى را مداوا كند .\r\nزخم و قرحه : نيل كاشتنى كه بسيار خشكاننده است زخمهاى گرم بدن‌هاى سخت را خوب مىكند . نيل بيابانى حدتى دارد و در علاج قرحهء گنديده اثرى عجيب دارد . نيل كاشتنى كه حدت كم دارد و ملايم‌تر است براى علاج قرحه‌ها بهتر است . سائيدهء نيل كاشتنى با عسل در سوختگى مفيد و زخم عصب را خوب كند و اگر با آرد شلمك باشد در جذب و بركشيدن خار و پيكان سودمند است . سينه : سرفهء قىآور كودكان را علاج است . افشره‌اش نيز در اين زمينه مفيد است . درمان قرحهء شش و درد شديد سودايى درون است . اندامان غذايى : نيل و بويژه نيل بيابانى بنفع سپرز است .\r\n\r\nنسرين :\r\nقوتش با قوت نرگس برابر و از قوت ياسمن كمتر است - روغنش تأثير روغن ياسمن دارد و از آن ناتوانتر است . مزاج : در دوم گرم و خشك است . خاصيت : همه انواعش تنقيه‌كننده و لطافت‌بخش است و گلش در اين زمينه مؤثرتر است . مفاصل : گويند در سردى عصب مفيد است . سر : كرم داخل گوش را مىكشد . صدا و وزوز را از بين مىبرد . داروى درد دندان است . نسرين بيابانى را بر پيشانى مالند سردرد تسكين يابد . همه نوع نسرين گرفتگى سوراخ بينى را باز مىكند . سينه : در آماس لوزتين و گلو مفيد است . اندامان غذا : نسرين و بويژه بيابانىاش را اگر چهار درخمى بخورند استفراغ و سكسكه را آرام كند .\r\n\r\nنمام :\r\nهمان سيسنبر ، يا سوسنبر است . مزاج : در سوم گرم و تا سوم خشك است و ضد گنديدگى است .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآرايش : شپش‌كش است . ورم و جوش : در علاج ورم ناپيدا و التهابات شديد زير پوست و بسيار سخت نافع است . سر : سوسنبر را در سركه بپزند و با روغن گل بياميزند و بر سر مالند در علاج فراموشكارى و درهم برهمى فكر و بيماريهاى ( ثيرغس و قرانيطس ) مفيد است . در سركه بپزد و با روغن گل آميزد علاج سردرد است . برگ سوسنبر بيابانى بر سر و پيشانى بندند سردرد را دوا كند . اندامان غذا : كرم و كرم كدوى و بچهء مرده را بيرون آورد - سوسنبر و بويژه سوسنبر سنگلاخى بول و حيض را ريزش دهد .\r\nسوسنبر بيابانى را با شرابى بخورند چكميزك را بازدارد . و سنگ را بيرون آرد . با شراب بخورند از درد و پيچش روده مفيد است . زهرها : پادزهر نيشها است . بر نيش‌زدهء زنبور گذارند يا وزن دو درهم را در اسكنجبين ريزند و بخورند درد نيش زنبور از بين برود .\r\n\r\nنيلوفر :\r\nجالينوس فرمايد نيلوفر كلم آبى است و گويند آن را حب العروس هم گويند و در شناسايى آن خلاف است . بيخ نيلوفر هندى حكمش حكم مهرگياه است . گزينش : بهترينش آن است كه بيخ سفيد دارد كه از بيخ سياه قوىتر است و تخمش از تخم آن مؤثرتر است . آرايش : بيخ نيلوفر و بويژه بيخ سياه را با آب به كار برند بهك را مىزدايد . و با زفت مخلوط كنند داروى داء الثعلب است . ورم و جوش :\r\nبيخ نيلوفر داروى ورم گرم و آماس سپرز است . قرحه : تخم و بيخ نيلوفر داروى قرحه است . سر :\r\nخواب‌آور است . سردرد گرم و صفرايى را تسكين دهد . ليكن بدن را ضعيف كند . سينه : شربتش براى دفع سرفه و سينه‌درد خوب است . اندامان غذا : بيخ نيلوفر تناول شود يا ضماد گردد داروى آماس سپرز است . اندامان دفعى : اگر يكدرهم نيلوفر و بويژه يكدرهم از بيخ نيلوفر با شراب خشخاش تناول شود ؟\r\nخوابهاى جنسى را كاهش دهد ، آرزوى جماع را مىشكند . منى را بند آورد . بيخ نيلوفر ، علاج اسهال مزمن و قرحهء روده است . بيخ نيلوفر ضماد شود درد مثانه را از بين مىبرد . تخم نيلوفر در هر چيز از خود نيلوفر قوىتر است . تأثيرش به حدى است كه خونريزى حيض را بند آورد . اگر بيخ نيلوفر زرد و تخم آن را چند بار با شير بخورند رطوبتهاى هميشگى زهدان را بازدارد . شربت نيلوفر زرد شكم را نرم كند . تبها :\r\nشربت نيلوفر براى تسكين تب بسيار گرم و مشتعل بسيار سودمند است .\r\n\r\nنعناع :\r\nمزاج : در دوم گرم و خشك است و رطوبتى زائد همراه دارد . خاصيت : قوتى دارد كه گرمىبخش و گيرنده و بازدارنده است . در ميان سبزيهاى خوردنى گوهر نعناع از همه لطيف‌تر است . اگر چند شاخهء از آن را در شير گذارند شير پنير نمىشود . اگر افشره‌اش با سركه خورند خونريزى شكم را قطع كند .\r\nورم و جوش : نعناع را با قاوت ضماد كنند دملهاى داخلى را علاج است . نعناع چون پونه نيست . پونه گس‌مزه نيست و گدازندگى و گرمى و خشكىاش خارج از حد و آزاردهنده است . سر : با آرد جو ضماد شود و بر پيشانى نهند سردرد را دوا كند . با نعناع ماساژ زبان دهند زبرى زبان از بين مىرود . افشرهء نعناع با عسلاب در گوش دردمند چكانند مسكن است . سينه : خون برآوردن و خونريزى را قطع كند . ضماد آن را بر پستان گذارند شير منعقد شود و آماس پستان را فرونشيند . اندامان غذا : تقويت معده و گرم كردن معده با نعناع است . سكسكه را آرام كند ، هاضم است و استفراغ خونى و بلغمى را بند آرد . نعناع و بويژه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nشربت آن داروى يرقان است . اندامان دفعى : نعناع كاشتنى كه مرطوب است و بادزا غريزهء جنسى را تقويت مىنمايد . و آوندهاى منى را استحكام بخشد ، كرمها را مىكشد . اگر قبل از جماع بردارند ضد باردارى است . و اگر چند شاخه‌اى از آن با دانهء انار تناول شود ، اسهال و استفراغ شديد را قطع كند .\r\nزهرها : نعناع و بويژه تخم نعناع براى سگ هارگزيده پادزهر خوبى است .\r\n\r\nنارمشك :\r\nشكوفه و پوسته و كاسبرگهايى است كه به چارگون ماند و از آن كمتر سرخى دارد و رنگش به زردى مىزند . بوى خوب دارد . كمى گس‌مزه است . در كنش تقريبا با ناردين برابر است ، بعضى نارمشك را ( ناغبشت ) گويند . مزاج : در سوم گرم و خشك است . خاصيت : لطيف و گدازنده است . اندامان غذا :\r\nبا معده و كبد سرد سازگار است و در اين زمينه با سنبل برابر است . جانشين : وزن يك‌چهارمش زنجفيل و نيم وزنش پسته و يك‌ششم وزنش سنبل .\r\n\r\nنخاله ( سپوس ) :\r\nمزاج : در اول گرم و خشك است . خاصيت : زداينده ، نرم‌كننده ، بسيار تنقيه‌كننده است ولى باز در تنقيه به گاودانه نمىرسد - بلغم را تحليل مىبرد و بادها را مىپراكند . ورم و جوش : سپوس مخلوط با سركه ورمهاى نوخاسته را فرونشاند . شراب بر سپوس پاشند و بر ورم گرم پستان نهند مفيد است . ورم بلغمى و بادكردگى را علاج است . زخم و قرحه : سپوس را با سركهء بسيار تند ضماد كنند و تا گرم است بر گرى چركين گذارند بسيار مفيد است . سينه : سپوس و بويژه اگر آب‌پزش را با شكر و روغن بادام بخورند سينه را نرم كند . با شراب عجين شود و بر ورم پستان گذارند فايده بينند . اندامان دفعى : تحريك روده كند كه محتويات را بيرون ريزد . سوپ سپوس را بخورند شكم نرم شود . زهرها :\r\nضماد سپوس پادزهر كژدم و مارگزيده است .\r\n\r\nنشاره ( آرد اره ) :\r\nمزاجش مزاج درخت اره شده است . خاصيت : آرد ارهء چوب پوسيده اگر در درخت باشد تنقيه‌كننده و خشكاننده است . زخم و قرحه : آرد ارهء چوب پوسيده و بويژه آنچه از درخت مزاج قبض مانند خاردارها باشد ، با هموزنش انيسون با شرابى عجين شود و بسوزانند و سوخته را بكوبند و بسايند و گرد سائيده را بر قرحهء مورچگى پاشند نافع است .\r\n\r\nنشا ( نشاسته ) :\r\nمزاج : در اول سرد و خشك است . خاصيت : توانبخش و نرم‌كننده است . بايد نشاسته را با سه برابرش آب بپزند . آرايش : نشاسته و زعفران را بر پوست مالند لكهء سياه را بردارد . قرحه : قرحه را بهم آرد و خوب مىكند . چشم : مواد سيلانى را از چشم منع مىنمايد . سينه : سينه را نرم كند . سوپ نشاسته سرماخوردگى سينه را از بين ببرد . اندامان دفعى : نشاسته تنها يا با عدس شكم را بند آرد و از اختلاف مراره جلوگيرى كند .\r\n\r\nنرثيعس ( نرثقيس ) :\r\nاين گياه دارويى است گرم و در مغز آن پيه سبزرنگ و بسيار قبض هست و اگر با\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nروغن زيتون باشد عرق‌آور است . سر : در سوراخ بينى دمند خون‌دماغ قطع شود . نفس و سينه : مغز تر آن هر خونى را كه در سينه گرد آمده بيرون آرد . اندامان راننده : مغزش اسهال مزمن را علاج است .\r\nزهرها : با شراب بخورند پادزهر مار است .\r\n\r\nنانخواه ( ننه‌حوا ) :\r\nكمى تلخ است و تندمزه . گزينش : تخمش از همهء اجزايش مفيدتر است . مزاج : در سوم خشك است . خاصيت : با اينكه خشكاننده است نرم‌كننده هم هست . بندآمده‌ها را باز كند . آرايش :\r\nخوردنى يا ماليدنى آن رنگ را زرد كند . در داروهاى برداشتن لكه‌هاى بهك و برص وارد است . با عسل معجون شود لكه‌هاى سياه خونى را در هر جاى باشد مىزدايد . سينه : در علاج پليديهاى سينه و دل بهم‌آمدن مفيد است . اندامان غذا : رطوبت معده را برچيند ، دل بهم‌آمدن و تهوع را تسكين دهد . براى كبد و معدهء سرد مفيد است . اندامان راننده : با شراب بخورند بول را ريزش دهد . عسر البول را از بين ببرد . سنگ را بيرون آرد . گرده و مثانه را مىپالايد . بادشكن است . درد و پيچ روده را تسكين دهد . با صمغ صنوبر بخور شود زهدان را پاك مىنمايد . تبها : در علاج تبهاى كهنه بهترين دواست . زهرها :\r\nآب‌پزش را بنوشند پادزهر حشرات است . و بر نيش كژدم پاشند درد تسكين يابد .\r\n\r\nنطرون :\r\nبورهء ارمنى است و در فصل باء بوره را ذكر كرديم و نيازى به بازگويى نيست .\r\n\r\nنوره ( آهك ) :\r\nآهك خاكستر شدهء اجسام سنگى و سفالى است . مزاج : آهك آب‌نديده و آهك تازه آب‌ديده هر دو سوزنده‌اند . اگر بر خاموشى آن دو يا سه روز بگذرد سوزنده نيست و فقط گرمىبخش است . آهك شستشو داده خشك‌مزاج است . خاصيت : خونريزى را قطع كند . آهك شسته خشكانندهء بىسوزش است . آهك را با روغنهاى ماليدنى بجوشانند رساننده مىشوند . قرحه : گوشت زائد را مىخورد . آهك شسته زخم را بهم آرد و در علاج سوختگى بسيار مفيد است .\r\n\r\nنرسياندارو :\r\nبه نظر من عربها غلط خوانده‌اند و در حقيقت برسيان دارو با باء است نه با نون . اين گياه همان عصى الراعى ( هفت‌بند ) است و در فصل عين خواهد آمد .\r\n\r\nنخل ( خرمابن ) :\r\nنخل همان درخت خرماى مشهور است و همه اجزاء آن قبض است و سابقا خرما را شرح داديم .\r\n\r\nنوشادر :\r\nبهترينش نوشادر ( بيكالى ) صاف و بلورى است . مزاج : در آخر سوم گرم و خشك است .\r\nخاصيت : لطافت‌بخش و گدازنده است . چشم : از سفيدى چشم مفيد است . نفس‌كش : زبان كوچكهء افتاده را بالا مىبرد و از خناق مفيد است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nنحاس ( مس ) :\r\nمس داراى انواع است . مس قبرصى كه سرخ مايل به زرد است و از همه بهتر است .\r\nمس بسيار سرخرنگ روشن ، مس سرخ مايل به سياهى ، نوعى ديگر هست كه آن را طاليقون گويند . مس سوخته تند و تيز است و گيرنده . اگر شسته شود براى خاتمه دادن زخمهاى تن نرم بهترين علاج است و ناشسته‌اش براى تن سخت همين كنش را دارد . گزينش : قسمت نازك و روشن و درخشنده‌اش به منظور دارويى مفيدتر است . مزاج : در سوم گرم و خشك است . خاصيت : مس سوخته گيرنده و تند است و زخمها را بهم آورد . گويند اگر با موچين مس طالقون موى چينند ديگر موى بازنرويد كه واقعا ياوه‌گويى كرده‌اند . آرايش : موى را سياه گرداند . زخم و قرحه : گوشت زائد را مىخورد . قرحه‌هاى پليد سرايت‌كننده را از سرايت بازدارد و خوب مىكند . سوختهء شسته از مس زخمها را بهم آرد . گويند اگر با عسل مخلوط كنند قرحه‌هاى سخت و سفت بدنهاى سخت را علاج كند . چشم : ديد را قوت دهد . پلك سفت‌شده را نرم كند . اندامان غذا : اگر با ( اندرومالى ) تناول شود آب زرد بيرون ريزد . و اگر به كام اندايند قى را تحريك كند . تناول يك مثقال و نيم همراه شربت مادهء آبكى را اسهال دهد و آزار نمىدهد .\r\nزهرها : نبايد خوراكهاى شور و تلخ و چرب و ترش و شيرين و از قبيل روغن و گوشت را در آوند مسين بسيار نگهدارند كه مس حتما زنگار دارد و زنگار سم قاتل است .\r\n\r\nنفط :\r\nنفط سفيد كه شناخته شده است . نفط سياه پالائيدهء قير بابلى و غيره است . مزاج : تا چهارم گرم و خشك است . خاصيت : نفط و بويژه نفط سفيد لطيف و تحليل‌برنده و گدازنده و بازكننده انسدادهاست .\r\nمفاصل : نفط و بويژه نفط سفيد درمان درد مفاصل و سرين است . سر : نفط كبود درد سرد گوش را درمان است . چشم : در علاج سفيدى و آبريزش چشم مفيد است . نفس‌كش و سينه : كمى نفط را با آب گرم نوشند در علاج برنشيت و سرفهء كهنه مفيد است . اندامان راننده : درد و پيچ روده را تسكين دهد . بادشكن است . از نفط و بويژه نفط سياه فتيله بردارند كرمها را مىكشد . هر نفطى بول و حيض را ريزش دهد باد مثانه و سرماى زهدان را بر طرف كند . زهرها : پادزهر نيشهاست .\r\n\r\nنبق ( ميوهء سدر ) :\r\nدرختى است بزرگ و تناور و خاردار ، ميوه‌اى دهد سرخرنگ و خوشمزه و به اندازهء فندق كه مردم آن را مىخورند « 1 » . اين درخت اكثرا در گرمسيرها رويد و در آن سامانها نامهاى گوناگون دارد . برخى از مردم اين درخت را « كنار » گويند . مزاج : تر و خشكش مىخشكاند و لطافت بخشد . و تمام اجزاء درخت اين كنش را دارد . دود درخت كنار بسيار گيرنده است . خاصيت : نبق و بويژه قاوتش بسيار قبض است . آرايش : موى را از ريزش بازدارد و درازى دهد و تقويت مىنمايد و نرم مىكند . انگم سدر جوش سوزنى را از بين برد و سپوسهء سر را مىزدايد ، و موى را سرخ كند . ورم و جوش : برگ كنار ورم گرم را نرم كند و تحليل مىبرد . سر : انگم سدر سرشويه شود سپوسه و شوره را مىزدايد سر را\r\n\r\n\r\n","description":"","footnote":"\r\n( 1 ) - در سوريه و عراق بسيار است و اگر راست خواهى من ميوه‌اش را كه نبگ گويند برنگ سرخ نديده‌ام . به زالزالك زرد و درشت شبيه است .\r\n","page_name":" 235 ","page_number":235},
  {"content":"\r\n\r\nپاكيزه كند موى را پيچ دهد . سينه : برگش داروى برنشيت و بيماريهاى شش است . اندامان غذا : معده را توان بخشد . اندامان راننده : بندآور شكم است . نبق و بويژه قاوتش خونريزى حيض را بند آرد . قرحهء روده را علاج كند . اسهالى را كه ناشى از ضعف معده باشد بند آورد . اگر با آب‌پز كنار حقنه كنند يا بنوشند همين تأثيرات را دارد . سيلان زهدان را علاج كند . نبق تر و تازه هم كار به و زالزالك و سيب و گلابى است يعنى به اعتدال خورند شكم بند آرد . و اگر زياد خورند و هضم نشود و مزاج از آن نفرت پيدا كند قى و اسهال شديد بدنبال دارد .\r\n\r\nنوى ( هستهء خرما ) :\r\nخاصيت : قبض و چسبنده است . قرحه : سوخته‌اش در علاج قرحهء پليد مفيد است .\r\nچشم : مىسوزانند و خاموش مىكنند و مىشويند و بجاى توتيا به چشم كشند . مژه را بازروياند و بهتر كند .\r\nبا سنبل رومى به چشم كشند در علاج قرحهء چشم و روياندن مژه مفيد است .\r\n\r\nنجم ( فريز ) :\r\nزخم : زخمهاى خونى را بهم مىآورد . اندامان راننده : آب‌پزش سنگ را بيرون آرد و تخمش بول را ريزش دهد و شكم بند آرد .\r\n\r\nنيطافيلى :\r\nشيرهء گياهى است كه آن را پنج برگ نامند . خاصيت : بسيار خشكاننده است ولى نه تند و تيزى دارد و نه گزش و سوزش . ضمادش خونريزى را قطع كند . ورم و جوش : ضمادش علاج خنازير ، سخت‌شده‌هاى بلغمى ، كژدمه ، گرى است . مفاصل : داروى درد مفاصل و عرق النسا است و اگر ضماد كنند يا بخورند آماس رطوبى بيضه را ( قيله ) فرونشاند . سر : با آب‌پز بيخش مضمضه كنند درد دندان را تسكين دهد . زخم دهان را خوب كند . برگش را با شراب سى روز تناول نمايند علاج صرع است . سينه :\r\nآب‌پزش را در گلو گردانند زبرى گلو بر طرف شود . افشرهء بيخش درمان درد شش است . اندامان غذا :\r\nافشره‌اش را با نمك و عسل بياميزند و چند روزى هر روزه مقدار سه ( قوانوس ) تناول نمايند از يرقان و درد كبد مفيد است . اندامان راننده : بيخ و آب‌پز بيخش بازدارندهء اسهال ، علاج قرحهء روده و داروى بواسير است . تبها : برگش با ( ادرومالى ) يا با شراب تب نوبه و سه اندر ميان را دوا كند . زهرها : افشرهء بيخش سم قاتل است .\r\n\r\nنعام ( شترمرغ ) :\r\nبعضى از اطباء گوشت شترمرغ را بسيار ارج مىگذارند . مزاج : به عقيدهء بعضى از طبيبان گوشتش گرم و چرب و طعام را گسترش دهد و تن را توان بخشد و سرحال آرد ولى غليظ و ديرهضم است . اندامان راننده : شهوت‌انگيز است .\r\n\r\nنمر ( پلنگ ) :\r\nكه مشهور است . مفاصل : خوزى گويد پيه پلنگ بهترين علاج فالج است . زهرها : زهرهء پلنگ سمى است كه امان نمىدهد و فورا مىكشد .\r\nدر اينجا حرف نون پايان يافت و داروهاى اين فصل بيست و شش بود .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nفصل پانزدهم حرف ( س )\r\n\r\nسعد ( مشك زمين ) :\r\nديسقوريدوس گويد : بيخ گياهى است كه برگهايش ببرگ گندنا شبيه ليكن از برگ گندنا بلندتر و نازكتر و سفت‌تر مىباشد . ساقه‌اش به بلندى يك ذرع يا بيشتر است . ساقه راست بالا نيامده به اطراف كج شده و به ساقهء گورگيا شبيه است . در اطراف ساقه برگهاى كوچك و تخمدانها ديده مىشوند . بيخش غده‌اى و متعدد و به بزرگى زيتون و بعضى مستطيل و بعضى مدورند و برنگ سياهند و درهم چنگ زده‌اند . بوى خوش دارد و به تلخ‌مزگى مىزند . در زمينهاى پست و مرطوب مىرويد . در طرسوس و سوريه و در جزاير ( قوقلادس ) پيدا مىشود . به عقيدهء اصطيفان از اين گياه روغن گيرند و از آن روغن قسمى را با مازو يا با مواد گيرندهء ديگر مخلوط مىكنند و چون يكى از عطريات به كار مىبرند و اين مادهء عطرى در هند و كوفه پيدا مىشود . گزينش : بهترش آن است كه متراكم ، سنگين ، در كوبيدن سخت ، خوشبوى ، كوتاه شاخه كه بسيار تندمزه و در مرهمها وارد است . آرايش : رنگ را زيبا و بوى دهن را خوش كند . و چنان كه گويند سعد هندى موى را مىسترد . ورم و جوش : دملهاى صعب العلاج را علاج كند ، در معالجهء ورمهاى اليافى و خوره مفيد است . مفاصل : با روغن دانهء بن ( ميوهء درخت سقز ) داروى پهلودرد است و پشت را محكم كند و زياد به كار بردنش جذام آورد . سر : در علاج گنديدگى بينى و دهان و زخم و جوشهاى دهان و سستى لثه مفيد است . قرحه‌هاى خوره‌اى دهان را مداوا كند . براى تقويت هوش بسيار خوب است . اندامان راننده : سنگ را از بين ببرد . در چكميزك سودمند است . در علاج بواسير و بهم‌آمدن دهانهء زهدان و استسقا مفيد است . تبها : در تبهاى كهنه داروى خوبى است .\r\nزهرها : پادزهر نيش عقرب و حشرات است .\r\n\r\nسندروس :\r\nديسقوريدوس گويد : سندروس انگم درختى است از عربستان و هندوستان . كمكى به مر مىماند . بويش بد است . بعضى از دود آن استفاده كنند و گاهى لباسها را بدان دود كنند . اين انگم را با استرك و مر مخلوط كنند و بر آتش نهند و سندروس مىسازند . مزاج : در دوم گرم و خشك است .\r\nخاصيت : گيرنده و بندآورندهء خونريزى است . كشتىگيران اين دارو را به كار مىبرند كه سبكخيز و توانا باشند و به نفس‌گرفتگى دچار نشوند . آرايش : كسى كه بخواهد لاغر شود هر روز سه‌چهارم درهم سندروس را در آب و سكنجبين حل كند و بخورد بسيار مؤثر است . قرحه : دود سندروس ناصورها را مىخشكاند . سر : رطوبتهاى سرماخوردگى بوسيلهء دود سندروس بر طرف مىشوند . لثه را استحكام بخشد و در تسكين درد دندان نظير ندارد . سينه : در علاج خفقان حكم كهربا دارد . بندآورندهء خون است .\r\nو چنان كه اشاره شد كشتىگيران براى سبكخيز بودن و نيرو گرفتن و خستگى در كردن به كار مىبرند .\r\nچشم : در زدودن لكه‌هاى چشم بسيار سريع التأثير است . سندروس حل شده در آب و سكنجبين را در چشم چكانند ضعف ديد را بر طرف مىنمايد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nسرخس :\r\nديسقوريدوس حكيم فرمايد : گياه سرخس به دو نوع نر و ماده تقسيم شده است . سرخس نر گياهى است كه برگ و گل و ثمرى در آن متمايز نيست . اين گياه ساقه‌هايى پراكنده دارد كه زيرزمينى از ريشه سر برآورده‌اند و بلندى هر ساقه‌اى به ذرعى و بيشتر از ذرعى مىرسد . بال‌مانندهايى از چوبهاى كوچك پربرگ كوچك و از هم جدا از پايين به بالا همچون چندين رده بال متقابل از ساقهء اصلى جدا شده‌اند . بويى دارد كه كمى به تندى نزديك است . بيخش عبارت از ريشه‌هاى بسيار منشعب و سياه‌رنگ و دراز است و در مزه‌اش گيرندگى حس مىشود . رويشگاه اين گياه كوهساران و سنگلاخىها است .\r\nبيخ اين گياه داروى كرم كدو است . سرخس نر نامهاى بسيار دارد پيشينيان آن را ( قولورهون ) گفته‌اند و كسانى هستند آن را ( بلحرون ) مىنامند و گروهى ( بلونتريس نر ) نامند و طبرستانيان سرخس گرم گويند .\r\nسرخس ماده كه بعضى آن را ( نيقاطاريس ) خوانند . برگش به برگ سرخس نر شبيه است ليكن شاخه‌هاى بيشتر و درازتر دارد و برگهاى زمينىاش بزرگ و پهن و دراز و بسيار سرخرنگ مايل به سياهى مىباشند . برخى از اين گياه ماده سرخس سرخ برنگ خون است . كسى كه مىخواهد از آن بخورد بايد قبلا سير بخورد . سرخس ماده در تأثيربخشى از سرخس نر ناتوانتر است . مزاج : در دوم گرم و خشك است . خاصيت : خشكانندهء بىسوزش است و داراى تلخى و گيرندگى است . قرحه : زخم را بهم آرد .\r\nسرخس ماده را خشك كنند و خرد كنند و بكوبند و بسايند و سائيده را بر قرحه‌هاى تر صعب العلاج پاشند بسيار فايده دهد . اندامان راننده : كرم و كرم كدو را مىكشد و نسخهء دارويىاش به قرار زير است :\r\nچهار مثقال سرخس ، سقمونيا ، يا خربق شش قيراط . و اگر بخواهند تأثير بيشتر داشته باشد و مسهل‌تر گردد سقمونيا يا خربق را نه قيراط كنند و هر دو را در عسل‌آب حل كنند و يك‌دفعه سر كشند .\r\nاگر سه مثقال سرخس ماده را با شراب خورند كرمهاى دراز بيرون آرد . اگر زن از سائيده‌اش خورد باردار نمىشود . و اگر باردار خورد بچه مىاندازد . و همين‌كه خوردند بچه در شكم مىميرد . سرخس خشك را گاهى به منظور دارويى بر شكم مالند . برگ نودميدهء سرخس را بپزند و بخورند ملين است و شكم را نرم كند .\r\n\r\nساذج ( ساده ) :\r\nمركز اين گياه هندوستان است . در مردابهاى سرزمينهاى سياه‌گل رويد و برگهاى آن از ريشه جدا شوند و بر آب شناورند و همچون گياهى است كه آن را عدس آبى گويند . برگها را جمع مىكنند و به نخ مىكشند و آويزان نگه مىدارند تا خشك مىشود . بعضى پنداشته‌اند كه ساده برگ ناردين هندى است . زيرا قوتش به قوت ناردين نزديك است و تقريبا قوت سنبل دارد و از سنبل نرم و ملايم‌تر است .\r\nروغن آن قوت روغن بابونهء چشم‌گاوى و روغن زعفران دارد و از روغن زعفران قوىتر است .\r\nديسقوريدوس گويد : كسانى كه پندارند ساده برگ ناردين است اشتباه كرده‌اند . آنان همانندى بوى ساده و ناردين را دليل مىآرند درصورتىكه بسيارى از گياهان از جمله سنبل كوهى ، برباله ، سوسن زرد از حيث بوى با ناردين شبيه‌اند و ناردين نيستند . و بايد بدانند كه ساذج گياهى غير از ناردين است و در هندوستان مىرويد و عبارت از برگهايى است كه به روى آب مىآيند . در تابستان وقتى كه آب مىخشكد مردم در زمين خشكيده كه جاى آب و رويش ساده بوده هيمه جمع مىكنند و آتش مىزنند و هرچه خس و خاشاك\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاست مىسوزد . زيرا اگر اين كار را نكنند سال آينده ساذج در آنجا نرويد . نوعى ديگر از اين گياه هست كه آن را نيز ساده گويند و قوتش تقريبا قوت ناردين است و اين قسم زود خرد مىشود و بوى گند چيز گنديده را مىدهد . اين قسم اخير خوب نيست . گزينش : بهترش آن است كه تازه و تر باشد ، رنگش مايل به سفيدى باشد ، زود خرد نشود ، بوى ناردين را بپراكند . عفونتى و شورمزه و سست و پژمرده نباشد . مزاج : در دوم سرد و خشك است . خاصيت : گويند با لباس باشد لباسها را از بيد حفظ كند .\r\nآرايش : زير زبان گذارند بوى دهن را خوش كند و نمىگذارد دندان كرم كند . ورم و جوش : برگ ساده را مىسايند و در گلاب مىپزند و ضماد سازند در علاج ورم گرم بسيار مفيد است . اندامان غذا : در علاج ورم گرم چشم نافع است . اندامان راننده : از ناردين بيشتر بول را ريزش دهد . جانشين : به وزن آن ( طاليسفر ) يا سنبل .\r\n\r\nسولان ( شولان ) « 1 » :\r\nداروى رومى است كه همه مىشناسند . مزاج : تا چهارم گرم و خشك است .\r\nخاصيت : پوست را مىسوزاند . سر : وزن يك حبه از آن را با آب سلق در بينى كنند در علاج كج‌دهنى نافع است . چشم : آماس و التهاب پلك و آماس‌هاى زير چشم را معالجه كند .\r\n\r\nسرو :\r\nدرختى است بلند در پاييز و زمستان خزان نمىكند و همچنان سبز است . در مزه‌اش تند و تيزى كم و تلخى بسيار هست و گس‌مزگى از تلخى بيشتر است . تندىاش تا آنجا رسد كه قوتش نفوذ دارد .\r\nگيرندهء بىسوزش است و فرقش با ساير گرمىبخشها همين است كه جذب‌كننده نيست . مزاج : در اول گرم و در دوم خشك است . بعضى عقيده دارند كه بسيار سرد است و گويند قوتش مركب است و تنها حرارتش وقتى است و به حدى است كه در اندام تأثير گيرندگى دارد . خاصيت : برگ و ثمر سرو قبض است و رطوبتها را تحليل مىبرد . و در همهء حالات ثمرش از برگش قوىتر است . چسبندگى دارد و خون بند آرد ، و ضد عفونت است و گويند ثمر و شاخ و برگ سرو را بر آتش نهند پشه‌ها را مىگريزاند . آرايش :\r\nبا سركه و لوبيا گرگى بپزند و ناخن را بدان بيندايند لكه‌هاى ناخن مىرود . برگ سرو بهك را مىزدايد و موى را سياه گرداند . زخم و قرحه : برگ و شاخ و ثمر سرو تا نرم و ترند داروى زخمهاى اندامان سخت است . برگ و شاخ و ثمر سرو با آرد جو باشد مورچگى و باد سرخ را علاج است . مفاصل : ضماد برگ تر و ثمر سرو براى فتق خوب دارويى است . با آرد جو ضماد شود . باد سرخ و همانند آن را علاج كند .\r\nتقويت اعصاب با او است . آماس خايه را فرو نشاند ، سستى و فروهشتگى را از بين مىبرد و محكم مىنمايد . سر : ثمر سرو را بكوبند تا نرم مىشود و با انجير فتيله سازند و در بينى كشند گوشت زائد را از بين مىبرد . با سركه بپزند مسكن درد دندان است . چشم : ضمادش در علاج ورم چشم نافع است .\r\nنفس‌كش : آب‌پزش يا ثمرش با شراب بخورند براى علاج خون برآوردن ، دشوارى نفس ، بلندنفسى ( انتصاب النفس ؟ ) سرفهء كهنه بسيار سودمند است . اندامان راننده : برگ سرو را با شراب سياه انگورى\r\n\r\n\r\n","description":"","footnote":"\r\n( 1 ) - ريشه‌اى است سرخرنگ به شكل كرم كه از روم آورند - مخزن .\r\n","page_name":" 239 ","page_number":239},
  {"content":"\r\n\r\nبخورند داروى عسر بول است و مواد رطوبى ناساز را از رسيدن به مثانه بازدارد . و در علاج قرحهء روده مفيد است . و شكم را از زائده‌هاى ناسازگار حفظ مىنمايد . جانشين : نيم وزنش پوست انار و برابرش انزروت سرخ .\r\n\r\nسقورديون ( سير بيابانى ) :\r\nاز سير كاشتنى بسيار ريزتر است برگ و ساقه‌اى دارد كه بر ساقه گلى سفيدرنگ پديدار است . در فصل بيست و سوم كه به بحث سير ( ثوم ) مىرسيم اين را هم شرح خواهيم داد . مزاج : تا سوم گرم و خشك و به عقيدهء بعضى تا چهارم خشك و گرم است . خاصيت : لطيف و زداينده و بازكننده . زخم و قرحه : زخمهاى بزرگ و پليد را خوب مىكند . مفاصل : در علاج گسستگى ماهيچه داروى خوبى است .\r\n\r\nسك :\r\n( نوعى حب كه از جوشيدهء مازو و شيرهء خرما مىسازند ) . . . در اصل اين دارو را از چين مىآوردند كه از آمله بدست مىآمد . ليكن حالا كه دسترسى بدان نيست از مازوج و خرما درست مىكنند چنان كه رامك را مىسازند . مزاج : اگر مشك بدان اضافه نكرده باشند در اول گرم و در دوم خشك است . و اگر با مشك باشد در سوم گرم است . خاصيت : تا ساده است قبض و توان‌بخش درون است . و خوش‌بو شده‌اش گدازنده و بسيار بازكننده است . مفاصل : براى درد مفاصل خوب است . اندامان راننده : بعضى گويند سك همراه مشك شهوت‌انگيز و قبض است و از خونريزى نافع است .\r\n\r\nسرطان نهرى ( خرچنگ رودخانه‌اى )\r\nديرهضم است و غذاى بسيار دهد . با ماش بپزد بهتر مىشود .\r\nخاصيت : پيكان و خارها را بيرون كشد . سرطان دريايى لطيف‌تر است . آرايش : خاكسترش با عسل پخته تركهاى پاى را كه ناشى از سرما باشد خوب مىكند . سوختهء خرچنگ را در داروهاى ضد بهك و لكه‌هاى سياه‌پوست به كار مىبرند . ورم و جوش : ضماد خرچنگ را بر دملهاى سخت نهند نرم مىنمايد .\r\nسينه : گوشت خرچنگ و آبگوشت خرچنگ و بويژه اگر با شير ماچه‌خر باشد در علاج سل نافع است .\r\nاندامان راننده : خاكسترش با عسل تركهاى اطراف پيزى را خوب مىنمايد . زهرها : خوردنش يا ضمادش از نيش كژدم و رتيل سودمند است . خاكسترش را با عسل بخورند پادزهر سگ هار است . از سرطان و كف الذئب دارويى مىسازند كه براى سگ هارگزيده بسيار نافع است و اين دارو مشهور است و چگونگى معالجه با اين دارو را مىتوان در باب ويژه به سمها ياد گرفت . پنداشته‌اند كه اگر آن را با ريحان كوهى به كژدم نزديك كنند كژدم فورا مىميرد .\r\n\r\nسرطان بحرى ( خرچنگ دريايى ) :\r\nاگر گفتيم خرچنگ دريايى منظور همه خرچنگهاى دريايى نيست .\r\nنوعى كه منظور ما است همه اندامش سنگى است . شخصى مورد اعتماد مىگفت در درياى چين اين نوع از خرچنگ هست كه از دريا بيرون مىآيد و به آبهاى كنار دريا كه غير از آب دريا هستند وارد مىشود و در آنجا مىميرد . و گاهى همين‌كه از دريا بيرون آمد مىميرد و سخت مىگردد و سنگى مىشود . شخصى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكه اين را گفت از كسى نقل مىكرد كه خودش بارها در چين شاهد اين ماجرا بوده است . خاصيت :\r\nسوخته‌اش از هر سوختهء ديگر لطيف‌تر است . آرايش : سوخته‌اش دندان را پاكيزه نگه مىدارد . و لكه‌هاى سياه و كك‌مك را از رخسار مىزدايد . قرحه : سوخته‌اش زخم چركين را خشك كند و از گرى سودمند است . چشم : اشك را مانع است و همراه نمك بسايند ناخنه را از بين مىبرد . فتيله از آن سازند و بر پلك مالند گرى پلك را از بين ببرد و در جلا دادن چشم بسيار سودمند است .\r\n\r\nسدر ( كنار ) :\r\nدر فصل نون كه حكايت از نبق بود سدر را شرح داديم .\r\n\r\nسراج القطرب :\r\nگياهى است كه به زوفا نزديك است . ديسقوريدوس گويد : گل اين گياه به گل خربق شبيه است و تا حدى به رنگ ارغوانى مىزند . از آن شياف مىسازند . گلش كه بر شاخه است تو گويى چراغى بر چيزى سبز مىسوزد . اين گياه نوع بيابانى هم دارد و با اين نوع كه كاشتنى است در همه كنشها مشترك است . گزينش : تنها تخمش به كار آيد . مزاج : در اول گرم و در آخر دوم خشك است .\r\nخاصيت : بازكننده است و گيرندگى در مزاجش چيرگى دارد . خونريزى را از هرجا باشد بند آورد . قرحه :\r\nبهترين علاج زخم است . سر : ضمادش خون‌دماغ را قطع كند . نفس‌كش : خون برآوردن را بند آورد .\r\nاندامان راننده : بدان حقنه كنند علاج قرحهء روده است . بعضى گويند تخم نوع بيابانى اين گياه را اگر به وزن دو درهم بخورند مسهل است . زهرها : تخمش با شراب تناول شود پادزهر نيش عقرب است .\r\nبعضى گويند : تخم نوع بيابانى را بر كژدم گذارند كژدم تخدير مىشود و نيش نمىزند و تو گويى مرده است .\r\n\r\nسطرونيون ( چوبك ) :\r\nديسقوريدوس گويد : بعضى اين گياه را ( طريقالى ) نامند كه به معنى سه برگ است . زيرا اكثرا اين گياه سه برگ بيشتر ندارد . اين گياه مانند برگ ترشك يا گل سوسن روى به زمين كج كرده . برگ اين گياه از برگ ترشك كوچكتر است . و از آن سرخرنگ‌تر هم هست . سرخيش به رنگ خون مايل است . ساقهء نازك و به درازى يك ذرع دارد . گلش به گل سوسن سفيد شباهت دارد . بيخ اين گياه به موسير مىماند و به اندازهء سيبى است . پوستش سرخ و داخلش سفيد برنگ سپيدهء تخم‌مرغ است و شيرين‌مزه مىباشد . نوعى ديگر از اين تيره و به همين اسم موجود است كه تخمش چون تخم كتان و پوست بيخ آن سرخرنگ و نازك و داخلش سفيدرنگ و خوشمزه است . اين نوع اخير در كوهستانهايى كه آفتاب بسيار است پيدا مىشود . خاصيت : گويند هركس بيخ آن را در دست گيرد فورا غريزه‌اش برانگيزد و آرزوى جماع كند و اگر از آن شربت سازند در شهوت انگيختن با سقنقور برابر است . مفاصل : گويند بيمار فالجى كه سر و گردنش به سوى عقب خم شده است اگر اين گياه را با شراب سياه و گيرنده تناول نمايد خوب مىشود .\r\n\r\nسورنجان :\r\nريشهء گياهى است كه برگهايش با زمين تماس دارد و گلهاى سفيد و زرد مىدهد . شكوفه و\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nگل سورنجان قبل از هر جايى در تپه‌ها و دامنهء كوهساران پديدار است . گزينش : بهترش آن است كه رويه و داخلش سفيد و سخت و ترد است و زود مىشكند . سورنجان سرخ و سياه خوب نيست . مزاج : تا دوم گرم و خشك است و رطوبتى زياده دارد . به عقيدهء بعضى در نوع سفيدش حرارتى لطيف هست و در غير سفيد نيرويى قابل اهميت هست . زيرا اگر بسيار قوى نبود اسهال نمىداد . ولى به عقيدهء كسانى ديگر اگر هيچ گرمى داشت ؟ اقلا در قرحه‌ها سوزش نشان مىداد كه اين گزش و سوزش به هيچ وجه موجود نيست . كسانى ديگر هستند كه گويند بسيار گرم است . خاصيت : داراى نيروى اسهالى است هرچند گفته‌اند كه قبوضيت دارد . قرحه : سورنجان سفيد در علاج زخم كهنه بسيار مؤثر است . مفاصل : داروى نقرس است ، ضمادش فورا درد را تسكين دهد . اما اگر زياد از آن ضماد كنند و بر ورم نهند ورم سخت را سخت‌تر كند . براى همهء مفاصل و بويژه در حالت سرماخوردگى بهترين يار و ياور مفاصل است . اندامان غذا : براى معده خوب نيست . معده را ناتوان كند . سورنجان سرخ و سياه داروهاى اسهالى را در معده بازدارند و آسيب و بلاهاى توان‌فرسا بدنبال دارند . اندامان راننده : مسهل است ، شهوت‌انگيز است و اگر با زنجفيل و پونه و زيره خورند بسيار شهوت‌انگيزتر است . زهرها : سورنجان سرخ و سياه سمّ است . جانشين : در علاج درد مفاصل به وزن آن برگ حنا و نيم وزنش مقل كبود .\r\n\r\nسلخ الحيه ( پوست مار ) :\r\nكه در فصل ويژه به مار - حيه - ذكر شد .\r\n\r\nسادآوران ( سياه‌داوران - سادوران ) :\r\nمزاج : در دوم سرد و در سوم خشك است . خاصيت : بندآورندهء خون است . آرايش : از ريزش مو جلوگيرى كند . جانشين : به وزنش فيلزهره و يك‌سومش بيخ نى .\r\n\r\nسوسن :\r\nديسقوريدوس گويد : سوسن گياهى است كه برگش به برگ گلايول مىماند و از برگ گلايول پهن و بزرگتر و لزج‌تر است . بر ساقهء سوسن گلهايى خميده و هم‌شكل پديدار است كه به رنگهاى گوناگون از قبيل سفيد و زرد و بنفش و آبى جلوه مىنمايد و ازاين‌رو آن را ايرسا گويند كه ايرسا به معنى رنگين‌كمان است . « 1 » اين گياه ريشه‌هايى سخت و گره‌دار و خوشبوى دارد . به منظور دارويى بيخ سوسن را از زمين بيرون آرند و در سايه مىخشكانند و به نخهاى كتان مىكشند و در انبار نگه مىدارند . نوعى ديگر سوسن هست كه سفيدرنگ است و مزهء تلخ دهد . بيخ آن را ايرس گويند و از سوسن رنگين‌كمانى كه ذكرش گذشت كم‌توان‌تر است ، ليكن در بسيارى از بيماريها سودمند است . بيخ سوسن سفيدى كه ايرس نام دارد هرگاه كهنه شود آن را سوراخ كنند و بويى خوش مىپراكند . اين دو نوع فوق‌الذكر از سوسن هر دو بيابانى و خودرو هستند . نوع سومى هم هست كه كاشتنى است و در اصطلاح مردم به سوسن آزاد مشهور است . سوسن آزاد رنگش سفيد است . و از مادهء خاكىاى لطيف كه دارد كسب تلخى كرده و مزاج آبىاش معتدل است . مزاج : سوسن آزاد سفيدرنگ در دوم گرم و خشك\r\n\r\n\r\n","description":"","footnote":"\r\n( 1 ) - در فصل اول ايرسا آمده و گويد بيخ سوسن آسمانگون است . و در واقع ايرسا گل زنبق است .\r\n","page_name":" 242 ","page_number":242},
  {"content":"\r\n\r\nاست . و سوسن رنگين‌كمان بيابانى از آن گرم و خشك‌تر است . خاصيت : به اعتدال مىخشكاند . بيخش زداينده‌تر از ساير اجزاء آن است . روغنش لطيف است زيرا روغن از گلش گيرند و گلش بسيار لطيف است . روغنش را با مواد خوشبوى بياميزند يا نياميزند بسيار تحليل‌برنده و نرم‌كننده است . و در همهء اين كنشها رنگين‌كمان ( ايرسا ) ى نامبرده از ساير انواع سوسن قوىتر است . ايرسا گيرنده است و مسكن درد و ضد گنديدن و گرمىبخش و لطافت‌بخش است . آرايش : سوسن و بويژه بيخش در علاج لكه‌هاى سياه صورت و كك‌مك مفيد است و صورت را بدان شويند رخساره را پاكيزگى و صيقل دهد و ترنجيدگى را از ميان برمىدارد . ورم و جوش : برگ و تخم سوسن را بكوبند و بسايند و با شراب آميزند و ضماد سازند و بر باد سرخ گذارند بسيار سودمند آيد . و همچنين در علاج ورم نارسيدهء بلغمى و گرى چركين و نرم كردن كبره : ( خشك‌ريشه ) و ( سعفه ) بسيار خوب است و بويژه اگر با داروهاى ديگر قاطى باشد تأثيرش بيشتر است . زخم و قرحه : قرحه را از گوشت خوب پر كند . بيخش داروى سوختگى از آب گرم است . زيرا مىخشكاند و با ملايمت مىزدايد . آب‌پز برگش نيز همين تأثير را در اين زمينه دارد . اگر در استعمال كردن بيخ و برگش روغن گل همراه باشد بسيار بهتر است . افشرهء رنگين‌كمان ( ايرسا ) و ساير انواع سوسن را با عسل و سركه در آوندى مسين مىجوشانند داروى قرحهء مزمن و زخمها است . براى علاج سوختگى از آب گرم سوسن كاشتنى از هر سوسنى بهتر است . مفاصل : در مداواى گسستن عصب ، ترنجيدن عصب ، عرق النسا بهترين دارو است . سر : آب‌پز بيخ سوسن را در دهان گردانند درد دندان تسكين يابد . و بويژه سوسن بيابانى در علاج درد دندان بسيار كارى است . آب‌پز بيخ سوسن خواب‌آور است . روغن سوسن علاج قرحهء سر و سپوسه است . در گوش چكانند وزوز و صداها را مىخواباند . روغن سوسن با روغن گل را بر پيشانى مالند سردرد بر طرف شود . بينى را بدان اندايند رطوبت نرمى كه بر رويهء بينى نشيند از بين مىرود . سينه : بيخ سوسن و بويژه نوع رنگين‌كمانىاش علاج نفس بلندى ( نفس الانتصاب ) و سرفه مىباشد و رطوبتهاى بازمانده و پرمايه را از سينه پاك كند .\r\nاندامان غذا : سوسن و روغنش براى معده بدند و براى طحال خوبند . اندامان راننده : روغن سوسن بازكننده و تحليل‌برنده است . بخورند يا بمالند زهدان سفت شده را نرم كند . بيخ سوسن با روغن گل بپزند در علاج بيماريهاى زهدان بىنظير است . روغن زنبق هم بهترين داروى درد زهدان است و بچه را بيرون آورد . بيخ سوسن را با سركه بپزند يا با تخم بنگ و آرد گندم آب‌پز كنند ورم گرم رگهاى خايه را فرونشاند . مقدار يك اوقيه و نيم روغن سوسن تناول شود مسهل است و بيمارانى كه ايلاوس زردابى دارند از آن سود بينند . بيخ سوسن و روغن زنبق دهانهء بواسير را هر طورى باشد باز مىكنند . اگر با شراب خورند حيض را ريزش دهد . و اگر با سركه نوشند كسانى كه در جماع به سرعت آب مىريزند از آن بهره بينند . اگر بيخ سوسن را در آب بپزند و بعدا زنان آن را بر خود بندند سفتى زهدان نرم شود و دهانهء زهدان باز شود و درد زهدان بر طرف گردد . تبها : در علاج تب و لرز نافع است . زهرها : سوسن و افشره و تخم سوسن تناول شود پادزهر همه نيشها و بويژه پادزهر نيش كژدم است . روغن سوسن پادزهر بنگ و قارچ سمى و كشنيز است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nسعتر « 1 » ( پونهء كوهى ، مرزهء كوهى ، مرزه ) :\r\nهم‌قوت آويشن است و شربتش تماما مانند شربت آويشن است . گزينش : قوىترش مرزهء كوهى است . مزاج : در سوم گرم و خشك است . خاصيت : پوست‌كن و تحليل‌بر و لطافت‌بخش است . مفاصل : داروى درد سرين است . سر : قوتى سوزنده دارد اگر آن را بخايند لثهء سست را استحكام بخشد ، درد دندان را تسكين دهد . سينه : روغنش براى سينه و شش مفيد است . اندامان غذا : براى معده و كبد خوب است . اندامان راننده : حيض و بول را ريزش دهد ، كرمها و كرم كدو را بيرون راند .\r\n\r\nسيساليوس ( كاشم ) :\r\nديسقوريدوس گويد : اين گياه در سرزمين ( مسالوطيفيه ) رويد . برگش به برگ رازيانه مىماند و از برگ رازيانه ستبرتر است ، ساقه‌اش از ساقهء رازيانه زبرتر است . بر ساقه تاجى دارد كه به تاج گل شبت شبيه و ثمرش تقريبا به درازا مىزند و مزه‌اش يا تلخ يا تند است . بسيار زود مىريزد .\r\nبيخش دراز و خوش‌بو است . نوعى كاشم ديگر هست كه برگش به برگ لبلاب بزرگ شبيه و از آن كوچكتر است و مستطيل الشكل . اين گياهى است پاينده ( ميانهء درخت و گياه ) و بزرگ ، شاخه‌هايش تقريبا يك وجب درازا و تاج گلهايش به تاج گل شبت مىمانند . تخم سياه و متراكم دارد و از قسم اولى تندتر و خوشبوىتر است و خوشمزه . در بلنديها مىرويد و بايد زمين مرطوب باشد . قوت و كنش اين نوع برابر با كنش و تأثير نوع اولى است . نوع سومى هم هست كه آن در جزيرهء ( فالوفرنيس ) پيدا مىشود .\r\nبرگش شبيه برگ فربيون است . ليكن از برگ فربيون زبرتر و ستبرتر است . ساقه‌اش به ستبرى خيار است و از ساقهء كاشم اولى بسيار ستبرتر است . ساقه‌اش زرد مايل به سفيد است كه سفيدى چيرگى دارد . بر ساقه تاجى بزرگ است كه ثمر و تخمهاى موجود در آن از تخم و ثمر دو قسم نامبردهء سابق پهن‌تر و بزرگتر و خوشبوىتر است . و قوتش با قوت اولى برابر است . اين نوع اخير در جاهاى سخت و در ميان پشته و تپه‌هايى كه خاك سرخ و زرد مختلط دارند مىرويد . گروهى پنداشته‌اند كه كاشم همان انگدان رومى است و اشتباه كرده‌اند . كاشم از انگدان كمى بلندتر و بسيار سفيدتر است . مزاج : در دوم گرم و خشك است . خاصيت : كاشم و بيخ و تخمش گدازنده ، لطافت‌بخش و بادشكن است . دردهاى ناپيدا را تسكين دهد . بلغم بندآمده را مىگدازد . چهارپايان از آن خورند بهرهء زياد دهند . با شراب بخورند ضد سرما است و اگر با فلفل باشد براى سرما خوب است اما پلك را زيان مىرساند . مفاصل : براى درد پشت خوب دارويى است . سر : بهترين داروى صرع و سبك عقلى است . ( كندذهنى ) . سينه : كاشم و بويژه بيخ و تخمش كه باهم باشند در علاج برنشيت ، دشوارى نفس ، نفس‌بلندى ( نفس الانتصاب ) ، سرفهء مزمن ، بسيار مفيد است . اگر بيخ كاشم را با عسل درآميزند و معجون شود و بليسند سينه را از رطوبتهاى لزج پاك مىنمايد . اندامان غذا : بادشكن است . دردهاى درونى را دوا است ، كاشم و بويژه\r\n\r\n\r\n","description":"","footnote":"\r\n( 1 ) - سعتر - پونه كوهى - منتهى الارب - سعتر - آويشن - بهمنيار - سعتر - سيسنبر - مرزنگوش وحشى - معين . سعتر - نوعى از آويشن كه بستانى آن را مرزه گويند - تحفه - و آنچه من به يقين مىدانم مرزهء كوهى است . - ه - در كردى سعتر را جاتره گويند و عرق آن را به منظور درمان شكم درد مىگيرند .\r\n","page_name":" 244 ","page_number":244},
  {"content":"\r\n\r\nبيخش در هضم طعام كمك كند . و با معده سازگار است . اندامان راننده : پيچش و درد روده كه ناشى از بادكردگى باشد علاجش با كاشم است . زايمان انسان و حيوانات را آسان كند . داروى عسر بول است . در مداواى درد زهدان و خفگى زهدان و دردهاى درونى مفيد است . اگر به مدت ده روز هر روزه افشرهء ساقهء اين گياه و تخمش را در سيكى ريزند و سه ( اونولوس ) بنوشند ؟ درد گرده بر طرف شود . كاشم عموما براى گرده خوب است . تناولش علاج چكميزك است و حيض را ريزش دهد . و از دردهاى ناپيدا مفيد است . تبها : گويند براى مداواى تب بلغمى بد نيست .\r\n\r\nسوس ( مهك ، شيرين‌بيان ) :\r\nمزاج : بيخ مهك مزاجش معتدل است و اگر به طرفى گرايش پيدا كند رو به حرارت و رطوبت است . ورم : افشره و بيخش داروى كژدمه مىباشند . قرحه : افشره‌اش براى زخمها بد نيست و مفيد است . چشم : بيخ مهك و افشره‌اش داروى ناخنه است و افشره‌اش مؤثرتر است . سينه : قصبة الريه را نرم كند . ريه را مىپالايد ، به نفع شش و گلو است ، صدا را صاف كند .\r\nاندامان غذا : آبش تشنگى را فرونشاند و براى التهاب معده داروى خوبى است . اندامان راننده : علاج سوزش بولى ، قرحهء گرده و مثانه و گرى مثانه است . تبها : از تبهاى كهنه مفيد است .\r\n\r\nسرنج ( آذرگون ) :\r\nتأثير شادنه دارد و از شادنه قويتر است . مزاج : سرد و خشك است . خاصيت : از اسفيداب سردشده قبوضيتى كسب كرده است اما از اسفيداب بسيار لطيف‌تر است و بازدارندهء خونريزىها است . قرحه : با روغن گل و موم مخلوط كنند دواى سوختگى است . اندامان راننده : در بازداشتن خونريزى بسيار مؤثر است .\r\n\r\nسقمونيا ( محموده ) :\r\nديسقوريدوس گويد : از يك بيخ گياهى سه ساقه به درازى سه ذرع يا چهار ذرع بيرون آمده‌اند كه چرب و كرك دارند . برگش به برگ ( عسنى ؟ ) يا لبلاب مىماند و از آن نرمتر است و سه‌گوش است . گلش سفيد و مدور و كاوكى و به سبد ميوه‌چينى مىماند و بويى گران دارد . بيخش دراز و به ستبرى زند است و سفيدرنگ و پرشير . شير اين گياه كه در قسمت بالاى بوته قرار دارد از بيخش بدست مىآورند . يعنى بيخش را مىشكافند و كاوكى مستدير در آن بوجود آورند . شير از بالاها به اين گودى كه در بيخ كنده‌اند مىريزد و در آنجا جمع مىشود و بوسيلهء صدف شير را برگيرند . بعضى از مردم پيرامون بيخ ، زمين را چال مىكنند و برگ گردو در چاله مىگسترانند و از آن پس بيخ را مىشكافند و شير گياه بر برگها ريزد و مىگذارند تا مىبندد و كمى خشك مىشود و آنگاه برمىدارند . تا شير محموده صاف و سبك و كم‌مايه و متخلخل اسفنج مانند باشد بهتر است . و نبايد در گزينش آن فقط به سفيدرنگى آن فريب خورند چنان كه اگر شيرهء جمشيرك و آرد گاودانه را به آن اضافه كرده باشند از سفيدرنگىاش نمىكاهد . گزينش : بهترين محموده آن است كه بىآلايش ، كبودرنگ مايل به سپيدى و همرنگ صدف صاف باشد . زود در دست خرد شود ، زود در آب بگدازد . و همين‌كه در آب حل شد آب را همرنگ شير سازد . و براى به كار بردنش بهتر آن است كه آن را در داخل سيب بر آتش بريان كنند و با آب كرفس\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبياميزند تا هيچ خطرى در بر نداشته باشد . محمودهء جرمقانى خوب نيست . و يكى ديگر از دستور آماده كردن محموده براى به كار بردن اين است كه محموده را در داخل سيب جاى دهند و سيب را در خمير پيچند بريان كنند و تخم شبت و تخم هويج بيابانى را به آن اضافه كنند و به روغن بادام بيالايند .\r\nديسقوريدوس گويد : محمودهء خوب بسيار زبان‌گز نيست . اگر زبان‌گز بود دليل اين است كه چيزى در آن ريخته‌اند و غش كرده‌اند . بدترين نوع محموده آن است كه از شام يا از فلسطين مىآرند كه اين هر دو نوع تقلبى هستند و يتوع را به آن اضافه كرده‌اند و متراكمند . مزاج : در سوم گرم و خشك است و گرمى از خشكى بيشتر است . خاصيت : زداينده و گدازنده است و دشمن معده و كبد است . آرايش : بهك و برص و لكه‌هاى سياه صورت را مىزدايد . زخم و قرحه : با عسل و روغن زيتون بپزند و ضماد كنند و بر زخم نهند فايده دهد . جوش : با سركه بر گرى چركين مالند خوب مىشود . مفاصل : با سركه و سوسن ضماد شود درد مفاصل و سرين را از بين ببرد و در علاج عرق النسا نافع است . سر : بيخ گياه و افشرهء آن با سركه و روغن گل سردرد را دوا كند . محموده را با سركه و روغن گل مخلوط كنند و بر پيشانى كسى كه سردرد هميشگى دارد بندند خوب مىشود . سينه : قلب را مىآزارد . اندامان غذا : با معده و كبد هيچ سازگار نيست و بسيار زيان در بر دارد . افسردگى آرد . دل بهم خوردن و تشنگى و بىاشتهايى بدنبال دارد . اصلاحش با يك برابر تخم كرفس و انيسون است . اندامان راننده : در اسهال دادن زرداب بسيار فعال است . اما اثرش در مملكتى تا مملكتى و از هوايى بهوايى فرق دارد . حتى من خودم در كتاب يكى از اطباء نسخهء آن را كه شربت اسهالى بود ديدم زياد از اندازهء متوقع بود . پس بايد طبيب قبل از هر چيز نيروى بيمار و قوت اندامان بيمار و هواى محيط زيست را در نظر بگيرد . آنگاه مقدار تناولى را تجويز كند . محموده زيان به روده مىرساند . و شايد از خوردنش بچه بيندازند . تناول وزن يك ( درخمى ) از بيخ گياه محموده مراره و بلغم را بيرون راند . بعضى گويند اگر كسى مقدار نيم درهم كه نسبتا خارج از حد معمولى است تناول نمايد ، در اول قبض مىشود بعدا به افسردگى برخورد مىكند و دلش بهم آيد و عرقى سرد مىكند و بعد از آن شايد به اندازه‌اى اسهال كند كه شخص را بميراند . اگر به قصد اسهال بىخطر استعمال كنند بايد وزن شش قيراط از بيخ گياه محموده را با كنجد يا تخمهاى ديگر مخلوط كنند و بخورند . بعضى از اطباء بر اين عقيده‌اند كه مقدار تناولى آن كه اسهال كامل دهد سه قاشق است . و اگر اسهال ميانه باشد دو قاشق و اگر حد اقل باشد يك قاشق كافى است . ليكن آنها كه اين دستور را داده‌اند دوا را به قرار زير درست مىكرده‌اند :\r\nشير گياه محموده : شش ( قوانوس ) . با شش قوانوس نمك مخلوط مىكردند و بخورد شخص مورد نظر مىدادند كه ما در اين دور و زمان چنين نمىكنيم . طبيبى گفته است : اگر به اندازهء كم از محمودهء كهنه تناول شود بول را ريزش دهد و اسهال نمىكند . و اگر با الوا - يا با لوبيا گرگى و نمك و تخمهاى خوشبوى باشد بسيار كمش همين كار را مىكند . اگر فتيله پشمى را با محموده بيالايند و بردارند بچه را در زهدان مىكشد . زهرها : تناولش يا ماليدنش بر اندام پادزهر نيش كژدم است .\r\n\r\nسكبينج ( سكبينه ) :\r\nدرخت سكبينه خودش بهره‌اى ندارد و هرچه هست در انگم آن است . گويند نوعى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاز بارزد گاهى تغيير يابد و سكبينه گردد . ليكن ديسقوريدوس گويد : سكبينه صمغ گياهى است به شكل خيار و در يكى از سرزمينها مىرويد . سكبينهء خوب از بيرون سرخ و در داخل سفيد و صاف است و بويش ميانه‌اى بين صمغ انگدان و بارزد است ، مزهء تند دارد . و گاهى سكبينه را با يكى از صمغها مخلوط مىكنند و تقلبى مىشود . گزينش : تا متراكمتر و صافتر باشد و رنگ رويه‌اش سرخ مايل به سفيدى و رنگ درونىاش سفيد مايل به سرخى باشد و زودتر در آب حل شود بهتر است . و هرآنچه از اصفهان آرند بسيار خوب است . اما نوعى كه به بارزد سفيد شبيه است و با بارزد مخلوط شده است بد است . مزاج : در سوم گرم و در دوم خشك است . خاصيت : گدازنده ، لطافت‌بخش ، بادشكن ، گرمىبخش و زداينده است .\r\nآرايش : سكبينه را در خوراك ريزند رنگ را زيبا كند . مفاصل : در علاج فالج و گسستگى ماهيچه و وترهاى ميان ماهيچه مفيد است . سكبينه را تناول يا حقنه كنند مواد ماندگار در سرين را اسهال دهد و درد سرد مفاصل را دوا كند . سر : داروى صرع است و سردرد سرد و ناشى از باد را تسكين بخشد .\r\nچشم : در چشم كشند تم از چشم براند و آماس پلك را فرو نشاند و لكه‌هاى داخل چشم را بزدايد و در علاج آب در چشم آمدن بهترين دارو است . سكبينه را در سركه بسايند و بر ورم جوماننده ( شعيره ) ى پلك نهند از بين برود . و قرحه‌هاى چشم را علاج كند . سينه : سه‌چهارم درهم از سكبينه را با آب فيجن فشرده خورند در علاج سينه درد و پهلودرد و سرفهء هميشگى ، و بدتنفسى نافع است . و سينه را از خلطهاى نارسيده پاك گرداند . اندامان غذا : در علاج استسقا خوب است ، آب زرد را بيرون ريزد . از سكبينه و بادام تلخ يا به جاى بادام تلخ ، فيجن يا عسل يا نان گرم ضماد سازند درد كبد را از بين ببرد .\r\nاندامان راننده : بخورند يا در حقنه به كار برند در علاج قولنج و درد و پيچش روده و از بين بردن سنگ گرده و مثانه مفيد است . سكبينه شهوت‌انگيز است . سكبينه را با ( ادرومالى - عسل داود ؟ ) مخلوط كنند و بخورند حيض را ريزش دهد ، بچه را در زهدان بكشد . شكم را ملايم و نرم خواهد كرد . خلط لزج و آب زرد را بيرون ريزد و در هرحال سكبينه براى درد زهدان مفيد است . تبها : از تبهاى هر روزه سودمند است . ( دائره ) زهرها : سكبينه را با شراب خورند . يا سكبينه را بر پوست مالند پادزهر نيش حشرات و ضد سم‌خوردگى است و در اين زمينه از بارزد بسيار مؤثرتر است .\r\n\r\nسقولوقندريون ( زنگى دارو ) :\r\nگويند گياهى است در سنگلاخهاى كم‌آفتابى رويد . بعضى گويند نوعى از پياز موش است و ديگر چيزها هم گفته‌اند . مزاج : در اول گرم و در دوم خشك است . خاصيت :\r\nلطيف ، تحليل‌برنده ، بسيار گرم نيست . اندامان غذا : براى سپرز بسيار مفيد است . برگ زنگى دارو را در سركه بپزند و مدت چهل روز با اسكنجبين بخورند درد طحال را به كلى از بين ببرد . زنگى دارو در تسكين سكسكه و علاج يرقان سودمند است . اندامان راننده : سنگ گرده و آبدان را خرد كند و بيرون ريزد .\r\nگويند اگر زنان زنگى دارو را به خود بندند مانع باردارى مىشود .\r\n\r\nسعالى ( پاخر ) :\r\nتركيبى از گوهر گرم و جوهر آبى است . مزاج : در گرمى و تندى معتدل است . ورم و جوش : برگ پاخر دملهاى تازه سربرآورده را تحليل برد و دملهاى داخلى را مىتركاند . برگ شاداب پاخر\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدر رسانيدن ورمهاى سرسخت و ديررس بسيار مؤثر است . قرحه : برگ سبز پاخر گرى چركين را بركند . چشم : در داروهاى تقويت ديد وارد است . سينه : گويند برگش و حتى تبخير برگش بهترين مسكن سرفه و علاج بلندى نفس ( نفس الانتصاب ) است .\r\n\r\nسيسارون :\r\nچوب گياه سياه‌دانه است و تلخى و گيرندگى دارد . مزاج : در دوم گرم و خشك است .\r\nخاصيت : گدازنده و اندكى قبض است . اندامان غذا : آب‌پز بيخش براى معده مفيد است . اندامان راننده : آب‌پز بيخش بول را ريزش دهد .\r\n\r\nسيون ( ترتيزك آبى ) :\r\nسيون همان قرة العين است كه در فصل قاف خواهد آمد . گياهى است در آبهاى راكد پيداست و نوعى بوى خوش دارد . اندامان راننده : خام و پخته‌اش در علاج سنگ و ديزانترى سودمند است .\r\n\r\nسومقوطون :\r\nگويند هميشه بهار است و گويند از تيرهء مهرگياه است و گويند و گويند . اين گياه دو نوع دارد قسمى در سنگلاخها رويد و قسمى ديگر سنگلاخى نيست . مزاج : سرد و خشك است و رطوبتى معتدل الحراره دارد و لطيف و تكه‌كننده است و لزجى پياز دشتى را دارد كه گدازندگىاش از آن است و تا اندازه‌اى جمع‌كننده و گيرنده است ليكن سردى و خشكى در مزاجش چيرگى دارد . نه بوى دارد و نه چندان شيرين است . آب دهن را گرد آورد و اجزاى گوشت را در ديك چنان بهم آرد كه گويى يكپارچه شده است . مفاصل : آب‌پزش داروى گسستگى در پى و وسطهاى ماهيچه و كنارهاى ماهيچه است و نمناك‌ها را بهم جوش مىدهد . سينه : زبرى گلو را از بين مىبرد . خون برآوردن را بند آرد . با عسلاب باشد شش را مىپالايد . اندامان راننده : در علاج قرحهء روده ، پوست‌اندازى روده ( سحج ) فتق آبى روده ، درد گرده ، سودمند است و گويند خونريزى حيض را بند آورد .\r\n\r\nسماق :\r\nسماق دو نوع است . سماق خراسانى ، سماق شامى كه از خراسانى كوچكتر است و عدس‌مانند و سرخرنگ است . هر كارى كه از اقاقيا ( صمغ خرنوب مصرى ) و گل سورى برمىآيد از سماق هم ساخته است . اگر سماق را در آب آن‌قدر بجوشانند تا به پرمايگى عسل درآيد در تأثير با افشرهء فيلزهره برابر است . مزاج : در دوم سرد و در سوم خشك است . خاصيت : گيرنده ، توانبخش ، بندآورنده است و سركه از آن لطيف‌تر است . سماق در قطع خونريزى بسيار مؤثر است و بعضى عقيده دارند كه حتى اگر سماق درسته را بر جاى خونريزى بندند كافى است . سماق تراوش صفرا را به اندامان درونى راه نمىدهد . آرايش : آب‌پز آن نوع از سماق كه به سماق رنگرزان مشهور است موى را سياه گرداند . ورم :\r\nجاى ضربت خورده را ضماد سماق بگذارند از آماس و خون بند شدن ( حصر ) جلوگيرى كند . از زياد شدن آماس مانع است و سماق داروى كژدمه مىباشد . قرحه : سرايت قرحه پليد را منع مىكند . مفاصل :\r\nآب‌پزش را بر درد استخوان مالند از آماسيدن جلوگيرى كند . سر : چرك و ريم گوش را از بين ببرد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nانگم سماق را در دندان كرم‌خورده گذارند درد را تسكين دهد . اندامان غذا : دباغ معده است . معده را قوى كند ، تشنگى را آرام بخشد . ترشى سماق اشتهاى خوراك برانگيزد . دل بهم‌آمدن ناشى از صفرا را آرام بخشد . اندامان راننده : بندآورندهء شكم ، بندآورندهء خونريزى حيض و غيره است . علاج پوست‌اندازى روده است . حقنه با سماق در علاج ديزانترى ، آب‌ريزى زهدان ، بواسير مفيد است . سماق در طعام باشد براى از بين بردن اسهال هميشگى ، قرحهء روده ، فساد معده خوب است .\r\n\r\nسلق :\r\nديسقوريدوس گويد : دو نوع سلق هست يكى سفيد و يكى سياه و هر دو چون داراى مادهء نطرونى هستند بدكيموسند . اصطيفان گويد : در اطراف بصره ، در جايى كه آن را دجلة العوراء - دجلهء يك چشم - گويند نوعى سلق بيابانى را ديديم كه شاخه‌هاى متعدد به درازى يك وجب از يك بيخ برآمده بودند . برگش همرنگ برگ ترتيزك آبى و تخمش بر سر شاخه‌ها بطور پراكنده وجود داشت . مزاج : به عقيدهء بعضى در اول خشك و گرم است . و بعضى گويند سرد است و اگر راست خواهى مزاجش مركب است . اما در تر مزاجى بيخش اختلافى نيست . خاصيت : سلق مادهء بوره‌اى دارد و لطافت‌بخش و گدازنده است و در باز كردن بندآمده‌ها از سوسن قوىتر است . نرمىبخش است . سلق سياه و بويژه اگر با عدس باشد قبض است . مادهء بوره‌اىاش گدازنده و خاكىاش گيرنده است . همه انواع سلق بدكيموس و كم‌غذا است و حالش حال ساير سبزيهاى خوردنى است . آرايش : افشرهء سلق و آب‌پز برگش تركهاى ناشى از سرما را دوا كند . در علاج داء الثعلب سودمند است . اگر لكه‌هاى سياه صورت را اولا بوسيله نطرون بشويند و بعدا برگ سلق بر آن گذارند سود بينند . افشرهء سلق زگيلها را برمىكند و قاتل شپش است . ورم : سلق در آب جوشيده را بر ورم گذارند تحليل برد و پخته گرداند . سلق را چنان كه هست بر زياده گوشتها ( توث ) گذارند مفيد است . ضماد سلق و سوسن را بر ورم گرم نهند نافع است . قرحه : برگ در آب جوشيدهء سلق داروى سوختگى است و اگر با عسل مخلوط باشد و بر پوست مالند علاج ( قوبا ) است . و ضمادش قرحهء پليد را به كلى بهبودى بخشد . سر : آب سلق را با زهرهء كلنگ در بينى كنند كج‌دهنى را خوب مىكند . و قرحهء بينى را از بين مىبرد . آب نيم‌گرم سلق را در گوش چكانند درد تسكين يابد . آب سلق را سرشويه كنند ؟ سپوسه را از بين ببرد . اندامان غذا : بيخ سلق كه مادهء بوره‌اى در آن زياد است براى معده بسيار بد است . هر معده‌اى هرچند قوى باشد از سلق به كزكز افتد و سوزشى حس مىكند . بدكيموس و كم‌غذاست . سلق به تنهايى و بويژه اگر با خردل و سركه باشد در باز كردن بندآمدهاى كبد و طحال از ملوخيه كارىتر است . بهتر آن است كه سلق را هميشه با ديك‌افزار و آبكامه بخورند . اندامان راننده :\r\nگويند سلق سياه و بويژه اگر با عدس باشد بندآورندهء شكم است . بىشك اگر سلق در آب آن‌قدر بجوشد تا از هم بپاشد قبوضيت آرد . با آبش حقنه كنند رسوبى - درد - را بيرون ريزد . هر نوعى از سلق سبب باد و قرقر مىشود و پيچش و درد شكم بدنبال دارد . اما اگر سلق با ديك‌افزار و آبكامه تناول شود از قولنج مفيد است .\r\n\r\nسذاب ( فيجن ) :\r\nديسقوريدوس گويد : فيجن انواع دارد : كاشتنى ، بيابانى ، كوهى . فيجن كوهى از\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nفيجن كاشتنى تند و تيزمزه‌تر است و با خوراك نمىخورند . اما فيجنى كه نزديك درخت انجير رويد حالش بهتر است . فيجن بيابانى نزد هر ملتى نام ويژه‌اى دارد . بعضى ( منعانوراعريون ) و بعضى ( مولى ) گويند .\r\nاين فيجن بيخش يكى و شاخه‌هاى بسيار دارد و برگش از فيجن ديگر بسيار درازتر است . بويش گران و گلش سفيد و تاج گل‌هايش از تاج گلهاى فيجن ديگر كمى بزرگ‌تر و سه‌گوشند . تخمى در تخمدانها است به سرخرنگى مايل است و سه‌گوشه و بسيار تلخ‌مزه است . در پاييز تخمش رسيده مىشود و از آن استفادهء دارويى مىبرند . نوعى ديگر از فيجن هست كه بيخش سياه و در زمينهاى مرطوب مىرويد .\r\nگزينش : بهترين نوع فيجن كاشتنى آن است كه در همسايگى درخت انجير است . مزاج : فيجن تر در دوم گرم و خشك است . فيجن خشكيده در سوم گرم و خشك است . فيجن خشكيدهء بيابانى چنان كه گويند در چهارم گرم و خشك است . خاصيت : تكه‌كننده ، گدازنده ، بسيار بادشكن ، پالايندهء رگها ، قرحه‌آور و گيرنده است . آرايش : با نطرون علاج بهك سفيد و زگيل و زياده‌هاى گوشتى ( توث ) است . فيجن بوى پياز و سير را مىزدايد . و داروى داء الثعلب است . ورم و جوش : فيجن بيابانى را بكوبند و با نمك ضماد كنند و بر اندام گذارند ورم گرم بوجود آورد . اگر بر خنازير گردن و زيربغل نهند تحليل مىبرد . صمغ فيجن در اين كارها مؤثرتر است . زخم و قرحه : با روغن و عسل قاطى كنند و بر قوبا مالند مفيد است .\r\nبا سركه و اسفيداب باشد علاج مورچگى و باد سرخ و قرحهء كهنه است . اگر با مر مخلوط كنند و بر قرحه چسبانند فايده بينند . مفاصل : خوردن فيجن ، يا ضمادش كه با عسل باشد در علاج فالج و عرق النسا و درد مفاصل سودمند است . سر : بوى سير و پياز را مىزدايد ، با قاوت ضماد شود داروى سردرد هميشگى است . با سركه در بينى كنند خون‌دماغ بند آيد . افشره‌اش در پوست انار گرم كنند و در گوش چكانند گوش را پاك كند و درد و صداها و وزوز را خاموش مىنمايد . كرم گوش را مىكشد يا زنده بيرون آورد . و بر قرحهء سر مالند خوب دارويى است . چشم : فيجن و بويژه افشره‌اش كه با افشرهء رازيانه و عسل مخلوط كنند و به چشم كشند يا بخورند ديد را تقويت كند . فيجن را با قاوت ضماد كنند و بر چشم گذارند تپش و التهاب چشم را فرو نشاند . اگر از فيجن و رازيانه و مر و عسل مرهم درست كنند و بر پيرامون چشم مالند كم‌سويى را از بين ببرد . سينه : آب‌پز فيجن تر با شبت خشك در علاج سينه‌درد خوب است و بقول روفس دواى دشوارنفسى است و درد شش و پهلوى و سرفه و درد دنده‌ها را بر طرف كند . اندامان غذا : فيجن را در شراب بپزند و بخورند ، يا با انجير ضماد كنند در علاج استسقاى گوشتى و استسقاى خيگى نافع است . اگر يك درهم تا دو درهم تخم فيجن بخورند ؟ سكسكهء بلغمى را تسكين دهد ، گوارشى است و اشتها مىآورد و معده را توان بخشد و در علاج سپرز مفيد است . اندامان راننده :\r\nآب پشت را مىخشكاند و قطع مىكند . آرزوى جماع را به كلى از بين مىبرد . هر دو نوعش قبوضيت دهند .\r\nدرد و پيچ روده را علاج است . با فيجن و روغن زيتون حقنه كنند درد قولنج تسكين يابد . با عسل مخلوط كنند قرحهء معده را شفا دهد . فيجن را در روغن زيتون بجوشانند و بخورند داروى كرم است . هر دو نوعش زائده‌ها ( بيرون ريختنىها ) ى تن را بوسيلهء ريزش بول بيرون ريزند و هر دو قبوضيت دهند .\r\nضماد فيجن و برگ دهمست ورم رگهاى خايه را فرونشاند . اگر فيجن را خرد كنند و بسايند و با عسل بياميزند و آلت تناسلى زن را تا پيزى بدان بيندايند . يا اينكه فرزجه شود و بردارند دردى كه از اثر اختناق\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nزهدان روى دهد بر طرف شود . تبها : خوردن فيجن يا تن‌اندايى به روغنش از تب و لرز مفيد است .\r\nزهرها : با زهرها مقاومت مىكند . كسى كه از مسموم شدن مىترسد يا بيم نيش جانور سام دارد ؟ وزن يك درهم تخم فيجن ، وزن يكدرهم برگ فيجن را با شرابى بخورد و اگر اين دوا مخلوط با انجير و گردوى كوبيده باشد بسيار نافع‌تر است . زياد خوردن فيجن بيابانى سم قاتل است .\r\n\r\nسقنقور ( ريگ ماهى ) :\r\nورل نيل مصر است و در آنجا شكار مىشود . و چنين پندارند كه نسل تمساح است و در خشكى مىزيد . گزينش : مفيدترين اجزايش پيرامونهاى گرده است . اندامان راننده : آرزوى جماع را به حدى برانگيزد كه تا سوپ عدس و كاهو نخورند فرو ننشيند .\r\nسيسبان « 1 » ؟ : معتدل . خاصيت : ملين . سينه : سينه و گلو را نرمى دهد . اندامان غذا : سيسبان و بويژه اگر با تخمش باشد تشنگى را تسكين دهد . اندامان راننده : شكم را ليونت دهد .\r\n\r\nسرمق ( سرمك ، اسفناج رومى ) :\r\nسرمق همان گياه است كه آن را قطف گويند و يكى از سبزيهاى مشهور است . و دو نوع است . بيابانى و كاشتنى و هر دو نوعش را مىپزند و مىخورند . مزاج : در اول سرد و تر و بعقيدهء بعضى مزاج معتدل دارد .\r\n\r\nسام ابرص :\r\nاين همان وزغ بيابانى است و بعضى خلاف اين گويند . آرايش : وزغ را بكوبند و بر زخم گذارند خار و پيكانها را برمىكشد . و بر زگيل و ميخچه نهند برمىكند . گويند گوشت وزغ را با روغن زيتون مخلوط كنند و بر سر كچل مالند موى برآرد . خاصيت : خون و شاش وزغ را با آب بپزند و كودكى كه فتق بچگانه دارد در آن نشيند فايده‌اش شگفت‌آور است . گاهى با شاش يا خون وزغ كمى مسك مىآميزند و در آلت تناسلى كودك نهند در منع و علاج فتق بسيار سودمند است . سر : گويند اگر سر وزغ را خرد كنند و بكوبند و بر دندان كرمخورده و دردمند گذارند درد را تسكين دهد و همچنين كبد وزغ درمان دندان‌درد است . زهرها : شكم وزغ را مىدرند و بر جاى نيش كژدم نهند درد را آرام كند .\r\n\r\nسلحفاة ( لاك‌پشت ) :\r\nلاك‌پشت بيابانى هست و لاك‌پشت آبى هم هست . سر : گويند خون لاك‌پشت بيابانى را بر آتش گرم كنند داروى صرع است . زهرهء لاك‌پشت علاج زخم دهان است و در سوراخ بينى بيمار صرع چكانند مفيد است . سينه : تخم لاك‌پشت سرفهء كودكان را دوا كند . زهره‌اش بر كام مالند علاج خناق است . زهرها : خون لاك‌پشت آبزى مخلوط با پنيرمايه پادزهر حشرات موذى و مسموم يتوع است .\r\n\r\n\r\n","description":"","footnote":"\r\n( 1 ) - سيسبان - حب الفقد . تخم گياه پنج‌انگشت ( معين ) . سيسبان درختى است ( منتهى الارب ) . شايد صحيحش قول منتهى الارب باشد . زيرا پنج‌انگشت در باب باء ذكر شد . و اگر تخم بود نفرموده با تخمش .\r\n","page_name":" 251 ","page_number":251},
  {"content":"\r\n\r\n\r\nسمانى ( وشم ، بلدرچين ) :\r\nمحتاج به معرفى نيست . مفاصل : از خوردن گوشت بلدرچين شايد كشيدگى ( تمدّد ) و ترنجيدگى روى دهد . انگيزه‌اش نه اين است كه از خربق مىخورد . بلكه اين تأثير از گوهرى است كه در او موجود است و اگر خربق مىخورد از آن است كه با خربق هم‌مزاج است .\r\n\r\nسكر ( شكر ) :\r\nنىشكر با شكر هم‌مزاج و از شكر نرمىبخش‌تر است . مزاج : عموما شكر در آخر اول گرم و تر است و گرمى در شكر تبرزد كمتر است . شكر كهنه در اول تر ولى گرايش به سوى خشك‌مزاجى دارد . و تا كهنه‌تر شود اين تمايل به خشكى بيشتر شود . خاصيت : نرم‌كننده ، زداينده و شستشودهنده است . شكر سليمانى و بويژه قند مكرر ( پانيد ) و گز انگبين نىشكر بيشتر نرمىبخش است . در زدودن و پاك نمودن شكر از عسل كمتر نيست و تا كهنه‌تر شود لطيف‌تر گردد . چشم : آنچه به انگم شبيه و از نيشكر گيرند چشم‌روشنى است . سينه : سينه را نرمش دهد و زبرى را مىزدايد . اندامان غذا : براى معده خوب است . ليكن براى معده‌اى كه صفرا در آن پيدا مىشود زيان‌آور است و در اين صورت شكر به صفرا تبديل مىشود . شكر راه‌بندانها را باز كند ، تشنگىآور است و نه به اندازهء عسل و بويژه شكر كهنه تشنگىآورتر از تازه است . شكر كهنه خون تيره و پرمايه بوجود آرد . بلغم را از معده مىزدايد . نيشكر در استفراغ مددكار است . اندامان راننده : هر شكرى و بويژه آنچه بر بالائيهاى نيشكر نشيند و تو گويى نمك است ، اسهال‌آور است . شكر سليمانى و شكر سرخ بيشتر از ساير نوع شكر ليونت دهند . شايد بادزا باشد و شايد بادشكن باشد . شكر و روغن بادام در علاج قولنج مفيد است .\r\n\r\nسكر العشر ( گزانگبين استبرك ) :\r\nگزانگبينى است كه بر استبرك نشيند و به تكه‌هاى نمك مىماند . با اينكه مزه‌اش شيرين است كمى گسى و تلخى در آن حس مىشود . گز استبرك يمن سفيد است و آنچه ره‌آورد حجاز است سياه‌رنگ باشد . خاصيت : به علت گسى كه دارد زداينده است . چشم : ديد را قوى كند .\r\nسينه : بنفع شش است . اندامان غذا : با شير شتر داروى استسقا است . و چون از ساير شكرها كمتر شيرين است كمتر تشنگى آرد . با معده و كبد سازگار است . اندامان راننده : براى گرده و آبدان خوب است .\r\n\r\nسمن ( روغن ) :\r\nروغن در رسانيدن ، نرم كردن ، سستى دادن ، از كره قوىتر است . و ساير كارهاى كره را انجام مىدهد . هرچه را ما در فصل ( ز ) راجع به كره نوشته‌ايم ( زبد ) . مىتوانند بر اين فصل اضافه كنند .\r\nمزاج : در اول گرم و تر است . خاصيت : در تنهاى سخت بىاثر است و در بدنهاى نرم و متوسط در نرمى و سفتى رسانندگى و گدازندگى دارد . مثلا در ورم بيخ گوش و بويژه ورمهاى بيخ گوش زنان و كودكان را نرم مىسازد . و همچنانكه گفتيم در بدنهاى سخت كارش سكه نيست . سر : ورم پشت گوش نازك‌اندامان را علاج است . سينه : روغن به تنهايى و بويژه اگر با عسل و شكر و بادام تلخ همراه باشد ، بلغم و مواد ناسازگار سينه را بيرون آرد و سينه را نرم نگه مىدارد . اندامان راننده : بادام كه نوعى قبوضيت دارد اگر با روغن خورند كه ملين است ، ممكن است قبضى آرد و ممكن است ملين باشد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nزهرها : خوردن روغن در دفع گزند سم خوردگى مفيد است .\r\n\r\nسنبل :\r\nدو گونه سنبل هست . يكى سنبل الطيب است كه آن را سنبل العصافير هم گفته‌اند . دومى ناردين است كه عبارت از سنبل رومى است . گونه‌هايى ديگر از سنبل را با نام‌هاى مختلف مىيابيم كه منتسب به اين دو نوع نامبرده مىباشند . سنبلى كه ( اقليطى ) نام دارد از سنبل بنام سنبل هندى و سورى در هر خصوصى ناتوانتر است مگر در ادرار بول كه در ريزش بول تأثير زياد دارد . سنبلى هست كه ستبر است و آن را سنبل غليظ گويند اين‌گونه سنبل با سنبلى كه آن را سنبل سورى ( منسوب به سوريه ) ناميده‌اند در تأثيربخشى تقريبا برابر است . بوتهء سنبل غليظ كوچك است گل را از وسطش برمىكشند و به كار مىبرند .\r\nگاهى بعضى از فروشندگان دارو گياه ديگرى را به جاى سنبل مىفروشند اما بايد دانست كه آن گياه تقلبى بوى گران دارد و با بوى سنبل متفاوت است . از تيرهء سنبل رومى - ناردين - سنبل كوهى است كه برگش به برگ كاجيره شبيه است و شاخ و برگهايش همگى زرد و صاف و بىخار است . نه ساقه دارد و نه گل و ثمر بيشتر از يك بيخ دارد و لااقل دو يا بيشتر از دو بيخ در زيرزمين دارد . ديسقوريدوس گويد :\r\nسنبل دو نوع است : يكى را سنبل هندى و ديگرى را سنبل سورى گويند . و اين نوع اخير را كه نسبت به سوريه داده‌اند از سرزمين سوريه نيست بلكه آن را از كوهسارانى مىچينند كه هم‌مرز سوريه است و بعضى از آن را از نزديكيهاى هندوستان آورند . و آن نوع اولى كه به سنبل هندى مشهور است نيز انواع دارد .\r\nگونه‌اى را سنبل « غنغيطس » گويند و منتسب به كوهى است كه رويشگاه اين‌گونه سنبل است و آن كوه در كنار رودخانه‌اى است كه آن را رود « غنطيس » نامند . اين‌گونه از سنبل به علت اينكه در جاهاى بسيار مرطوب نشو و نما مىكند قوتش از سايرين كمتر است ، يك بيخ دارد و بلند مىشود و گلهايش انبوه و برهم ريخته و درهم آويخته و بسيار خوشبوى مىباشد و تا بوته بلندتر است سنبل بيشتر مىدهد . ديگر نوع از سنبل هندى همان سنبل كوهى است كه از آن ياد نموديم . سنبل كوهى خوشبوىتر از غنغيطس است و سنبل كوتاه دارد بويش شبيه بوى مشك زمين است . و در هر كنشى با سنبل سورى برابر است .\r\nنوعى ديگر از سنبل است كه به ( گياه باردس سقاريطقى ) مشهور شده و اين نام را از جاهايى كسب كرده كه اكثرا در آنها پيدا مىشود . اين سنبل از ساير سنبلها سفيدرنگ‌تر است و شايد گلى كه مىدهد از وسط ساقهء آن بيرون آيد . بوى اين سنبل سفيد به بوى گياه بيش كه سم است شباهت دارد و بايد از به كار بردن آن پرهيز كنند و نبايد به كار ببرند . ممكن است سنبل الطيب را آب بزنند و بفروشند . آبديده‌اش معلوم است كه به سفيدى تبديل خواهد شد و از پژمردگى آن مىتوان دريافت كه آب زده‌اند يا نه ؟ - و بايد در وقت خريدن تأكيد كرد كه خاك با آن نفروشند . بعضى از فروشندگان بنوعى ديگر تقلب در سنبل مىكنند . شكرآب را با سرمه مىآميزند و بر سنبل كوبيده مىپاشند تا ريزه‌ها برهم مىآيد و بهم مىچسبند و سفت و گران‌وزن و يكپارچه مىشود و آنگاه مىفروشند . كسى كه اين دارو را مىخرد بايد دقت كند كه خاك با ريشه‌هايش نباشد و اگر احيانا خاك و گلى در آن باشد بايد آن را ببيزند و خاك را جدا كنند . خاكى كه با سنبل مخلوط است براى دست‌شويه بسيار خوب است . گزينش : ديسقوريدوس گويد : بهترين نوع آن سنبل سورى است كه رنگش به زعفرانى مايل است و پرزهاى زياد دارد و سنبلش كوچك است و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nخوشبوى و شبيه به مشك زمين و مزه‌اش زبان‌گز است . سنبل هندى از سورى كم‌اثرتر است ، از سورى درازتر و سنبلش بيشتر است . سنبلها پيچيده‌اند و بوى گران دارد و در دست بمالى كليهء پيچش بسيار زود خرد مىشود . و گردى سياه‌رنگ و بسيار مىپراكند . گاهى اوقات سنبل‌فروشان سنبل را در آب گرم مىخيسانند و بعدا بوسيلهء سرمه آن را گران‌وزن مىكنند و بعد از اين دغلكارى مىفروشند . بايد مواظب بود و مىتوان از تغيير رنگ دادن و پژمرده شدن آن تقلبى و صحيح را از هم بازشناخت و دلائلى ديگر هم از قبيل كم‌قوتى ، كم‌مزگى ، كم‌بويى ، درست و نادرست را از هم جدا مىسازد . سنبل سياه هندى بهتر از سنبل سرخ هندى است . و در قسم ناردين ( سنبل رومى ) تا تازه‌تر و خوشبوتر است و تا بيخهايش بسيار و پرمايه و ديرشكن باشد بهتر است . اما آن قسم از ناردين كه رنگ ساقه‌اش مايل به سفيدى است . و بويژه آن نوع كه ساقه‌اش در وسط قرار گرفته خوب نيست و تا گران‌بوىتر باشد كم‌ارزش‌تر است .\r\nمزاج : در اول گرم و در دوم خشك است . خاصيت : بازكننده و تحليل‌برنده است . سنبل هندى بسيار گيرنده است و حرارت كم دارد - چون سنبل را بچشى نخست بىمزه است و بعدا گرمى و تندى از آن حس مىشود - گرد سنبل را بر تن پاشند منع عرق بسيار كند . خاكى كه با سنبل است براى شستشو بسيار خوب است . ورم و جوش : آماسها را تحليل مىبرد . قرحه : رطوبت قرحه را مىخشكاند . سر :\r\nرطوبتهاى ناشى از سرما را منع كند و مغز را توان بخشد . چشم : هر نوع سنبلى اگر با داروى در چشم كشيدن قاطى شود يا گرد آن را با سرمه‌كش بر پلك مالند ؟ مژهء ريخته را بازروياند . و به عقيدهء من در اين كنش سنبل الطيب از ساير انواع سنبل مؤثرتر است . سينه : همه انواع سنبل تپش ( خفقان ) را آرام بخشد ، سينه و شش را مىپالايد . رسيدن مواد ناجور را به معده منع مىكند . اندامان غذا : راه‌بندان كبد و معده را باز كند ، معده را توان بخشد ، همه انواع سنبل در علاج يرقان مفيد است و مانع رسيدن مواد بد به معده است ، سوزش معده را تسكين دهد . هر سنبلى را كه با شراب بخورند در علاج سپرز نافع است .\r\nو اگر با آب سرد خورند دل بهم خوردن را تسكين دهد . اندامان راننده : هر سنبلى ادرار دهد . اما سنبل ( اقليطى ) كه كم‌مايه‌تر است و كمتر قبوضيت دارد در ريزش بول قوىتر است . در آب‌پز هر سنبلى بنشينند در علاج آماس زهدان نافع است ، درد گرده را تسكين دهد و مواد بد را به روده راه نمىدهد . در بند آوردن خونريزى زياده از حد كه براى زهدان روى دهد خاصيت ويژه‌اى دارد .\r\n\r\nسليخه ( دارچين ختايى ) :\r\nچندين نوع دارچين ختايى هست : نوعى سرخرنگ ، خوشبوى ، خوشمزه است . نوع دوم مزه‌اش مزهء فيجن است . نوع سوم سياه مايل به بنفشى است و بوى گل سورى مىدهد .\r\nنوع چهارم سياه‌رنگ ، بدبوى ، پوستى نازك و تركيده دارد . نوع پنجم رنگش مايل به سفيدى ، بوى گندنا مىدهد . نوع ششم لوله‌هاى باريك و توخالى دارد . گويند چيزى هست كه به دارچين ختايى شبيه است و تبديل به دارچين مىشود . و من از شخصى كه جاى اعتماد بود شنيدم كه دارچين ختايى پوست درختى است كه به درخت دارچين مىماند و آن را از مملكت چين مىآورند . دارچين ختايى در اثر بخشيدن كار دارچين كند و ليكن ناتوانتر از دارچين است ، اما اگر نوع خوب باشد با دارچين برابر است . ديسقوريدوس گويد : دارچين ختايى انواع بسيار دارد . در سرزمين عرب در جاهايى كه گياهان ديك‌افزارى رويد پيدا\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nمىشود . پوست ساقهء دارچين ختايى ستبر است . برگش به برگ گونه‌اى از سوسن مىماند . و ساير انواعش بىارزشند . گزينش : بهترين نوعش آن است كه رنگش سرخ روشن ، صاف و هموار ، چوبش مستطيل ، لوله‌اش ستبر ، سوراخ ميان لوله‌اش تنگ ، زودشكن ، پرمايه ، خوشبوى ، زبان‌گز باشد ، زبان را جمع كند . نوع سياه بد است و ممكن است الياف آن را به كار برد ليكن از چوبش بهره‌اى بدست نمىآيد .\r\nمزاج : در سوم گرم و خشك است . خاصيت : بادهاى متراكم را مىپراكند ، اندكى قبوضيت دارد ، زياد تند است ، بسيار لطيف است ، و تندى را تكه‌تكه كند - از قبوضيتى كه دارد كمك مواد گيرنده و از تحليلى كه در او است كمك مواد اسهالى است . و چون گدازنده و گيرندگى و لطافت دارد اندامان را تقويت مىنمايد . ورم : ورمهاى سرد و گرم درونى را مىگدازد . قرحه : با عسل بر قرحهء نرم مالند مفيد است .\r\nچشم : از آنجا كه داراى نيروى گيرنده و تحليل‌برنده است در داروهاى چشم وارد است . سينه : با سينه سازگار است . اندامان غذا : شربت دارچين ختايى يا شرابى كه با دارچين ختايى آميخته شده براى كبد و معده خوب است . اندامان راننده : بول و حيض را ريزش دهد و بويژه اگر سبب بند آمدن خلط غليظ باشد تأثيرش زياد است . درد گرده و آبدان را تسكين دهد . در آب‌پزش نشينند در علاج فراخ شدن زهدان و لغزيدن زهدان نافع است . دود دارچين ختايى و تناول آب‌پز دارچين ختايى نيز در علاج بيماريهاى زهدان كه ذكر شد سودمند است . دارچين ختايى را در شراب ريزند و شراب را بخورند در علاج عسر البول بسيار خوب است . بعضى چنين پنداشته‌اند كه دارچين ختايى سبب برانداختن بچه مىشود . زهرها : براى دفع گزند از نيش مار مىخورند . جانشين : براى مخلوط كردن با داروها بايد به جاى دارچين ختايى دو برابر دارچين استعمال كنند .\r\n\r\nسويق ( قاوت ) :\r\nدر بحث گندم و جو صحبت از قاوت شده است . قاوت با سينه سازگار است .\r\n\r\nسمسم ( كنجد ) :\r\nاز هر تخمى چرب‌تر است و همين است كه زود تغيير يابد و فاسد شود . بعضى گويند روغن كنجد تنها براى بيماران سودايى نافع است كه گرمى و ترى افزايد . ارسيمون كه نوعى از كنجد است بدمزه است . گزينش : جرمش از روغنش قوىتر است . خاصيت : گرمىاش معتدل ، چسبنده ، نرم‌كننده ، سستىبخش ، در روغنش غلظتى هست . كنجد در روغن جوشيده كم‌زيان‌تر از كنجد عادى است . آرايش : خوردن كنجد و روغن كنجد ، ماليدن روغن كنجد بر پوست : در علاج لكه سبز ناشى از ضربت ، لكهء خون منجمد ، زبرى و تركهاى سودايى ، سودمند است . كنجد و بويژه پوست كنده‌اش فربهى دهد . روغن كنجد و بويژه افشرهء ساقه و برگش موى را دراز كند و سوزنى ( ابريه ) را از بين ببرد . آس را در روغن كنجد بجوشانند موى را از ريزش نگاه دارد و بن موى را تقويت كند و سخت گرداند . ورم : ورم گرم را نرم كند . زخم و قرحه : علاج سوختگى است . روغن كنجد را با آب الوا و آب مويز خورند خارش بلغمى و خونى از بين مىرود . مفاصل : ضماد كنجد ستبرى عصب را سرحال آرد . سر : روغن كنجد مخلوط با عطر گل سردرد بسيار گرم ( احتراقى ) و سوزان را تسكين دهد . افشرهء بوتهء كنجد داروى ( ابريه ) سوزنى است . چشم : ضماد كنجد التهاب و آماس چشم را فرو نشاند . سينه : در علاج\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nتنگ‌نفسى و برنشيت مفيد است . اندامان غذا : دل‌بهم‌آور است . براى معده بد است ، زود سير گرداند و اشتهاى خوراك از بين ببرد . ديرهضم است و اندامان درونى را سستى دهد . تشنگى آورد . غذايى بسيار چرب مىدهد . كنجد پوست‌كنده دير سرازير مىشود ، اگر با پوست باشد زودتر از پوست‌كنده به معده مىرسد . عموما كنجد براى معده خوب نيست اما اگر در روغن بجوشد كمتر ضرر دارد . و اگر با عسل خورند هيچ ضرر ندارد . اندامان راننده : براى قولون مفيد است . كنجد خيس شده در آب در ريزش دادن حيض بسيار قوى است و تا درجه‌اى است كه سبب انداختن بچه مىشود . اگر كنجد را در آب خيسانند و با تخم خشخاش و تخم كتان كه هر سه در وزن برابر باشند بخورند آب پشت را فزونى دهد و شهوت‌انگيز است . زهرها : پادزهر مار شاخدار است .\r\n\r\nسمك ( ماهى ) :\r\nگزينش : در اختيار ماهى بايد دقت كرد كه بسيار بزرگ و كلفت و سخت گوشت نباشد .\r\nخلمى نباشد - بو نگرفته باشد . بسيار خشك و بسيار چرب خوب نيستند . ماهى سفت گوشت ، پيه‌دار و بو گرفته بد است . بهترين گوشت ماهى آن است كه مىتوان با دست آن را از هم جدا نمود . از ماهيهاى سفت گوشت بايد كوچكتران را برگزيد و از ماهيهاى سست‌گوشت بزرگ‌جثه خوب است اما بسيار بزرگ نباشد . خوردن گوشت ماهى سفت‌گوشت نمك سوده‌اش بهتر از تازه شكار شده است . بهترين نوع ماهيها به ترتيب : شبوط ، ( بنّى ) ، مارماهى ، ( كنعد ) « 1 » ، ( فرسيوك ؟ ) است و گوشت ( ساج دريايى ؟ ) هم بد نيست . گوشت ( رجز ) « 2 » و سبله‌ماهى كه غليظند خوب نيستند . خوبى و بدى ماهيها نسبت به محيط زيست است . بهترين جاى براى ماهى خوب آبگيرهاى سنگى و در درجهء دوم آبهايى است كه بر ريگزار جارى هستند . آبگيرهايى شيرين و روشناب و دور از آلايش پليديها خوب است . آبگيرهاى سياه گل ، مرداب ، آبهاى بيابانى ، درياچه‌هايى كه چشمه در آن نجوشد و به رودخانه‌اى نپيوندد ماهى خوب پرورش نمىدهند . ماهى دريا خوب و لطيف است و در ميان آنها بهترش آن است كه هميشه در دريا است و جايى كه به شنا مىپردازد و جايى كه بدان پناه مىبرد باز و سرگشاده باشد و در وقت پر زدن جسمش با باد تماس پيدا كند . هرآنچه از ماهيها در آبخيزها و آبهاى سريع الجريان زندگى مىكنند ؟ ناگزير از ماهيهاى ديگر كه در آبهاى آرام مىزيند ورزشكارترند و گوشتشان مفيدتر است . ماهيهاى دريايى عموما خوب و گوشت لطيف دارند و در ميان آنها هرآنچه پناهگاهش كنار آبهاى سنگى يا رملى است و گردشگاهش آبخيزهاى پرحركت است بهتر است . ماهيهايى كه از دريا به سوى رودخانه‌ها راهى مىباشند چون بر ضد مجراى آب در حركتند و بسيار پر مىزنند ، ورزشكارتر از ديگران و مفيدتر از سايرين مىباشند .\r\nگزينش ماهى نسبت به خوراكى كه از آن تغذيه مىكند : ماهيهايى كه ريشهء گياهان خوب و گياهان پسنديده مىخورند بهتر از ماهيهايى هستند كه از ريشهء گياهان بد يا از آت‌وآشغال و پليديها كه مردم در\r\n\r\n\r\n","description":"","footnote":"\r\n( 1 ) - كنعد : بر وزن جعفر - نوعى ماهى دريا ، ( منتهى الارب ) .\r\n( 2 ) - رجز : صدفيها كه دريا بيرون اندازد ( المنجد ) .\r\n","page_name":" 256 ","page_number":256},
  {"content":"\r\n\r\nآب مىريزند تغذيه مىنمايند . چيزهايى كه مردم در آبها مىريزند حتى اگر مواد خوب باشد باز براى پرورش ماهى خوب مناسب نيست . طرز خوردن ماهى : بهترين خوراك ماهى آن است كه اسفيدوا باشد .\r\nو در درجهء دوم كه برطبق بريان كنند . ماهى در روغن سرخ شده با ادويه‌جات براى كسانى كه معدهء نيرومند دارند خوب است . اما برشته‌اش غذايىتر و ديرتر به معده مىرسد . ماهى پخته برعكس ماهى برشته و سرخ كرده زودتر سرازير مىشود . بهترين طريقهء پختن ماهى آن است كه اول آب را بجوشانند و ماهى را در آب جوشيده اندازند . از ماهيهاى نمك‌سود هرآنچه تازه‌تر است بهتر است و در درجهء دوم هرآنچه مدت نمك‌سودنش نزديكتر باشد بهتر است . ماهى شور در سركه پرورده و ديك‌افزار زده از ديگر شورماهيها بهتر است . آب‌پز ماهى شور و بويژه آب‌پز ماهى ( جرّى ) نمك‌سود بسيار تنقيه‌كننده است و در حقنه‌هاى خشكاننده به كار مىبرند . مزاج : همه انواع ماهى سرد و ترند . و كوسه‌ماهى و جرى و مارماهى سرد و ترترند و بعضى از ماهيها نسبت به غير خود كمتر سردند . ماهى شور گرم و خشك است و تا كهنه‌تر شود گرمى و خشكى زيادتر مىشود . آب‌پز ماهى شور هم‌مزاج و هم‌كنش آبكامه است .\r\nخاصيت : ماهى تازه بلغم آبكى بوجود آورد . اعصاب را سستى دهد . تنها با معده‌اى سازگار است كه بسيار گرم باشد و خونى كه از او توليد مىشود رقيق است . پوست نوعى ماهى كه در آبهاى اطراف بيت‌المقدس پيداست و آن را ( سيفيانوس ) گويند ، اگر بسوزانند و خاكسترش را در چشم چهارپايان ريزند سفيدى چشم را از بين مىبرد . هر نوع از ماهى نمك‌سود و بويژه كه ماهى جرى باشد ؟ پيكان و خارها را برمىكشد . زخم و قرحه : سر ماهيهاى خشكيده در آفتاب ( قديد ) بسوزانند . سوخته‌اش گوشت زيادهء قرحه را بركند ، سرايت قرحه را منع كند . زگيلها و توث را از بين ببرد . آب‌پز ماهى شور قرحه‌هاى گنديده را شست‌وشو دهد و در علاج آنها مفيد است . ماهيابه و ساير ماهىهاى كوچك در علاج قرحهء متعفن سودمندند . مفاصل : با آب‌پز ماهى شور چندين بار حقنه كنند در علاج درد سرين بسيار مفيد است . آب‌پز ماهى تازه اعصاب را سست كند . سر : ماهيهاى ريزى كه شاميان آن را ( حير ) « 1 » گويند اگر از آنها آبكامه تهيه شود و بدان مضمضه كنند زخمهاى پليد دهان شفا يابد . لرزماهى ( رعاد ) زنده را نزديك سر دردمند كنند ؟ سر را كرخ كند و احساس درد از بين مىرود . چشم : پوست سيفيانوس را بر پلك گر شده مالند مفيد است . پوست سيفيانوس را مىسوزانند و يكى از داروهاى چشم بشمار مىآيد . چنان كه اگر با نمك مخلوط باشد و در چشم كشند ناخنه را مىزدايد . خوردن ماهى سرخ كرده سبب تم چشم مىشود .\r\nسينه : جرّى تازه و نمك سود در تنقيهء قصبة الريه و صاف نمودن صدا مفيد است . سر ماهيهاى خشك‌شدهء نمك‌سود ، داروى آماس زبان كوچك است . مادهء سريشمى ماهى را در سوپ ريزند و بخورند مانع خون برآوردن است . اندامان راننده : چينه‌دان ( تخمدان ) « 2 » ماهى سيفيانوس ملين است ليكن به زحمت هضم مىشود . خوردن گوشت جرى تازه و آب‌پز هر نوع از ماهى ملين است . سر ماهيهاى ريز نمك‌سود در آفتاب خشكيده در علاج تركهاى اطراف پيزى بسيار سودمند است . گوشت ماهى و بويژه\r\n\r\n\r\n","description":"","footnote":"\r\n( 1 ) - صيدا : نوعى ماهى كه به چلپاسه شبيه و در آبهاى صيدا شكار مىشود ( تحفه ) .\r\n( 2 ) - حوصله نوشته شده . حوصله چينه‌دان است . شايد مقصودش تخم‌دان ماهى باشد .\r\n","page_name":" 257 ","page_number":257},
  {"content":"\r\n\r\nگوشت كوسه و ( سگ‌ماهى ) و مارماهى و ( قوس‌ماهى ) و ( جرّى ) اگر تازه باشد و به گرمى بخورند غريزهء جنسى را زياد كند . كسى كه تازه به قرحهء روده گرفتار آمده در آب‌پز نمكين ملخ دريايى نمك‌سود نشيند بسيار سود بيند . زهرها : سوختهء سر ماهى در آفتاب خشكيدهء نمك‌سود ، برگزيدهء سگ هار و جاى نيش كژدم گذارند مفيد است . و بوجه عموم هر نوع از ماهى و سوپ هر نوع از ماهى در دفع گزند خوردن سم و نيش گزندگان مفيد است . اگر سگ هارگزيده يا نيش مار شاخدار خورده‌اى آبگوشت آن ماهى را كه ( اوهوطادس الينه ؟ ) مىنامند بخورد و هم از اين آبگوشت چندين دفعه بر زخم پاشند سود بيند . گوشت همين الينهء نامبرده را نمك بسايند و بر نيش‌زدهء مار و گزيدهء سگ هار و ساير حشرات موذى گذارند پادزهر خوبى است . همچنين ضماد گوشت ( قونيون ؟ ) گزند گزش سگ هار را از بين مىبرد .\r\n\r\nسقندوليون ؟ :\r\nورم و جوش : با فيجن بر مورچگى گذارند مفيد است . زخم و قرحه : با فيجن بر ناصور گذارند سودمند است . سر : بيمار خواب‌آلودگى از دود آن سود بيند . با روغن زيتون مخلوط كنند و بر سر مالند بيماران ( قرانيطس ) و ( ليثارغس ) را شفا دهد . افشره‌اش را در گوش چكانند درد گوش تسكين يابد ، در علاج سردرد بسيار مؤثر است . سينه : در علاج دشوارى نفس و برنشيت مفيد است . اندامان غذا : بيخ اين گياه در مداواى درد كبد و بيمارى يرقان سودمند است . اندامان راننده : بلغم را بيرون آورد .\r\nدر علاج خفگيهاى زهدان نافع است .\r\n\r\nسفرجل ( به ) :\r\nاگر به را با خاكستر برگ و شاخه‌هاى درخت به بشويند و نگه دارند در حالت شادابى خواهد ماند زيرا گيرندگيى كه دارد درست و بىآلايش است و حكم توتيا دارد . اما مرباى سيب چنين نيست . از آنجا كه داراى رطوبتى سرد و آبكى است مىترشد . گزينش : به برشته نفعش بيشتر است و دستور برشتنش به قرار زير است : به را با كارد سوراخ مىكنند تا دانه‌ها را درمىآرند و آنگاه گودى را از عسل پر مىكنند و به را در گل مىگذارند - به گل مىاندايند - و در خاكستر گرم مىنهند تا برشته مىشود ( مىكفد ) . مزاج : در آخر اول سرد و در اول دوم خشك است . خاصيت : به و گل به و روغن به قبضند . به شيرين كمتر قبض است ، به‌دانه قبض نيست و ملين است . به‌دانه از جريان مواد زائد به درون جلوگيرى مىنمايد - به عموما توانبخش است . آرايش : بازدارندهء عرق است . روغن به داروى تركهاى ناشى از سرما است . ورم و جوش : روغن به بهترين داروى مورچگى است . قرحه : روغن به در علاج قرحهء پليد مفيد است . مفاصل : زياد خوردن به درد اعصاب بدنبال دارد . چشم : كفيده‌اش ( برشته ) را بر آماس گرم چشم گذارند سودمند است . سينه : افشرهء به در علاج نفس‌بلندى ( انتصاب النفس ) برنشيت ، خون برآوردن مفيد است . به‌دانه زبرى گلو را بر طرف مىكند ، قصبة الريه را نرمش دهد . لعاب به نيز خشكى قصبة الريه را تر گرداند . اندامان غذا : از استفراغ جلوگيرى كند ، خمار را مىزدايد . تشنگى را تسكين دهد . اگر كسى معده‌اش براى پذيرش زائده ( فضول ) ها آمادگى دارد از خوردن به كه معده را ( 1 ) - سك . در كتاب آمده ممكن است شگ ماهى باشد كه به ماهى كولى مشهور است .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nقوى گرداند فايده بيند . كمپوت به ، به در آب پخته را بعد از ميگسارى بخورند از خمارمستى جلوگيرى مىكند . كسانى كه به كلى اشتها را از دست داده‌اند شراب به بخورند بسيار مفيد است . به كال تقويت معده كند و مانع استفراغ بلغمى است . اندامان راننده : بول را ريزش دهد . گويند اين خاصيتش روى آورد است . شكم بند آرد و قبوضيتش بىمنفعت نيست . به را با عسل بپزند بيشتر بول را ريزش دهد اما ممكن است به جاى قبوضيت اسهال نمايد . گاهى به سبب قولنج و درد و پيچش روده شود . به در علاج ديزانترى خوب است ، خونريزى حيض را بند آرد . افشرهء به يا روغن به را در ذكر چكانند سوزش مجراى بول را شفا بخشد . روغن به بنفع گرده و آبدان است . اگر بر غذا به خورند اسهال دهد و اگر زياد بخورند خوراك را قبل از هضم شدن بيرون ريزد . با آب‌پز به حقنه كنند برآمدگىهاى پيزى و زهدان بر طرف شود .\r\n\r\nسفند ( اسفند ) :\r\nمزاج : در سوم گرم و خشك است . خاصيت : تند و تيز است . زهرها : پادزهر هر سمى است .\r\nسمرنيون : كه كرفس بيابانى باشد و ذكر كرديم .\r\n\r\nسفيدوس :\r\nديسقوريدوس گويد : سفيدوس سيماهنگ است كه آن را قثاء الحمار گويند . پس بهتر آن است كه در فصل قاف ذكر شود . كه آن را تماما شرح مىدهيم .\r\n\r\nسلوثون :\r\nديسقوريدوس گويد : بعضى پنداشته‌اند كه سلوثون همان گياه است كه مردم شام آن را ( عنكبوت ) گويند . برگش شبيه برگ مازريون سفيد است . سبز اين گياه را در آب مىجوشانند و با روغن و نمك مىخورند . اندامان غذا : اين گياه شير دارد و گاهى از بيخ اين گياه آب مىگيرند - اگر به وزن يك مثقال از شير يا از آن مادهء تراوشى بيخش با عسل بخورند بارهاى زياده از حد در يك روز قى مىكنند .\r\nيكى از سبزيهاى بيابانى است « 1 » . مزه‌اش كمى تند و تلخ است . كال و پخته‌اش را مىخورند . اندامان غذا : بنفع معده است ، آب‌پزش را بخورند براى علاج درد آبدان و گرده و كبد خوب است . اندامان راننده :\r\nمسهل است .\r\n\r\nسريش :\r\nديسقوريدوس گويد : بعضى از مردم ازاين‌رو اين گياه را سريش ناميده‌اند چون چسب مشهور را از آن مىگيرند . برگ سريش به برگ گندناى شامى مىماند . ساقهء صاف دارد . گلش را ( انباريقون ) گويند . بيخهاى زيرزمينى مستدير به شكل بلوط بزرگ دارد و قوتش بسيار گرم است . مزاج : در اول گرم است . خاصيت : گرمى دهد . ورم و جوش : با قاوت مخلوط شود ورم نوخاستهء گرم را فرونشاند .\r\nقرحه : ضماد سريش در علاج قرحهء بدخيم و پليد ، زخم و دملهاى چركين ، سوختگى از آتش سودمند\r\n\r\n\r\n","description":"","footnote":"\r\n( 1 ) - نام اين گياه در نسخه خطى و در نتيجه در چاپ متن افتاده است .\r\n","page_name":" 259 ","page_number":259},
  {"content":"\r\n\r\nاست . آرايش : اگر بيمار داء الثعلب گرفته ، جاى موهاى ريخته را با پارچهء پشمين ماساژ دهد و ضماد خاكستر سريش بر آن گذارد موى را باز روياند . اگر لكهء سفيد بهك را در آفتاب با پارچه‌اى ماساژ دهند و بيخ سريش را با سركه بر آن مالند لكه از بين مىرود . سر : سريش را به تنهايى يا سريش مخلوط با كندر و عسل و شراب و مر بپزند و نيمه‌گرم در گوشى بچكانند كه برعكس طرف دندان دردناك است درد دندان تسكين يابد . آب بيخ سريش را با شراب كهنه و شيرين و با مر بپزند داروى درد گوش است .\r\nچشم : همين دارويى كه براى درد گوش ذكر شد بر چشم مالند از همه بيماريهاى چشم مفيد است .\r\nسينه : دو مثقال سريش را با شراب سياه پرمايهء انگورى بخورند در علاج درد جنين ، سرفه ، سستى ماهيچه نافع است . بيخ سريش را با درد شراب بپزند و بر آماس پستان نهند بسيار خوب است . اندامان راننده : يك مثقال سريش را با شراب سياه غليظ انگورى بخورند بول و حيض را ريزش دهد . زهرها :\r\nوزن سه مثقال سريش را تناول نمايند پادزهر حشرات موذى است . برگ سريش را بر جاى نيش حشرات نهند مفيد است . اگر ثمر و گل سريش را با شرابى بخورند بهترين علاج نيش كژدم است .\r\nدر اينجا حرف سين پايان يافت و داروهاى اين فصل پنجاه و دو عدد بودند .\r\n\r\nفصل شانزدهم حرف ( ع )\r\n\r\nعرعر :\r\nسرو كوهى است و كوچك و بزرگ دارد . مزاج : گرايش به گرمى و خشكى دارد و ثمرش در اول گرم و در دوم خشك است . خاصيت : گرمىبخش ، لطيف ، بادشكن است . در ثمرش قبوضيتى است كه در ساير اجزاء درخت نيست . مفاصل : در علاج گسستگى ماهيچه سودمند است . سينه : داروى درد سينه و سرفه است . اندامان غذا : تنقيه كند ، راه‌بندانها را باز مىنمايد . خوردن آن نفخ معده را علاج است و با معده سازگار است . اندامان راننده : بول و حيض را ريزش دهد . علاج خفگى و درد زهدان است . زهرها : گزند حشرات موذى را دفع مىنمايد . دود چوب و ثمر و برگش حشرات و مگس را مىگريزاند .\r\n\r\nعصى الراعى ( هفت‌بند ) :\r\nاين همان بطباط است كه نر و ماده دارد و نر از ماده نيرومندتر است .\r\nخاصيت : قبوضيت دارد اما قسمت آبى در آن زياد است . و چون سيلان مواد را منع مىنمايد ، پندارند كه خشكاننده است . از خونريزى جلوگيرى مىكند . ورم و جوش : ضماد آن در علاج التهابات زير پوست و باد سرخ و مورچگى و آماس قرحه بسيار نافع است . قرحه : در خوب كردن زخمهاى تازه بسيار مؤثر است . سر : افشره‌اش كرم گوش را مىكشد و چرك و ريم گوش را مىخشكاند . سينه : آبش از خون برآوردن نافع است . اندامان غذا : ضمادش التهاب معده را از بين مىبرد و معده را به حالت اعتدال\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبازآرد . اندامان راننده : خونريزى زهدان را بند آرد . و قرحهء روده را شفا دهد . به عقيدهء ديسقوريدوس بول را ريزش دهد و محصور البول را علاج است .\r\n\r\nعبيثران ( شجرهء مريم ) :\r\nخاصيت : تحليل‌برنده . سر : مغز را از بيماريهاى سرما برهاند و زكام ناشى از سرما را شفا دهد . چشم : آبش را در ديده چكانند ديد را قوى كند .\r\n\r\nعلك ( خاييدنى ) :\r\nدر جاى خود راجع به سقز انباط و صمغ صنوبر و غيره سخن گفته‌ايم . مزاج : سقز انباط در درجهء اول و بعد از آن سقز سرو و در درجهء سوم صمغ صنوبر گرم‌مزاجند . خاصيت : بجز صمغ صنوبر همه تحليل‌برنده‌اند . سقز سرو از سقز انباط تحليل‌برنده‌تر است و سقز انباط از سقز سرو گرمتر است .\r\n\r\nعرطنيثا ( آذربو ) :\r\nبيخش را به كار مىبرند . گويند بخور مريم است و ما راجع به آن صحبت كرديم .\r\nديسقوريدوس گويد : اين گياه كاسبرگش ( اقماع ) به كاسبرگ نخود شبيه است ، برگش به برگ كلم مىماند ، بيخش مانند شلغم و سياه‌رنگ است . اين گفته ديسقوريدوس با عرطنيثاى زمان ما ابدا جور درنمىآيد . آنچه ما مىشناسيم خاربنى متراكم و كوتاه است و بيخى سفيدرنگ دارد و پشم چركين را بدان مىشويند . ديسقوريدوس گويد : در كشتزارهاى گندم رويد و خاصيتهايى را كه او برشمرده با گياه ما مطابق است . پس حتما مترجم اشتباه كرده است . خاصيت : تكه‌كننده و گدازنده است . مفاصل :\r\nداروى درد سرين است . سر : تشنگىآور است . راه‌بندانها و بويژه بندآمدنيهاى پالايشگاه را به خوبى بازمىنمايد . سينه : سكسكه را تسكين دهد . اندامان راننده : بچه را مىاندازد . زهرها : خوردن و پاشيدن آب‌پزش پادزهر نيش است . جانشين : براى بچه انداختن و براى دفع سم به وزن آن زراوند دراز و دانهء ترنج و پونه استعمال شود .\r\n\r\nعصفر ( كاجيره ) :\r\nديسقوريدوس گويد : اين گياه برگش دراز و خم‌شده و زبر و خاردار است . ساقه‌اش تقريبا به بلندى دو ذرع و بىخار است و بر سر ساقها تاجهايى شبيه دانه زيتونهاى بزرگ است . گلش زعفرانى و سفيد و قسمتى به سرخرنگى مايل است و در خوراك مصرف مىشود . مزاج : در اول گرم و در دوم خشك است . خاصيت : رساننده است و قبوضيتى معتدل دارد . آرايش : لكه‌هاى سياه و بهك را مىزدايد . قرحه : با سركه بر ( قوبا ) مالند نافع است . سر : كاجيرهء بيابانى را با عسل مخلوط كنند و دهان بچه را بدان بيندايند زخم دهان را شفا دهد .\r\n\r\nعنصل :\r\nپياز موش است ، برگش به برگ سوسن مىماند . رنگ گلش مايل به سياهى است . مزاج : در دوم گرم و خشك است . خاصيت : تكه‌كننده است و لزجى دارد . آرايش : سوختهء آن را با عسل معجون كنند و بر سر مالند علاج داء الثعلب و داء الحيه است . سينه : گلو را زبر گرداند ، در علاج برنشيت و خرخر\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nسينه و سرفهء هميشگى خوب است .\r\n\r\nعاقرقرحا ( آككرا ) :\r\nاكثرا بيخش را به منظور دارويى به كار مىبرند . ديسقوريدوس گويد : ساقش شبيه ساق خامالاون و تاجش به تاج شبت مىماند و تو گويى از مو است ، رگش به ستبرى انگشت است و اگر زبان بزنند بسيار زبان‌گز و باسوزش است . گزينش : بهترش رگى است كه به ستبرى انگشت و بسيار زبان‌سوز باشد . مزاج : كسانى كه جاى باور نيستند مىگويند سرد و لطيف است . در صورتى كه در سوم گرم و خشك است . خاصيت : بخايند بلغم را جذب مىكند . اگر با روغن زيتون مخلوط باشد و بدن را بدان بيندايند از گرميى كه در او است عرق بدن را ريزش دهد . آرايش : چنان كه گفتيم با روغن زيتون بر بدن مالند عرق‌ريز است . مفاصل : تن بدان يا به آب‌پز آن يا به روغنش بيندايند ، در علاج سست عصبى هميشگى ، كرخى عصب مفيد است . و كزاز را بازدارد . سر : بندآمدنيهاى پالايشگاه و بينى را به خوبى باز مىكند ، آب‌پزش داروى درد دندان و بويژه علاج درد سرد دندان است . بيخش را در سركه جوشانند و در دهن گردانند دندان لق را استوار كند . تبها : قبل از آمدن تب‌لرز بيخ آن را كه با روغن زيتون مخلوط كرده‌اند بر بدن مالند لرزهء تب را منع مىكند . و گروهى پندارند كه ضد هر لرزشى است .\r\n\r\nعنب الثعلب ( تاجريزى ) :\r\nديسقوريدوس گويد : نوعهاى زياد دارد . كه از اين قرار است :\r\nأ - كاشتنى كه بسيار بزرگ نمىشود و شاخه‌هاى بسيار دارد و رنگ برگش به سياهى مايل است و از برگ ريحان كوهى بزرگتر و پهنتر است . ثمرش كروى است و اول سبز و بعدا سياه و چون رسيد سرخ مىشود و خوردنى است و هيچ زيانى در بر ندارد .\r\nب - نوع دوم را ( تعفين ) گويند . برگش با اينكه شبيه برگ نوع اول است ليكن پهنتر است .\r\nشاخه‌هاى درازش رو به زمين خم مىشوند . ثمرش در مستدير الشكلى شبيه مثانه است و در بالائيها پيداست . ثمرش سرخرنگ و صاف و به دانهء انگور مىماند . اين گياه را در ساختن تاج گلها به كار مىبرند و اثر داروئيش با نوع اولى يكى است و ثمر اين نوع خوردنى نيست . افشرهء نوع اولى و دومى را مىگيرند و در سايه خشك مىكنند و در انبار نگه مىدارند .\r\nج - نوع سوم . خواب‌آور است . اين نوع شاخه‌هاى بسيار و پر و درهم پيچيده و پرجوانه است . در كوبيدن سرسخت و پربرگ و برگها چرب و شبيه به برگ درخت سيبى هستند كه از درخت به پيوند گرفته باشد . تنهء درخت نسبتا بزرگ و پوست تنه سرخرنگ است و اكثرا در سنگلاخها نمو مىكند . گلش بزرگ و سرخ و تخمدانها غلافهايى زعفرانى رنگند .\r\nد - نوع چهارمى را ( مجنن ) « 1 » گويند كه همين نوع در طبرستان كوبريل ناميده شده و در زبان يونانى نامهاى بسيار دارد . برگ اين نوع از تاجريزى به برگ ترتيزك آبى شبيه و از آن بزرگتر است . شاخه‌هايى بزرگ و به تعداد ده يا دوازده بر تنهء آن است كه درازاى هريك از شاخه‌ها تقريبا يك ذرع است . بر سر هر\r\n\r\n\r\n","description":"","footnote":"\r\n( 1 ) - ديوانه‌كننده .\r\n","page_name":" 262 ","page_number":262},
  {"content":"\r\n\r\nشاخه تاجهايى است كه مانند زيتون است و كركى دارند كه به كرك ثمر چنار مىمانند . ثمرها بزرگتر و پهنتر از زيتون هستند . گلش سياه است و سرانجام به آويزه‌هايى خوشه‌مانند تبديل مىشوند كه در هريك از اين آويزه‌ها ده تا دوازده دانه موجود است . دانه‌ها مدور و سست و سبك و سياه و به نرمى انگور و به تخم لبلاب شبيه‌اند . تنه‌اش خوشبوى و ستبر است و كاوكى به طول تقريبا يك ذرع دارد . اين نوع اكثرا در كوهساران و در اماكنى كه باد گرم مىوزد نمو مىكند و در ميان چنارستانها هم پيدا مىشود .\r\nه - نوع پنجمى را بعضى از مردم ( وريطموس ) گويند . اين نوع در مراحل اولى نمو كردن به زيتون مىماند . شاخه‌هايش بسيار زبر و كمتر از يك ذرع طول دارند . گلش پيچيده و ناصاف است ، تو گويى گل نخود است تخم آن به نخود شبيه و شمارش تخمها از پنج تا شش است . كه تماما صاف و سخت و به رنگهاى گوناگون مىباشند . تنه‌اش به ستبرى يك انگشت و به طول يك ذرع است . در ميان سنگلاخهاى كنار آب يا كنار دريا مىرويد . اين نوع پنجم نيز خواب‌آور است . و كسى كه زياد از آن بخورد مىميرد .\r\nگروهى پنداشته‌اند كه بيخ اين درختچه براى جلب محبت به كار آيد . گزينش : هر آن نوعى كه برگ سبز و ميوهء زرد مىدهد سزاوار به كار گرفتن است و چنان كه شرح داديم تاجريزى پنج نوع دارد . مزاج : در اول سرد و در دوم خشك است . قسم خواب‌آورش كه تخديركننده است در دوم سرد و خشك است . خاصيت :\r\nتاجريزى كاشتنى تخمش قبوضيت دارد . هم از اين جنس كاشتنى نوعى خواب‌آور هست كه تخدير مىكند و كنش افيون دارد و از افيون كم‌تأثيرتر است و چنان كه ذكر كرديم نوعى دارد كه كشنده و سم است . ورم و جوش : در علاج همه انواع ورمهاى گرم ، ورم بر رويه باشد يا ناپديد ، بسيار مفيد است . در علاج ورمهاى گرم درونى و ناپيدا آبش را مىخورند . و در علاج باد سرخ و مورچگى آب آن را با سفيداب و روغن گل ضماد مىگذارند . پرزه‌هاى ريشه‌اش بسيار خشكاننده است و برگش نيز كه با گياه كوشاد باشد در خشكانيدن و شفا بخشيدن باد سرخ و مورچگى نافع است . سر : اگر بيش از دوازده دانه ( حبه ) از دانه‌هاى آن نوع كه تخديركننده است بخورند سبب ديوانگى مىشود . غرغره كردن با آبش در علاج ورمهاى زبان نافع است . اگر به وزن يك مثقال از الياف ريشه‌اش را با شراب خورند مىخواباند . اگر تاجريزى را به خوبى خرد كنند و بكوبند و بر پيشانى بندند سردرد از بين مىرود . ضماد كوبيدهء تاجريزى ورم بيخ گوش و ورم پردهء مغز را دوا كند . آب آن را در گوش چكانند درد گوش آرام يابد . اگر پوست بيخ نوع سومى را در شراب بپزند و در دهان نگه دارند درد دندان تسكين يابد . اگر به وزن يك مثقال از نوع چهارمى را همراه شراب بخورند در عالم خيالات شاد فرو مىروند و خوابهاى خوش و دور از هراس مىبينند . چشم : آب تاجريزى علاج غرب ( جوشى در چشم ) است . افشرهء همه انواع تاجريزى حتى نوع خواب‌آورش چشم‌روشنى است و ديد را نيرو بخشد . اگر ميله‌هاى دارويى در چشم كشيدنى را به جاى آب و سفيدهء تخم‌مرغ با آب تاجريزى درست كنند در بيماريهاى چشم بسيار سودمند است . اندامان غذا :\r\nتخم نوع مخدر از تاجريزى بول را ريزش دهد . كليه و مثانه را مىپالايد ، همهء انواع تاجريزى را اگر بردارند خونريزى حيض را قطع مىكند ، سردى بخشد و خوابهاى جنسى را بازمىدارد . زهرها : يك نوع از انواع تاجريزى كه نه كاكنج است و نه كاشتنى و نه مخدرى كه ذكر شد . اگر چهار مثقال از آن بخورند مىميرند و كمتر از چهار مثقالش ديوانگى آورد و از فوايد تاجريزى نصيبى ندارد مگر در ضماد شدن .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nعنبر : پندارند كه عنبر از چشمه‌اى در ميان دريا مىجوشد ، بعضى گويند كف دريا است و گروهى بر اينند كه سرگين حيوانى است كه در سرزمينهاى دور از ما زندگى مىكند . اما من از كسى كه به گفته‌هايش باور دارم شنيده‌ام كه مىگفت :\r\nدر روزگاران جوانى بازرگانى بودم كه در درياها سفر مىكردم . در يكى از اين سفرها به شهرى رسيديم كه از شهرهاى دريايى بود و نام آن ( خاخ ) است . هنگام چاشتگاه با گروهى از مردم در كنار دريا به تماشا سرگرم بوديم . هرگاه موجها به سوى ساحل برمىگشتند تكه‌هايى از عنبر را ، تكه‌هاى كوچك و بزرگ و به رنگهاى گوناگون با خود مىآوردند و در ساحل مىماندند و ما همه دوان در طلب آنها مىرفتيم و هركس هرچه بدست مىآورد مال او بود . از ساكنين آن شهر ماجرا را پرسيدم در پاسخ گفتند : اين دريا اين عادت را دارد و اكثر اوقات و تقريبا هميشه چنين است . گزينش : نوع خوبش عنبر خاكسترىرنگ ( سفيد و سياه مخلوط ) ( سلاهطى ) است كه بسيار قوى است . در درجهء دوم عنبر كبود و در درجهء سوم عنبر زرد خوب است و بدترينش عنبر سياهى است كه اكثرا ماهى آن را بلعيده و بعد از آنكه مرده است از شكمش بيرون آورده‌اند و آن را منده گويند بعضى در عنبر سياه تقلب مىكنند . گچ و موم و لادن را به آن مخلوط مىنمايند . مزاج : گرم و خشك است و به عقيده من در دوم گرم و در اول خشك است . خاصيت : گرماى لطيف مىبخشد و ازاين‌رو با مزاج پيران سازگار است . آرايش : از منده كه عنبر سياه است نوعى است كه دست را سياه كند و ممكن است آن را در رنگ بازدادن رنگ‌پريده‌ها ( موهايى رنگ‌شده كه رنگ را باخته‌اند ) به كار برد . سر : به نفع مغز و حواس است . سينه : براى قلب بسيار خوب است .\r\n\r\nعود :\r\nتكه‌هايى از چوب و رگهاى درختى است كه از چين و هندوستان و عربستان آورند . در سختى و صافى به دسته هاون سنگى مىماند كه داروها را بدان مىكوبند . برخى از آنها خالدار و رنگشان مايل به سياهى و خوشبوى و گيرنده است و كمى تلخى دارد و پوستش تو گويى پوست جانور است . گزينش :\r\nبهترين عودى است كه مندلى نامند و از هندوستان آورند و در وسطهاى هندوستان بدست مىآيد . در درجهء دوم نوعى است كه آن را عود هندى گويند كه رگهايى است كه از كوهساران بدست آمده است . در خاصيت هندى از مندلى بهتر است . اولا سبب بوجود آمدن شپش نمىشود و ثانيا بيشتر در لباس ماندگار است و بوى ثابت‌تر دارد . بعضى هيچ تفاوتى بين عود مندلى و عود خوب هندى نمىگذارند و گويند برابرند . نوعى عود ديگر هست كه آن را ( سمندورى ) گويند و از ( سفاله ) كه يكى از شهرهاى مملكت چين است و هم‌مرز هندوستان است بدست مىآورند . بعد از سمندورى عود خوب منطقهء ( سفاله ) هندوستان است كه آن را عود قمارى نامند . عود صنفى هم هست كه آن هم از انواع عودهاى ره‌آورد سفاله مىباشد .\r\nبعد از اينها نوبت به عود قاقلى و عود بيابانى و عود قطفى ( سلمك ) و عود چينى مىرسد . اين عود چينى را ( قشمورى ) ناميده‌اند كه تر و شيرين است . از اينها پايينتر عود : جلايى ، مانطاقى ، لوامى ، ريطانى است .\r\nعموما اصناف عود مندلى خوب است و بعد از آن عود سمندورى كبود و گران‌وزن و سخت و پر از آب و ستبر است و هيچ سفيدى در آن نيست و زياد بر آتش مىماند . بعضى عود سمندورى سياه را از\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nسمندورى كبود بهتر دانند . از انواع عود قمارى ، سياه خالص و بدون هيچ سفيدى كه گران‌وزن و پرآب و ستبر باشد و زياد بر آتش ماندگار باشد خوب‌تر از ساير قماريها است . بطور عموم هر عودى كه در آب زودتر ته‌نشين شود بهتر است و هرآنچه بر سر آب آيد مرده و بيجان است و ناپسنديده . شنيده‌ام كه عود رگ و بيخ درختانى است كه برمىكنند و در زير خاك دفن مىكنند تا مىگندد و مادهء چوبى مىپوسد و مادهء قيرى از بين مىرود و عود سره مىماند . مزاج : پندارم كه در دوم گرم و خشك باشد . خاصيت : لطيف ، بازكنندهء بندآمده‌ها ، بادشكن است زيرا رطوبتى زياده دارد . همهء اندامان درونى و بيرونى را توان بخشد .\r\nآرايش : خائيدنش بوى دهان را بسيار خوش مىنمايد . مفاصل : لزجى لطيف دارد بر اعصاب مالند عصب را تقويت مىكند . سر : عود براى مغز و تقويت حواس بسيار مفيد است . سينه : براى قلب شادىآور و توان‌بخش است . اندامان غذا : وزن يك درهم و نيم عود بخورند رطوبتهاى گنديدهء معده را برچيند و معده و كبد را توانا كند . اندامان راننده : قبض است . ديزانترى و بويژه ديزانترى سودايى را شفا دهد .\r\n\r\nعروق الصباغين ( زردچوبه ) :\r\nمشهور است . مزاج : تا دوم گرم و خشك است . خاصيت : بسيار زداينده است . سر : خائيدنش درد دندان را آرام كند . چشم : افشره‌اش آب و سفيدى جلو چشم را مىزدايد و در تقويت ديد بسيار مؤثر و مفيد است . اندامان غذا : داروى يرقان است و بويژه اگر با انيسون و شراب سفيد باشد يرقان ناشى از بندآمدنها را شفا دهد .\r\n\r\nعناب :\r\nميوهء درختى است كه ميوه و درخت آن را همه مىشناسند و اكثرا در گرگان ديده مىشود . در جاهاى ديگر هم هست ولى عناب گرگان از همه بزرگتر است . گزينش : تا درشت‌تر و زيباتر و سرخرنگ‌تر باشد بهتر است . مزاج : تا اول سرد ، خشكى و رطوبتش تقريبا معتدل و كمى به سوى رطوبت است . خاصيت : جالينوس فرمايد عناب هيچ‌كاره است . نه بهداشت را حفظ كند و نه سلامتى را به بيمار بازمىگرداند . غير جالينوس گويد : از تندى خون گرم نافع است . به عقيدهء من انگيزهء اين ويژگى اين است كه خون را بتدريج و ملايمت پرمايه‌تر مىنمايد . اما از فرمايش كسانى كه گفته‌اند عناب خون را مىشويد و صاف مىكند ، خوشم نمىآيد . مادهء غذايى عناب اندك است و بسيار ديرهضم است .\r\nدانشمند بزرگوار جالينوس چه خوب فرموده است كه عناب كارى به تندرستى و بيمارى ندارد و من مىگويم كم‌غذا و ديرهضم است . سينه : با سينه و شش سازگار است . اندامان غذا : به زيان معده است و به دشوارى هضم مىشود . اندامان راننده : به عقيدهء بعضى براى گرده و آبدان خوب است .\r\n\r\nعفص ( مازو ) :\r\nمازو ثمر در درختى است بسيار بزرگ كه در بعضى اماكن موجود است . مازو دو نوع است : يكى سبز و شاداب و كوچك حجم و دندانه‌دار و بىسوراخ كه آن را ( امغافنطس ) كه به معنى مازوى سبز است هم مىگويند . نوع دوم صاف و سبك و داراى سوراخ است . گزينش : مازوى خوب آن است كه كال ، سنگين‌وزن ، سخت باشد . مازوى زرد و سست و سبك قوتش كم است و بر اخگر نهى مىسوزد . مزاج : در اول سرد و در دوم خشك است . خاصيت : بسيار قبض و رطوبتها را از جريان\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبازدارد و گوهر سرد خاكى دارد . آرايش : آب و آب‌پز مازو رنگ مشكى مو است . زخم و قرحه : با سركه بر ( قوبا ) مالند قوبا را از بين مىبرد . سائيدهء مازو را بر گوشت سست و زائد پاشند مىگدازد . سر :\r\nرطوبتهاى تباه را به زبان و لثه راه نمىدهد . داروى زخم دهان و بويژه اگر با سركه باشد در شفا دادن زخم دهان كودكان بسيار سودمند است و اگر بر دندان كرم‌خورده نهند سود بينند . اندامان راننده : سائيدهء مازو را در آب حل كنند و بخورند علاج قرحهء روده و اسهال هميشگى است و اگر با غذا مخلوط كنند باز در علاج اسهال مزمن مفيد است .\r\n\r\nعليق ( تمشك ) :\r\nتمشك چندين نوع است : نوعى را عليق الكلب گويند كه نسترن باشد ، ثمرش به اندازهء زيتون و در داخلش چيزى مانند پشم موجود است « 1 » . اين نوع در نواحى شهر زور و اطراف ( فاسوس ) پيدا مىشود . نوع ديگرى هست كه عليق بدون كلب است و آن را در فارسى تمشك نامند . اين نوع خارهاى ريز دارد و شاخه‌هايش از شاخه‌هاى نسترن كوهى بسيار نرم و نرمش‌پذيرتر است ، و در كوهسارى رويد كه اسم خود را از آن گرفته است . و هم از تيرهء تمشكان تمشكى است كه خاردار نيست و كنش آن با كنش تمشك خاردار برابر است و تنها برتريش بر تمشك متقدم الذكر آن است كه اگر گل اين را خوب بكوبند و با عسل مخلوط كنند و بر چشم بمالند آماس گرم چشم را فرونشاند . بعضى گفته‌اند عليق عوسج است و من باور نمىكنم و بنظرم عليق كه تمشك است و عوسج كه ديوخار است ، دو رستنى از هم جدا مىباشند . و اگر نگاهى به كتاب ديسقوريدوس كه موسوم به ( الحشائش فى هيولى الطب ) اندازيم مىبينيم كه ديسقوريدوس هريك از عليق و عوسج را جداگانه شرح داده و شكل و كنش هر دو را متفاوت دانسته است و مىفرمايد عليق معروف است و نيازى به معرفى ندارد . بگذار به شرح تمشك و نسترن كوهى كه عليق و عليق الكلب نام دارند بپردازيم : گزينش : افشره‌اش كه از تابش آفتاب منعقد گردد تأثير بيشتر دارد . مزاج : سرد و خشك است و ثمر رسيده‌اش تا اندازه‌اى گرمى دارد . خاصيت :\r\nهمه اجزايش قبض و خشكاننده است ، ليكن برگش كه داراى مادهء آبى است كمتر قبض و خشكاننده است . آرايش : شاخه و برگها را باهم در آب بپزند رنگ مو است . ورم و جوش : ضماد عليق و برگ عليق در منع سرايت مورچگى و علاج باد سرخ مفيد است . عليق خلط غليظ ( پرمايه ) مىدهد . عليق را اگر بخشكانند قبوضيتش آشكارتر است . گلش هم قبض است . در بيخ عليق لطافتى همراه گيرندگى موجود است و ازاين‌روى سنگ را خرد كند . زخم و قرحه : زخمها را بهم آرد و در علاج قرحهء سر نافع است . سر : برگ يا ثمر رسيده‌اش را بخايند زخم دهان را شفا دهد و لثه را استوار كند . افشرهء برگ و برش درد گرم دهان را شفا دهد . برگش بهترين داروى قرحهء سر است . زياد خوردن بر عليق سردرد آورد . چشم : از برآمدگى اطراف چشم مفيد است . سينه : همه اجزايش از خون برآوردن نافع است .\r\nاندامان غذا : برگ آن را ضماد كنند معدهء ناتوان و آمادهء پذيرش مواد نامناسب را قوى گرداند . اندامان راننده : بندآورندهء شكم است . اگر ثمر عليق الكلب را از پشم داخلش جدا سازند و بپزند ؟ آب‌پزش شكم\r\n\r\n\r\n","description":"","footnote":"\r\n( 1 ) - در كردى - عليق الكلب را شيلان و در تركى أيت بورنى نامند . اما تمشك را در كردى ( توترك ) گويند .\r\n","page_name":" 266 ","page_number":266},
  {"content":"\r\n\r\nرا بند آرد . و رطوبتهاى زهدان را منع كند و ضمادش در علاج بواسير پيزى كه خون از پيزى آيد مفيد است . ثمر و گلش كه لطافت دارد ، در علاج قرحهء روده و بسيار اسهال شدن سودمند است و سنگ را خرد مىنمايد . زهرها : پادزهر گزش جانورى است كه آن را ( قرطس ) گويند .\r\n\r\nعوسج ( ديوخار ) :\r\nكسانى كه پندارند عوسج و عليق يكى است اشتباه كرده‌اند . ديسقوريدوس گويد :\r\nعوسج درختى است كه در زمين شوره رويد . شاخه‌هاى راست برآمده و خاردار دارد . و شاخه‌ها و خارهايش به شاخه و خار درختى مىماند كه آن را ( داوكسوافيبس ) گويند . برگ اين درخت تقريبا مستطيل و رطوبتى لزج بر آن مىنشيند كه بدست مىچسبد . اين ديوخار سفيد است كه ذكر شد . نوعى ديگر از اين تيره هست كه برگش تيره‌رنگ‌تر از برگ سفيدخار است و رنگش كمى به سرخى مىزند و از برگ سفيدخار پهنتر و شاخه‌هايش تقريبا به طول پنج ذرع مىرسد و خارهاى زيادتر و كندتر از اولى دارد . ثمرش نازك و پهن و تو گويى در غلاف جاى دارد . اكثرا درخت عوسج در سرزمينهاى سرد نمو مىكند و ثمرى چون توت دارد كه آن را مىخورند . خاصيت : بعضى عقيده دارند كه اگر عوسج را به در و روزنه‌ها آويزان كنند از جادو در امانند . جوش : برگ همه انواع عوسج كه ضماد گردد در علاج باد سرخ و مورچگى نافع است .\r\n\r\nعنكبوت ( تارتنك ) :\r\nخاصيت : تارش را بر زخم گذارند خونريزى را قطع كند . زخم و قرحه : تارش را بر قرحه و زخم نهند مانع آماس است . سر : اگر تارتنكى كه تارهايش ستبر و سفيد است با روغن گل بپزد و در گوش چكانند درد گوش آرام يابد . تبها : گويند اگر تار عنكبوت را با بعضى از مرهمها مخلوط كنند و بر پارچهء كتان گذارند و بر پيشانى يا بر هر دو گيجگاه بندند تب نوبه از بين خواهد رفت . بعضى گفته‌اند تار عنكبوتى را كه بافتهء متراكم و سفيد دارد در كيسهء پوستين گذارند و به گردن آويزند يا بر بازو بندند از تب نوبه شفا دهد و ديسقوريدوس گويد : از تب ربع - سه در ميان - شفا دهد .\r\n\r\nعدس ( مرجمك ) :\r\nدو گياه به نام عدس هستند : خوردنى كه كاشتنى و بيابانى دارد و نوع بيابانى خوب نيست . ديگرى عدس تلخه مىباشد كه حرارتش آشكار و كمى قبض و خشك است و بنا به گفتهء ديسقوريدوس عدس تلخه گياهى است پايا كه شاخه‌هاى بسيار و ساقه‌هايى بلند دارد و برگهايش به برگ درخت به مىمانند . ليكن باريكتر و درازتر از برگ به و كمى زبرند و به رنگ سفيدند . اين گياه را اكثرا در طبرستان مىكارند و هرچند آن را عدس گويند اما نسبتش را به مار داده‌اند و به زبان محلى ( مارمرجو ) گويند . دانه‌هايش به دانهء عدس كوچك شبيه و در نيامك دراز مىباشند . گزينش : بهترين عدس خوردنى آن است كه زود بپزد و اگر در آب ريزند آب را سياه‌رنگ نكند . كه عدس سفيد و پهن همين خاصيت دارد . و بايد بسيار خوب بپزد . مزاج : جالينوس فرمايد : در گرمى و خشكى معتدل است ، يا اينكه كمى به گرمى گرايش دارد . و از اين گرم‌مزاجى است كه در وقت خوردن و در سرازير شدن ، گاهى در معده فرود آيد درحالىكه گرمى را از دست نداده است . خاصيت : تركيبى از قواى گيرنده و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nزداينده است و بادزاست . كسى كه عدس مىخورد خوابهاى پريشان بيند . پوست عدس بسيار قبض است . عموما عدس بسيار بادزاست ، خون را پرمايه گرداند و در رگها روان نيست . و هم از اين سبب است كه بول و حيض را كاهش دهد . از عدس خلط سودايى خيزد و بيماريهاى سودايى پديد آيد . شايد آب‌جو ( كشك الشعير ) ضد عدس باشد . و اگر عدس و آب‌جو را باهم بخورند و خلط هر دو گرد آيند بهترين غذا به بدن مىدهند . اما بايد آب‌جو كمتر از مقدار عدس باشد . آش سلق و عدس هم بسيار خوب است زيرا ضد همند و در گرمى و سردى معتدل . و اگر با سلق و عدس ، جو و پونه باشد چه بهتر . بدترين آش عدس آن است كه با نمك‌سود ؟ باشد . « 1 » بايد در پختن عدس دقت كرد كه دو من عدس را با هفت من آب بجوشانند تا بسيار خوب بپزد . ورم : عدس را با سركه پزند و ضماد كنند علاج خنازير و آماسهاى سفت است . عدس با اينكه بازدارنده است اما ريم و چرك را جمع مىكند . زياد خوردن عدس سبب سرطان و ورمهاى سفت ( سفيروس ) نام مىشود . زخم و قرحه : عدس را با سركه بپزند قرحهء گود را از گوشت پر كند . قرحهء پليد را بركند و چرك از آن برچيند . اگر دمل ( قرحه ) بسيار بزرگ باشد عدس در سركه پخته را با قبض‌تر از عدس از قبيل پوست انار و غيره بر قرحه نهند . و اگر با آب دريا مخلوط كنند علاج خوره و باد سرخ و مورچگى و تركهاى ناشى از سرما مىباشد . مفاصل : براى اعصاب خوب نيست . عدس و قاوت را ضماد كنند و بر نقرس نهند مفيد است . زياد خوردن عدس جذام آورد . چشم : چون بسيار خشكى دارد كسى كه زياد عدس بخورد به تيرگى چشم گرفتار آيد . از عدس و شاه افسر و روغن گل و به ضماد سازند و بر چشم گذارند آماس گرم چشم فرو نشيند . سينه : عدس را در آب دريا بپزند و ضماد كنند آماس پستان كه ناشى از جمع شدن خون يا شير باشد از بين مىرود . اندامان غذا : ديرهضم است و با معده سازگار نيست ، بادآور و گرانجان است . گويند سى دانه عدس پوست كنده را ببلعند سستى معده را از بين ببرد . نبايد با عدس شيرينى خورند و گرنه راه‌بندان در كبد روى دهد . و يكى از حرفهاى مفت كه مىزنند گوئيا عدس داروى استسقا است و شايد از اين گويند كه خشكى دارد . اندامان راننده : عدس بدون پوست قبض است - عدس پوست ناكنده را در آب بپزند و آب اولى را بريزند و باز بپزند قبض است .\r\nاما آب اولى مسهل است . عدسى كه آب‌پز اولش را دور مىريزند و باز مىپزند ؟ اگر با پوست باشد از پوست‌كنده قبض‌تر است زيرا پوست عدس بسيار قبوضيت دارد و شكم را به كلى بند آرد - اگر عدس را با كاسنى و بارهنگ و خرفه و سلق سبز تيره كه آن را سلق سياه نامند - يا با گل سورى يا گياهان قبض ديگر بسيار خوب بپزند بسيار قبض است . و اگر خوب نپزند شكم را روان سازد . عدس و شاه‌افسر و به و روغن گل را ضماد كنند و بر ورم پيزى گذارند فرو نشيند . و اگر ورم زياد بود عدس را با گيرنده‌ترى ضماد كنند . عدس بيابانى كه عدس تلخ است خون را بيرون آورد . عدس كه خون را غليظ گرداند سبب كاهش بول و حيض گردد . كسى كه در جريان بولش آسيبى شك برد نبايد عدس بخورد . اما عدس تلخه برعكس عدس خودمانى بول و حيض را سرازير آرد و ريزش دهد . عدس تلخه را با سركه به كار برند\r\n\r\n\r\n","description":"","footnote":"\r\n( 1 ) - و شرّه ما يطبخ مع العدس النمكسود . - بدترش آن است كه مىپزد با عدس نمكسود - آيا منظور ماهى نمكسود است يا عدس نمكسود است - كه اكثرا بايد چيز نمكسود غير عدس منظور باشد ( ه ) .\r\n","page_name":" 268 ","page_number":268},
  {"content":"\r\n\r\nعلاج عسر بول و زحير و درد و پيچش روده است .\r\n\r\nعسل :\r\nعسل بخارى است كه از زمين بالا رود و در فضا پخته گردد و شبنم‌مانند پرمايه مىشود و فرود آيد و بر برگ گل و غيره نشيند و انگبين بوجود آورد . گاهى انگبينى شود كه ما آن را عسل گوييم چنان كه در كوهساران قصران بدست مىآيد و گاهى كه شبنم بر درخت و سنگ نشيند گزانگبين پيدا است .\r\nگزانگبين آن قسمت از اين شبنم بند آمده است كه مردم مىبينند و مىچينند . اما آن قسمتى كه بسيار لطيف و ناديدنى است قسمت و نصيب زنبور است كه از آن عسل مىسازد . به عقيده‌ام هرچند زنبور اين شيره را براى خوراك خود برچيند و انبار مىكند اما در ساختن عسل تأثيرات ويژه‌اى دارد . نوعى از عسل هست كه تندمزه و سمى است . گزينش : عسل بسيار خوب آن است كه كاملا شيرين‌مزه ، خوشبوى و بويش مايل به بوى تندمزه ، رنگش به سرخى بزند ، پرمايه باشد نه رقيق ، چنان بهم متصل باشد كه در حال ريزش از هم نگسلد . و نسبت به فصلها عسل بهارى از تابستانى بهتر و تابستانى از زمستانى خوب‌تر است و گويند عسل تابستانى خوب نيست . مزاج : عسل زنبور در دوم گرم و خشك است . عسل ( طبرزد ) و نيشكر در اول گرم اما خشك نيست . و شايد در اول تر باشد . خاصيت : زداينده است ، دهانهء رگها را باز كند ، رطوبتها را از بين مىبرد ، رطوبتها را از ژرفاى بدن بيرون مىكشد ، و مانع تباهى و گنديدگى گوشت باشد . آرايش : به تن اندايند شپش و رشك را از بين مىبرد . با كوشنه مخلوط باشد و بر پوست مالند ؟ لكه‌هاى سياه چهره را حتى اگر كهنه باشند از بين مىبرد . عسل و نمك باهم لكه‌هاى بادمجانى رنگ ناشى از ضربت خوردن را مىزدايد . قرحه : قرحه‌هاى ژرفا را پاك مىكند ، عسل را آن‌قدر بر آتش نهند تا غليظ شود . زخمهاى تازه را بهم آرد . عسل و شبت را بر پوست مالند ( قوبا ) را شفا دهد . سر :\r\nنمك اندرانى را با عسل مخلوط كنند و نيمه‌گرم در گوش چكانند چرك را از گوش مىزدايد و زخمهاى چركين داخل گوش را مىخشكاند و حس شنوايى را نيرو دهد . عسل تندمزه و سمى را بو كنند عقل از سر مىپرد تا چه رسد به خوردنش ؟ ! چشم : عسل تم چشم را از بين مىبرد . نفس و سينه : غرغره كردن با عسل و عسل به كام اندودن علاج خناق و لوزتين است . اندامان غذا : عسلاب اشتها برانگيزد و توانبخش معده است . اندامان راننده : عسل نيشكر ملين است و عسل ( طبرزد ) ملين نيست . عسلى كه كف از آن نگرفته باشند بادآور و مسهل است . اگر كف از آن برگيرند كمتر بادآور و اسهالى است . عسل پخته شكم را روان نمىكند و شايد براى بلغم‌داران قبض باشد . عسل پخته بسيار تغذيه‌دهنده است .\r\nعسل را با آب بپزند در ريزش بول تأثيرش بيشتر باشد . و ما مىگوييم : اگر عسل و آب عسل در نفوذ كردن خوراك به درون كمك كنند قبض مىباشند . اما اگر جنب‌وجوشى در شكم باشد و طعام هضم نرود و درد شكم روى دهد در اين صورت شكم را روان كند و درد شكم را از بين مىبرد . زهرها : عسل را با روغن آميزند و بر آتش نهند تا گرم شود و به گرمى بخورند ؟ پادزهر افيون‌خوردگى و نيش حشرات موذى است . ليسيدن عسل پادزهر سگ هار و قارچ سمى است . كسى كه سم خورده عسل بخورد قى مىكند و اثر سم خنثى شود . بو كردن آن نوع از عسل كه تندمزه و عطسه‌آور است يكباره عقل را از سر بدر كند و عرق سرد بر بدن نشيند و علاجش آن است كه ماهى شور خورد و ( ادرومالى ) بنوشد و بعدا قى\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكند .\r\n\r\nعشر ( استبرك ) :\r\nدرختى است از يمن و عربستان و يكى از شيره‌داران است . و گويند نوعى از اين درخت سايه‌اش سم است و كسى زير سايه‌اش نشيند مىميرد . مزاج : تا سوم گرم است و در چهارم خشك است . خاصيت : قبضى است ملايم . آرايش : بر پوست مالند در علاج ( سعفه ) و قوبا مفيد است .\r\nسر : بر سر مالند خارش ( حرارت ) را از بين مىبرد . با عسل مخلوط كنند و دهان بچه را بدان اندايند زخمهاى دهان را شفا دهد . اندامان راننده : اسهال آورد و روده را ناتوان كند . زهرها : نوعى استبرك هست اگر در سايه‌اش نشينند زيان بينند و شايد بميرند بهتر آن است كه از آن دورى گزينند . وزن سه درهم از شيرش سمى است كه شش و كبد را تكه‌تكه كند و در مدت دو روز مىكشد .\r\n\r\nعقرب ( كژدم ) :\r\nسر : زيت العقارب ( روغن كژدم ) « 1 » بهترين علاج درد گوش است . اندامان راننده : از سوختهء كژدم تناول كنند ؟ سنگ كليه و مثانه از بين مىرود .\r\n\r\nعظائه ( سمندر ) :\r\nديسقوريدوس گويد : جانورى است شبيه وزغ ليكن رنگش سبز است . كندرو است رنگهاى مختلف در آن ديده مىشود و بعضى اين جانور را سورا گويند . بنا به گفتهء كسانى سمندر اگر در آتش آيد نمىسوزد . اثر درمانىاش ضعيف است و همچون آلاكلنگ آن را نگاه مىدارند و در انبار مىگذارند . گاهى روده‌هايش را بيرون آورند و دست و پاهايش را مىبرند و در عسل نگه مىدارند . زخم و قرحه : در علاج گرى كار آلاكلنگ مىكند و در مرهمهاى ضد خوره و مورچگى وارد است . آرايش : دم سمندر را با روغن زيتون بپزند و آن‌قدر بجوشد تا از هم بپاشد موى را مىسترد .\r\n\r\nعنعيلى :\r\nديسقوريدوس گويد : اين همان شلغم كاشتنى است كه مىشناسيم و ما بحث آن را به فصل شين مىبريم .\r\n\r\nعالوسيس :\r\nبعضى گويند اين گياه را در طبرستان ( بربهم ) گويند . گياهى است كه تماما به گزنه مىماند . ليكن برگش از برگ گزنه صاف‌تر است و اگر در دست فشار دهى بويى بسيار بد مىپراكند .\r\nگلهايش باريك ، ثمرش كوچك و بنفش و چنان كه گويند در شوره‌زار و نزديك جاده‌ها و در ويرانه‌ها رويد . خاصيت : سفتىها را نرم كند . قرحه : در علاج قرحهء پليد و خوره نافع است . ورم : ضماد كنند و نيم‌گرم روزى دوبار بر ورم نهند ورمهاى سرطانى و خنازير و ساير ورمها را علاج است . سر : برگ و شاخه‌هايش ضماد شود در علاج ورم پشت گوش و لوزتين نافع است .\r\n\r\n\r\n","description":"","footnote":"\r\n( 1 ) - چندين كژدم زنده را در آوندى كنند و در مقابل هريك ده مثقال روغن زيتون در آوند كنند و بيست و شش ماه بماند و بعدا آن را به مدت چهل روز در آفتاب گذارند ( زيت العقارب ) مىشود . ( تحفه ) .\r\n","page_name":" 270 ","page_number":270},
  {"content":"\r\n\r\nعاليون : بعضى اين گياه را غاليون و گروهى ( عالاريون ) گويند و همه به معنى شيربند است . زيرا همچون پنيرمايه شير را مىبنداند . برگ و شاخهء اين گياه شبيه برگ و شاخهء گياه ( حرينان ) است . گلش سفيد مايل به زردى و گلهاى كوچك و زياد درهم فشرده و خوش‌بو دارد و در مرداب و نيزارها مىرويد .\r\nخاصيت : گلش ضماد شود از خونريزى مفيد است . قرحه : گل و برگش داروى سوختگى است .\r\nمفاصل : آن را با موم و روغن گل مخلوط كنند و نمك بزنند تا سفيد مىشود ؟ داروى خستگى و علاج درد ناشى از خستگى است . اندامان راننده : بيخش شهوت‌انگيز است .\r\n\r\nعرقون :\r\nبه عقيدهء ديسقوريدوس گياهى است كه برگ دراز و دونيمه دارد و به برگ آلاله شبيه است .\r\nبيخش لوله‌اى شكل و سفت است و خوردنى مىباشد . و خوردن وزن يك درخمى از بيخش كه با شراب باشد بادشكن است . گويند نوعى ديگرش هست كه شاخه‌هايش باريك و برگش به برگ پنيرك كاشتنى ( ملوخيه ) مىماند و ميوه‌مانندى بر شاخه‌ها است كه به سر و منقار كلنگ شبيه است و چون به كار طب نمىخورد و در پيشه‌هاى ديگر بهره دارد در اينجا سزاوار شرح دادن نيست . اندامان راننده : وزن يك درخمى از عرقون را با شراب بخورند بادكردگىهاى زهدان را علاج است .\r\n\r\nعظام ( استخوان ) :\r\nاستخوان سوخته گدازنده و خشكاننده است . آرايش : گويند قوزك خنزير را بر برص مالند مفيد است . مفاصل : گويند خوردن استخوان آدمى داروى درد مفاصل است . سر : گويند استخوان آدمى شفاى صرع است . جالينوس فرمايد : شخصى اين كار را مىكرد و مبتلايان صرع را شفا مىداد و بعدا آن شخص گير آمد . اندامان غذا : گويند قوزك شاك ( بز نر ) با اسكنجبين سپرز را مىگدازد . اندامان راننده : گويند قوزك شاك شهوت‌انگيز و استخوان ساق گاو ماده را بسوزانند و بر زخم نهند خونريزى را قطع كند . و علاج ديزانترى و اسهال است .\r\n\r\nعنب ( انگور ) :\r\nگزينش : اگر انگور سفيد و انگور سياه در درستى و رقت و شيرينى و ساير ويژگيها برابر باشند ؟ انگور سفيد ارزنده‌تر است . انگور چيده كه دو روز يا سه روز از چيدنش گذشته بهتر از انگور تازه چيده است . مزاج : پوستهء انگور سرد و خشك و ديرهضم است . مغزش گرم و تر ، دانه‌اش سرد و خشك است . خاصيت : انگور تازه چيده بادآور است . و اگر آويزان كنند تا پوستش خوب پژمرده شود غذاى خوب دهد و معده را توان بخشد و در تغذيه خوب و در كم‌زيانى با انجير برابر است هرچند غذاى انجير از انگور بيشتر است . انگور رسيده از انگور نارسيده كم‌زيان‌تر است . انگور اگر هضم نشود غذاى نارسيده و كال مىدهد . انگور درسته از افشرهء انگور غذايىتر است اما افشره‌اش تيزروتر است و زودتر به مقصد مىرسد . انگور قبض است و شايد كه با آويزان كردنش از اين قبضى دست بردارد . انگور ترش قبض نيست . مويز دوست كبد و معده است . اندامان غذا : انگور و مويز همراه دانه داروى دردهاى روده است .\r\nمويز به نفع گرده و آبدان است . انگور تازه چيده شكم را روان سازد و بادكن است . هر انگورى براى آبدان زيان‌آور است .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nعرق ( خوى ) :\r\nعرق عبارت از مادهء آبكى خون است كه زنگ مرارى به آن مخلوط شده است . عرق از بول پخته‌تر است . زيرا بول زائدهء هضم دوم است و عرق بقاياى رطوبت و نم لطيف آخرين هضم است .\r\nبايد عرق را تا خشك نشده به كار بگيرند و تأثير در تر آن است . خاصيت : چنان كه ذكر شد عرق از بول پخته‌تر و رسيده‌تر است . عرق جاندارى با جاندارى ديگر برحسب مزاج اختلاف دارد . تا حدى نه اندك تحليل‌برنده است . ورم : عرق تن كشتىگيران با روغن حنا ورم بيخ رانها را فرو نشاند و شفا دهد .\r\nسينه : عرق خشكيدهء كشتىگيران با روغن حنا علاج آماس پستان است . و با روغن گل شير گره‌خورده درد پستان را چاره‌ساز است .\r\n\r\nعزيز :\r\nاگر گفتيم عزيز بزرگ و اگر گفتيم عزيز كوچك منظورمان قنطوريون است كه بزرگ و كوچك دارد . پس در فصل قاف حكايت اين عزيزان را شرح مىدهيم .\r\n\r\nعود الصليب ( گل صدتومانى ) :\r\nديسقوريدوس گويد : اسم اين گياه در بعضى جاها ( ذو الاصابع - داراى انگشتان ) است و بعضى آن را ( علعيسى ) نامند كه در عربى به معنى شيرين‌بوى آمده است . ساق اين گياه تقريبا به طول دو وجب است و شاخه‌هاى بسيار از خود جدا كرده است . اين گياه نر و ماده دارد . برگ قسم نرش به برگ شاه‌بلوط مىماند و برگ قسم ماده‌اش به برگ كرفس بيابانى شبيه است . برگش برجسته است و بر سر ساقه نيامكهايى شبيه نيام بادام است و هرگاه نيامها بشكفند دانه‌اى سرخرنگ به رنگ خون از آنها پيداست . دانه‌ها زيادند و به دانهء انار مىمانند . و در ميان دانه‌اش پنج يا شش دانهء سياه‌رنگ مايل به ارغوانى موجود است . بيخ قسم نر به طول يك وجب و به ستبرى انگشت و سپيدرنگ است و مزه‌اش گيرنده است . بيخ ماده هفت يا هشت شعبهء بلوط مانند از خود مىپراكند و بهيئت بيخ گياه خنثى - برواق - برديكه - است . سر : به وزن پانزده حبه را با عسلاب رقيق بخورند از بختك مفيد است . اندامان غذا : خوردنش سوزش معده را از بين مىبرد . اندامان راننده : زنانى كه هنوز از خون‌زچگى پاك نشده‌اند به اندازهء يك بادام بيخ آن را بخورند بقاياى خون بيرون آيد و پاك مىشوند . اگر با شراب تناول شود ؟ در علاج درد زهدان ، درد شكم ، درد گرده و آبدان و يرقان مفيد است . در شراب بپزند و بخورند شكم بند آيد . اگر از سرخ دانه‌هايش ده يا يازده تا با شراب سياه گيرنده بخورند خونريزى زهدان را قطع كند .\r\nسنگ كه در كودك تازه پيدا مىشود ، اگر از اين گياه به كودك خورانند يا شربت سازند و بنوشند سنگ را بر طرف مىنمايد . ده دانه‌اش با شراب عسل خفگى ناشى از درد زهدان را علاج مىكند .\r\n\r\nعرن :\r\nديسقوريدوس عقيده دارد كه برگ اين گياه شبيه برگ عدس كوچك است و از آن بلندتر است .\r\nساقش تقريبا يك‌وجبى است و گل سرخ دارد و بيخش كوچك است و در زمينهاى سست و باير مىرويد و در بعضى جاها پيداست . خاصيت : با روغن زيتون ضماد شود عرق را ريزش دهد . ورم : كوبيده‌اش را ضماد سازند خراج و جوش التهابى را علاج است . اندامان راننده : با شراب خورند چكميزك را علاج كند .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nعكر الزيت ( روغن زيتون پرمايه ) :\r\nروغن زيتون را در آوندى مسين اما مس قبرسى ريزند و بر آتش گذارند و آن‌قدر بجوشد تا مانند عسل پرمايه گردد . كار افشرهء فيلزهره را مىكند و از آن بهتر است . سر :\r\nاگر عكر الزيت را با آب‌غوره بپزند تا ببندد و بر دندان كرم‌خورده گذارند برمىكند . چشم : گاهى با داروهاى تركيبى چشم به كار مىرود . اندامان راننده : تا كهنه‌تر باشد براى اندامان درونى بهتر است .\r\nحقنه‌اش به نفع معده و قرحهء زهدان است . مفاصل : روغن زيتون غليظ شدهء نو كه ناپخته باشد سائيده شود و بر نقرس ريزند مفيد است و درد مفاصل را از بين مىبرد .\r\nدر اينجا حرف عين پايان مىيابد و داروهاى اين فصل به سى و دو رسيد .\r\n\r\nفصل هفدهم حرف ( ف )\r\n\r\nفضّه ( نقره ) :\r\nمزاج : سردىبخش و خشكاننده است . خاصيت : دردىاش بسيار قبض است و تا اندازه‌اى جذب و خشكانيدن دارد . سونش نقره را با داروهاى ديگر مخلوط كنند رطوبتهاى لزج را برچيند . ورم و جوش : در علاج گرى و خارش بسيار خوب است . سر : سونش نقره را با بعضى از داروهاى ديگر براى علاج گند دهن مخلوط مىكنند بسيار مفيد است . سينه : سونش نقره با داروهاى ديگر علاج خفقان است .\r\n\r\nفانيذ ( پانيد ) :\r\nافشره نيشكر را آن‌قدر مىجوشانند تا مىبندد و پرمايه مىشود ، پانيد تنها در مكران كه تابع كرمان است به عمل مىآيد و از آنجا به ساير اطراف مملكت مىآيد . گزينش : پانيد سفيد و نازك حرانى بهترين نوع است . مزاج : در اول گرم و تر ، سفيدش ترمزاج‌تر است . خاصيت : از شكر پرمايه‌تر و بسيار گرمتر است . نفس : علاج سرفه است . اندامان راننده : ملين است . در علاج سردى زهدان و روده نافع است .\r\n\r\nفو :\r\nگياهى است كه برگش به برگ كرفس شبيه است و از برگ كرفس درشت‌تر است . بلندى ساقه يك ذرع و بيشتر از يك ذرع مىشود . صاف و نرم است و قسمت بالايى به ستبرى انگشت و به رنگ زعفران و گره‌دار است . گلش نرگس‌مانند و از نرگس درشت‌تر است و سفيديش مايل به بنفشى است .\r\nاز بيخش ريشه‌هاى متعدد جدا مىشود . بيخش بوى خوش دارد . اين گياه در بسيارى از حالات هم‌كنش سنبل است و ازاين‌رو بعضى آن را ناردين بيابانى نامند . ريشه‌هاى پايينى بيخش همچون ريشه‌هاى گورگياه و خربق سياه درهم آميخته‌اند و به رنگ زرد زعفرانى هستند . اين گياه اكثرا در سرزمينى رويد كه آن را ( نيطس ) گويند . خاصيت : بيخش گرم است . سينه : پهلودرد را دواست . اندامان راننده : بول را\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nريزش دهد . خوردن سبز و خشكش حيض را راه اندازد و در ادرار از سنبل هندى و رومى فعال‌تر است و كار ميجوشه ( شرابى كه از سنبل است ) مىكند .\r\n\r\nفوفل ( تنبول ) :\r\nبر گياهى است كه در هندوستان رويد ، همشكل جوزبوا است . ليكن تنبول سرخ‌رنگ ، زودشكن است و گاهى مىشكند . اجزايش از هم مىپراكند ، بوى خوش دارد ، هندوستانيان تنبول را براى خوش‌بو كردن دهان مىخورند و دندان را سرخ‌رنگ گرداند و قوت صندل دارد . مزاج : در سوم سرد و خشك است . خاصيت : بسيار سردىبخش و گيرنده است . ورم : در علاج ورم گرم و متراكم خوب است . چشم : ضمادش درد پلك را دواست و التهاب چشم را شفا دهد .\r\n\r\nفلنجمشك ( پلنگمشگ ) :\r\nبه گمان بعضى پلنگمشك از مرزنگوش و سيسنبر ( نمام ) غذايىتر و خشك‌تر است . اندامان غذا : خوردن و بو كردن و ماليدنش راه‌بندانهاى مغز را باز مىكند . سينه : خوردنش خفقان قلب ناشى از بلغم و سودا را آرام كند . اندامان راننده : خوردن و ماليدنش در علاج بواسير مفيد است .\r\n\r\nفوه الصباغين ( روناس ) :\r\nتلخ است و با ملايمت مىزدايد . آرايش : با سركه مخلوط باشد و بر پوست مالند قوبا ، بهك سفيد ، آثار زشت پوست را مىزدايد . مفاصل : با عسلاب بخورند در علاج عرق النسا و فالجى كه زيان به حس رسانيده مفيد است . يكدرهم روناس با دو درهم راوند چينى ، با يك پيمانه شراب انگورى مخلوط بخورند داروى اثر ضربه و افتادن است . اندامان غذا : ثمرش را با اسكنجبين خورند علاج ورم سپرز است ، كبد را مىپالايد ، سپرز و كبد را تقويت كند . اندامان راننده : در ادرار بول چنان قوى است كه شايد خون با بول بيرون ريزد . كسى كه اين دارو را مىخورد بايد هر روزه تن خود را شست‌وشو دهد . روناس را بردارند حيض را ريزش دهد و بچه را بيرون آورد . زهرها : شاخ و برگش پادزهر حشرات موذى است .\r\n\r\nفنجنجشت :\r\nاين همان پنج انگشت است كه شرح داده‌ايم و در فصل باء موجود است .\r\n\r\nفل :\r\nگويند داروى هندى است و هم‌كنش مهرگياه و بيخ آن است . سر : ضمادش تسكين سردرد است .\r\n\r\nفاغره ( فاخره ) :\r\nثمرى است كه به نخود مىماند و دانه‌اى دارد كه به آلبالوى تلخ شبيه و در ميان آن دانه‌هاى ريز شهدانه‌مانند موجود است و ثمر در قسمت پايينى شاخه‌ها قرار دارد . مزاج : در سوم گرم و خشك است . خاصيت : تحليل‌برنده و قبض است . اندامان غذا : معده و كبد سرد را علاج است و از سوء هضم ناشى از سردى نافع است . اندامان راننده : در علاج اسهال سرد مفيد و بندآورندهء شكم است .\r\n\r\nفلفل :\r\nجالينوس فرمايد : تا ثمر بر درخت است دارفلفل است و دانه‌اى كه از آن جدا شد فلفل است .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nدارفلفل از فلفل تر مزاج‌تر است . گاهى آن را مىچشند بعد از اندك زمانى زبان‌سوز و زبان‌خور است . بيخ فلفل به كوشنهء سياه ماند و از آن تندمزه‌تر است . فلفل سفيد در حرارت و رطوبت از فلفل سياه كمتر است . ليكن بعضى عقيده دارند كه فلفل سياه خشكيده و قوت كشش را از دست داده و اين كشش در فلفل سفيد كه تماما خشك نشده ماندگار است . مزاج : تا چهارم گرم و خشك است . خاصيت : جاذب ، گدازنده ، زداينده است . فلفل و مويز را باهم بخايند بلغم را بركند و بلغم لزج را ريشه‌كن مىكند . فلفل مسكن درد و آرام‌بخش عصب است و با مزاج تندرستان سازگار است . آرايش : فلفل با نطرون زدايندهء بهك است و تا با نطرون است لاغركننده است . ورم و جوش : با زفت باشد خنازير را علاج است . مفاصل : در گرم كردن عصب و ماهيچه نظير ندارد . سر : با سركه به نفع دندان است . چشم : فلفل سفيد با داروهاى به چشم كشيدن باشد ديده را جلا دهد . سينه : همراه ليسيدنيها باشد ( لعوقات ) در علاج سرفه و سينه‌درد مفيد است . فلفل و عسل را بر كام اندايند ضد خناق است و شش را مىپالايد . اندامان غذا : فلفل را با برگ بوى سبز خورند هضم‌كننده و اشتهاآور و بادشكن است و درد و پيچش روده را تسكين دهد . فلفل مخلوط با سركه را بخورند يا بر پوست مالند در علاج آماس سپرز مفيد است . فلفل سفيد براى معده از فلفل سياه بهتر است و بيشتر معده را توان بخشد . دارفلفل در سرازير كردن خوراك بسيار مفيد است .\r\nاندامان راننده : بول را ريزش دهد . بچه را بيرون آورد . بعد از جماع خورند مانع باردارى است . فلفل كم و زيادش قبض است و در اين‌باره چون سقمونيا نيست . فلفل آب پشت را به كلى مىخشكاند . اما دارفلفل شهوت‌انگيز است زيرا رطوبتى زائد دارد . خوردنش با برگ بوى سبز در علاج درد و پيچش روده مفيد است . تبها : با روغن مخلوط شود و تن تب‌دار را بدان بيندايند تب‌لرزه را شفا دهد . زهرها : فلفل سفيد در پادزهرها استعمال مىشود . دارفلفل نيز چه با روغن باشد و بر جاى نيش مالند يا بخورند پادزهر حشرات گزنده است .\r\n\r\nفلفل مويه :\r\nگويند بيخ فلفل است . خاصيت : گويند در علاج دردهاى سرد و ترنجيدگى بسيار خوب است . مفاصل : علاج نقرس است . اندامان راننده : گويند علاج قولنج و بادهاى سرد است .\r\n\r\nفسوريقون ( شنگرف ) :\r\nاز زاج زرد خشك‌تر و از آن لطيف‌تر و كم‌سوزش‌تر است و داروى گرى است .\r\n\r\nفاشرا ( هزارگوشان ) :\r\nبعضى گفته‌اند فاشرا هزارجشان است كه همان كرمة البيضا ( تاك سفيد ) باشد .\r\nمزاج : تا سوم گرم و خشك است . خاصيت : تند و تيز ، زداينده ، خشكاننده ، لطافت‌بخش ، و با ملايمت گرمى دهد . آرايش : بيخ هزارگوشان با گاودانه و شنبليله پوست بدن را صاف و پاك كند و لكه‌ها و اثرهاى زشت و سياه را كه بقاياى قرحه باشد مىزدايد . اگر هزارگوشان با روغن زيتون بپزد تا به كلى از هم مىپاشد ، لكه‌هاى زشت و خون خشك‌شدهء زير چشم را مىزدايد . ورم و جوش : بيخش زگيلها و جوشهاى شيرى را ريشه‌كن كند . ضمادش كه با شراب مخلوط باشد درد كژدمه را تسكين دهد . قرحه :\r\nضماد بيخ هزارگوشان با نمك دواى قرحهء پليد است . هزارگوشان را در مرهمهاى گوشت‌خوار به كار\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nمىبرند . ثمر آن بر گرى چركين و خشك مالند نافع است و پوست اندازد . مفاصل : ضماد بيخش كه با شراب باشد تكه استخوانها را بيرون آرد . هر روزه يك درهم از آن تناول شود علاج فالج است . خوردن و ماليدنش دواى گسستگى ماهيچه است . سر : به مدت يك سال هر روز يك درخمى هزارگوشان تناول شود ؟ صرع و بيمارى كم‌هوشى و سرگشتگى را شفا دهد . اما گاهى مىشود كه سبب درهم شدن عقل مىگردد . سينه : از هزارگوشان و عسل ليسيدنى سازند داروى خناق و بدنفسى و سرفه و پهلودرد است .\r\nافشره‌اش را با گندم پخته بخورند شير پستان افزايش يابد . اندامان غذا : جالينوس فرمايد : خوردن جوانه‌هاى نوبرآمدهء هزارگوشان كه كمى تلخ و تند است ، به نفع معده مىباشد . اندامان راننده : مغز ( قلب ) هزارگوشان را در نخستين مرحلهء پيدا شدن كال يا پخته بخورند ؟ بول را ريزش دهد . شكم را روان كند . خوردن يك درخمى از بيخش بچه را در شكم مادر مىكشد . بيخش فرزجه شود بچه را بيرون آرد . در آب‌پزش نشينند زهدان را تنقيه كند . افشره‌اش بلغم را بيرون آرد . هزارگوشان براى سپرز خوب دوايى است . اگر در روغن بپزند داروى بواسير پيزى است . در آب‌پز هزارگوشان نشينند يا آب‌پزش را بر ورم ريزند ورمها را از بين ببرد و مشيمه را بيرون آرد . آب‌پز و افشره‌اش كه با عسل باشد در بيرون آوردن بچه‌دان مؤثر است . زهرها : يك درخمى از بيخش پادزهر مارگزيدگى و ساير حشرات موذى است . جانشين : به وزن آن گياه درونه و دوسوم وزنش چارگون است .\r\n\r\nفاشرستين ( هزارچشان ) :\r\nاين گياه از جنس هزارگوشان و برگش چون برگ لبلاب درشت و پوست بيخش سياه و داخل بيخش زرد است . خاصيت : در كنش همانند هزارگوشان است ليكن كمى ناتوانتر از آن است . مفاصل : اين گياه نيز در علاج فالج بسيار مفيد است . سر : مثل هزارگوشان اگر مغزش را در اولين مرحلهء پيدايش بخورند در علاج صرع مفيد است . سينه : سينه را مىپالايد . اندامان راننده :\r\nمغز نوخاسته‌اش را بخورند بول و حيض را ريزش دهد و در هر علاجى هم‌كنش هزارگوشان است .\r\n\r\nفربيون :\r\nديسقوريدوس حكيم فرمايد : شيرهء گياهى است كه به ( قثاء ) خيارچنبر شبيه و در ( لينوى ) كه در سرزمين ( سدد ) واقع است و در مملكت ( موروشيا ) مىرويد . اين گياه پر از شير است و مزهء شيرش خارج از اندازه گرم و تند و تيزمزه است . كسانى كه در جستجوى اين شيره‌اند از گرمى آن هراسانند و ناگزير سيرابى گوسفند را مىشويند و به ساق گياه مىبندند و از دور نيزه يا سيخ را به سوى گياه پرتاب كنند تا مىشكافد و شير مىتراود و سيرابيها را پر مىكند و تو گويى شير از آوندى ريزش مىكند . گاهى اين‌قدر فوران مىكند كه بر خاك مىريزد . فربيون دارويى كه استعمال مىشود دو نوع است : يكى صاف است و شبيه انزروت و به حجم گاودانه مىباشد . دومى به هم پيوسته است و به روغن زيتون متراكم شده مىماند . چشيدنش زبان را بسيار آزار دهد . همين‌كه زبان‌زد شد تنديش به اين زوديها از بين نمىرود .\r\nگاهى در آن تقلب مىكنند و انزروت و صمغ عربى را با آن مىآميزند . اگر در اول چشيدن زبان را سوزاند و مدتها مزهء سوزناكش باقى ماند دليل سره بودن و بىآلايشى است . قوت اين دوا تا سه سال يا چهار سال ماندگار است . فربيون كهنه رنگش به زردى و زعفرانى مىزند و تا در روغن زيتون حل شود بسيار\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدشوار است . اما نوع نوين آن چنين نيست . بعضى عقيده دارند كه اگر آن را با باقلى پوست كنده در آوندى نگه دارند قوتش از بين نمىرود . اولين شخصى كه اين دوا را كشف كرده و به كار برده ( يوناس ) پادشاه لينوى بوده است . گزينش : فربيون خوب آن است كه : صاف زردرنگ يا زعفرانىرنگ و تندبوى و بسيار تندمزه باشد و در غير اين صورت چنان كه گفتيم تقلبى است . مزاج : گرميش همراه لطافتى است ، سوزنده و زداينده است . تازه‌اش از صمغ انگدان گرمتر است و معلوم است كه صمغ انگدان در گرمى بىمثال است . مفاصل : با برخى از نوشابه‌هاى معمولى كه با ديك‌افزار كنند مخلوط باشد ، داروى عرق النسا است . فربيون يك روزه پوست از استخوان بركند . اما بايد دقت كرد كه گوشت پيرامون استخوان را در بر نگيرد و بهتر آن است كه قبلا گوشت پيرامون استخوان با مرهم موم و روغن گل كه در روغن نيمه‌گرم گردد بيندايند . بر فالج و تخدير شده مالند بسيار مفيد است . چشم : در چشم كشند ديده را جلا دهد . آب كبود چشم را تحليل مىبرد . اما تمام روز سوزش در چشم حس مىشود . و براى پرهيز از اين سوزش با عسل مخلوط مىكنند و در چشم كشند . يا با حيله‌هاى ديگرى مخلوط مىكنند تا از سوزش بكاهد . اندامان راننده : در علاج آب زرد ، سردى گرده ، قولنج سودمند است . مقدار دارويى آن :\r\nفربيون را با بعضى تخمهاى خوشبوى در عسلاب كنند و سه ( اونولوس ) بخورند . خوزيان گفته‌اند : فربيون دهانهء زهدان را چنان بهم مىآرد كه داروهاى بچه انداختن را به زهدان راه نمىدهد . هم ايشان گفته‌اند :\r\nبلغم لزج كه در سرين و پشت و روده ماندگار است بيرون آورد . زهرها : كسانى گويند : اگر پوست سر كسى را بشكافند تا آهيانه پيدا شود آنگاه از سائيدهء اين گياه در آن ريزند و داروهاى ضد گنديدن بر آن نهند ، از گزيدن مار و حشرات ديگر زيانى نبينند . خوردن وزن سه درهم از اين گياه معده و روده‌ها را چركين كند و خورنده را در مدت سه روز مىميراند .\r\n\r\nفطراساليون :\r\nكرفس است و شرحش در فصل كاف آمد .\r\n\r\nفاغيه ( بيخ حنا ) :\r\nدر فصل حاء به شرحش پرداختيم .\r\n\r\nفيلزهرج ( فيلزهره ) :\r\nگويند درخت حضض است و ثمرى چون فلفل دارد . حضض شيرهء آن است . يا شيرهء زرشك است . حضض عربى غير اينها است . خود فيلزهره تقريبا قوت شيره‌اش را دارد و كمى از آن ناتوانتر است . آرايش : تنها يا با روغن زيتون بر سر مالند موى را تقويت كند . اندامان غذا :\r\nشاخه‌هايش با سركه بپزند و بخورند داروى سپرز است . و يرقان را نيز علاج كند . اندامان راننده : آب‌پز شاخ و برگش حيض را ريزش دهد . آب‌پز شاخ و برگ و خوردن ثمرش به وزن يك ( مطروس ) خلط بلغمى را به كلى بيرون آرد .\r\n\r\nفراسيون ( گندناى كوهى ) :\r\nاين گياه تلخ‌مزه است . أربياسيوس گويد : گرمى و خشكىاش از دو نيرو است . غير او گويد : در دوم گرم و در سوم خشك است . خاصيت : بازكننده ، زداينده ، راننده ، گدازنده ،\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nتكه‌كننده است . سر : افشره‌اش علاج درد هميشگى گوش است . گوش را از چرك پاك كند . منفذهاى بندآمدهء گوش را باز كند . درد كهنهء گوش را دوا كند . چشم : افشره‌اش با عسل ديد را تقويت مىنمايد .\r\nسينه : به وسيلهء خون برآوردن سينه و شش را مىپالايد . اندامان غذا : در باز كردن بندآمدنيهاى كبد و سپرز بسيار مفيد است . اندامان راننده : حيض را بيرون ريزد و زهدان را مىپالايد . زهرها : با نمك ضماد شود پادزهر سگ هار است .\r\n\r\nفودنج ( پونه ) :\r\nپونه چندين نوع دارد : پونهء كنار آبى ، پونهء كوهى كه بلنديش به بلندى زوفا و برگش به برگ زوفا شبيه است . پونه‌اى كه آن را ( غليجن ) گويند ، پونهء شاك كه همچون ساير انواع پونه تند است و تأثير شربت آن چون شربت آويشم است . پونه گوهرى است لطيف ، پونهء كوهى از پونهء جويبارى قوىتر است . خاصيت : از تندى و تلخى كه پونه دارد بسيار نرم‌كننده است و بويژه پونهء كوهى در نرمش دادن مؤثرتر از جويبارى است . خون را به سوى پوست مىكشد . قرحه‌آور است . پونه را تنها خورند عرق‌ريز است و بسيار گرمىبخش . مواد را از ژرفاى تن جذب مىكند . تكه‌كننده و خشكاننده و گرم‌كننده است .\r\nآرايش : پونه و بويژه پونهء سبز را با شرابى بپزند و بر پوست نهند لكه‌هاى سياه و لكه‌هاى خونى كه در زير پلكها پيدا مىشود از بين مىروند . مفاصل : آب‌پزش را بخورند ؟ كوفتگى ماهيچه و پيرامونهاى ماهيچه را بر طرف كند . ضماد پونه كه پوست را مىسوزاند داروى عرق النسا است . ضماد پونه مزاج اندام را تغيير دهد . جاذبى است كه از ژرفا جذب مىكند . پونه را بخورند و به دنبالش آب پنير سركشند ؟ و چندين روز پىدرپى تكرار كنند در علاج پاغر و واريس مفيد است . پونه‌اى كه ( غليجن ) نام دارد گويند خوردنش داروى ترنجيدگى و ماليدنش بر پوست كه خون را بسوى پوست مىكشد علاج نقرس است .\r\nزخم و قرحه : چون پونه هم تحليل‌برنده هم تكه‌كننده و نرمىبخش است خوردنش در علاج جذام مفيد است . سر : افشره‌اش كرم گوش را از بين مىبرد . سردرد آورد . پونهء كوهى داروى زخم دهان است و ريختنىها را از سوراخ بينى بيرون سازد . سوختهء غليجن لثه را استوار سازد . نفس‌كش : آب‌پز پونه علاج بلندنفسى ( انتصاب النفس ) است . پونه تنها و بويژه اگر با انجير خورند سينه را از خلطهاى غليظ و لزج پاك مىنمايد . درمان درد دنده است . و كوهى از جويبارى در اين‌باره مؤثرتر و غليجن همهء اين كارها را مىكند . سركه را بر پونه پاشند يا پونه‌اى كه تازه در سركه ريخته‌اند به بينى غش كرده نزديك كنند از بوى آن به هوش آيد . پونهء شاك « 1 » در علاج تپش قلب مفيد است . اندامان غذا : هر پونه‌اى و بويژه پونهء كوهى بىاشتهايى و ضعف معده را از بين ببرد . سكسكه را تسكين دهد . پونه كه زداينده و بازكننده و نرم‌كنندهء مواد صفرايى و سودايى است ، خودش و آب‌پزش در علاج يرقان مفيد است . اگر بيمار يرقانى خود را با آب‌پز پونهء كوهى شستشو دهد عرق كندو سود بيند . و اگر پونه را با انجير خورند داروى استسقا است . پونهء كوهى اشتهاى خوراك را زياد كند . در آب جوشيده‌اش علاج استسقا است . پونهء غليجن دل بهم خوردن را چاره است . پونهء غليجن را با مرهم موم و روغن گل بر سپرز نهند سپرز را لاغر\r\n\r\n\r\n","description":"","footnote":"\r\n( 1 ) - فودنج التيس - پونهء بز نر ( شاك ) شايد نوعى از پونه باشد .\r\n","page_name":" 278 ","page_number":278},
  {"content":"\r\n\r\nكند . پونهء شاك هم همين كار را مىكند و در علاج تپش معده ( التهاب ) و افسردگى و دل بهم خوردن بسيار سودمند است . اندامان راننده : آب‌پز پونه بول را ريزش دهد . از پيچش و درد روده و قى و اسهال شديد مفيد است . پونه را بكوبند يا بپزند و با عسل بخورند بچه را در زهدان مىكشد . حيض را راه اندازد ، شايد بلغم را استفراغ دهد . بعضى گويند پونه و بويژه پونهء كوهى شهوت را قطع كند و خوابهاى جنسى را از بين ببرد . پونهء بيابانى مسهل ملايم است ، بنفع زهدان است ، كرم و بويژه كرمهاى ريز را مىكشد . از پونهء بيابانى و كوهى كه شايد از پونهء بيابانى نوع ويژه‌اى باشد هجده قيراط را با گلاب قند ( جلاب ) خورند مرارهء سودا را بيرون ريزد . و اگر چنين شربتى را با سركه و كمى سيكى بياميزند قوىتر شود . و در اين زمينه بهتر آن مىبينم كه پونه را خرد كنند و بسايند و سائيده را بر سركهء مخلوط با آب و نمك بپاشند و بخورند . عقيده بر اين است كه پونه غليجن خلط سودايى را از راه شاش بيرون ريزد . پونهء بيابانى در همهء اين كنشها كارى است . تبها : بيمار تب و لرز اگر آب‌پز پونه خورد ، يا پونه را در روغن بپزد و از آن روغن بر تن مالد بسيار نفع بيند . زهرها : خوردن و ضماد گذاشتن پونه پادزهر حشرات است .\r\nضمادش تقريبا كار داغ‌گذارى را انجام مىدهد . كسى كه سم خورده اگر پونه را با شراب بخورد سم را از كار اندازد . دود كردن برگ پونه حشرات را مىگريزاند . گستردن برگش نيز دشمن حشرات موذى است .\r\nپونهء بيابانى داروى نيش كژدم است . در آب جوشيدهء پونهء كوهى را بخورند پادزهر دندان درندگان است .\r\n\r\nفاط ( ماه پروين ) :\r\nداروى تركان است . زهرها : با آب سرد بخورند پادزهر شوكران و جوزماثل و نيش حشرات موذى و ساير سمهاست .\r\n\r\nفاوانيا « 1 » :\r\nفاوانيا عود الصليب است . كه نر و ماده دارد . بيخ فاوانياى نر سفيد و به ستبرى انگشت و مزه‌اش گيرنده است . بيخ فاوانياى ماده ريشه‌هاى بسيار دارد و شاخه‌هايش زياد است . مزاج : بسيار گرم نيست . خاصيت : خشكاننده ، گيرنده ، گدازنده ، بازكننده ، نرم‌كننده ، تكه‌كننده و زداينده است . اگر فاوانيا را مدتى بخايند مزهء تند مايل به گيرندگى مىدهد . آرايش : لكه‌هاى سياه را از پوست مىزدايد .\r\nمفاصل : داروى نقرس است . سر : علاج صرع است و اگر آن را بر مصروع بندند دچار صرع نمىشود .\r\nتجربه كرده‌اند كه وقتى فاوانيا را از صرعى باز كرده‌اند صرع بازگشته است . آن طبيب يهودى گويد :\r\nدود كردن ثمر فاوانيا ديوانه و صرعى را شفا دهد . و اگر ثمرش را با گل انگبين بخورند در علاج ديوانگى و صرع بسيار مفيد است . من مىگويم شايد آنچه يهودى گفته نوعى از فاوانياى رومى باشد . چه فاوانيايى كه از هندوستان براى ما مىآورند در اين زمينه اين‌قدر مؤثر نيست . همين‌قدر هست كه اگر پانزده دانه از تخمش با عسلاب يا شراب تناول شود ، در دفع بختك تأثير دارد . اندامان غذا : اگر فاوانيا را با شربتهاى مازوجى ( عفصى - گسى ) بخورند قبض است و ريزش مواد بد را از معده منع كند . تخمش معده را توان بخشد . درد معده را تسكين دهد . سوزش معده را از بين ببرد . بيخ فاوانيا در علاج يرقان و\r\n\r\n\r\n","description":"","footnote":"\r\n( 1 ) - در فصل عين عود الصليب را شرح داده و در اينجا فرمايد فاوانيا عود الصليب است و باز شرح مىدهد ؟ !\r\n","page_name":" 279 ","page_number":279},
  {"content":"\r\n\r\nباز كردن بندآمدنيهاى كبد مفيد است . اندامان راننده : فاوانيا را با شراب يا با داروهاى ادرارى بخورند حيض را راه اندازد . خوردنش بول را ريزش دهد . پانزده عدد از تخمش با مالى قراطن ( آب عسل ) تناول شود خفگى زهدان را علاج مىنمايد . اگر دوازده دانه از تخمش با شراب تناول شود خونريزى را قطع كند . اگر زن تازه زائيده به اندازهء يك بادام از بيخ فاوانيا خورد از بيرون ريختنىهاى لازم پاك گردد .\r\nخوردن بيخش به اندازهء يك بادام درد گرده و آبدان را بر طرف كند . آب‌پزش با شراب شكم را بند آرد و بول را ريزش دهد .\r\n\r\nفرفخ ( خرفه ) :\r\nكه همان بقلة الحمقاء است و در فصل باء ذكر كرديم .\r\n\r\nفطر ( قارچ ) :\r\nديسقوريدوس گويد : قارچ خوردنى هست و قارچ سمى هم هست . انگيزهء سمى شدن قارچ اين است كه يا در نزديكى ميخهاى زنگ‌زده روئيده . يا در همسايگى كهنه پارچه‌هاى متعفن رسته يا در جوار لانهء حشرات موذى سربرآورده است . درختهايى نيز هستند كه قارچ بردميده از نزديكى آنها سم كشنده است . بر قارچهاى سمى رطوبتى لزج يا كفكىمانند تار عنكبوت مىنشيند . همين‌كه آن را مىچينند فورا تباه گردد و به زودى گندش درمىآيد . اما آن نوع ديگر كه سمى نيست در آش مىريزند و مىخورند و خوشمزه است و اگر زياد از حد خورند زيان دارد و شايد بميراند . زيرا هضم نمىشود . و شايد خفگى آرد يا سبب قى و استفراغ شديد شود . و بيماريهاى سودايى برانگيزد . براى دفع گزند هر نوع از قارچ خوردن بوره - يا نطرون - يا خاكستراب و سركه و نمك - يا آب‌پز جو خوب است . ليكن هرگز قارچ كلاهى كسى را نكشته است . اما آن هم گاهى سبب قى و اسهال ( هيضه ) مىشود . اگر آن را خشك كنند بهتر است . مزاج : در آخر سوم سرد و در نزديكى سوم تر است . خاصيت : خلط غليظ و بد بوجود آورد . بهتر آن است قارچ را در آب بجوشانند و گلابى تر و خشك و پونهء كوهى را با آن مخلوط كنند و بعد از خوردنش شراب انگورى پرمايه بنوشند . سر : سبب كرخى و سكته مىشود . نفس : قارچ خوردنى سبب خناق مىشود تا چه رسد به قارچ سمى كه مىكشد . اندامان غذا : اگر قارچ خوب را زياد از حد خورند سبب قى و استفراغ گردد . قارچ ديرهضم است و غذاى بسيار دهد . از خوردن قارچ سمى عرق سرد مىكنند و به غش گرفتار آيند . اندامان راننده : عسر البول مىآورد . زهرها : چنان كه گفتيم نوعى از قارچها سمى است . و سبب سمى شدنش را بيان كرديم كه در نزديكى ميخهاى زنگ‌زده و وصله‌هاى گنديده و لانهء حشرات گزنده يا درختانى كه در تباه كردن قارچ ويژگى دارند مانند زيتون ، رويد و علامتش آن است كه رطوبتى چسبنده و كفكى بر آن است و زود دگرگون مىشود و مىگندد . چنين قارچى تنگ‌نفسى و غش مىآورد . علاجش داروهاى تكه‌كننده است . پادزهرش اسكنجبين و پونه - يا - چلغوز خروس و مرغ با سركه - يا تناول عسل بسيار است . و گرنه شايد اكثرا در مدت يك روز بميراند .\r\n\r\nفجل ( ترب ) :\r\nدارويىترين جزء ترب به ترتيب اولويت : تخم ، پوست ، برگ ، مغز است . روغن ترب هم‌قوت روغن كرچك و از آن گرمتر است . ترب بيابانى عين تأثيرات ترب بستانى دارد و از آن قوىتر\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاست . گزينش : نيرومندترين جزئش تخم آن است و غذايىترش در آب جوشيده است . مزاج : ترب در اول گرم و تر و تخمش در سوم گرم است . خاصيت : ترب بادآور و تخمش بادشكن است . ترب و بويژه تخمش نرمىبخش است . ترب بيابانى التهاب آورد . ترب را در آب بجوشانند نيروى دارويى را از دست مىدهد و غذايىتر مىشود . ترب غذاى كم و بلغمى دهد . گوهر ترب به گنديدن نزديك است و ازاين‌رو زيانهايى در بر دارد . برگ بهارى ترب را در آب جوشانند و با روغن زيتون و آبكامه خورند بيش از ترب غذا دهد . آرايش : با آرد شلمك مخلوط كنند و بر سر مالند سر مبتلا به داء الثعلب و داء الحيه را موى بازروياند . ترب و عسل ضماد شود لكه‌هاى زير چشم خونى و غير خونى را مىزدايد . تخم ترب داروى نقطه‌هاى گوناگون اندامان و زدايندهء لكه‌هاى ناشى از ضربت خوردن و لكه‌هاى سياه پوست است . ترب و كندس و سركه را بر پوست مالند و اگر در حمام بر پوست مالند بهتر است . بهك سياه را از بين مىبرد .\r\nترب شپش را در بدن بيفزايد . جوش : با آرد شلمك بر جوشهاى شيرى نهند شفا دهد . زخم و قرحه :\r\nترب و عسل ضماد شود قرحهء پليد و قرحهء شيرى را برمىكند . تخم ترب با سركه علاج قرحهء ( غنغرانا ) است . و قوبا را ريشه‌كن كند . مفاصل : تخم ترب درد مفاصل را دوا كند و ضربان مفاصل را آرام مىنمايد . سر : به زيان سر و دندان و كام است . افشره‌اش باد گوش را مىپراكند . چشم : آب ترب را در چشم چكانند هرچند براى چشم خوب نيست اما ديده را جلا دهد . آب ترب لكه‌هاى زير اشك‌ريز را مىزدايد . ابن ماسويه گويد : برگ ترب ديد را تقويت كند . نفس‌كش و سينه : ترب پخته در علاج سرفهء كهنه و هميشگى ، كيموس غليظ كه در سينه پيدا مىشود ، خناق ناشى از قارچ سمى بسيار مفيد است .\r\nترب را با اسكنجبين بپزند و بدان غرغره كنند در دفع خناق مفيد است و براى گلو زيان دارد . و شير پستان را افزايش دهد . اندامان غذا : براى معده بد است و آروغ‌آور است . اما بعد از غذا بخورند غذا را بدرقه كند و شكم را ليونت بخشد . اگر قبل از غذا بخورند ؟ خوراك را بالا نگه مىدارد ( يطفى ) و نمىگذارد در جاى خود بنشيند و از اين سبب استفراغ‌آور است . و بويژه پوست ترب كه با اسكنجبين خورند قىآورتر است . ضماد ترب به نفع سپرز و پهلو است . تخم ترب و سركه باهم بسيار قىآور است . و آماس سپرز را فرونشاند . ابن ماسويه گويد : خوردن ترب و بويژه برگ آن بعد از طعام ، طعام را هضم كند . آب برگ ترب بندآمدنهاى كبد را باز كند و علاج يرقان است . بعضى عقيده دارند كه برگش هاضم و مغزش دل‌بهم‌آور است . و تخمش بادهاى شكم را مىپراكند و راه بيرون آمدن را آسان كند . و اشتها مىآورد و علاج درد كبد است و براى مداواى استسقا مفيد است . زهرها : ترب پادزهر نيش مار است . با شراب پادزهر مار شاخدار است . تخم ترب در دفع گزند سم و نيش حشرات مفيد است . قاچى از ترب را بر كژدم نهند مىميرد . آبش را بر كژدم پاشيدند فورا كژدم را كشت . اگر ترب خورده را كژدم بزند تأثيرى ندارد .\r\n\r\nفستق ( پسته ) :\r\nدرختى است مشهور و در بعضى جاها پيداست . مزاج : در آخر دوم گرم است و رطوبتى هم دارد . گويند از گردو گرمتر است . آنان كه پنداشته‌اند كه پسته سرد است اشتباه فرموده‌اند . خاصيت :\r\nپسته و بويژه پستهء شامى كه به دانهء صنوبر مىماند و كمى تلخى و گسى دارد ؟ با معده سازگار است .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nتلخى و خوشبويى آن بندآمده‌هاى كبد را باز كند . گذرگاه غذا را مىگشايد . روغن پسته علاج درد كبد ناشى از رطوبت و غلظت است . اگر كسى گويد : پسته براى معده زيان و سودى چندان ندارد ، مىگويم از دل بهم آمدن و برگشتن معده جلوگير است و دهانهء معده را تقويت مىنمايد . اندامان راننده : نه قبض است و نه ملين . زهرها : پسته و بويژه اگر با شراب بسيار پرمايه و تند بپزد پادزهر نيش حشرات موذى است .\r\n\r\nفسافس ( ساس ) :\r\nجانورى است مثل كنه و در شام مشهور است . در رختخوابها پيدا مىشود . ممكن است همان باشد كه ما انحل مىگوييم . نفس : ساس را با خل يا شراب بخورند زالو را از گلو بيرون آورد . اندامان راننده : بو كردنش زهدان را نشاط بخشد و خفگى زهدان را دفع كند . اگر ساس را خشك كنند و بسايند و گردش را در سوراخ ذكر ريزند دشوارى شاشيدن را بر طرف سازد . تبها : هفت ساس را در يك دانه باقلى جاى دهند و ببلعند به شرطى كه قبل از آمدن تب سه در ميان باشد تب را دفع كند . زهرها :\r\nبدون باقلى بلعيدن ساس پادزهر حشرات موذى است .\r\n\r\nفار ( موش ) :\r\nآرايش : خون موش زگيل را برمىكند . مدفوع موش و بويژه سوختهء آن كه با عسل مخلوط باشد و بر سر مالند در علاج داء الثعلب مفيد است . سر : بچه‌اى كه آب از لب‌ولوچه‌اش سرازير مىشود ، اگر موش را بريان كنند و بعدا بخشكانند و بچه بخورد شفا يابد . اندامان راننده : اگر مدفوع موش با كندر و ( اونومالى ) تناول شود . سنگ را خرد كند . اگر مدفوع موش را شياف كنند شكم بچه را روان سازد . با آب بپزند و بيمار عسر البول در آن نشيند سود بيند . زهرها : مردم همه مىگويند اگر موش را بشكافند و به نيش‌زدهء كژدم نهند خوب است .\r\n\r\nفرس ( اسب ) :\r\nدر تأثير دارويى سرگينش برابر با سرگين الاغ است . ورم و جوش : سوختهء پوست كره‌اسب در آب حل شود و بر جوش مالند شفا دهد . سر : گويند برآمدگىهاى زائد زانوى اسب را بكوبند و با سركه بخورند علاج سردرد است . اندامان راننده : پنيرمايهء ماديان در علاج قرحهء روده ، فساد معده ، اسهال هميشگى ويژگى دارد .\r\n\r\nفقلامينوس :\r\nگويند بخور مريم است كه تيره‌اى از عرطنيثا باشد . خاصيت : زداينده ، تكه‌كننده ، بازكننده ، گدازنده و تنقيه‌بخش است . تناول بيخش كم‌هوشى آورد و عرق كردن زياد بدنبال دارد .\r\nآرايش : سه مثقال از اين دارو - نبايد از سه مثقال تجاوز كند - با شراب انگورى سياه ، يا با ( مالىقراطن ) كه با آب مخلوط باشد بخورند علاج يرقان است . كسى كه اين دارو را خورد بايد دراز بكشد و خود را با پوشش‌هاى بسيار بپوشاند تا بسيار عرق كند و عرق به رنگ زرداب بيرون دهد . تا از يرقان شفا يابد . بيخ اين گياه پوست را تنقيه كند ، لكه‌هاى سياه را بزدايد . آب‌پزش تركهاى ناشى از سرما را خوب مىكند . وسط بيخش را با كارد حفر كنند و پر از روغن زيتون كنند و بر خاكستر گرم نهند تا\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nگرم مىشود ، روغنى است كه تركهاى ناشى از سرما را زود بهبودى دهد . ورم و جوش : بيخش جوشها را از بين مىبرد . افشره‌اش ورم سخت را نرم كند . آماس سپرز را فرونشاند . تر و خشك اين گياه داروى خنازير و زخم است و گرى خشك را علاج است . زخم و قرحه : بيخ اين گياه را تنها يا با سركه و عسل مخلوط كنند و به كار برند زخمها را قبل از اينكه كهنه شوند شفا دهد . اگر آب‌پزش را سرشويه كنند قرحه‌هاى سر را خوب مىكند . مفاصل : ضماد گذاشتنش در علاج پيچش عصب و نقرس مفيد است .\r\nسر : با شراب آميزند بدمستى بسيار مىآرد . آبش را در بينى كنند سر را مىپالايد . آب‌پزش سرشويه شود قرحه‌هاى سر را شفا دهد و سردرد سرد را تسكين دهد . چشم : آبش كه با عسل باشد در چشم كشند يا در بينى كنند در علاج آب كه در چشم پديد آيد و در علاج ضعف ديد مفيد است . سينه : بعضى بيخ آن را علاج برنشيت مىدانند و به بيمار مىخورانند . اندامان غذا : با سركه بر سپرز نهند . اندامان راننده : با ( ادرومالى ) بخورند بلغم و كيموس آبكى را بيرون آورد . خوردن و برداشتنش حيض را ريزش دهد . بعضى پندارند كه تر اين گياه بچه‌انداز است و اگر به گردن يا به بازو بندند مانع حمل مىشود .\r\nبوسيلهء پشم برمىدارند اسهال‌آور است . اگر ناف و بالائيهاى شكم و پهلو را بدان بيندايند ملين است و بچه مىاندازد و بچه را در زهدان مىكشد . و افشره‌اش در اين‌باره قوىتر است . آب اين گياه را با سركه بياميزند و بر مقعد برآمده ريزند به جاى خود بازمىگردد . افشره‌اش دهانهء رگهاى داخل پيزى را مىگشايد . خوردن و برداشتن بيخش سبب ريزش خون حيض است . پنج درهم از بيخ اين گياه را با عسل مخلوط كنند و يكباره چهار درخمى بخورند بسيار مسهل است . زهرها : همراه شراب خورند پادزهر داروهاى سمى و بويژه پادزهر خرگوش دريايى است .\r\n\r\nفقاع ( فوگان ) :\r\nمشهور است . گزينش : فوگان خوب آن است كه از ميده و نعناع و كرفس بسازند . هر آنچه از نان پخته درست مىكنند نه چون آن است كه از نان درست شده از خمير فطير گيرند . خاصيت :\r\nبادزا است ، بدغذا است ، خلط بد پديد آرد . به اندام جانور زيان مىرساند و در اين اثر به حدى است كه دندان فيل را در آن مىگذارند نرم مىشود و مىتوانند به آسانى بر آن كار كنند . اما فوگانى كه از نان ميده و كرفس و نعناع درست مىكنند كيموس خوب دارد و با گرم‌مزاجان بسيار سازگار است . مفاصل : براى عصب بسيار بد است . سر : زيان به پردهء مغز مىرساند . اندامان غذا : آنچه از نان ميده است براى معدهء گرم خوب است . اندامان راننده : اگر از جو درست كنند به زيان گرده و آبدان است و بول را ريزش دهد .\r\n\r\nفسوريقون :\r\nمردار سنگ را با دو برابر زاج سفيد مخلوط مىسايند و در سركهء بسيار تند مىريزند و در ديكى تازه مىكنند و سر ديك به گل مىگيرند و در گرماى سخت مدت چهل روز در سرگين دفن مىكنند كه فسوريقون مىشود و داروى گرى است . خاصيت : از زاج زرد خشكنده‌تر و از آن كم‌گزش‌تر و لطيف‌تر است . قرحه : داروى گرى است .\r\n\r\nفليلون :\r\nبه عقيده ديسقوريدوس : گياهى است در سنگلاخها رويد . نر و ماده دارد . ماده را بلعون گويند كه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبلعون به معنى مادينه است . بلعون به جل وزغ شبيه است و از برگ زيتون سبزرنگ‌تر است . ساقه‌اش كوتاه و باريك ، گلش سفيد ، تخمش ريز و از تخم خشخاش درشت‌تر . نوع نر را ( اريبوعيون ) يعنى نرينه نامند . شبيه بلعون است ليكن تخمش به ميوهء زيتون مىماند و خوشه‌اى است . خاصيت : فواسطوس حكيم فرموده است : زن باردار اگر از قسم نر بخورد پسر مىآورد و اگر از قسم مادينه‌اش خورد دختر زايد . پس ممكن است كه حكيم نامبرده آزمايش كرده و اين را به مردم گفته باشد و شايد تنها گفتهء بىآزمايش باشد .\r\nحرف فاء پايان يافت .\r\n\r\nفصل هجدهم حرف ( ص )\r\n\r\nصندل :\r\nچوبهاى ستبرى است كه از مرز مملكت چين آورند و سه نوع است : زرد ، سرخ ، زرد مايل به سپيدى كه بعضى آن را مقاصيرى گويند . بوى مقاصيرى از بوى بقيه خوش تر است . گزينش : به عقيدهء جالينوس و ابن ماسويه صندل سرخ قوىتر است و ديگران گويند زرد قوىتر است و گروهى بر اينند كه مقاصيرى بهتر و قوىتر است . مزاج : در آخر دوم سرد و در دوم خشك است . خاصيت : صندل و بويژه صندل سرخ‌رنگ مانع تراوش رطوبت بدن است . ورم : صندل و بويژه سرخرنگش ورم گرم را تحليل مىبرد . بر باد سرخ مالند مفيد است . سر : در علاج سردرد بد نيست . سينه : خوردنى و ماليدنى تپش ناشى از تبها را علاج است . اندامان غذا : خوردن و ماليدنش ناتوانى معدهء گرم را بر طرف كند . تبها :\r\nصندل و بويژه سفيدرنگ مقاصيرى در علاج تبهاى گرم سودمند است .\r\n\r\nصدف :\r\nگوشت صدف بيابانى ( حلزون ) را خرد كنند و بسايند و بر تن مالند بسيار خشكاننده است . سوختهء صدف فرفيرى بادشكن و زداينده و هم‌قوت عرق نعناع و پونه ( نيطش ) است . همه انواع صدفها ريزه استخوان و خار و پيكانها را جذب مىكنند به شرطى كه درسته و بىهيچ تغيير حالتى استعمال شوند .\r\nآرايش : همه پوششهاى صدفى و پوستهء صدفها گاهى كه مىسوزند زدايندهء بهك‌اند . صدف خام و ناسوخته پيكانهاى استخوانى را جذب مىكند . اگر صدف فرفيرى ( ارغوانى ) در روغن زيتون بپزند ؟ و بر جاى مو مالند از ريزش مو جلوگيرى كند . ورم و جوش : مادهء لزجى كه بر حلزون است و آن را زنگ حلزون گويند اگر با كندر و الوا و مر مخلوط كنند تا به پرمايگى عسل درمىآيد ، ورم بناگوش را خشك كند و اگر رطوبتى در ژرفا داشته باشد برمىچيند . زخم و قرحه : سوختهء صدف فرفيرى قرحه را مىزدايد ، پاك مىكند و بهبودى دهد . صدف سوخته با نمك داروى سوختگى است و بر سوخته مىپاشند تا آن را خشك مىكند . سوختهء هر صدفى براى معالجهء گرى مفيد است . صدف همراه گوشتش در علاج زخم و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبويژه زخمى كه بر عصب باشد اگر صدف و گوشت صدفى و كندر و مر بر او نهند و اگر با گرد آسياب هم باشد داروى خوبى است و زخم را شفا دهد . جالينوس شخصا حلزون را بدون هيچ آميزه‌اى براى علاج زخم به كار برده است . مفاصل : صدف را ضماد كنند علاج درد مفاصل و نقرس است و ورم مفاصل را فرو نشاند . سر : سوختهء صدف فرفيرى و بويژه اگر با نمك سوخته شود دندان را جلا دهد . صدف را بسايند و با سركه آميزند خون‌دماغ را قطع مىنمايد . چشم : صدف را با گوشتش بسوزانند و سوخته را بشويند و در چشم كشند آماس پلك را فرو نشاند ، سفيدى و تم را از چشم بزدايد . اگر گوشت صدفى را كه به ( طيلس ) كهنه مشهور است ، بسوزانند و سوخته را با قطران بسايند و بر پلك مالند مانع رويش مو مىشود . مادهء لزجى كه بر حلزون بيابانى است موى برگشتهء پلك را مىچسباند . همين مادهء لزج - گويند - اگر پيشانى را بدان بيندايند از ريزش مواد به چشم جلوگيرى كند و موى را نيز مىچسباند . اندامان غذا :\r\nگوشت صدفى كه ( فروفس ) نام دارد براى معده خوب است . گوشت هر صدفى كه برشته و پخته نباشد درد معده را تسكين دهد . صدف فرفيرى را با سركه خورند علاج سپرز است . ضماد صدف را بر استسقا گذارند تا پايين نياورد جدا نمىشود ، و بايد بگذارند تا خودش بيفتد . و بويژه در علاج استسقاء صدف بيابانى كه بسيار خشكاننده است از ساير صدفها مؤثرتر است . اندامان راننده : گوشت صدف فرفيرى ملين نيست . گوشت صدفى كه مردم شام آن را ( طالبيس ) گويند ، تا تر است و بويژه آبگوشتش ملين است و همچنين آبگوشت صدفهاى كوچك ملين است . دود بركشيدن از سوختهء صدف فرفيرى علاج خفگى زهدان است و بچه‌دان را بيرون آورد . دود گوش‌ماهيهاى ساحلى از قبيل ( خوش‌بوى - عطر الرائحه ) بابلى ، قلزمى ، در علاج خفگى زهدان مفيد است و صرع‌زدگان را به هوش مىآورد . و بويش نوعى اثر خايهء سگ آبى دارد . صدف را بردارند حيض را ريزش دهد . گويند : صدفى كه نامش ( فوحيل ) است اگر صدف و گوشت باهم بسوزد و خاكسترش را با مازوى سبز و فلفل سفيد بياميزند ، قرحهء روده را به شرطى كه تر باشد و گنديده نباشد به كلى خوب مىنمايد . مقدار و نسخهء دارويى از اين قرار است :\r\nچهار وزن خاكستر صدف . نيم وزنش مازوى سبز ، يك‌چهارم فلفل باهم مخلوط مىشوند و در غذا ريزند يا با شراب مىخورند . زهرها : گوشت صدف پادزهر سگ هار است .\r\n\r\nصمغ :\r\nگزينش : صمغ عربى كه صاف و كم‌چوب باشد از همه بهتر است . مزاج : همهء صمغها بسيار گرمند . خاصيت : گيرنده ، چسباننده ، خشكاننده و تقويت‌كننده است . صمغ اقاقيا بسيار قوى است و ازاين‌رو در داروهاى پادزهرى وارد است . سينه : سرفهء گرم را نرم كند . زيان قرحهء روده را دفع مىنمايد .\r\nصدا را صاف مىكند . اندامان غذا : معده را توان بخشد .\r\n\r\nصابون :\r\nقرحه‌آور و گنداننده است . قولنج را تحليل برد و بلغم خام بيرون آرد .\r\n\r\nصحنات ( ماهيابه ) :\r\nخاصيت : خشكىبخش و زداينده و بدخلط است . قرحه : سبب گرى و خارش است .\r\nمفاصل : در علاج درد سرين بلغمى نافع است . آرايش : بوى گند دهانى را مىزدايد كه از معده برآيد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nفساد معده را علاج است . اندامان غذا : رطوبت معده را برچيند و معدهء مرطوب را خشك مىكند .\r\n\r\nصنوبر :\r\nدرختش مشهور است و در فصل حاء راجع به دانه‌اش صحبت كرديم و اكنون مىخواهيم در باقى اجزاء آن سخن گوييم . مزاج : الياف صنوبر بزرگ بسيار قوى و الياف صنوبرى كه آن را فوفى گويند ناتوانتر است . خاصيت : اليافش بسيار قبوضيت دارد . كرمى كه در صنوبر است در برندگى همانند آلاكلنگ است . زخم و قرحه : اليافش زخم را بهم آرد . در علاج قرحهء ناشى از سوختگى مفيد است .\r\nاليافش به اندازه‌اى گيرنده است كه مىتواند پوست انداختن ( سحج ) از ضمادش شفا يابد . اليافش را بسايند و گردش را بر سوختهء آب گرم پاشند مفيد است . سائيدهء برگش را بر زخم گذارند زخم را بهم چسباند . اليافش در علاج جاى ضربت‌خوردگى مفيد است و بهم‌آورندهء زخم است و برگش كه نمناك‌تر است در اين زمينه از الياف مؤثرتر است . سر : آب‌پز پوست صنوبر را در دهان گردانند بسيار بلغم بيرون آورد . در آب جوشيدهء اليافش با سركه در دهان گردانند درد دندان تسكين يابد . آب‌پز الياف صنوبر و سركه را در دهان گردانند بلغم‌هاى بسيار سرازير مىكند . چشم : دود صنوبر از ريزش مژه جلوگير است و خورهء گوشهء چشم را علاج است . سينه : دانه‌اش داروى سرفهء كهنه است . اندامان غذا : تناول پوست و برگ صنوبر درد كبد را دواست . اندامان راننده : دانه‌اش شكم بند آورد . تخم صنوبر با تخم خيارچنبر همراه شراب سياه انگورى تناول شود ريزش بول دهد و علاج قرحهء گرده و آبدان است . الياف صنوبر شكم را بند آرد .\r\n\r\nصبر ( الوا ) :\r\nافشرهء منعقدشده‌اى است به رنگ ميانهء سرخى و زعفرانى و چندين نوع دارد : اسقوطرى ، عربى ، سمنگانى . بعضى گويند گياهش همچون زنجفيل شامى است و اشتباه كرده‌اند . گزينش :\r\nبهترينش صبر اسقوطرى است كه آبش چون آب زعفران و بوى مر دارد و درخشنده و زودشكن و بدون ريگ باشد . صبر عربى در زردى و سنگينى و درخشندگى از آن پايينتر و از آن لزج و سخت‌تر است . صبر سمنگانى بدبوى و تيره‌رنگ و بىدرخشندگى و زردرنگيش كم است و از نوع بد بشمار مىآيد . صبر هرگاه كهنه شد سياه‌رنگ گردد . مزاج : در دوم خشك و تا دوم گرم است . بعضى گويند در سوم گرم و خشك است كه چنين نيست . خاصيت : گيرنده و خشكانندهء بدن و خواب‌آور است . صبر هندى سود بسيار در بر دارد ، مىخشكاند و آزار نمىدهد . و كمى قبض است . و چون بسيار كم مىگزد ، زخم وخيم را سوزش نمىرساند . آرايش : صبر و عسل علاج اثر ضربت و شفابخش كژدمهء چركين است . صبر و شراب را بر سر مالند از ريزش مو جلوگير است . ورم و جوش : اگر با شراب يا عسل باشد در علاج ورم پس و پيش ( مقعد و ذكر ) و ورم ماهيچه‌هاى پهلوگير زبان بسيار مفيد است . زخم و قرحه : قرحه‌هاى سرسخت را دوا كند و بويژه اگر در پس و پيش عورت و بينى و دهان يا ناصور باشند . مفاصل : دواى درد مفاصل است . سر : سر را از زائده‌هاى صفرايى مىپالايد . صبر و روغن گل را بر پيشانى و گيجگاه مالند سردرد از بين مىرود . صبر و روغن گل در علاج قرحهء بينى و دهان و كوفتگى گوش و آماس ماهيچه‌هاى پيرامون زبان خوب است به شرطى كه با شراب يا عسل باشد و بر پوست مالند . در طب باستانى آمده است\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nكه صبر سودا را بيرون ريزد . داروى ماليخولياست . صبر فارسى عقل را تقويت كند و دل را هشيارتر كند . چشم : صبر در علاج قرحه و گرى و درد چشم و خارش گوشهء چشم و در خشكانيدن رطوبت چشم بسيار نافع است . اندامان غذا : تناول دو قاشق صبر با آب سرد يا ولرم معده را از زائده‌هاى بلغمى و صفرايى پاك كند ، اشتهاى دروغين و تباه را رد مىكند . سوزش و التهاب زبان كوچك كه ناشى از گرمى زرداب معده باشد چاره‌اش با صبر است . اگر صبح و شب چند ( حبه ) از صبر مخلوط با شراب يا با عسل بخورند شكم را روان كند و از تباه شدن خوراك جلوگيرى مىنمايد و شايد يك‌روزه درد معده را تسكين دهد . بندآمده‌هاى كبد را باز مىكند ليكن به زيان كبد است و از اسهالى كه مىدهد داروى يرقان است .\r\nاندامان راننده : تناول يك درخمى و نيم صبر با آب گرم اسهال آورد . اگر سه درخمى خورند شكم را تماما تنقيه كند . اگر دو درخمى باشد و با آب عسل خورند بلغم و صفرا بيرون آورد . صبر با هر داروى مسهلى باشد معده را از زيان حفظ كند . و صبر بهترين و سالمترين مسهل براى معده است . صبر شسته كمتر اسهالى است اما براى معده سودآورتر است . صبر كه با عسل باشد از قوتش مىكاهد و اسهالش از جذب كردن نيست بلكه با هرچه برخورد كند بيرون مىآرد . صبر خالص كه تناول شود اثرش از كبد خارج نمىشود و به معده نمىرسد . تناول صبر عربى افسردگى آرد . و درد و پيچ روده و اسهال به دنبال دارد . و تأثيرش در پرده‌ها و خم و پيچهاى معده ( صفاقات ) روزى يا دو روز مىماند . در روزهاى سرد تناول صبر خطر است . شايد اسهال خونى دهد . صبر مخلوط با شراب شيرين بر بواسير برآورده و تركهاى لبهء پيزى نهند مفيد است . خونريزى پيزى را قطع كند . ورم مقعد را دوا كند شفاى ورم ذكر است به شرطى كه با شراب و عسل باشد و بر ورم مالند . زهرها : اگر به سرما بخورند بيم اسهال خونى مىرود . جانشين :\r\nدو برابرش افشرهء فيلزهره .\r\n\r\nصوف ( پشم ) :\r\nپشم سوخته در علاج قرحه و گوشت زياده مفيد است .\r\n\r\nصغراغول :\r\nمرغى است كه فرنگيان آن را چنين ناميده‌اند . خاصيت : گويند اگر از اندامان درونى آن كم‌كم بخورند سنگ را خرد كند .\r\n\r\nصدأ الحديد ( زنگ آهن ) :\r\nسرد و گيرنده است . و در علاج خونريزى زنانه مفيد است .\r\n\r\nصرصر ( جيرجيرك ) :\r\nدر روغن زيتون بجوشانند يا در آن بخيسانند تا حل شود و روغن زيتون را در گوش چكانند تپش و درد گوش را دوا كند .\r\n\r\nصفصاف ( بيد ) :\r\nاين بحث را به فصل خا واگذار مىكنيم كه راجع به خلاف است .\r\nدر اينجا حرف صاد كه يازده دارو در بر داشت پايان يافت .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nفصل نوزدهم حرف ( ق )\r\n\r\nقرنفل ( ميخك ) :\r\nاز گياهان مرزهاى چين است و به ياسمين مىماند ليكن سياه است و ميخك ثمر اين گياه است . قرنفل نر مانند هستهء زيتون و از آن سياه‌تر است و قوت خائيدنش چون سقز درختى است .\r\nگزينش : آنچه شبيه هستهء زيتون و خشك و خوشبوى و خوشمزه است خوب است . مزاج : در سوم گرم و خشك است . آرايش : بوى دهن را خوش كند . چشم : ديد را تقويت كند ، تم را از چشم مىزدايد .\r\nخوردن و به چشم كشيدنش به نفع چشم است . اندامان غذا : تقويت كبد و معده كند و از استفراغ و دل بهم آمدن مفيد است .\r\n\r\nقاقله ( هل ) :\r\nبزرگ و كوچكش هست . بزرگ به اندازهء گردوى كوچك است و چون بشكنى دانهء سفيد دارد كه مانند كبابه زبان‌گز است و بوى خوش دارد . كوچك به شكل ميخك و خوشبوى است . مزاج : در سوم گرم و خشك است . خاصيت : قاقله گرمىبخش و گيرنده است . و آنچه با دنباله است گرمىبخش‌تر و خود دنبالهء قاقله بسيار گرم است . اندامان غذا : با آب مصطكى و آب هر دو نوع از انار از استفراغ و دل بهم آمدن نافع است و تقويت معده مىكند .\r\n\r\nقرفة الطيب ( پوست قرنفل ) :\r\nقرفه عبارت از پوست ستبر قرنفل است و همرنگ پوست دارچين است و مزهء ميخك مىدهد . و در كنش از ميخك ناتوانتر است . مزاج : در سوم گرم و خشك است .\r\n\r\nقرفة الدارصينى ( پوستهء دارچين ) :\r\nگويند از دارچين است و گويند غير او است . چون دارچين سخت است و بعضى به اين سختى نيست و قسمتى راه‌راه و قسمتى سفيد و بعضى زودشكن است و از دارچين كم‌توانتر است . مزاج : در دوم گرم و خشك است .\r\n\r\nقردمانا ( كرويا ) :\r\nدرختش در ارمنستان و مملكت ( قماعينا ) بسيار است و در عربستان و هندوستان و غيره نيز يافت مىشود . كرويا ثمر اين رستنى است . گزينش : آنچه ره‌آورد هندوستان و ارمنستان است و در كوبيدن سرسخت و پر و متراكم است خوب است و در غير اين صورت ارزش ندارد . قسم خوب كرويا بوى خوش مىپراكند و مزه‌اش تند مايل به تلخى است . مزاج : در سوم گرم و خشك است .\r\nخاصيت : گرمىبخش ، خون به سوى پوست آورد . گدازنده است و اندامان درونى را توان بخشد . قرحه :\r\nبا سركه بر پوست مالند علاج گرى و قوباء است . مفاصل : در علاج درد عصب ، درد سرين ، در بيرون راندن بلغم ، در مداواى فالج و كوفتگى ماهيچه مفيد است . سر : با آب بخورند علاج صرع است . سينه :\r\nسرفه را آرام كند و سينه را مىپالايد . اندامان راننده : علاج درد و پيچ روده و ضد كرم و كرم كدو است .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبا شراب تناول شود علاج درد گرده و دشوارى شاشيدن است . يك درخمى كرويا با پوست بيخ دهمست علاج سنگ است . دودش بچه را در زهدان مىكشد . زهرها : پادزهر نيش كژدم و حشرات ديگر است .\r\nجانشين : به جاى او اسپند يا گورگياه به كار مىبرند .\r\n\r\nقصب ( نى ) :\r\nنى انواع دارد :\r\n1 - نى تودار كه تير از آن سازند .\r\n2 - نى ماده كه زبانهء نايهاى نواختنى مىشود .\r\n3 - نى ستبر و بندبند كه قلم مىگردد .\r\n4 - نى ستبر و توخالى كه در كنار جويبارها مىرويد .\r\n5 - نى شوره‌زارى كه باريك و سفيد است و اكثريت مردم بيخ آن را مىشناسند .\r\n6 - نى بسيار باريك توخالى كه از آن حصير سازند .\r\n7 - نى بسيار ستبر و دراز و ديرشكن كه از هند آورند و نيزه مىكنند . ( خيزران )\r\nمزاج : بسيار سرد و خاكسترش گرم است . خاصيت : برگ و ريشه‌اش كمى زداينده است . ضمادش خار و پيكان بركشد . و تكه‌هاى نى و بقاياى تير را از ژرفاى گوشت بيرون آرد . آرايش : پوست و ريشهء نى داروى داء الثعلب است . و پليدى را مىزدايد . بيخ نى با پياز دشتى پيكان را جذب مىكند . ورم و جوش : برگ سبزش بر باد سرخ و ورم گرم گذارند مفيد است . مفاصل : پيچش عصب را چاره است .\r\nسر : گلش در گوش افتد كرى همراه دارد و در برون آمدن سرسختى مىكند . سوختهء نى سعفه و قوباى سر را علاج كند . اندامان راننده : بول و حيض را ريزش دهد . زهرها : پادزهر نيش كژدم است .\r\n\r\nقصب الذريره ( نى نهاوندى ) :\r\nنوعى نى است كه در هندوستان رويد . گزينش : خوبش آن است كه به رنگ ياقوتى باشد و بندهايش كم‌فاصله و چون بشكنى چندين پارچه مىشود . لوله‌اش پر از ماده‌اى مايل به سفيدى و شبيه تار تارتنك است . لزج است و اگر بخايند مزهء گيرنده و مايل به تندى مىدهد .\r\nسائيده‌اش بوى خوش دارد و زرد مايل به سفيد است . مزاج : تا دوم گرم و خشك است . خاصيت :\r\nلطافت‌بخش ، كمى گيرنده و تند است ، در گوهرش مادهء خاكى و هوايى به حالت معتدل بهم آميخته‌اند .\r\nگرايش به خشكى دارد و همچون ادويه ديك‌افزار گوهر لطيف دارد . آرايش : بدرنگى خون خشكيده را مىزدايد . ورم : ورم را نرم كند . مفاصل : داروى گسستگى در ماهيچه است . چشم : جلاى ديده است .\r\nسينه : بوسيلهء قيف دودش را بركشند داروى سرفه است و اگر با سقز خام باشد چه بهتر . اندامان غذا : با عسل و تخم كرفس علاج ورم كبد و معده است و مانع شكم گنده شدن است . اندامان راننده : با تخم كرفس به نفع گرده است و علاج چكميزك است . تناول آب‌پزش يا در آن نشستن درد زهدان را دوا كند .\r\nبا عسل و تخم كرفس بخورند ورم زهدان را فرونشاند .\r\n\r\nقنطوريون ( گل گندم ) :\r\nديسقوريدوس گويد : كسانى گويند ( دارى ) رومى است . در عربى اين گياه را\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nلوقاى كوچك گويند . و هستند كسانى كه آن را ( لمبيسون ) ناميده‌اند كه لمبيسون به معنى آب راكد است .\r\nزيرا اين گياه در مردابها و نيزارها رويد . و به گياه هزارچشم شبيه است . كه پونهء كوهى است . طول ساق اين گياه از يك وجب بيشتر و گلش سرخ مايل به بنفشى است و به گل گياهى شبيه است كه آن را ( حمدس ) گويند . برگهاى ريز و مستطيل و شبيه برگ فيجن دارد و ثمرش به گندم مىماند . بيخش كوچك است و ارزش دارويى ندارد . مزهء اين گياه بسيار تلخ است . طريق استفاده از گل گندم :\r\n1 - بوته را با ثمرى كه دارد برمىكنند و مدت پنج روز در آب مىخيسانند و از آن پس در ديك مىريزند و آب در ديك كنند و بر آتش گذارند و مىپالايند و دردى را دور اندازند و صاف را باز در ديك كنند و با آتشى ملايم مىجوشانند تا مىبندد و چون عسل مىشود .\r\n2 - يا اينكه : بوته را تا سبز است با تخمش مىآرند و مىكوبند و افشره را در آوندى سفالين ريزند و در آفتاب مىگذارند و با چوبى پاكيزه بهم مىزنند تا چيزهاى بالانشين با ته‌نشين بياميزد . و شب‌هنگام دور از شبنم بايد باشد زيرا شبنم نمىگذارد افشره و نم‌ها منعقد شوند يا ببندند . اما هرآنچه از بيخها و گياهان دارويى خشكيده كه مىخواهند افشره‌اش را بدست آرند همان كار را مىكنند كه ما در افشره‌گيرى از جنطيانا گفته‌ايم . و هرآنچه از بيخ و پوست و گياه سبزند براى افشره‌گيرى بايد آن را فشرد و افشره را در آفتاب نگهداشت و چنان كه گفتيم بهم زنند تا ببندد . عموما قنطوريون دو نوع است : بزرگ و كوچك و در آخر بهار رويد . اين گياه برگهاى بسيار دارد و ممكن است در ايران و روم هم بدست آيد .\r\nگزينش : بهترش باريك و كوچك مايل به زردى و زبان‌گز است . مزاج : تا سوم گرم و خشك است .\r\nخاصيت : زداينده ، گيرنده و تند ، كمى شيرين ، خشكانندهء بىآزار . گويند اگر اين گياه را با پاره‌گوشتها بپزند گوشت را گرد هم آرد . زخم و قرحه : زخم‌هاى تر را تنقيه كند ، قرحهء كهنه را كبره مىگذارد .\r\nخشكيده‌اش در مرهم كنند ناصورها را علاج كند و قرحه‌هاى گود و زخمهاى بد را دواست . ناصور را پر از قنطوريون كنند و ببندند خوب مىشود . مفاصل : علاج گسستگى ماهيچه و چرك و ريم ماهيچه است .\r\nآرد آن را حقنه سازند داروى عرق النسا و درد عصب است . كوبيده و آردش براى حقنه بسيار خوب است .\r\nاگر خون بيرون آرد باز به نفع بيمار است . اگر خاكسترش را با آب بياميزند و مايهء حقنه شود باز سودمند است . چشم : افشرهء نوع كوچك و باريك كه با عسل باشد سپيدى چشم را كه ناشى از خوب شدن قرحه باشد مىزدايد . سينه : چون گيرنده است از خون برآوردن مفيد است . هر دو نوع ستبر و باريكش داروى دشوار نفس كشيدن است . دو درهم از آن را با شراب بخورند ، علاج ذات الجنب سرد و خون برآوردن است . اندامان غذا : بندآمده‌هاى كبد را باز كند و سپرز سفت را نرم مىنمايد . اندامان راننده : بول و حيض را ريزش دهد ، بچه را بيرون آورد . ضد كرم است ، تناول دو درهم از آن درد و پيچ روده را تسكين دهد ، درد زهدان را دوا كند و علاج قولنج است . تناول آب‌پز نوع كوچكش بلغم و زرداب ناپخته را بيرون ريزد . و اگر پارچه‌هاى كوچك آن را به دندان خايند و ببلعند اسهال خونى دهد . و اگر آرد آن را بخورند در اين زمينه مؤثرتر است . تبها : تب‌دار اگر دو درهم از آن بخورد بسيار سود بيند .\r\n\r\nقسب ( دقل - خرماى زرد كوچك ) :\r\nاين نوع خرما را مردم حجاز قسب و اهل نجد عرق يا برسوم\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nگويند . مزاج : خشكى و گرمى معتدل دارد و گويند در درجهء دوم گرم است . خاصيت : قبض است .\r\nاندامان راننده : شكم را بند آرد . اندامان غذا : معده را تقويت مىكند .\r\n\r\nقرطم ( كاجيره ) :\r\nكاجيرهء كاشتنى و كاجيرهء بيابانى هست . بعضى كاجيرهء بيابانى را ( اطريطولس ) گويند .\r\nنوع بيابانى به نوع كاشتنى شبيه است اما برگش بسيار درازتر از كاشتنى است و برگها بر سر ساقه‌ها قرار دارند و باقى ساقه برهنه و بىبرگ است . گلش زرد است . بيخ كاجيره ارزش دارويى ندارد ، اما سائيدهء برگ و برش مفيدند . مزاج : چنان مشهور است كه كاجيرهء بيابانى در اول گرم و در دوم خشك است . ليكن در حقيقت در دوم گرم و در سوم خشك است . خاصيت : روغنش تقريبا حكم روغن گزنه دارد و از آن ناتوانتر است . و از گياهانى است كه شير را پنير كند و قسم آبكى را از شير جدا مىنمايد . به عقيدهء مسيح : كاجيره شير بندآمده را آب كند و شير مايع را مىبنداند و بسيار كم‌غذاست . ديسقوريدوس گويد : نيش‌زده اگر كاجيره بدست گيرد احساس درد نمىكند و همين‌كه آن را انداخت درد بازگردد . سينه :\r\nسينه را مىپالايد و صدا را صاف كند . اندامان غذا : براى معده خوب نيست . شير را در معده پنير مىكند .\r\nاندامان راننده : با انجير يا عسل خورند بلغم سوخته را بيرون آرد . علاج قولنج است . شهوت برانگيزد .\r\nروغن كاجيرهء كاشتنى شكم را روان سازد . اگر مغز دانه‌اش را در آبگوشت ريزند ؟ يا از مغز دانهء كاجيره و بادام و عسل حب سازند و چهار درخمى خورند مسهل است . و اگر از مغز دانهء كاجيره و كوشنه و بادام تلخ مقدار سه ( اونولوس ) و از انيسون و نطرون هر يكى يك درخمى با انجير خشك و عسل مخلوط كنند و به اندازهء گردويى يا دو گردو بخورند مادهء آبكى را بيرون ريزد . گاهى براى اسهال دادن حلواى كاجيره مىپزند كه بدين قرار است :\r\nمغز كاجيره و بادام پوست‌كنده و انيسون و عسل را باهم مىپزند . حلوا شود و قبل از شام خوردن گاه‌گاهى از آن مىخورند . اگر مغز كاجيرهء سبز را وزن بيست درهم در يك رطل آب گرم كنند و ده درهم سائيدهء پانيد سفيد بر آن اضافه كنند و بخورند بلغم را بيرون دهد . زهرها : برگ يا ثمر كاجيرهء بيابانى يا هر دو را باهم خورند پادزهر نيش كژدم است . و به گمان بعضى اگر نيش‌زده كاجيرهء بيابانى يا ثمر آن را در دهان نگه دارد احساس درد از نيش نمىكند و چون تف كند درد برگردد .\r\n\r\nقطران :\r\nافشرهء درختى است كه آن را شربين گويند . قوت دود قطران همچون دود زفت است . گاهى به وسيلهء پشم روغن از آن گيرند . و گاهى بوسيلهء كوبيدن از آن روغن استخراج كنند . مزاج : در چهارم گرم و خشك است . خاصيت : خون را به نزديكى پوست آرد . داغ‌گذار است . لاش مرده را از گنديدن حفظ كند . آرايش : شپش و رشك آدميزاد و حيوانات را ريشه‌كن مىكند . زخم و قرحه : گوشت سست را محكم كند ، علاج گرى آدمى و حيوان است . روغنش بهترين علاج گرى چهارپايان و سگها و شترها است . مفاصل : در معالجهء گسستگى ماهيچه و جمع آمدن خون و ريم در ماهيچه خوب است . ليسيدنى و ماليدنى آن داروى پاغر و واريس است . سر : قطران بر سر ماليدن بهترين علاج سردرد است . در گوش چكانند كرم گوش را مىكشد . با آب زوفا در گوش چكانند صداها و وزوز گوش را خاموش كند . با آب\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nزوفا داروى درد دندان و دندان كرم‌خورده است . چشم : اثر قرحه‌هاى چشم را پاك كند و ديد را تقويت مىنمايد . سينه : بر گلو اندايند درد گلوى و لوزتين را علاج كند . يك اوقيه و نيم از آن بليسند قرحهء ريه را خوب مىنمايد . و داروى سرفهء ديرينه است . اندامان غذا : بر درخت قطران با معده سازگار نيست .\r\nاندامان راننده : قطران و بويژه حقنه با آن درمان همه نوع كرم است . حيض را ريزش دهد . آب پشت را تباه گرداند ، اگر ذكر را با قطران اندايند و جماع كنند مانع باردارى است . حقنه با قطران بچه را بيرون كشد و داروى چكميزك است . زهرها : با شراب سياه انگورى ضماد شود پادزهر مار شاخدار است . با شراب سياه پرمايه بخورند پادزهر مسموم شدن از خرگوش دريايى است . قطران را با پيه شتر بگدازند و بر تن مالند حشرات موذى مىگريزند .\r\n\r\nقسط ( كوشنه ) :\r\nديسقوريدوس گويد : سه نوع كوشنه هست : يكى عربى كه سفيد و سبك و خوشبوى و مايل به زردى است . دومى از هند است كه سياه و سبك و به شكل خيارچنبر است . سومى از سوريه آيد كه سم است و رنگ چوبش به رنگ چوبى شبيه است كه آن را ( تندبوى ) گويند ( رائحة ساطعة ) . از اين سه نوع هم انواع پايينتر پيدا مىشود . بعضى از آنها بوى الوا دهد و رنگش مايل به سياهى است . نوع شامى به ميخ مىماند و بوى تند مىپراكند . گاهى در كوشنهء خوب تقلب مىكنند و بيخ سفت زنجفيل شامى را قالب مىكنند . ليكن معلوم است چون زنجفيل شامى نه زبان‌گز است و نه بوى تند و بسيار دارد . نوعى ديگر از كوشنه هست كه تلخ‌مزه است و گمان مىرود از هند باشد . گزينش : قسم خوبش كوشنهء عربى سفيد و تازه و پرمايه و درست و رنگ نباخته است كه زبان را بگزد و بتراشد . در درجهء دوم كوشنهء هندى سياه‌رنگ و سبك و بعد از آن سياه‌رنگ شامى آيد و آنچه از درياست و پوستش نازك است خوب است .\r\nمزاج : در سوم گرم و در دوم خشك است . خاصيت : آن‌قدر تلخى و تندى و حرارت دارد كه قرحه مىآرد .\r\nبراى هر اندامى كه به گرم شدن و بيرون دادن خلط از ژرفا نياز داشته باشد ؟ مفيد است . آرايش : با آب و عسل بر پوست مالند لكه‌هاى سياه را بردارد . زخم و قرحه : قرحه آرد . آنچه تلخ است قرحهء تر را مىخشكاند . مفاصل : ضمادش در علاج سستى عصب و ماهيچه ، گسستگى در ماهيچه ، عرق النسا مفيد است . سر : در علاج بيمارى ( ليثرغس ) مفيد است . سينه : داروى سينه‌درد است . اندامان راننده :\r\nخوردنش يا بوسيلهء قيف دود بركشيدنش بول و حيض را ريزش دهد . بچه را مىكشد . كرم كدوى و كرمهاى ديگر را بيرون آورد . غريزهء جنسى را تقويت كند . آن را بردارند يا بخورند يا در آب‌پزش نشينند درد زهدان را دواست . با شراب بخورند شكم را روان سازد . از آنجا كه داراى رطوبتى زائد است و بادآور است در تقويت جنسى مؤثر است . تبها : با روغن زيتون مخلوط كنند و بر تن مالند از تب‌لرز مفيد است .\r\nزهرها : كوشنه را با خاراگوش همراه شراب نوشند پادزهر نيش مار و ساير حشرات موذى است .\r\nجانشين : نيم وزن آن عاقرقرحا كار كوشنه را انجام مىدهد .\r\n\r\nقروقومعما :\r\nگويند ته‌نشين روغن زعفران است . گزينش : خوبش آن است كه خوشبوى ، سنگين ، سياه‌رنگ و هيچ چوبى با آن نباشد . و اگر در آب حل كنند آب را به رنگ زعفران درآرد . و اگر به دندان\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخايند دندان را رنگ كند و رنگش پايدار باشد . خاصيت : گرم‌كننده و رساننده است . چشم : تم چشم را مىبرد و ديده را جلا دهد . اندامان راننده : بول را ريزش دهد .\r\n\r\nقنقبين :\r\nگويند روغن گرچك است . زخم و قرحه : بر سر مالند داروى گرى و قرحهء سر است . اندامان راننده : خوردن و ماليدنش در علاج بهم‌آمدگى دهانهء زهدان مفيد است . علاج ورم گرم پيزى است .\r\nخوردنش اسهال آورد . و كرمهاى داخل شكم را بيرون راند و در اين زمينه بسيار بسيار خوب است .\r\n\r\nقنه ( بارزد ) :\r\nديسقوريدوس گويد : قنه انگم گياهى است كه به خيزران ماند و در سوريا يعنى در شام رويد . بعضى آن را ( مكانيون ) گويند . گاهى به وسيلهء انگم صنوبر و آرد نخود و باقلى قنهء تقلبى مىسازند .\r\nقنه عموما دو نوع است : يكى كره‌مانند و سبك‌وزن و بسيار سفيد . ديگرى پرمايه‌تر و گران‌تر است .\r\nگزينش : نوع بهتر متراكم‌تر است كه به كندر شبيه است و با دست خورد مىشود و بسيار مادهء چوبى در آن نيست و كمى از تخم گياهش با وى قاطى است . مزاج : در دوم گرم و در سوم خشكاننده است .\r\nخاصيت : نرمىبخش ، تحليل‌برنده ، بادشكن ، گرمىبخش و التهابى و جاذب است و از آن داروها است كه شايد گوشت را تباه سازد . آرايش : جوشهاى عدسى را قطع كند . ورم : داروى خنازير است . قرحه :\r\nبا سركه بر قرحهء شيرى مالند خوب است . مفاصل : در علاج خستگى و كزاز و ترنجيدن ماهيچه مفيد است . سر : داروى سردرد است . صرعىدار آن را بو كند به هوش آيد . علاج گيجى و بيهوشى است . داروى درد دندان و دندان كرم‌خورده است . درد سرد گوش را دوا كند . اگر با روغن سوسن باشد و نيمه‌گرم در گوش چكانند ورم و درد گوش را سودمند آيد و هيچ آزارى ندارد . سينه : علاج برنشيت و سرفهء هميشگى است . اندامان راننده : در ريزش دادن حيض بسيار قوى است . بچه را بيرون آرد . بچه را مىاندازد . اگر بردارند و با شراب خورند خفگى زهدان و دشوار شاشيدن را معالجه كند . زهرها : با شرابى بخورند پادزهر تير زهرآلود ، و سم مار و كژدم است . دودش حشرات موذى را تارومار كند . و در مبارزه با سم قوى است و تنها از سكبينه كم‌توانتر است . جانشين : سكبينه است .\r\n\r\nقنبيل ( كنيلا ) :\r\nتخمهايش ريگ‌مانند و رنگى دهند كه سرخ است و از سرخى ورس كمتر است . مزاج :\r\nدر سوم گرم و خشك است . خاصيت : بقول ابن ماسويه بسيار گيرنده است . اندامان راننده : گويند چه بخورند يا بمالند كرم و كرم كدو را بيرون آورد .\r\n\r\nقفر اليهود :\r\nديسقوريدوس گويد : قفر را از افريقا مىآورند و در شهر ( صيلون ) و شهر ( اقريش ) پيدا مىشود . در جزيرهء سيسيل هم هست . قفر هست كه در بعضى از كوهستانها منبع دارد و قفر هست كه بر آب چشمه‌ساران آيد و مردم آن را بجاى روغن زيتون در چراغ كنند . قفر سياه بد است زيرا تقلبى است و زفت بر آن اضافه كرده‌اند . اگر در دهان بخايى مزهء قير دهد ، ليكن اين زودشكن است و پارچه‌هاى سياه و سبك است . گزينش : قفر خوب آن است كه بنفش و درخشنده و نيرومند و سنگين باشد . پليد و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسياهش خوب نيست . مزاج : در سوم گرم و تا سوم خشك است . خاصيت : تقريبا هم‌قوت زفت است .\r\nاندامان را توانا كند ، خوردنش خون بندآمده در شكم را مىگدازد . آرايش : بر ناخن مالند لكه‌هاى سفيد را بردارد . ورم و جوش : خنازير را مىرساند . زخم و قرحه : بر پوست مالند علاج قوباء است و آماس زخمها را فرونشاند . مفاصل : ضمادش داروى نقرس و خوردنش يا ماليدنش علاج عرق النسا است .\r\nسينه : در علاج سرفه ، قرحهء شش ، خون برآوردن ، بيرون راندن چرك و ريم از سينه ، آماس لوزتين و خناق سودمند است . اندامان راننده : سفتى زهدان را نرم كند . آن را بردارند يا دودش را بركشند برآمدگى و درد زهدان را دواست و اگر با آب‌جو حقنه شود علاج ديزانترى است .\r\n\r\nقليميا الذهب ( جوش كورهء طلا ) :\r\nگزينش : بهترش آن است كه طلايى خوشه‌اى و خاكسترىرنگ و تازه است . ورقى آن غليظتر است . مزاج : در سوم معتدل المزاج مايل به خشكى است . خاصيت :\r\nقليمياى طلا و شستشو داده‌اش از جوش كورهء نقره لطيف‌تر است و خشكاننده و زداينده است . زخم و قرحه : پليدى زخم را مىروبد . زخم را پرگوشت كند ، گوشت زائد را مىخورد . قرحهء پليد را بهم آرد .\r\nچشم : آب را در نخستين مرحله از بين مىبرد . علاج سفيدى در چشم است . ديد را تقويت كند .\r\n\r\nقليميا الفضه ( جوش كورهء نقره ) :\r\nاين جوش كوره را از طلا و نقره و مس و مرغش مىگيرند و آن عبارت از دردى است كه از گداختن معدن بالا آيد يا دودى است كه ته‌نشين شود . و به شكل ورقى درمىآيد . مزاج : تقريبا هم‌مزاج جوش كورهء طلا است و از آن سردتر است . خاصيت : در خشكانيدن و زدودن ملايم و بىآزار است . و بويژه شستشوداده‌اش بهتر است . شستشوداده‌اش در مرهمها وارد است .\r\nو اثر خشكانيدن و زدودنش بر بدنهاى معتدل است و بر بدنهاى سخت گوشت اثر ندارد . زخم و قرحه :\r\nدر علاج گرى و قرحهء وخيم و تر با مرهم مخلوط مىكنند و بر زخم هم مىپاشند .\r\n\r\nقلقند ( زاج سبز ) :\r\nمزاج : تا چهارم گرم و خشك است . خاصيت : خشكاننده ، سفت‌كننده است ، بدن را متراكم كند ، خورنده است . گيرندگى و سوزندگى دارد . زخم و قرحه : داروى ناصور بينى است . سر :\r\nخون‌دماغ را قطع كند ، اگر زاج سبز را در آب حل كنند و از اين محلول يك قطره در بينى چكانند تنقيهء سر كند . زاج سبز يكى از داروهاى خوب پالايش گوش است و درد سرد گوش را دوا كند و كرم گوش را مىكشد . اندامان راننده : يك درخمى زاج سبز را با عسل خورند كرم و كرم كدو را از بين مىبرد . زهرها :\r\nپادزهر قارچ سمى است .\r\n\r\nقلقطار ( زاج زرد ) :\r\nجالينوس فرمايد : ممكن است زاج سفيد زاج زرد شود . مزاج : در سوم گرم و خشك است . خاصيت : بسيار سوزنده ، خشكاننده ، بندآورندهء خونريزيهاست . سوخته‌اش خشكاننده‌تر و كم‌آزارتر است و بسيار گيرنده و بسيار گرم است . ورم و جوش : زاج زرد و آب كشنيز مخلوط باشند و بر پوست مالند مورچگى و باد سرخ را علاج است . زاج زرد را بر قرحهء پليد و سارى پاشند مفيد است . گوشت زائد\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nرا مىسوزاند و كبره بر زخم گذارد . سر : داروى خون‌دماغ است . در علاج ورم لثه و ورم ( نغانغ ) مفيد است . چشم : در سرمه مىريزند ديده را جلا دهد و خلط جمع‌شده در پلك را رقيق كند . اندامان راننده :\r\nخونريزى زهدان را قطع كند .\r\n\r\nقنابرى ( برغست ) :\r\nمزاج : در اول گرم است . خاصيت : لطيف ، زداينده ، تكه‌كننده . پولس گويد :\r\nبرغست و بويژه آنچه در نمك نگهدارى شده ، سودا بوجود آورد . آرايش : لكه‌هاى سياه و بهك را مىزدايد . و بدون شك خوردنش يا ضماد گذاشتنش بهترين بردارندهء وضح ( لكه‌هاى سپيد صورت ) است ، كه در ظرف چند روزى اين كار را مىكند . و اين دارو را عربها مىشناسند . زخم و قرحه : ضماد برگش قرحه پليد پستان را علاج است . سر : آبش را به بينى كشند رطوبتهاى غليظ مغز را علاج كند .\r\nنفس‌كش : شش را مىپالايد و راه‌بندانها را باز كند . اندامان غذا : راه‌بندانهاى كبد و سپرز را باز مىنمايد . اندامان راننده : آبش شكم را روان سازد ، ضماد برغست علاج بواسير است و درد و پيچش روده را بازدارد و سفتى زهدان را نرم كند و كيموسهاى غليظ را بيرون راند . زهرها : برغست پادزهر همهء حشرات موذى است .\r\n\r\nقسوس ( عشقه ) :\r\nعشقه به رنگهاى سياه و سفيد و سرخ هست و هر سه‌گونه‌اش تند و گيرنده مىباشد .\r\nيكى از انواعش را ( لادن ) مىگويند . قسوس اصلا لادن يا غير لادن باشد با لادن هم‌كنش است . مزاج :\r\nگرايش به گرمى دارد . و شايد بعضى از آنها سرد باشند . ليكن لادن در آخر دوم گرم است . خاصيت : با عصب سازگار نيست . عشقه و بويژه برگش گيرندگى دارد و گلش قبوضيت دهد . اما عشقه‌اى كه به لادن مشهور است گرم است و دهانهء رگها را مىگشايد و ملين است . آرايش : آبى كه از آن مىتراود ، شپش‌كش است و موى را مىسترد . لادن را با شراب ( ادرومالى ) آميزند و بر اثر قرحه مالند خوب دوايى است . لادن را با شراب و مر و روغن آس قاطى كنند از ريزش مو جلوگير است . اما چون تحليل بردنش كم است به جايى نرسيده كه در علاج داء الثعلب مفيد باشد . زخم و قرحه : در شراب بپزند و ضماد كنند .\r\nبراى قرحه بسيار علاج خوبى است ، سرايت قرحهء پليد را بازدارد . از عشقه و موم و روغن گل مرهم سازند و بر سوختگى گذارند بسيار مفيد است . مفاصل : براى عصب زيان‌آور است . سر : افشرهء عشقه را با روغن زيتون و نطرون و عسل مخلوط كنند و به بينى كشند سردرد مزمن از بين برود . اگر بالائيهاى ( رئوس ) عشقهء سياه را بفشرند و افشره را در پوست انار گرم كنند و برعكس طرف دندان دردمند در گوش چكانند درد دندان تسكين يابد . آب عشقه را به بينى كشند سر را مىپالايد و آب بينى هميشگى را از بينى خشك كند و قرحهء بينى را مىخشكاند . اندامان غذا : عشقهء سبز را با سركه ضماد گذارند بنفع سپرز است . اندامان راننده : بار سه انگشت از گل سفيدرنگ عشقه را با شرابى بخورند و در روز دوبار اين كار را بكنند . علاج ديزانترى است . ضماد عشقهء سبز و شكوفه‌هايش خون حيض را راه اندازد . بعد از حيض يك درخمى عشقه را دود كنند و بركشند مانع باردارى است . شاخه‌اش را كه سرش به سوى درون باشد بردارند حيض را بيرون ريزد ، بچه را بيرون آورد . دود بركشيدن لادن همين‌كه به مشيمه رسد بچه را\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمىاندازد . گل لادن شكم را بند آورد . زهرها : بيخ عشقه را با شراب و سركه خورند پادزهر نيش رتيل است .\r\n\r\nقيقهن ( لعل معبرى ) :\r\nصمغى است بدمزه كه ره‌آورد عربستان است . بعضى پنداشته‌اند كه سندروس است و معلوم نيست . اين صمغ را با مر و استرك دود مىكنند و برمىكشند . خاصيت : كمى چسبندگى دارد . آرايش : اثر قرحه را به زودى از بين مىبرد . براى لاغر شدن هر روزه سه‌چهارم درهم را با اسكنجبين يا آب بخورند بسيار سود بينند . سر : در علاج افتادن گوشت لثه و تسكين درد دندان بىمانند است . چشم : جلاى ديده است . نفس‌كش : با عسل‌آب داروى برنشيت است و كشتىگيران به كار مىبرند . اندامان غذا : سه روز با اسكنجبين بخورند سپرز را بسيار لاغر كند . اندامان راننده : با عسلاب حيض را راه اندازد .\r\n\r\nقطن ( پنبه ) :\r\nخاصيت : پنبه‌دان بادشكن و خشكاننده و ديرهضم و بدخلط است و گرمى زياد دهد . در روغن جوشيده‌اش كم‌زيان‌تر است و اسكنجبين شكرى زيانش را دفع كند . ورم و جوش : بيخ پنبهء بيابانى را در آب بپزند و ضماد سازند علاج ورم گرم و باد سرخ است . سر : افشره و روغن پنبه درد گوش را دوا كند . افشرهء برگش سرشويه شود ( سوزنى ) را علاج است . پنبه‌دانه كه بسيار گرم و بخارى است مايهء سردرد است . اندامان غذا : پنبه‌دانه كه ديرهضم است براى معده خوب نيست . اندامان راننده : بسيار بخورند آب پشت قطع شود .\r\n\r\nقتاد ( گون ) :\r\nدر فصل كاف كتيرا ذكر شد كه انگم گون است . مزاج : سرد و خشك است .\r\n\r\nقلى ( قليا ) :\r\nمزاج : گرم ، سوزنده ، زداينده ، خورنده و از نمك قوىتر است . آرايش : داروى بهك است .\r\nزخم و قرحه : علاج گرى است و زيادهء گوشت را مىخورد .\r\n\r\nقيموليا :\r\nورقيهاى مرمر مانند سفيد و درخشان و خوشمزه است و مزهء كافور دهد . و نوعى از آن درخشندگى ندارد و همه انواعش زودشكن است . زخم و قرحه : با سركه و آب داروى سوختگى است .\r\nسوختهء شست‌وشوداده‌اش قرحه‌هاى دهن‌باز را خوب مىنمايد .\r\n\r\nقلقاس ( گوش فيل ) :\r\nگياهى است كه تا اندازه‌اى به اشنان مىماند . مزاج : در اول گرم و خشك است .\r\nخاصيت : شورى و گيرندگى دارد . و كمى بازكنندگى در او است . و همه اجزائش شبيه همديگر نيستند .\r\nنفس و سينه : گوش فيل يا نمك آن را در شير كنند و غرغره كنند مفيد است « 1 » . اندامهاى راننده :\r\n\r\n\r\n","description":"","footnote":"\r\n( 1 ) - اگر « ويملحه » خوانده مىشود . معنى چنين دهد : فيل‌گوش را در شير كنند شير شورمزه مىشود . و اگر « و بملحه » باشد همان معنى مىدهد كه در بالا نوشته شده است . ( ه ) .\r\n","page_name":" 296 ","page_number":296},
  {"content":"\r\n\r\nگوش فيل و بويژه تخم و افشره‌اش آب زرد را اسهال دهد . و بايد زياد نباشد كه لاغرى بخشد . بول را ريزش دهد . آب پشت بوجود آورد . در اسهال صفرا و مواد آبكى ملايم است . اندازهء خوراكى از يك‌سوم رطل تا دوسوم رطل است .\r\n\r\nقرطاس ( كاغذ ) :\r\nمزاج : در اول گرم و در دوم خشك است . خاصيت : سوخته‌اش خون‌دماغ را بند آرد .\r\nورم و جوش : سوختهء كاغذ در علاج ( سعفه ) مفيد است . سر : خون‌دماغ را قطع كند .\r\n\r\nقيصوم ( مشك چوپان ) :\r\nمزاج : در اول گرم و در سوم خشك است . خاصيت : لطيف و تلخ است و مزاج خاكى با او است و نرم‌كننده است . جالينوس فرمايد : گلش از خاراگوش دارويىتر است و ( تلقيح ) در آن هست . آرايش : سوختهء مشك چوپان كه با روغن كرچك ، يا روغن ترب ، يا روغن زيتون باشد علاج داء الثعلب است . در زود برآوردن موى ريش مددكار است . و براى اين كار با روغنهاى گرم قاطى مىشود و راه موى را براى بيرون آمدن مىگشايد - لثهء سست را محكم كند . ورم و جوش : ورم بلغمى را نرم كند . اگر با به بپزند ورم بسيار سرسخت را تحليل برد . زخم و قرحه : تا سبز است براى زخم خوب نيست و سوزش دارد . مفاصل : آب‌پزش داروى گسستگى در ماهيچه است و عرق النساى وخيم و كهنه را شفا دهد . سر : با روغن زيتون بپزد سر را گرم كند و سردى را از سر مىزدايد . اندامان راننده : حيض را ريزش دهد . بچه را بيرون آورد . سنگ گرده و آبدان را خرد كند . روغنش به گرمى داروى عسر بول و بهم آمدن زهدان است . زهرها : با شرابى بخورند ضد سم‌خوردگى است . چون فرش زيرانداز باشد حشرات را مىگريزاند .\r\n\r\nقاتل الذئب ( كشندهء گرگ ) :\r\nبا خانق النمر ( خفه‌كنندهء پلنگ ) يك كنش دارد ليكن اين به مگس ويژگى دارد .\r\n\r\nقاتل الكلب ( كشندهء سگ ) :\r\nسبب خون‌دماغ و خون برآوردن شود و سگ را هرچه زود مىكشد .\r\n\r\nقطف ( سلمه ) :\r\nقطف همان سرمق است . مزاج : تا دوم سرد و تر است . اندامان راننده : تخمش براى صفرامزاجان ملين است .\r\n\r\nقرة العين ( ترتيزك آبى ) :\r\nقرة العين را جرجير الماء و كرفس الماء هم مىگويند . در آبهاى راكد رويد . و بوى خوش دارد . خاصيت : گرمىبخش و گدازنده است . اندامان راننده : بول و حيض را ريزش دهد .\r\nسنگ گرده را خرد كند ، خام و پخته‌اش را بخورند در علاج قرحهء روده مفيد است .\r\n\r\nقرع ( كدو ) :\r\nمزاج : در دوم سرد و تر است . خاصيت : در آب جوشيده‌اش بسيار كم‌غذاست . زود راهى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nشود . و اگر قبل از هضم تباه نگردد ، خلط بد نمىدهد . در معده كه با خلط بد بياميزد فاسد گردد . و اگر بسيار در معده ماند فاسد شود يعنى حكمش حكم ساير ميوه‌ها است . خلطى كه از كدو بوجود آيد كم‌جرم و رقيق است . و اكثرا آنچه هست آميزهء او است . اگر با به مخلوط باشد خلط خوب دهد و براى صفرامزاجان خوب است . با آب‌غوره و آب انار هم خوب است اما زيانش به قولون دوچندان شود . از ويژگيهاى كدو است كه غذاى همجنس همراه خود را مىدهد . مثلا اگر با خردل خورند خلط تند بوجود آرد . و اگر با نمك باشد خلطش نمكين است . با گيرنده‌اى خورند خلط گيرنده دهد . كدو عموما براى سودامزاجان و بلغميان خوب نيست . و براى صفرايىمزاجان مفيد است . مرباى كدو هيچ ارزش دارويى ندارد . نه گرمى دهد و نه سردى فزايد . تنها لذتش چيزى است . سر : افشره‌اش درد گرم گوش را آرام كند . و بويژه اگر با روغن گل باشد بهتر است . در علاج ورم مغزى و سرسام و تسكين درد گلو نافع است . نفس‌كش : قاوت كدو علاج سرفه و سينه‌دردى است كه ناشى از گرما باشند . اندامان غذا :\r\nآب‌پزش زوائد گرم را از معده مىلغزاند و مىراند . اگر شرابى را در كاوك كدو ريزند براى معده خوب است . افشره‌اش را در بينى كشند درد دندان تسكين يابد . كدو رفع تشنگى كند . و معده را خيس مىنمايد . كدوى خام با معده ناجور است . و بويژه معده كودكان و نوجوانان را هم به درد آورد . و اگر دردى در معده ايجاد كرد علاجى ندارد مگر اينكه استفراغ كنند . كدوى خام براى قولون بسيار بد است . اندامان راننده : آب كدو را با عسل بپزند و نطرون در آن ريزند يا اينكه كدو را در اخگر دفن كنند و بكفد و آبش را با شكر بخورند ، ملين است و براى روده و قولون زيان‌آور است . تبها : از تبهاى شديد مفيد است .\r\n\r\nقثاء ( خيارچنبر ) « 1 » :\r\nگزينش : تخمش از تخم خيار بهتر است و تا رسيده‌تر باشد لطيف‌تر و خوب‌تر است .\r\nمزاج : تا دوم سرد و تر است . خاصيت : صفرا و گرمى را خاموش كند اما كيموسش بد و آمادهء گنديدن و برانگيزندهء تبهاى سخت است . خربزه زودتر از آن فاسد مىشود . در رسيده‌اش زدايندگى هست . تخمش از تخم خيار بهتر است و خودش از خيار زودهضم‌تر . خامش ( نارسيده‌اش ) به رگها راه يابد و تبهاى مزمن به بار آرد . و التهاب معده را زياد كند . علاج دفع گزندش با ننه‌حوا است . ورم و جوش : برگ آن را با عسل بيندايند و بر جوشهاى ( شرى ) بلغمى نهند مفيد است . نفس‌كش : غش كردهء گرم‌مزاج آن را ببويد به هوش آيد و نشاط از سر گيرد . اندامان غذا : براى معده خوب است و تشنگى را دفع كند اما كمتر به خوبى هضم مىشود . اگر چند ( اونولوس ) از بيخش با ( ادرومالى ) تناول شود خلط رقيق استفراغ گردد .\r\nاندامان راننده : بول را ريزش دهد . شكم را نرم كند ، درد اطراف ذكر و ميان رانها را تسكين دهد . با آبدان سازگار است . نارسيده‌اش كمتر از رسيده‌اش بول را ريزش دهد . زهرها : برگش در علاج سگ هارگزيده نافع است .\r\n\r\n\r\n","description":"","footnote":"\r\n( 1 ) - مقصود همان خيارچنبر دراز و خميده است كه مثل خيار مىخورند . زيرا خيارچنبر دارويى هم هست - عربها اين نوع خيار را خيارآب ( خيار الماء ) يا ( ترعوزى ) گويند . كردها هم تروزى يا چميله مىنامند .\r\n","page_name":" 298 ","page_number":298},
  {"content":"\r\n\r\n\r\nقثاء الحمار ( سيماهنگ ، خيار الاغ ) :\r\nدر آخر تابستان گاهى كه ثمرش زرد مىشود مىچينند و در وصله‌اى مىگذارند و مىآويزند و مىفشرند و آبش صاف شده مىتراود و در طبقى خزفى ريزند و بر خاكستر گرم نهند تا خشك مىشود و بر لوحى گذارند و در سايه نگاه مىدارند و اين را افشرهء سيماهنگ گويند . گزينش : خوبش آن است كه زردرنگ و راست همانند خيار باشد و تلخ خالص مزه دهد . افشرهء خوبش آن است كه صاف و سبك و به پياز موش ماند و يك سال از آن گذشته باشد . مزاج : در سوم گرم و خشك است . خاصيت : لطيف ، تحليل‌برنده ، بيخ و برگ و برش زداينده و گدازنده است و پوستش بيشتر خشكى دهد . افشرهء بيخ و برگش در كنش برابرند . آرايش : افشره‌اش و افشرهء بيخش و افشرهء برگش داروى يرقان است . خشكيده‌اش را بكوبند و گردش را به كار برند لكه‌هاى جاى قرحه‌ها را كه سياه است از بين مىبرد و چركهاى رخسار را پاك كند . ورم و جوش : بيخش با آرد جو ضماد شود همهء ورمهاى بلغمى كهنه را تحليل برد ، افشره‌اش و بويژه اگر با سقز تلخ باشد زخمها را مىتركاند . زخم و قرحه : سائيدهء خشكش داروى گرى و قوباء است . مفاصل : درد مفاصل را دوا است . آب‌پزش حقنه شود ، علاج عرق النسا است . ضمادش با سركه براى مداواى نقرس مفيد است . سر : افشره‌اش را با شير در بينى كشند سردرد غليظ نصفى را شفا دهد . با شير مخلوط كنند و سوراخ بينى را بدان بيندايند زائده‌ها را بيرون ريزد . از سردرد كلاهخودى و سردرد هميشگى خوب دوايى است . افشرهء برگش از آن ناتوانتر است . اگر افشره‌اش را در گوش چكانند درد گوش آرام گيرد . نفس‌كش : اسهال شدن بوسيلهء افشره‌اش براى كسانى كه - سوء نفس - دارند بسيار سودمند است . افشره‌اش با عسل و روغن زيتون كهنه - شش ساله - مخلوط كنند و بر كام مالند خناق بلغمى را شفا دهد . اندامان غذا : اگر يك ( اونولوس و نيم ) از بيخش تناول شود ؟ يا اينكه نيم رطل آن را با دو ( قسط ) شراب بپزند و در هر سه روز سه تا پنج ( قوانوس ) از آن بنوشند - مواد آبكى را بيرون ريزد و در علاج استسقا اثرى شگفت‌آور دارد - اگر يك ( اونولوس و نيم ) از بيخ - يا يك‌چهارم ( اكسوثافن ) از پوست را بخورند در همان روز بلغم و مرارهء زرد را قى مىكنند . و اگر با عسلاب بخورند در بيرون راندن بلغم و زرداب مفيد است و به آسانى و بدون آزار بيرون آيند و زيانى به معده نمىرساند . براى اسهال دادن بهتر آن است كه افشره را با دوچندان نمك قاطى كنند و حبهاى به اندازهء گاودانه از آن بسازند و بوسيلهء آب ببلعند . اما براى قى كردن بايد كمى از آن در آب حل شود و بيخ زبان و اطراف را بدان آلايند . و اگر خواهى استفراغ زودتر روى دهد افشره را در روغن زيتون و روغن سوسن حل كن و بر بيخ زبان و پيرامونش بمال . اگر استفراغ زياده روى كرد شرابى را با روغن زيتون به بيمار بده استفراغ بند آيد . اگر باز چاره نكرد ، قاوت جو با آب سرد و سركه سركشد . اندامان راننده : بلغم و خون را بيرون ريزد . افشره‌اش بول و حيض را راه اندازد . برداشتنش بچه را از بين مىبرد .\r\n\r\nقرن ( شاخ جانوران ) :\r\nسر : سوختهء شاخ گوزن و بز جلاى دندان و استحكام‌بخش لثه است و التهاب درد دندان را فرونشاند . اما بايد آن‌قدر بسوزد تا سپيد شود . چشم : شاخ گوزن سوختهء برنگ نمك و شستشو داده مانع دخول مواد تباه به چشم است . نفس : سوختهء شستشودادهء شاخ گوزن از خون برآوردن\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمفيد است . اندامان غذا : شكم گنده را لاغر گرداند . زيانى به معده نمىرساند و علاج يرقان است .\r\nاندامان راننده : سوختهء شستشودادهء شاخ گوزن داروى ديزانترى است .\r\n\r\nقريص :\r\nهمان انجره - گزنه است .\r\n\r\nقطا ( سنگخوارك ) :\r\nمزاج : كمى گرم و بسيار خشك است . خاصيت : سودا پديد آرد . اندامان غذا : در علاج استسقا مفيد است . اندامان راننده : شكم را روان سازد .\r\n\r\nقوانص ( چينه‌دان ) :\r\nخاصيت : چينه‌دان پرنده غذاى بسيار دهد . چينه‌دان مرغ خانگى ديرهضم است .\r\nاندامان غذا : گويند طبقهء درونى چينه‌دان خشكاننده و براى رفع درد معده و دهانهء معده سودمند است .\r\nابن ماسويه مىافزايد و گويد و بويژه چينه‌دان خروس چنين است .\r\n\r\nقوفى :\r\nجانورى دريايى است و تقريبا كنش سگ آبى دارد كه جندبيدستر خايهء او است . سر : گوشتش دواى صرع است . اندامان راننده : در علاج خفه شدن زهدان سودمند است .\r\n\r\nقنفذ ( خارپشت ) :\r\nخارپشت بيابانى را كه شناخته‌اند . خارپشت كوهى كه دلدل نام دارد خارهاى تيرآسا دارد اين نوع با نوع اولى هم‌مزاج است . اما خارپشت دريايى نوعى از ماهى است و صدف دارد . خاصيت :\r\nپيه و كبد خشكيدهء خارپشت مانع ريزش مواد ناجور به اندرون است . خاكستر خارپشت بيابانى و دريايى زداينده و گدازنده و خشكاننده است . سوختهء پوست خارپشت بيابانى با زفت مخلوط شود داروى داء الثعلب است . ورم و جوش : خاكستر پوست خارپشت قرحهء پليد را خوب كند . زياده گوشت را مىخورد . گوشت خارپشت براى مداواى خنازير و گره‌شده‌هاى سفت بسيار مفيد است .\r\n\r\nقنب ( شاهدانه ) :\r\nخاصيت : تخمش بادشكن و خشكاننده و ديرهضم و بدخلط و بسيار گرم است . در روغن پخته‌اش كم‌زيانتر و دفع زيانش با اسكنجبين شكرى است . ورم و جوش : ضماد بيخ پختهء شاهدانهء بيابانى علاج ورم گرم و باد سرخ است . سر : افشره و روغنش درد گوش را دوا كند . افشرهء برگش سرشويه شود علاج ( سوزنى ) است . تخمش كه بسيار گرم و بخارى است سردرد آورد . اندامان غذا : دانه‌اش ديرهضم و براى معده بد است . اندامان راننده : زيادش خورند آب منى را مىخشكاند .\r\nمفاصل : گوشت نمك‌سود خارپشت بيابانى در علاج فالج ، ترنجيدگى ، بيماريهاى عصب و پاغر سودمند است . نفس‌كش : گوشت خارپشت بيابانى از بيمارى سل مفيد است . اندامان غذا : گوشت خارپشت بيابانى سوء مزاج را سرحال آرد . گوشت نمك‌سودش با عسل ، و كبد خشكيده‌اش در زير آفتاب كه بر وصله گذاشته باشند ؟ داروى استسقا است . اندامان راننده : خارپشت دريايى براى معده خوب است و شكم را نرم كند و بول را ريزش دهد . گوشت خارپشت بيابانى درمان درد گرده و سردرد است . كودكى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكه شب در بستر مىشاشد اگر گوشت خارپشت بيابانى خورد ؟ شفا يابد . و اگر زياد بخورند با دشوارى شاشيدن روبرو مىشوند . تبها : گوشت خارپشت بيابانى در علاج تبهاى مزمن مفيد است . زهرها :\r\nگوشت خارپشت پادزهر نيش حشرات است .\r\n\r\nقبج ( كبك ) :\r\nكنش تيهو را دارد . خاصيت : گوشتش از هر گوشتى لطيف‌تر است . آرايش : گوشتش فربهى آرد . نفس‌كش : گوشتش دل را جلا است . اندامان غذا : گوشت كبك بنفع معده و در بيمارى استسقا مفيد است . اندامان راننده : گوشت كبك و تيهو سبكند و شكم بند آرند و شهوت‌انگيزند .\r\n\r\nقبّر ( چكاوك ) :\r\nديرهضم است و چون هضم شود غذاى بسيار دهد .\r\n\r\nقضم قريش :\r\nكه در تنوب ذكرش آمده است و براى معالجهء درد گرده و مثانه خوب است .\r\n\r\nقلت ( جوانگليس ) :\r\nقلت همان ماش هندى است كه چون تخم كتان و كمى از آن درشت‌تر و به رنگ خاكى است . مزاج : در دوم سرد و در اول تر است . اندامان غذا : سكسكه را از بين مىبرد . اندامان راننده : علاج سنگ گرده و آبدان است و براى روانى شكم خوب است .\r\n\r\nقيسور :\r\nفينك است و در بحث كف دريا ذكر شد .\r\n\r\nقت ( يونجه ) :\r\nكه علوفهء چهارپايان است . روغنش در علاج لرزش بهترين دارو است .\r\n\r\nقرظ :\r\nديسقوريدوس گويد : بعضى قرظ را اقاكيا و برخى اقاقيا گويند كه عبارت از انگم درختى است كه در مصر رويد و در غير مصر هم هست . درختش عبارت از خارهاى بسيار است كه درخت مانندى شده است و شاخه‌ها و جوانه‌هايش خميده‌اند و راست نروئيده‌اند . گلش سفيد . ثمرش چون لوبيا گرگى در نيامك قرار دارد . از آن افشره گيرند و در سايه مىخشكانند . اگر ثمر رسيده باشد افشره سياه‌رنگ و اگر نارسيده باشد به رنگ ياقوت است . تو آن قسمت را برگزين كه رنگش تا اندازه‌اى ياقوتى باشد . و چنان باشد كه اگر با اقاقياى ديگر بياميزد بوى خوش دهد . بعضى از مردم برگ و بر را باهم گرد آورند و از آنها افشره گيرند . صمغ عربى هم از فراورده‌هاى اين خار است . اقاقيا را شستشو دهند و در داروهاى چشم به كار مىبرند و شستشو دادنش به قرار زير است :\r\nدر آب مىريزند و مىسايند و هرچه بالانشين شود دور مىريزند و اين كار را تكرار كنند تا آب صاف و روشن مىنمايد . آنگاه قرصها از آن سازند . براى سوزاندن اقاقيا آن را با آب در ديزى گلين كه هنوز خزف نشده مىگذارند و ديزى را در آتشدان نهند تا سفال مىشود . گاهى آن را بر اخگر بريان كنند و اخگر را پف مىكنند تا مىرسد . صمغ خوب اين خار آن است كه كرم آسا باشد و رنگش شيشه‌اى و صاف و بىچوب\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nباشد . در درجهء دوم سفيدش خوب است . اما آنچه شبيه صمغ صنوبر و صاف نيست بد است . قوت چسبنده دارد و اگر با داروهاى گرم مخلوط كنند از تأثير گرمى آنها مىكاهد . نوعى از درخت اقاقيا در ( قباد ) مىرويد و نوعى ديگر بنام ( قيا ) هست كه شبيه اقاقياى مصرى است و از آن بسيار كوچكتر است و از آن نرمتر و نرمش‌پذيرتر است . اين نوع به دهانى ماند كه پر از خارهاى پيكان‌مانند باشد . برگش شبيه برگ فيجن است . تخمش در پاييز مىرسد و در نيامك‌هاى مزدوج قرار دارند و هر نيامكى سه تا چهار قسمت است و تخمش از عدس ريزتر است . اين اقاقيا از اقاقياى مصرى كم‌قوت‌تر است . ليكن اين نوع نيز گيرندگى دارد و افشره از آن مىگيرند . اما اين نوع اخير را نبايد در داروهاى به چشم كشيدنى يا چكيدنى به كار برد . و ما ازاين‌رو اين را شرح داديم كه بعضى از مردم اين نوع را نيز قرظ گويند . من از اشخاص معتبر كرمان شنيده‌ام كه آنها افشرهء درخت قرظ را اقاقيا گويند و ما كنشهاى اقاقيا و تأثيرات آن را بر بدن در فصل الف بيان كرده‌ايم .\r\n\r\nقمرقريش :\r\nديسقوريدوس گويد : قمرقريش همان است كه بعضى آن را ( فنطونداس ) گويند و در حقيقت ثمر درخت تنوب است و در نيامك قرار دارد و نيامك را صنوبر نامند . خاصيت : گيرنده و كمى گرمىبخش است . سينه : تنها يا با عسل به كار برند در علاج سرفه و سينه‌درد مفيد است .\r\nدر اينجا حرف قاف پايان پذيرفت و عدد داروهاى اين فصل به پنجاه و دو رسيد .\r\n\r\nفصل بيستم حرف ( ر )\r\n\r\nريحان :\r\nگياهى است مشهور و دو نوع دارد . اندامان راننده : ريحان از بادكردگى معده مفيد است .\r\nريحان را بكوبند و روغنش را بگيرند و روغن مرهم شود و بر بواسير مالند نافع است .\r\n\r\nريحان سليمانى :\r\nاين گياه در كوههاى اصفهان پيدا مىشود . به شبت سبز ماند . گويند برگش به گياه خطمى شبيه و شكوفه‌هايش كوچك و همچون لبلاب به درخت مىپيچد . شايد در اين روايات اختلافى باشد و شايد منظور از خطمىسان گياه جمسفرم باشد . چه عوام عقيده دارند كه جم سليمان است .\r\nخاصيت : لطيف و خشكاننده است . ورم : با سركه بر باد سرخ و ورم بلغمى مالند . و برگ و روغنش نيز داروى ورم بلغمى است . قرحه : با سركه بر قرحهء سارى مالند مفيد است . مفاصل : بر نقرس مالند سودمند است . سر : در علاج كج‌دهنى مفيد است . اندامان راننده : با روغن گل بردارند درد زهدان تسكين يابد . زهرها : بر نيش‌زدهء كژدم مالند خوب است .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nرعى الحمام ( شاه‌پسند ) :\r\nدانهء اين گياه تقريبا به دانهء آس مىماند . ليكن رنگش خاكى و تيره‌تر است .\r\nمغز دانه‌اش در رنگ و مزه چون عدس پوست‌كنده است و كمى شيرينى دارد . مزاج : در اول گرم و تر و در دوم خشك است . زخم و قرحه : زخم را بهم آرد . زخم پليد را از سرايت بازدارد . به شرطى كه با سركه ضماد شود . ورم و جوش : ورم بلغمى را نرم كند . آرايش : آب‌پزش موى را سياه كند . اندامان راننده :\r\nآب‌پز شاخه‌اش بول و حيض را راه اندازد . بچه را بيرون آورد . اگر خود را به آن شويند خارش عورت را تسكين دهد .\r\n\r\nرعى الابل ( شكرتيغال ) :\r\nمزاج : در دوم گرم و لطيف و خشكاننده است . خاصيت : گويند چون شتر اين گياه را مىخورد از گزند مار و حشرات گزنده در امان است . زهرها : خوردنش پادزهر نيش حشرات موذى است .\r\n\r\nرته :\r\nفندق هندى است و ثمرى است به بزرگى فندق و خشخشى دارد و در شكافتن چون نارجيل است .\r\nمزاج : گرم و خشك است . ورم : با سركه بر خنازير مالند مفيد است . قرحه : داروى گرى و خارش است . مفاصل : باد آزاردهندهء پشت را از بين مىبرد . سر : دهن‌كجان به بينى كشند بسيار سود بينند . و در علاج سردرد و سردرد نصفى و بيهوشى و گيجى و صرع و ديوانگى و ماليخوليا سودمند است . بر دهن كج شده‌اى آزمايش كردند ، سه روز به بينى كشيد ، بلغمى بسيار بيرون داد و آب از بينى سرازير مىشد و در روز سوم بيمارى نماند . بايد كج‌دهنان كه اين را به كار مىبندند در خانهء تاريك بنشينند و بيرون نيايند و خام اين گياه را به كار برند . چشم : افشره‌اش و بويژه افشرهء قسم كوچكش را در چشم كشند ، در علاج آب چشم مفيد است . اگر با آب مرزنگوش به بينى كشند چشم‌درد ( سبل ) و تيرگى چشم را علاج است .\r\nبا سرمه به چشم كشند براى لوچ خوب است . سينه : دو درهم از آن را در شراب ريزند و بخورند در معالجهء ذات الجنب سرد ، برنشيت ، سرفهء مزمن ، خون برآوردن مفيد است . زيرا نوعى گيرندگى دارد .\r\nاندامان غذا : در علاج قى و اسهال شديد مفيد و خوردن دو درهم از آن معدهء سرد را سرحال آرد .\r\nاندامان راننده : خوردنش درد زهدان را دوا كند ، فرزجه از محلولش بردارند حيض را ريزش دهد ، بچه را بيرون آورد . اگر افشره‌اش را خورند علاوه بر راه انداختن حيض و بيرون آوردن بچه ، مرارهء سودايى و بلغم و مواد آبكى و صفرا را بدون هيچ فشارى به كلى از بدن بيرون ريزد . و تا حدى است كه برص و يرقان و لكه‌هاى سياه پوست و غيره را نيز شفا دهد و قولنج را تحليل مىبرد . نسخهء داروئيش براى اسهال اين است :\r\nسه ( كرمه ) از اين دارو كه مجموعا هجده قيراط مىشود ، با شراب شيرين يا اسكنجبين تناول شود .\r\nيا با كرفس و تخم زردك بيابانى بخورند . و اگر در مقابل هريك ( درخمى ) از اين دارو سه ( اونولوس ) سقمونيا بيارند و با آن مخلوط كنند و بخورند اثر اسهالى بيشتر گردد .\r\nيا اينكه : دو درهم از اين دارو را بكوبند و در شرابى شيرين يا در اسكنجبين ريزند و مدتى بگذارند و بعدا آن شراب يا آن اسكنجبين را با عدس يا جو همراه گوشت مرغ خانگى بپزند و كمى سقمونيا به آن\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبياميزند و از اين آبگوشت بخورند . تبها : در علاج تبها و بويژه تب ربع - سه اندر ميان - مفيد است .\r\nزهرها : پادزهر نيش كژدم و رتيل است . بهتر آن است كه از پوستهء بالائيش به اندازهء يك عدس جدا كنند و بر جاى نيش قرار دهند .\r\n\r\nراوند ( ريوند چينى ) :\r\nبه عقيدهء بعضى ريوند بيخ بهمن است و ره‌آورد چين است و به مملكت ما مىآيد .\r\nكلاه‌بردارانى هستند كه راوند را در آب مىجوشانند و مادهء آبكى را جدا مىكنند و افشره‌اش خشك مىشود . و گوهرش را مىخشكانند و مىفروشند . كه در اين صورت متراكم است و بيشتر گيرنده است و اگر خالص بود متخلخل بود و كمتر گيرندگى داشت و در خائيدن زعفرانى مىبود . خاصيت : گوهر درختش تركيبى از آبى و هوايى و كمى خاكى تلخ دارد و اين تلخى از كنش مادهء آتشى است كه در او موجود است . سستى و گيرندگى و نرمشى كه دارد از گيرندگى مادهء خاكى آن است . و اين وجود مادهء خاكى به نفع او است و كنش از چگونگى اين مزاج خاكى است . خالص از ناخالص كمتر گيرندگى دارد .\r\nآرايش : اگر با سركه بياميزند و بر پوست مالند لكه‌هاى سياه و اثرهاى ماندگار بر پوست را مىزدايد و مادهء بوجود آورندهء لكه‌ها را بيرون دهد . ورم : با بعضى از داروهاى تر ضماد شود و بر ورم گرم گذارند مفيد است . قرحه : با سركه مخلوط شود و بر پوست مالند داروى قوباء است . مفاصل : از افتادن و ضربت خوردن بسيار مفيد است . خوزى گويد : بايد در اين‌باره دو درهم ريوند را با شراب سياه انگورى كه با آب مخلوط باشد بخورند . و در علاج گسستگىها با شراب ريحانى بخورند . ماليدن روغنش در علاج گسستگى ماهيچه ، درد ماهيچه ، كشيدگى ، مفيد است . راوند در مداواى فتق سودمند است . اندامان غذا : در علاج درد و ناتوانى كبد و معده ، درد باطنى ، سكسكه مفيد است و سپرز را لاغر كند . اندامان راننده : علاج فساد معده و پيچش و درد روده و ديزانترى و درد كبد و آبدان و زهدان و خونريزى است .\r\nتبها : در علاج تبهاى دايم و نوبتى مفيد است . زهرها : پادزهر نيش حشرات است و مقدار خوراكيش تماما مانند قارچ چمنى است . ( غاريقون )\r\n\r\nرازيانج ( رازيانه ) :\r\nتخمش به تخم كرفس مىماند . تخم رازيانهء كاشتنى تقريبا با رازيانهء بيابانى يك كنش دارند و رازيانهء بيابانى از كاشتنى بسيار قوىتر است . مزاج : رازيانهء بيابانى بسيار گرم و خشك‌تر از كاشتنى است و در سوم ملايم‌تر است . رازيانهء كاشتنى در دوم گرم است . خاصيت : بندآمده را بگشايد .\r\nچشم : رازيانه و بويژه شيره‌اش ديد را قوى كند ، اول آب در چشم آمدن و آب در چشم آمدن را دوا كند .\r\nبقراط عقيده دارد كه حشرات تخم رازيانهء سبز را مىخورند تا ديد قوى يابند و مار و افعى بعد از گذشتن فصل زمستان كه مىخواهند بيرون آيند چشم به رازيانه سايند كه چشم‌روشنى است . سينه : رازيانهء سبز و بويژه رازيانهء كاشتنى با ترنجبين شير پستان را افزايش دهد . اندامان غذا : با آب سرد خورند از دل بهم آمدن و التهاب معده مفيد است . رازيانه ديرهضم و بدغذا است . اندامان راننده : رازيانه و بويژه بيابانىاش سنگ را خرد كند . رازيانهء بيابانى و جويبارى بنفع گرده و آبدان است و رازيانهء بيابانى در معالجهء چكميزك و پاك نمودن از خون‌زچگى ويژگى دارد . بيخ رازيانه را با تخمش بخورند شكم بند آيد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nتبها : در علاج تبهاى مزمن مفيد است . كسانى كه از اثر تب به التهاب معده يا دل بهم خوردن روبرو هستند رازيانه را با آب سرد بخورند سود بينند . زهرها : در شراب بپزند پادزهر نيش حشرات است .\r\nبيخش را بكوبند و بر گزيدهء سگ هار مالند مفيد است .\r\n\r\nرامك :\r\n( قرصى كه از دوشاب و مازو - يا خرما و مازو - مىسازند . ) مزاج : سرد و خشك . خاصيت :\r\nگيرنده ، لطيف ، بندآورندهء شكم ، ريزش مواد ناجور را بازدارد . حرارت را كاهش دهد . اندامان غذا : اگر با آب آس خورند معده را توان بخشد . اندامان راننده : قبض است .\r\n\r\nرطب ( خرماى تر ) :\r\nگزينش : چيده از هر نوع . مزاج : در درجهء دوم گرم و در اول تر است . گويند گرمى از ترى بيشتر است . ليكن همه اقسامش مساوى نيستند . هرچه شيرين‌تر است گرمتر است . خاصيت :\r\nخونى كه از خرماى تر بوجود آيد بيم زودگنديدنش مىرود و بد است و علاجش با بادام و گلنگبين است و بايد قبل از خوردن رطب كاهو خورند و بعد از خوردنش سركه و اسكنجبين سركشند . اندامان غذا : با معدهء سرد سازگار است . نفس : به زيان حنجره و صدا است . اندامان راننده : ملين است و گوهر آب پشت را فزونى دهد .\r\n\r\nراتينج :\r\nنوعى از انگم صنوبر است . مزاج : تا سوم گرم و در اول خشك است . خاصيت : در سخت‌تنان گوشت روياند و نرم‌تنان را به درد آرد . اگر با گلنار و چيزهايى از اين قبيل باشد در علاج قرحه مفيد است .\r\n\r\nراسن ( سوسن كوهى ) :\r\nاز اين گياه كاشتنى هم هست و نوعى از آن هر برگش از يك وجب تا يك ذرع است و بر زمين چون برگ سوسنبر و برگ عدس پهن شده است . بيخش از ساير اجزايش بهره‌مندتر است . گزينش : شربتش بسيار مؤثر است و مربايش با سركه حرارتش اندك است . مزاج : در دوم گرم و خشك است و رطوبتى زائد دارد و ازاين‌رو همين‌كه به بدن رسيد همه بدن را گرم نمىكند . خاصيت :\r\nخون را به زير پوست كشاند ، زدايندهء قوى است ، در علاج ورم و دردهاى سرد و باد و بادكردگى مفيد است . مفاصل : ضماد بيخ و برگش از عرق النسا و درد مفاصل سودمند و درد سرد مفاصل و گسستگى ماهيچه را دوا كند . سينه : با عسل باشد و بليسند در علاج خون برآوردن كمك است . اگر با ليسيدنيهاى تنقيهء سينه باشد مفيد است . شادىآور است ، و قوت دل دهد . اگر پنجاه مثقال سوسن كوهى را در شش ( انولوس ) افشرهء انگور ( عصير ) ريزند و بعد از سه ماه از آن تناول نمايند سينه و شش را مىپالايد . سر :\r\nسردرد آورد . اما سردرد نصفى اگر بلغمى باشد علاج يابد و بويژه اگر بر پيشانى مالند . اندامان راننده :\r\nآب‌پز بيخش و بويژه شربتش بول و حيض را ريزش دهد . كسى كه به خوردن آن عادت كند نيازى نيست كه هر لحظه‌اى بشاشد . زهرها : سوسن كوهى و بويژه نوع مصرى آن پادزهر حشرات موذى است .\r\n\r\nرماد ( خاكستر ) :\r\nخاصيت : زداينده و خشكاننده است و هم‌چون همديگر نيستند ، شستشو دادن از\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nزدايندگيش مىكاهد . و چسبنده مىشود و بدون آزار مىخشكاند . خاكستر آب در داروهاى گنداننده وارد است . قوىترين خاكستر آبها خاكستراب انجير و مهرگياه است . در زدايندگى و خشكى هيچ خاكستر آبى به اين دو نمىرسد . خاكستر گياه هفت برگ زداينده و گنداننده است . خاكستر چوب گيرنده از قبيل چوب بلوط و غيره خونريزى را بند آرد . ورم و جوش : خاكستر سمندر را بر گرى و قوباء مالند مفيد است . زخم و قرحه : خاكستر آب انجير قرحهء پليد را شفا دهد . در علاج قرحهء بزرگ و گودشده سودمند است . زيرا گوشت تباه را در قرحه مىزدايد و گوشت درست مىروياند . و در چسبانيدن دهانهء زخمها كار داروهاى مخصوص اين حالت را مىكند . مفاصل : كسى كه از جاى بلند افتاده ، يا سستى حس مىكند اگر خاكستر آب و بويژه خاكستر آب انجير را با آب يا با كمى روغن زيتون بخورد سود بيند . و اگر با روغن زيتون مخلوط كنند و تن را بدان بيندايند عرق را از بين مىبرد و درد عصب و فالج را به خوبى دوا كند . سر : خاكستر آب و بويژه خاكستر آب بلوط لثه را محكم كند . چشم : خاكستر گياه هفت برگ تقويت ديد كند . سينه : خاكستر گياه هفت برگ و بويژه اگر با ماميران باشد بوى بد تن را از بين مىبرد .\r\nاندامان غذا : خاكستر آب انجير را با روغن زيتون خورند خون بندآمده در معده را علاج كند . اندامان راننده : خاكستر آب را خورند پادزهر نيش رتيل است . كسى كه از گچ خوردن مسموم شده خاكستر آب بلوط و انجير بخورد . دفع گزند سم مىنمايد .\r\n\r\nرجل الجراد ( سرخ‌دار ) :\r\nكار باقلى يمنى را مىكند . نفس : در علاج سل مفيد است . تبها :\r\nپخته شده‌اش در علاج تب ربع و تب فراگيرنده ( مطبقه ) و تب ( طريطاوس ) كار سرمك را مىكند و بسيار سودمند است .\r\n\r\nرجل الغراب ( قازياغى ) :\r\nاگر بيخ اين گياه را بپزند علاج اسهال هميشگى است . پولس و غيره گويند :\r\nدر علاج قولنج خوب است و كار سورنجان را انجام مىدهد و زيانى نمىرساند .\r\n\r\nرمان ( انار ) :\r\nمزاج : انار شيرين در اول سرد و تر و انار ترش در دوم سرد و خشك است . خاصيت : انار ترش صفرا را بركند . جريان زائده‌ها را به درون راه نمىدهد . و بويژه شربتش در اين‌باره بسيار مفيد است . انار ترش و شيرين و ميخوش زداينده و گيرنده است . ورم : انار دانه و عسل را بر كژدمه مالند مفيد است . زخم و قرحه : دانهء انار و عسل را بر قرحهء پليد و زبر مالند خوب است . كاسبرگ انار و بويژه سوختهء آن و گلنار از گرمى كه دارند زخم را بهم چسبانند . انار شيرين ملين است . هر انارى كم‌غذا و خوب غذا است . اما هستهء انار دانه خوب نيست . گيرنده‌ترين اجزاء انار عبارت از كاسبرگ و هستهء انار دانهء شيرين و ترش است . سر : دانهء انار با عسل دواى درد گوش است . و بر داخل بينى مالند نافع است . هستهء انار دانه را بسايند و با عسل مخلوط كنند علاج زخم دهان است . اگر انار شيرين را در شراب بپزند و بكوبند و بر گوش ضماد گذارند ورم گوش را شفا دهد . شربت انار و رب انار و بويژه رب انار ترش دفع خمار كنند . چشم : افشرهء انار ترش با عسل داروى ناخنه است . افشرهء انار شيرين با مر و\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nعسل مخلوط كنند و چند روزى در آفتاب نگه دارند در علاج خارش چشم و روزكورى سودمند است .\r\nسينه : انار ترش سينه و گلو را زبر سازد . انار شيرين سينه و گلو را نرمش دهد . و سينه را توان بخشد .\r\nانار دانه را با آب باران خورند از خون برآوردن مفيد است . هر انارى در علاج تپش قلب مفيد است و دل را جلا دهد . اندامان غذا : همه انواع انار كيموس خوب دارند و انار ميخوش براى معده از همه بهتر است . و التهاب معده را فرونشاند . انار شيرين با معده سازگار است . زيرا گيرندهء ملايم است . انار ترش براى معده خوب نيست . و در هرحال هستهء انار دانه ضد معده است و معده را مىسوزاند . قاوت هستهء انار ويار زنان را اصلاح كند . رب انار و بويژه رب انار ترش در ويار زنان مفيد است . كسى كه تب دارد بعد از غذا اناردانه بمكد مانع بالا رفتن بخار شود . اما اگر قبل از غذا بخورد مواد غذايى را به سوى پايين بدرقه مىنمايد . همه انواع انار كم‌غذا است . اما ميخوش براى معده شايد از سيب و به بهتر باشد . اندامان راننده : انار ترش و شيرين هر دو بول را ريزش دهند ليكن انار شيرين ادرارىتر است . دانهء انار با عسل در علاج قرحهء معده مفيد است . انار ترش به زيان معده و روده است . قاوت اناردانه در اسهال صفرايى مفيد است و معده را توان بخشد . پوست بيخ انار با شراب انگورى ( نبيذ ) خام يا پخته تناول شود درمان كرم و كرم كدو است . تبها : انار ميخوش در تبها و التهابات مفيد است . انار شيرين اكثرا تب‌داران گرم را زيان مىرساند .\r\n\r\nريباس ( ريواس ) :\r\nگياهى است كه بهاران بر كوهساران رويد . و همقوت ترشاب ترنج و غوره است .\r\nمزاج : در دوم سرد و خشك است . خاصيت : خاموش‌كنندهء گرمى ، بندآورندهء خونريزى ، تسكين‌دهندهء گرمى . ورم : در علاج طاعون مفيد است . چشم : افشره‌اش را در چشم كشند ديد را قوى كند . اندامان راننده : از اسهال صفرايى مفيد است . تبها : از حصبه و آبله و طاعون سودمند است .\r\n\r\nريه ( شش ) :\r\nغذايش كم و گرايش به بلغمى دارد . و شايد چنين نباشد . زخم و قرحه : شش شتر را بر كف پاى بندند از پوست انداختن پا جلوگيرى كند . به شرطى كه به گرمى به كار برند . شش خوك هم همين كار را مىكند و نمىگذارد كف پا آماس كند . سينه : شش روباه را بخشكانند و از آن تناول كنند در علاج برنشيت مفيد است . اندامان غذا : زودهضم است . اندامان راننده : شكم را بند آورد .\r\n\r\nرخمه ( لاشخور ) :\r\nسر : در معالجهء سردرد نصفى و درد گوش زهرهء لاشخور با روغن زيتون در گوش مخالف طرف درد چكانند مفيد است . براى معالجهء باد بچه‌گانه زهرهء لاشخور و روغن بنفشه را در بينى بچه كشند يا در گوشش چكانند سودمند است . چشم : زهرهء لاشخور را با آب سرد در چشم چكانند در علاج سفيدى چشم مفيد است . اندامان غذا : گويند چلغوز لاشخور را تبخير كنند بچه را بيندازد . زهرها :\r\nابن بطريق گويد : زهرهء لاشخور را در شيشه كنند و در سايه گذارند تا خشك شود و در چشمى كشند كه به طرف عضو مارگزيده است گزند را دفع كند . اما من باور نكرده‌ام . يكى گفت كه درباره سم مار و كژدم و زنبور تجربه كرده است مفيد بوده . به گمانم زهره را بر جاى نيش ماليده‌اند .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nرصاص : در بحث سرب ذكر كرديم و منظورم از رصاص ارزيز است . اما اسفيداب و ساير انواعش را در اقرابادين شرح مىدهيم . گزينش : سوخته‌اش لطيف است . بايد در وقت سوزاندن اسفيداب ، از بويش پرهيز كرد . مزاج : سرد و تر است . خاصيت : سوخته‌اش سوزنده‌اى است همراه لطافت و نرمى و گدازنده ، و خونريزى را قطع كند . اسفيداب چسبنده و سردكننده است و همقوت توتياى سوخته است .\r\nچرك ( زنگ ) رصاص در كنش با ارزيز سوخته برابر است . ورم و جوش : اگر بوسيلهء شراب يا غير شراب يا چيزى از افشره‌هاى سرد حك كنند داروى ورم است . زخم و قرحه : در علاج قرحهء پليد ، قرحهء سارى ، نافع است . اسفيداب قرحهء گود را پر از گوشت كند . زهرها : جاى نيش كژدم دريايى و اژدهاى دريايى را با اسفيداب ماساژ دهند سود بينند .\r\n\r\nرعاده ( لرزماهى ) :\r\nگويند اگر رعاده را بر سر گذارند سردرد از بين برود . جالينوس گويد شايد اگر زنده باشد اين كار را انجام دهد چون من رعادهء مردم را آزمودم فايده نداشت . رعاده ماهى مخدر است . مفاصل :\r\nپولس گويد : لرزماهى را در روغن سرخ كنند و روغن را بر تن مالند درد مفاصل كه ديرينه نباشد از بين مىرود . اندامان راننده : پيزى كه بيرون آمده باشد لرزماهى بردارند فورا علاج كند و پيزى را محكم مىنمايد و بواسير را جمع مىكند .\r\n\r\nروبيان ( ميگو ) :\r\nجالينوس گويد حالش حال خرچنگ است . مزاج : ماسرجويه گويد : قبل از نمك‌سود شدن گرم و تر به اعتدال است . خاصيت : ميگوى نمك‌سود كه كهنه شد سودا و خارش بد بوجود آورد .\r\nورم : جالينوس گويد : ورم سخت را نرم كند . اندامان غذا : غذاى سازگار و خوب دهد . اندامان راننده :\r\nمنى را زياد كند . آرزوى جنسى را فزونى دهد . شكم را نرم گرداند ، كرم كدو را بيرون راند .\r\n\r\nرطبه :\r\nاين همان يونجه است كه در فصل قاف قت گفتيم و از آن پرداختيم .\r\n\r\nريثا ( نوعى ماهى ريز ) :\r\nمزاج : ابن ماسويه گويد از ميگو گرمتر است . اندامان غذا : براى معده خوب است . رطوبت معده را برچيند و بويژه اگر با فيجن و سياه‌دانه و كرفس خورند منفعتش براى معده بيشتر مىشود . اندامان راننده : در تقويت جنسى مددكار خوبى است .\r\n\r\nرخبين ( ترف ) :\r\nمزاج : ابن ماسويه گويد : در دوم گرم و خشك و بدخلط است و براى معدهء گرم خوب است . اندامان راننده : از آن شياف بردارند ملين است . اندامان غذا : بسيار ديرهضم است .\r\n\r\nرقاقس « 1 » :\r\nگويند از داروهاى ايرانى است و به سير شبيه است . دو بيخ بهم پيچيده دارد كه سرشان\r\n\r\n\r\n","description":"","footnote":"\r\n( 1 ) - گويند جفت آفريدست و بعضى گويند خصية الثعلب است ( تحفه ) نوعى سورنجان ، جفت آفريد ( معين ) . جفت آفريد و خصية الثعلب هريك جداگانه در فصل جيم و خاء آمده‌اند ( ه ) .\r\n","page_name":" 308 ","page_number":308},
  {"content":"\r\n\r\nدونيم است . اندامان راننده : منى را بسيار افزايش دهد .\r\n\r\nربيتاع ( رساغ ) :\r\nسنگى است كه به خرچنگ مىماند . مزاج : در دوم سرد و تر است . خاصيت : رطوبت را برچيند و مىزدايد . چشم : ديد را نيرو دهد .\r\nحرف راء تمام شد و داروهاى اين فصل به بيست و پنج دارو رسيد .\r\n\r\nفصل بيست و يكم حرف ( ش )\r\n\r\nشقايق ( لاله ) :\r\nحكيم دانشمند ديسقوريدوس فرمايد : بعضى آن را ( ارميون ) و بعضى ( عامينون ) گويند .\r\nشقايق دو گونه است : شقايق خودرو ، شقايق كاشتنى . شقايق كاشتنى دو نوع است : يكى گل سرخ دهد و گل دومى سفيد به رنگ شير و مايل به ارغوانى است و برگش مانند برگ كشنيز و از برگ كشنيز نازكتر است . پوسته‌اش نزديك به زمين و گسترده است . و ساقه‌هاى باريك دارد كه بر سر آنها گلى شبيه خشخاش است و در ميانهء گلها برجستگيهاى به رنگ سياه يا سرمه‌اى پيداست . و بيخش به اندازه يك دانه زيتون و از زيتون بزرگتر و همه‌اش گره است . لالهء بيابانى از لالهء كاشتنى بزرگتر و برگش پهنتر و سفت‌تر است . و سرهاى ( برجستگيهاى وسط ) درازتر دارد و رنگ گلش سرخ خونى است ، ريشه‌هاى بسيار و باريك دارد . هم از اين نوع بيابانى لاله‌اى است سياه و از لالهء سرخرنگ تندتر است . بعضى نمىدانند و ميان شقايق النعمان بيابانى و دارويى كه نامش ( دحمونياى وحشى ) است فرقى نمىشناسند و به فكر آنها شقايق النعمان بيابانى و دحمونياى وحشى و خشخاشى كه سرهايش همرنگ برگهايش سرخ است يكى است . ارغامونى هم هست كه اشكى دارد به رنگ زعفران و اشك گل برگهايش به سپيدى نزديك‌تر است . اما فرق شقايق و ارغامونى ( لالهء سرنگون ) اين است كه اين لاله نه اشكى دارد و نه قوزه و نه اناركى . تنها چيزى دارد كه به سرهاى مارچوبه شبيه است . مزاج : در دوم گرم و تر است .\r\nخاصيت : زداينده و تحليل‌برنده است . جالينوس فرمايد : زداينده و شوينده و جذب‌كننده و رساننده است .\r\nآرايش : اگر با پوست گردو مخلوط باشد موى را سياه كند . خام و پختهء برگ و شاخه‌هايش در زيبا كردن مو مفيد است . ورم و جوش : پخته‌اش را بر ورمهاى سخت نشده مالند مفيد است . در علاج دملها و ورمهاى گرم بدان استفراغ مىكنند . زخم و قرحه : خشكيده‌اش علاج قرحهء پليد است و قرحه را خوب كند . و چرك قرحه‌ها را پاك كند . در علاج پوست انداختن به غايت مؤثر است . داروى گرى چركين است و در تنقيهء قرحه‌هاى پليد نظير كم دارد . سر : افشره‌اش را به بينى كشند مغز و سر را پاك مىكند .\r\nبيخش را بخايند رطوبتهاى سر را بيرون كشد . افشره‌اش علاج قوبا است . چشم : افشره‌اش با عسل دواى تم چشم و سپيدى چشم و اثر قرحهء چشم است . اگر لاله را در شراب انگورى سياه بپزند و بر ورم\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nسخت پيرامونهاى چشم گذارند بسيار مفيد است . سينه : برگ و ساقه‌هاى لاله را با گياه مرزهء كوهى بپزند و بخورند چندانكه خواهند شير را ريزش دهد . اندامان راننده : لاله را بردارند حيض را راه اندازد .\r\n\r\nشهدانج ( شاهدانه ) :\r\nشاهدانه تخم كنب است و ما راجع به كنب شرحى داديم . اما بايد هر دو موضوع را باهم نيز بررسى كنيم . شاهدانه دو نوع است : كاشتنى و بيابانى . كاشتنى معروف است . حنين گويد :\r\nشاهدانهء بيابانى درختچه‌اى است كه در صحراها رويد و بلنديش به ذرعى مىرسد و برگش بيشتر مايل به سفيدى است . ثمرش چون فلفل و دانه‌اش به دانهء چنتهء چوبان ماند كه از آن روغن مىگيرند . و راجع به دانهء چنتهء چوپان در فصل حاء و زير عنوان حب السمنه شرحى داده‌ايم . مزاج : در سوم گرم و خشك است . خاصيت : باد را از بين مىبرد . بسيار خشكاننده ، خلطش كم و ناپسند است . ورم و جوش : بيخ شاهدانهء بيابانى را بپزند و بر ورم گرم كه در جاى سخت برآمده و كيموسها در آن جاى گرفته‌اند ضماد گذارند گرمى را خاموش كند و سخت را نرم نمايد . سر : از گرميى كه دارد سردرد آرد . افشره‌اش را در گوش دردمند كه از بندآمدنها درد مىكند يا در گوش مرطوب چكانند درد گوش از بين مىرود . روغن و برگش شورهء سر را از بين مىبرد . چشم : تم چشم آورد . اندامان غذا : گويند به زيان معده است .\r\nاندامان راننده : آب پشت را خشك مىنمايد . شير شاهدانهء بيابانى ملين ملايم است . نيم رطل از افشره‌اش قبوضيت شكم را از بين مىبرد . و بلغم بيرون دهد . و زرداب را بركند و كار كاجيره را انجام مىدهد .\r\n\r\nشاهترج ( شاهتره ) :\r\nگزينش : سبز شاداب و تلخ‌مزه‌اش خوب است . مزاج : در اول سرد و در دوم خشك است . خاصيت : به علت مزهء گيرنده كه دارد سرد است و از تلخ‌مزگىاش گرم است و سردى از گرمى بيشتر است . خون را تصفيه مىكند و بندآمده‌ها را بگشايد . قرحه : خوردنش داروى خارش و گرى است . سر : لثه را محكم كند . اندامان غذا : معده را توان بخشد ، بندآمده‌هاى كبد را مىگشايد .\r\nمقدار ده درهم تا نيم رطل تا دوسوم رطل شاهتره را با شكر مخلوط كنند و شربت سازند و از آن بخورند ملين است و بول را ريزش دهد . - اين راجع به شربت ساختن از شاهترهء سبز است . اگر شاهتره خشك باشد وقتى با داروهاى ديگر در آب مىجوشانند بايد تا ده درهم باشد . اما اگر تنها خشكش را بسايند و به كار برند از سه درهم تا هفت درهم كافى است . جانشين : در علاج گرى و تبهاى كهنه مىتوان نيم وزن آن سنامكى استعمال كرد .\r\n\r\nشيطرج ( شيترك ) :\r\nشيترك هندى قطعه چوبهاى كوچك و باريك و داراى پوستى است شبيه دارچين و اگر بشكنى رنگش ميانهء سرخ و سياه است . شيترك اكثرا در ميان آوارها و ويرانه‌ها و جايى كه برف بر آن نيايد مىرويد . برگش به برگ ترتيزك بيابانى شبيه است . در تابستان برگهاى بسيار دارد و كوچك مىشوند و بيشتر كوچك مىشوند تا به حدى مىرسند كه به زحمت مىتوان ديد . هيچ بويى ندارد . مزه‌اش مزهء ترتيزك بيابانى است و بويش بوى كرويا و قوتش قوت كرويا است . مزاج : با سركه بر پوست مالند\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nعلاج بهك و برص است . زخم و قرحه : با سركه بر پوست مالند پوست انداختن و گرى را دواست .\r\nمفاصل : اگر تناول شود بهترين علاج درد مفاصل است . اندامان غذا : بر سپرز مالند لاغرش كند .\r\nاندامان راننده : گويند بيخش را به گوش آويزند درد مثانه تسكين يابد . جانشين : به اندازهء آن سنبل كوهى .\r\n\r\nشيلم ( شلمك ) :\r\nگياهى است كه در ميان گندم‌زار رويد . مزاج : جالينوس فرمايد : ممكن است در درجهء اول مورد خلاف و نزاع باشد . و به عقيدهء من شايد در اوايل درجهء اول نوعى گرمى و در آخر درجهء دوم كمى خشكى داشته باشد . خاصيت : لطيف ، زداينده ، تحليل‌برنده . آرايش : مخلوط با گوگرد بر بهك مالند مفيد است . ورم و جوش : با تخم كتان بر ورم و خنازير گذارند نرم كند . و اگر با چلغوز كبوتر و تخم كتان ضماد شود ورم را مىتركاند . زخم و قرحه : شلمكى كه با گندم روئيده اگر بر قرحه مالند يا بسايند و بر قرحه پاشند مفيد است . ماليدنش داروى قوباء است . با پوست ترب بر زخم نهند مفيد است .\r\nمفاصل : در عسل‌آب بپزند و ضماد كنند علاج عرق النسا است . سر : مستى و بيهوشى آورد . اندامان راننده : شلمك و بويژه اگر با قاوت جو بسوزانند و دودش را بركشند به باردار شدن زن كمك مىنمايد .\r\n\r\nشيح ( درمنه ) :\r\nدو نوع درمنه هست : يكى رومى و ديگرى تركى . يكى خاردار و برگش چون برگ سرو و چوبش مجوف است و در دودكردنيها به كار آيد . آن ديگرى برگهايش چون برگ درخت گز است . نوع سومى هم هست كه ( سبرنيون زرد ارمنى ) نام دارد . حكيم دانشمند ديسقوريدوس فرمايد : بعضى اين را ( ساريقون ) گويند كه همان درمنه است . و بعضى آن را خاراگوش آبى نامند . درمنه بيشتر در كوهساران طوريس و در مصر در منطقه‌اى بنام ( بوصير ) پيداست . ثمر اين گياه به‌دست مىچسبد و به ثمر سرو كوهى زرد مىماند . و ثمرش پر از دانه است و گوسفند كه از آن خورد فربه مىشود . و بويژه رمهء سرزمين ( بقياد و قيا ) از خوردن آن بسيار گوشت گيرند . همو فرمايد : نوعى سوم از خاراگوش هست كه در سرزمين ( علاطيه ) در جايى بنام ( سندونيه ) بسيار است و مردم آنجا آن را ( سندونيقون ) گويند . اين نوع گياه كه سندونيقون باشد به خاراگوش مىماند و تخم زياد ندارد ، ليكن مزه‌اش به تلخى مىزند و قوتش قوت درمنه است . گزينش : بهترينش درمنهء ارمنى است . مزاج : در دوم گرم و در سوم خشك است .\r\nخاصيت : همه انواعش تكه‌كننده ، بادشكن و گيرنده است ولى نه به اندازهء خاراگوش . گرميش از گرمى خاراگوش بيشتر است و از خاراگوش تلخ‌تر است و كمى شورمزگى دارد . آرايش : خاكسترش مخلوط با روغن زيتون يا روغن بادام از داء الثعلب مفيد است . روغنش موى ريش را زود مىروياند . ورم و جوش : ورم و دمل را تسكين دهد . قرحه : خوره و سودا را منع مىكند . سر : مايهء دردسر است . چشم :\r\nآبش علاج رمد است . گودى كه از اثر قرحه در چشم پديد آيد پركردنش به عهدهء خاكستر درمنه است .\r\nاندامان نفس : علاج دشوارنفسى است ( عسر النفس ) . اندامان غذا : درمنه و بويژه قسم سوم از آن به زيان معده است . اندامان راننده : داروى كرم و كرم كدو است . بول و حيض را ريزش دهد . در راهى كردن بول و حيض از خاراگوش كه در آخر ذكر شد نيرومندتر است . تبها : روغنش از تب‌لرز مفيد است .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nزهرها : پادزهر نيش كژدم و رتيل و سم‌خوردگى است .\r\n\r\nشنجار ( گل قاصد ) :\r\nشنجار همان خس الحمار ( كاهوى خر ) است . و چندين نوع دارد . برگش همانند برگ كاهو است . دندانه‌دار و خاردار و مايل به سياهى است و در تابستان سرخ‌رنگ مىشود و چوبش به رنگ خون است و دست را رنگ مىكند . گزينش : برگش از همه اجزائش ناتوانتر است . مزاج : در اول سرد و در دوم خشك است . خاصيت : نوعى كه ( انوقليا ) نام دارد . گيرنده است و تلخ‌مزگى دارد . اما ( فلوسى ) « 1 » نامش از انوقليا گيرنده‌تر است . و ( انولوس ) نام از هر دو تند و تيزمزه‌تر است . و آن نوعى كه نام ندارد تقريبا مثل انولوس است . همه انواعش گيرنده و خشكاننده است و اگر با روغن بر تن مالند عرق مىآورد . آرايش : بر پوست ماليدنش علاج بهك و يرقان است . ورم : با پيه ضماد كنند و بر ( تقشر ) پوست انداختن گذارند نافع است . و اگر شنجار و بويژه فالوس « 1 » نام را با مرزهء كوهى بر ( جمره - اخگر ) گذارند مفيد است . قرحه : با موم و روغن گل به كار برند قرحه‌ها را شفا دهد . سر : بهترين درمان درد گوش است . اندامان غذا : همه و بويژه نوع انوقليا در علاج سپرز و يرقان مفيد و پوستش معده را دباغى كند . اندامان راننده : يك مثقال و نيم از نوع بينامش با كرويا - يا زوفا - يا ترتيزك بيابانى بخورند داروى كرم و كرم كدو است . نوع انوقليا نام داروى درد گرده است . زهرها : خوردن و ضماد گذاشتن آن نوع كه ( يافسوس ) « 2 » نام دارد پادزهر نيش مار است و نوع بينام در پادزهرى با آن برابر است .\r\n\r\nشلّ ( به هندى ) :\r\nدارويى است از هند و به زنجفيل مىماند . مزاج : در دوم گرم و خشك است . خاصيت :\r\nتلخ ، گيرنده ، تندمزه ، بادشكن . قوتش با قوت عسل برابر است و در تحليل بردن شگفت‌آور است و نرم‌كننده هم هست . مفاصل : براى درد عصب و گسستگىها خوب است .\r\n\r\nشوكران ( بيخ تفتى ) :\r\nديسقوريدوس گويد : گياهى است كه مردم گرگان آن را ( بوط ) خوانند . ساقه‌اش چون ساقهء رازيانه گره‌دار است و برگهاى بزرگش به برگ ( يارنعس ) شبيه و از آن نازكتر است . بوى گران دارد . شاخه‌ها در طرف بالايى قرار دارند و تاج گلش گلى سفيد مىدهد و تخمش به تخم شبت مىماند ليكن از تخم شبت سفيدرنگ‌تر است . ريشه‌هايش مجوف و بسيار در زمين فرو نرفته‌اند . اين گياه يكى از داروهاى سمى است و بوسيلهء سردى دادن مىميراند . قبل از آنكه تخم خشك شود گياه را عموما يا برگهاى گياه را مىكوبند و مىفشرند و افشره را در آفتاب مىخشكانند و به منظور دارويى به كار مىبرند و فوائد بسيار از آن مىبينند . روفس گويد : برگ شوكران چون برگ مهرگياه و از مهرگياه بسيار زردرنگتر و بيخش باريك است و مورد استفاده نيست و تخمش به رنگ ننه‌حوا و از آن بزرگتر است . نه مزه دارد و نه بويى و داراى مادهء لعابى است . مسيح گويد : شوكران از تيرهء بيش است و درست نگفته .\r\n\r\n\r\n","description":"","footnote":"\r\n( 1 ) - اول فلوس نوشته و بعدا فالوس است ! شايد غلط چاپى باشد .\r\n( 2 ) - اول نام ( يافسوس ) نيامده است . با اين حساب انواع گياه نامبرده پنج است .\r\n","page_name":" 312 ","page_number":312},
  {"content":"\r\n\r\nمن مىگويم : اين اختلاف عقيده از اين سر زده است كه كلمهء ( قوبيون ) يونانى را يكى به شوكران ترجمه كرده و ديگرى گفته شوكران نيست و بيش است و تأثيرات گياه بيش را به اين گياه نسبت داده است . مزاج : در سوم تا چهارم سرد و خشك است . گزينش : بهترش نوع جزيرهء كريت ، و ( اطبعى ) و كليكيا است . خاصيت : خونريزى را بند آرد . خون را مىبندد ، تخديركننده است . آرايش : به علت سردى زياد كه دارد اگر بر جاى موى چيده مالند مانع بازروئيدن مو شود . بر پستان مالند بزرگ نمىشود . ورم و ثبور : افشره‌اش داروى ( جمره ) و مورچگى است . مفاصل : بر نقرس گرم مالند مفيد است . سر : گويند افشره‌اش رطوبتهاى گوش را از بين مىبرد . چشم : افشره‌اش داروى چشم‌درد است . سينه : بر پستان نهند پستان بزرگ نمىشود و بىاراده شير از آن نمىتراود . اندامان راننده : خونريزى را بند آرد . داروى درد زهدان است . بر خايه نهند خايه بزرگ نمىشود . بر اندامان منى مالند خوابهاى جنسى نمىبينند .\r\nزهرها : سم قاتل است و علاجش نوشيدن شراب خالص است .\r\n\r\nشقاقل :\r\nبيخ زردك بيابانى است . مزاج : در دوم گرم و تا حدى رطوبت دارد . خاصيت : ملين است و مربايش همقوت مرباى هويج است . اندامان راننده : شهوت‌انگيز است . جانشين : بوزيدان را مىتوان به جاى شقاقل به كار برد .\r\n\r\nشجرة مريم :\r\nكه همان بخور مريم است و در فصل ميم در بحث از ( مقلامينوس ) ذكر گرديد . بخور مريم سه نوع است : نوعى بدون ثمر و دو نوع ثمر دارند . سر : در علاج زكام سرد مفيد است . چشم : از آب در چشم آمدن خوب است .\r\n\r\nشهمانج ( شابانك ) :\r\nمزاج : در دوم گرم و خشك است . خاصيت : تحليل‌برنده و بسيار لطافت‌بخش . اگر زير بالش كودك گذارند در علاج جريان آب دهن در وقت خواب نافع است . مفاصل : بر تن مالند ، يا به بينى كشند ، - يا با شراب بخورند علاج فالج است . سر : آبش را به بينى كشند مغز را مىپالايد ، و در علاج كج‌دهنى مفيد است و با شراب خورند از صرع سودمند است . اندامان غذا : رطوبتهاى معده را برچيند و گويند اگر زير سر كودك باشد آب از دهنش نمىريزد . اندامان راننده : بادهاى زهدان را مفيد است .\r\n\r\nشب ( زاج بلورى ) :\r\nديسقوريدوس گويد : شب انواع بسيار دارد . و سه نوع از آنها را كه عبارتند از :\r\n( مشقق - پاره‌پاره ) ، تر ، گوىآسا ( مدحرج - غلتان ) . به منظور دارويى به كار برند . مشقق شب يمنى است كه رنگش سفيد مايل به زردى و مزه‌اش گيرنده و ترش است و تو گويى خرده‌ريزهاى شب است . نوعى از شب سنگ‌آسا است و مزهء گيرنده ندارد و از تيرهء شبها به حساب نمىآيد . مزاج : در دوم گرم و خشك است . خاصيت : بازدارنده ، خشكاننده ، همه حالات خونريزى را بند آرد . از جريان و ريزش مواد زائد جلوگيرى مىكند . آرايش : با آب زفت داروى شورهء سر ، شپش ، بوى گند دهان و زير بغل است . زخم و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nقرحه : به يك اندازه شب و مازوج را با دردى شراب مخلوط كنند علاج قرحهء وخيم و خوره‌زده است . شب را با دو وزنش نمك مخلوط كنند داروى خوره و سوختگى است . سر : بر دندان مالند درد دندان را تسكين دهد .\r\n\r\nشكاعى ( كنگر خر - چرخه ) :\r\nبيخ اين گياه به مشك زمين مىماند و بسيار تلخ است و آن را ( كثير العقد - بسيار گره ) هم گفته‌اند . خاصيت : در هر كنشى از بادآورد قوىتر و از بادآورد گيرنده‌تر است و بويژه برگ و بيخش بسيار گيرنده است . سر : با آب‌پزش مضمضه كردن درد دندان را تسكين دهد . كنگر خر و بيخش داروى آماس زبان كوچك است . اندامان غذا : به نفع معده و كبد است . اندامان راننده : آب‌پز بيخش را بردارند يا در آن نشينند ؟ علاج خونريزى زنانه و برآمدگىهاى پيزى است . تبها : داروى تبهاى ديرينه است و بويژه براى كودكان بسيار مفيد است .\r\n\r\nشيرخشك ( شيرخشت ) :\r\nشبنمى است كه در هرات بر درخت بيد و گون كتيرا مىنشيند . خاصيت :\r\nزداينده است . مزاج : معتدل است . اندامان راننده : در اسهال دادن و ساير كنشها كار ترنجبين كند و از ترنجبين قوىتر است .\r\n\r\nشونيز ( سياه‌دانه ) :\r\nمزاج : در سوم گرم و خشك است . خاصيت : تندوتيز ، تكه‌كنندهء بلغم ، زداينده ، بادشكن ، بادكرده‌ها را فرونشاند . بسيار تنقيه‌كننده است . آرايش : زگيلهاى واژگون ( المنكوسه ) را مىبرد . خالها را مىزدايد و در علاج بهك و برص ويژگى دارد . ورم و جوش : با سركه داروى جوش شيرى است و ورم بلغمى و سخت را علاج است . قرحه : با سركه بر قرحهء بلغمى و گرى چركين گذارند مفيد است . سر : داروى زكام است و بويژه اگر در روغن سرخ كنند و در وصلهء كتان پيچند و بر پيشانى مالند سردرد سرد را از بين ببرد . اگر شبى در سركه باشد و فرداى آن روز آن را بسايند و آن را بو كشند در علاج سردرد مزمن و كج‌دهنى بسيار مفيد است . سياه‌دانه سبب باد كردن انسدادهاى پالايشگاه است .\r\nآب‌پزش با سركه مضمضه كنند درد دندان تسكين يابد و اگر با چوب صنوبر آب‌پز شود در تسكين درد دندان مؤثرتر است . چشم : سياه‌دانه را بسايند و گردش با روغن زنبق مخلوط كنند و به بينى كشند اول آب آمدن در چشم را منع مىنمايد . نفس‌كش : با نطرون تناول شود از ( انتصاب النفس ) بلندنفسى مفيد است . اندامان راننده : سياه‌دانه را بخورند يا بر ناف مالند داروى كرم و كرم كدو است . اگر چند روزى آن را به كار برند حيض را راه اندازد . اگر با عسل و آب گرم تناول نمايند از سنگ كليه و مثانه نافع است .\r\nتبها : در علاج تبهاى بلغمى و سودايى بسيار دواى خوبى است . زهرها : يك درخمى از سياه‌دانه خورند پادزهر نيش رتيل است . حشرات از دودش مىگريزند . بعضى عقيده دارند كه بسيار خوردنش مىميراند .\r\n\r\nشبث ( شبت - شويد ) :\r\nمزاج : در ميانهء دوم و سوم گرم و در ميانهء اول و دوم خشك است و اگر بسوزد در دوم گرم و خشك است . خاصيت : خلط سرد را مىرساند ، درد را تسكين دهد ، باد را مىپراكند .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nروغنش نيز همين تأثيرها را دارد و بسيار نرم‌كننده است و مزاجش تقريبا رساننده و بازكننده است ليكن از خود شبت گرمتر است . شبت سبز از شبت خشك بيشتر رساننده و شبت خشك از سبز تحليل‌برنده‌تر است . ورم : ورمها را مىرساند . قرحه : خاكسترش در علاج قرحه‌هاى سست و شل نافع است .\r\nمفاصل : روغنش درد مفاصل و شبيه آن را آرام كند . سر : شبت و بويژه روغنش خواب‌آور است . افشره‌اش در علاج درد گوش كه سودايى باشد و در برچيدن رطوبتهاى گوش مفيد است . چشم : هميشه بخورند ديد را ضعيف كند . سينه : شبت و تخم شبت شير را به راه اندازد و بويژه در كسى كه شير بسيار دارد ، بسيار مؤثرتر است كه شير را زيادتر كند . اندامان غذا : سكسكه‌اى كه ناشى از بالا آمدن طعام و پر شدن معده باشد علاجش با شبت است . جالينوس فرمايد : شبت براى معده زيان دارد و تخم شبت استفراغ‌آور است . اندامان راننده : آب‌پزش حقنه شود - يا در آن بنشينند - درد و پيچش روده تسكين يابد ، منى قطع شود . تخم شبت بواسير برآمده را قطع كند . خاكسترش داروى قرحهء ذكر و پيزى است .\r\nشمع : در فصل ميم موم را گفتيم و گفتيم شهوت‌انگيز است .\r\n\r\nشبرم ( گاوكشك ) :\r\nدر كشتزار مىرويد . نىاى باريك و راست و كركدار دارد . و بفكر من برگش مانند برگ ترخون است و شير هم دارد . گزينش : شبرم خوب آن است كه سبك مايل به سرخى شبيه پوست پيچيده و اليافش باريك باشد . اما آن نوعى كه دوچوبه است و كم الياف است و آن نوع كه ستبر و رنگ سرخيش اندك و سخت و نخى است خوب نيستند . گاوكشك ايرانى هم ناپسند است و نشايد آن را به كار برد . مزاج : حنين گويد : در اول دوم گرم و در آخر سوم خشك است . ليكن شيرش در اول و دوم و تا چهارم بسيار گرم و خشك است . خاصيت : گيرنده و تند است و دهانهء رگها را مىتركاند و ازاين‌رو از استعمالش پرهيز مىكنند . زيرا اگر با ضدش آن را اصلاح كنيم هيچ بهرهء دارويى در آن نمىماند كه اين موضوع را در جاى خود شرح مىدهيم . گاوكشك عموما با مزاج سازگار نيست و بويژه با مزاج گرم بسيار ضد است . سر : شيرش در كشيدن دندان كمك مىكند . اندامان غذا : به زيان معده و كبد است .\r\nاما اگر آن را در افشرهء كاسنى و رازيانه و تاجريزى سه روز خيس نمايند و سپس خشك كنند و با نمك هندى و تربد و هليله و الوا مخلوط كنند و از آن حبوب سازند در علاج استسقا بسيار مفيد است . اندامان راننده : سودا و بلغم و آب را اسهال دهد . در طب قديم آن را در داروهاى مسهل به كار مىبردند . اما چون زيان جنسى و آب پشت در بر داشت و رگهاى پيزى را مىتركانيد و در حال اصلاح كردن به درد دارويى نمىخورد ، آن را ترك كردند . و طريقهء اصلاحش چنين بود : بايستى يك شبانه‌روز قبل از كوبيدن در شير مىماند و بارها اين خيسانيدن در شير تكرار مىشد و تأثيرات خود را بسيار از دست مىداد و ياراى بركندن خلطهاى بد را نداشت . اما كسى كه در به كار بردنش ناگزير است بايد برگهاى اين گياه را با انيسون و رازيانه و زيره بياميزد و مقدار خوراكى از يك دانگ يا چهار دانگ است . اما شيرش خوب نيست و من خوردنش را تجويز نمىكنم . اگر از خوردن اين گياه اسهال زياد از حد شد بايد در آب سرد نشينند .\r\nو براى علاج قولنج بايد با اشه و مقل و سكبينه و كمى مدفوع گرگ چنان كه در بحث قولنج آمده است\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nتناول نمايند . تبها : تبها را به بار مىآورد از آن تركش كردند . زهرها : وزن دو درهمش سم قاتل است .\r\n\r\nشلجم ( شلغم ) :\r\nديسقوريدوس گويد : شلغم بيابانى و كاشتنى دارد . شلغم بيابانى شاخه‌هاى بسيار دارد و در ويرانه‌ها رويد و به درازى يك ذرع بالا مىآيد و ساقه‌اش صاف و برگها صاف و به پهناى انگشت شست پا كمى زيادترند . همچون باقلى ثمرش در نيامك است و چون باز شد نيامكى ديگر پديد آيد كه تخمهاى سياهرنگ ريز در آن است و تخم را بشكنى داخلش سفيد است . در علاج سرمايى كه خلطهاى فروشده را ببار آورده نافع است . و از داروهاى تنقيه‌كننده مانند داروهايى ساخته از آرد لوبيا گرگى و غيره از قبيل آرد گندم و باقلى و گاودانه است . نوعى ديگر از شلغم هست كه از شلغم نامبرده كم‌غذاتر است و اگر قبل از سم تخم آن را خورده باشند تأثير سم را خنثى مىكند . مزاج : هر دو نوع شلغم در دوم گرم و در اول ترند . خاصيت : جالينوس فرمايد : شلغم را اگر خوب بپزند غذايى بسيار و متراكم مىدهد . و اگر هميشه خورند سبب بندآمده‌ها مىشود و بادزاست . شلغم با آب و نمك پخته كم‌غذاتر است . بهترش آن است كه با گوشت چرب بپزند . آرايش : اگر شلغمى را بسوزانند و موم و روغن گل در وسط آن ريزند و بر خاكستر گرم گذارند تا موم بگدازد علاج داء الثعلب كهنه است . قرحه : همين كار در تركهاى چركين ناشى از سرما مفيد است و اگر شلغم پخته را بر تركهاى مذكور نهند باز مفيد است . سينه : شلغم پخته با گوشت چرب سينه و گلو را نرم مىكند . اندامان غذا : شلغم با گوشت پخته غذاى بسيار دهد و گرده را گرمى بخشد . شلغم زياد در معده ماندگار است . مفاصل : آب‌پزش را بر نقرس پاشند بسيار سودمند است . با گوشت بپزند پشت را گرم كند . چشم : گويند خوردن خام و پختهء شلغم به نفع چشم است .\r\nاندامان راننده : شلغم منى بوجود آرد . آبش بول را ادرار دهد و اين دو تأثيرش آشكار است . شلغم با گوشت پخته بول را راه اندازد و شهوت‌انگيز است . تخم شلغم نيز شهوت‌انگيز است . خوردن برگ شلغم بول را ريزش دهد . شلغم پخته با آب و نمك كمتر شهوت‌انگيز است .\r\n\r\nشاذنج ( شادنه ) :\r\nشادنه بعضى از معدن استخراج مىشود و گاهى از معدنهاى مصر سنگ را حفر مىكنند و بيرون آورند . و در شادنه هم تقلب مىكنند كمى از سنگ شادنه را با سنگى مدور در تشتى مىريزند و بر خاكستر گرم مىگذارند و بعد از يك ساعت سنگ را بيرون آورند و سوهان مىزنند اگر رنگ سونش به رنگ شادنه درنيايد باز بر خاكستر گرم مىگذارند و عمل را تكرار مىكنند تا همرنگ شادنه مىشود . گزينش : نوع خوبش آن است . كه صاف و بىدرز و زودشكن و بىآلايش پليديها باشد .\r\nراه‌راه و برنگهاى مختلف نباشد . و چون بشكنى بطور مستقيم بشكند . اما اگر شادنهء تقلبى باشد در شكستن درست نمىشكند و تاول‌مانندهايى در آن ديده مىشود . و اگر سنگ را سوهان زدند و رنگش بسيار سرخ نبود بايد دانست كه تقلبى است . مزاج : ناشسته‌اش در اول گرم و در دوم خشك است .\r\nشسته‌اش تا دوم سرد و تا سوم خشك است . خاصيت : بسيار گيرنده است ، اگر آن را در آب بهم بسايى تا بگدازد بالانشين است و چون حل شد آب را پرمايه كند . بازدارنده است . كمى گرمى دارد ، لطيف و بسيار خشكاننده است . بعضى گويند با مرغش هم‌قوت است و از مرغش خشك‌تر و كم‌گرمىتر است . و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمرغش لطافت و زدايندگى آن را ندارد . قرحه : گردشده‌اش را بر گوشت‌پارهء زائد پاشند بسيار زود لاغرش مىكند . چشم : با سپيدهء تخم‌مرغ مخلوط باشد ، قرحه‌هاى چشم را مىزدايد و خوب مىنمايد .\r\nشادنه داروى زبر شدن پلك است . در معالجهء ورم گرم بوسيلهء شادنه بايد اولا شادنه را كمى در آب حل كرد كه رقيق باشد و به تدريج آن را زياد كرد تا آب پرمايه ( متراكم ) شود . اگر گردشدهء شادنه را بر گوشت زائد پاشند مفيد است . و داروى از بين بردن اثر قرحه است . و با شير مخلوط شود علاج رمد است . در علاج بعضى گسستگىها در حجاب مفيد است . اطباء كه شادنه را در داروهاى به چشم كشيدنى وارد كرده‌اند كار درستى بوده است . گويند : در علاج زبر شدن پلك شادنه تنها باشد بهتر است . و گفته‌اند اگر زبرى پلكها با ورم گرم همراه باشد شادنه را در سفيدهء تخم‌مرغ يا در آب‌پز شنبليله حل كنند . همچنين گويند : اگر پلك زبر شد و آماس گرم در ميان نبود بايد شادنه را در آب حل كرد اما بايد رقيق باشد و در چشم چكانند و گاهى ديدند كه بيمار تحمل بيشتر دارد آنگاه محلول را پرمايه‌تر كنند و بيشتر شادنه در آن ريزند تا به حدى مىرسد كه بتوانند بوسيلهء ميل بعد از آنكه پلك را برمىگردانند بر زير پلك مالند . اين علاجها را كه گفته‌اند همه را آزمايش كرده‌اند و مفيد واقع شده است . اندامان راننده : با شراب بخورند علاج عسر البول و ريزش دائمى حيض است و براى بيرون دادن منى بسيار خوب است .\r\n\r\nشعر الغول ( شعر الجن ) :\r\nگياهى است كه آن را بايد با ريشه‌اش چيد . رنگش ميانه‌اى از سرخى و سياهى است . ريشه‌ها و بالائيهايش بر زمين گسترده و پراكنده‌اند . مزاج : گرم و خشك است . سينه : سينه و شش را مىپالايد .\r\n\r\nشابابك :\r\nگويند در قوت با مشك چوپان برابر است . مزاج : در دوم گرم و خشك است . سر : از صرع نافع است - آب از لب و لوچه آمدن را و بويژه اين علت را در كودكان شفا دهد . جانشين : در معالجهء صرع و غيره بدلش مرزنگوش است .\r\n\r\nشربين :\r\nدرختى است كه از آن قطران گيرند و راجع به قطران سخن گفتيم و بگذار ويژگيهاى خود درخت را ذكر كنيم . شربين از تيرهء صنوبر است و ثمرش به ثمر سرو مىماند و از آن زردتر است . درختى است خاردار . شربين دو نوع است : بلند و كوتاه . ديسقوريدوس گويد : درختى است بسيار بزرگ و سرومانند است . نوعى كه از آن قطران گيرند برش به بر سرو مىماند ، ليكن از بر سرو بسيار كوچكتر است . نوعى ديگرش هست كوتاه و خاردار و ثمرش شبيه ثمر عرعر و چون دانهء آس گرد است . اما درختى كه در اينجا منظور ما است درخت قطران است و بهترش آن است كه قطرانش پرمايه و صاف و نيرومند و بدبوى باشد و هرگاه از درخت تراويد قطراتش به حال خود ماند و از هم نپاشد ، اين درخت را در زبان فارسى اورس گويند . خاصيت : پوست اورس گيرندگى دارد . ديسقوريدوس گويد : نيروى گيرندهء قطران ضد گنديدن است . تن جاندار را مىگيرد و تن مرده را نگهدار است . و ازاين‌رو مردم قطران را زندگانى مردگان ( حياة الموتى ) ناميده‌اند . سر : كسى كه زياد از بر اين درخت خورد از گرمى بخشيدن\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nزياد و از گزيدن معده كه خاصيت او است دچار سردرد گرم مىشود . برگش را در سركه بپزند و بدان مضمضه كنند درد دندان تسكين يابد . سينه : ثمرش داروى سرفه است . اندامان غذا : ثمرش معده را مىگزد . با معده ناسازگار است و با كبد سازگار است . اندامان راننده : ثمرش از چكميزك مفيد است . با فلفل خورند بول را ريزش دهد . دود پوستش بچه و بچه‌دان را بيرون آرد ( مشيمه ) . پوستش تناول شود شكم بند آيد و شايد بول را هم بند آرد . زهرها : ثمرش با شراب پادزهر مسموميت از خرگوش دريايى است . ثمرش را با پيه شتر مخلوط كنند و به تن مالند حشرات از آن مىگريزند .\r\n\r\nشعير و شلت ( جو و شلت ) :\r\nجو كه مشهور است و شلت نوعى جو است كه پوست ندارد و همان كنشهاى جو را دارد . مزاج : در اول سرد و خشك است . خاصيت : زداينده است . مادهء غذائيش كمتر از مادهء غذايى گندم است . آب‌جو از قاوت جو قوىتر است . آرد جو و قاوتش تندى و شدت اخلاط را كاهش دهند . آب‌جوى شلت رقيق‌تر از جو معمولى است . هر نوع آب‌جو نافع است . آرايش : آب‌جو را به گرمى بر لكه‌هاى سياه مالند مفيد است . ورم و جوش : آن را در آب مىپزند و مانند سوپ مىشود و با زفت و رازيانه مخلوط مىكنند و بر ورم سفت مىگذارند ورم را نرم كند . در آب پختهء جو يا جو و آب پرمايه‌اش ( كشك الشعير ) داروى ورمهاى گرم است . قرحه : در سركهء بسيار تند و پرمايه بپزد و بر گرى چركين گذارند شفا دهد . مفاصل : جو و به و سركه را ضماد كنند و بر نقرس گذارند مفيد است . و ريزش مواد ناجور را از مفاصل بازمىدارد . سينه : آب‌جو داروى بيماريهاى سينه است . آب‌جو را با تخم رازيانه خورند شير پستان را فزونى دهد . آرد جو و شاه‌افسر و پوست خشخاش را مخلوط بر پهلو گذارند .\r\nپهلودرد شفا يابد . اندامان غذا : آب‌جو براى معده خوب نيست . اندامان راننده : قاوت و آب‌پز قاوت جو قبوضيت دهد - كشك جو - بول را ريزش دهد . آب كشك گندم از آب كشك جو بيشتر ادرارى است .\r\nتبها : آب‌جو سردى دهد ، و تبها را رطوبت بخشد . و بايد براى تبهاى گرم تنها آب‌جو ساده باشد . ليكن براى تبهاى سرد با كرفس و رازيانه خوب است . براى علاج تبهاى بلغمى جو پخته را با انجير و عسل‌آب بخورند مفيد است .\r\n\r\nشحم ( پيه ) :\r\nمزاج : عموما پيه نر گرمتر و خشك‌تر است . و بعد از آن در گرمى و خشكى پيه اخته آيد .\r\nليكن پيه حيوان پير كم‌تأثيرتر است . خاصيت : پيه اردك بسيار لطيف است و از پيه مرغ خانگى گرمتر است . پيه خروس ميانه‌اى بين اين دو پيه است . پيه گوزن بسيار گرم است . پيه ماده گاو ميانه‌اى بين پيه شير و پيه بز است . پيه خرس لطيف است . پيه بز از همه گيرنده‌تر و پيه شاك از همه تحليل‌برنده‌تر است . و چنان كه گفتيم پيه نر هميشه قوىتر و پيه حيوان پير سبك‌تر است . آرايش : پيه خرس و پيه غاز در علاج داء الثعلب مفيد . پيه الاغ لكه‌هاى پوست را برمىدارد . پيه غاز از تركهاى رخساره و لب بسيار مفيد است . ورم و جوش : پيه خوك دواى ورم است و پيه شير ورم سخت را نرم كند . قرحه : پيه الاغ داروى سوختگى است . سر : پيه غاز و پيه روباه در تسكين درد گوش بسيار خوبند . پيه مرغ خانگى زبرى زبان را از بين مىبرد . مفاصل : پيه شتر داروى ترنجيدگى است . چشم : پيه ماهى از آب چشم\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمفيد است . و اگر با عسل باشد ديد را قوى كند . پيه تازهء مار در علاج تم چشم و آب در چشم فرود آمدن نافع است و موى چيده از پلك را باز روياند . اندامان راننده : پيه بز در علاج سوزش و قرحهء روده نافع است . در علاج قرحهء روده پيه بز از پيه خوك بهتر است زيرا به زودى مىبندد . اما براى تسكين احساس سوزش در روده پيه خوك از پيه بز بهتر است . كوهان شتر را دود كنند علاج بواسير است . همه انواع پيه نرم مانند پيه مرغ و همانند آن تا تازه است براى علاج درد زهدان خوب است و اگر كهنه شود بد است .\r\nپيه غاز به نفع زهدان است . زهرها : پيه خوك پادزهر نيش حشرات است . پيه فيل و گوزن را بر تن مالند حشرات مىگريزند . پيه بز سم آلاكلنگ را از كار مىاندازد .\r\n\r\nشعر ( مو ) :\r\nخاصيت : موى سوخته بسيار گرمىبخش و بسيار خشكاننده است . آرايش : موى سوخته دندان را جلا دهد ، آب موى موى را بازروياند . قرحه : موى سوخته در خشكانيدن قرحهء پليد و متخلخل بسيار مؤثر است . سر : موى سوخته جلاى دندان است . زهرها : ضماد موى انسان كه با سركه باشد ، از سگ هارگزيده مفيد است .\r\n\r\nشقورس « 1 » :\r\nخاصيت : گرم است و افشره‌اش را در علاج دردها مىخورند . آرايش : سبزش با شراب بر پوست مالند علاج بهك است . قرحه : قرحهء مزمن را بهم چسباند و گردش را بر گوشت زائد پاشند مفيد است . مفاصل : با سركه بر نقرس مالند نافع است . با مرهم موم و روغن گل دواى درد پشت است .\r\nسينه : با شيرينيها ليسيدنى شود داروى سرفه است . اندامان غذا : دو درهم از آن را با ( ادرومالى ) بخورند سوزش معده را تسكين دهد . اندامان راننده : دو درهم با ادرومالى علاج ديزانترى و عسر بول است . و گويند اگر زنان بردارند در ريزش حيض ملايم است .\r\n\r\nشجرة البق ( درخت پشه ) :\r\nاين همان درخت دردار است كه در فصل دال شرح داديم .\r\n\r\nشوكة البيضاء ( كنگر ) :\r\nگويند اين همان گياه بادآورد است و در كوهساران و دشتها مىرويد . برگش به برگ خامالاون سفيد مىماند . ليكن از برگ خامالاون باريك‌تر و سفيدتر است و چيزى طلامانند بر برگش ديده مىشود . كنگر خاردار است و ساقه‌اش از دو ذرع بيشتر و به ستبرى انگشت شست و سفيد و كاوكى است و خارهايى بر سر دارد كه چون خار خارپشت دريايى و از آن كوچك‌تر و مستطيل است .\r\nگلش بنفش‌رنگ و تخمش چون تخم كاجيره و از آن گردتر است . بيخ كنگر سرخرنگ است . مزاج :\r\nدر اول سرد و خشك است . خاصيت : گويند در هرجا بياويزند حشرات بگريزند . ورم : ضماد بيخش علاج ورم بلغمى است . سر : بيخش را بپزند و با آن مضمضه كنند درد دندان را تسكين دهد . مفاصل :\r\nآب‌پزش در علاج نقرس مفيد است . سينه : خوردن آب‌پز بيخش از خون برآوردن نافع است . اندامان\r\n\r\n\r\n","description":"","footnote":"\r\n( 1 ) - شقوريس - قثاءبرى ( تحفه ) .\r\n","page_name":" 319 ","page_number":319},
  {"content":"\r\n\r\nغذا : براى معدهء سست خوب است . اندامان راننده : خوردن آب‌پز بيخش در علاج اسهال هميشگى مفيد و بول را ريزش دهد . زهرها : پادزهر نيش حشرات است .\r\n\r\nشوكة اليهوديه ( بيوه‌زا - شش شاخ ) :\r\nمزاج : گرم است . خاصيت : لطيف و تحليل‌برنده . مفاصل : در علاج كزاز مفيد است . سر : آب‌پزش را در دهان گردانند داروى درد دندان است و در علاج هر نوع نزله مفيد است و ريشه‌هايش نيز همين كارها را انجام مىدهد . نفس : در بيرون راندن خون از سينه مفيد است . اندامان غذا : بيخش علاج استفراغ پىدرپى است . اندامان راننده : بيخش در علاج تراوش رطوبتهاى هميشگى زهدان نافع است .\r\n\r\nشوكة المصريه ( خار مصرى ) :\r\nمزاج : در اول سرد و در دوم خشك است . خاصيت : خشكاننده است و نزله‌ها را قطع كند . زخم و قرحه : بيخ آن و بويژه تخمش در خوب كردن زخمها بسيار مؤثر است . سينه :\r\nبراى ورم گلو مفيد است . اندامان غذا : براى ورم معده سودمند است .\r\n\r\nشراب ( مى ) :\r\nخاصيت : مى كه آن را قهوه نيز گويند ريختنىهاى مراره‌اى را سرحال آرد . شراب انگورى تازه ( نبيذ ) و شراب پرمايه و تيره‌رنگ خلط نارسيده به رگها مىدهند و رگها را از خود پر مىنمايند .\r\nگزينش : شراب خوب آن است كه كهنه ، كم‌مايه ( رقيق ) صاف و انگورى باشد . خوردنش برحسب مزاجها مختلف است . جوانان كمى از آن را با انار خورند ، پيران شراب را بدون مخلوط كردن با هيچ چيزى بخورند . بهتر آن است كه هركسى به اعتدال ميگسارى كند . زيرا در زياده از حد خوردنش زيانهاى بزرگ است . جوانان بهتر آن است كه در وقت نوشيدن شراب كهنه آب بنوشند تا شدت آن را كاهش دهد و از زيانش بكاهد . آرايش : پوست را زيبا كند ، بعضى را فربه مىنمايد . بهك را مىزدايد علاج برص است به شرطى كه با ساير داروهاى ضد برص باشد . پوست را تنقيه كند . قرحه : اگر شراب را بر قرحهء پليد و خوره‌اى كه مواد سايل ناجور دارد بريزند مفيد است . ناصور را با شراب بشويند سود بينند .\r\nبر قرحه‌هاى شيرى مالند نافع است . سر : مستى آورد . بيهوشى دهد . فراموشى ببار آرد . نيروهاى نفسانى را پايين آورد . مفاصل : اعتياد زياد به خوردن شراب به زيان اعصاب است و لرزه آورد . اگر هر روزه شراب خورند عصب سست و ناتوان شود . اما شراب با عسل ( معسل ) - عسلى - داروى درد مفاصل است . چشم : ابن ماسويه گويد : شراب بسيار كهنه به زيان چشم است . داروهاى علاج ناخنه را با شراب كهنه بياميزند و ميله‌هايى مشهور به ميلهء قيصر از آن سازند و در چشم كشند و بر پلكها مالند ناخنه را علاج كند . سينه : حرارت غريزى را زياد كند ، دل را شاد كند ، شراب شيرين مجراهاى شش را لايروبى كند و نفس را فراخى دهد . اندامان غذا : زود سرازير مىشود ، زودهضم است . غذايش زياد و كيموسش خوب است . اما گاهگاهى دل بهم آرد و استفراغ‌انگيز است . شراب معده را از زائده‌ها مىپالايد ، اگر به اعتدال خورند اشتهاآور است . بسيار خورند راه‌بندان كبدى را به دنبال دارد . و راه‌بندانها را در گرده بوجود آرد . كمى شراب غذا را بدرقه كند . در هضم كمك مىنمايد و خوراك را به زودى به خون تبديل مىكند و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nكم‌اشتهايى را از بين مىبرد . اندامان راننده : شراب سفيد و كم‌مايه ( رقيق ) بول را راه اندازد ، علاج سوزش مثانه است . شراب كهنه به زيان آبدان است . شراب عسلى در علاج درد زهدان مفيد . شراب آميخته با آب از شراب خالص در ريزش بول مؤثرتر است . شراب شيرين ادرارى نيست ، شراب آميخته با آب براى روده خوب نيست روده‌ها را سست و پرباد كند . شراب خالص روده را جمع كند و گرمى بخشد و نيرومند گرداند و باد را از روده خارج سازد . زهرها : شراب كهنه را بخورند پادزهر همه حشرات است و اگر جاى نيش را با شراب كهنه بشويند باز بسيار خوب است - شرابى كه با آب دريا درست شده ، پادزهر مسموميت از داروهاى مخدر و مردارسنگ و قارچهاى سمى و نيش حشرات سرد است . سپاس خداى را كه شراب را توانبخش نيروهاى غريزى گردانيده است .\r\nدر اينجا حرف شين پايان‌پذير است و داروهاى اين فصل به سى و دو رسيد .\r\n\r\nفصل بيست و دوم حرف ( ت )\r\n\r\nتمر هندى :\r\nمشهور است و آن را از هندوستان مىآورند . گزينش : خوبش آن است تازه و تر باشد و پژمردگى بر آن راه نيافته و فاسد نشده باشد و ترش مزگيش درست باشد . مزاج : در دوم سرد و خشك است . خاصيت : مسهل است . از آلو لطيف‌تر و كم‌رطوبت‌تر است . اندامان غذا : در تبها از قى و تشنگى جلوگير است . و معده‌اى را كه از بسيار استفراغ كردن سست شده جمع آورد . اندامان راننده : تقريبا خوردن نيم رطل از آب‌پزش صفرا را بيرون ريزد . تبها : در تبهايى كه غش كردن و افسردگى همراه دارند و بويژه اگر نياز به ملين باشد تمر هندى سودمند است .\r\n\r\nتودرى ( قدومه ) :\r\nديسقوريدوس گويد : برگ تودرى شبيه برگ گندناى كوهى است . شاخه‌اش چهارگوشه و به درازى نيم ذرع و كاسبرگهايش جاى تخمى مستطيل و سياه است . و اين نوع است كه به منظور دارويى به كار برند . اما تودرى بيابانى تخم غلتان - مدور - دارد . مزاج : در دوم گرم و در اول تر است . خاصيت : در تندمزگى مانند تخم ترتيزك بيابانى است و قرحه‌آور است . ورم و جوش : با آب و عسل بر جوشهاى سرطانى كه تر نيستند بمالند مفيد است . و ورم سفت را نرم كند و ضمادش التهاب را فرونشاند . مفاصل : ضمادش سفتى نقرس را نرم كند . سر : ورم بيخ گوش را علاج است . چشم : با عسل در چشم كشند داروى قرحهء چشم است . سينه : اگر تودرى را در آب بخيسانند و در آب بجوشانند و در وصله‌اى بپيچند و وصله را با خمير بپوشانند و خمير را بريان كنند . آنگاه آن را با ليسيدنيها مخلوط كنند براى برآوردن خلطها مفيد است . اندامان راننده : تودرى و بويژه اگر با شراب بپزد شهوت‌انگيز است .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nتنوب : درختى است مشهور . فوفى يكى از انواع آن است . قضم قريش ثمر درخت تنوب است . زفت بيابانى را از تنوب گيرند . خاصيت : ثمرش كه قضم قريش باشد گيرنده است و گرمى لطيف دارد . ورم و جوش : برگ درخت تنوب را بر ورم گرم نهند مفيد است . قرحه : اگر برگ و تخم آن را با پيه غاز و با مردارسنگ و كوبيدهء كندر مخلوط كنند قرحه‌هاى رويهء تن را دوا كند . و اگر با موم و روغن آس مخلوط باشد علاج قرحهء تن نرمان است و در علاج همه قرحه‌هاى گرم و تر مفيد است . پوست تنوب را بكوبند و بسايند و بر زخم پاشند مفيد است . برگش را بر زخم تازه نهند مانع فاسد شدن است . سر : تنوب را با سركه بپزند و در دهان گردانند درد دندان تسكين يابد . درخت را تكه‌تكه كنند و در سركه بپزند داروى درد دندان مىگردد . چشم : دودش به نفع چشم است . سينه : تخمش در خون برآوردن كمك است . انگمش براى علاج سرفهء مزمن بسيار خوب است . و چنان كه گفتيم صمغش يك نوع زفت است . اندامان غذا :\r\nيك مثقال از آن با آب عسل تناول شود از درد كبد مفيد است . اندامان راننده : خوردنش شكم را بند آرد و بول را مىگيرد .\r\n\r\nترنجبين :\r\nشبنمى است كه اكثرا در خراسان و ماوراءالنهر فرود آيد و در مملكت ما بيشتر بر گياه موسوم به ( حاج ) مىنشيند . گزينش : تازه و سفيدش خوب است . مزاج : معتدل و مايل به گرمى است .\r\nخاصيت : ملين است و زداينده . سينه : دواى سرفه است و سينه را نرم مىكند . اندامان غذا : تشنگى را فرونشاند . اندامان راننده : اسهالش ملايم است و صفرا بيرون آورد . و داروى اسهاليش ده مثقال تا بيست مثقال برحسب مزاج شخص است .\r\n\r\nتوتيا :\r\nوقتى كه مىخواهند سرب و مس و آنك را از معدن جدا كنند دودى كه برخيزد از آن مادهء توتيا بدست مىآيد . و اگر اقليميا بالا رود توتياى خوب تكوين مىگردد . اما اگر از رسوبى توتيا گيرند آن را ( سقوريون ) گويند . توتيا چندين نوع است : سفيد ، زرد ، سبز ، توتياى نازك ، توتياى متراكم و ستبر . و قسمى مايل به سرخى است . همهء اين نوعها در كرمان درست مىشوند . اما توتياى هندى دردىمانند است در آب ته‌نشين مىشود و آن را ( سقوريون ) گويند . تفاوت ميان توتيا و سقوريون اين است كه توتيا بالارو و سقوريون ته‌نشين است و در بوتهء گداختن مس ته‌نشين مىشود . و آن را اقليمياى مس مىشمارند . اگر اين اقليميا بوسيلهء حرارت بالا رود توتيا گردد . گويند : جانورى مدور و لاك‌سخت در دريا مىميرد و آب‌خيز آن را به ساحل مىاندازد و از آن توتيايى سازند كه بسيار لطيف است . گزينش : خوبش آن است كه سفيد و فرار باشد ( پرنده ) در درجهء دوم زرد و در درجهء سوم پسته‌اىرنگ كرمانى . تا تازه‌تر باشد بهتر است . مزاج : در اول سرد و در دوم خشك است . خاصيت : بدون گزش مىخشكاند و شستهء آن بهترين خشكاننده است . آرايش : بوى زير بغل را از بين مىبرد . قرحه : شستهء توتيا قرحه و حتى قرحهء سرطانى را علاج مىنمايد . چشم : داروى چشم‌درد است . بازدارندهء زائده‌هاى پليد است كه در رگ چشم جمع آيند و نمىگذارد به طبقه‌ها نفوذ كند ، و بويژه شسته‌اش بسيار خوب است . اندامان راننده : در علاج قرحهء معده و قرحه‌هاى ميان ران و ورمهاى ميان ران مفيد است .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nتنكار ( براكس ) :\r\nمعدنى است و مصنوعى . گويند زرگران براى جوشكارى طلا آن را به كار مىبرند . سر :\r\nداروى كرم‌خوردگى و درد دندان است .\r\n\r\nتشميرح ( چشمزك ) :\r\nمزاج : گرم و خشك است . خاصيت : بسيار گيرنده است .\r\n\r\nترمس ( لوبيا گرگى ) :\r\nديسقوريدوس گويد : ترمس كاشتنى و ترمس بيابانى هست . بيابانى به كاشتنى شبيه و از آن كوچكتر است . و هر دو يك كنش دارند . دانهء هر دو پهن‌گرا و تلخ‌مزه و در وسط گود است و ترمس همان باقلى مصرى است . گزينش : ترمس بيابانى تأثيرش بيشتر است اما كوچكتر است .\r\nمزاج : در اول گرم و در دوم خشك است . خاصيت : تلخيش زداينده و تحليل‌برندهء بىآزار است .\r\nجالينوس فرمايد : اگر تلخى را از ترمس بيرون كشند يا اگر شيرينى در آن نماند غذاى غليظ دهد و نه دوا است كه بچسبد . و عموما ترمس خوب نيست و ديرهضم است و اگر هضم نشود مادهء بلغم خام در رگها پديد آرد . اما اگر خوب بپزد و خوب هضم شود غذايش خوب و بسيار است . خشكى و لزجى هم دارد . براى از بين بردن مزهء تلخش ترمس را در آب مىگذارند تا تلخى از آن دور مىشود و آنگاه آرد كنند و بخورند . عموما ترمس به دارو نزديكتر از آن است كه غذايى باشد . آرايش : موى را نازك كند ، ترمس و بويژه اگر در آب باران بپزند تا از هم مىپاشد و آب‌پزش را بر پوست مالند در زدودن لكه‌هاى رخسار و بهك و برص و لكه‌هاى خون خشك‌شده و جوشهاى صورت بسيار مفيد است و رخساره را جلا دهد .\r\nورم و جوش : علاوه بر جوش صورت در علاج قرحه و ورم گرم و خنازير و سخت‌شدنىها مفيد است ، به شرطى كه با سركه يا با سركه و عسل باشد و تأثيرش از بدنى تا بدنى متفاوت است . آب‌پز ترمس را بر ( غنغرانا ) پاشند نمىگذارد فاسد شود . زخم و قرحه : ترمس كه با بيخ خامالاون ضماد شود داروى گرى است و حتى گرى حيوانات را شفا دهد و در علاج خوره ، گرى خشك ، قرحهء بد و پليد مفيد است . آرد ترمس را با آرد جو قاطى كنند درد زخم را تسكين دهد و از آتش فارسى مفيد است . مفاصل : ضماد ترمس داروى عرق النسا است . سر : آردش علاج قرحهء تر سر است . اندامان غذا : ترمس و بويژه اگر با سركه و عسل بپزد يا با عسل و فيجن و فلفل بپزد راه‌بندانهاى كبد و طحال را بگشايد . ترمسى كه تلخى در آن نيست دل بهم آمدن را تسكين دهد و اشتهاآور است اما كندرو و ديرهضم است . اندامان راننده :\r\nپخته‌اش را بر ناف مالند و از آن بخورند يا با عسل مخلوط كنند و بليسند يا با سركه خورند داروى كرم و كرم كدو است . و در تسكين درد عرق النسا مفيد است . اگر با فيجن و فلفل بخورند و بردارند يا با مر و عسل مخلوط كنند و بردارند حيض را راه اندازد و بچه را بيرون آورد . اگر با عسل و سركه خورند كرمها را بيرون آورد . و بول را ريزش دهد و قبض است ، اما چنان كه گويند ترمس خودمانى نه مسهل است و نه قبض .\r\n\r\nتنين بحرى ( اژدهاى دريايى ) :\r\nزهرها : جالينوس گويد اگر اژدهاى دريايى را از هم بدرند و برگزيدهء اژدهاى دريايى نهند مفيد است . كه حيوان موسوم به ( طريغلن ) هم پادزهر اين حيوان است .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nتمساح :\r\nچشم : مدفوعش داروى سپيدى چشم است . گويند اگر وزن يك مثقال از پيرامون گرده‌اش تناول شود بسيار شهوت‌انگيز است . و در اين صورت علاجش با تخم كاهو است . زهرها : تمساح يكى را بگزد و پيهش را بر آن گذارند فورا درد تسكين يابد .\r\n\r\nتنبول :\r\nبرگ درختى است كه در هندوستان رويد . و در جايى است كه آن را ( نغر ) گويند . برگش به برگ ليمو شباهت دارد و تا اندازه‌اى شاخه‌هايش شبيه شاخهء درخت ليمو است . مردم هند برگ را با آهك و فوفل مىخايند و دندان را سرخرنگ مىكند و بوى خوشى دارد . هنديان اين گياه را بسيار دوست دارند و با عملياتى كه ذكر شد آن را بسيار به كار مىبرند و در اكثر اوقات در دهن دارند و به اين كار مىنازند .\r\nآرايش : بوى بد دهان را مىزدايد . بوى دهان را خوش كند ، دندان را سرخ‌رنگ كند . گويند افشره‌اش با شراب داروى بهك است . سر : لثه و گوشت ميان دندان را محكم كند و اين است كه هنديها مرتب آن را در دهان دارند . اندامان غذا : دهانهء معده را تقويت كند ، و كمك هضم است . بادشكن است ، آروغ را خوشبوى كند ، و از اين سبب هنديها از آن دست نمىكشند .\r\n\r\nتمر ( خرما ) :\r\nمزاج : در اول گرم و تر است و گرمى بيشتر از ترى است . آب پشت را زياد كند و مايه سردرد است و علاجش بادام و خشخاش است و بايد بعد از خوردن خرما اسكنجبين ساده بنوشند .\r\n\r\nتفسيا :\r\nشيرهء فيجن كوهى است و بعضى به ثاء تلفظ مىكنند - تا تازه است مفيد است و اگر يك سال بر آن بگذرد بيهوده است زيرا رطوبتهايش تحليل مىرود . مزاج : بسيار گرم و سوزنده است و در گرمى دادن و خشكانيدن نيرومند است و چون رطوبتى زائد و بيگانه دارد فورا آزار نمىرساند . خاصيت :\r\nپالاينده ، مسهل ، رساننده ، تركاننده است و چون رطوبت زائد دارد بعد از يك ساعت تازه مىسوزاند . براى بركشيدن مواد از ژرفاهاى بدن بسيار مفيد است ليكن چون رطوبت زياد دارد تا يك ساعت اثرش پديدار نيست . براى گرمى دادن به مزاج همانند ندارد . آرايش : موى را بازروياند . داروى داء الثعلب است و در اين زمينه بىمانند است . و در جاى خود طرز استعمالش را گفته‌ايم . لكه‌هاى ناشى از خون خشك‌شده را برمىدارد اما نبايد بيشتر از يك ساعت بر پوست بماند زيرا مىسوزاند . همچنين در زدودن لكه‌هاى سياه و كك‌مك و برص و غيره نافع است . مفاصل : براى علاج سستى و درد نقرس و مفاصل سرد بر تن مالند و براى عرق النسا حقنه شود خوب است . سينه : در برانداختن ريم از سينه و در علاج دشوار نفس كشيدن و پهلودرد و بويژه اگر پهلودرد ديرينه باشد خوب است ماليدنى باشد يا ضماد كنند فرقى ندارد . يا بدان استفراغ كنند . در ليسيدنيها باشد لطيف‌تر شود و در برآوردن بيرون ريختنىها مفيد است . اندامان راننده :\r\nدر برگ و بيخ و پوست و اشكش مادهء اسهالى هست . تبها : در علاج تبها اگر پوستش استعمال شود بايد سه درخمى باشد . اگر افشره‌اش تناول شود بايد سه اونولوس باشد . و اگر اشك ( آب تراوشى ) باشد يك درخمى بس است و از اين بيشتر زيان است . جانشين : دوسوم وزنش كتيرا و هموزنش تخم ترتيزك كارش را انجام مىدهد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nتفاح :\r\nگزينش : از همه معتدل سيب شامى است . سيب بىمزه خوب نيست و فايده‌اش اندك است و سيب نارسيده هم هيچ است . مزاج : سيب بىمزه در سردى و ترى از ديگران بيشتر است زيرا مادهء آبى دارد . سيب گس و گيرنده و ترش سرد و متراكم است . سيب شيرين آبدار بيشتر گرايش به سوى گرمى دارد . و اگر سردى در آن چيره باشد سبب اختلافى است كه در ميان سيبها هست . همچنانكه در برگ و چوب درخت سيب نيز اين اختلاف موجود است . عموما سيب داراى گوهرى تر است كه چيرگى دارد و سرد است . اما سيب بسيار شيرين شايد سردى و گرمى معتدل داشته باشد و گرايشش به سوى گرمى باشد . خاصيت : سيب و بويژه برگش بازدارنده زائده‌ها است . سيب و بويژه آنچه شيرين نشده بادزاست .\r\nسيب گس و ترش آبى و خاكى ، و سيب شيرين آبى ، و سيب بىمزه بسيار آبى است و بسيار تمايل به رطوبت دارد . هم از اين سبب است كه افشره‌اش زود به جوش مىآيد و عسل افشره‌اش را نگاه مىدارد .\r\nسيب گس و گيرنده خلط خاكى بوجود مىآورد . سيب ترش و سيب نارسيده خلط خام و نارسيده و پذيرايى گنديدن ببار آرند و سبب گنديدگى و تب مىشوند . خلطى كه از سيب ترش پديد آيد لطيفتر از خلطى است كه از گيرنده پيدا مىشود . شراب سيب كه كهنه شود و بخارات بد از آن تحليل برود بهتر از شراب تازهء سيب است . ورم و جوش : برگ و افشرهء سيب علاج ورم گرم نوخاسته و مورچگى است .\r\nقرحه : برگ و الياف سيب و افشرهء سيب گيرنده قرحه را بهم آرد . مفاصل : هميشه خوردن و عادت كردن به خوردن سيب و بويژه بسيار خوردن سيب بهارى درد عصب در پى دارد . سينه : سيب و بويژه سيب خوشبوى شامى و سيب شيرين خوشبوى و سيب ترش قلب را توانا كنند . از گرماى بسيار فرساينده سيب و قاوت سيب بسيار مفيد است . اندامان غذا : سيب از ضعف معده درمان است . سيب گيرنده درد معده را چه از گرمى يا سردى باشد علاج كند . سيب گس و ترش براى معده‌اى كه خلط بسيار متراكم و سرد در آن نباشد خوب است . سيب را در خمير گذارند و بريان كنند از كم‌اشتهايى مفيد است . قاوت سيب تقويت معده كند و مانع استفراغ كردن است . اندامان راننده : سيب شيرين و ترش گاهى به معده وارد مىشوند ، اگر خلط غليظ در معده باشد آن را همراه مدفوع بيرون رانند و اگر خلط غليظ در معده نباشد در معده ماندگارند . سيب در خمير كفيده ، داروى كرم و علاج ديزانترى است . و در علاج ديزانترى سيب گس‌مزه از همه بهتر است . و قاوتش هم خوب است مگر اينكه نرمى شكر بر آن چيره گردد . تبها : چون خلط نارسيده توليد مىنمايد شايد سيب نارسيده سبب تب شود . زهرها : سيب و افشرهء برگ سيب در كاهش دادن اثر تسمّم مفيدند .\r\n\r\nتربد :\r\nتكه چوبهاى ستبرند كه از هند آورند . گزينش : تربد خوب آن است كه سفيدرنگ و پيچيده و چون لوله‌هاى باريك نى و صاف و زودشكن و كرم‌نزده باشد . سبك و سوراخ‌دارش ناتوان است و خوره گرفته‌اش خوب نيست . و در اين حال بايد پوست خاكىرنگش را خراشيد تا به سفيدى مىرسد . و سائيده‌اش را با روغن بادام مخلوط مىكنند . خاصيت : تنها استعمال كردنش چون رطوبتهاى نازك را از تن برمىچيند و بدن را خشك گرداند خوب نيست و بايد با روغن بادام به كار برند . مفاصل : در علاج بيماريهاى عصب مفيد است . اندامان راننده : سائيده‌اش در بيرون راندن بلغم بسيار مؤثر است و كمى از\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nخلطهاى غليظ را هم بيرون دهد . اما پخته‌اش برعكس سائيده است . ماسرجويه گويد : تربد خلطهاى پرمايه و لزج را بيرون راند . بعضى گويند : بلغم خام را از سرين بيرون آورد . راست‌خواهى : بلغم رقيق را اسهال دهد . و اگر با زنجفيل و چيزهاى تند استعمال شود بلغم خام و غليظ را بيرون مىآورد . تنها نوعى از بلغم غليظ را مىتواند بيرون راند كه در معده و روده آمادهء بيرون آمدن شده‌اند . مقدار خوراكى سائيده‌اش تا دو درهم و اگر با پختنىها باشد تا چهار درهم است .\r\n\r\nتين ( انجير ) :\r\nانجير خودبخود مزاجى دارد و برگ و شيرش نيروى يتوعى دارند . اگر برگ انجير يافت نشود ، شاخه‌هاى انجير وحشى را بشكنند و بكوبند و بپزند و آبش را بگيرند و از آن افشره سازند چنان كه از ساير گياهان افشره بدست مىآورند ، افشرهء انجير كه منعقد شود و چون عسل گردد همقوت عسل است . گزينش : انجير خوب در درجهء اول سفيد و بعدا سرخ و در درجهء سوم انجير سياه آيد . انجير خوب رسيده بسيار خوب و كم‌زيان است . انجير خشك كنش خوب دارد ليكن خونى كه از آن بوجود مىآيد خوب نيست و بدين علت است كه تنها خوردنش شپش زياد كند . اما اگر با گردو يا بادام بخورند كيموس خوب دهد . و از همه سبكتر انجير سفيد است . مزاج : انجير تر كمى گرم و بسيار تر و آبكى است و كمتر فائدهء دارويى دارد . انجير نارسيده زداينده و سردىبخش است . ليكن شيرش چنين نيست . انجير خشك در اول گرم و در آخر لطيف است . خاصيت : انجير خشك و بويژه تندمزه‌اش بسيار زداينده ، رساننده ، گدازنده است . انجير پرگوشت بيشتر رساننده است و چسبندگى و تكه‌كنندگى و لطافت‌بخشى هم دارد . انجير وحشى از انجير باغى تندمزه‌تر و قوىتر است . انجير از ساير ميوه‌ها غذايىتر است . اگر خوب برسد تقريبا زيانى نمىرساند . انجير بادزاست . در بعضى حالات انجير تندمزه و خشك از حالت زدايندگى پا فراتر نهد و قرحه آورد . مثلا اگر انجير خشك و برگش را با بيخ مازريون سياه بپزند علاج گرى چهارپايان است . افشره و برگ انجير بسيار گرمكن و زداينده و بسيار نرم‌كننده است و گنديده‌ها را به سوى پوست مىراند و سبب عرق كردن مىشود . و به فكر من به همين علت است كه خوردن انجير مايهء آرامش گرمى بدن مىشود . انجير خشك نيز مواد را بخارج مىراند و سبب عرق كردن شود . شير انجير خون گداخته را بند آرد و خون بندآمده را مىگدازد . انجير تر به سرعت نفوذ مىكند و به معده مىرسد و در بدن مىپراكند . غذايى كه از انجير حاصل آيد هرچند به پرمايگى غذاى گوشت و حبوب نمىرسد اما از مواد غذايى هر ميوه‌اى پرمايه‌تر است . افشرهء شاخه‌هاى انجير در كنش از شير انجير بازنمىماند . اگر شير در درون منعقد شود آب دو بار صاف‌شدهء خاكستر چوب انجير را بخورند مفيد است .\r\nآب خاكستر درخت بلوط در كنش از خاكستر آب انجير نزديك است . شراب انجير لطيف و بدخلط است .\r\nشاخه‌هاى درخت انجير كه بسيار لطيف هستند اگر در آبگوشت ريزند گوشت را به زودى مىرساند و از هم مىپاشد . در تخميرشدهء انجير قوتى جاذب هست كه از ژرفا برمىكشد و هرچه كشيده شد آن را به زودى مىگدازد و از بين مىبرد . آرايش : انجير نارسيده را بر پوست مالند يا ضماد نهند در علاج : خالها ، زگيلها ، زگيل مانندها ، و بهك مفيد است . خوردن انجير و برگ انجير رنگ پريده بسبب بيماريها را سرحال آرد . داروى ورم گرم و سست است . دمل را مىرساند و بويژه اگر با زنبق و نطرون - يا - با آهك\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nو پوست انار باشد داروى كژدمه است . شير ديوانجير ورم بسيار سخت را نرم كند . داروى خنازير و ورم ماهيچه است . آب‌پز ديوانجير در نرم كردن ورم سخت و خناق و ورم ماهيچه و علاج زياده گوشتيها ( توث ) مفيد است . ديوانجير ، افشرهء برگش ، شيرش بر پوست مالند در زدودن خال كوبيده مفيد ، تركهاى ناشى از سرما را خوب مىكند و اگر با موم و روغن گل باشد چه بهتر . انجير فربهى آرد و چربىاى كه انجير به تن مىدهد تحليلش زياد است . انجير تلخ كه خلط بد دارد . يا چنان كه گويند به علت اينكه زود به سوى طبقه‌هاى خارجى راهى است و براى زيست زنده‌ها مناسب است شپش زياد پيدا مىشود . ورم و جوش : انجير يا ديوانجير را با آرد جو بپزند و ضماد كنند ورم سخت را نرم كند . انجير نارسيده را بر بهك گذارند يا بر دمل نهند مفيد است كه دمل را مىرساند . و بهك را مىزدايد . انجير تر خوردن شايد سبب گرى خشك گردد . انجير را آب‌پز كنند و در گلو گردانند ( غرغره ) ، ورم گلو را از بين ببرد . انجير پخته و پوست انار داروى ورم بناگوش است . انجير و پانيذ علاج كژدمه است . انجير خشك و شيرين براى ورم كبد و طحال زيان‌آور است . اما اگر ورم سخت باشد . زيانى ندارد و نفعى هم ندارد . و اگر انجير را با مواد لطيف و نرم‌كننده مخلوط كنند بسيار مفيد است . ديوانجير در نرم كردن ورمهاى بسيار سرسخت بسيار مؤثر است . زخم و قرحه : افشرهء برگ انجير قرحه‌آور است . آب‌پز انجير را با كف خردل بر خارش مالند مفيد است . برگ انجير داروى قوباء است . و جوشهاى ( شرى ) را علاج است .\r\nبرگ انجير را بر قرحه‌هاى داراى رطوبت غليظ نهند مفيد است . آبى كه خاكستر چوب انجير در آن مكرر است ، قرحهء گنديدهء ديرينه را تنقيه كند و زياده گوشت فاسد را مىخورد . انجير را با پوست انار بر كژدمه نهند مفيد است . انجير و زاج سبز داروى قرحهء پليد ساق است . شير ديوانجير زخمها را بهم آرد و مىچسباند . مفاصل : انجير نارسيده و برگ انجير و برگ خشخاش را باهم ضماد كنند و بر پوست استخوان نهند نافع است . خاكستر آب دوباره‌شده‌اش ( مكرر ) را مقدار يك اوقيه و نيم تناول كنند درد عصب از بين مىرود . سر : انجير تر و خشك از صرع مفيد است . آب‌پز انجير با كف خردل مخلوط كنند و در گوش چكانند صداهاى گوش را مىخواباند . افشرهء شاخهء انجير قبل از آنكه برگ از آن سر برزند يا - شير انجير را بر دندان كرم‌خورده نهند سودمند است . ضماد انجير ورم بناگوش را علاج كند . انجير نارسيده خشك شود و بكوبند و گردش را بر قرحهء سر پاشند سود بينند . چشم : شير انجير مخلوط با عسل در مداواى تيرگى چشم مرطوب ، اول آب به چشم آمدن ، كلفت شدن طبقات چشم مفيد است .\r\nماساژ دادن پلك چشم با برگ انجير زبرى و گرى پلك را از بين مىبرد . سينه : انجير تر و خشك زبرى گلو را از بين مىبرند . و با سينه و قصبة الريه سازگارند . شراب ( شربت ) انجير شير پستان را ريزش دهد .\r\nسرفهء مزمن را علاج است و در مداواى ورم شش و نازك‌نى مفيد است . اندامان غذا : انجير راه‌بندانهاى كبد و سپرز را مىگشايد . جالينوس فرمايد : انجير تر براى معده خوب نيست و انجير خشك بد نيست .\r\nاگر انجير را با آبكامه خورند زائده‌هاى معده را تنقيه كند . و حالت تشنگى كه از بلغم شور ناشى باشد از بين مىرود . انجير خشك تشنگىآور است . اگر با خاراگوش باشد داروى استسقا است . خوردن شربت انجير به نفع معده است . و اشتهاى خوراك را كاهش دهد . انجير زود سرازير شود و زود نفوذ مىكند زيرا زداينده است . انجير خشك كه زدايندگى دارد براى كبد و سپرز آماس كرده زيان است . اما اگر ورم\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nسخت باشد زيانى ندارد و نفعى هم ندارد . خوردن انجير ناشتا و بويژه اگر با بادام و گردو باشد در گشادن مجراهاى غذا تأثيرش شگفت‌آور است . غذايى كه با گردو مىدهد بهتر از آن است كه همراه بادام مىبخشد . اگر انجير را با خوراكهاى غلظت‌بخش بخورند بسيار زيان‌آور است . ديوانجير دشمن سرسخت معده است ، غذايش كم است . لكن اگر ديوانجير با اشه ضماد شود ، يا شير ديوانجير را با اشه ضماد كنند سختى سپرز را از بين مىبرد . همه نوع انجير براى رسيدن مواد مايع به معده موافق نيستند .\r\nاندامان راننده : انجير تر و خشك بنفع گرده و آبدان است . كسى كه انجير بخورد مىتواند در شاشيدن درنگ كند . انجير نمىگذارد مواد ناجور به سوى روده راهى شوند . افشرهء برگ انجير دهانهء رگهاى پيزى را باز كند . انجير تر ملين و كمى مسهل است . و بويژه اگر با بادام كوبيده خورند مسهلى ملايم است . و سفتى زهدان را نرم كند . انجير را با نطرون و كاجيره مخلوط كنند و قبل از غذا تناول نمايند مسهل ملين است . شير انجير را با زردهء تخم‌مرغ بردارند زهدان را مىپالايد ، حيض و بول را راه اندازد . تناول انجير با شنبليله زهدان را تقويت كند و جمع آورد . با فيجن و انجير و بويژه با شيرش حقنه كنند پيچ و درد روده را دواست و ريگ را از گرده بيرون آورد . اگر شير انجير را چند قطره‌اى در شير ريزند و با شاخهء درخت انجير كمى بهم زنند و آن شير را با آب پنير بخورند در اسهال دادن و پالائيدن گرده بسيار مؤثر است . خاكستر آب دوباره شدهء چوب انجير را با روغن زيتون مخلوط كنند و مقدار يك اوقيه و نيم از آن سركشند علاج ديزانترى است . و اگر آن را مادهء حقنه سازند باز در مداواى ديزانترى مفيد است . شربت ( شراب ) انجير كه زداينده و زودرو و زودنفوذ است و زود از شكم سرازير مىشود بول را ريزش دهد و شكم را نرم مىكند . زهرها : شيرش را بر نيش‌زدهء كژدم و رتيل مالند مفيد است . انجير نارسيده - يا برگ سبز انجير را بر گزيدهء سگ هار نهند مفيد است . ضمادش كه با گاودانه باشد پادزهر دندان راسو است . خاكستر آب مكرر چوب انجير تناول شود يا ماليدنى باشد پادزهر نيش رتيل است . ديوانجير ( جميز ) خوردنى و ماليدنى باشد از نيش حشرات نافع است .\r\n\r\nتوث ( توت ) :\r\nتوت دو جنس است :\r\n1 - اولى توت شيرين و سفيد است كه در رسانيدن كار انجير را انجام مىدهد ليكن غذايش كمتر و ناپسندتر از غذاى انجير است و خونى كه از توت سفيد بوجود آيد كمتر و بىارزش‌تر از خونى است كه از انجير حاصل شود . توت سفيد براى معده از انجير بدتر است و در ساير احوالات با انجير برابر و از انجير ناتوانتر است .\r\n2 - توت تلخ ( ترش ) كه به توت شامى مشهور است . مىخواهم بيشتر دربارهء آن صحبت كنم . اگر نارسيدهء شاه‌توت را خشك كنند كار سماق را انجام مىدهد . مزاج : توت شيرين گرم و تر و توت ترش شامى ( شاه‌توت ) مايل به سردى و رطوبت است . خاصيت : گيرنده و سردىبخش است . افشرهء توت و بويژه اگر در آوند مسين پخته باشند بسيار گيرنده است . توت سيلان مواد را به سوى اندامان منع مىكند و در اين زمينه نارسيده‌اش مؤثرتر است . توت نارسيده مثل سماق است . آرايش : اگر برگ توت را با برگ تاك و برگ انجير سياه در آب باران بپزند موى را سياه كند . ورم و جوش : شاه‌توت ورم دهان و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nگلو را شفا دهد . برگش داروى خناق و ذبحهء سينه است . زخم و قرحه : شاه‌توت خشكيده و افشره‌اش در علاج قرحهء پليد نافع است . سر : رب شاه‌توت جوشهاى دهان را دواست . آب‌پز بيخ شاه‌توت دندان را سست كند . افشرهء برگ شاه‌توت را در دهان گردانند درد دندان از بين مىرود . اندامان غذا : توت براى معده خوب نيست و فساد برپا مىكند و در اين زمينه توت شيرين و سفيد از شاه‌توت بدتر است . اما اگر ديدند كه توت سفيد به زودى در معده فسادى برنينگيخت و بد نياورد از خوردنش نبايد پرهيز كنند و بهتر آن است كه قبل از غذا بخورند . و كسانى كه معده‌شان تباه است نبايد بخورند . شاه‌توت براى معدهء صفرايى بد نيست و زيانى در بر ندارد و دل بهم نمىزند . غذايش اندك است و اشتها مىآورد و خوراك را مىلغزاند و زود بيرونش مىراند و خلاصه زود از معده سرازير مىشود ، ليكن در روده كندرو است .\r\nاندامان راننده : توت گس و خشكيده و نمك‌سود بسيار قبوضيت دهد و در علاج ديزانترى مفيد است . مغز توت مسهل است . الياف توت معده را مىپالايد و اسهال‌آور است . و اسهالش از تنقيه بيشتر است . توت سفيد و شيرين كه با شتاب پايين مىآيد يا ازاين‌رو است كه رطوبت دارد يا اينكه نوعى از تندمزگى همراه دارد . ارحنحانس گويد : توت درنگ بيرون آيد و ادرارى است . گمان مىكنم كه منظورش شاه‌توت باشد . كه با اينكه ملين است اما در بازداشتن اسهال مزمن بندآورنده مىشود . شاه‌توت داروى قرحهء روده است و خشكش از ترش مفيدتر مىباشد . همه نوع توت بول را ريزش دهند . شاه‌توت در بيرون آمدن از معده شتاب دارد و در روده بسيار مىماند . زهرها : پوست درخت توت پادزهر شوكران است . تناول نمودن يك اوقيه و نيم از افشرهء برگ توت پادزهر نيش رتيل است . و از آنجا كه لزج و بادزاست ملين است .\r\n\r\nترسى :\r\nآلوسن است و آلوسن را در فصل اول آورديم و مفصل بحث كرديم .\r\n\r\nتوبال ( سونش ) :\r\nقوىترين سونش سونش آهن است . و مقصودم از سونش ريزه‌هايى است كه در وقت كوبيدن از آلياژ جدا مىشود . همه انواع سونش خشكنده است و راجع به آنها نيز شرح داده‌ايم .\r\nدر اينجا حرف تاء پايان مىيابد و داروهاى اين فصل به نوزده رسيد .\r\n\r\nفصل بيست و سوم حرف ( ث )\r\n\r\nثوم ( سير ) :\r\nسير چندين نوع است : سير كاشتنى كه مشهور است . سير گندنايى كه قوتش مركب از قوت سير و قوت گندنا است . سير بيابانى كه تلخ و گيرنده است و آن را سيرمار هم گويند . مزاج : در سوم گرم و خشك و اين گرمى و خشكى تا چهارم هست و سير بيابانى بيشتر از اين است . خاصيت : ملين ،\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبسيار بادشكن ، قرحه‌آور پوست . از تغيير دادن آب مفيد است . آرايش : سير را با آب‌پز پونهء كوهى بخورند و بر تن بمالند شپش و رشك را ريشه‌كن كند . خاكستر سير را با عسل مخلوط كنند بهك و لكهء خونى زير پلك را مىزدايد و داروى داء الثعلب است كه از مواد متعفن بهم آمده است . جوش : سير دملهاى باطنى و ناپديد را باز مىكند . خاكسترش دواى جوشها است . زخم و قرحه : پوست را قرحه دهد . خاكستر سير با عسل داروى قوباء و گرى تر است . سير بيابانى را تا تر است بر زخم بدخيم گذارند زخم را بهم آرد . مفاصل : حقنهء سير در علاج عرق النسا مفيد است . زيرا خون و خلط مرارى را ريزش دهد . سر : سير مايهء سردرد مىشود . سير كفيده و در آب پخته داروى درد دندان است . آب‌پز سير را در دهان گردانند درد دندان تسكين يابد و بويژه اگر با كندر مخلوط باشد در تسكين درد دندان بسيار نافع است . چشم : ديد را ناتوان كند و سبب جوشهاى داخل چشم شود . سينه : سير پخته گلو را صاف كند ، داروى سرفهء مزمن است . درد سينه و سردى را دوا كند و زالو را از گلو بيرون آورد . اندامان غذا : سير عموما و بويژه آن عملى كه مسيحيان انجام مىدهند و سير و زيتون و هويج را باهم مىپزند در علاج شكم‌گندگى بسيار داروى خوبى است . اندامان راننده : در آب‌پز برگ و ساقهء سير نشينند بول و حيض ريزش يابد و بچه‌دان بيرون آيد ( مشيمه ) و اگر آب‌پزش را بخورند يا بدان حقنه كنند باز همين تأثيرات را دارد . آش سير مسيحيان كه ذكر شد بسيار مفيد است . اگر به اندازهء دو درخمى سير را بكوبند و با عسلاب بخورند بلغم را بيرون آرد . داروى كرم است و ملين است . سير به علت اينكه گدازنده و خشكاننده است شايد براى غريزهء جنسى خوب نباشد . اما اگر سير را چندان در آب بجوشانند تا تنديش از بين برود شايد در باقيمانده‌اش گرمى اندك بماند و نخشكاند و مادهء منى را توليد كند و مواد بلغمى را در مزاج بلغمى به باد مبدل سازد و نتواند آن را پراكنده نمايد و هرگاه باد در رگها پيچد ممكن است غريزهء جنسى را دگرگون كند . زهرها : اگر سير را با شرابى بخورند پادزهر نيش حشرات و پادزهر نيش مار است و ما اين را آزمايش كرده‌ايم . و همچنين از سگ هارگزيدگى نافع است . گويند اگر سير و برگ انجير و زيره را مخلوط كنند و بر جاى دندان ( موغالى ) نهند بسيار پادزهر خوبى است .\r\n\r\nثومون ( تخم زرداب ) :\r\nمزاج : اين تخم بسيار گرم است . اندامان راننده : خوردن نيم درهم از آن - بول را ريزش دهد ، و خون و خلط مرارى را بيرون ريزد . بچهء در زهدان مرده را بيرون آورد . داروى كرم است .\r\n\r\nثيّل ( فريز ) :\r\nگويند ثيل همان يندكتا است و اهل طبرستان آن را بندآوش نامند . اين گياه را همه مىشناسند . شاخه‌هاى پرگره دارد كه بر زمين پهن مىشوند و شاخه‌ها نيز در زمين ريشه مىدوانند .\r\nمزه‌اش شيرين است . برگهاى پهن و نوك‌تيز و سخت دارد كه به برگ نى باريك مىمانند . گاو و ساير چهارپايان آن را مىخورند . ديسقوريدوس گويد : دو نوع فريز ديده‌ايم : يكى از آنها برگ و شاخه و رگهايش بيشتر از آن است كه ذكرش آمد . و اين نوع در حرفهء پزشكى ارزشى زياد دارد . اما اگر حيوان آن را بخورد مىميرد . و مخصوصا آن نوعى كه از اين جنس است و در سرزمين بابل بر سر راه‌ها ديده\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمىشود براى حيوانات سم قاتل است . نوع دومى در ناحيهء ( اورسوس ) پيداست . برگش چون برگ لبلاب و از نوع اولى بيشتر شاخه دارد و گلش زرد و خوشبوى است و ثمرى ريز دارد كه از آن استفاده مىشود . رگهاى زيرزمين اين گياه پنج يا شش ريشه به ستبرى يك انگشت و سفيدرنگ و نرم و شيرين و بدبو است . اگر مقدار معينى افشرهء رگ اين گياه در همان مقدار شراب يا عسل بپزند و نيم آن مقدار مر و يك‌سوم فلفل و به همان مقدار كندر با آن مخلوط كنند داروى بسيار خوب بدست مىآيد و بايد در حقّهء مسين نگهدارى شود و در بسيارى از بيماريها مفيد است . آب‌پز بيخ اين گياه در كنش با خود گياه برابر است . تخم اين گياه نيز در شمار داروها آيد . از اين گياه نوع سوم هم هست كه در منطقهء كليكيا رويد . و مردم آن سامان آن را نبت گويند . حيوانى كه از اين گياه بخورد زود سير مىشود و اگر گاو بسيار از آن خورد مىآماسد . مزاج : اين گياه و بويژه بيخ‌تر آن در اول سرد و خشك است . خاصيت : گيرنده است و مىگزد . افشره‌اش رسيدن مواد به درون را منع مىكند . زخم و قرحه : اين گياه و بويژه بيخش اگر ضماد شود و بر زخمهاى بد و تر گذارند زخم را جوش دهد و خوب مىكند . سر : بازدارندهء هر نزله‌اى است . چشم : براى چشم داروى بسيار خوبى است و نسخهء داروئيش يكى از دو تركيب زير است :\r\n1 - مقدار معينى از افشرهء گياه نامبرده با همان مقدار شراب و عسل و نيم مقدار مر و كندر و يك چهارم الوا باهم بپزند .\r\n2 - مقدار معينى افشرهء گياه . نيم آن مر ، يك‌سوم فلفل ، يك‌سوم كندر همه را باهم مخلوط كنند .\r\nاندامان غذا : تخم و بيخش استفراغ را قطع كنند و نمىگذارند مواد ناباب به معده راه يابد . تخمش عموما براى معده خوب است . اندامان راننده : تخمش در ليسيدنيها بول را ريزش دهد . و به علت خشكى و تلخى كه دارد سنگ را خرد مىكند . بيخش نيز كار تخم را انجام مىدهد . آب‌پز بيخ و تخمش در علاج قرحهء مثانه مفيد است . آب‌پزش در علاج درد و پيچش روده ، عسر البول ، قرحهء مثانه بسيار سودمند است .\r\n\r\nثفل ( درد - ته‌نشين ) :\r\nبهترين درد ، درد سنگين روغن زعفران است . مزاج : ته‌نشين افشرهء روغن زيتون در اول گرم است . خاصيت : گفتيم كه درد روغن زعفران زبان و دندان را رنگ مىكند و رنگ چندين ساعت ماندگار است . قرحه : دردى افشرهء روغن زيتون قرحهء خشك تن را خوب مىنمايد .\r\n\r\nثلج ( برف ) :\r\nبراى پيران و براى كسانى كه خلط سرد در آنها بوجود مىآيد خوب نيست . سر : برفاب درد گرم دندان را تسكين دهد . مفاصل : برف براى اعصاب خوب نيست . زيرا بخار گرم را كه در عصب است بند آرد و نمىگذارد تحليل برود . اندامان غذا : براى معده و بويژه معده‌اى كه خلط سرد در آن پديد آيد بد است . و چون برف حرارت را جمع مىكند تشنگىآور است .\r\n\r\nثعلب ( روباه ) :\r\nخاصيت : گدازندگى دارد . پوستين روباه براى ترمزاجان بسيار خوب است . زيرا از هر\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nپوستينى گرمتر است و رطوبت را برچيند . مفاصل : روباه را در آب بپزند و با آن مفاصل دردمند بيندايند بسيار سودمند است . و همچنين اگر روباه را زنده‌زنده در روغن زيتون بپزند آن زيت براى رفع درد مفاصل از آن آب‌پز بسيار قويتر است . و بايد چون در آن نشينند بسيار بمانند . بهتر آن است كه بعد از تخليه و تنقيه در آن نشينند كه مبادا از قوت جذبى كه دارد و از خاصيت تحليل بردنش خلط را به ميان مفاصل برساند . اما اگر بعد از معالجه با آن باز بدن تخليه شود خوب است كه ديگر چيزى به سوى مفاصل ريزش نمىكند . و اگر چيزى بازگردد سبك مىباشد . پيه روباه نيز بسيار تحليل‌برنده است و شايد چيزى را به سوى مفاصل بكشد . روباه را زنده‌زنده در روغن زيتون مىپزند يا روباه را سر مىبرند و در روغن زيتون مىپزند هركدام از اينها را به كار برند هرآنچه در مفاصل است تحليل مىرود . سر : پيه گداختهء روباه را در گوش چكانند درد گوش تسكين يابد . سينه : از شش خشكيدهء روباه وزن يك درهم بخورند در علاج ربو بسيار مفيد است .\r\n\r\nثافسيا :\r\nصمغ فيجن بيابانى است . گزينش : تنها تازه‌اش ارزش دارويى دارد و اگر يك سال بر آن بگذرد ناتوان مىشود . زيرا رطوبت زيادش از بين مىرود . مزاج : بسيار گرم و سوزنده است . بسيار گرمى و خشكى دهد . رطوبتى زياد و بيگانه دارد كه به سبب آن فورا نمىگزد . خاصيت : پالاينده ، مسهل ، رساننده ، تركاننده است و به علت رطوبت زائدش تا بعد از يك ساعت نمىسوزاند . مواد را از ژرفاى بدن جذب مىكند اما مدتى طول مىكشد چون رطوبت زياد دارد . در تمايل دادن مزاج به سوى گرمى همانند ندارد . آرايش : موى را بازروياند . در علاج داء الثعلب نظير ندارد . و در بحث سذاب شرح داديم . لكه‌هاى خشكيدهء خونى زير پوست را برمىدارد ليكن بايد يك ساعت بر آن بماند . در برداشتن لكه‌هاى سياه و برص نيز مفيد است . نفس‌كش : براى برآوردن چرك و ريم از سينه و علاج دشوارنفسى و پهلودرد تازه و كهنه خوب است . در بعضى حالات بر پوست مالند و گاهى ضماد مىشود و گاهى بدان استفراغ مىكنند . اگر بر سينه مالند يا با ليسيدنيها بليسند زائده‌ها را از سينه بيرون آرد . و سينه را نرم كند .\r\nاندامان راننده : بيخ و پوست و آب تراوشى ( اشك ) آن مسهل است . تبها : در علاج تبها : سه درخمى پوست آن ، سه اونولوس افشره ، يك درخمى آب تراوشى ( اشك ) استعمال شود و اگر از اين مقدار بيشتر باشد خوب نيست . جانشين : دوسوم وزنش كتيرا ، برابر وزنش ترتيزك بيابانى بدل آن است .\r\nدر اينجا حرف ثاء پايان يافت و داروها هفت بودند .\r\n\r\nفصل بيست و چهارم حرف ( خ )\r\n\r\nخشخاش :\r\nديسقوريدوس گويد : بعضى خشخاش را ( منقور ) گويند . و خشخاش چندين نوع است :\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n1 - خشخاش كاشتنى : از تخمش نان مىسازند و براى بهبود مىخورند . يا تخمش را به جاى كنجد در عسل مىريزند يا همراه قبيده بادام ( حلوامغزى ) مىخورند . غوزهء اين نوع از خشخاش مستطيل و تخمش سفيد است .\r\n2 - خشخاش بيابانى : غوزه‌اش تقريبا به پهنى گرايش دارد و تخمش سياه و بعضى آن را ( راوس ) گويند . زيرا رطوبتى نرم از آن مىتراود .\r\n3 - خشخاش بيابانى كوچك هم هست كه از هر دو نوع نامبرده كوچكتر است و به اندازهء آنها زيبا نيست و غوزه‌هايش مستطيل است و هر سه باهم در قوت برابرند . بايد هنوز خشك ناشده غوزهء خشخاش را چيد و كوبيد و قرص ساخت و خشكانيد و نگه داشت . بدست آوردن افيون از خشخاش دو طريقه دارد :\r\nأ - بعضى غوزهء خشخاش سياه را با برگهاى آن مىچينند و مىكوبند و بوسيلهء عصاره ( آبگيرى ) افشره از آن مىگيرند و در هاون سنگى آن را مىسايند و از آن قرصها سازند و افيون بدست آرند و اين نوع افيون را ( منفونيون ) نامند و از افيون راستين كه شيرهء خشخاش است ناتوانتر است .\r\nب - براى ساختن افيون هنگامى كه شبنم از گياهان برخيزد با نوك كارد اطراف خشخاش را نشتر مىزنند و شيار مىكنند اما شيارها بايد سطحى باشد و غوزه سوراخ نشود . در تيغ زدن بايد دقت كنند كه از اولين تكهء غوزه كه شروع مىكنند شيارها مستقيم بروند و نيشتر زياد فشار نياورد . هرگاه شير از آن تراويد آن را بوسيلهء انگشت چيد و در صدفى جمع كرد ، و منتظر ماند هرآنچه بعدا مىتراود آن به آن آن را با دست بچينند زيرا مىبينى كه هر وقت شير را از آن پاك كردند باز به جاى آن شير ديگر مىآيد . اين تراوش از زخم غوزه تمام مدت روز دوام دارد و شايد فرداى آن روز هم بتراود . سپس بايد شيره را در هاون سنگى بسايند و قرصها از آن سازند و نگه دارند .\r\n4 - نوعى ديگر از تيرهء خشخاش هست كه بعضى از مردم آن را ( قارالتول ؟ ) مىنامند كه به معنى كنار آبى است . برگ اين خشخاش سفيد و كركى و دندانه‌دار و به دندانه‌هاى اره مىماند . و برگ و ساقه‌اش به برگ و ساقهء خشخاش بيابانى شبيه است و گلش زرد و تخمهاى ريزش در نيامكهاى واژگون كه به شاخ حيوان مىمانند قرار دارند . تخمها سياه‌رنگ و ريز و تو گويى تخم خشخاش سياه است . بيخش از زمين سر برزده ستبر و سياه است و اكثرا در كرانهء دريا و زمينهاى زبر مىرويد . بعضى در اشتباه افتاده‌اند كه پندارند ( ماميثا ) شيرهء اين نوع از خشخاش است . علت اين اشتباه مشابه بودن برگ اين خشخاش با برگ خشخاش شاخدار است .\r\n5 - نوعى ديگر از تيرهء خشخاش ، خشخاش كره‌اى است و اين نام را از آن گرفته كه در سفيدرنگى به كره مىماند . « 1 » كه بعضى اين نوع را ( منقورافردوس ) گويند . بلندى ساقه‌اش تقريبا يك وجب است .\r\nبرگهاى كوچك دارد كه به برگ ( اسمطوريون ) مىمانند . ثمرى هم دارد . اين نوع از خشخاش سراپا سفيد و ساقه و ثمر و برگش به رنگ ( زبد - كره - يا - كف ) است . بيخش باريك . گاهى تماما مىرسد كه رسيدنش در تابستان صورت مىگيرد ثمرش را مىچينند و خشك مىكنند و نگه مىدارند . گزينش : از\r\n\r\n\r\n","description":"","footnote":"\r\n( 1 ) - خشخاش زبدى نوشته - زبد - كرهء شير است - زبد - كف است - معلوم نيست كدام منظور بوده .\r\n","page_name":" 333 ","page_number":333},
  {"content":"\r\n\r\nهمه بهتر و سالمتر خشخاش سفيد است . هر نوع خشخاشى كه غوزه‌اش را مورد استفاده قرار مىدهند بايد تا خشك نشده بچينند و بكوبند و از آن قرص سازند و در انبار اندازند و نگه دارند و در وقت لازم به كار برند . بهترين شيرهء خشخاش كه افيون باشد آن است كه پرمايه ، سنگين‌وزن ، تندبوى ، تلخ‌مزه ، زودگداز ، صاف باشد . نه زبرى در آن باشد نه دانه‌هاى آبله‌مانند بر آن ديده شود . اگر در آب حل كنند مانند موم نبندد . و اگر در آفتاب گذارند بگدازد و اگر به آتش چراغ نزديك كنند گر گيرد و چراغ را تيره نگرداند . اگر گر آن را خاموش كنند بوى تند بپراكند . بعضى در افيون تقلب مىكنند . ماميثا - يا افشرهء برگ كاهوى بيابانى - يا صمغ عربى را با افيون قاطى مىكنند . افيونى كه با ماميثا قاطى است رنگ زعفرانى دارد و در گداختن بوى زعفران مىدهد . افيونى كه با افشرهء برگ كاهوى بيابانى مخلوط شده در گداختن بويش كم است و در بسائيدن زبر است . افيونى كه با صمغ عربى آميخته است رنگش صافتر از معمولى مىشود و از قوتش مىكاهد . كلاهبردارانى هستند كه حتى پيه را در افيون مخلوط مىكنند و تقلب پيهى مىنمايند . يكى از حكماى يونان عقيده دارد كه از اين دوا و داروهاى امثال آن كه سبب درد چشم و گوش مىشوند بايد صرف‌نظر كرد و به كار نبردنش بهتر است . زيرا افيون تم چشم و گرانى گوش بدنبال دارد . آدريوس حكيم مىفرمايد : افيون اگر تقلبى نباشد هركس به چشم كشد كور مىشود .\r\nيكى ديگر گويد : افيون تنها براى بو كردن كه مىخواباند به كار آيد و گرنه در هر چيزى زيان‌آور است . كه در حقيقت همه اشتباه فرموده‌اند و بر خلاف نتايج آزمايشى كه از آن بدست آمده سخن گفته‌اند . نتايج آزمايش به ما نشان مىدهد كه هرآنچه ما درباره‌اش گفته‌ايم صحيح است . مزاج : خشخاش كاشتنى در دوم سرد و خشك است . خشخاش سياه در سوم سرد و خشك است و گويند تا چهارم سرد و خشك است . خاصيت : همه نوع خشخاش سردىبخش است و تغذيهء چندانى ندارد . خشخاش سياه متراكم و خشكنده است . خشخاش كرانه‌اى شاخدار كه ثمرش كج شده و به شاخ گاو نر شبيه است ، زداينده ، تكه‌كننده است . گل خشخاش بيابانى اثر قرحهء چشم چهارپايان را مىزدايد . ورم و جوش : بجز خشخاش كرانه‌اى همه انواع خشخاش را كه بر باد سرخ مالند مفيد است . زخم و قرحه : گل و برگ خشخاش شاخدار ساحلى در علاج قرحهء پليد مفيد است . از آنكه زداينده است گوشت فاسد و زائد را مىخورد . كبرهء زخم را برمىكند . اما چون بسيار زداينده است براى قرحه‌هاى رويهء پوست خوب نيست .\r\nخشخاش بيابانى را با روغن زيتون ضماد كنند و بر قرحه گذارند قرحه را برمىكند . مفاصل : خشخاش ساحلى را با شير بر نقرس مالند مفيد است . ريشهء خشخاش بيابانى را آن‌قدر در آب بجوشانند تا نيمهء آب كم شود و بخورند علاج عرق النسا است . سر : خواب‌آور است . بويژه خشخاش سياه مخدر است و اگر فتيله از آن بردارند به خواب مىروند . و در بند آوردن نزله مفيد است . كسى كه بىخوابى مىكشد اگر خشخاش سياه را بر پيشانى بندد سود بيند . و اگر آب‌پز كند و بر پيشانى مالد باز فايده دارد . در علاج صرع اگر به وزن يك ( اكسونافن ) خشخاش را با عسلاب خورند و قى كنند خوب است . زيرا معده‌شان تنقيه مىشود . روغن خشخاش با روغن گل مخلوط باشد و بر پيشانى مالند سردرد از بين مىرود . اما تا مىتوانند از آن پرهيز كنند و به كار نبرند بهتر است . آب‌پز خشخاش را در گوشى كه بسيار درد مىكند بچكانند درد آرام يابد . چشم : آب سرد آن را در معالجهء درد شديد چشم كه ناگزير باشند به كار مىبرند . اما\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nچنان كه در بحث افيون گفتيم خطراتى در بر دارد . مگر اينكه با داروهاى اثرشكن افيون قاطى شود و از قوتش بكاهد آنگاه شايد براى چشم بىزيان باشد . سينه : در علاج سرفهء گرم ، نزله‌هاى سينه ، خون برآوردن ، خوب است و در اين‌باره آن را با ليسيدنيها مخلوط مىكنند . بويژه اگر با اقاقيا و افشرهء شنگ باشد و بخورند در علاج بيماريهاى سينه بسيار مفيد است . ابن ماسويه گويد : تخم خشخاش سياه سينه را مىپالايد . اما از پوستش چنان برمىآيد كه راه خون برآوردن را دشوار سازد . و در تخم همه نوع خشخاش مادهء تنقيه موجود است . اندامان راننده : خشخاش سفيد يا سياه را خوب بكوبند و با شراب سياه و گس بنوشند اسهال مزمن را قطع كند . و اگر در آب حل كنند شكم را روان سازد . اگر بپزند و خوب پخته شود و بدان حقنه كنند علاج ديزانترى است . اگر تخمش را با شربت عسلاب خورند ملين است . اگر خشخاش كره‌اى ( زبدى ) را به اندازهء يك ( اكسونافن ) با آب عسل خورند ؟ قى مىكنند . تخم خشخاش كره‌اى بلغم و مواد نارسيده را بيرون ريزد . نوعى از خشخاش مصرى هست اگر تخمش را با قبيده بادام - يا رشته خورند براى اسهال دادن بلغم خوب است . تخم خشخاش كاشتنى را با عسل خورند آب پشت را زياد كند . اندامان غذا : براى رطوبت معده مفيد است . اگر بيخ خشخاش شاخدار ساحلى را در آب بپزند و بجوشانند تا نيمش باقى بماند در علاج بيماريهاى كبد و خلطهاى غليظ در شكم جمع آمده مفيد است . تخم خشخاش كره‌اى ( زبدى ) قىآور است و همين را دربارهء تخم خشخاش بيابانى گفته‌اند .\r\n\r\nخطمى :\r\nاين نام يونانى است و به معنى بسيار مفيد آمده است . مزاج : گرم معتدل . خاصيت : نرم‌كننده ، رساننده ، سست‌كننده ، تحليل‌برنده است . تخم و بيخش در كنش با وى برابر و از آن خشكاننده‌تر و لطافت‌بخش‌ترند . آرايش : با روغن كنجد بر پوست مالند و در آفتاب نشينند بهك را مىزدايد و تخمش در اين‌باره مؤثرتر است . ورم و جوش : ورم سخت را نرم كند ، از آماس جلوگيرى مىنمايد ، ورم خونى را فرونشاند ، دمل را مىرساند ، در علاج آماس بادكن ، خنازير مفيد است . با سقز تلخ بردارند زهدان سخت‌شده را نرم كند . با صمغ و گوگرد بر خنازير گذارند سودمند است . مفاصل : خطمى و بويژه اگر با پيه غاز باشد در علاج درد مفاصل ، عرق النسا ، لرزش ، گسستگى وسطهاى ماهيچه ، كشيدگى اعصاب مفيد است . سر : ضمادش علاج ورم بناگوش است . چشم : التهاب و بادكردگى پلك را از بين مىبرد .\r\nسينه : تخمش علاج سرفهء گرم است ، راه بلغم برآوردن را آسان كند ، در منع كردن خون برآوردن مفيد است ، زيرا گيرندگى در بر دارد . ضماد برگش ورم پستان را فرونشاند و از علاجات ذات الجنب و ذات الريه بشمار مىآيد . اندامان غذا : شيره‌اش تشنگى را فرونشاند . اندامان راننده : آب‌پز برگ و بيخش را بخورند در علاج سوزش مجراى بول ، سوزش روده ، ورم اطراف پيزى ، اسهال بد ، خوب است . تخمش را با سقز تلخ بردارند علاج سفت شدن و بهم آمدن زهدان است . آب‌پزش براى زهدان خوب و خون‌زچگى را پاك مىنمايد . آب‌پز بيخش را با شراب خورند در علاج دشوار شاشيدن و سنگ مفيد است . تخم و شيره‌اش شكم را بند آرند . زهرها : با روغن كنجد و روغن زيتون بر تن مالند از گزند حشرات در امانند . آب‌پزش را با روغن كنجد - يا با شراب مخلوط كنند و بر جاى نيش زنبور عسل بمالند مفيد است .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخردل : كه مشهور است . مزاج : تا چهارم گرم و خشك است . خاصيت : بلغم را قطع مىكند . روغنش از روغن ترب گرمتر است . از دود خردل حشرات گريزانند . خردل بيابانى خلط بد بوجود آورد . زداينده و گدازنده است . مردم بيخ و برگ خردل را مىپزند و مىخورند . آرايش : رخسار را پاكيزه كند ، لكه‌هاى بدرنگ و اثر خون خشكيده را مىزدايد . خردل بيابانى ضماد شود در علاج بهك خوب است . زبان را مىخشكاند و در داء الثعلب مفيد است . ورم و جوش : ورم گرم و هر ورم مزمن را نرم مىكند و با گوگرد بر خنازير نهند خوب است . زخم و قرحه : علاج گرى و قوبا است . مفاصل : در علاج درد مفاصل و عرق النسا خوب دارويى است . سر : رطوبت سر را برچيند . ضماد خردل كه بر سر نهند بيمارى ( ليثرغيس ) را دوا كند . آب خردل و روغن خردل و بويژه اگر با صمغ انگدان پخته باشد داروى درد گوش و دندان است . خردل بندآمده‌هاى پالايشگاه ( مصفاة ) را مىگشايد . بعضى گفته‌اند : ناشتا تناول خردل هوش را افزايش دهد . چشم : در چشم كشند تم و زبرى چشم را از بين مىبرد . سينه : خردل كوبيده را با عسلاب خورند قصبة الريه را از زبرى مزمن شفا دهد . اندامان غذا : سپرز را از بين مىبرد و تشنگىآور است . اندامان راننده : علاج خفگى زهدان است و آرزوى جماع را برانگيزد . تبها : در تبهاى هر روزه و كهنه مفيد است .\r\n\r\nخصى الثعلب ( گياه ثعلب ) :\r\nديسقوريدوس گويد : برگ اين گياه بر زمين گسترده و سبزرنگ و به برگ زيتون كوچك ماند و از برگ زيتون باريكتر و درازتر است . و بلندى شاخه‌ها به طول يك وجب و گلهايش بنفش و بيخش به موسير شبيه است . و تقريبا از موسير درازتر است . بيخش مزدوج است و تو گويى دو زيتون يكى بر ديگرى چسبيده است و نازك و ترد است . بيخ را مىپزند و چون موسير مىخورند . گويند كسى كه از اين بيخ مزدوج بزرگ را بخورد داراى پسر خواهد شد و اگر زنى قسم كوچك را بخورد دختر مىآورد . اين نوع از ثعلب در سنگلاخ و ريگزارها مىرويد . نوعى ديگر هست كه از فوايد بسيارش آن را بعضى ( اندرياس ) گويند . برگش در درازى به برگ گندنا مىماند و از آن پهنتر است و نازك و رطوبت‌دار است . ساقه‌اش تقريبا به طول دو وجب ، گلش تقريبا به بنفش مىزند . بيخش به دو خايه مىماند . و دربارهء بيخ اين نوع همان خاصيتها را گفته‌اند كه دربارهء نوع اولى گفته شده . گياه هر دو زبر و شيرين‌مزه است . مزاج : در اول گرم و تر است و ترى زياده دارد . مفاصل : در علاج ترنجيدن و كشيدگى به سوى عقب و در علاج فالج بسيار مفيد ، شهوت‌انگيز و كمك غريزهء جنسى است . و بويژه اگر با شراب خورند بسيار مؤثر است ، كار سقنقور را انجام مىدهد . اندامان راننده : ضمادش ناصور را مىگشايد . بعضى عقيده دارند كه اگر با شراب تناول شود سيلان شكم را بند آرد .\r\n\r\nخصى الكلب ( خايهء سگ - گياه ) :\r\nگياهى است به ثعلب بسيار شبيه است و اختلافاتى در شناسايى آن رخ داده است . بعضى گويند همان ثعلب است و گروهى گويند ثعلب نيست . بيخ و شكل گياه هر دو بهم شبيهند و در كنش از هم نزديكند . اين گياه دو نوع دارد كه يكى كوچكتر از ديگرى است . و ريشه‌اش متكون از دو جفت است كه جفتى در بالا و جفتى در پايين قرار دارند . يكى از آنها بىمايه و سبك و\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nديگرى پر است . خاصيت : در نوع بزرگ رطوبت زياد هست . ورم : ورم بلغمى را فرونشاند . قرحه : در تنقيهء قرحه ، منع سرايت مورچگى ، گشادن ناصور ، خوب كردن قرحهء پليد و خوره‌اى مفيد است . سر :\r\nزخمهاى دهان را خوب مىكند . اندامان راننده : اگر مرد بزرگ آن را بخورد صاحب پسر شود . اگر زن كوچك را بخورد دختر آورد . گويند تر آن شهوت‌انگيز است و خشكش شهوت را قطع مىنمايد و هر دو ضد همند و كار يكديگر را خنثى كنند . و دربارهء هر دو نوع كوچك و بزرگ اين گياه اين نظريه موجود است .\r\n\r\nخصيه ( دمبلان ) :\r\nدمبلان از گوشت سست حيوان بشمار مىآيد . گزينش : عموما دنبلان حيوان جوان از خايهء حيوان پير بهتر است . خايهء حيوانهاى بزرگ‌جثه مانند شاك و قوچ و گاو نر ديرهضم است و در خوبى به خايهء خروس و بويژه خروس پرورده نمىرسند كه بسيار مفيد است . خاصيت : غذاى هيچ خايه‌اى به خوبى غذاى پستان نيست مگر خايهء خروس پرورده كه غذايش خوب و بسيار است . دنبلان عموما بعد از آنكه هضم شد غذاى بسيار مىدهد . اندامان غذا : اكثر خايه‌ها ديرهضم و بسيار مغذى مىباشند كه در اين ميانه خايهء حيوان بزرگ و غليظگوشت ويژگى دارد .\r\n\r\nخربق اسود ( خربق سياه ) :\r\nديسقوريدوس گويد : بعضى اين گياه را ( مالينوديول ) گويند زيرا شخصى بنام ( مالينوس ) آن را كشف كرده و به دختر ( فروطوس ) خورانيده و اسهال شده و از ديوانگى شفا يافته است . برگ اين گياه سبزرنگ و شبيه برگ چنار و از برگ چنار كوچكتر و دندانه‌هايش بزرگتر است و به گياه ( سقندوليون ) مىماند . و از سقندوليون سياه‌تر است و زبر است . ساقه‌اش كوتاه و گلش سفيد مايل به بنفش است و به شكل گل سورى است . ثمرش خوشه‌اى و دانه‌هايش به چاتلانقوش شبيه است و ثمرش را ( سمسمونداس ) مىنامند . ريشه‌هايش كه همه از يك بيخ جدا شده‌اند باريك و سياهند . بيخش تو گويى سر پياز است . ريشه‌هاى خربق سياه را به منظور دارويى به كار مىبرند . خربق سياه در زمينهاى سخت و غارها و بلنديها و زبريها و خشكيها مىرويد . گاهى خربق را در آب مىخيسانند و خانه را به آن آب‌پاشى كنند و عقيده دارند كه بركت به خانه مىآورد . بدين علت است كه وقتى مىخواهند آن را بچينند قبلا زمين پيرامونش را مىكنند و نيايش به درگاه پروردگار بجاى آورند و آنگاه آن را بركنند . بايد دقت كنند كه در وقت كندن زمين دال سياه بر آنها پرواز نكند كه در اين صورت مىترسند كسى كه گياه را برمىكند بميرد . پس كسى كه زمين را مىكند تا خربق را بيرون كشد بسيار در شتاب است تا نه دال سياه بيند و نه از بويش به سرگرانى دچار شود . بايد قبل از عمليات چيدن خربق سياه سير بخورند و شراب بنوشند تا از گزند بويش در امان مانند . خربق سياه همچون خربق سفيد تناول مىشود و كار آن را انجام مىدهد . گزينش : خوبش آن است كه نه بسيار تازه نه بسيار كهنه نه بسيار چاق و نه بسيار لاغر و ميانهء اين چهار حالت باشد . رنگش خاكسترى ، زودشكن ، پوسيده نباشد كه در ميان آن چيزى مانند تار عنكبوت متكون شده است . مزه‌اش تند و زبان‌گز باشد . براى به كار بردن به منظور دارويى بايد چوبكهاى نزديك بيخ را چيد و با كمى آب تر كرد و پوست كند و پوست را در سايه خشكانيد و بكوبند و بسايند و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nببيزند و گرد حاصل شده از بيختن را با عسل بياميزند . و مقدار خوراكى درمانى سه ( كرمه ) است . و بهتر آن است كه با كرفس و تخم هويج بيابانى باشد و مقدار خوراكى تا يك درخمى باشد . و برحسب اختلاف مزاج زياد و كم مىشود - و بايد طبيب در اين‌باره دقت كند و سن و عادت و موسم و ساعت را در نظر داشته باشد و علت تجويز دوا را بداند . مزاج : تا سوم گرم و خشك است . خاصيت : گدازنده ، نرم‌كننده ، بسيار زداينده است و به حدى است كه گوشت مرده را مىخورد . اگر خربق بيخش نزديك ريشهء تاك باشد شراب انگور آن تاك مسهل است . خربق مزاج را تغيير مىدهد و مزاج جوانانه‌ترى به تن مىدهد . بعضى خربق سياه را براى قى كردن يا اسهال مىخورند و تأثيرى نمىبخشد و براى بعضى برعكس آن هم قىآور است و هم مسهل . خربق با مزاج مردان نيرومند و زنان مردآسا و قوىهيكل و جوانان نيرومند و آنهايى كه خون زياد دارند بسيار سازگار است . و براى شكم‌گنده‌ها و سست‌اندامان خوب نيست .\r\nخوردنش بهتر آن است در ماه آوريل ( فروردين - ارديبهشت ) و در درجهء دوم در اكتبر باشد . و بايد قبل از تناول آن به سه روز از خوردن خوراك و نوشابه‌هاى غليظ پرهيز كنند و به بازى و شادى سرگرم شوند و بعد از شام خوردن دوبار يا سه بار قى كنند و از آن پس خربق را تناول نمايند . آرايش : با سركه بر پوست رخساره مالند بهك و وضح ( لكهء سفيد ) را برمىدارد . زخم و قرحه : شير خربق سياه و خربق سفيد را با سركه بر پوست مالند يا بدان استفراغ كنند علاج گرى و قوبا و پوست انداختن است . ناصور را شفا دهد . زخم سفت را از بن بركند . از شيرش قالب‌مانندى درست مىكنند و در ناصور فرو مىكنند و سه روز مىماند و گاهى كه بيرون مىآورند ناصور سوز را با خود بيرون مىآورد . مفاصل : استفراغ بوسيلهء خربق در علاج فالج و درد مفاصل بسيار نافع است . سر : خربق سياه را در سركه بپزند و در گوش چكانند صداها را خاموش كند . و اگر در دهان گردانند درد دندان تسكين يابد . آب‌پزش را در گوش كم‌شنوا ريزند شنوايى را تقويت كند و در علاج بيمارى وسواس و ماليخوليا و صرع و سردرد نيمه‌اى و ساير بيماريهاى سر مفيد است . چشم : در چشم كشند ديد را نيرو دهد . اندامان راننده : داروى بيمارى سودا است و سودا را از تمام تن بيرون مىراند و زيانى و فشارى ندارد . بلغم و صفرا را هم بيرون آورد .\r\nو خون را از هر خلطى مىپالايد حتى اگر در آن‌سوى بدن باشد و خلطهاى بد را از پوست مىزدايد . اگر با سقمونيا خورند زودتر اسهال مىآورد و اگر كرفس و تخم زردك بيابانى همراه داشته باشد بهتر است .\r\nگاهى خربق را در اسكنجبين يا شراب شيرين مىخيسانند و مدتى در آن مىماند و سپس آن شراب را با عدس يا با آب‌جو يا با گوشت مرغ مىپزند و سوپ را مىخورند اسهال مىدهد . و اگر دو درخمى خربق سياه را با سه ( اونولوس ) سقمونيا در عسل بپزند اسهالى است . و در لوح ويژه به استعمال خربق تفصيلاتى ذكر شده كه بايد از آن اطلاع داشته باشند . خربق سياه در علاج ورم روده و مثانه و در ريزش دادن بول و حيض مؤثر است . جانشين : نيم وزنش مازريون و دوسوم وزنش قارچ چمن است . و ابن ماسويه گويد بدلش كندش است .\r\n\r\nخسرودارو :\r\nماسرجويه گويد : خولنجان است و ديگران گفته‌اند خولنجان نيست . مزاج : گرم و خشك است . خاصيت : گدازنده و تحليل‌برنده است . اندامان راننده : در علاج قولنج و درد گرده بسيار مفيد\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاست و غريزهء جنسى را تقويت كند .\r\n\r\nخربق ابيض ( خربق سفيد ) :\r\nديسقوريدوس گويد : برگ اين گياه همانند بارهنگ يا سلق بيابانى است و از سلق بيابانى كوتاهتر است . برگ ستبر و سياه‌رنگ كمى مايل به سرخى دارد . ساقه‌اش به بلندى چهار انگشت برهم نهاده است و كاوكى است . همين‌كه شروع به خشكيدن نمود بايد آن را پوست كند . رگهايش بسيار و باريك و از يك بيخ برون آمده‌اند . بيخش به پياز موسير مىماند و در كوهساران مىرويد و بايد در وقت درو گندم آن را بركند . خوبش آن است كه سطحش پهناگراى مناسب و معتدل باشد و رنگش سفيد و زودشكن و پرگوشت باشد . و چون گورگياه نوك‌تيز نباشد . گاهى كه آن را مىشكنى چيزى شبيه به گردو به باريكى تارتنك در آن پيدا شود و فورا بسيار زبان‌گز نباشد . و آب در دهن پيدا كند . چه اگر اين‌طور باشد خوب نيست . طبيبان چيره‌دست پيشين چنان كه شايد و بايد تأثير و فوائد آن را ذكر كرده‌اند و از همه واضح‌تر و بهتر شرحى است كه فلونيدوس طبيب در اين‌باره فرموده است . و شرح فوائد آن بسيار است و اين دارو در طبابت جاى ويژه‌اى دارد . بعضى كمى از آن را براى معالجهء درونى با قاوت به بيمار مىخورانند . كسى كه تنش ناتوان است اگر اندكى از آن را با قاوت بخورد زيانى ندارد . زيرا اندكش بدون همراهى داروهاى ديگر به اندامان اصلى نزديك نمىشود . مردم ( انطيقون ) آن گياهى را كه غير آنها ( سمرندلس ) گويند خربق گويند . زيرا آن هم با خربق سفيد مخلوط مىشود و آن هم واقعا بسيار خوب است . و در داروهايى كه با خربق به كار مىروند وارد است . آن گياه كذايى به پونه مىماند و برگهاى دراز و گل سفيد و بيخ باريك دارد كه بيخش مصرف دارويى ندارد . تخمش مزهء كنجد مىدهد . و بسيار مفيد است . گزينش : بايد نوعى را برگزيد كه پهناى سطحش مناسب و رنگش سفيد و زودشكن و بزرگ‌حجم و نازك باشد و فورا در اول مرحلهء چشيدن بسيار زبان‌سوز نباشد و آب در دهان گرداند . هرآنچه بسيار زبان‌سوز است و فورا زبان را مىگزد خفه‌كننده است و طرز استفاده از كنشهايش در باب خاصيتها آمده است . مزاج : در وسطيهاى سوم گرم و خشك است . خاصيت : خربق سفيد از سياه تلخ‌تر است . خربق سياه از سفيد گرمتر است و اگر موش بخورد مىميرد . و براى موش كشتن خربق را با عسل و قاوت مخلوط مىكنند و مىريزند . اگر خربق با گوشت باشد گوشت زود مىپزد و از هم مىپاشد و قوت را از دست مىدهد . دستور تهيه كردن داروى خربق به قرار زير است :\r\n1 - از تكه‌شدهء آن مقدار پنج درخمى را در نه اوقيه آب باران سه روز مىخيسانند و بعدا مىپالايند و نيم‌گرم تناول مىشود .\r\n2 - يك رطل خربق سفيد را پارچه‌پارچه مىكنند و در دو ( قسط ) آب باران مىخيسانند و بعد از سه روز كه در آب مىماند آب را با خربق مىجوشانند تا يك‌سوم از آب مىماند و بعد از آن خربق را از آب بيرون مىآورند و مقدار دو رطل شهد عسل صاف شده را در آب مىريزند و هرباره يك قاشق از آن را تنها يا با آب گرم مىخورند كه سالم و بىخطر است .\r\n3 - و مىشود كه پوست آن را قطعه‌قطعه كرد و آن را خرد كرد و در آب‌جو حل نمود بطورى كه در گلو چيزى از آن گير نكند .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n4 - يا خربق را خرد مىكنند و مىسايند و با آب عسل مخلوط مىكنند تا منعقد مىشود و اين نوعش چون زياد در مجراها گير مىكند و بيرون نمىآيد شايد بميراند . كسى كه مىخواهد خربق را تناول نمايد بايد قبلا چيزهايى مانند سوپ مرغ و شربت زوفا و پونه يا فيجن و عدس و روغن‌هاى معطر مانند روغن مشك زمين و سوسن با لوبيا گرگى و سركهء تندبوى و سيب و به و نان گرم و شراب ريحانى و داروى عطسه‌آور و پرمرغ و صندل و تختخواب و رختخواب و پاىانداز و ابزار حجامت‌گيرى مختلف را تهيه كند ، كه مبادا ترنجيدگى يا زيانى از آن سر زند و بتوانند دفع گزندش بكنند . اگر به آسانى اسهال شدند آب سرد پس از آن مىنوشند و خوشبوها را مىبويند و غذاى خوب كيموس مىخورند . و اگر ترنجيدگى روى داد و ناتوانى روى آورد نان را در شراب تريد كنند يا در آب عسل خيس نمايند و بخورند و شايد باز نياز داشته باشند كه بخورند . در اين صورت نان را در آب سرد خيس كنند و بخورند . اگر در وسط كار كردن دارو سكسكه روى آورد عسلابى را بخورند كه ترب در آن پخته‌اند . و اگر دارو مدتى ماند و كار نكرد ، عسلابى كه فيجن را در آن پخته‌اند با آب گرم تناول شود . يا اينكه آب و روغن بخورند و بوسيلهء پرى كه با روغن مشك زمين آلوده است يا با روغن سوسن اندوده‌اند استفراغ كنند و بيمار را در تاب بگذارند و حركت دهند . اگر حالتى چون خفگى روى دهد سه اوقيه آب‌پز خربق بخورند كه دارو را دگرگونه كند و رويداد را از بين ببرد . و اگر اين هم مفيد واقع نشد بايد حقنهء گرم شود و سه اونولوس آب‌پز خربق خورد . نه بدين منظور كه قى كند ، بلكه براى اينكه حالت خفگى را از بين ببرد و بيمار را بايد بوسيلهء تشنگىآورها تشنه كنند . و اگر سكسكه بوسيلهء استفراغ آرام نگرفت حجامت را بر مهرهء بزرگى كه ميان شانه‌ها است و بر ساير بريدگيهاى پشت مىنهيم - كه در اينجا حجامت پيچش ناشى از سكسكه را راست مىنمايد . آنگاه اندامان ترنجيده را با روغن‌هاى بسيار گرم مىانداييم و در حوض حمام گرم آنها را ماساژ مىدهيم . آرايش : در عمل آرايش با خربق سياه برابر است . قرحه : سائيده‌اش را ببويند عطسه مىكنند . چشم : ديد را قوى كند . اندامان غذا : خربق سفيد در استفراغ كردن بسيار قوى است اما خطر خفه شدن دارد . و براى قى كردن آن را در آفروشه مخلوط مىكنند . و كسى كه بيم خفگى دارد نبايد بر معدهء تهى آن را تناول نمايد و كسانى كه ناتوانند به كار نبرند بهتر است . زهرها : زياد خوردنش سم است . سگ و خوك بخورند مىميرند . قى كردهء آن را مرغ بخورد مىميرد .\r\n\r\nخيارشنبر :\r\nدو نوع خيارشنبر هست يكى كابلى و دومى بصرائى . و شايد در بصره نباشد و چون از هند به بصره مىآورند و از آنجا بما مىرسد نام بصرايى به خود گرفته است . گزينش : بهترش آن است كه از نى بدست آيد و درخشنده‌تر و چرب‌تر است و بهترين نىاش آن است كه صاف و درخشنده‌تر باشد .\r\nمزاج : تر است و در حرارت و سردى معتدل . خاصيت : تحليل‌بر و نرمش‌بخش است . ورم : علاج ورمهاى گرم درون است . و اگر با آب تاجريزى بدان غرغره كنند آماس گلو را فرونشاند و بر ورم سخت مالند مفيد است . مفاصل : ماليدنش بر پوست درد نقرس و مفاصل را از بين ببرد . سينه : اگر با آب كشنيز تر و لعاب اسفرزه بر گردن و سينه مالند و بدان غرغره كنند در علاج خناق مفيد است . اندامان غذا : تنقيهء كبد كند ، در علاج يرقان و درد كبد سودمند است . اندامان راننده : ملين است . مرارهء سوخته را\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبيرون آرد . اسهالى بىآزار دهد و حتى براى زنان باردار هم تجويز مىشود و آنها را اسهال مىدهد . بدل :\r\nنيم وزنش ترنجبين ، سه برابر وزنش مويز بىدانه ، يك‌هشتم وزنش برگ سناى شهرى . بعضى عقيده دارند كه به جاى مويز رب شيرين‌بيان بهتر است .\r\n\r\nخس ( كاهو ) :\r\nكاهوى بيابانى در قوت با خشخاش سياه برابر است . مزاج : جالينوس فرمايد : سردى كاهوى كاشتنى زياد نيست و در حدود سردى آب گودالها است و رطوبتش از رطوبت سلق پرمايه‌تر است و از رطوبت پنيرك لطيف‌تر است . گويند رطوبت و خشكى كاهو وسطى ميانهء كلم و سلمك و ( يمانيه ) است . من مىگويم كسى كه گويد كاهو در سوم سرد است بدين معنى است كه غذايش ناپسند و اندك است و اين حكم صحيح نيست . ممكن است در دوم سرد باشد . خاصيت : از آنجا كه در كاهو نه شورى هست و نه گسى ، زدايندگى و گيرندگى و شكم روان كردن و غيره در كاهو نيست . خونى كه از كاهو پديد آيد از خونى كه از ساير سبزيها بدست آيد بهتر است و كاهوى پخته از كاهوى ناپخته غذايىتر است . كاهو در تغيير دادن آب مفيد است . كاهوى ناشسته از شسته بهتر است و كاهوى شسته بادآور است . همچنانكه همهء سبزيها كه شسته شوند بادزا گردند . كاهو زودهضم است و اگر در حين مىگسارى خورند نمىگذارد بسيار مست شوند . و چنان كه گفتيم كاهوى بيابانى با خشخاش سياه هم‌قوت است .\r\nورم : اگر ورم گرم و باد سرخ بسيار بزرگ نباشند ماليدن كاهو در علاج آنها مفيد است . مفاصل :\r\nضمادش درد استخوان را دوا كند . سر : كاهوى كال و در آب جوشيده خواب‌آور است و علاج بيخوابى است و در علاج پرت‌وپلاگويى و آفتاب‌زدگى كه بر سر تأثير مىگذارد و بند آمدن سوراخ بينى مفيد است . چشم : شير كاهوى بيابانى در علاج ( غرب ) مفيد است و قرحه را از قرنيه مىزدايد . شير كاهوى كاشتنى تقريبا حكم شير كاهوى بيابانى دارد و ضمادش علاج رمد گرم است . زياد خوردن كاهو باعث تيرگى چشم شود . سينه : شير را زياد كند . اندامان غذا : از تشنگى و گرمى و التهاب معده خوب است .\r\nكاهوى كاشتنى زودهضم است و با معده سازگار است . كاهو را با سركه خورند اشتهاآور است و خوردن كاهو از يرقان مفيد است . اندامان راننده : تخم كاهو آب پشت را خشك گرداند و آرزوى جماع را فرو نشاند و خوابهاى جنسى را از بين مىبرد و دراين‌باره برگش از تخمش كمتر تأثير دارد . مقدار نيم درهم شير كاهو را با آب خورند ؟ كيموس آبكى را بيرون ريزد . شير كاهوى كاشتنى اگر كاهو بزرگ باشد در كنش به شير كاهوى بيابانى نزديك است . كاهو خودبخود نه شكم بندآور است و نه ملين زيرا نه شورمزگى دارد و نه گسى . زداينده هم نيست ليكن بول را ريزش دهد و كاهوى بيابانى حيض را راه اندازد . زهرها : شير كاهوى بيابانى را بخورند پادزهر رتيل و كژدم است .\r\n\r\nخنّثى :\r\nبرگش همچون برگ گندناى شامى و ساقه‌اش صاف و بر سر ساقه گل است و ثمرش دراز و مستطيل چون بلوط و تندمزه است . مزاج : گرم و خشك است و بعضى گويند سرد و تر است كه باور نمىكنم . خاصيت : خنثى و بويژه بيخش زداينده و گدازنده است . آن را يا بيخ آن را بسوزانند گرم و خشكاننده و زداينده‌تر مىشود و قوتش به قوت فيلگوش پيچيده مىرسد . آرايش : اين گياه و بويژه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nخاكستر بيخش داروى داء الثعلب و داء الحيه مىباشد و اگر خاكسترش را بر بهك مالند و در آفتاب نشينند مفيد آيد . ورم و جوش : بيخش با درد شراب بر ورمهاى غددى نهند مفيد است و دمل را علاج كند .\r\nضمادش با آرد جو ورم گرم نوخاسته را چاره‌ساز است . زخم و قرحه : ضماد بيخش كه با درد شراب باشد در علاج قرحهء چركين و بدخيم نافع است . مفاصل : داروى سستى ماهيچه و درد استخوان است .\r\nسر : افشره‌اش را تنها يا با عسل و شراب و مر مخلوط كنند چرك و ريم را از گوش مىزدايد . و اگر در گوش عكس طرف دندان دردمند چكانند درد دندان تسكين يابد . چشم : افشرهء بيخش به نفع چشم است . نفس‌كش : وزن يك درخمى از اين گياه را با شراب بخورند در علاج پهلودرد و سرفه مفيد است .\r\nبيخش را كه با شراب بر پستان ورم كرده نهند سودمند آيد . اندامان غذا : در علاج يرقان بد نيست .\r\nاندامان راننده : بول و حيض را ريزش دهد . ثمر و گلش را با شرابى خورند مسهل است . بيخش را با درد شراب بر ورم خايه نهند مفيد است . زهرها : خوردن سه درخمى از آن پادزهر نيش حشرات است . اگر ثمر و گلش را با شرابى بخورند از نيش كژدم و هزارپا بسيار مفيد است و مسهل هم هست .\r\n\r\nخولنجان :\r\nتكه‌هايى پيچيده و برنگ سرخ و سياه و تندمزه و خوشبوى و سبك‌وزن و ره‌آورد مملكت چين است . ماسرجويه گويد خولنجان و خسرودارو يكى است . مزاج : در دوم گرم و خشك است . خاصيت :\r\nلطيف و بادشكن است . آرايش : بوى دهن را خوش كند . اندامان غذا : با معده سازگار و خوراك را هضم كند . اندامان راننده : در علاج قولنج و درد گرده نافع و در غريزهء جنسى كمك است و بدل آن به وزنش پوست چوب ميخك است .\r\n\r\nخس الحمار ( گل قاصد ) :\r\nبرگش چون برگ باريك كاهو اما بسيار و مايل به سياهى و كركدار . برگها به ساقه چسبيده‌اند و بيخ را پوشانيده‌اند . بيخش رنگ مايل به سرخى دارد و دست را رنگ مىكند و زمين را سرخ گرداند و در زمينهاى خوب مىرويد و تركيبى از گوهر آبى و خاكى است و خس الحمار همان شنجار است كه آن را شرح داديم . گزينش : زردش قوى است و سفيدش آبى و ناتوان است . مزاج : در اول دوم گرم و خشك است . خاصيت : زداينده و بازكن است و گل خشكيده‌اش در اين زمينه نيرومندتر است . بيخش با تخمش تقريبا هم‌مزاج است و بيخش و بويژه اگر خشك باشد نيرومندتر است . پولس گويد : از ژرفا بيرون مىكشد و حتى پيكان را بيرون آورد . ورم : در علاج هر ورمى كه سخت باشد مفيد است . قرحه : خودش يا آبش كه با مرهم و روغن گل باشد زخم را بهم آرد . مفاصل : برگش با رگهايش ضماد شود ؟ علاج نقرس و اگر با سركه باشد علاج عرق النسا است . سر : افشره‌اش را به بينى كشند سر را تنقيه كند . با عسل مخلوط باشد و داخل دهان را بدان اندايند زخمهاى دهان را شفا دهد .\r\nچشم : خشك آن چشم را از لكه‌هاى بازمانده پاك كند و كلفت شدن طبقات چشم را علاج است . اندامان غذا : كبد را تنقيه كند ، در سركه پرورده‌اش را بخورند يا ضماد نهند علاج سپرز است . اندامان راننده : در ريزش دادن حيض بسيار مؤثر است ، بچهء مرده را بيرون آرد . بچهء زنده را در زهدان مىكشد . در علاج ورم سخت زهدان مفيد است به شرطى كه بردارند يا در آب‌پزش نشينند و در ريزش دادن حيض بىمانند\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاست و از هر دارويى بهتر است . براى ريزش دادن حيض يك مثقال بخورند و يك مثقال بردارند . با مرهم موم و روغن گل تركهاى اطراف پيزى را خوب مىكند .\r\n\r\nخرنوب :\r\nگزينش : بهترش خرنوب شامى خشكيده است . مزاج : خرنوب نبطى از شامى خشك‌تر و سردتر است . خاصيت : خرنوب شامى خشكىدهنده و گيرنده است و ثمرش همين خاصيت دارد و هرچند تا اندازه‌اى شيرين است باز بندآورندهء شكم است . خرنوب نبطى خشك‌تر و خشكاننده‌تر از خرنوب شامى و ترش را مىخورند و خلطش ناپسند و گران است . آرايش : اگر با خرنوب نبطى نارسيده زگيلها را ماساژ دهند و فشار زياد دهند حتما زگيل را از بين مىبرد . سر : آب‌پزش را در دهان گردانند درد دندان تسكين يابد . اندامان غذا : خرنوب تر شامى براى معده بد است و هضم نمىشود خشكش نيز ديرهضم است و به كندى پايين مىآيد . جالينوس فرمايد : ثمر خرنوب را به سرزمينهاى ديگر نمىبرند . خرنوب نبطى در علاج يرقان مفيد است . اندامان راننده : در آب‌پز خرنوب نشستن تقويت معده است . خرنوب ادرارى است و بويژه اگر در افشرهء منعقد شدهء انگور پرورش داده باشند . خرنوب شامى تر شكم را روان كند . خرنوب شامى خشك شكم بند آرد . و در علاج كم‌اشتهايى مفيد است . خرنوب نبطى از ريزش بىانقطاع و زياده از حد حيض مفيد است به شرطى بردارند و بخورند . در علاج پيچش و درد روده و در اسهال نيز مفيد است .\r\n\r\nخزف ( سفال ) :\r\nخاصيت : خشكاننده ، زداينده است و بويژه سفال تنور و لطيف‌ترين سفال متحجرشدهء سرطان دريايى است . آجر با سنباده هم‌مزاج است . آرايش : سفال سرطان دريايى خشكاننده است و لكه‌هاى سياه و كك‌مك را مىزدايد . ورم : سفال را با مرهم موم و روغن گل قاطى مىكنند داروى خنازير است . زخم و قرحه : مرهمى كه با سفال باشد در بهم آوردن زخم مؤثر است و داروى قرحه است و هر خزفى و بويژه خزف سرطان دريايى در علاج گرى نافع است . چشم : سفال چينى را بكوبند و بسايند و با روغن پنبه‌دانه مخلوط كنند ناخنهء مزمن چشم را دواست . سفال سرطان دريايى با نمك معدنى داروى ناخنه است و سفيدى چشمى را كه از خوب شدن قرحه اثرى باشد مىزدايد . مفاصل : سفال تنور را بر پوست مالند علاج نقرس است .\r\n\r\nخفاش ( شب‌پره ) :\r\nچيزى در لانهء خفاش پيدا مىشود كه آن را شيرزق گويند . بعضى عقيده دارند كه شير خشكيدهء شب‌پره است و بعضى گويند شاش شب‌پره است كه بند آمده . مزاج : شيرزق بسيار گرم و زداينده است . آرايش : روغن شب‌پره پستان دوشيزگان را از زياد بزرگ شدن منع مىنمايد . گويند نمىگذارد موى برويد و صحيح نيست . چشم : مغز شب‌پره با عسل در علاج نخستين مرحلهء آب در چشم آمدن مفيد است . خاكسترش ديد را قوى كند . شيرزق در علاج ناخنه و سپيدى مفيد است .\r\n\r\nخانق الذئب ( تاج الملوك ) :\r\nخاصيت : دارويى است كه گرگ و خوك و سگ را خفه كند . بسيار گنداننده\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاست و در بيرون و درون به كار نمىرود . زهرها : گرگها را مىكشد و در فصل قاف بعنوان قاتل الذئب شرحش داديم .\r\n\r\nخانق النمر :\r\nديسقوريدوس گويد : شاخه‌هاى اين گياه باريك و بلند و به زحمت كوبيده مىشوند و برگش شبيه برگ لبلاب و از آن نرمتر و نوك‌تيزتر است و بوى گران دارد و از رطوبتى زرد و لزج شاداب است و ثمرش به نيامك باقلى شبيه و به درازى يك انگشت است و در نيامك تخم ريز و سخت و سياهرنگ قرار دارد . خاصيت : برگ اين گياه با پيه مخلوط كنند و با نان بپزد گرگ و سگ و روباه و پلنگ از اين نان بخورند فورا نيروى خود را از دست مىدهند و مىميرند . نبايد اين دوا را در بيرون و درون تن به كار برد .\r\nزهرها : سم قاتل است . گويند اگر نزديك كژدم كنند كژدم مىميرد .\r\n\r\nخانق الكلب :\r\nاين همان قاتل النمر است كه بحثش آمد .\r\n\r\nخلاف ( بيد بيابانى ) :\r\nبرگش را بردرند شيرهء قوى دهد . خاصيت : ثمر و برگش گيرندهء بىآزارند . به حد كافى مىخشكاند و خاكسترش بسيار خشكاننده است . بيد تر را ضماد كنند خونريزى را بند آرد . برگش را پاره كنند شيره‌اى دهد كه بسيار زداينده و نرم‌كننده است . آرايش : خاكسترش را با سركه بر زگيل مالند برمىكند . زخم و قرحه : بيد بيابانى و بويژه ثمر و برگش ضماد شود زخم ميان استخوان را علاج است .\r\nخاكسترش را با سركه بر پوست اندايند مورچگى را از بين ببرد . سر : شكوفه و آبش مسكن سردردند .\r\nافشرهء برگش در زدودن ريم و چرك گوش بىنظير است . چشم : ثمر و آبش را بر كاسهء چشم ضربت‌خورده گذارند بسيار مفيد است . شيره‌اش براى چشم كم‌سو خوب دارويى است . اندامان غذا :\r\nآبش براى علاج بندآمده‌هاى كبد و بيمارى يرقان مفيد است . اندامان راننده : ثمرش بهم خوردن خون ماهانه را به اعتدال آورد .\r\n\r\nخبازى ( پنيرك ) :\r\nپنيرك از جنس ملوخيا است . گويند پنيرك ملوخياى بيابانى و ملوخيا پنيرك كاشتنى است . نوعى ديگر از پنيرك هست كه آن را ملوخياى جادوان گويند و آن همان گياهى خطمى است . هيچ دور نيست كه بقلة اليهود هم از تيرهء پنيركها باشد و سرخرنگ است . گزينش : پنيرك بيابانى لطيف‌تر و خشك‌تر است . پنيرك كاشتنى كه زياد از حد آبكى است از قوتش كاسته است . مزاج : در اول سرد و تر است . و گفته‌اند پنيرك كاشتنى گرم و خشك است . كسى كه اين را گفته پولس نامى است و به گمانم مقصودش بقله يهوديه بوده كه آن را ملوخيا گويند . خاصيت : نرم‌كننده است و گويند از سرمك لطيف‌تر و از سلق غليظتر است . پنيرك بيابانى از كاشتنى لطيف‌تر و خشك‌تر است . گويند پنيرك كاشتنى كمى گرمىبخش است و چون مرطوب و لزج است زود سرازير مىشود و بويژه اگر با آبكامه و روغن زيتون خورند زودتر به مقصد مىرسد . و در هضم شدن ميانه است . گويند رطوبتش از رطوبت كاهو پرمايه‌تر است . پولس گويد : گيرنده است و پوست مىكند و تحليل برد و آزار نمىرساند و به گمانم مقصودش\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبقله يهوديه باشد . ورم : علاج مورچگى و بادسرخ است . برگ پنيرك بيابانى با زيتون و آب‌پز پنيرك بيابانى داروى سوختگى است كه بر سوخته مالند . پنيرك كاشتنى ورم گرم تازه سربرآورده را فرونشاند و آن را از زياد شدن بازدارد . قرحه : پنيرك را با نمك بخايند و بر ناصور نهند نافع است و بويژه اگر ناصور كوچك باشد و از چشم برآيد . سر : پنيرك و شاش را ضماد كنند و بر قرحهء سر گذارند بسيار مفيد است .\r\nپنيرك را بخايند در علاج زخم دهان خوب است . چشم : برگش را در دهان خايند و با كمى نمك مخلوط كنند ناصور چشم را تنقيه كند و گوشت را بازروياند . سينه : برگ و گل پنيرك هر دو سينه را نرم و شير را زياد كنند و سرفهء ناشى از گرما را علاجند و داروى سرفهء ناشى از خشكى هستند . تخم پنيرك در زدودن زبرى سينه از پنيرك بهتر است . اندامان غذا : پنيرك كاشتنى به زيان معده است و راه‌بندانهاى كبد را مىگشايد . اندامان راننده : گل پنيرك را خورند در علاج قرحهء گرده و آبدان نافع است . گلش را با روغن زيتون و تخم ملوخيا بهم زنند از قرحه و پوست‌اندازى روده مفيد است . اگر از شاخه‌هاى پنيرك كاشتنى آب گيرند يا شربت سازند و بخورند به نفع روده و مثانه است و ملين است و درد روده و مثانه و شكم را دوا كند . آب‌پزش را حقنه كنند يا در آن نشينند سفتى زهدان را نرم كند ، بول را ريزش دهد .\r\nنوعى پنيرك بيابانى هست كه آفتاب‌گردان است . اين نوع مسهلى است كه مواد خام و مراره‌اى را بيرون آورد و شايد به افراط اسهال دهد و خون بيرون آيد . زهرها : ضماد برگش پادزهر نيش زنبور است و بويژه اگر با روغن زيتون باشد . كسى كه سم خورده تخمش را بخورد سم را قى مىكند . و پادزهر نيش رتيل هم هست .\r\n\r\nخمير ( خميرمايه ) :\r\nمزاج : گرم است و خشكى و رطوبتش به نسبت نمك و بوره‌اى زياد و كم مىشود .\r\nخاصيت : به علت نمك و بوره‌اى و مادهء گندمى كه دارد زداينده است . و چون ترش است سردى دهد .\r\nجاذبى است كه مواد را از ژرفاها به روى آرد و تحليل مىبرد . مفاصل : خميرمايه را براى از بين بردن درد پايين پا ضماد مىنهند مفيد است .\r\n\r\nخوخ ( شفتالو ) :\r\nمزاج : در آخر دوم سرد و در اول اول تر است . خاصيت : رطوبتش زود مىگندد . ملين است و كمى گيرندگى دارد . كفيده‌اش گيرنده‌تر است . و از ريزش مواد آبكى جلوگيرى مىكند .\r\nنارسيده‌اش گيرنده است . آرايش : برگش را به تن مالند بوى واجبى را مىزدايد . سر : آب برگش كرمهاى گوش را مىكشد ، روغنش در علاج سردرد نصفى و درد سرد و گرم گوش سودمند است .\r\nاندامان غذا : خوب رسيده‌اش براى معده خوب و اشتهاآور است و بهتر آن است كه قبل از غذا خورند و بر چيزى ديگر نخورند كه خودش فاسد شود و چيزى را فاسد گرداند . كفيده‌اش ديرهضم و بسيار تغذيه است اما غذاى خودش خوب نيست . اندامان راننده : برگش را بر ناف بندند كشندهء كرم شكم است .\r\nخوردن افشرهء شكوفه و برگش داروى كرم است . رسيده‌اش ملين است و نارسيده قبض . بعضى عقيده دارند كه شهوت‌انگيز است . شايد براى تن گرم و خشك چنين باشد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nخطاف ( پرستو ) :\r\nپرنده‌اى است مشهور . سر : ديسقوريدوس گويد : در هنگام افزايش ماه اگر اولين جوجهء پرستو را بگيريم و شكمش را بدريم دو دانه شن مىيابيم كه يكى از آنها به يك‌رنگ و ديگرى رنگارنگ است . اگر آن دو دانه شن را برچينيم و نگذاريم بر زمين بيفتند و هر دو را در يك تكه پوست گوساله يا گوزن بپيچيم و دقت كنيم كه خاك‌آلود نشوند و اين حرز را بر بازوى كسى كه عقلش پارسنگ برمىدارد ( درهم‌برهم است ) ، يا صرع دارد ببنديم يا به گردنش آويزان كنيم بسيار فايده دارد . و بسيار بار اين حكايت را شنيده بودم كه صرع را به كلى شفا دهد . خودم هم آزمايش كردم . چشم : خوردن گوشت پرستو تقويت ديد كند و در بعضى حالات رطوبت بر چين و تنقيه‌كننده است . اگر پرستوى مادر را با جوجه بسوزانند و سوخته را بسايند و در شيشه كنند و يك مثقال با عسل خورند ، يا يك مثقالش كه با عسل مخلوط شده از آن در چشم كشند براى چشم و علاجات چشم سودمند است . گويند : مغز پرستو - همچنين مغز شب‌پره - اگر با عسل مخلوط باشد و در چشم كشند از فرود آمدن آب در مرحله اول جلوگيرى كند . نفس : كام را به خاكسترش بيندايند از خناق مفيد است . پرستو را نمك‌سود كنند و بخشكانند و از خشكيده‌اش وزن يك درخمى با آب بخورند سرفه و آماس زبان كوچك و لوزتين را علاج است . اطباء گويند : اگر آشيانهء پرستو را در آب حل كنند و بپالايند و بخورند زايمان را سهل گرداند .\r\n\r\nخل ( سركه ) :\r\nمزاج : سركه تركيبى از گوهر گرم و گوهر سرد است كه هر دو لطيفند و سردى در آن چيرگى دارد . سركه تا تندتر باشد گرميش بيشتر است . و اگر تندى ندارد سرد و تر است . و پختن از سردىاش مىكاهد . خاصيت : بسيار خشكاننده است . ريزش مواد ناجور را به درون راه نمىدهد .\r\nنرم‌كننده و تكه‌كننده است . در حالات خونريزى سركه مىخورند و بر جاى خون برآمدن مىپاشند منع خونريزى كند . سركه از آماس جلوگير است هرجا باشد . سركه كمك هضم است . ضد بلغم است ، بنفع آنها است كه مزاج صفرايى دارند و به زيان سودائيان است . آرايش : بازدارندهء آماس است . سرايت ( غانغرينا ) را خنثى كند ، شفاى بادسرخ است چه بخورند چه بمالند . ورم را از زياد شدن منع كند . داروى كژدمه است . علاج مورچگى و جمره است و بر پوست مالند نمىگذارد مورچگى و جمره سبب آماس شوند . زخم و قرحه : پشم را از سركه تر كنند و بر زخم نهند ورم نمىكند . سرايت قرحهء واگير و گرى و قوبا را از بين مىبرد . در علاج سوختگى از هر چيزى زوداثرتر است . مفاصل : براى عصب خوب نيست .\r\nسركه و گوگرد را بر نقرس مالند مفيد است . سر : سركه را با روغن زيتون يا روغن گل مخلوط كنند و خوب بهم بزنند و پشم ناشسته را بدان تر كنند و بر سر گذارند سردرد گرم تسكين يابد . سركه لثه را تقويت كند خوردنى يا ماليدنى براى لثه خوب است . و بويژه اگر سركه با زاج بلورى حل شده باشد و در دهان گردانند علاوه بر تقويت لثه دندان لق را محكم كند و خون از لثه آمدن را علاج است . بخار سركه حس شنوايى را تقويت كند و كم‌شنوايى را از بين مىبرد . راه‌بندان پالايشگاه را مىگشايد و صداهاى گوش را مىخواباند . چشم : سركه و عسل را بر لكه‌هاى بدرنگ زير چشم مالند مفيد است و بسيار سركه خوردن ديد را ناتوان كند . سينه : بنفع زبان كوچك است . در گلو گردانيدن سركه مانع سرازير شدن خلط به گلو مىشود . علاج افتادن زبان كوچك است . نوشيدن سركه گرم كرده در علاج سرفهء مزمن ،\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nبلندنفسى ، زالو بسيار مفيد است . اندامان غذا : با معدهء گرم و تر سازگار است . اشتهاآور و كمك هضم است . معده را دباغ دهد . بخار سركه استسقا را تحليل مىبرد . اما هميشه خوردنش ممكن است سبب استسقا شود . اندامان راننده : زهدان را خنك كند . با سركهء گرم كرده و نمك حقنه كنند قرحهء واگير روده را علاج است اما بايد قبلا حقنهء نرم به عمل آيد و ليونت شكم حاصل شود . زهرها : بر جاى نيش حشرات ريزند مفيد آيد . براى دفع گزند افيون و شوكران بخورند مفيد است . سركه‌اى را كه از انگور وحشى مىگيرند با نمك از گزيدهء سگ هار و غيره نافع است . در هر مسموم شدنى خوردن سركهء گرم كرده سودمند است .\r\n\r\nخنافس ( سوسك )\r\nسوسك را خشك كنند و بسايند از درد گوش مفيد است . سوسك را در روغن زيتون بجوشانند آن روغن را در گوشى دردمند چكانند درد بر طرف شود .\r\n\r\nخبز ( نان ) :\r\nگزينش : اختيار نان به ترتيب اولويت :\r\n1 - نان پاك و بىآلايش كه خميرش بسيار خوب بهم زده و متماسك و تخمير شده باشد ، در تنور كاملا برشته شود ، مدتى بر پختنش بگذرد گرمى تنورىاش نماند و بدون هيچ نان خورشى بتوان آن را خورد .\r\nنان گرم براى مزاج مرغوب نيست .\r\n2 - دوم نان تافتونى است - نان تنور ازاين‌رو از تافتونى بهتر است كه نان تنور از هر دو سوى برشته مىشود .\r\n3 - نان سنگك از آن دو كمتر ارزش دارد . زيرا رويه‌اش برشته و لايه‌اش خام مىماند نان ستبر بهتر از نان تنك است و تا بىآلايش‌تر بهتر و حتما بايد تخمير شود و بگذارند تا برسد و بايد خميرش به حد كافى بهم زده شود بطورى كه به هيچ وجه از هم نگسلد و نمك‌زده شود . نان شسته خوب نيست غذاى كم مىدهد اما با مزاج گرم‌مزاجان سازگار است . و نان شسته نه بندآمدنىها را ببار آرد و نه گرمى را مىافزايد . دستور شستن نان بدين قرار است :\r\nنان پخته‌شده را مىآرند مغزش را بيرون مىآورند و در آب گرم مىخيسانند و بعدا آبى كه بالا آمده است و از نان زياد است ريخته مىشود و آب تازه بر آن مىريزند تا قوت خمير ترش و غيره از بين مىرود و به منتهاى بادكردگى مىرسد . خاصيت : نان ميده از نانهاى ديگر غذايش بهتر و بيشتر است ليكن از نانهاى ديگر ديرهضم‌تر است . نان سفيد بدون سپوس تقريبا با نان ميده هم حالت است . نان گندم ناشسته و سبوس نگرفته كه آن را نان خشكار نامند زودهضم است . اما غذايش كمتر و ناپسندتر از ميده و نان سفيد است . نانى كه بسيار برشته نباشد و نانى كه خمير ترشش كمتر باشد غذايش بيشتر است اما غذاى لزج و بندآورنده مىدهد و تنها براى ورزشكاران خوب است . نان سنگك از اين قبيل است . كمتر تصادف مىكند كه مغزش برشتهء صحيح باشد . نان شسته بند آوردن ندارد اما كم‌غذا است .\r\nنان كم‌برشته و سبك‌وزن و نان گندم كم‌مايه و لاغر مغز حكمش حكم خشكار است . نان روغنى خلط غليظ بوجود مىآورد . ريزه و نان خردشده در تريد درنگ هضم مىشود و بهترش آنكه با روغن بادام\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمخلوط شود و بايد نان خردشدهء تريدى را در سايه خشك كنند . نانى كه شير در آن به كار مىبرند غذاى بسيار دهد ، دير به معده مىرسد . و بند آورد . ضمادى كه از نان سازند چون نمك دارد بهتر از ضماد گندم كوبيده است . آرايش : نانى كه از گندم تازه باشد زود انسان را فربه كند . ورم و جوش : نان گندم با عسلاب و افشره‌هاى سازگار كه نرمىبخش و خنك‌كننده مىشود در علاج ورم گرم مفيد است . زخم و قرحه : نان را با آب و نمك مخلوط كنند و قوبا را بدان ماساژ دهند سودمند است . اندامان غذا : نان گرم از گرمىاى كه دارد تشنگىآور است . و از رطوبت بخارىاش در معده بالا آيد و هم بدين علت است كه زود سير گرداند . نان گرم به كندى سرازير مىشود و زودتر از غير خود هضم مىشود . اندامان راننده :\r\nنان خشكار ملين است . نان آرد سفيد قبض است . نان تخمير شده ملين و نان فطير قبض است . نان سنگك از قبضها است . نان كهنه و خشكيده قبض است مگر اينكه با چيز ديگرى باشد . نان روغنى قبض است . نان تنك از نان كلفت قبض‌تر است .\r\n\r\nخبث ( چرك ، آلياژ ) :\r\nگزينش : در ميان چركهاى آلياژ چرك آهن در خشكانيدن از همه قويتر است .\r\nمزاج : چرك آهن در سوم خشك است ، چرك مس تقريبا هم‌مزاج او است . ساير چركها كمتر گرمند .\r\nخاصيت : همه مىخشكانند و خشكانيدن چرك آهن از همه مؤثرتر است . ورم : چرك آهن ورم‌هاى گرم را فرو نشاند . قرحه : چرك نقره داروى گرى و سعفه است . قرحه را بهم آرد . خونريزى ناصور را قطع كند . چشم : چرك آهن علاج زبرى پلك است . چرك سرب در علاج قرحهء چشم كار مردارسنگ را مىكند . اندامان غذا : چرك آهن معده را توان بخشد . زائده را از معده برچيند و سستى معده را از بين ببرد . و شرط آن است كه چرك آهن را در شراب انگورى كهنه يا در شراب سياه و پرمايه ريزند و بخورند . اندامان راننده : چرك آهن و بويژه اگر با ( نبيذ ) شراب انگورى كهنه مخلوط باشد خونريزى بواسير را قطع كند ، مانع باردارى است ، خونريزى حيض را بند آرد . و در اين‌باره بسيار مؤثر است . بول را ريزش دهد ، چرك آهن را بر مقعد مالند مقعد محكم شود . چرك آهن را با اسكنجبين خورند تأثير داروى موسوم به ( فرنيطس ) را از بين مىبرد .\r\n\r\nخاليدونيون :\r\nبعضى گويند عبارت از رگهايى است كه ماميران نام دارد و بعضى گويند قسم كوچكش ماميران و قسم بزرگش زردچوبه است . خاصيت : نوعى كوچك از اين دارو هست كه گرم و قرحه‌آور است . ورم : با شراب بر مورچگى مالند نافع است . قرحه : قسم كوچكش گرى را ريشه‌كن كند . سر :\r\nبيخش را بخايند درد دندان تسكين يابد . چشم : افشره‌اش را چندان بر اخگر بجوشانند تا نيمه شود ديد را قوى كند . گاهى كه جوجهء پرستو كور مىشود مادر اين گياه را براى او مىبرد و روشنايى بازيابد - و بدين علت آن را خطّافى نام نهاده‌اند - بزرگى پروردگارى را سزاست هر چيزى را كه بوجود آورده رهنمونى كرده است .\r\n\r\nخمسة اوراق ( پنج برگ ) :\r\nاين همان ( قنطافلون ) است . خاصيت : مىخشكاند اما نه تند است و نه تيز و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nنه گزنده . بر جاى خونريزى نهند خون بند آيد . ورم و جوش : بر ورم داخلى و خنازير و سفتيهاى بلغمى و كژدمه گذارند مفيد آيد . آب‌پز بيخش داروى قرحهء واگير است . با سركه بپزند علاج مورچگى و جمره و كژدمه و گرى است . مفاصل : درد مفاصل و لغزش مفاصل و عرق النسا را علاج است كه بخورند يا ضماد كنند . سر : آب‌پز بيخش را در دهان گردانند درد دندان تسكين يابد ، زخم دهان خوب شود . برگش را با شراب بياميزند و سى روز بخورند سردرد از بين مىرود . نفس و سينه : آب‌پزش را در گلو گردانند زبرى گلو از بين مىرود . افشرهء بيخش درد شش را دوا كند . اندامان غذا : اگر چند روزى افشرهء بيخش را با نمك و عسل هر روز سه ( قواثوث ) بخورند علاج يرقان و درد كبد است . اندامان راننده : بيخ و آب‌پز بيخش از اسهال و قرحهء روده و بواسير مفيد است . تبها : برگش را با ( ادرومالى ) يا با شراب خورند تب سه اندر ميان و تب نوبه را از بين ببرد . زهرها : افشرهء بيخش سم قاتل است .\r\n\r\nخندروس ( بلال ) :\r\nاين همان گندم رومى است . مزاج : غذايش از گندم كمتر و سردتر است و با اين‌همه پرمايه و پرتوان و خوب است .\r\n\r\nخامالاون « 1 » :\r\nخاصيت : به هيچ وجه تناولى نيست . فقط استعمال خارجى دارد - زداينده است و ضمادش ورم را نرم گرداند . آرايش : بر بهك مالند مفيد است . قرحه : ضمادش در علاج قرحهء خوره زده مفيد و بر گرى و قوبا مالند سودمند است . اندامان غذا : بيمار استسقايى اگر يك ( اكسوب ) از بيخ نوع سفيدش خورد سود بيند . اندامان راننده : بيخ نوع سفيدش داروى كرم است . زهرها : سياهش سم است .\r\n\r\nخرء ( مدفوع ) :\r\nدر فصل زاء كه بحث زبل آمد خاصيت مدفوعها بيان شد . خاصيت : هر مدفوعى گرمكن و خشكاننده و تحليل‌برنده است .\r\n\r\nخراطين ( كرم سرخ ) :\r\nمزاج : به نظر من بايد گرم باشد . قرحه : زخم عصب را با ضماد كوبيدهء كرم سرخ زمين ببندند و تا سه روز باز نكنند بسيار سودمند است . سر : با پيه غاز بپزد داروى درد گوش است .\r\nو با روغن زيتون باشد و در طرف مخالف دندان دردمند چكانند درد دندان تسكين يابد . غذا : با شراب سياه و پرمايه خورند يرقان را شفا دهد . اندامان راننده : كرم را خوب بكوبند و با شراب سياه و غليظ بخورند در ريزش دادن بول و برانداختن سنگ بسيار مفيد است .\r\n\r\nخيربوا « 2 » :\r\nدانه‌هاى كوچك مانند دانه‌هاى قاقلهء كوچك و ره‌آورد سفاله است . مزاج : در سوم گرم و خشك\r\n\r\n\r\n","description":"","footnote":"\r\n( 1 ) - خامالاون در معين به معنى مازريون آمده . و در تحفه گويد گياه اشخيص است . در فصل ميم مازريون بتفصيل ذكر شده و معلوم مىشود كه خامالاون مازريون نيست و اشخيص درست است .\r\n( 2 ) - خيربوا - شيخ الرئيس فرمايد از قاقله لطيف‌تر است . تحفه گويد قاقله است . معين گويد هل معمولى است . درصورتىكه در اين كتاب جداگانه : هل بوا - قاقله ، خيربوا - حماما كه آن را هل معنى كرده‌اند آمده است ؟ ؟\r\n","page_name":" 349 ","page_number":349},
  {"content":"\r\n\r\nاست . خاصيت : هم‌قوت ميخك است ، مىزدايد و نرم كند و از قاقله لطيف‌تر است . اندامان غذا : براى معده و كبد سرد خوب است و از قاقله با معده ناسازگارتر است . و مانع قى كردن مىشود .\r\nخروع ( كرچك ) : ديسقوريدوس گويد : بعضى آن را ( قراوطيا ) گويند كه به معنى كنه است و دانهء كرچك به كنه شباهت دارد . درختش كوچك و به اندازهء درخت كوچك انجير است . برگهايش به برگ چنار ماند و از آن بزرگتر و صافتر و تيره‌رنگ‌تر است . ساقه و شاخه‌هايش توخالى مانند نى ، ثمرش خوشه‌اى و زبر .\r\nاگر پوست ثمر را بكنى دانه‌هاى كنه مانند پديد آيند و روغن موسوم به ( اقنس ) را كه همان روغن كرچك است از دانهء كرچك گيرند . روغن كرچك به كار خوراك نمىآيد در چراغ به كار مىبرند و با بعضى پماد و داروها مخلوط مىكنند . اگر سى دانه كرچك را بكوبند و بسايند و تناول نمايند اسهال آرد و بلغم را بيرون آورد . خاصيت : دمشقى گويد : كرچك تحليل‌برنده و ملين است و روغنش از روغن زيتون ساده لطيفتر و لطافت‌بخش‌تر است . آرايش : كوبيدهء كرچك زگيل را بركند و لكه‌هاى سياه را مىزدايد . ورم : برگ كرچك را بكوبند و با آرد جو مخلوط كنند ورم بلغمى را فرونشاند . قرحه : روغن كرچك داروى قرحهء تر و گرى است . اندامان غذا : اگر سى دانه كرچك را بسايند و بخورند معده را بسيار سست گرداند و در نتيجه استفراغ را برانگيزد و دل بهم مىخورد . سينه : تنها يا با سركه بر پستان نهند ورم پستان فرونشيند .\r\nاندامان راننده : كرچك دانه را بكوبند و بسايند و بخورند بلغم و مراره و كرم را بيرون راند .\r\nخمر : همان شراب است كه گفتيم قهوه هم ناميده مىشود و در فصل شين از آن پرداختيم .\r\nدر اينجا حرف خاء تمام شد و داروهاى اين فصل به سى و هفت رسيد .\r\n\r\nفصل بيست و پنجم حرف ( ذ )\r\n\r\nذهب ( طلا ) :\r\nگوهرى گرانبهاست . مزاج : لطيف و معتدل است . خاصيت : سونش طلا در داروهاى سودايى داخل است . بهترين و زوداثرترين داغ آن است كه بوسيلهء طلا باشد . آرايش : در دهان نگه دارند بوى گند دهان را از بين مىبرد . سونش طلا در داروهاى ماليدنى و تناولى كه در علاج داء الثعلب و داء الحيه به كار مىبرند وارد است . چشم : به چشم كشند ديد را نيرو بخشد . سينه : در علاج تپش و درد قلب و ( حديث النفس - تازه‌نفس ؟ ) بسيار مفيد است .\r\n\r\nذريره :\r\nدر فصل قاف كه قصب الذريره - نىذريره - آمد آن را هم شرح داده‌ايم . ليكن در اينجا قسمتى\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nديگر از خاصيت آن را ذكر خواهيم كرد . قرحه : گويند ذريره كه با روغن گل و سركه باشد بهترين علاج سوختگى است . اندامان غذا : در علاج ورم معده و روده و كبد و استسقا سودمند است .\r\n\r\nذنب الخيل ( دم اسب - شنگ چمنى ) :\r\nگياهى است در گودال و كندكها رويد . شاخه‌هاى توخالى و زبر و سخت و گرهدار و مايل به سرخرنگى دارد و گره از هم نزديكند و از هر گرهى برگهاى به شباهت برگ فريزبويا بيرون آمده كه باريك و بسيار و درهم آمده‌اند و به نزديك‌ترين درخت و بوته مىچسبد و از هر طرفى آويزان مىشود تو گويى دم‌اسب است و بيخ سخت هم دارد . مزاج : در اول سرد و در دوم خشك است . خاصيت : گياه و بويژه افشره‌اش گيرنده و بسيار خشكاننده و بىآزار و در بند آمدن نزيف بسيار فعال است . زخم و قرحه : در شفا دادن قرحه و زخم شگفت‌آور است و اگر در زخم عصبى هم باشد آن را نيز شفا دهد . مفاصل : ضماد يا ماليدنىاش گسستگى وسطهاى ماهيچه را دوا كند و در علاج بادكردگى روده مفيد است . اندامان غذا : در علاج ورم معده و كبد و استسقا مفيد است .\r\n\r\nذراريح ( آلاكلنگ ) :\r\nجانورى است به سوسك مىماند ليكن سرخ‌رنگ است و هرآنچه در گندم‌زار مىزيد از ساير انواعش مؤثرتر است . دستور استفاده از آلاكلنگ به قرار زير است :\r\nآلاكلنگ را مىگيرند و در آوندى سفالين مىاندازند و با وصله كتانى تنك و پاكيزه سر آوند را مىبندند و آوند را واژگون مىكنند و سر آوند را بر بخار سركهء شراب بسيار پرمايه نگاه مىدارند تا آلاكلنگ مىميرد . و بعد از آنكه مرد آن را با نخ كتانى مىبندند و نگاه مىدارند . گزينش : از همه انواعش مؤثرتر آن است كه در بالهايش در پهنا خط زرد باشد و رنگارنگ باشد و به اندازهء سوسك بزرگ باشد - اما آن نوعى كه يك‌رنگ است كنش ضعيف دارد . مزاج : بعضى گفته‌اند بسيار گرم است . و بعضى عقيده دارند كه در دوم گرم و خشك است و گفتهء اولى درست‌تر است . خاصيت : بسيار تند و تيز و گنداننده و سوزنده است .\r\nآرايش : بر زگيل مالند زگيل را بركند ، با موم و روغن گل بر ناخن مالند سفيدى ناخن را مىزدايد . ناخنى كه بايد كنده شود آلاكلنگ هرچه زودتر اين كار را انجام مىدهد كه آن را ضماد گذارند . با سركه بر پوست مالند بهك و برص را مىزدايد . آلاكلنگ را در روغن زيتون بجوشانند ، تا پرمايه مىشود . يا آلاكلنگ را خرد كنند و بسايند و گردش را با خردل قاطى كنند و بر پوست مالند موى را باز روياند . ورم : بر ورم سرطانى مالند آن را تحليل مىبرد . قرحه : بر پوست مالند داروى گرى و قوبا است . چشم : گويند در زدودن ناخنهء چشم بسيار خوب است . اندامان راننده : كمكى از آلاكلنگ در ريزش دادن بول بسيار نافع است و در علاج استسقا هم مفيد است . كمكى از آن را با داروهاى ادرارى بياميزند بول و حيض را ريزش دهد و زيانى نمىرساند و بچه را مىاندازد . بعضى عقيده دارند كسى كه درد مثانه دارد و علاج‌پذير نيست اگر يك دانه آلاكلنگ بخورد شفا يابد . و اگر سه ( طسوج ) از آن تناول شود مجراى بول را زخمى مىنمايد . جالينوس فرمايد : هر بدنى مادهء تند در بر دارد و چون آلاكلنگ به بدن مىرسد آن ماده را بسوى خود جذب مىنمايد و به مجراى بول مىرساند و ازاين‌رو مجراى بول زخمى مىشود . زهرها : بعضى عقيده دارند كسى كه از تناول آلاكلنگ مسموم شود بال و پاى آن را بخورد دفع گزند سميت كند . و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nگويند كسى كه يك مثقال آلاكلنگ خورد ؟ تنش مىآماسد و خون مىشاشد و همان روز مىميرد .\r\n\r\nذباب ( مگس ) :\r\nعيسى مىگويد : من بارها تجربه كرده‌ام كه جاى نيش كژدم را با مگس ماساژ داده‌ام بسيار علاج خوبى است .\r\n\r\nذئب ( گرگ ) :\r\nگفته شد كه مدفوع گرگ در علاج قولنج معركه مىكند .\r\nدر اينجا حرف ذال پايان يافت و داروها شش بودند .\r\n\r\nفصل بيست و ششم حرف ( ض )\r\n\r\nضرو ( حسن‌لبه ) :\r\nدرختش مشهور . و ربّش همان صمغ است كه از مكه مىآورند و به صمغ مكّى مشهور شده است . و به صمغ كمكام هم ناميده مىشود . مزاج : در سوم گرم و در اول تر است . خاصيت :\r\nزداينده ، گدازنده است . جاذبى است كه از ژرفا بيرون مىكشد . صمغش هم‌قوت لادن است و از خوشبويى يكى از عطريات زنان حلب شده است . سر : صمغش در علاج رطوبتهاى ناباب دهان و زخم دهان بسيار سودمند است . اندامان راننده : قبوضيت دارد .\r\n\r\nضيمران ( ريحان ) :\r\nگويند اين همان شاهسفرم حماحم است . مزاج : ابن ماسويه گويد : گرم و در دوم خشك است . بسيارى از اطباء گفته‌اند سرد است و به گرمىداران آزارى نمىرساند زيرا چندان گرم نيست ، و در درجهء اول سرد است . راست‌خواهى تركيبى از گرما و سرما دارد و ممكن است سرما چيره‌تر باشد . خاصيت : براى گرمىداران و بويژه اگر گلاب بر آن پاشند مفيد است . قرحه : بر سوختگى نهند سودمند است . سر : در علاج زخم دهان مؤثر و راه‌بندانهاى مغز را مىگشايد . اندامان راننده : تخمش را در روغن بپزند و با روغن گل مخلوط كنند و با آب سرد خورند علاج اسهال مزمن است .\r\n\r\nضرع ( پستان ) :\r\nمزاج : عصبى بزرگ در آن است و بدين علت سرد و خشك است . اندامان غذا : غذاى پستانى كه پر از شير باشد همين‌كه هضم شود تقريبا غذاى گوشت مىدهد . شيردار بهتر از بىشير است .\r\nپستان را با ديك‌افزارها خورند زود سرازير مىشود . غذايى كه از پستان حيوان خوب گوشت بدست مىآيد خودش خوب و خلطش پرمايه و توان‌بخش و خوب است .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nضفدع ( غوك ) :\r\nخاصيت : خاكستر غوك خونريزى را بند آرد . آرايش : گويند اگر غوك را با روغن زيتون و نمك بپزند و بخورند پادزهر جذام و همه نيشها است . ورم : سوپ غوك را بر ورم وترها ريزند مفيد است . سر : گويند اگر آب‌پز غوك رودخانه را در دهان گردانند درد دندان آرام شود . ليكن شايد زيانهايى داشته باشد . گوشت و بويژه پيه غوك دندان كشيدن را آسان كند . به عقيدهء من غوك باغى و ميان درختها اين تأثير را دارد . زيرا اين جنس خوك را طبيبان بسيار ستوده‌اند . عوام از تجربيات خودشان گويند : اگر حيوانات در هنگام چرا دندان بر غوك نهند دندانشان مىافتد . زهرها : كسى كه غوك يا خون غوك خورد تنش مىآماسد و رنگ تنش زرد تيره مىشود و آب پشت مىپراند تا مىميرد . گويند اگر با روغن زيتون و نمك بپزد پادزهر جذام و حشرات موذى است .\r\n\r\nضأن ( گوسفند ) :\r\nخاصيت : زهره‌اش با زهرهء گاو ماده هم‌نيرو است .\r\n\r\nضب ( سوسمار ) :\r\nبه وزغ شبيه است و تقريبا قوت و كنش آن را دارد اما وزغ نيست و سوسمار در صحراى عرب بسيار است . آرايش : پشكش را بر پوست مالند لكه‌هاى سياه و كك‌مك را مىزدايد .\r\nچشم : پشكش در علاج سفيدى چشم و آب به چشم آمدن مفيد است .\r\n\r\nضبع ( كفتار ) :\r\nبراى استفادهء دارويى در علاج نقرس و درد مفاصل راجع به كفتار به تفصيل در كتاب سوم ذكر كرده‌ايم و بهتر آن است بدانجا مراجعه كنند و در اينجا نيازى به تكرار نيست .\r\nدر اينجا حرف ضاد پايان يافت و داروهاى اين فصل به هفت دارو رسيد .\r\n\r\nفصل بيست و هفتم : حرف ( ظ )\r\n\r\nظليم ( شترمرغ نر ) :\r\nدر فصل نون كه از نعام ( شترمرغ ) ياد كرديم نرش هم بحث شد .\r\n\r\nظلف ( سم ) :\r\nكه مشهور است . آرايش : خاكستر سم بز را با سركه يا با شراب مخلوط كنند و بر داء الثعلب مالند بسيار نفع دارد .\r\nدر اينجا به فصل ظاء خاتمه مىدهيم و بيشتر از دو دارو ذكر نشد .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nفصل بيست و هشتم حرف ( غ )\r\n\r\nغبيراء ( سنجد ) :\r\nمزاج : در اول سرد و در آخر دوم خشك است . خاصيت : هر خونريزى را بند آرد .\r\nصفرايى را برمىكند كه به اندرون مىريزد . اگر مزهء شراب شود به كندى مست مىشوند . سنجد از زالزالك كمتر گيرنده و قبض است . سينه : در علاج سرفهء گرم مفيد است . اندامان غذا : از استفراغ جلوگير است . اندامان راننده : در علاج پوست‌اندازى روده كه ناشى از صفرا باشد نافع است ، بندآورندهء شكم است و مانع قى كردن است و شاشيدن را زياد كند . سنجد هم همانند زالزالك قبض است و از بول جلوگيرى نمىكند . ليكن زالزالك از سنجد قبض‌تر است .\r\n\r\nغاريقون ( قارچ درختى ) :\r\nديسقوريدوس گويد : نر و ماده دارد و بعضى از اين تيره شبيه بيخ انگدان است و رويه‌اش به اين سفتى نيست . بعضى گويند : در درختهاى پوسيده كه علامت گنديدگى درخت است پيدا مىشود . از مزه‌اش احساس گرمى و تندى و گيرندگى مىشود . گوهرش تركيبى از آب و هوا و خاك لطيف است . تفاوت ميان نر و ماده‌اش اين است كه در لايه‌هاى قسم ماده طبقاتى مستقيم موجود است . و قسم نرش گرد و بىطبقات است و يكپارچه است . و هر دو قسم هم‌مزاجند . در نخستين مرحلهء پيدايش اگر آن را بچشند نوعى شيرينى دارد و بعدا به تدريج شيرينى را از دست مىدهد و بنوعى تلخى تبديل مىشود . كسى كه غاريقون را به منظور دارويى تجويز مىنمايد بايد قبل از هر چيز توان و عمر و روش و عادات و محيط زيست بيمار را در نظر گيرد و برحسب زياد و كمى حالت بيمارى حساب كند . گزينش : خوبش آن است كه صاف و سفيد و زودشكن و متراكم و كنارصاف باشد و با تلخيش مزهء نوعى شيرينى بدهد . تركيده و از هم پاشيده‌اش نر باشد يا ماده خوب نيست و نوع سفت و سياه‌رنگش بسيار بد است . مزاج : در اول گرم و در دوم خشك است . خاصيت : تحليل‌برنده ، تكه‌كنندهء خلط پرمايه ، بازكن راه‌بندانها ، نرمىبخش . بعضى گويند : مزه‌اش نخست مثل شيرينى و بعدا تلخ است و گيرندگى هم دارد . ورم : در علاج هر ورمى مفيد است . مفاصل : با اسكنجبين خورند در علاج عرق النسا مفيد است ، عصب را از زائده‌ها پاك مىكند . براى مداواى سستى ماهيچه ، درد افتادن ، و تنقيهء عصب سه قيراطش كافى است . و اگر بيمار تب داشته باشد با عسلاب يا شربت گل خورند بهتر است . سر : مغز را مىپالايد و در علاج صرع سودمند است . سينه : يك درخمى از آن را با شراب سياه و پرمايه خورند علاج برنشيت و قرحهء شش است . و اگر مقدار سه ( اونولوس ) با آب خورند در خون برآوردن از سينه مفيد است .\r\nاندامان غذا : داروى يرقان است ، با اسكنجبين خورند ورم طحال را فرونشاند . اگر آن را تنها بخايند يا ببلعند درد معده را دوا كند و آروغ ترش را از بين ببرد . خوردن يك درخمى از آن درد كبد را دواست .\r\nاندامان راننده : خوردن يك درخمى تا دو درخمى و بويژه كه با عسلاب باشد انواع خلط پرمايهء سودايى و بلغمى را بيرون آورد . اگر يك درخمى از آن با داروهاى مسهل باشد دارو را تا منتهاى اندامان تن بدرقه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمىكند و كمك اسهال است و بول و حيض را ريزش دهد و درد گرده را مسكن است و از خفگى زهدان نافع است . تبها : در علاج تب‌لرزه و تبهاى كهنه مفيد است . يك مثقال از آن را با شرابى بخورند كرم را از بين مىبرد و تب‌لرزه را منتفى مىكند . زهرها : بر جاى نيش حشرات گذارند مفيد است . اما اگر تا دو درخمى از آن با شرابى بخورند در اين زمينه پادزهرى بسيار سودمند است . بر جاى نيش حشرات سامه‌اى كه سم سرد دارند بگذارند سود بينند .\r\n\r\nغار :\r\nثمر غار به شكل فندق كوچك است . پوستى سياه و نازك دارد كه با فشار انگشت دونيمه مىشود و دانهء سياه در آن است كه به رنگ زرد مىزند و خوشمزه و خوش‌بو است . برگ غار شبيه برگ آس و از آن بزرگتر است . و ثمرش سرخرنگ است و در كوهساران و بلنديها رويد و قوت داروئيش در ثمر و برگ او است . مزاج : دانه‌اش گرم و پوست ثمرش كمتر گرم است و عموما در دوم گرم و خشك است .\r\nخاصيت : در همه اجزايش گرمى هست . برگ از دانه گرمتر و گرمىزاتر و خشكاننده‌تر است . دانه‌اش سستىآور است . در گرمى و خشكى اليافش از هر جزيى ناتوان‌تر است . روغن غار از روغن گردو گرمتر است . آرايش : با شرابى بر بهك مالند مفيد است . ورم و جوش : با نان و قاوت بخيسانند و بر ورم گرم نهند سودمند است . مفاصل : همه اجزايش در علاج درد عصب مفيد است . روغنش خستگى را در مىكند . سر : غار و روغن غار علاج سردرد است . روغن غار درد سرد گوش را دوا كند ، شنوايى را بازگرداند . صداهاى گوش را مىخواباند ، نزله‌ها را قطع كند . سينه : با شراب سياه يا با عسل بخورند علاج تنگ‌نفسى و بلندنفسى ( نفس الانتصاب ) است و شش را از زائده‌هاى رطوبى حفظ مىنمايد . غار و بويژه دانه‌اش را با عسل بليسند در علاج زخم شش و بلندنفسى مفيد آيد . اندامان غذا : روغن غار با شراب ريحانى تناول شود ، يا پوست آن با شراب ريحانى باشد درد كبد را دوا كند . اما روغن و دانهء غار معده را سستى دهند و سبب استفراغ مىشوند . اندامان راننده : روغن غار دل بهم آرد و قىانگيز است ، بول و حيض را ريزش دهد . آب‌پز برگ غار را بخورند يا در آن نشينند در علاج درد آبدان و زهدان مفيد است . دو درهم از آن را با عسلاب يا اسكنجبين بخورند داروى اسهال است . خوردن يك درخمى از پوست غار سنگ را خرد مىكند . خوردن نه قيراط كه تلخى بسيار دارد و از تلخيهاى ديگر تلخ‌تر است بچه را در زهدان مىميراند . دانهء غار هم در خرد كردن سنگ مؤثر است . تبها : روغنش را بر تن مالند از لرزه جلوگير است . زهرها : با شراب خورند پادزهر نيش كژدم است . سبزش را بر جاى نيش هر زنبورى نهند مفيد است . غار عموما براى هر حالتى از حالات مسموم شدن خوب است . جانشين : بدلش برگ سوسنبر است .\r\n\r\nغافت ( مشكانيه ) :\r\nاز گياهان خاردار و برگش به برگ شاهدانه يا برگ ( قنطافلون ) شبيه است و گلش چون گل نيلوفر است و گل و افشرهء گلش ارزش دارويى دارد . مزاج : در اول گرم و در دوم خشك است . خاصيت : لطيف ، تكه‌كننده ، زداينده است . كمى گيرندگى و گسى دارد و بسيار تلخ است و در تلخ‌مزگى با الوا برابر است . جذب‌كننده نيست و گرمى آشكار در آن پيدا نيست . آرايش : در نخستين\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمرحلهء پيدايش داء الثعلب و داء الحيه علاج خوبى است . زخم و قرحه : با پيه كهنه بر قرحهء صعب العلاج مالند مفيد است . افشره‌اش يا گلش را با آب شاهتره و اسكنجبين بخورند از گرى و خارش سودمند است و افشره از گل مؤثرتر است . اندامان غذا : كبد را تقويت كند ، بندآمدنهاى كبد را بگشايد ، درد و ورم كبد را علاج كند . داروى ورم معده و سفتى سپرز است . از درد كمر - قطن - و نشانه‌هاى عارضى استسقا مفيد است . و در اين معالجات گياه و افشره‌اش هر دو مفيدند . اندامان راننده : با شراب خورند در علاج زخم روده خوب است . تبها : افشره‌اش و بويژه اگر با افشرهء خاراگوش باشد در علاج تبهاى مزمن و كهنه سودمند است .\r\n\r\nغاغاطى :\r\nسنگى است سبك و بوى قير مىدهد ( شبق ) . مفاصل : داروى نقرس است . سر : دودش از صرع مفيد است . اندامان راننده : علاج خفگى زهدان است . زهرها : از دودش حشرات گريزانند .\r\n\r\nغراء ( سريشم ) :\r\nمزاج : سريشم پوست حيوانات در اول گرم و خشك است . سريشم ماهى كمتر گرم است ليكن خشك است . خاصيت : هر سريشمى چسبنده و خشكاننده است . آرايش : سريشم ماهى با روغنهاى برچهره‌ماليدنى و در داروهاى ضد برص وارد است . سريشم پوست گاو و غيره را بسوزانند و شستشو دهند در زدودن بوى گند تن كار توتيا مىكند . قرحه : سريشم پوست حيوان و سريشم ماهى را بر پوست مالند علاج ( سعفه ) است و بر سوخته نهند نمىگذارد تاول زند . سريشم پوست گاو را با سركه بر قوبا يا گرى پوست‌انداز مالند و بيمارى بسيار ريشه‌دار نباشد علاج خوبى است . و اگر با عسل و سركه بر زخم مالند مفيد است . سريشم ماهى در داروهاى علاج گرى چركين وارد است . سر : سريشم ماهى جزيى از مرهم قرحهء سر است . سينه : سريشم ماهى با سركه تناول شود از خون برآوردن نافع است و بدين منظور سريشم ماهى را با داروهاى ديگر مىآلايند .\r\n\r\nغاليون :\r\nدارويى است خوشبوى . خاصيت : در شير ريزند شير مىبندد ، خشكاننده است ، كمى تند است و خونريزى را قطع كند . و براى سوختگى خوب است .\r\n\r\nغوشنه ( روشنگ ) :\r\nاز تيرهء قارچ است و شكلش بدان مىماند كه پياله‌اى را بر شكمى كوچك و ترنجيده گذارند . آن را خشك مىكنند بهم مىآيد و مزه‌اش به كركرك مىماند ، در شستشو به كار مىبرند و در ترشيها مىريزند ، مزه‌اى لذيذ دارد و از كركرك لذيذتر است . مزاج : به اندازهء قارچهاى ديگر سرد نيست .\r\nخاصيت : مانند قارچهاى ديگر بدخلط نيست ، شايد تخمير و قلويتى در مزاجش باشد .\r\n\r\nغرب ( پده ، وزك ) :\r\nگزينش : الياف و صمغش ارزش دارويى دارد . آن را نشتر مىزنند و شيره از آن مىتراود و مىبندد و مادهء بوره‌اى كه در آن است از هر مادهء بوره‌اى ديگر براى خوردن بهتر است .\r\nخاصيت : گل و برگ و افشرهء گل و برگش مىخشكاند و نمىگزد و گس‌مزگى دارد . اليافش قوت آن را\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nدارد و خشك‌تر است . افشرهء برگش را مىگيرند و نگاه مىدارند كه خشكندهء بىآزار است . آرايش :\r\nخاكستر چوبش كه با سركه باشد زگيلهاى ايستاده و واژگون را خشك كند و برمىكند . الياف ريشه‌اش در رنگ مو وارد است . زخم و قرحه : سائيدهء پوست و برگ آن بر بريدگى و زخمهاى بدخيم و تر گذارند مفيد است . مفاصل : آب‌پزش را بر نقرس مالند خوب دارويى است . سر : افشرهء پوست تر آن يا آب برگش با روغن گل در پوست انار بجوشد و در گوش چكانند درد گوش از بين برود . آب‌پزش سرشويه شود شوره را از بين مىبرد . چشم : صمغ و گلش دواى تم چشم است و ديده را جلا دهد . سينه : ثمر و پوستش از خون برآوردن مفيد است . اندامان غذا : افشره‌اش زالو را بيرون آورد .\r\n\r\nغاليه :\r\nدارويى است مشهور . ورم و جوش : ورم سخت را نرم كند . سر : غاليه را در روغن بان يا روغن خيرى حل كنند و در گوش چكانند درد گوش تسكين يابد . بو كردن غاليه صرعى را به هوش آرد و از سكته مفيد است و مسكّن سردرد سرد است و اگر در شراب ريزند بيشتر مستى مىآرد . سينه : بوئيدنش دل را شاد كند . اندامان راننده : برداشتن غاليه در علاج ورم سرد زهدان ، ورم سخت و بلغمى زهدان ، بر سر جاى آوردن زهدان كج‌شده و خفگى زهدان و ريزش دادن خون حيض و پالايش زهدان و آماده كردنش براى باردار شدن بسيار مفيد است .\r\n\r\nغالمون :\r\nدارويى خوشبوى و همرنگ به است . خاصيت : در شير ريزند شير بند آيد ، خشكنده است و كمى تندى دارد . گلش از خونريزى مفيد است . زخم و قرحه : عقيده دارند كه سوختگى را شفا دهد .\r\nحرف غين در اينجا پايان مىيابد و داروهاى اين فصل به يازده رسيده و با پايان يافتن فصل غين كتاب دوم نيز پايان پذيرفت و به قول خود وفا كرديم . بگذار كتاب سوم را شروع كنيم .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر يكى از نسخه‌ها در پايان كتاب اين عبارت آمده است :\r\n\r\nشرح بعضى از واژه‌هاى يونانى و غير يونانى\r\nمالى قراطون : عسلاب\r\nاونومالى : شهد را به آب شويند و آب را نگاهدارند و پختنى در كار نباشد .\r\nادرومالى : از عسل مقدارى و دوچندانش آب باران كهنه شده باهم مخلوط كنند و در آفتاب مىگذارند .\r\nشراب عسلى : مقدار پنج واحد افشرهء انگور كه مزهء گيرنده داشته باشد با يك واحد عسل در يك آوند گشاد مىجوشانند و كمى نمك در آن ريزند و كفى كه برمىآورد مىگيرند و هرگاه از جوشش ايستاد آن را در زيرزمينها نگاه مىدارند .\r\nشراب عسل : دو واحد از شراب كهنهء گيرنده با يك واحد عسل خوب مخلوط مىكنند و مىگذارند تا مىرسد .\r\nطلاء : انگور را مىچينند و در آفتاب مىگذارند و مىفشرند و مىپزند شراب مىشود .\r\nاكسومالى : دو ( قوطول ) سركه - دو من نمك دريا - ده من عسل زنبور يا گزانگبين استبرك باهم مخلوط مىكنند و بر آتش مىگذارند تا ده غلت مىخورد و برمىدارند .\r\nرودومالى : شرابى است كه از افشرهء گل و عسل سازند .\r\nكتاب دوم تمام شد سپاس خداى را و درود خدا بر سرور ما محمد و دودمانش .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nفهرست مطالب\r\nعنوان شماره صفحه\r\nمقدمه‌اى كه مؤخره شد ( مترجم ) 5\r\nمقدمهء مؤلف 9\r\nجملهء اوّل 11\r\nجملهء اول شامل شش گفتار 12\r\nگفتار اول - مزاج داروهاى مفرده 13\r\nمزاج نيرومند 14\r\nمزاج سست و جدائىناپذير 14\r\nگفتار دوم - شناسايى قواى مزاج داروها از راه آزمايش 16\r\nشرط اول ، دوم و سوم 17\r\nشرط چهارم ، پنجم ، ششم و هفتم 18\r\nگفتار سوم - شناسايى مزاج داروهاى مفرده از طريق قياس 19\r\nشناختن گرمى و سردى 19\r\nرنگ و بوى 21\r\nاقسام مزه 23\r\nمزه‌هاى گرم و مزه‌هاى سرد 24\r\nتأثير شيرين و چرب بر زبان 25\r\nلذت شيرينى از چيست ؟ 25\r\nسبب پيدايش شيرين و چرب 25\r\nكنش تلخ و شور 25\r\nكنش مزه تند و ترش 26\r\nآميختگى مزه‌ها 26\r\nكنش‌هاى مزه‌هاى بهم‌آميخته 27\r\nشناخت دارو به وسيله بوى 27\r\nعنوان شماره صفحه\r\nشناخت مزاج دارو به وسيله رنگ 28\r\nگفتار چهارم - شناسايى اعمال داروهاى ساده 28\r\nاثرات عمومى و اثرات شبه عمومى 28\r\nصفات داروها : 29\r\nداروى لطافت‌بخش ( ملطف ) 30\r\nداروى تحليل‌برنده ( محلل ) 30\r\nداروى زداينده ( جالى ) 30\r\nداروى زبرىبخش ( مخشن ) 31\r\nداروى بازكننده ( مفتح ) 31\r\nداروى سست‌كننده ( مرخّى ) 31\r\nداروى رساننده ( منفج ) 31\r\nداروى هاضم 31\r\nداروى بادشكن 31\r\nداروى پاره‌كننده ( مقطع ) 31\r\nداروى كشنده ( جاذب ) 32\r\nداروى سوزش‌دهنده ( لاذع ) 32\r\nداروى سرخ‌كننده ( محمر ) 32\r\nداروى خارنده ( محكك ) 32\r\nداروى قرحه‌آور ( مقرح ) 32\r\nداروى سوزنده ( محرق ) 32\r\nداروى خردكننده ( مفتت ) 32\r\nداروى گنداننده ( معفن ) 32\r\nداروى داغ‌گذار ( كاوى ) 33\r\nداروى پوست‌كن ( قاشر ) 33\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nداروى سردكننده ( مبرد ) 33\r\nداروى توان‌بخش ( مقوى ) 33\r\nداروى بازدارنده ( رادع ) 33\r\nداروى غليظكننده ( مغلظ ) 33\r\nداروى مفحج ( فاصله‌انداز ) 33\r\nداروى تخديركننده ( مخدر ) 33\r\nداروى مرطوب‌كننده 33\r\nداروى بادزا ( منفخ ) 34\r\nداروى شوينده ( غسال ) 34\r\nداروى چرك‌آور 34\r\nداروى لغزاننده ( مزلق ) 34\r\nداروى همواركننده ( مملس ) 34\r\nداروى خشك‌كننده 34\r\nداروى گيرنده ( قابض ) 34\r\nداروى فشرنده ( عاصر ) 34\r\nداروى بندآورنده ( مسدد ) 34\r\nداروى پوشاننده ( مغرى ) 35\r\nداروى به‌هم‌آورنده ( مدمل ) 35\r\nداروى رويانندهء گوشت ( منبت اللحم ) 35\r\nداروى مهرگذار ( خاتم ) 35\r\nداروى كشنده ( قاتل ) 35\r\nداروى سم 35\r\nداروى ترياق ( پادزهر ) 35\r\nداروهاى اسهال‌آور ، عرق‌آور ، ادرارآور ( مسهل ، معرق ، مدر ) 35\r\nگفتار پنجم - تأثير عوامل خارجى بر دارو 36\r\nپختن دارو 36\r\nكوبيدن دارو 36\r\nسوزاندن دارو 37\r\nشستن دارو 38\r\nمنجمد كردن دارو 38\r\nمجاورت دارو با داروى ديگر 39\r\nآميزش داروها 39\r\nگفتار ششم - چيدن داروها و نگهدارى آنها 40\r\nالف - داروهاى معدنى : 40\r\nب - داروهاى گياهى : 40\r\nچيدن و نگهدارى برگها 40\r\nچيدن تخم دارويى گياهان 41\r\nچيدن ريشهء گياهان 41\r\nچيدن شاخه و ساقه 41\r\nچيدن ميوهء گياهان 41\r\nچيدن گياه كامل 41\r\nشيره و انگم‌ها ( صمغ ) 41\r\nج - داروهاى حيوانى 41\r\nجملهء دوم 43\r\nجملهء دوم شامل دوازده لوح و يك قاعده 44\r\nلوح اول - لوح افعال و خواص 45\r\nلوح دوم - كاربرد دارو در آرايش ( زينت ) 46\r\nلوح سوم - اثر دارو بر دمل‌ها و جوشها 46\r\nلوح چهارم - تأثير دارو در زخم‌ها و قرحه‌ها 47\r\nلوح پنجم - اثر دارو در مفاصل و ابزار مفاصل 47\r\nلوح ششم - كاربرد دارو در بيماريهاى ناحيه سر 47\r\nلوح هفتم - كاربرد دارو در بيماريهاى مربوط به چشم 48\r\nلوح هشتم - كاربرد دارو در بيماريهاى دستگاه تنفس و سينه 48\r\nلوح نهم - كاربرد دارو در اندام‌هاى تغذيه 49\r\nلوح دهم - در اندامهاى دفعى 49\r\nلوح يازدهم - در انواع تب 50\r\nلوح دوازدهم - در انواع سموم 50\r\nبيان چندين لوح كه قبلا ذكر نشده است : 51\r\nلوح اول - اسامى ادويه مفرده و تأثير و خاصيت آنها 51\r\nلوح دوم - گزينش بهترين نوع دارو 51\r\nلوح سوم - چگونگى دارو و شناسايى مزاج آن 51\r\nلوح چهارم - ويژگى حالات و اثرات عمومى دارو 51\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nلوح پنجم - كاربرد دارو در آرايش پوست 51\r\nلوح ششم - كاربرد دارو در دمل و جوش‌ها 51\r\nلوح هفتم - قرحه‌ها ، زخم‌ها و غيره 51\r\nلوح هشتم - كاربرد دارو در درمان بيماريهاى مفاصل و پىها 51\r\nلوح نهم - كاربرد دارو در بيماريهاى وابسته به كليه قسمتهاى سر 51\r\nلوح دهم - اثر دارو در بيماريهاى چشم و متعلقات آن 51\r\nلوح يازدهم - كاربرد دارو در درمان بيماريهاى تنفسى و سينه 51\r\nلوح دوازدهم - تأثير دارو در درمان بيماريهاى اندامهاى غذائى 51\r\nلوح سيزدهم - كاربرد دارو در بيماريهاى دستگاه دفع 51\r\nلوح چهاردهم - كاربرد دارو در انواع تب و متعلقات آنها 51\r\nلوح پانزدهم - رابطه داروها با زهرها 51\r\nلوح شانزدهم - ذكر داروهايى كه آنها را داروى احتياطى مىتوان شمرد 51\r\nمقدمه - ذكر نام و توصيف ادويه مفرده به ترتيب مطلوب ( حروف ابجد ) 53\r\nفصل اول - حرف الف ( أ ) 53\r\nاكليل الملك ( شاه‌افسر - ناخنك ) 53\r\nانيسون 54\r\nافسنتين ( افسنطين ) 55\r\nآس 56\r\nاقاقيا 58\r\nاشقيل ( پياز موش ) 58\r\nاذخر ( گورگياه ) و شكوفه آن 59\r\nاسارون ( برباله ) 60\r\nانزروت ( كنجده ) 61\r\nابهل ( ريس ) 61\r\nاشنه ( واله ) 62\r\nاظفار الطيب ( ناخن بويا ) 62\r\nانفحه ( پنيرمايه ) 63\r\nاملج ( آمله ) 64\r\nاقحوان ، بابونه گاوچشم 64\r\nآذرگون ( آذريون ) 65\r\nاسترك ( قره‌بوخور - اصطرك ) 65\r\nاثمد ( سرمه ) 65\r\nاغلاجون ( اغلاگونى ) 65\r\nافتيمون ( سس صغير ) 66\r\nاسطوخودوس ( استوقدوس ) 66\r\nاشق ( اشه ) 66\r\nانجدان ( انگدان ) 67\r\nاشترغاز ( خارشترى ) 68\r\nانبرباريس ( زرشك ) 68\r\nاسفنج ( ابر مرده ) 68\r\nابار ( انك ) 69\r\nاشنان 69\r\nاصابع الصفر ( كف مريم ) 69\r\nاونومالى ( اورمالى - عسل داود ) 70\r\nاغالوجى ( عود النجور ) 70\r\nام غيلان ( مغيلان ) 70\r\nاذارقى ( كچوله ) 70\r\nآزاذ درخت ( آزاد درخت ) 71\r\nايرسا ( زنبق ) 71\r\nانجره ( گزنه ) 72\r\nافيون 73\r\nاترج ( ترنج ) 73\r\nاسقنقور ( سقنقور ) 74\r\nاجاص ( آلو ) 74\r\nاسفيداج ( سفيداب ) 75\r\nابنوس 75\r\nاذان الفار ( گوش موش ) 76\r\nارنب برى ( خرگوش وحشى ) 76\r\nابو حلسا ( هوه‌چوبه ) 77\r\nالماس 77\r\nارماك ( ارمال ) 78\r\nاللبخ ( سدر ) 78\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nانسان 78\r\nابريسم ( ابريشم ) 79\r\nاكتمكت ( سنگ عقاب ) 79\r\nاسفاناج ( اسفناج ) 79\r\nالبعل ( بعل ) 79\r\nالسقانى ( سقانى ) 80\r\nآلوسن ( لوبياى مصرى ) 80\r\nاطراطيقوس 80\r\nاردقيافى ( اردقباقى ) 80\r\nاقفراسقون ( ديحه و خرم ) 80\r\nابوطيلون 80\r\nاسيوس ( نمك چينى ) 80\r\nاطيوط 81\r\nارنب بحرى ( خرگوش آبى ) 81\r\nاقسون ( كنگر فرنگى بيابانى ) 81\r\nاناغلس ( اناگير ) 81\r\nابرق 81\r\nاوسبيد ( اوسيد ) 81\r\nارتدبريد 81\r\nافيوس 81\r\nاندروصارون ( فاس ) 82\r\nاصابع هرمس ( انگشتان اخمو ) 82\r\nاطماط ( فوفل ) 82\r\nايطاباس ( زبان گنجشك ) 82\r\nارز ( برنج ) 82\r\nاطريه 82\r\nاندر 82\r\nاخيلوس ( نانخواه ) 83\r\nاوفاريقون ( هزارچشم ) 83\r\nاثميديون ( افيميدون ) 83\r\nفصل دوم - حرف ( ب ) 83\r\nبان ( حب البان ) 83\r\nبابونه 84\r\nبادآورد ( كنگر ) 84\r\nبلسان 85\r\nبنفسج ( بنفشه ) 86\r\nبهمن 86\r\nبرنجاسف ( بشنيز ) 87\r\nبلاذر ( بلادر ) 87\r\nبه ورق ( بورك ) 87\r\nبصل ( پياز ) 88\r\nبقله يمانيه ( سفيدمرز ) 89\r\nبلبوس ( موسير ) 89\r\nبزرقطونا ( اسفرزه ) 90\r\nبويانس 90\r\nبسروبلح ( خرماى كال و نيمه‌رسيده ) 90\r\nبنگ 91\r\nبطيخ ( خربزه ) 91\r\nبيض ( تخم پرندگان ) 92\r\nبل 93\r\nبليلج ( بليله ) 93\r\nبادرنجبويه ( بادرنگبويه ) 93\r\nباذنجان ( بادنجان ) 93\r\nبهرامج ( بيدمشك ) 93\r\nبوزيدان 94\r\nبرنگ كابلى 94\r\nبوقيصا ( دردار ، درخت پشه ) 94\r\nبهار ( گاوچشم ) 94\r\nبوصير ( قلومس ، گوش خرس ) 94\r\nبنج ( بنگ ، حشيش ) 94\r\nبنقسه ( مشو ) 95\r\nبط ( اردك ) 95\r\nبرشياوشان ( پرسياوشان ) 95\r\nباذروج ( ريحان كوهى ) 96\r\nبرطانيقى 97\r\nبيلون ( بكمون ) 97\r\nبقلة الحمقاء ( خرفه ) 97\r\nبندق ( فندق ) 97\r\nبنجنكشت ( پنج انگشت ) 98\r\nبسفايج ( بسپايك ) 98\r\nبسد ( بدل مرجان ) 99\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبيش 99\r\nبلوط 99\r\nبسباسه ( چارگون ، بزباز ) 100\r\nبزر كتان ( تخم كتان ، بزرك ) 100\r\nبردى ( پاپيروس ) 101\r\nباقلا 101\r\nبابلس 102\r\nبول ( ادرار ) 102\r\nبزاق ( آب دهان ) 103\r\nبعر الحيوان ( پشك حيوانات ) 103\r\nبصل الزير ( زيز - نوعى پياز دشتى ) 104\r\nبنات وردان ( كرم سرخ ، كرم خاكى ) 104\r\nبدسغان ( نيلوفر صحرائى ) 104\r\nبقله يهوديه ( هندباى بيابانى ) 104\r\nبيش موش‌بوها 104\r\nبطباط ( عصا الراعى - هفت‌بند ) 104\r\nبوش دربندى 104\r\nبطم ( بنه ) 104\r\nفصل سوم - حرف ( ج ) 105\r\nجوز ( گردو ) 105\r\nجوزبوا ( بسباسه ) 105\r\nجندبيدستر ( خايه سگ آبى ) 106\r\nجاوشير ( گاوشير ) 106\r\nجلوز ( چلغوزه ) 108\r\nجنطيانا ( جنتيانا ، كف الذئب ) 108\r\nجوزجندم ( گلسنگ ) 109\r\nجوز السرو ( بارسرو ) 109\r\nجبلاهنگ ( جبرآهنگ ، زردخار ) 109\r\nجوز هندى ( نارگيل ) 109\r\nجوز رومى 109\r\nجوز الطرفاء ( گزمازو ) 110\r\nجلنار ( گلنار ) 110\r\nجفت‌افرند ( جفت آفريده ) 110\r\nجبسين 110\r\nجعده ( گل اربه ) 110\r\nجمار ( پنير خرما ) 111\r\nجميّز ، جميز ( شلكا انجير ) 111\r\nجص ( گچ ) 111\r\nجلد ( پوست ) 111\r\nجناح ( بال ) 112\r\nجار النهر 112\r\nجراد ( ملخ ) 112\r\nجمسفرم ( ريحان سليمانى ) 112\r\nجبن ( پنير ) 112\r\nجدوار ( ماه پروين ) 113\r\nجزر ( هويج ) 114\r\nجرجير ( ترتيزك آبى ) 114\r\nجاورس ( گاورس ) 114\r\nجوزماثل ( گوزماتل - تاقوره ) 115\r\nجاموس ( خشخاش زبدى ) 115\r\nفصل چهارم - حرف ( د ) 115\r\nدارصينى ( دارچين ) 115\r\nدرونج ( درونه ) 116\r\nدارشيشعان ( شيشعان ، قندول ) 117\r\nدبق ( داروش ) 117\r\nدود ( كرم ) 118\r\nدادى ( جوجادو ) 118\r\nدجاج و ديك ( مرغ و خروس ) 118\r\nدماغ ( مغز ) 119\r\nدلب ( چنار ) 119\r\nدفلى ( خرزهره ) 120\r\nدارفلفل ( فلفل دراز ) 120\r\nدهمست ( درخت غار ) 120\r\nدوسر 121\r\nدردار ( درخت پشه ) 121\r\nديودار ( صنوبر هندى ) 121\r\nدردى ( لايه ) 121\r\nدخان ( دود ) 122\r\nدوقوا ( تخم هويج بيابانى ) 122\r\nدم الاخوين ( خون سياوشان ) 122\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nدند ( حب السلاطين ) 122\r\nدم ( خون ) 123\r\nدينارويه ( آهودوستك ، اناريچه ) 124\r\nدهن ( روغن ) 124\r\nدرّاج 125\r\nداركيسه 126\r\nدروبطارس ( سرخس نر ) 126\r\nفصل پنجم - ( حرف ه ) 126\r\nهيوفاريقون ( هزارچشم ) 126\r\nهليلج ( هليله ) 126\r\nهيل‌بوا ( هال‌بوا ) 127\r\nهزارجشان 127\r\nهندبا ( كاسنى ) 127\r\nهليون ( مارچوبه ) 128\r\nهرطمان ( جودوسر ، يولاف ) 128\r\nهيوفسطيداس 129\r\nهرنوه ( ننه‌حوا ) 129\r\nهرقلوس ( گل قاصد ) 129\r\nهشت‌دهان 129\r\nهريسه ( وليم ) 129\r\nفصل ششم - حرف ( و ) 129\r\nوسمه 129\r\nورد ( گل سرخ ) 129\r\nوج ( اگر ) 131\r\nورس 131\r\nوسخ ( چرك ) 132\r\nورشان 132\r\nورل 132\r\nودع ( صدف ) 132\r\nفصل هفتم - حرف ( ز ) 133\r\nزنجبيل ( زنجفيل ) 133\r\nزوفاى تر ( سنگل ) 134\r\nزوفاى خشك ( حسل ) 134\r\nزردنباد ( زنجبيل بيابانى ) 134\r\nزنجبيل الكلاب ( فلفلك ) 134\r\nزئبق ( جيوه ، سيماب ) 134\r\nزاج 135\r\nزرنيخ 136\r\nزبد البحر ( كف دريا ) 136\r\nزنجفر ( شنگرف ) 136\r\nزجاج ( شيشه ) 136\r\nزرنب ( سرخدار ) 137\r\nزبد ( كره ) 138\r\nزفت ( اغرا ) 138\r\nزعفران 139\r\nزنجار ( زنگار ) 140\r\nزهرة النحاس 140\r\nزوفرا 141\r\nزرين‌درخت 141\r\nزعرور ( زالزالك ) 141\r\nزبل ( مدفوع ) 142\r\nزيتون 143\r\nزردوار 145\r\nزراوند ( سراوند ) 145\r\nزمارة الراعى ( بارهنگ آبى ) 147\r\nزبيب ( مويز ) 147\r\nزهره 147\r\nزوان ( چچم ) 147\r\nفصل هشتم - حرف ( ح ) 147\r\nحضض ( شيرهء فيل‌زهره ) 147\r\nحناء 148\r\nحماما ( هل ) 149\r\nحرف ( تخم ترتيزك بيابانى ، شاه‌تره ) 150\r\nحاشا ( آويشم ) 150\r\nحسك ( خسك ، سه‌كوهك ) 151\r\nحرمل ( اسفند ) 152\r\nحلتيت ( شيره انگدان ) 152\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nحنظل ( شرنگ ، هندوانه ابو جهل ) 153\r\nحمص ( نخود ) 154\r\nحنطه ( گندم ) 155\r\nحلبيب 155\r\nحماض ( ترشك ) 156\r\nحرشف 157\r\nحندقوقى ( شبدر ) 157\r\nحلبه ( شنبليله ) 158\r\nحرذون ( بزمجه ) 158\r\nحلزون 159\r\nحور رومى 159\r\nحل 159\r\nحشيشة الزجاج ( گوش موش ) 159\r\nحربه ( فلنجه ) 159\r\nحالبى ( خرم ) 159\r\nحزاء ( زوفرا ) 159\r\nحاسيس ( حاشيش ، حسن يوسف ) 160\r\nحب البان 160\r\nحب الغار 160\r\nحب الزلم ( سعد سلطانى ) 160\r\nحب الميسم 160\r\nحب النيل ( تخم نيلوفر ) 160\r\nحب السمنه ( نقل خواجه ) 160\r\nحب الصنوبر 160\r\nحب القلقل 161\r\nحديد ( آهن ) 162\r\nحمام ( كبوتر ) 162\r\nحور ( تبريزى ) 162\r\nحبة الخضراء ؟ ( چاتلانقوش ) 162\r\nحربا ( آفتاب‌پرست ) 163\r\nحية ( مار ) 163\r\nحمار ( خر ، الاغ ) 164\r\nحجر اليهود ( سنگ جهودان ) 164\r\nحجر الاسفنج ( سنگ اسپنگ ) 165\r\nحجر اللبن ( سنگ شير ) 165\r\nحجر الرحى ( سنگ آسيا ، سنگ پاشويه ) 165\r\nحجر المسن ( سنگ كارد ، فسان ) 165\r\nحجر العاجى ( شكرسنگ ) 165\r\nحجر عسلى 165\r\nحجر القمر 165\r\nحجر اسميطوس 165\r\nحجر حبشى ( سنگ ياسم ) 165\r\nحجر افروجى ( سنگ فروغيا ، فروجيا ) 166\r\nحجر الحيه ( مهرهء مار ) 166\r\nحجر يطفأ بالزيت ( حجر خزامى ، حجر ثراقى ) 166\r\nحجر اليشب ( يشم ) 166\r\nحجر الأساكفه ( سنگ كفش‌دوزان ) 166\r\nحجر ارمنى ( سنگ ارمنى ) 166\r\nحرار الصخر ( خزهء سنگ ، سپوسهء سنگ ) 166\r\nحجر المثانه ( سنگ مثانه ) 166\r\nفصل نهم - حرف ( ط ) 167\r\nطباشير ( تباشير ) 167\r\nطرخون ( ترخون ) 167\r\nطلحشقوق ( كاسنى بيابانى ) 167\r\nطرفاء ( گز ) 167\r\nطراثيث ( گل جاليز ) 168\r\nطلق ( تلك ) 168\r\nطحلب ( جل‌وزغ ) 169\r\nطحال ( سپرز ) 169\r\nطاليسفر ( نبق هندى ) 169\r\nطريفان 169\r\nطين مختوم ( گل مهرزده ) 170\r\nطين مطلق ( گل معمولى ) 170\r\nطين ارمنى ( گل ارمنى ) 171\r\nطين شاموس ( كوكب الارض ) 171\r\nطين ماكول ( گل خوردنى ) 171\r\nطين بلد المصطكى ( گل مستكى خودمانى - طين رومى ) 172\r\nطين اقريطش ( اقريطس ، گل جزيره كرت ) 172\r\nطين قيموليا ( گل اسپانيائى ، اندلسى ) 172\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nطين الكرم ( گل تاك ) 172\r\nطين المغره ( گل چسبناك ) 173\r\nطين الارضين المزروعه ( گل كشتزارها ) 173\r\nطين ساماعى ( گل سرشور ) 173\r\nطريقوليون 173\r\nطرفحوماس 174\r\nطاطيقس ( سيرسيرك ) 174\r\nطالابيون 174\r\nطرغافيثا ( گون كتيرا ) 174\r\nطوقريوس 175\r\nطيقاقوواون 175\r\nطراغيون 175\r\nطراغيون ديگر 175\r\nطرفولس 176\r\nفصل دهم - حرف ( ى ) 176\r\nيبروح ( مهرگياه ) 176\r\nينبون ( ثافيثيا ) 178\r\nينبوت 178\r\nياسمين 178\r\nيتوع ( گياه شيردار ) 178\r\nفصل يازدهم - حرف ( ك ) 181\r\nكافور 181\r\nكندر 182\r\nكهربا 183\r\nكمافيطوس ( ماش دارو ) 184\r\nكمادريوس ( مريم نخودى ) 184\r\nكندس ( پلخم ) 185\r\nكبابه 185\r\nكبريت ( گوگرد ) 185\r\nكسيلا ( كسيلى ) 185\r\nكثيرا ( كتيرا ) 186\r\nكماليون ( خامالاون ) 186\r\nكاكنج ( كاكنه ) 186\r\nكبيكج ( كبيكه ) 186\r\nكنكرزد ( انگم كنگر ) 186\r\nكشت بركشت ( پيچك ، پيچ بر پيچ ) 186\r\nكيل‌دارو ( سرخس ) 186\r\nكشوت 187\r\nكمون ( زيره ) 187\r\nكراويا ( شاه‌زيره ) 188\r\nكرسنه ( گاودانه ) 188\r\nكماشير 189\r\nكرمدانه ( گرمدانه ، گردمانه ) 189\r\nكورگندم 189\r\nكازوران 189\r\nكلس 190\r\nكاشم ( انجدان رومى ) 190\r\nكماة 190\r\nكبر 190\r\nكشنج 191\r\nكرفس 192\r\nكليه ( گرده ) 193\r\nكرش ( سيرابى ) 193\r\nكبد ( جگر ) 193\r\nكرنب ( كلم ) 194\r\nكراث ( گندنا ) 195\r\nكزيره ( گشنيز ) 196\r\nكمثرى ( گلابى ) 197\r\nكراع ( پاچه ) 197\r\nكلب ( سگ ) 197\r\nكرم ( تاك ) 198\r\nفصل دوازدهم - ( حرف ل ) 199\r\nلاذن ( لادن ) 199\r\nلفاح 199\r\nلبنى ( اصطرك ، قره‌بخور ) 199\r\nلازورد ( لاجورد ) 200\r\nلك ( لاك ) 200\r\nلاعيه ( لبانه ؟ ) 200\r\nلحية التيس ( شنگ ) 201\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nلوف ( فيلگوش ) 201\r\nلعبه بربريه 202\r\nلسان العصافير ( زبان گنجشك ) 202\r\nلسان الثور ( گاو زبان ) 202\r\nلسان الحمل ( بارهنگ ) 203\r\nلسان ( زبان ) 204\r\nلوقفرولس ( سنگ قبطى - مصرى ) 204\r\nلوبيا 204\r\nلوز ( بادام ) 204\r\nليموسون 205\r\nلزاق الذهب ( چسب طلائى ) 205\r\nلبلاب 206\r\nلعاب ( خدو ) 206\r\nلبن ( شير ) 206\r\nلحم ( گوشت ) 210\r\nفصل سيزدهم - حرف ( م ) 213\r\nمسك ( مشك ) 213\r\nمصطكى 213\r\nمو 214\r\nمازريون ( هفت‌برگ ) 214\r\nمرو 215\r\nمرماخور 216\r\nمقل اليهود و مقل الملكى ( بوى جهودان و بداليون ) 216\r\nماء ( آب ) 216\r\nمزمار الراعى ( بارهنگ آبى ) 218\r\nمفاث ( انار صحرائى ) 218\r\nمرداسنج ( مردار سنگ ) 218\r\nمشك طرامشير 219\r\nمراره ( زهره ) 219\r\nموم 220\r\nمغناطيس ( آهن‌ربا ) 221\r\nمارقشيشا ( مرغش ) 221\r\nمغنيسيا ( سنگ شيشه‌گران ) 221\r\nمداد ( مركب ) 221\r\nمرزنجوش ( مرزنگوش ) 221\r\nميويزج ( مويزك ) 222\r\nموميا 222\r\nمر 223\r\nمران ( زغال‌اخته ) 224\r\nماميثا 224\r\nميعه ( استرك ) 224\r\nمحلب ( آلوبالوى تلخ ) 224\r\nمغره ( گل مغره ) 225\r\nماهودانه 225\r\nمحروث 225\r\nميسم ( فلنجه ) 225\r\nملواح ( قره‌يازى ) 225\r\nمورد اسفرم ( آس بيابانى ، كوله‌خس ) 226\r\nمليح 226\r\nماميران ( مرميران ) 226\r\nماهى زهره ( مرگ ماهى ) 226\r\nماش 226\r\nمن ( گزانگبين ) 227\r\nمرماراد ( مرو آزاد ) 227\r\nملح ( نمك ) 227\r\nملوخيا ( ملوكيه ، پنيرك بستانى ) 228\r\nمشمش ( زردآلو ) 228\r\nموز 229\r\nمخ ( مغز ) 229\r\nمرى آبكامه 229\r\nميبختج ( سراب سيكى ) 229\r\nمصل ( قراقروط ) 230\r\nمايح 230\r\nمنعور 230\r\nفصل چهاردهم - حرف ( ن ) 230\r\nنرجس ( نرگس ) 230\r\nناردين 231\r\nنيل 231\r\nنسرين 231\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nنمام 231\r\nنيلوفر 232\r\nنعناع 232\r\nنارمشك 233\r\nنخاله ( سپوس ) 233\r\nنشاره ( آرد اره ) 233\r\nنشا ( نشاسته ) 233\r\nنرثيعس ( نرثقيس ) 233\r\nنانخواه ( ننه‌حوا ) 234\r\nنطرون ( بوره ارمنى ) 234\r\nنوره ( آهك ) 234\r\nنرسياندارو 234\r\nنخل ( خرمابن ) 234\r\nنوشادر 234\r\nنحاس ( مس ) 235\r\nنفط 235\r\nنبق ( ميوهء سدر ) 235\r\nنوى ( هستهء خرما ) 236\r\nنجم ( فريز ) 236\r\nنيطافيلى 236\r\nنعام ( شترمرغ ) 236\r\nنمر ( پلنگ ) 236\r\nفصل پانزدهم - حرف ( س ) 237\r\nسعد ( مشك زمين ) 237\r\nسندروس ( ديسقوريدوس ) 237\r\nسرخس 238\r\nساذج ( ساده ) 238\r\nسولان ( شولان ) 239\r\nسرو 239\r\nسقورديون ( سير بيابانى ) 240\r\nسك 240\r\nسرطان نهرى ( خرچنگ رودخانه‌اى ) 240\r\nسرطان بحرى ( خرچنگ دريايى ) 240\r\nسدر ( كنار ) 241\r\nسراج القطرب 241\r\nسطرونيون ( چوبك ) 241\r\nسورنجان 241\r\nسلخ الحيه ( پوست مار ) 242\r\nسادآوران ( سياه‌داوران - سادوران ) 242\r\nسوسن 242\r\nسعتر ( پونهء كوهى ، مرزهء كوهى ، مرزه ) 244\r\nسيساليوس ( كاشم ) 244\r\nسوس ( مهلك ، شيرين‌بيان ) 245\r\nسرنج ( آذرگون ) 245\r\nسقمونيا ( محموده ) 245\r\nسكبينج ( سكبينه ) 246\r\nسقولوقندريون ( زنگىدارو ) 247\r\nسعالى ( پاخر ) 247\r\nسيسارون ( چوب سياه‌دانه ) 248\r\nسيون ( ترتيزك آبى ) 248\r\nسومقوطون 248\r\nسماق 248\r\nسلق 249\r\nسذاب ( فيجن ) 249\r\nسقنقور ( ريگ‌ماهى ) 251\r\nسيسبان 251\r\nسرمق ( سرمك ، اسفناج رومى ) 251\r\nسام ابرص 251\r\nسلحفاة ( لاك‌پشت ) 251\r\nسمانى ( وشم ، بلدرچين ) 252\r\nسكر ( شكر ) 252\r\nسكر العشر ( گزانگبين استبرك ) 252\r\nسمن ( روغن ) 252\r\nسنبل 253\r\nسليخه ( دارچين ختايى ) 254\r\nسويق ( قاوت ) 255\r\nسمسم ( كنجد ) 255\r\nسمك ( ماهى ) 256\r\nسقندوليون 258\r\nسفرجل ( به ) 258\r\nسفند ( اسفند ) 259\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nسمرنيون ( كرفس بيابانى ) 259\r\nسفيدوس ( فناء الحمار ) 259\r\nسلوثون 259\r\nسريش 259\r\nفصل شانزدهم - ( حرف ع ) 260\r\nعرعر 260\r\nعصى الراعى ( هفت‌بند ) 260\r\nعبيثران ( شجرهء مريم ) 261\r\nعلك ( خاييدنى ) 261\r\nعرطنيثا ( آذربو ) 261\r\nعصفر ( كاجيره ) 261\r\nعنصل ( پيازموش ) 261\r\nعاقرقرحا ( آككرا ) 262\r\nعنب الثعلب ( تاجريزى ) 262\r\nعنبر 264\r\nعود 264\r\nعروق الصباغين ( زردچوبه ) 265\r\nعناب 265\r\nعفص ( مازو ) 265\r\nعليق ( تمشك ) 266\r\nعوسج ( ديوخار ) 267\r\nعنكبوت ( تارتنك ) 267\r\nعدس ( مرجمك ) 267\r\nعسل 269\r\nعشر ( استبرك ) 270\r\nعقرب ( كژدم ) 270\r\nعظائه ( سمندر ) 270\r\nعنعيلى ( شلغم ) 270\r\nعالوسيس 270\r\nعاليون 271\r\nعرقون 271\r\nعظام ( استخوان ) 271\r\nعنب ( انگور ) 271\r\nعرق ( خوى ) 272\r\nعزيز ( قنطوريون ) 272\r\nعود الصليب ( گل صدتومانى ) 272\r\nعرن 272\r\nعكر الزيت ( روغن زيتون پرمايه ) 273\r\nفصل هفدهم - حرف ( ف ) 273\r\nفضه ( نقره ) 273\r\nفانيذ ( پايند ) 273\r\nفو 273\r\nفوفل ( تنبول ) 274\r\nفلنجمشك ( پلنگمشگ ) 274\r\nفوه الصباغين ( روناس ) 274\r\nفنجنجشت ( پنج انگشت ) 274\r\nفل 274\r\nفاغره ( فاخره ) 274\r\nفلفل 274\r\nفلفل مويه 275\r\nفسوريقون ( شنگرف ) 275\r\nفاشرا ( هزارگوشان ) 275\r\nفاشرستين ( هزارچشان ) 276\r\nفربيون 276\r\nفطراساليون ( كرفس ) 277\r\nفاغيه ( بيخ حنا ) 277\r\nفيلزهرج ( فيلزهره ) 277\r\nفراسيون ( گندناى كوهى ) 277\r\nفودنج ( پونه ) 278\r\nفاط ( ماه پروين ) 279\r\nفاوانيا 279\r\nفرفخ ( خرفه ) 280\r\nفطر ( قارچ ) 280\r\nفجل ( ترب ) 280\r\nفستق ( پسته ) 281\r\nفسافس ( ساس ) 282\r\nفار ( موش ) 282\r\nفرس ( اسب ) 282\r\nفقلامينوس 282\r\nفقاع ( فوگان ) 283\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nفسوريقون 283\r\nفليلون 283\r\nفصل هجدهم - حرف ( ص ) 284\r\nصندل 284\r\nصدف 284\r\nصمغ 285\r\nصابون 285\r\nصحنات ( ماهيابه ) 285\r\nصنوبر 286\r\nصبر ( الوا ) 286\r\nصوف ( پشم ) 287\r\nصغراغول 287\r\nصدأ الحديد ( زنگ آهن ) 287\r\nصرصر ( جيرجيرك ) 287\r\nصعصاف ( بيد ) 287\r\nفصل نوزدهم - حرف ( ق ) 288\r\nقرنفل ( ميخك ) 288\r\nقاقله ( هل ) 288\r\nقرفهء الطيب ( پوست قرنفل ) 288\r\nقرفة الدارصينى ( پوستهء دارچين ) 288\r\nقردمانا ( كرويا ) 288\r\nقصب ( نى ) 289\r\nقصب الذريره ( نى نهاوندى ) 289\r\nقنطوريون ( گل گندم ) 289\r\nقسب ( دقل - خرماى زرد كوچك ) 290\r\nقرطم ( كاجيره ) 291\r\nقطران 291\r\nقسط ( كوشنه ) 292\r\nقروقومعما 292\r\nقنقبين 293\r\nقنه ( بارزد ) 293\r\nقنبيل ( كنيلا ) 293\r\nقفر اليهود 293\r\nقليميا الذهب ( جوش كورهء طلا ) 294\r\nقليميا الفضه ( جوش كورهء نقره ) 294\r\nقلقند ( زاج سبز ) 294\r\nقلقطار ( زاج زرد ) 294\r\nقنابرى ( برغست ) 295\r\nقسوس ( عشقه ) 295\r\nقيقهن ( لعل معبرى ) 296\r\nقطن ( پنبه ) 296\r\nقتاد ( گون ) 296\r\nقلى ( قليا ) 296\r\nقيموليا 296\r\nقلقاس ( گوش فيل ) 296\r\nقرطاس ( كاغذ ) 297\r\nقيصوم ( مشك چوپان ) 297\r\nقاتل الذئب ( كشندهء گرگ ) 297\r\nقاتل الكلب ( كشندهء سگ ) 297\r\nقطف ( سلمه ) 297\r\nقرة العين ( ترتيزك آبى ) 297\r\nقرع ( كدو ) 297\r\nقثاء ( خيارچنبر ) 298\r\nقثاء الحمار ( سيماهنگ ، خيار ألاغ ) 299\r\nقرن ( شاخ جانوران ) 299\r\nقريص ( انجره ، گزنه ) 300\r\nقطا ( سنگخوارك ) 300\r\nقوانص ( چينه‌دان ) 300\r\nقوفى 300\r\nقنفذ ( خارپشت ) 300\r\nقنب ( شاهدانه ) 300\r\nقبج ( كبك ) 301\r\nقبّر ( چاوك ) 301\r\nقضم قريش ( تنوب ) 301\r\nقلت ( جوانگليس ) 301\r\nقيسور 301\r\nقت ( يونجه ) 301\r\nقرظ 301\r\nقمر قريش 302\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nفصل بيستم - حرف ( ر ) 302\r\nريحان 302\r\nريحان سليمانى 302\r\nرعى الحمام ( شاه‌پسند ) 303\r\nرعى الابل ( شكر تيغال ) 303\r\nرته ( فندق ) 303\r\nراوند ( ريوند چينى ) 304\r\nرازيانج ( رازيانه ) 304\r\nرامك 305\r\nرطب ( خرماى تر ) 305\r\nراتينج 305\r\nراسن ( سوسن كوهى ) 305\r\nرماد ( خاكستر ) 305\r\nرجل الجراد ( سرخ‌دار ) 306\r\nرجل الغراب ( قازياغى ) 306\r\nرمان ( انار ) 306\r\nريباس ( ريواس ) 307\r\nريه ( شش ) 307\r\nرخمه ( لاشخور ) 307\r\nرصاص 308\r\nرعاده ( لرزماهى ) 308\r\nروبيان ( ميگو ) 308\r\nرطبه ( يونجه ) 308\r\nريثا ( نوعى ماهى ريز ) 308\r\nرخبين ( ترف ) 308\r\nرقاقس 308\r\nربيتاع ( رساغ ) 309\r\nفصل بيست و يكم - حرف ( ش ) 309\r\nشقايق ( لاله ) 309\r\nشهدانج ( شاهدانه ) 310\r\nشاهترج ( شاهتره ) 310\r\nشيطرج ( شيترك ) 310\r\nشيلم ( شلمك ) 311\r\nشيح ( درمنه ) 311\r\nشنجار ( گل قاصد ) 312\r\nشل ( به هندى ) 312\r\nشوكران ( بيخ تفتى ) 312\r\nشقاقل 313\r\nشجرة مريم 313\r\nشهمانج ( شابانك ) 313\r\nشب ( زاج بلورى ) 313\r\nشكاعى ( كنگر خر - چرخه ) 314\r\nشير خشك ( شير خشت ) 314\r\nشونيز ( سياه‌دانه ) 314\r\nشبث ( شبت - شويد ) 314\r\nشمع ( موم ) 315\r\nشبرم ( گاوكشك ) 315\r\nشلجم ( شلغم ) 316\r\nشاذنج ( شادنه ) 316\r\nشعر الغول ( شعر الجن ) 317\r\nشابابك 317\r\nشربين 317\r\nشعير و شلت ( جو و شلت ) 318\r\nشحم ( پيه ) 318\r\nشعر ( مو ) 319\r\nشقورس 319\r\nشجرة البق ( درخت پشه ) 319\r\nشوكة البيضاء ( كنگر ) 319\r\nشوكة اليهوديه ( بيوه‌زا - شش‌شاخ ) 320\r\nشوكة المصريه ( خار مصرى ) 320\r\nشراب ( مى ) 320\r\nفصل بيست و دوم - حرف ( ت ) 321\r\nتمر هندى 321\r\nتودرى ( قدومه ) 321\r\nتنوب 322\r\nترنجبين 322\r\nتوتيا 322\r\nتنكار ( براكس ) 323\r\nتشميرح ( چشمزك ) 323\r\nترمس ( لوبياگرگى ) 323\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nتنين بحرى ( اژدهاى دريائى ) 323\r\nتمساح ( چشم ) 324\r\nتنبول 324\r\nتمر ( خرما ) 324\r\nتفسيا 324\r\nتفاح ( سيب ) 325\r\nتربد 325\r\nتين ( انجير ) 326\r\nتوث ( توت ) 328\r\nترسى ( آلوسن ) 329\r\nتوبال ( سونش ) 329\r\nفصل بيست و سوم - حرف ( ث ) 329\r\nثوم ( سير ) 329\r\nثومون ( تخم زرداب ) 330\r\nثيل ( فريز ) 330\r\nثفل ( درد - ته‌نشين ) 331\r\nثلج ( برف ) 331\r\nثعلب ( روباه ) 331\r\nثافسيا 332\r\nفصل بيست و چهارم - حرف ( خ ) 332\r\nخشخاش 332\r\nخطمى 335\r\nخردل 336\r\nخصى الثعلب ( گياه ثعلب ) 336\r\nخصى الكلب ( خايه سگ - گياه ) 336\r\nخصيه ( دمبلان ) 337\r\nخربق اسود ( خربق سياه ) 337\r\nخسرودارو 338\r\nخربق ابيض ( خربق سفيد ) 339\r\nخيارشنبر 340\r\nخس ( كاهو ) 341\r\nخنثى 341\r\nخولنجان 342\r\nخس الحمار ( گل قاصد ) 342\r\nخرنوب 343\r\nخزف ( سفال ) 343\r\nخفاش ( شب‌پره ) 343\r\nخانق الذئب ( تاج الملوك ) 343\r\nخانق النمر 344\r\nخانق الكلب 344\r\nخلاف ( بيد بيابانى ) 344\r\nخبازى ( پنيرك ) 344\r\nخمير ( خميرمايه ) 345\r\nخوخ ( شفتالو ) 345\r\nخطاف ( پرستو ) 346\r\nخل ( سركه ) 346\r\nخنافس ( سوسك ) 347\r\nخبز ( نان ) 347\r\nخبث ( چرك ، آلياژ ) 348\r\nخاليدونيون 348\r\nخمسة اوراق ( پنج برگ ) 348\r\nخندروس ( بلال ) 349\r\nخامالاون 349\r\nخرء ( مدفوع ) 349\r\nخراطين ( كرم سرخ ) 349\r\nخيربوا 349\r\nخروع ( كرچك ) 350\r\nخمر ( شراب ) 350\r\nفصل بيست و پنجم - حرف ( ذ ) 350\r\nذهب 350\r\nذريره 350\r\nذنب الخيل ( دم اسب ، شنگ چمنى ) 350\r\nذراريح ( آلاكلنگ ) 351\r\nذباب ( مگس ) 352\r\nذئب ( گرگ ) 352\r\nفصل بيست و ششم - حرف ( ض ) 352\r\nضرو ( حسن‌لبه ) 352\r\nضيمران ( ريحان ) 352\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nضرع ( پستان ) 352\r\nضفدع ( غوك ) 353\r\nضأن ( گوسفند ) 353\r\nضبّ ( سوسمار ) 353\r\nضبع ( كفتار ) 353\r\nفصل بيست و هفتم - حرف ( ظ ) 353\r\nظليم ( شترمرغ نر ) - نعام 353\r\nظلف ( سم ) 353\r\nفصل بيست و هشتم - حرف ( غ ) 354\r\nغبيرا ( سنجد ) 354\r\nغاريقون ( قارچ درختى ) 354\r\nغار 355\r\nغافت ( مشكانيه ) 355\r\nغاغاطى 356\r\nغراء ( سريشم ) 356\r\nغاليون 356\r\nغوشنه ( روشنگ ) 356\r\nغرب ( پده ، وزك ) 356\r\nغاليه 357\r\nغالمون 357\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\nفهرست اسامى دارويى\r\nفارسى / عربى / صفحه\r\nآب / ماء / 216\r\nآب دهان / بزاق / 103\r\nآدم گياه / لفاح / 199\r\nآذرگون / سرنج / 245\r\nآذريون / سرنج / 65\r\nآرد ارّه / نشاره / 233\r\nآزاد درخت / بطاحك / 71\r\nآس بيابانى / مورداسفرم / 226\r\nآفتاب‌پرست / حرباء / 163\r\nآككرا / عاقرقرحا / 262\r\nآلو / اجاص / 74\r\nآلوبالوى تلخ / محلب / 224\r\nآلوسن / ترسى / 329\r\nآمله / املج / 64\r\nآنك / آبار / 69\r\nآويشم / حاشا / 150\r\nآهك / نوره / 234\r\nآهن / حديد / 162\r\nآهن‌ربا / مغناطيس / 221\r\nابرمرده / اسفنج / 68\r\nابريشم / حرير / 79\r\nادرار / بول / 102\r\nاردقباقى / اردقيافى / 80\r\nاردك / بطر / 95\r\nفارسى / عربى / صفحه\r\nارمال / ارماك / 78\r\nاژدهاى دريايى / تنين بحرى / 323\r\nاسب / فرس / 282\r\nاستبرك / عشر / 270\r\nاسترك / ميعه / 224\r\nاستوقدوس / اسطوخودوس / 66\r\nاسفرزه / بزرقطونا / 90\r\nاسفناج / اسفاناج / 79\r\nاسفند / حرمل / 152\r\nاستخوان / عظام / 271\r\nاشه / اشق / 66\r\nقره‌بخور / لبنى / 199\r\nاغالوجى / عود البخور / 70\r\nاغرا / زفت / 138\r\nافسنتين / افسنطين / 55\r\nاثيمديون / افيميدون / 83\r\nاگر / وج / 131\r\nالوا / صبر / 286\r\nانار / رمان / 306\r\nاناريچه / دينارويه / 124\r\nانار صحرايى / مغاث / 218\r\nاناگير / اناغلس / 81\r\nانجدان رومى / كاشم / 190\r\nانجير / تين / 326\r\nانگدان / انجدان / 67\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nفارسى / عربى / صفحه\r\nانگشتان اخمو / اصابع هرمس / 82\r\nانگم كنگر / كنكرزد / 186\r\nانگور / عنب / 271\r\nاوسيد / اوسبيد / 81\r\nبابونه گاوچشم / اقحوان / 64\r\nبادام / لوز / 204\r\nبادآورد / شوكة البيضاء / 84\r\nبادنجان / باذنجان / 93\r\nبادرنگبويه / بادرنجبويه / 93\r\nبارزد / قنه / 293\r\nبارسرو / جوز السرو / 109\r\nبارهنگ / سان الحمل / 203\r\nبارهنگ آبى / زمارة الراعى / 147 ، 218\r\nبال / جناح / 112\r\nبداليون / مقل اليهود / 216\r\nبدل مرجان / بسد / 99\r\nبراكس / تنكار / 323\r\nبرباله / اسارون / 60\r\nبرغست / قنابرى / 295\r\nبرف / ثلج / 331\r\nبرنج / ارز / 82\r\nبزمجه / حرذون / 158\r\nبسباسه / جوزبوا / 105\r\nبسپايك / بسفايج / 98\r\nبشنيز / برنجاسف / 87\r\nبعل / البعل / 79\r\nبكمون / بيلون / 97\r\nبلادر / بلاذر / 87\r\nبلدرچين / سمانى / 252\r\nبليله / بليلج / 93\r\nبنفشه / بنفسج / 86\r\nبنگ - حشيش / بنج / 94\r\nبنه / بطم / 104\r\nبورك / به ورق / 87\r\nفارسى / عربى / صفحه\r\nبورهء ارمنى / نطرون / 234\r\nبه / سفرجل / 258\r\nبه هندى / شلّ / 312\r\nبيخ تفتى / شوكران / 312\r\nبيد / صفصاف / 287\r\nبيد بيابانى / خلاف / 344\r\nبيدمشك / بهرامج / 93\r\nبيوه‌زا / شوكة اليهود / 320\r\nپاپيروس / بردى / 101\r\nپاچه / كراع / 197\r\nپانيد / فانيذ / 273\r\nپرسياوشان / برشياوشان / 95\r\nپستان / ضرع / 352\r\nپسته / فستق / 281\r\nپشك حيوانات / بعر الحيوان / 103\r\nپشم / صوف / 287\r\nپلخم / كندس / 185\r\nپلنگ / نمر / 236\r\nپلنگمشك / فلنجمشك / 274\r\nپنبه / قطن / 296\r\nپنج انگشت / بنجنكشت / 98 ، 274\r\nپنير / جبن / 112\r\nپنير خرما / جمار / 111\r\nپنيرك / خبازى / 344\r\nپنيرك بستانى / ملوخيا / 228\r\nپنيرمايه / انفحه / 63\r\nپوست دارچين / قرفة الدارصينى / 288\r\nپوست قرنفل / قرفة الطيب / 288\r\nپونه / فودنج / 278\r\nپونهء كوهى / سعتر / 244\r\nپياز / بصل / 88\r\nپيازموش / عنصل / 59 ، 261\r\nپيه / شحم / 318\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nفارسى / عربى / صفحه\r\nتاتوره / جوزماثل / 115\r\nتاج الملوك / خانق الذئب / 343\r\nتاجريزى / عنب الثعلب / 262\r\nتارتنك / عنكبوت / 267\r\nتبريزى / حور / 162\r\nتخم پرندگان / بيض / 92\r\nتخم ترتيزك بيابانى / حرف / 150\r\nتخم زرداب / ثومون / 330\r\nتخم كتان / بزر كتان / 100\r\nتخم نيلوفر / حب النيل / 160\r\nتخم هويج بيابانى / دوقوا / 122\r\nترب / فجل / 281\r\nترتيزك آبى / جرجير - قرة العين / 114 ، 248\r\nترخون / طرخون / 167\r\nترشك / حماض / 156\r\nترف / رخبين / 308\r\nترنج / اترج / 73\r\nتلك / طلق / 168\r\nتمشك / عليق / 266\r\nتنبول / فوفل / 274\r\nتوت / توث / 328\r\nجبرآهنگ / جبلاهنگ / 109\r\nجفت آفريده / جفت‌افرند / 110\r\nجگر / كبد / 193\r\nجل‌وزغ / طحلب / 169\r\nجنتيانا / جنطيانا / 108\r\nجوانگليس - ماش هندى / قلت / 301\r\nجوجادو / دادى / 118\r\nجودوسر / هرطمان / 128\r\nجوش كورهء نقره / قليميا الفضه / 294\r\nجو و شلت / شعير و شلت / 318\r\nچاتلانقوش / حبة الخضراء / 162\r\nچارگون - بزبار / بسباسه / 100\r\nفارسى / عربى / صفحه\r\nچچم / زوان / 147\r\nچرك آلياژ / خبث / 348\r\nچسب طلائى / لزاق الذهب / 205\r\nچشمزك / تشميرح / 323\r\nچكاوك / قبّر / 301\r\nچلغوزه / جلوز / 108\r\nچنار / دلب / 119\r\nچوب سياه‌دانه / سيسارون / 248\r\nچوبك / سطرونيون / 241\r\nچينه‌دان / قوانص / 300\r\nحسن يوسف / حاسيس / 160\r\nحشيش / بنج / 94\r\nخارپشت / قنفذ / 300\r\nخارشترى / اشترغار / 68\r\nخار مصرى / شوكة المصريه / 320\r\nخاكستر / رماد / 305\r\nخامالاون / كماليون / 186\r\nگياه ، خايه سگ / حضى الكلب / 336\r\nخايهء سگ آبى / جندبيدستر / 106\r\nخاييدنى / علك / 261\r\nخدو / لعاب / 206\r\nخر - الاغ / حمار / 164\r\nخربزه / بطيخ / 91\r\nخربق سفيد / خربق ابيض / 339\r\nخربق سياه / خربق اسود / 337\r\nخرچنگ دريايى / سرطان بحرى / 240\r\nخرچنگ رودخانه‌اى / سرطان نهرى / 240\r\nخردل / خردل / 336\r\nخرزهره / دفلى / 120\r\nخرفه / بقلة الحمقاء / 97\r\nخرگوش وحشى / ارنب برى / 76\r\nخرم / حالبى / 159\r\nخرما / تمر / 324\r\nخرمابن / نخل / 234\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nفارسى / عربى / صفحه\r\nخرماى تر / رطب / 305\r\nخرماى كال / بسروبلح / 90\r\nخزه سنگ / حرار الصخر / 166\r\nخسك / حسك / 151\r\nخشخاش زبدى / جاموس / 115\r\nخميرمايه / خمير / 345\r\nخون / دم / 123\r\nخون سياوشان / دم الاخوين / 122\r\nخوى / عرق / 272\r\nخيار الاغ - سيماهنگ / قثاء الحمار / 299\r\nخيارچنبر / قثاء / 298\r\nدارچين / دارصينى / 115\r\nدارچين خطائى / سليخه / 254\r\nداروش / دبق / 117\r\nدرخت غار / دهمست / 120\r\nدرد / ثفل / 331\r\nدردار - درخت پشه / بوقيصا - سجرة البق / 94\r\nدم اسب / ذنب الخيل / 351\r\nدرمنه / شيح / 311\r\nدرونه / درونج / 116\r\nدند / حب السّلاطين / 122\r\nدود / دخان / 122\r\nديوخار / عوسج / 267\r\nرازيانه / رازيانج / 304\r\nروباه / ثعلب / 331\r\nروشنك / غوشنه / 356\r\nروغن / دهن / 124\r\nروغن زيتون / عكر الزيت / 273\r\nريحان / ضيمران / 352\r\nريحان سليمانى / جمسفرم / 112\r\nريحان كوهى / باذروج / 96\r\nريس / ابهل / 61\r\nريگ‌ماهى / سقنقور / 251\r\nفارسى / عربى / صفحه\r\nريواس / ريباس / 307\r\nزاج بلورى / شب / 313\r\nزاج زرد / قلقطار / 294\r\nزاج سبز / قلقند / 294\r\nزالزالك / زعرور / 141\r\nزبان / لسان / 204\r\nزردآلو / مشمش / 228\r\nزرشك / انبرباريس / 68\r\nزرنيخ / زرنيخ / 136\r\nزنبق / ايرسا / 71\r\nزنجبيل / زنجفيل / 133\r\nزنجبيل بيابانى / زرنباد / 134\r\nزنگار / زنجار / 140\r\nزوفاى تر / سنگل / 133\r\nزوفاى خشك / حسل / 341\r\nزوفرا / حزاء / 159\r\nزيره / كمون / 187\r\nزيز ( نوعى پياز دشتى ) / بصل الزير / 104\r\nساس / فسافس / 282\r\nسپرز / طحال / 169\r\nسبوس / نخاله / 233\r\nسدر / اللبخ / 78\r\nسراوند / زراوند / 145\r\nسرخ‌دار / رجل الجرد / 137 ، 306\r\nسركه / خل / 346\r\nسرمك ( اسفناج رومى ) / سرمق / 251\r\nسرمه / اثمد / 65\r\nسريشم / غراء / 356\r\nسس صغير / افتيمون / 66\r\nسعد سلطانى / حب الزلم / 165\r\nسكبينه / سكبينج / 246\r\nسگ / كلب / 197\r\nسفال / خزف / 343\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nفارسى / عربى / صفحه\r\nسفيداب / اسفيداج / 75\r\nسفيدمرز / بقله يمانيه / 89\r\nسقانى / السقانى / 80\r\nسقز / علك / 261\r\nسقنقور / اسقنقور / 74\r\nسلمه / قطف / 297\r\nسمندر / عظائه / 270\r\nسنبل / سنبل / 253\r\nسنجد / غبيراء / 354\r\nسنگ آسيا / حجر الرحى / 165\r\nسنگ شير / حجر اللبن / 165\r\nسنگ شيشه‌گران / مغنيسيا / 221\r\nسنگ عقاب / اكتمكت / 79\r\nسنگ فروغيا ( فروجيا ) / حجر افروجى / 166\r\nسنگ قبطى ( مصرى ) / لوقفرولس / 204\r\nسنگ كارد / حجر المسن / 165\r\nسنگ كفش‌دوزان / حجر الأساكفه / 166\r\nسنگ مثانه / حجر المثانه / 166\r\nسنگ ياسم / حجر حبشى / 165\r\nسوسك / خنافس / 347\r\nسوسمار / ضبّ / 353\r\nسوسنبر ( سيسنبر ) / نمام / 231\r\nسوسن كوهى / راسن / 305\r\nسونش / توبال / 329\r\nسياه‌دانه / شونيز / 314\r\nسياه‌داوران / سادآوران / 242\r\nسيب / تفاح / 325\r\nسير / ثوم / 329\r\nسيرابى / كرش / 193\r\nسير بيابانى / سقورديون / 240\r\nسيرسيرك / طاطيقس / 174\r\nسيماهنگ / قثاء الحمار / 299\r\nشاتره / حرف / 150\r\nشادنه / شاذنج / 316\r\nفارسى / عربى / صفحه\r\nشاه‌افسر - ناخنك / اكليل الملك / 53\r\nشاهتره / شاهترج / 310\r\nشاهدانه / قنب ، شهدانج / 300 ، 310\r\nشاه‌زيره / كراويا / 188\r\nشب‌پره / خفاش / 343\r\nشترمرغ / نعام / 236\r\nشراب ، مى / خمر / 320\r\nشراب سيكى / ميبختج / 229\r\nشش / ريه / 307\r\nشعر جن / شعر الغول / 317\r\nشفتالو / خوخ / 345\r\nشكرتيغال / رعى الابل / 303\r\nشكرسنگ / حجر العاجى / 145\r\nشلغم / شلجم / 316\r\nشلمك / شيلم / 311\r\nشنگ / لحية التيس / 201\r\nشنگرف / فسوريقون / 137 ، 257\r\nشولان / سولان / 239\r\nشويد ، شبت / شبث / 314\r\nشيترك / شيطرج / 310\r\nشير / لبن / 206\r\nشيرخشت / شير خشك / 314\r\nشيشعان ، قندول / دارشيشعان / 117\r\nشيشه / زجاج / 137\r\nشيرهء انگدان / حلتيت / 152\r\nشيرين‌بيان / سوس / 245\r\nصدف / ودع / 132\r\nعسل داود / اونومالى / 70\r\nعشقه / قسوس / 295\r\nغوك / ضغدع / 353\r\nفاخره / فاغره / 274\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nفارسى / عربى / صفحه\r\nفاس / اندروصارون / 82\r\nفروجيا ، سنگ فروغيا / حجر افروجى / 166\r\nفريز / نجم / 236\r\nفلفل دراز / دارفلفل / 120\r\nفلنجه / ميسم / 225\r\nفندق / بندق / 97\r\nفوفل / اطماط / 82\r\nفوگان / فقاع / 283\r\nفيجن / سذاب / 249\r\nفيلزهره / فيلزهرج / 277\r\nفيلگوش / لوف / 201\r\nقارچ / فطر / 280\r\nقارچ درختى / غاريقون / 354\r\nقازياغى / رجل الغرب / 306\r\nقاوت / سويق / 255\r\nقراقروط / مصل / 230\r\nقره‌بخور / استرك / 65\r\nقره‌يازى / ملواح / 225\r\nقلومس ، گوش خرس بوصير / 94\r\nقليا / قلى / 296\r\nكاجيره / عصفر / 261 ، 291\r\nكاشم / سيساليوس / 244\r\nكاسنى / هندبا / 127\r\nكاسنى بيابانى / طلحشقوق / 167\r\nكاغذ / قرطاس / 297\r\nكاكنه / كاكنج / 186\r\nكاهو / خس / 341\r\nكبك / قبج / 301\r\nكبوتر / حمام / 162\r\nكبيكه / كبيكج / 186\r\nكتيرا / كثيراء / 186\r\nكچوله / اذارقى / 70\r\nكدو / قرع / 297\r\nفارسى / عربى / صفحه\r\nكرچك / خروع / 350\r\nكرفس بيابانى / سمرنيون / 191\r\nكرم / دود / 118\r\nكرم خاكى / بنات وردان / 104\r\nكرم سرخ / خراطين / 349\r\nكرويا / قردمانا / 288\r\nكره / زبد / 138\r\nكژدم / عقرب / 270\r\nكسيلى / كسيلا / 185\r\nكشندهء سگ / قاتل الكلب / 297\r\nكشندهء گرگ / قاتل الذئب / 297\r\nكفتار / ضبع / 353\r\nكف دريا / زبد البحر / 136\r\nكف مريم / اصابع الصفر / 69\r\nكلم / كرنب / 194\r\nكنار ، سدر / نيق / 235\r\nكنجد / سمسم / 255\r\nكنجده / انزروت / 61\r\nكنگر ، بادآورد / شوكة البيضاء / 85 ، 319\r\nكنگر خر ، چرخه / شكاعى / 314\r\nكنگر فرنگى بيابانى / اقسون / 81\r\nكوشنه / قسط / 292\r\nكوكب شاموس / طين شاموس / 171\r\nكنيلا / قنبيل / 293\r\nگاوچشم / بهار / 94\r\nگاودانه / كرسنه / 188\r\nگاورس / جاورس / 114\r\nگاو زبان / لسان الثور / 202\r\nگاوشير / جاوشير / 106\r\nگاوكشك / شبرم / 315\r\nگچ / جص / 111\r\nگردو / جوز / 105\r\nگرده / كليه / 193\r\nگرگ / ذئب / 352\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nفارسى / عربى / صفحه\r\nگرمدانه ( گردمانه ) / كرمدانه / 189\r\nگز / طرفاء / 167\r\nگزانگبين / منّ / 227\r\nگزانگبين استبرك / سكر العشر / 252\r\nگزمازو / جوز الطرفاء / 110\r\nگزنه / انجره / 72\r\nگشنيز / كزبره / 196\r\nگلابى / كمثرى / 197\r\nگل اربه / جعده / 110\r\nگل ارمنى / طين ارمنى / 171\r\nگل اسپانيايى / طين قيموليا / 172\r\nگل تاك / طين الكرم / 172\r\nگل جاليز / طراثيث / 168\r\nگل جزيرهء كرت / طين اقريطش / 172\r\nگل چسبناك / طين المغره / 173\r\nگل خوردنى / طين مأكول / 171\r\nگل سرخ / ورد / 129\r\nگل سرشور / طين ساماعى / 173\r\nگلسنگ / جوزجندم / 109\r\nگل صدتومانى / عود الصليب / 272\r\nگل قاصد / هرقلوس / 342 ، 129 ، 312\r\nگل كشتزارها / طين الأرضين المزروعه / 173\r\nگل گندم / قنطوريون / 289\r\nگل مستكى / طين رومى / 172\r\nگل معمولى / طين مطلق / 170\r\nگل مغره / مغره / 225\r\nگل مهرزده / طين مختوم / 170\r\nگلنار / جلنار / 110\r\nگندم / حنطه / 155\r\nگندنا / كراث / 195\r\nگندناى كوهى / فيلزهره / 277\r\nگورگيا / اذخر / 59\r\nگوسفند / ضأن / 353\r\nگوشت / لحم / 210\r\nگوش خرس / بوصير / 94\r\nفارسى / عربى / صفحه\r\nگوش فيل / قلقاس / 296\r\nگوش موش / اذان الفار / 76 ، 159\r\nگوگرد / كبريت / 185\r\nگون / قتاد / 296\r\nگون كتيرا / طرغافيثا / 174\r\nگياه ثعلب / خصى الثعلب / 336\r\nگياه شيره‌دار / يتوع / 178\r\nلاجورد / لازورد / 200\r\nلادن / لاذن / 199\r\nلاك / لك / 200\r\nلاك‌پشت / سلحفاة / 251\r\nلايه / دردى / 121\r\nلبانه / لاعيه / 200\r\nلوزماهى / رعاده / 308\r\nلعل معبرى / قيقهن / 296\r\nلوبيا گرگى / ترمس / 323\r\nلوبياى مصرى / آلوسن / 80\r\nمازو / عفص / 265\r\nماهى / سمك / 256\r\nماه‌پروين / فاط / 279\r\nماهودانه / حب الملوك / 225\r\nماهيانه / صحنات / 285\r\nمدفوع / خرء / 349\r\nمرزه / سعتر / 244\r\nمرغش / مارقشيشا / 221\r\nمرغ و خروس / دجاج و ديك / 118\r\nمرگ ماهى / يتوعات / 226\r\nمرو آزاد / مرماراد / 227\r\nمس / نخاس / 235\r\nمشكانيه / غافت / 355\r\nمشك چوپان / قيصوم / 297\r\nمشك زمين / سعد / 237\r\nمغز / مخ / 229\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nفارسى / عربى / صفحه\r\nمگس / ذباب / 352\r\nملوكيه / ملوخيا / 228\r\nمهرهء مار / حجر الحيه / 166\r\nمو / شعر / 319\r\nموز / بنانه / 229\r\nموسير / بلبوس / 89\r\nموش / فار / 282\r\nمويز / زبيب / 147\r\nمويزك / ميويزج / 222\r\nمى / شراب / 320\r\nميخك / قرنفل / 288\r\nميگو / روبيان / 308\r\nميوهء سدر / نبق / 235\r\nناخنك ( شاه‌افسر ) / اكليل الملك / 53\r\nنان / خبز / 347\r\nنبق هندى / طاليسفر / 169\r\nنخود / حمص / 154\r\nنرثقيس / نرثيعس / 233\r\nفارسى / عربى / صفحه\r\nنرگس / نرجس / 230\r\nنقل خواجه / حب السمنه / 160\r\nننه‌حوا / هرنوه / 129\r\nنى / قصب / 289\r\nنيلوفر صحرايى / بدسغان / 104\r\nنى نهاوندى / قصب الذريره / 289\r\nواله / اشنه / 62\r\nهال‌بوا / هيل‌بوا / 127\r\nهزارچشم / اوفاريقون / 83 ، 126\r\nهستهء خرما / نوى / 236\r\nهفت‌بند / بطباط / 104\r\nهل / حماما / 149\r\nهليله / هليلج / 126\r\nهندباى بيابانى / بقله يهوديه / 104\r\nهوه‌چوبه / ابو حلسا / 77\r\nهويج / جزر / 114\r\n\r\n\r\n","description":"","footnote":"","page_name":" 382 ","page_number":382}
  ]