[
  {"content":"\r\n\r\nكليات\r\nاشعار و آثار فارسى\r\nشيخ بهاء الدين محمد العاملى مشهور به\r\nشيخ بهائى\r\nشامل : نان و حلوا - شير و شكر - نان و پنير - غزليات\r\nاشعار پراكنده \" مثنويات - قصايد - مخمس - مستزاد \"\r\nرباعيات - موش و گربه\r\nبكوشش غلامحسين جواهرى\r\nاز انتشارات\r\nكتابفروشى محمودى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nهركس بزبانى صفت حمد تو گويد\r\nبلبل بغزلخوانى و قمرى بترانه\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\nمقدمه\r\nدر آسمان علم و ادب گاهى ستارگانى طلوع كرده‌اند كه غير از فروغ شعر و نويسندگى داراى پرتو نبوغ و مواهب فطرى ديگرى هم بوده‌اند يكى از همين نوابغ بدون شك شيخ بهاء الدين عاملى معروف به شيخ بهائى است . شيخ بهائى نه تنها در فقه و حكمت و رياضى و لغت و حديث دست داشته بلكه واجد كمالات و حائز جميع علوم معقول و منقول بوده و حتى در عجائب و طلسمات هم چيره‌دست و سحر آفرين است هنوز داستانهاى حيرت‌آورى كه از معجزات علمى اوست در افواه مردم سائر است و حقا ميتوان گفت شيخ بهائى نه تنها عالم كم نظيريست بلكه در نوع خود شخصى بىمانند است اطلاعات وسيعى كه شيخ بهائى در رشته‌هاى مختلف داشته بشهرت او كمك زيادى كرده است و تنها طبقه خواص و اهل مطالعه نيستند كه او را مىشناسند بلكه توده مردم هم با اسم او آشنائى كامل دارند شيخ بهائى اصولا بشهرت علاقمند بوده و هميشه سعى ميكرده هر چيز و هر علم و هر هنرى كه موجب شهرت باشد دنبال كند و لو خوب هم از عهده برنيايد و اتفاقا از نظر شهرت بهدف غائى خود هم رسيده است در يكى از قصايدش كه عنوان شكوائيه دارد ميگويد :\r\n من آن يگانه دهرم كه وصف فضل مرا * نوشته منشى قدرت بهر در و ديوار \r\nو چون صيت شهرتش از ايران گذشته و بكشورهاى لبنان و مصر و حجاز سرايت كرده ميگويد :\r\n بهر ديار كه آئى اشارتى شنوى * بهر كجا كه روى ذكر من بود در كار « 1 » \r\n\r\n\r\n","description":"","footnote":"\r\n( 1 ) از كناياتى كه اين قصيده دارد پيداست كه وقتى مورد بىمهرى شاه وقت قرار گرفته و پادشاه او را در معرض مقايسه با كسانى كه دون شان او بوده‌اند قرار داده و بهائى حتى از تصور اين قياس اظهار ننك و عار كرده است :\r\n كه بنده را بكسان كردهء شها نسبت * كه از تصور ايشان مرا بود صد عار \r\n تو قدر من نشناسى مرا بكم مفروش * بهائيم من و باشد بهاى من بسيار \r\n","page_name":" مقدمه 1 ","page_number":3},
  {"content":"\r\n\r\nيكى ديگر از عوامل شناسائى و شهرت او غير از مقامات علمى و هنرى و ادبيش سياحتهاى طولانى او بشهرهاى ايران و ممالك خارج از كشور است در سال 988 هجرى قمرى بتبريز مسافرتى كرده و در آنجا غزلى عاشقانه پرداخته كه بنام شبهاى تبريز در آثار او مندرج مىباشد « 1 »\r\nشيخ بهائى با تمام كسب شهرت و دهاء ذاتى و تحصيل علم و معرفت به علت اينكه ميخواسته ذى فنون باشد در هر يك از رشته‌ها از ( ذى فن ) ها عقب مانده است به اين معنى كه در هيچيك از رشته‌هاى مختلف تبحر و عمق كافى پيدا نكرده است و اين عدم موفقيت علل مختلفى دارد كه ما اجمالا بذكر بعضى از علتهاى آن مىپردازيم .\r\nدر قريحه شاعرى كه مايه آن موهبت فطرى است هيچ ترديد ندارد كه شيخ بهائى از اين عطيه خداوندى بىبهره نبوده است ولى به علت خوض و تدقيق در مسائل علمى و كشف معضلات رياضى نتوانسته است آن لطافت و حساسيت را حفظ كند همين طور كه در آثار عرفانى و صوفيانه او هيچ شور و جذبهء نيست ولى براى اينكه از اساتيد سخن عقب نماند باقتفاى آنها رفته و همين تقليد و تبعيت از سبك ديگران روال سخن و سياق كلام را از دست او گرفته و روشهاى مختلفى در آثار او پديد آورده است مثلا در مثنوى دنبال جلال الدين مولوى و شيخ عطار و در غزل‌هاى عارفانه بتقليد سعدى و عراقى و گاهى هم بسبك سخن روز كه همان طرز جديد هندى يا اصفهانى كه در زمان صفويه ظهور كرده برخاسته و بعضى غزلهاى خود را بشيوه غنى كشميرى - بابا فغانى - عرفى شيرازى « 2 »\r\n\r\n\r\n","description":"","footnote":"\r\n( 1 ) معلوم مىشود شيخ بهائى هم آخر پيرى و زهد و علم مثل شيخ صنعان كه پير عهد خويش بود اسير ديده معشوقه باز شده و بتركان خطه تبريز دل و دين باخته است :\r\n شد هوش دلم آفت آن غمزه خونريز * اين بود مرا فايده از ديدن تبريز \r\n اى دل تو در اين ورطه مزن لاف صبورى * وى عقل تو هم بر سر اى واقعه مگريز \r\n( 2 ) مثلا اين غزل كه از شيخ بهائى است شباهت كاملى بغزلهاى عرفى شيرازى دارد همان شيوهء كه عرفى خود در آن تتبعى تازه دارد :\r\n پاى اميدم بيابان طلب گم كرده‌ام * شوق موسايم سر كوى ادب گم كرده‌ام \r\n باد گلزار خليلم شعله دارم در بغل * نالهء ايوب دردم راه لب گم كرده‌ام \r\n","page_name":" مقدمه 2 ","page_number":4},
  {"content":"\r\n\r\nآراسته است و در سروده‌هاى عرفانى تحت تأثير غزليات شمس سخن گفته است :\r\n من آينه‌ى طلعت معشوق وجودم * از عكس رخش مظهر انوار شهودم \r\nدستهء معتقدند اين اختلاف سبكها علت العللش زبان مادرى اوست كه فارسى نيست و چون چاشنى فارسى ندارد از اداى مقصود بيك طريقه مشخص باز مانده است البته اين نظر بحقيقت نزديك‌تر مينمايد چون فصاحتى كه در آثار هر شاعر يا نويسندهء هست بيشتر مربوط بوقوف و احاطه شاعر يا نويسنده به آن زبان است و باصطلاح چكيده آن است شيخ بهائى چون زبان مادرى او عربى است و همانطور كه صاحبان تذاكر نوشته‌اند بعد از طى دوران كودكى در ايران توطن گزيده درست بدقايق و رموز و لطايفى كه خواه ناخواه قريحه باطن در خون و مغز و اعصاب انسان اثر ميگذارد آشنا نبوده و ميخواسته از راه ( عقل مكسبى ) آنها را بياموزد با اين تفصيل حد فصاحت و كمال بلاغت را در مثنويات خود ظاهر و آشكار ساخته است و در اين روش بقدرى استادى بخرج داده كه شايد از نظر افاده معنى از مثنويات مولانا كمتر نباشد همانطور كه خيلى از مردم حتى اهل اطلاع بعضى ابيات مثنوى او را بنام مولانا ضبط كرده‌اند مثلا در مثنوى قطع العلايق در عينى كه نهايت مهارت را در اداى مقصود نشان داده از رعايت قواعد بديعى و لطايف شعرى غافل نمانده است .\r\n هر كه را توفيق حق آمد دليل * عزلتى بگزيد و رست از قال و قيل \r\n از حقيقت بر تو نگشايد درى * زين مجازى مردمان تا نگذرى \r\n چون شب قدر از همه مستور شد * لاجرم از پاى تا سر نور شد \r\nبا توجه باينكه شيخ بهائى از راه آموختن اين توفيق را يافته باشد باز خود نشان ديگرى از نبوغ ذاتى و دهاء خطرى اوست از مثنويات او كه شامل نان و حلوا - شير و شكر - نان و پنير و برخى مثنويات پراكنده ديگر است اينطور بر ميايد كه فقط در زمينه مثنوى سازى آزموده و ممتحن بوده و در ساير فنون شعرى دستى چندان قوى نداشته است در : رباعى - قطعه - قصيده - غزل - باستقبال هر\r\n\r\n","description":"","footnote":"","page_name":" مقدمه 3 ","page_number":5},
  {"content":"\r\n\r\nكس رفته شكست خورده و سطحش از حد شعر متعارف بالاتر نرفته است ميگويند فصحاى عرب معتقدند كه شيخ بهائى فارسى خوب شعر ميگويد و شعراى فارسى زبان عكس اين عقيده را دارند و از اين دو عقيده پيداست كه شعر فارسى و عربى او هر دو متوسط و در يك سطح قرار دارند و متابعت شيخ بهائى از گذشتگان مانع از اين بوده كه روش مشخصى براى خود اتخاذ كند و تقليد شخصيت ادبى او را در جنب درياى مواج و بىكرانه ادبيات فارسى كه لبالب از لئالى گران سنگ و درر شهسوار است محو و نابود ساخته است روش تقليدى شيخ حتى در آثار عربى او هم نمايان است و تعجب است با اينكه خود عرب بوده بطريقه عربى اساتيد فارسى زبان شعر عربى ساخته است :\r\n ايها المأثور فى قيد الذنوب * ايها المحروم من سر الغيوب \r\n ابذلو ارواحكم يا عاشقين * ان تكونو فى هوانا صادقين \r\nدر مثنوى « 1 » نان و حلوا بيشتر توجه شيخ بهائى باعراض از دنيا و زخارف دنيوى - ذم اهل ريا - شكر نعمت در بلايا - قطع علايق و صرف عمر بتأسف و ندامت بوده و مفاهيم خود را با تمثيلاتى كه بيشتر جنبه هزل و طبيب دارد آميخته است و بقدرى خوب از عهده برآمده كه خيلى از داستانها و تك بيت‌هاى آنها جزو ضرب المثلها گرديده است :\r\n خرده بينانند در عالم بسى * واقفند از كار و بار هر كسى \r\n اين وطن مصر و عراق و شام نيست * اين وطن شهريست كانرا نام نيست \r\n\r\n\r\n","description":"","footnote":"\r\n( 1 ) برادر صاحب روضات الجنات كه نان و حلوا را كتابت كرده و اصل نسخه آن پيش آقاى امينى نصيرى است پس از پايان مثنوى نان و حلوا تاريخ تحرير و كتابت را در سال 1245 قمرى هجرى تعيين كرده و اينطور نوشته است :\r\nحرره الفقير الى ربه الغنى محمد بن سيد زين العابدين المولوى الخوانسارى غفر الله له سياته و جعل ذالك مكتوبا فى حسناته آمين يا رب العالمين و صل اللّه على محمد و آله و سلم شنبه 1253\r\nدر تطبيق مثنوى نان و حلوا با اين نسخه جمع اشعار عربى و فارسى آن 360 بيت بود كه تعداد معدودى از ابيات آن در نسخه‌هاى ديگر مطلقا نبود و تعدادى هم كسر داشت مجموعا كسرىها و اضافات از 5 بيت تجاوز نميكرد .\r\n","page_name":" مقدمه 4 ","page_number":6},
  {"content":"\r\n\r\n ور مزعفر نبودت با قند و مشك * خوش بود دوغ و پياز و نان خشك \r\n* * *\r\n ور نباشد شانه‌اى از بهر ريش * شانه بتوان كرد با انگشت خويش \r\nاز اسامى مختلفى كه بمثنويات نان و حلوا - نان و پنير - شير و شكر داده نام گذارى آنها بمقتضاى حال و تناسب مقال بوده است مثلا مقصودش از نان و حلوا شيرينى آن است كه بحلاوت دنيا تشبيه كرده ! لقمه گلوگير شيرينى است كه ظاهرش كام را شيرين مىكند ولى باطنش زهرى تلخست . . .\r\nمثنوى شير و شكر « 1 » را كه وزن مخصوصى دارد و بنا بمقدمه آن به وزن ( خبب ) و از اوزان خاصه عرب است بتقطيع ( مفعول و فعول و مفاعلين ) :\r\n يا مدعيا لطريقتهم * قوم فطريقك معوج « 2 » \r\nو شايد شيخ بهائى اول كسى باشد كه در اين وزن شعر فارسى ساخته و از قرار معلوم اين وزن آهنگ مخصوصى دارد كه در مقامات موسيقى به ( حزين ) معروف است چون در پايان اين مثنوى ميگويد :\r\n آن را برخوان بنواى حزين * وز قلهء عرش بشنو تحسين \r\n\r\n\r\n","description":"","footnote":"\r\n( 1 ) در مثنوى شير و شكر در نسخه آقاى فخر الدين نصيرى امينى اضافه بر مطلبى كه در عنوان شير و شكر دارد اين عبارات هم تحرير شده است :\r\nاين بحر در فارسى متعارف نيست و ميان شعراى عرب مشهور است و اين بحر را خبب نامند من افادات استادى و من به فى جميع العلوم استنادى افضل المتقدمين اكمل - المتأخرين مجتهد الزمانى المقلب بشيخ بهاء الدين العاملى عاملة التعالى بلطفه الخفى و الجلى .\r\nتوضيحا اينكه اين نسخه به خط علامه مجلسى اول است كه در حيات خود مصنف كتابت شده است .\r\n( 2 ) اى كسى كه مدعى هستى با راهى كه آنها در پيش گرفته‌اند راست باش چون راه و طريقه تو كج است .\r\n","page_name":" مقدمه 5 ","page_number":7},
  {"content":"\r\n\r\nساير اشعار شيخ بهائى همانطور كه اجمالا اشارتى رفت اهميت چندانى ( آنطور كه در صف شعر بلند فارسى قرار گيرد ) ندارد و حدش همان شعر متوسط معمولى است تنها چيزى كه از شيخ بهائى در عين زيبائى و لطافت شور و حالى دارد همان تضمين معروف اوست كه غزل ( خيالى ) را « 1 » تخميس كرده است و قبل از اينكه در مجموعه آثار او چاپ شود در سفاين و تذكره‌ها مكرر در مكرر چاپ شده و بيشتر اهل ذوق آن را از بر دارند .\r\nبعضى از رباعيات شيخ بهائى هم مانند مخمسش نيمه شهرتى پيدا كرده ولى از نظر قياس با رباعيات خيام و ابو سعيد و ساير اساتيد چندان قابل ملاحظه نيست .\r\nبطور كلى چيزى كه در آثار شعرى شيخ بهائى قابل توجه است همان مثنويات عرفانى و حكمت‌آميز اوست .\r\nدر كتاب موش و گربه « 2 » كه قسمت نثر اين كتاب را تشكيل ميدهد محتوى اشارات و كنايات چندى است مربوط باهل محراب و منبر و طعن و طنزهائى به صوفى و حكيم و فقيه و مصنف خواسته است در لباس مناظره موش و گربه به همان روش عبيد از اين طبقات انتقاد كند و بيشتر حملات خود را متوجه صوفيان ظاهرنما كرده است . و اين كتاب هم مثل ساير آثار منظوم غير مثنوى شيخ بهائى استحكام چندانى ندارد و با دو كتاب كشكول فارسى و عربى و ( مخلات ) عربى او اصلا قابل قياس نيست از باب نمونه و اثبات مدعا چند جملهء آن را ذيلا نقل ميكنيم :\r\nدر آنجا كه ميخواهد صوفيان ظاهر فريب را تخطئه كند از زبان گربه ميگويد :\r\n\r\n\r\n","description":"","footnote":"\r\n( 1 ) اين غزل اشتباها بنام هلالى جغتائى در ديوانش چاپ شده است .\r\n( 2 ) بعضىها معتقدند كه اين موش و گربه مجعول و منسوب بشيخ بهائى است غير از اين كتاب كسان ديگرى هم كتابهائى درباره موش و گربه و مناظرات آنها در لباس انتقاد هم نظم و هم نثر درست كرده‌اند از جمله ( كيوان ) نامى در زمان محمد شاه ( موش و گربه ) بسيار جالبى با چاشنى عارفانه ساخته كه از حيث مطلب و طرز فكر بسيار خواندنيست و از قرار اصل نسخه آن يا در كتابخانه ملك يا در كتابخانه شخصى جناب آقاى احمد سهيلى خوانسارى است . ديگرى اسمعيل چرك شاعر هجاگوى معروف است كه موش و گربه عبيد را تخميس كرده است .\r\n","page_name":" مقدمه 6 ","page_number":8},
  {"content":"\r\n\r\n« اى موش ! جماعت صوفيان تقلبى نيز چون كسى فريب ايشان را خورد و داخل سلسلهء ايشان شود او را بشطحات خود مبتلا ساخته و در دام ظنون و اوهام اندازند . »\r\nو در جاى ديگر :\r\n« و بعضى هم يك اربعين از اسرار خبر يافته و حديث وجود دانسته و اصل شدند . »\r\nموش و گربه شيخ بهائى از نظر سنجش ادبى و حتى محتوى چيز بديع و تازهء نيست بلكه نثر آن پايه‌اش در همين حد است كه در عبارات زير ملاحظه ميكنيد :\r\n« به خدمت شما ميرسم و شما توجه كنيد و اين وجه را كه شرط كرده‌ايد بحقير شفقت كنيد تا من هم اين كوه را از جهت شما بردارم »\r\nيا :\r\n« حالا قوت نمائيد و كوه را برداريد تا برويم و بدور اندازيم . »\r\n* * * از سبك و سياق سخن بهائى كه بگذريم مسلك و روش اخلاقى او هم قابل بررسى دقيق است .\r\nشيخ بهائى با تصريحات مكررى كه در آثار خودش دارد جاى هيچگونه شبههء نيست كه شيعه خالص بوده است در چند جا از مثنويات خود با ندبه و عجز و الحاح يا رب يا رب كرده و تا امام مهدى قائم را شفيع گناهان خود قرار داده است مسلك او ظاهرا درويش و همه جا از زهد خشك تبرى جسته و باصطلاح خودش ( علم رسمى ) را قيل قال شمرده است\r\n علم رسمى سربسر قيل است و قال * نى از او كيفتى حاصل نه حال \r\nولى ابرام و تظاهر زايد الوصف او بدرويشى موجب شده است كه خرده « 1 » بينانى كه در عالم بسى هستند روش درويشى او را بريا منسوب دارند و تقرب او را بدستگاه سلطنت منافى درويشى بدانند و ادعاى او را باطل مىشمرند\r\n\r\n\r\n","description":"","footnote":"\r\n( 1 )\r\n خرده بينانند در عالم بسى * واقفند از كار و بار هر كسى \r\n","page_name":" مقدمه 7 ","page_number":9},
  {"content":"\r\n\r\n از خوان فلك قرص جوى بيش مخور * انگشت عسل مخواه و صد نيش مخور \r\n از نعمت الوان شهان دست بدار * خون دل صد هزار درويش مخور \r\nشيخ بهائى در مقام جواب ميگويد :\r\n زاهد به تو تقواى ريا ارزانى * من دانم و بىدينى و بىايمانى \r\n گو باش همين تو طعنه بر من ميزن * من كافر و من يهود و من نصرانى \r\n* * *\r\n عاشق من و ديوانه من و شيدا من * شهره من و افسانه من و رسوا من \r\n كافر من و بت‌پرست من ترسا من * اينها من و صد بار بتر زينها من \r\n* * * از اين گونه تعريضات نسبت بشيخ اينطور برميآيد كه بهائى در لباس تقرب و حشمت بر سر خوان الوان مىنشسته و بدعوى صوفيگرى برميخواسته و از از تظاهرات زيادى كه بدرويشى مىكند پيداست كه مشرب فطرى و طبعى درويشى نداشته و درويشى براى او يكنوع تفنن بوده و ميخواسته از اينراه نقص درويشى خود را ترميم كند و برعكس چون در علميات و مباحث فقه و رياضى قوى بوده آنها را باتهام علم رسمى رد كرده است و تقريبا در تمام آثارش اين مسئله را متعرض است بر سر هم و من حيث المجموع شيخ بهائى شاعر و نويسنده و عالم و حكيم و فقيهى است كه از هر خرمن خوشهء يافته و از هر درى سخنى گفته است و خود را بجميع علموم عصرى آراسته و ذى فنونى بوده كه با آثار خود شهرت جهانگيرى كسب كرده است .\r\nمشخصات دوره زندگى شيخ بهائى تفصيلى دارد كه در بخش ديگر آورده‌ايم و اين تفصيل شامل تمام خصوصيات دوره زندگى از تاريخ تولد تا پايان حيات اوست و چيزى كه ذكر آن در پايان اين مقدمه لازمست مأخذ و نسخى است كه ما براى استفاده آنها را بدست آورده‌ايم و در پايان به علامت : ( نخ ) به آنها اشاره كرده‌ايم بد نيست كه از\r\n\r\n","description":"","footnote":"","page_name":" مقدمه 8 ","page_number":10},
  {"content":"\r\n\r\nدوستانى كه هميشه هواخواه ترويج معارف و اشاعه فرهنگ هستند و در اين گونه موارد از هيچگونه كمكهاى فرهنگى دريغ نميدارند از هر يك در جاى خود و به سهم خويش تشكر كنيم :\r\nابتدا از آقاى مهدى توحيدىپور كه در چاپ اول اين كتاب زحمت زياد كشيده‌اند و آن را بفهرست و اعلام و مقدمه مبسوطى زينت داده‌اند\r\nدوم از جناب آقاى سيد فخر الدين نصيرى امينى كه جنگ اشعار و رسائلى كه به خط برادر صاحب كتاب روضات الجنات و در اختيار كتابخانه مخصوص خودشان دارند استنساخ شده در اختيار ما گذاشتند و اين خود تأثير مهمى در تدوين اين كتاب داشت چون تا امروز هنوز آثار پراكنده شيخ بهائى به شكل كليات كه شامل غزل و قصيده و رباعى و مثنوى باشد درنيامده بود و كمك ايشان مجال اين خدمت فرهنگى را براى ما حاصل كرد بطوريكه يك امتياز اين خدمت فرهنگى تعداد 45 رباعى اضافى و آثار پراكنده ديگرى بود كه تا امروز بنام شيخ بهائى از آنها اطلاعى در دست نبود . سوم جناب آقاى ابو تراب حلى شاعر تواناى عصر حاضر كه جنگ خوش خطى را كه قسمتى از آثار شيخ بهائى در آن نوشته شده بود در اختيار من گذاردند كه تاريخ كتابت آن در حدود 175 سال قبل است ديگرى نسخه چاپى كتابخانه ملك كه در 1346 هجرى قمرى در يكى از مطابع مصر بچاپ رسيده است بهرحال مآخذى كه براى مقابله آثار شيخ در اختيار من بود نسخى بود كه از آنها ياد كردم در پايان بايد از مراقبت و توجه مدير كتابخانه محمودى هم كه تمام عوامل و شرايط لازم را در طبع اين كتاب آماده ساختند سپاسگذارى كنم و اميدوارم هميشه در نشر اين گونه كتابهاى سودمند و مفيد مؤيد و مؤفق باشند .\r\nغلامحسين جواهرى ( وجدى )\r\nپايان\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n . \r\n","description":"","footnote":"","page_name":" مقدمه 10 ","page_number":12},
  {"content":"\r\n\r\n\r\nشرح جامع ديگرى درباره شيخ بهائى\r\nاين شرح حال كه پانزده سال قبل از وفات شيخ بهائى نوشته شده مستخرج از كتاب خير البيان تأليف شاه حسين سيستانى است كه از صفحه 355 كتابخانه جناب آقاى سيد فخر الدين نصيرى امينى استخراج شده است .\r\n\r\n","description":"","footnote":"","page_name":" مقدمه 11 ","page_number":13},
  {"content":"\r\n\r\n\r\nذكر افضل المتاخرين و اعلم المجتهدين بهاء الملة و الدين محمد\r\nاعلم علماء متأخرين و افضل فضلاء و فقهاء و متبحرين جامع معقول و منقول و حاوى فروع و اصول استاد بشر و عقل حادى عشر خلاصه فقهاء و سيد ابرار و زبدهء فضلاء مذهب هشت و چهار سلطان العلماء و برهان الحكما مالك الملك ممالك دانشورى فرمان فرماى اقليم معانىگسترى مخبر اشارات تأويل و تنزيل ما صدق علماء امتى كانبياء بنى اسرائيل عارف صاحب كمال و فاضل صاحب حال شيخ امجد بهاء الملة و الدين محمد ايد اللّه ظلال افادته و افاضة الى يوم الدين يگانهء زمان و قطب دوران است نزد انصاف‌مندان حقيقت‌شناس به صحت پيوسته كه از متأخرين مانند آن عالى رتبه بر مسند فضيلت ننشسته والد ماجد آن بلند قدر شيخ حسين عبد الصمد كه اعظم فقهاء و مجتهدين زمان شاه جنت بارگاه بود از جبل عامل در زمان دولت آن پادشاه متقى بمملكت ايران آمده لواى دانشورى برافراخت جهت رواج مذهب ائمهء اثنى عشر در بلدهء فاخرهء هراة متوطن گرديده مدتها در آن مملكت بود و تأليفات اكثر علوم نموده مثل شرح قواعد در فقه و شرح الفيه و حاشيهء ارشاد و ديگر رسائل كه نوشتن آن موجب طول كلام است از آن فضيلت‌گستر بظهور آمده در آن اوقات آن بلند همت نزد والد بزرگوار خود اكتساب علوم عقلى و نقلى نموده و در عنفوان عهد شباب هواى سير بلاد در خاطر دريا مقاطرش رسوخ يافته بتشرف زيارت حرمين شريفين مشرف شده باكثر ديار عربستان و بلاد مغرب رسيده مدتها در مصر\r\n\r\n","description":"","footnote":"","page_name":" مقدمه 12 ","page_number":14},
  {"content":"\r\n\r\nمحبت عزيز بوده و ديار شام را از فيض آفتاب افادت غيرت امراى طلوع صبح صادق ساخته در آن مدت بصحبت بسيارى از اهل ترك و تجريد رسيده اول از تعلم علوم نزد مير مرتضى از علم بهره گرفته‌اند و نزد مولانا عبد اللّه يزدى علم منطق و علم كلام و معانى بيان و عربيت فراگرفته‌اند و نزد مولانا افضل قاينى رياضى و شرح تجريد و جواهر و اعراض خوانده و فقه و حديث نزد والد خود كسب فرموده‌اند و در زمان پادشاه كريم سلطان محمد پادشاه پرتو فيض بساحت ممالك ايران انداخته در آن ايام در اكثر علوم تأليفات نموده از آن جمله كتاب حبل المتين در احاديث و شرح احاديث و استدلال مسائل و تفسير عروة الوثقى و حديث و حاشيه تفسير قاضى بيضاوى و مشرق الشمسين و تفسيرات احكام و احاديث صحيحه و شرح تشريح الافلاك در علم هيئت و شرح بر شرح چغمينى و صحيفه در علم اسطرلاب و تحفهء حاتمى در علم اسطرلاب به فارسى و رساله خلاصة الحساب در علم حساب و حاشيه قواعد شهيدى و زبدهء اصول و حاشيه بر شرح مختصر عضدى و شرح حاشيه خطائى و حاشيه بر مطول و اثنى عشريه صلوات و اثنى عشريه حج و مفتاح الفلاح در عبادات شبان‌روزى و تعليقات الهيات شرح تجريد و تشريح العالمين در علم هيئت و تشريح اعضا و بحر الحساب و مصطلح الفقها در اصطلاح فرقه مذكور و كشكول در علوم متفرقه از تصانيف آن حضرت است اگر فارس قلم شكسته رقم در حصر و طى وادى تصنيفات آن قدوهء ابرار درآيد نسخهء عليحده در كمال شرح ترتيب بايد داد چون درين نسخه گنجايش حصر تأليفات آن بحر علوم نبود بدين اختصار نموده در آخر اوقات گرامى ارادهء تصنيف جامع عباسى نمود كتاب صوم و صلوات و حج و كتاب طهارت را اتمام داده همه روزه در نوشتن حواشى و ارقام رفع شبهات اشتغال دارد و اوقات گرامى را بعد از عبادات صرف تصنيف مىفرمايد اميد كه همواره فضلاى زمان و علماى دوران از بحر افادتش سيراب باشند و شاه آگاه را نسبت به آنحضرت اعتقاد صافيست و در اعزاز و احترام و تعظيم و اكرام دقيقهء نامرعى نمىگذارد و همواره ملتمسات آنحضرت در سدهء رفيعهء شاهى چون\r\n\r\n","description":"","footnote":"","page_name":" مقدمه 13 ","page_number":15},
  {"content":"\r\n\r\nدعاهاى اجابت قرينش در بارگاه الهى مقبولست و مهارت آنحضرت در انواع و اقسام علوم غريبه و علم تاريخ و شعر نه در آن مرتبه است كه به زبان قلم در صدد تقرير و تحريرش توان آمد در جميع علوم ذى فن و بجميع طبايع مستحسن است اميد از فضل إله آنكه هماى همايون‌فر و ظل ظليل اين فضيلت‌گستر تا طلوع آفتاب صاحب العصر و الزمان مستدام بوده از تقريرات واضح و تحريرات لايحش كافهء انام مستفيد با وجود شغل تصنيف و تأليف كسب ذى طبع لطيف آن گوهر بحر معانى به گفتن اشعار آبدار مايل است و در مثنوى تتبع حضرت مولوى معنوى و شيخ فريد الدين عطار فرموده‌اند و غزل و رباعى بسيار از لجه طبع بحر آئينش بساحل تحرير افتاده از جهة تيمن و تبرك چند بيت از اشعار آن خلاصه احرار درين نسخه تحرير يافت و اللّه الموفق و المعين .\r\n\r\n","description":"","footnote":"","page_name":" مقدمه 14 ","page_number":16},
  {"content":"\r\n\r\nچون اين مقدمه با مراجعه بمأخذ نسبة صحيح تهيه شده و شامل ذكر اقوال تذكره نويسان است با مختصر تصرفى آن را بعنوان شرح زندگى و خصوصيات نام و نسب و تاريخ تولد و وفات - ميزان دانش و تحصيلات - سير و سياحات - عقايد و افكار و آثار شيخ بهائى در اين مجلد نقل ميكنيم .\r\n\r\nنام و نسب شيخ بهائى\r\nبهاء الدين محمد بن عز الدين حسين بن عبد الصمد بن شمس الدين محمد بن على بن حسين بن محمد بن صالح حارثى همدانى عاملى جبعى ، حكيم و فقيه و عارف و منجم و رياضىدان و شاعر و اديب و مورخ بزرگ دوره‌ى صفويه ، در خاندانى دانش‌پرور كه معاريف اسلام بوده‌اند و از آغاز در جبل عامل كه از آغاز پيدايش مذهب تشيع پناهگاه شيعيان بوده و ناحيه‌ى كوهستانى و خرمى است از لبنان و در شمال شهر صيد است و امروز يكى از مراكز مهم شيعيان است ، در قريه‌يى بنام جبع يا جباع مىزيستند و از نژاد حارث بن عبد الله اعور همدانى ( متوفى 65 هجرى قمرى ) بودند ، بوجود آمد و پرورش يافت پدر شيخ بهائى ، عز الدين حسين بن عبد الصمد بن محمد بن حارثى عاملى جبغى از رهبران شيعه و مشايخ بزرك بوده است .\r\nوى از شاگردان و صحابه‌ى پيشواى معروف شيعه زين الدين على بن احمد\r\n\r\n","description":"","footnote":"","page_name":" شرح زندگى 1 ","page_number":17},
  {"content":"\r\n\r\nعاملى جبلى مشهور بشهيد ثانى است و هر دو آنان از يك ديار برخاسته‌اند و عز الدين حسين پس از كشته شدن شهيد ثانى ( 966 هجرى قمرى ) بايران آمده است .\r\nصاحب تاريخ عالم آراى عباسى درباره‌ى عز الدين حسين ، چنين ميگويد :\r\n« شيخ حسين از مشايخ عظام جبل عامل و در جميع فنون بتخصيص فقه و تفسير و حديث و عربيت فاضلى دانشمند بود . و خلاصه ايام شباب و روزگار جوانى را در صحبت شهيد ثانى و زنده‌ى جاودانى شيخ زين الدين عليه الرحمه بسر برده در تصحيح حديث و رجال و تحصيل مقدمات اشتهار و كسب كمالات مشارك و مصاحب يكديگر بوده‌اند .\r\nبعد از آنكه جناب شيخ به جهت تشيع بدست روميان درجه‌ى شهادت يافت مشاراليه از وطن مألوف بجانب عجم آمده بعز مجالسين مجلس بهشت آئين شاه جنت مكان معزز گرديده منظور انظار عنايات گوناگون گشت .\r\nمراتب عالى فصاحت و اجتهاد او در معرض قبول و اذعان علماء عصر درآمد و در امامت نماز جمعه كه بنا بر اختلافى كه علماء در شرايط آن كرده‌اند مدت‌هاى مديد متروك و مهجور بود سعى بليغ بتقديم رسانيده با جمعى از مؤمنان اقدام مىنمود .\r\nآخر بمنصب شيخ الاسلامى و تصدى شرعيات و حكومت مليات ممالك خراسان عموما و دار السلطنه‌ى هرات خصوصا با ايفاى خدمتش مرجوع گشته مدت مديد در آن خطه‌ى دلگشا بترويج شريعت غرا و تنسيق بقاع الخير آن ديار اقدام نموده با فايده‌ى علوم دينيه و تصنيف كتب و رسائل و حل مشكلات و كشف غوامض و معضلات مىپرداخت ، تا آنكه شوق بيت اللّه الحرام و رياضت روضه‌ى سيد انام و ائمه‌ى عالى مقام صلوات اللّه الملك العلام گريبان گير گشته قايد شوق عنان توجه او را بدان صوب در حركت آورد .\r\n\r\n","description":"","footnote":"","page_name":" شرح زندگى 2 ","page_number":18},
  {"content":"\r\n\r\nبعد از استسعاد بدان سعادت عظمى در حين مراجعت ، چند روزى در لحساء بحرين رحل اقامت انداخته با فضلاى آن مرز و بوم بسر مىبرد ، تا آنكه در بحرين اجل موعود رسيده كتب‌خانه‌ى حيات را درنورديده بمطالعه‌ى جريده‌ى عالم‌بقا پرداخت ، و خلف صدق مشاراليه كه گلشن سراى جهان از وجود شريفش زيب و بها داشت در صغر سن ، با والده ماجده بولايت عجم آمد . . . »\r\nبعقيده صاحب خلاصة الاثر و صاحب سلافة العصر و صاحب مستدرك الوسايل و صاحب خزانة الخيال و صاحب روضات الجنات ، وفات عز الدين حسين پدر شيخ بهائى در سال 984 هجرى قمرى هنگاميكه شصت و شش سال داشته در بحرين اتفاق افتاده است .\r\nبطور كلى عز الدين حسين پدر شيخ بهائى در سال 918 هجرى قمرى در جبل عامل متولد شد ، مدتى صاحب و شاگرد شهيد دوم بود و پس از كشته شدن وى در سال 966 هجرى قمرى با خانواده‌ى خود بايران آمد . « 1 »\r\nزيرا اهل سنت كه همسايگان شيعيان جبل عامل بودند بر ايشان تاخته آزار بسيار رسانيدند حتى پيشواى مذهبى آنان زين الدين را كشته بودند و عز الدين حسين مانند ديگر شيعيان پناهگاهى مىجست و ايران در دوره‌ى صفويه يگانه محلى بود كه شيعيان در آن جا امان داشتند .\r\nو چون وى شاگرد شهيد دوم بوده از ديارى مىآمد كه مركز ديرين شيعيان بود ، پيشرفت و شهرت بسيار يافت و مورد توجه سلطان محمد خدابنده پدر شاه عباس بزرك قرار گرفت و پس از چندى مقام شيخ الاسلامى دار السلطنه‌ى هرات بوى تفويض گشت و بعد از مدتى مديد ، شوق زيارت خانه‌ى خدا در وى پديدار گشت بدان صوب حركت كرد و پس از اجراى مراسم حج به احساء و بحرين رفت و در آنجا\r\n\r\n\r\n","description":"","footnote":"\r\n( 1 ) - در آن زمان شيخ بهائى سيزده سال داشته است .\r\n","page_name":" شرح زندگى 3 ","page_number":19},
  {"content":"\r\n\r\nمدت هشت روز ماند ،\r\nو هنگاميكه شصت و شش سال و دو ماه از سنش ميگذشت در مصلى كه قريه‌يى از خاك بحرين بود دار فانى را وداع گفت .\r\nدر اينوقت شيخ بهائى كه سى و يك سال از عمرش ميگذشت باتفاق مادر خود بايران بازگشت شيخ بهائى برادرى بنام عبد الصمد داشته كه كتاب فوايد الصمديه كه از كتب معروف نحو است بنام وى نوشته شده و برادر بزرگتر شيخ بهائى بوده است . « 1 »\r\nگويا عبد الصمد در همان زمانيكه پدرش در جبل عامل بوده از وى جدا شده بمدينه رفته . و در سفر ايران و بحرين با وى نبوده است .\r\nبرادر شيخ در سال 1020 هجرى قمرى در اطراف مدينه از دنيا رفته است و جسد وى را بنجف نقل نموده و در همانجا به خاك سپرده‌اند .\r\nبقول صاحب روضات الجنات وى بر شرح اربعين برادرش شيخ بهائى حواشى چندى نوشته است همسر بهائى زنى فقيه و محدث و يگانه دختر زين الدين على معروف بمنشار عاملى بود .\r\nصاحب مستدرك الوسايل ميگويد كه زنان نزد وى درس ميخواندند و پدرش زين الدين على منشار از دانشمندان معاصر شاه طهماسب بود و كتابهاى بسيار داشت\r\n\r\n\r\n","description":"","footnote":"\r\n( 1 ) - از دلايل ديگرى كه بزرگترى عبد الصمد را نسبت بشيخ بهائى مىرساند بعقيده‌ى استاد سعيد نفيسى ، يكى اينست كه عبد الصمد نام جد خود را داشته و بهائى نام پدر جد خود را ، و ديگر اينكه وى ده سال پيش از بهائى وفات كرده .\r\n","page_name":" شرح زندگى 4 ","page_number":20},
  {"content":"\r\n\r\nكه از هند آورده بود و گويند نزديك چهار هزار مجلد بود ، و بيشتر از زندگى خود را در هند گذراند ، و چون مرد ، دخترش كه زن بهائى بود وارث او شد ، زيرا كه جز يك دختر نداشت . »\r\nزين الدين على نزد شاه طهماسب منزلت فراوان داشت ، و به همين جهت مقام شيخ الاسلامى اصفهان بوى واگذار گرديد و پس از وى اين مقام بشيخ بهائى تفويض گرديد .\r\nو نيز مسبب مسافرت عز الدين حسين پدر شيخ بهائى بايران و پيشرفت كار وى در ايران همين زين الدين على بوده است .\r\n* * * \r\nمحل و تاريخ تولد و وفات\r\nباتفاق نظر كليه‌ى صاحبان تواريخ معتبر ، ولادت شيخ در شهر بعلبك اتفاق افتاده است .\r\nبعلبك شهرى آباد و معروف بوده است و يونانيان آن شهر تاريخى را هليوپوليس  silopoileH  ميناميدند :\r\nاين شهر « در زمانهاى گذشته مركز تمدن يونانى و سپس مركز تمدن رومى بوده است و از بناهاى رومى قصر بسيار معروفى در آن بوده كه هنوز خرابه‌هاى آن در همه‌ى جهان مشهورست و در منتهاى زيبائى و عظمت بوده است ،\r\nاين شهر را در سال 803 هجرى قمرى تيمور گوركان گرفت و آن را ويران ساخت و از آن پس ديگر روى آبادانى نديد و خرابه‌ى آن اينك در 80 كيلو - مترى دمشق باقى است و آن محل در اين زمان جزو قلمرو جمهورى لبنان بشمار ميرود : » « 1 »\r\n\r\n\r\n","description":"","footnote":"\r\n( 1 ) - احوال شيخ بهائى از استاد سعيد نفيسى .\r\n","page_name":" شرح زندگى 5 ","page_number":21},
  {"content":"\r\n\r\nو اكنون در آن محل آبادى كوچكى باقى است كه در حدود چندين هزار سكنه دارد و در سر راه دمشق بحلب قرار دارد :\r\nگويا عز الدين حسين پدر شيخ هنگاميكه در جبل عامل اقامت داشته ، در سفر شام ببعلبك رفته و بهاء الدين محمد يعنى پسر دوم وى در آن سفر متولد گرديده است :\r\nو كسانى نيز مانند ابو المعالى طالوى محل ولادت شيخ را شهر قزوين نوشته‌اند و اين نظر كاملا نادر است زيرا بطوريكه ميدانيم وى قبل از مسافرت پدرش بايران متولد شده و هنگاميكه بايران آمده است گويا سيزده سال داشته است ،\r\n\r\nتاريخ تولد\r\nدر مورد تاريخ ولادت شيخ بهائى اقوال مختلف موجود است :\r\nصاحب سلافة العصر كه از قديمترين مآخذ موجود در مورد ولادت شيخ است ميگويد كه وى نزديك غروب چهار شنبه ، سه روز مانده از ذى حجه‌ى سال 953 هجرى قمرى متولد گرديد :\r\nصاحب خلاصة الاثر تاريخ تولد وى را نزديك غروب چهار شنبه سه روز مانده از ذى حجه سال 953 هجرى قمرى نوشته است :\r\nصاحب فردوس التواريخ ولادت ايشانرا نزديك غروب پنجشنبه سيزده روز مانده از محرم سال 953 هجرى قمرى ذكر كرده است :\r\nصاحب المطلع الشمس ميگويد :\r\nسيد على خان در سلافة العصر تعيين كرده غروب روز چهار شنبه 27 ذى - حجه‌ى سال 953 هجرى قمرى در بعلبك ، و بنص ابو المعالى طالوى در قزوين روى داده است : « 1 »\r\n\r\n\r\n","description":"","footnote":"\r\n( 1 ) - چنان كه گفته شد اين قول كه شيخ در قزوين متولد شده است بسيار نادرست است\r\n","page_name":" شرح زندگى 6 ","page_number":22},
  {"content":"\r\n\r\nصاحب منتخب التواريخ ولادت شيخ را روز پنجشنبه 17 محرم سال 953 هجرى قمرى ذكر كرده است :\r\nبطور كلى آنچه از اين اقوال بر ميآيد ، ولادت شيخ در سال 953 هجرى قمرى اتفاق افتاده است و در مورد روز و ماه تولد نظر صاحب سلافة العصر از گفته‌هاى ديگران معتبرتر است زيرا وى داناترين فرد باحوال شيخ و نزديك‌ترين كس به زمان اوست :\r\nدر اين صورت ولادت شيخ نزديك غروب روز چهارشنبه بيست و هفتم ذى حجه‌ى سال 953 هجرى قمرى در شهر بعلبك روى داده است .\r\n\r\nتاريخ وفات\r\nدر مورد تاريخ وفات شيخ بهائى نيز اقوال گوناگون موجود است :\r\nصاحب تاريخ عالم آراى عباسى كه از مآخذ مورد اعتماد است ، ميگويد كه در چهارم شوال سال 1030 هجرى قمرى بيمار شد و هفت روز رنجور بود ، تا اينكه شب 11 شوال درگذشت ، و چون وى رحلت كرد شاه عباس در ييلاق بود و اعيان شهر جنازه‌ى او را برداشتند و ازدحام مردم باندازه‌يى بود كه در ميدان نقش جهان جا نبود كه جنازه‌ى او را حركت دهند ، و در مسجد جامع عتيق به آب چاه غسل دادند و علماء بر او نماز گذاردند و در بقعه‌ى منسوب به امام زين العابدين كه مدفن دو امامزاده است گذاشتند و از آنجا بمشهد بردند و به وصيت خود او در پائين پا ، در جائى كه هنگام توقف در مشهد آنجا درس مىگفت بخاكش سپردند :\r\n\r\n","description":"","footnote":"","page_name":" شرح زندگى 7 ","page_number":23},
  {"content":"\r\n\r\nاعتماد الدوله ميرزا ابو طالب در تاريخ رحلت وى گفته است :\r\n رفت چون شيخ از اين دار فناى * گشت ايوان جنانش مأواى \r\n دوستى جست ز من تاريخش * گفتمش شيخ بهاء الدين واى « 1 » \r\nصاحب روضات الجنات ميگويد كه چون بمرد پنجاه هزار كس بر جنازه‌ى او نماز گذاردند و در تاريخ فوت او گفته‌اند : بى سر و پا گشت شرع و افسر فضل اوفتاد . مقصود از بىسر و پا گشت شرع اينست كه شين و عين از آغاز و انجام شرع مىافتد و راء ميماند كه 200 باشد ، و افسر فضل اوفتاد يعنى فاء از آغاز آن ساقط مىشود و ضاد كه 800 و لام كه 30 باشد ميماند و رويهمرفته 1030 مىشود .\r\nصاحب كتاب تنبيهات ميگويد كه سنه‌ى يكهزار و سى هجريه مريخ در عقرب راجع شد ، بعد از تفكر و تدبر بسيار از ضعف و تباهى حال مشترى در آن وقت بخاطر رسيد كه شخصى از علماء فوت شود و از آن وهنى بمذهب راه يابد ، و چون افضل و اكمل واقعه آن زمان شيخ بهاء الدين العاملى رحمة اللّه بود ، ظن فقير غالب آمد كه جناب شيخ الاسلامى رخت حيات از دار فانى بدار باقى خواهد كشيد ، لا جرم در قصبه‌ى اشرف كه از مضافات ولايت مازندرانست اين قضيه را بعرض پادشاه ظل اللّه رسانيده و گفتم كه در اين باب دغدغه بخاطر اشرف نرسد كه طالع اين دولت قويست و نوعى ديگر نميتواند شد .\r\nاز قضا بعد از چهار پنج ماه ، حضرت شيخ مريض شده و در عرض يكهفته برحمت ايزدى پيوست .\r\nصاحب مطلع الشمس ميگويد كه در چهارم شوال سال 1030 هجرى قمرى مريض گشت و در سه‌شنبه دوازدهم رحلت نمود و جسد شريفش نقل بمشهد شد .\r\n\r\n\r\n","description":"","footnote":"\r\n( 1 ) - از اين جمله بدون همزه‌ى بهاء ، عدد 1030 بدست ميآيد .\r\n","page_name":" شرح زندگى 8 ","page_number":24},
  {"content":"\r\n\r\nصاحب امل الامل در مورد تاريخ وفات شيخ گويد كه از مشايخ خود شنيدم كه در سال 1030 هجرى قمرى درگذشت .\r\nصاحب قصص العلماء تاريخ درگذشت وى را دوازدهم شوال سال 1031 هجرى قمرى ذكر كرده است .\r\nصاحب سلافة العصر تاريخ وفات شيخ را دوازده روز مانده از شوال سال 1031 هجرى قمرى نوشته است و در كتاب ديگر خويش موسوم بحدائق النديه فى شرح الفوايد الصمديه ، در دوازدهم شوال سال 1030 هجرى قمرى ذكر كرده است و ممكن است در چاپ كتاب اول تحريفى شده باشد .\r\nبطور كلى آنچه از اين اقوال برميآيد ، وفات شيخ در دوازدهم شوال سال 1030 يا 1031 هجرى قمرى اتفاق افتاده است ، و چون صاحب تاريخ عالم آراى عباسى كه نظرش معتبرتر از ديگران است ، و همچنين صاحب كتاب تنبيهات كه تأليف خود را چند ماه بعد از آن واقعه نوشته است سال 1030 را ذكر كرده‌اند ، گفته‌ى كسانى كه وفات شيخ را در اينسال نوشته‌اند صحيح‌تر به نظر ميرسد .\r\nدر اين صورت وفات شيخ در دوازدهم ماه شوال سال 1030 هجرى قمرى در شهر اصفهان روى داده است .\r\n* * * \r\nدوران جوانى و تحصيلات و استادان\r\nبطوريكه قبلا ذكر شد ، شيخ بهائى در 966 هجرى قمرى باتفاق پدر خود از جبل عامل بايران آمد و در پايتخت ايران يعنى شهر قزوين كه مركز تجمع دانشمندان شيعه بود مدتها زيست نمود .\r\n\r\n","description":"","footnote":"","page_name":" شرح زندگى 9 ","page_number":25},
  {"content":"\r\n\r\nبنابراين وى دوران كودكى را در جبل عامل و دوران جوانى را در شهر قزوين گذرانيده است ، و ظاهرا هنگام سفر پدرش بهرات همراه وى نبوده است ، زيرا وى در آن زمان جوان بوده و در قزوين بكسب علوم اشتغال داشته و پدرش نمىبايست او را بهرات برده باشد .\r\nليكن چنان كه قبلا گفتيم در سفر حج با پدر همراه بوده است و پس از مرگ پدر ، در سن سى و يك سالگى با مادرش بايران بازگشته است ، و پس از بازگشت بايران گويا دوباره بقزوين رفته باشد زيرا اين شهر تا سال 1006 هجرى قمرى پايتخت صفويه و مركز تجمع علماء شيعه بوده است .\r\nبهائى بعدها بمسافرتهاى ديگرى نيز پرداخته است و گويا چندى هم در مشهد بتحصيلات خود ادامه داده است و نيز مدتى در هرات بجاى پدر مقام شيخ الاسلامى داشته ، و آنچه مسلم است هنگاميكه پدر او در هرات بوده وى در قزوين اقامت داشته و بقول استاد نفيسى احتمال ميرود كه لااقل از سال 969 هجرى قمرى يعنى از سن شانزده سالگى تا سال 979 هجرى قمرى در سن بيست و شش سالگى ، مدت ده سال پياپى در قزوين براى دانش اندوختن مانده باشد .\r\nدر اين صورت تحصيلات اوليه‌ى شيخ در شهر قزوين كه در آنوقت يكى از مراكز مهم مذهب تشيع و محل درس و بحث و دانش‌آموزى بوده انجام گرفته است و وى از كودكى با شوق و كوشش بسيار در پى دانش آموزى و كسب كمال بوده است بطوريكه در اوان كودكى از كتب معتبر زمان خود نسخه بردارى ميكرده است بنابر قول كليه‌ى كسانى كه در احوال شيخ سخن گفته‌اند ، وى ابتدا نزد پدر خود تحصيل علم كرده و سپس از محضر استادان ديگر كسب دانش نموده است .\r\nبقول صاحب تاريخ عالم آراى عباسى وى تفسير و حديث و عربيت\r\n\r\n","description":"","footnote":"","page_name":" شرح زندگى 10 ","page_number":26},
  {"content":"\r\n\r\nو امثال اينها را از پدر ، و حكمت و كلام و بعضى علوم منقول را از مولانا عبد اللّه مدرس يزدى « 1 » صاحب حاشيه‌ى ملا عبد اللّه ، و رياضى را از ملا على مذهب و ملا افضل قاضى مدرس و ملا محمد باقر بن زين العابدين يزدى صاحب كتاب مطالع الانوار و عده‌يى ديگر از اهل فن ، و طب را از حكيم عماد الدين محمود آموخته و در اندك زمانى در منقول و معقول پيش رفته و بتصنيف كتب پرداخته است .\r\nو بقول صاحب روضات الجنات ، صحيح بخارى را نزد محمد بن ابى اللطيف مقدسى خوانده است ، و گويا شيخ در اواسط عمر هنگاميكه ببيت المقدس سفر كرده ، در آنجا دانشمند مزبور را ملاقات نموده و صحيح بخارى را نزد وى آموخته است .\r\n* * * \r\nسير و سياحت\r\nبهائى گذشته از سفرهائى كه زمان حيات پدر خود باتفاق وى كرده ، يعنى سفر از بعلبك بجبل عامل در زمان شيرخوارگى و سفر بايران در هنگام كودكى و سفر بخراسان « 2 » و سفر حج در زمان جوانى ، پس از مرگ پدر نيز سفرهائى كرد كه عمده‌ى آنها عبارتند از سفر حج كه براى دومين بار انجام داد و سفر عراق و شام و مصر و دمشق و حلب و آسياى صغير و بيت المقدس و نيز پس از انتصاب بمقام شيخ الاسلامى اصفهان مسافرتهائى نيز باتفاق شاه عباس نمود كه مشهورترين آنها سفرى است كه پياده از اصفهان بمشهد رفت .\r\n\r\n\r\n","description":"","footnote":"\r\n( 1 ) - صاحب قصص العلماء و نيز صاحب خلاصة الاثر ، مولانا عبد اللّه يزدى را از استادان وى شمرده‌اند .\r\n( 2 ) - صاحب قصص العلماء ميگويد : در جوانى با پدر بخراسان رفت .\r\n","page_name":" شرح زندگى 11 ","page_number":27},
  {"content":"\r\n\r\nصاحب تاريخ عالم آراى عباسى ميگويد كه وى پس از فوت سيد على منشار ، منصب شيخ الاسلامى و وكالت حلاليات و تصدى امور شرعى اصفهان يافت ، مدتى بود تا شوق كعبه و بازگشت درويشى غلبه كرد و با درويشان سفر كرد و مدتى در عراق عرب و شام و مصر و بيت المقدس مىگشت و در سفر به خدمت دانشمندان و صوفيه رسيد .\r\nو سپس ميگويد :\r\nاكنون در عالم ظاهر و باطن سرآمد روزگارست و هميشه از ملتزمين ركاب شاه عباس بشمار ميرود و در سفر و حضر با اوست و در شعر مخصوصا مثنوى بروش ملاى روم زبردستست . . . »\r\nاين مطالب را صاحب تاريخ عالم آراء در سال 1025 هجرى قمرى نوشته است و نشان ميدهد كه در اين سال شيخ در اصفهان بوده است و تقريبا مسافرت‌هاى وى خاتمه يافته است و ممكن است فقط گاهگاهى بمسافرت‌هاى كوچكى همراه شاه عباس ميرفته است .\r\nو گويا در اواخر عمر سفرى بحجاز كرده زيرا شاگرد وى سيد عز الدين حسين بن سيد حيدر كركى عاملى نوشته است كه در بازگشت از سفر حج رحلت كرد .\r\nصاحب روضات الجنات از قول سيد عز الدين حسين كركى درباره‌ى برخى از مسافرتهاى شيخ چنين نوشته است كه او فاضل‌ترين مردم روزگار بود ، بلكه در پاره‌يى از دانشها يگانه بود و بتصوف ميل بسيار داشت ، نزديك چهل سال در خدمت او بودم و در سفر و حضر با او مىزيستم و با او به زيارت ائمه‌ى عراق رفتيم و در بغداد و كاظمين و نجف و كربلا و عسكريين احاديث بسيار برو خواندم و در اين سفر همهء كتابهاى فقه و حديث و تفسير و جز آن را به من اجازت داد ، و در سفر زيارت مشهد رضا عليه السّلام با او بودم و اين سفرى بود كه با شاه عباس پياده بمشهد رفت\r\n\r\n","description":"","footnote":"","page_name":" شرح زندگى 12 ","page_number":28},
  {"content":"\r\n\r\nو تفسير فاتحه را از تفسير موسوم بعروة الوثقى تأليف او خواندم و دو شرح او را بر دعا و صباح و دعاى هلال از صحيفه‌ى سجاديه خواندم ، پس بهرات رفتيم كه پدرش و وى در آنجا شيخ الاسلام بوده‌اند و سپس بمشهد بازگشتيم و از آنجا به اصفهان رفتيم « 1 » .\r\nصاحب الاعلام ميگويد كه شيخ بمصر و بيت المقدس و دمشق و حلب سفر كرد .\r\nصاحب معجم المطبوعات العربية المعربه از قول صاحب الفتح الوهبى ميگويد كه شيخ بمصر رفت و در آنجا با استاد محمد بن ابى الحسن بكرى ملاقات نمود و وى او را گرامى مىداشت و از آنجا بقدس رفت و از آنجا بحلب مسافرت كرد و سپس باصفهان بازگشت :\r\nصاحب خلاصة الاثر ميگويد : هنگامى كه در مصر بود با استاد محمد بن ابى الحسن بكرى ملاقات كرد و وى او را بزرگ مىداشت و در ميان آن دو مشاعره ميرفت ، و سپس بقدس رفت ، و رضى بن ابى اللطيف مقدسى حكايت كرد كه وى از مصر مىآمد و جامه‌ى جهانگردان در بر داشت و خويشتن را پنهان ميكرد و فروتنى مينمود ، از او خواستم كه چيزى از وى آموزم ، گفت به شرط آنكه نهفته بماند و هندسه و هيأت را برو خواندم و سپس بشام و از آنجا بايران رفت و چون بدمشق رسيد در محله خراب در سراى يكى از بازرگانان بزرگ فرود آمد و حافظ حسين كربلائى قزوينى يا تبريزى ساكن دمشق مؤلف روضات در مزارات تبريز نزد او رفت و شعر خود را بر وى خواند و ميل ديدار حسين بورينى داشت و آن بازرگان ويرا بخانه‌ى خود خواند و با هم ملاقات كردند و عده‌ى زيادى از دانشمندان شهر را در آن مهمانى دعوت كرد و بهائى در آن مجلس جامه‌ى جهانگردان پوشيده بود\r\n\r\n\r\n","description":"","footnote":"\r\n( 1 ) - گويا در ماه محرم سال 1008 هجرى قمرى بوده است زيرا در صدر يكى از غزل هاى فارسى خود در كشكول نوشته است : « در ماه محرم سال 1008 در اثناى بازگشت از سفر مشهد رضوى » .\r\n","page_name":" شرح زندگى 13 ","page_number":29},
  {"content":"\r\n\r\nو بر بالاى مجلس نشسته و همه او را گرامى مىداشتند و به او احترام مىگذاشتند و بورينى را از او شگفت آمد و وى را نمىشناخت ، و چون پى بدانش او برد بزرگش داشت و بهائى از او خواست كه آمدنش را پنهان دارد و از آنجا بحلب رفت و شيخ ابو الوفا عرضى گويد كه در زمان سلطان مراد بن سليم پنهانى به حلب آمد و بقيافه‌ى درويشان بود و در محضر پدرم شيخ عمر حاضر مىشد و پدرم دانست كه رافضى و شيعى است پس از يك تن از بازرگانان ايرانى خواهش كرد كه مهمانى كند و پدرم را با او آشنا نمايد و در آن مجلس گفت كه من پيرو سنتم و صحابه را دوست مىدارم ليكن چكنم كه پادشاه ما شيعه است و سنيان را مىكشد ! ، و وى پاره‌يى از تفسيرى بنام شاه عباس مىنوشت و چون بديار اهل سنت رسيد مقدمه‌ى آن را بنام سلطان مراد كرد و چون مردم جبل عامل از آمدن او آگاه گرديدند گروه گروه نزد او رفتند و ترسيد كه كارش آشكار شود از حلب رفت .\r\nصاحب سلافة العصر گويد كه سى سال سياحت كرد و به ديدار دانشمندان بسيار رسيد و سپس به ايران بازگشت و بتأليف كتب پرداخت و آوازه‌اش در جهان پيچيد و علماء از هر ديار نزد وى مىآمدند و در سفر و حضر با شاه عباس بود .\r\nو خود بهائى در كشكول در مورد سفرهاى خود بشرح زير اشاراتى كرده است :\r\nدر قحطى سال 988 هجرى قمرى در شهر تبريز و ديگر بار در ماه صفر سال 993 هجرى قمرى در تبريز بوده است ، و در ماه ذيقعده‌ى سال 1007 هجرى قمرى در شهر مشهد و در ماه محرم سال 1008 هجرى قمرى در حال بازگشت از سفر مشهد بوده است ، و چندى در كاشان و نيز مدتى در هرات گذرانيده و در اشعار خود از گازرگاه هرات توصيف كرده است .\r\n\r\n","description":"","footnote":"","page_name":" شرح زندگى 14 ","page_number":30},
  {"content":"\r\n\r\n* * * \r\nافكار و عقايد و ميزان دانش\r\nدر باب افكار و عقايد شيخ فراوان سخن گفته‌اند ، بعضى ويرا پيرو اهل سنت شمرده‌اند ، و بسيارى يك شيعى با ايمانش گفته‌اند و عده‌يى نيز عقيده دارند كه شيخ دانشمندى صوفىمنش بوده و ميل بسياحت و زندگانى درويشى داشته است .\r\nصاحب منتخب التواريخ ميگويد :\r\nمدتى در شام بود و اظهار ميداشتند مذهب شافعيه دارد .\r\nصاحب خلاصة الاثر گويد :\r\nشيخ ابو الوفا عرضى ميگويد كه در زمان سلطنت سلطان مراد بن سليم ، شيخ بهائى پنهانى بحلب آمد و بقيافه درويشان بود و در محضر پدرم شيخ عمر حاضر مىشد و پدرم دانست كه وى رافضى و شيعى است ، پس بهائى از يك بازرگان ايرانى خواهش كرد كه مجلسى بر پا سازد و پدرم را با او آشنا نمايد ، و در آن مجلس گفت كه من پيرو سنتم و صحابه را دوست دارم ليكن چكنم كه پادشاه ما شيعه است و سنيان را بقتل مىرساند و وى پاره‌يى از تفسيرى به نام عباس مىنوشت و چون بديار اهل سنت رسيد مقدمه‌ى آن را بنام سلطان مراد كرد .\r\nصاحب روضات الجنات ميگويد :\r\nبرخى گفته‌اند كه وى از اهل سنت و جماعت بوده و تقيه مىكرده است و نيز گويند كتاب جامع عباسى را از آن نوشت كه از تهمت صوفى بودن رهائى جويد و در جاى ديگر از قول سيد عز الدين حسين بن سيد حيدر كركى عاملى كه از شاگردان شيخ بوده است گويد :\r\n\r\n","description":"","footnote":"","page_name":" شرح زندگى 15 ","page_number":31},
  {"content":"\r\n\r\nاو فاضلترين مردم روزگار بود ، بلكه در پاره‌يى از دانشها يگانه بود و بتصوف ميل بسيار داشت .\r\nصاحب مطلع الشمس ميگويد :\r\nعلامه محبى مصنف خلاصة الاثر او را از اهل سنت شمرده و گويد چون بدمشق رسيد كتابى را كه در تفسير بنام شاه عباس نوشته بود بنام سلطان مراد خان عثمانى كرد .\r\nو در جاى ديگر گويد :\r\nمايل به فقر و سياحت بود و نيت حج كرد و سى سال در مصر و حجاز و عراق و شام سياحت نمود .\r\nولى آنچه كه مسلم است و از آثار وى بر ميآيد ، شيخ پيرو اهل سنت نبوده است ، زيرا گذشته از اينكه او و پدران او از ديارى بوده‌اند كه مردم آن ديار از ديرباز پيرو حقيقى مذهب تشيع بوده‌اند ، وى را يكى از پايه‌گذاران و سازندگان بناى مذهب تشيع در عصر صفويه ميتوان دانست ، و نيز مناظرات وى با رهبران اهل سنت و پاسخهاى عالمانه‌ى او به آنان در بيشتر تراجم وى ثبت شده است و اندكى نيز در كتاب الخزائن ذكر گرديده است .\r\nو اما در باب تمايل وى بطريقت تصوف شكى نيست زيرا وى در تصوف و عرفان زنده كننده‌ى روش گذشتگان بوده است و نخستين كسى است كه در عصر صفويه شريعت و طريقت را با يكديگر جمع كرده « 1 » و خويشتن را بمزاياى مختلف طريقت آراسته و از ماديات جهان روى در كشيده و به خدمت مردم پرداخته است « 2 »\r\n\r\n\r\n","description":"","footnote":"\r\n( 1 ) - چنان كه در كتاب موش و گربه اصولى از طريقت را كه با شريعت سازگار نيست مورد انتقاد قرار داده است .\r\n( 2 ) - صاحب سلافة العصر گويد كه شيخ بسيار بخشنده بود و سراى عالى داشت و زنان و يتيمان بدانجا پناه ميبردند و چه بسيار كودكان كه در آن سراى شير خوردند و چه بسيار مردم كه از آن پناه جستند ، و وى بمردم بخشش فراوان مينمود ، و با آن همه تقرب ميل بپادشاه نداشت و بيشتر مايل به تنهائى و سياحت بود .\r\n","page_name":" شرح زندگى 16 ","page_number":32},
  {"content":"\r\n\r\nو از اين نظر معاصران وى كه از دانش و بينش بسان او بهره نداشتند اين حقايق را درك ننمودند و بوى تهمتها زدند و زمانى او را ساحر و گاهى كافر خواندند ! .\r\nاستاد سعيد نفيسى ميگويد :\r\nهيچ ترديدى نيست كه وى دانشمندترين مردم روزگار خود بوده و از بسيارى دانش مسائلى بر او كشف و حل شده بود كه ديگران همه از آن بىخبر بودند و استطاعت و استعداد و ادراك و فهم آن را نداشتند و البته چون وى بزبونى و بىاستعدادى هم عصران خود پى برده بود در صدد آشكار كردن آن مطالب بر نمىآمد و بدين جهت كسى آنچنانكه بايد پى بمقام او نبرده بود و سخن وى يا رفتار و گفتار او را تاويل نميتوانست كرد و اينست كه اينهمه نسبت‌هاى ضد و نقيض به او داده‌اند .\r\nدر اين ميان چيزى كه مسلم است اينست كه قطعا مشرب تصوف داشته و طبعا بعرفان و سلوك متمايل بوده است .\r\nكدام دانشمند بزرگ روشنفكر با ذوق ايرانى بوده است كه همين صفت را نداشته باشد ؟ ، تصوف ايران سرحد دانش و بينش انسانى و بالاترين پايه فكريست كه كسى بتواند به آن برسد . تصوف دو چيز ميخواهد ، يكى استعداد ذاتى و ذوق فطرى كه كسى بتواند بدان آراستگى و پيراستگى روحانى و مادى برسد ، ديگر كمال دانش و طى كردن مراحلى از علم كه براى رسيدن بدان درجه از وارستگى روحانى لازم است ، و البته رسيدن بدين مقام همه كس را ممكن نيست ولى قطعا بهائى را ممكن شده است و بهترين دليل آن ، افكار عارفانه و صوفيانه‌ى روشنيست كه در آثار وى و مخصوصا در شعر فارسى او را در كمال وضوح هويدا است و جاى آن دارد كه بهائى را بزرگترين عارف قرن نهم و اوايل قرن دهم ايران بشماريم و در آن بحبوحه‌ى هجوم تعليمات فقيهان قشرى ظاهربين خشك‌پسند و در آن گير و دار مشكل تراشى متشرعين پديد آمدن كسى چون بهائى از شگفتىهاى روزگار است و رياست كردن وى برايشان شگفت‌ترست و به همين جهتست كه معاصرين\r\n\r\n","description":"","footnote":"","page_name":" شرح زندگى 17 ","page_number":33},
  {"content":"\r\n\r\nوى مطلقا پى بمقام روحانى او نبرده و سخنان او را نفهميده و بدين‌گونه به او تهمت هاى گوناگون زده‌اند .\r\nبزرگترين كارى كه بهائى در جهان كرده آنست كه همواره در تأليف ميان طريقت و شريعت كوشيده است و در همه‌ى آثار وى اين كوشش جانكاه كه در جمع ميان عرفان و فقه به كار برده آشكارست .\r\nدر ضمن آنكه از علوم طبيعى و رياضى كاملا بهره‌مند بوده است و در حكمت و فلسفه نيز دستى داشته ، چون طبع وى فطرة مايل بتصوف بوده و لازمه‌ى مقام ظاهرى او فرو رفتن در غوامض فقه بوده است همواره در دو رشته‌ى بسيار مهم كار مىكرده است ، نخست در رياضيات كه در اين فن آثار بسيار جالب توجه از خويش گذاشته ، و سپس در حديث و فقه و تفسير كه مشغله‌ى شبانروزى او و لازمه‌ى مقام شيخ الاسلامى او بوده است و همه جا در كتاب‌هاى حديث و فقه و حتى در كتابهاى دعا كه تأليف كرده است آن روح تصوف و عرفان را با خويش آورده و با نهايت زبردستى و با كمال دلنشينى دشوار پسنديهاى فقيهان پيش از خود را از سرچشمه‌ى عرفان آب داده و در لفافه‌ى زراندود تصوف پيچيده است .\r\nبه همين جهت جنبه‌ى حكمت و فلسفه‌ى او بسيار ضعيف‌ترست و چنان مينمايد كه مطلقا پيرامون علم كلام هم نگشته است .\r\nشماره‌ى مردان بزرگى كه در عالم اسلام از اين گونه تأليفات در ميان گفتارهاى متضاد كرده و اين سر حد انديشه را بدان سر حد ديگر رسانده و نزديك كرده‌اند بسيار كم است .\r\nحجة الاسلام غزالى نخستين آنهاست كه همواره كوشيده است دين را جامه‌ى سلوك و عرفان بپوشاند و به راه طريقت اندر آورد .\r\nشهاب الدين مقتول ( شيخ اشراق ) پيوسته در آن راه گام زده است كه حكمت يونان و حتى تعليمات مانوى را با دين الفت دهد .\r\nپس از او افضل الدين كاشانى همه‌ى كوشش خود را درين به كار برده كه\r\n\r\n","description":"","footnote":"","page_name":" شرح زندگى 18 ","page_number":34},
  {"content":"\r\n\r\nدر ميان حكمت و تصوف مؤانستى فراهم سازد .\r\nپس از بهائى صدر الدين شيرازى نيز در الفت ميان فلسفه و دين كوشش هاى بسيار كرده و به همين جهت است كه در ميان بزرگان اسلام ، غزالى و شيخ اشراق و بابا افضل و ملا صدرا مقام خاص و جايگاه ديگرى دارند كه دست ديگران بدان نمىرسد و بهر حقى كه بخواهيم جاى دارد كه شيخ بهائى را نيز در شمار ايشان در آوريم . « 1 »\r\nدر اين صورت مسلم است كه شيخ بهائى يك شيعى با ايمان و دانشمندى صوفى منش و وارسته و مردى بخشنده و مهربان و مردم دوست بوده است .\r\nو با اينكه در عصر خود وزير سلطان و از اركان دولت و شيخ الاسلام رسمى كشور بود ، جميع طبقات ملت از متصديان محراب و منبر تا رندان قلندر از وجود وى مستقيما مستفيض ميگرديدند .\r\n\r\nميزان دانش\r\nشيخ در زمان خود ، چه در دانش و چه در اخلاق از مردان بزرگ جهان بشمار ميرفت .\r\nوى در علوم رياضى و نجوم و هيأت استاد مسلم زمان خود بود و پس از يكصد سال كه اين علم در ايران رواجى نداشت ، براى نخستين بار در اواخر قرن دهم و ابتداى قرن يازدهم هجرى قمرى اين علوم را در هرات آموخته بار ديگر در ايران رواج داد ، از اين نظر در حساب و جبر و مقابله و هندسه و هيأت و نجوم و اسطرلاب يگانه‌ى زمان خود بود و در اين رشته كتب بسيارى تأليف كرده است .\r\nدر علوم دينى از قبيل تفسير و فقه و حديث نيز استاد بود و در اين علوم كتب گرانبهائى تأليف كرده است .\r\n\r\n\r\n","description":"","footnote":"\r\n( 1 ) - احوال شيخ بهائى تأليف استاد سعيد نفيسى .\r\n","page_name":" شرح زندگى 19 ","page_number":35},
  {"content":"\r\n\r\nو نيز در شعر و ادب و نظم و نثر و فارسى و عربى و همچنين تاريخ و و صرف و نحو منتهاى زبردستى و استادى را داشته است و اشعار شيواى وى چه به فارسى و چه بتازى عمق و روح خاصى را داراست و در بلندترين پايه‌ى خوبى شعر آن زمانست .\r\nوى در حكمت و فلسفه و همچنين در علوم غريبه مانند رمل و جفر و طلسمات و غيره دست داشته است و در اين علوم كتبى تأليف نموده است .\r\nاين مرد بزرك با داشتن آن همه مشاغل ، از كارهاى مملكتى گرفته تا تعليم و تعلم و مباحثه و سفرهاى بسيار ، نزديك بيكصد جلد كتاب و رساله در علوم زمان خود تأليف نموده است كه بعضى از آنها شهرت بسيار دارد و از زمان وى تا كنون مورد استفاده‌ى طالبان علم بوده است .\r\nبراى پىبردن بمقام علمى و ميزان دانش شيخ . كافى است بدانيم كه متجاوز از چهل تن از دانشمندان و بزرگان قرن يازدهم هجرى قمرى از وى علم آموخته و بهره برده‌اند ، و ما بعضى از آنانرا در اينجا نام ميبريم :\r\n1 - صدر الدين محمد ابراهيم شيرازى معروف بملاصدرا ، فيلسوف معروف قرن يازدهم هجرى قمرى ) متوفى سال 1050 هجرى قمرى ) .\r\n2 - ملا محمد محسن بن مرتضى بن محمود فيض كاشانى ( متوفى سال 1091 هجرى قمرى ) .\r\n3 - ملا عز الدين علينقى بن شيخ ابو العلاء محمد هاشم طغائى كمره‌اى فراهانى شيرازى اصفهانى مشهور بشيخ علينقى كمره‌اى ، شيخ الاسلام اصفهان و قاضى شيراز و شاعر معروف قرن يازدهم ) متوفى 1060 هجرى قمرى ) .\r\n4 - ملا محمد باقر بن محمد مومن خراسانى سبزوارى معروف بمحقق ، شيخ الاسلام اصفهان ) متوفى سال 1090 هجرى قمرى )\r\n5 - شيخ جواد بن سعد اللّه بن جواد بغدادى كاظمينى مشهور بفاضل جواد ،\r\n\r\n","description":"","footnote":"","page_name":" شرح زندگى 20 ","page_number":36},
  {"content":"\r\n\r\nصاحب شرح خلاصة الحساب و زبده فى اصول الفقه .\r\n6 - شيخ زين الدين محمد بن حسن بن زين العابدين على بن احمد عاملى شهيد ثانى ( متوفى سال 1030 هجرى قمرى ) .\r\n7 - ملا ابو الحسن على مشهور بملا حسينعلى بن ملا عز الدين عبد اللّه بن حسين شوشترى ( متوفى سال 1099 هجرى قمرى ) .\r\n8 - شيخ زين الدين على بن سليمان بن درويش بن حاتم قدمى بحرانى مشهور به امام الحديث ( متوفى سال 1064 هجرى قمرى ) .\r\n9 - ملا محمد تقى بن مقصود على مجلسى ( متوفى سال 1070 هجرى قمرى ) .\r\n10 - سيد عز الدين ابو عبد اللّه حسين بن حيدر بن قمر حسينى كركى عاملى مشهور بمجتهد مفتى اصفهان ( متوفى 1086 هجرى قمرى ) .\r\n* * * \r\nآثار شيخ\r\nشيخ بهائى در هر يك از علوم زمان خود كتابى جداگانه تأليف نموده است و از اين لحاظ استادى خود را در جميع معارف زمان خويش باثبات رسانيده است و نيز همه‌ى آثار وى مختصر و مفيد بوده همچنين حدود فصاحت و شروط بلاغت كاملا در نوشتن آنها مراعات گرديده است .\r\nفهرست كتب مهم وى بر حسب موضوع ، بقرار زير است :\r\n\r\nاول - فقه و حديث\r\n. 1 - اثنى عشريات خمس .\r\n2 - اربعين حديثا ، مشهور باربعين .\r\n3 - جامع عباسى .\r\n\r\n","description":"","footnote":"","page_name":" شرح زندگى 21 ","page_number":37},
  {"content":"\r\n\r\n4 - جواب مسائل الشيخ صالح الجزايرى\r\n5 - حاشيه‌ى خلاصة الرجال .\r\n6 - حاشيه‌ى شرح مختصر الاصول .\r\n7 - حاشيه‌ى من لا يحضره الفقيه .\r\n8 - حبل المتين فى احكام الدين ،\r\n9 - رسالة فى احكام السجود .\r\n10 - رسالة فى ذبايح اهل الكتاب .\r\n11 - رسالة اثنى عشريه .\r\n12 - رسالة فى الفقه الصلاة .\r\n13 - رسالة فى المواريث .\r\n14 - رسالة فى طبقات الرجال .\r\n15 - رسالة فى القصر و التخيير فى السفر .\r\n16 - رسالة فى مباحث الكر .\r\n17 - رسالة فى معرفة القبله .\r\n18 - زبدة فى اصول الفقه .\r\n19 - شرح اثنى عشريه .\r\n20 - شرح اربعين حديثا .\r\n21 - شرح رسالة فى الصوم ، قسمت پنجم از اثنى عشريات خمس .\r\n22 - شرح من لا يحضره الفقيه .\r\n23 - مختصر الاصول .\r\n24 - مشرق الشمسين و اكسير السعادتين .\r\n25 - وجيزه فى الدراية .\r\n\r\n","description":"","footnote":"","page_name":" شرح زندگى 22 ","page_number":38},
  {"content":"\r\n\r\n\r\nدوم - تفسير .\r\n26 - حاشيه‌ى تفسير بيضاوى .\r\n27 - حل حروف القرآن .\r\n28 - حواشى بر تفسير كشاف .\r\n29 - شرح تفسير بيضاوى .\r\n30 - عروة الوثقى .\r\n31 - عين الحيوة .\r\n\r\nسوم - رياضيات و هيأت و نجوم و طبيعيات .\r\n32 - بحر الحساب .\r\n33 - تحفه‌ى حاتميه .\r\n34 - تشريح الافلاك .\r\n35 - جبر و مقابله .\r\n36 - حاشيه‌ى خلاصة الحساب .\r\n37 - حواشى تشريح الافلاك .\r\n38 - خلاصة الحساب و الهندسه .\r\n39 - رساله‌ى اعمال اسطرلاب .\r\n40 - رساله‌ى تضاريس الارض .\r\n41 - رساله‌ى حساب .\r\n42 - رسالة فى تحقيق ، جهة القبله .\r\n43 - رسالة فى ان انوار سائر الكواكب يستفاد من الشمس .\r\n44 - رسالة فى حل اشكالى عطارد و القمر :\r\n45 - رسالة فى نسبة اعظم الجبال الى قطر الارض .\r\n46 - شرح شرح چغمينى .\r\n\r\n","description":"","footnote":"","page_name":" شرح زندگى 23 ","page_number":39},
  {"content":"\r\n\r\n47 - شرح حق المبين .\r\n48 - شرح شرح الرومى على المخلص .\r\n49 - صحيفه در اسطرلاب .\r\n50 - ملخص الهيئه .\r\n\r\nچهارم ادبيات و حكمت .\r\n51 - اسرار البلاغه .\r\n52 - اشعار فارسى و عربى .\r\n53 - پند اهل دانش و هوش به زبان گربه و موش .\r\n54 - تهذيب البيان .\r\n55 - سوانح سفر الحجاز ، معروف بمثنوى نان و حلوا .\r\n56 - شير و شكر .\r\n57 - فوايد الصمديه فى علم العربيه ، مشهور بصمديه .\r\n58 - كشگول .\r\n59 - لغزهاى عربى .\r\n60 - مثنوى نان و پنير .\r\n61 - المخلاة .\r\n62 - وسيلة الفوز و الامان فى مدح صاحب الزمان .\r\n\r\nپنجم - ادعيه\r\n63 - حدائق الصالحين .\r\n64 - الحديقة الهلاليه فى شرح دعاء الهلال :\r\n65 - شرح دعاء صباح .\r\n66 - مفتاح الفلاح فى عمل اليوم و الليله :\r\nگذشته از شصت و شش كتاب و رساله‌يى كه در بالا ذكر گرديد ، شيخ كتب و رسالات و مقالات و مكاتيب ديگرى نيز دارد كه اگر آنها را نيز بر كتب فوق الذكر بيفزائم شماره‌ى تأليفات وى در حدود يكصد جلد مىشود .\r\n\r\n","description":"","footnote":"","page_name":" شرح زندگى 24 ","page_number":40},
  {"content":"\r\n\r\n\r\nنان و حلوا\r\n هر چه غير از دوست باشد اى پسر * نان و حلوا نام كردم سر بسر \r\n گر همى خواهى كه باشى تازه جان * رو كتاب نان و حلوا را بخوان \r\n\r\n","description":"","footnote":"","page_name":" 1 ","page_number":41},
  {"content":"\r\n\r\nبسم اللّه الرّحمن الرحيم اما بعد حمد اللّه على افضاله و الصلاة و السلام على اشرف الخلائق محمد و آله ، فيقول افقر العباد الى رحمة اللّه الغنى محمد المشتهر ببهاء الدين العاملى وفقه اللّه للعمل فى يومه لغده قبل ان يخرج الامر من يده هذه نبذة من السوانح و جملة من الموانح قد سنح اكثرها فى طريق حج بيت اللّه الحرام و زيارة سيد الانام عليه و آله افضل الصلاة و السلام اثبتها فى هذه الاوراق تذكرة منى للاحباء الراغبين و الاخلاء الطالبين عهد الميثاق و على اللّه أتوكل و منه أستمد و به أستعين .\r\n* * *\r\n ايها اللاهى عن العهد القديم * ايها الساهى عن النهج القويم \r\n استمع ماذا يقول العندليب * حيث يروى من احاديث الحبيب \r\n مرحبا اى بلبل دستان حى * كامدى از جانب بستان حى \r\n يا بريد الحى اخبرنى بما * قاله فى حقنا اهل الحما \r\n\r\n","description":"","footnote":"","page_name":" 2 ","page_number":42},
  {"content":"\r\n\r\n هل رضوا عنا و مالو للوفا * ام على الهجر استمروا و الجفا \r\n مرحبا اى پيك فرخ فال ما * مرحبا اى مايهء اقبال ما \r\n مرحبا اى عندليب خوش نوا * فارغم كردى ز قيد ما سوا \r\n اى نواهاى تو نار مؤصده * زد بهر بندم هزار آتشكده \r\n مرحبا اى هدهد شهر سبا * مرحبا اى پيك جانان مرحبا \r\n مرحبا اى طوطى شكر شكن * قل فقد اذهبت عن قلبى الحزن \r\n بازگو از نجد و از ياران نجد * تا در و ديوار را آرى بوجد \r\n بازگو از زمزم و خيف و منا * وارهان دل از غم و جان از عنا \r\n بازگو از مسكن و مأواى ما * بازگو از يار بىپرواى ما \r\n آنكه از ما بىسبب افشاند دست * عهد را ببريد و پيمان را شكست \r\n از زبان آن نگار تند خو * از پى تسكين دل حرفى بگو \r\n ياد ايامى كه با ما داشتى * گاه خشم از ناز و گاهى آشتى \r\n اى خوش آن دوران كه گاهى از كرم * در ره مهر و وفا ميزد قدم \r\n\r\nفصل حكاية فى بعض الليالى\r\n شب كه بودم با هزاران كوه درد * سر بزانوى غمش بنشسته فرد \r\n جان بلب از حسرت گفتار او * دل پر از نوميدى ديدار او \r\n آن قيامت قامت پيمان شكن * آفت دوران بلاى مرد و زن \r\n فتنه‌ى ايام و آشوب جهان « 1 » * خانه سوز صد چو من بىخانمان \r\n از درم ناگه درآمد بىحجاب * لب گزان از رخ برافكنده نقاب \r\n\r\n\r\n","description":"","footnote":"\r\n( 1 ) - نخ : زمان\r\n","page_name":" 3 ","page_number":43},
  {"content":"\r\n\r\n كاكل مشكين بدوش انداخته * وز نگاهى كار عالم ساخته \r\n گفت اى شيدا دل محزون من * وى بلاكش عاشق مفتون من \r\n كيف حال القلب فى نار الفراق ؟ * گفتمش : و اللّه حالى لا يطاق ! \r\n يكدمك بنشست بر بالين من * رفت و با خود برد عقل و دين من \r\n گفتمش : كى بينمت اى خوشخرام * گفت : نصف الليل لكن فى المنام ! \r\n\r\nفصل فى التأسف و الندامة على صرف العمر فيما لا ينفع فى القيامة و تأويل قول النبى صلى الله عليه و آله و سلم ، سؤر المؤمن شفاء « 1 »\r\n قد صرفت العمر فى قيل و قال * يا نديمى قم فقد ضاق المجال \r\n و اسقنى تلك المدام السلسبيل * انها تهدى الى خير السبيل \r\n و اخلع النعلين يا هذا النديم * انها نار اضاعت للكليم \r\n هاتها صهباء من خمر الجنان * دع كئوسا و اسقنيها بالدنان \r\n ضاق وقت العمر عن آلاتها * هاتها من غير عصر هاتها \r\n قم ازل عنى بها رسم الهموم * ان عمرى ضاع فى علم الرسوم \r\n قل لشيخ قلبه منها نفور * لا تخف اللّه توّاب غفور \r\n علم رسمى سر بسر قيل است و قال * نه ازو كيفتى حاصل نه حال \r\n طبع را افسردگى بخشد مدام * مولوى باور ندارد اين كلام \r\n وه چه خوش ميگفت در راه حجاز * آن عرب شعرى باهنگ حجاز « 2 » \r\n كل من لم يعشق الوجه الحسن * قرب الرحل اليه و الرسن \r\n\r\n\r\n","description":"","footnote":"\r\n( 1 ) - نخ : و من كل داء . .\r\n( 2 ) - نخ : اين بيت در عشق مجاز .\r\n","page_name":" 4 ","page_number":44},
  {"content":"\r\n\r\n يعنى آن كس را كه نبود عشق يار * بهر او پالان و افسارى بيار \r\n گر كسى گويد كه از عمرت همين * هفت روزى مانده و آن گردد يقين \r\n تو درين يك هفته مشغول كدام * علم خواهى گشت اى مرد تمام \r\n فلسفه يا نحو يا طب يا نجوم * هندسه يا رمل يا اعداد شوم \r\n علم نبود غير علم عاشقى * ما بقى تلبيس ابليس شقى \r\n علم فقه و علم تفسير و حديث « 1 » * هست از تلبيس ابليس خبيث \r\n زان نگردد بر تو هرگز كشف راز * گر بود شاگرد تو صد فخر راز \r\n هر كه نبود مبتلاى ماه رو * اسم او از لوح انسانى بشو \r\n دل كه خالى باشد از مهر بتان * لته حيض به خون آغشته دان \r\n سينه‌ى خالى ز مهر گلرخان * كهنه انبانى بود پر استخوان \r\n سينه گر خالى ز معشوقى بود * سينه نبود كهنه صندوقى بود \r\n تا بكى افغان و اشك بيشمار * از خدا و مصطفى شرمى بدار \r\n از هيولا تا بكى اين گفتگوى * رو بمعنى آر و از صورت مگوى \r\n دل كه فارغ شد ز مهر آن نگار * سنگ استنجاى شيطانش شمار \r\n اين علوم و اين خيالات و صور « 2 » * فضله‌ى شيطان بود بر آن حجر \r\n تو به غير از علم عشق ار دل نهى * سنگ استنجا بشيطان ميدهى \r\n شرم بادت زانكه دارى اى دغل * سنگ استنجاى شيطان در بغل \r\n لوح دل از فضلهء شيطان بشوى * اى مدرس درس عشقى هم بگوى \r\n چند و چند از حكمت يونانيان * حكمت ايمانيان را هم بدان « 3 » \r\n چند زين فقه و كلام بىاصول * مغز را خالى كنى اى بو الفضول \r\n\r\n\r\n","description":"","footnote":"\r\n( 1 ) - اين شعر در ساير نسخ ديده نشد .\r\n( 2 ) - صور ( بضم صاد و فتح واو ) جمع صورت\r\n( 3 ) - نخ : بخوان\r\n","page_name":" 5 ","page_number":45},
  {"content":"\r\n\r\n صرف شد عمرت ببحث نحو و صرف * از اصول عشق هم خوان يك دو حرف \r\n دل منور كن بانوار جلى * چند باشى كاسه ليس بو على \r\n سرور عالم شه دنيا و دين * سؤر مومن را شفا گفت اى حزين \r\n سؤر رسطاليس و سؤر بو على * كى شفا گفته نبى منجلى \r\n سينه‌ى خود را برو صد چاك كن « 1 » دل از اين آلودگيها پاك كن \r\n\r\nحكايت\r\n با دف و نى دوش آنمرد عرب * وه چه خوش ميگفت از روى طرب \r\n ايها القوم الذى فى المدرسه * كلما حصلتمو ها وسوسه \r\n فكر كم ان كان فى غير الحبيب * ما لكن فى النشأة الاخرى نصيب \r\n فاغسلوا يا قوم عن لوح الفؤاد * كل علم ليس ينجى فى العماد \r\n ساقيا يك جرعه از روى كرم * بر بهائى ريز از جام قدم « 2 » \r\n تا كند شق پرده‌ى پندار را * هم به چشم يار بيند يار را \r\n\r\nفصل فى فطع العلائق و العزلة عن الخلائق\r\n هر كه را توفيق حق آمد دليل * عزلتى بگزيد و رست از قال و قيل \r\n عزت اندر عزلت آمد اى فلان * تو چه خواهى ز اختلاط اين و آن \r\n پا مكش از دامن عزلت بدر * چند گردى چون گدايان در بدر \r\n گر ز ديو نفس ميجوئى امان * رو نهان شو چون پرى از مردمان \r\n\r\n\r\n","description":"","footnote":"\r\n( 1 ) - نخ : خويش را ز آلودگيها پاك كن\r\n( 2 ) - قدم ( بكسر اول و فتح ثانى ) سابقه در امرى - ضد حدوث\r\n","page_name":" 6 ","page_number":46},
  {"content":"\r\n\r\n از حقيقت بر تو نگشايد درى * ز بن مجازى مردمان تا نگذرى \r\n گر تو خواهى عزت دنيا و دين * عزلتى از مردم دنيا گزين \r\n چون شب قدر از همه مستور شد * لاجرم از پاى تا سر نور شد \r\n اسم اعظم چونكه كس نشناسدش * سرورى بر كل اسما باشدش \r\n تا تو نيز از خلق پنهانى همى * ليلة القدرى و اسم اعظمى \r\n رو بعزلت آراى فرزانه مرد * وز جميع ما سوى اللّه باش فرد \r\n عزلت آمد گنج مقصود اى حزين * ليك گر با زهد و علم آيد قرين \r\n عزلت بىزاى زاهد علت است « 1 » * ور بود بىعين علم آن زلت « 2 » است \r\n زهد و علم ار مجتمع نبود بهم * كى توان زد در ره عزلت قدم \r\n علم چبود آنكه ره بنمايدت * زنگ گمراهى ز دل بزدايدت \r\n زهد چبود از همه پرداختن * جمله را در داو اول باختن \r\n اين هوسها از سرت بيرون كند * خوف و خثيت در دلت افزون كند \r\n خشية اللّه را نشان علم دان « 3 » انما يخشى ، تو در قرآن بخوان \r\n سينه را از علم « 4 » حق آباد كن * رو حديث ، لو علمتم « 5 » ، ياد كن \r\n\r\nفصل « 6 » فى ذم العلماء المتشبهين بالامراء المترفعين عن سيرة الفقراء\r\n علم يابد زيب از فقر ، اى پسر * نى ز باغ و راغ و اسب و گاو و خر \r\n\r\n\r\n","description":"","footnote":"\r\n( 1 ) - نخ :\r\n عزلت بىعين عين زلت است * ور بود بىزاى اصل علت است \r\n( 2 ) - زلت : ( بفتح زا و لام مشدد ) لغزش\r\n( 3 ) - انما يخشى إله من عباده العلماء\r\n( 5 ) - لو علمتم ما اعلم لبكيتم كثيراً و لضحكتم قليلا\r\n( 4 ) - نخ : خوف\r\n( 6 ) - نخ : فى مذمة العلما و المتشبهين بالامراء\r\n","page_name":" 7 ","page_number":47},
  {"content":"\r\n\r\n مولوى را هست دايم اين گمان * كان بيابد زيب ز اسباب جهان \r\n نقص علمست اى جناب مولوى * حشمت و مال و منال دنيوى \r\n قاقم و خز چند پوشى چون شهان * مرغ و ماهى چند سازى زيب خوان \r\n خود بده انصاف اى صاحب كمال * كى شود اينها ميسر از حلال ! \r\n اى علم افراشته در راه دين * از چه شد مأكول و ملبوست چنين ؟ \r\n چند مال شبهه ناك آرى به كف ؟ * تا كه باشى نرم پوش و خوش علف ؟ \r\n عاقبت سازد ترا از دين برى * اين خود آرائى و اين تن پرورى \r\n لقمه كايد از طريق مشتبه * خاك خور خاك و بر آن دندان منه \r\n كان ترا در راه دين مغبون « 1 » كند * نور عرفان از دلت بيرون كند \r\n لقمه‌ى نانى كه باشد شبهه ناك * در حريم كعبه ابراهيم پاك \r\n گر بدست خود فشاندى تخم آن * ور بگاو چرخ كردى شخم آن \r\n ور مه نو در حصادش داس كرد * ور به سنگ كعبه‌اش دست آس كرد \r\n ور به آب زمزش كردى عجين * مريم آئين پيكرى از حور عين \r\n ور بخواندى بر خميرش بىعدد * فاتحه با قل هو اللّه احد \r\n ور بود از شاخ طوبى آتشش * ور شدى روح الامين هيزم كشش \r\n ور تو بر خوانى هزاران بسمله * بر سر آن لقمه‌ى پر ولوله \r\n عاقبت خاصيتش ظاهر شود * نفس از آن لقمه ترا قاهر شود \r\n در ره طاعت ترا بيجان كند * خانه‌ى دين ترا ويران كند \r\n درد دينت گر بود اى مرد راه * چاره‌ى خود كن كه دينت شد تباه \r\n از هوس بگذر رها كن كش و فش * پا ز دامان قناعت در مكش \r\n گر نباشد جامه‌ى اطلس ترا * كهنه دلقى ساتر تن بس ترا \r\n ور مزعفر نبودت با قند و مشك * خوش بود دوغ و پياز و نان خشك \r\n\r\n\r\n","description":"","footnote":"\r\n( 1 ) - نخ : مفتون\r\n","page_name":" 8 ","page_number":48},
  {"content":"\r\n\r\n ور نباشد مشربه از زرّ ناب * با كف خود ميتوانى خورد آب \r\n ور نباشد مركب زرين لگام * ميتوانى زد بپاى خويش گام \r\n ور نباشد دور باش از پيش و پس * دور باش نفرت خلق از تو ، بس \r\n ور نباشد خانه‌هاى زر نگار * ميتوان بردن بسر در كنج غار \r\n ور نباشد فرش ابريشم طراز « 1 » * با حصير كهنه‌ى مسجد بساز \r\n ور نباشد شانه‌يى از بهر ريش * شانه بتوان كرد با انگشت خويش \r\n هر چه بينى در جهان دارد عوض * در عوض گردد ترا حاصل غرض \r\n بى غرض دانى چه باشد در جهان ؟ * عمر باشد ، عمر ، قدر آن بدان . . . \r\n\r\nفصل فى الفوائد « 2 » المتفرقه فيما يتضمن الاشارة الى قوله تعالى : إِنَّ اللَّهَ يَأْمُرُكُمْ أَنْ تَذْبَحُوا بَقَرَةً « 3 »\r\n ابذلو ارواحكم يا عاشقين * ان تكونو فى هوانا صادقين \r\n داند اين را هر كه زين ره آگهست * كاين وجود و هستيش سنگ رهست \r\n گوى دولت آن سعادتمند برد * كو بپاى دلبر خود جان سپرد \r\n جان ببوسى ميخرد آن شهريار * مژده اى عشاق كاسان گشت كار \r\n گر همى خواهى حيات و عيش خوش * گاو نفس خويش را اول بكش \r\n در جوانى كن نثار دوست جان * رو عوان بين ذلك را بخوان \r\n پير چون كشتى گران جانى مكن * گوسفند پير قربانى مكن \r\n\r\n\r\n","description":"","footnote":"\r\n( 1 ) - طراز ( بكسر طاء ) زينت و نقش و نگار جامه - طريقه - روش و درر فارسى هم گويند .\r\n( 2 ) - نخ : نبذ\r\n( 3 ) - نخ : بقرة لاية\r\n","page_name":" 9 ","page_number":49},
  {"content":"\r\n\r\n شد همه بر باد ايام شباب * بهر دين يك ذره ننمودى شتاب \r\n عمرت از پنجه گذشت و يك سجود * كت به كار آيد نكردى اى جهود ! « 1 » \r\n حاليا اى عندليب كهنه سال * ساز كن افغان و يك چندى بنال \r\n چون نكردى ناله در فصل بهار * در خزان بارى قضا كن زينهار \r\n تا كه دانستى زيانت را ز سود * توبه‌ات نسيه ، گناهت نقد بود \r\n غرق درياى گناهى تا بكى * وز معاصى رو سياهى تا بكى \r\n جد تو آدم بهشتش جاى بود * قدسيان كردند پيش او سجود \r\n يك گنه چون كرد گفتندش تمام * مذنبى ، مذنب ، برو بيرون خرام \r\n تو طمع دارى كه با چندين گناه * داخل جنت شوى اى رو سياه ! \r\n\r\nفصل فى تأويل قول النبى صلى الله عليه و آله و سلم : حب الوطن من الايمان\r\n ايها المأثور فى قيد الذنوب * ايها المحروم من سر الغيوب \r\n لا تقم فى اسر « 2 » لذات الجسد * انها فى جيد حبل من مسد \r\n قم توجه شطر اقليم النعيم * و اذكر الاوطان و العهد القديم \r\n گنج علم ما ظهر مع ما بطن * گفت : از ايمان بود حب الوطن \r\n اين وطن مصر و عراق و شام نيست * اين وطن شهريست كانرا نام نيست \r\n زانكه از دنياست اين اوطان تمام * مدح دنيا كى كند خير الانام \r\n حب دنيا هست رأس هر خطا * از خطا كى مىشود ايمان عطا \r\n اى خوش آنكو يابد از توفيق بهر * كاورد رو سوى آن بىنام شهر \r\n تو درين اوطان غريبى اى پسر * خو بغربت كرده‌يى خاكت بسر ! \r\n\r\n\r\n","description":"","footnote":"\r\n( 1 ) - نخ : اى يهود\r\n( 2 ) - نخ : اثر\r\n","page_name":" 10 ","page_number":50},
  {"content":"\r\n\r\n آنقدر در شهر تن ماندى اسير * كان وطن يكباره « 1 » رفتت از ضمير \r\n رو بتاب از جسم و جان را شاد كن * موطن اصلى خود را ياد كن \r\n زين جهان تا آنجهان بسيار نيست * در ميان جز يك نفس در كار نيست \r\n تا به چند اى شاهباز پرفتوح * باز مانى دور از اقليم روح \r\n حيف باشد از تو اى صاحب هنر * كاندرين ويرانه ريزى بال و پر \r\n تا بكى اى هدهد شهر سبا * در غريبى مانده باشى بسته پا \r\n جهد كن اين بند از پا باز كن * بر فراز لامكان پرواز كن \r\n150\r\n تا بكى در چاه طبعى سرنگون * يوسفى يوسف بيا از چه برون \r\n تا عزيز مصر ربانى شوى * وارهى از جسم و روحانى شوى \r\n\r\nفصل فى أن البلايا و المحن فى هذا الطريق و ان كانت عسيرة « 2 » لكنها على المحب يسيرة بل هى الراحة العظمى و النعمة الكبرى\r\n ايها القلب الحزين المبتلا * فى طريق العشق انواع البلا \r\n لكن القلب العشوق الممتحن * لا يبالى بالبلايا و المحن \r\n سهل باشد در ره فقر و فنا * گر رسد تن را تعب جان را عنا « 3 » \r\n رنج راحت دان چو شد مطلب بزرگ * گرد گله توتياى چشم گرگ \r\n كى بود در راه عشق آسودگى * سر بسر در دست و خون آلودگى « 4 » \r\n تا نسازى بر خود آسايش حرام * كى توانى زد به راه عشق گام \r\n غير ناكامى در اين ره كام نيست * راه عشق است ، اين ره حمام نيست \r\n\r\n\r\n","description":"","footnote":"\r\n( 1 ) - نخ : يكبارگى رفت از ضمير\r\n( 2 ) - نخ : ( كثيره ) و متن ترجيح دارد\r\n( 3 ) - بفتح عين رنج و مشقت\r\n( 4 ) - سر بسر در دست و خون پالودگى\r\n","page_name":" 11 ","page_number":51},
  {"content":"\r\n\r\n160\r\n « * » ترككان چون اسب يغما پى كنند * هر چه باشد خود بغارت مىبرند \r\n ترك ما بر عكس باشد كار او * حيرتى دارم ز كار و بار او \r\n كافرست و غارت دين مىكند * من نميدانم چرا اين مىكند ! \r\n نيست جز تقوى در اين ره توشه‌يى * نان و حلوا را بهل « 1 » در گوشه‌يى \r\n نان و حلوا چيست ؟ جاه و مال تو * باغ و راغ و حشمت و اقبال تو \r\n نان و حلوا چيست ؟ اين طول امل « 2 » * وين غرور نفس و علم بىعمل \r\n نان و حلوا چيست ؟ گويد با تو فاش * اين همه سعى تو از بهر معاش \r\n نان و حلوا چيست ؟ فرزند و زنت * اوفتاده همچو غل در گردنت \r\n چند باشى بهر اين حلوا و نان * زير منت از فلان و از فلان ؟ \r\n برد اين حلوا و نان آرام تو * شست از لوح توكل نام تو \r\n170\r\n هيچ بر گوشت نخوردست اى لئيم * حرف الرزق على « 3 » اللّه الكريم \r\n رو قناعت پيشه كن در كنج صبر * پند بپذير « 4 » از سگ آن پير گبر \r\n\r\nحكايت حكاية العابد الذى قل الصبر لديه فتفوق الكلب عليه\r\n عابدى در كوه لبنان بد مقيم * در بن غارى چو اصحاب الرقيم \r\n روى دل از غير حق برتافته * گنج عزت را ز عزلت يافته \r\n روزها ميبود مشغول صيام « 5 » قرض نانى ميرسيدش وقت شام \r\n نصف آن شامش بدى نصفى سحور * وز قناعت داشت در دل صد سرور \r\n\r\n\r\n","description":"","footnote":"\r\n( * ) اين شعر و دو شعر ما بعد آن در نسخهء خطى نيست\r\n( 1 ) - نخ ؛ بنه\r\n( 2 ) - امل ( بفتح همزه و ميم ) آرزو - آمال جمع\r\n( 3 ) - نخ ؛ رب الكريم\r\n( 4 ) - نخ : خود گير\r\n( 5 ) - نخ : گردهء نان\r\n","page_name":" 12 ","page_number":52},
  {"content":"\r\n\r\n بر همين منوال حالش ميگذشت * نامدى زان كوه هرگز سوى دشت \r\n از قضا يك شب نيامد آن رغيف « 1 » * شد ز جوع آن پارسا زار و نحيف \r\n كرد مغرب را ادا وانگه عشاء « 2 » * دل پر از وسواس در فكر عشاء « 3 » \r\n بسكه بود از بهر قوتش اضطراب * نه عبادت كرد عابد شب ، نه خواب \r\n صبح چون شد زان مقام دلپذير * بهر قوتى آمد آن عابد به زير \r\n180\r\n بود يك قريه بقرب آن جبل * اهل آن قريه همه گبر و دغل \r\n عابد آمد بر در گبرى ستاد * گبر او را يك دو نان جو بداد \r\n بستد آن نان را و شكر او بگفت * وز وصول طعمه‌اش خاطر شكفت \r\n كرد آهنگ مقام خود دلير * تا كند افطار ز آن خبز شعير « 4 » \r\n در سراى گبر بد گرگين سگى * مانده از جوع استخوانى و رگى \r\n پيش او گر خط « 5 » پرگارى كشى * شكل نان بيند بميرد از خوشى \r\n بر زبان گر بگذرد لفظ خبر * خبز پندارد رود هوشش ز سر \r\n كلب در دنبال « 6 » عابد بو گرفت * آمدش دنبال و رخت او گرفت \r\n ز آن دو نان عابد يكى پيشش فكند * پس روان شد تا نيابد زو گزند \r\n سگ بخورد آن نان وز پى آمدش * تا مگر بار دگر آزاردش \r\n190\r\n عابد آن نان « 7 » دگر دادش روان « 8 » تا كه از آزار او يابد امان \r\n\r\n\r\n","description":"","footnote":"\r\n( 1 ) - رغيف ( بفتح راء و كسر غين ) گرده نان\r\n( 2 ) - بكسر عين از مغرب تا نيمه شب\r\n( 3 ) - بفتح عين شام - غذاى شب\r\n( 4 ) - خبز شعير - نان جو\r\n( 5 ) - نخ : شكل\r\n( 6 ) - نخ : دنبال\r\n( 7 ) - نخ : قرص\r\n( 8 ) - نخ : تا كه باشد از عذابش در امان\r\n","page_name":" 13 ","page_number":53},
  {"content":"\r\n\r\n كلب خورد آن نان و از دنبال مرد * شد روان و روى خود واپس نكرد \r\n همچو سايه در پى او ميدويد * عف عفى ميكرد و رختش ميدريد \r\n گفت عابد چون بديد آن ماجرا * من سگى چون تو نديدم بيحيا \r\n صاحبت غير از دو نان جو نداد * و آن دو نان خود بستدى اى كج نهاد \r\n ديگرم از پى دويدن بهر چيست * وين همه رختم دريدن بهر چيست ؟ \r\n سگ بنطق آمد كه اى صاحب كمال * بىحيا من نيستم چشمت بمال ! \r\n هست از وقتى كه « 1 » بودم من صغير * مسكنم ويرانهء اين گبر پير \r\n گوسفندش را شبانى ميكنم * خانه‌اش را پاسبانى ميكنم \r\n200\r\n گاه گاهى نيم نانم ميدهد * گاه مشتى استخوانم ميدهد \r\n گاه غافل گردد از اطعام من * وز تغافل تلخ گردد كام من \r\n بگذرد بسيار بر من صبح و شام * لا ارى خبزا و لا القى الطعام \r\n هفته هفته بگذرد كين ناتوان « 2 » نى زنان يابد نشان نى ز استخوان \r\n گاه هم باشد كه پير پر محن * نان نيابد بهر خود يا بهر من « 3 » \r\n چونكه بر درگاه او پرورده‌ام * رو بدرگاه دگر ناورده‌ام \r\n هست كارم بر در اين پير گبر * گاه شكر نعمت او ، گاه صبر \r\n تا قمار عشق با او باختم * جز در او من درى نشناختم \r\n گه بچوبم مىزند گه سنگها * از در او من نميگردم جدا \r\n « 4 » چونكه نامد يكشبى نانت بدست * در بناى صبر تو آمد شكست \r\n210\r\n از در رزاق رو برتافتى * بر در گبرى روان بشتافتى \r\n بهر نانى دوست را بگذاشتى * كرده‌يى با دشمن او آشتى ! \r\n خود بده انصاف اى مرد گزين * بيحياتر كيست من يا تو ؟ ببين \r\n\r\n\r\n","description":"","footnote":"\r\n( 1 ) - نخ : روزى كه من بودم صغير\r\n( 2 ) - نخ : در هر دو مورد نه نوشته شده است .\r\n( 3 ) - نخ : چه جاى من\r\n( 4 ) - نخ : تو كه نايد\r\n","page_name":" 14 ","page_number":54},
  {"content":"\r\n\r\n مرد عابد زين سخن مدهوش شد * دست را بر سر زد و از هوش شد \r\n اى سگ نفس بهائى ياد گير * اين قناعت « 1 » از سگ آن گبر پير \r\n\r\nفصل « 2 » فى الريا و التلبيس بالذين هم أعظم جنود ابليس\r\n نان و حلوا چيست اى شوريده سر * متقى خود را نمودن بهر زر \r\n دعوى زهد از براى عزّ و جاه * لاف تقوى از پى تعظيم شاه \r\n تو نپندارى كزين لاف و دروغ * هرگز افتد نان تلبيست بدوغ \r\n خورده بينانند در عالم بسى * واقفند از كار و بار هر كسى \r\n زيركانند از يسار و از يمين * از پى رد و قبول اندر كمين \r\n با همه خود بينى و كبر و منى * لاف تقوى و عدالت ميزنى \r\n220\r\n سر بسر كار تو در ليل و نهار * سعى در تحصيل جاه و اعتبار \r\n دين فروشى از پى نان حرام « 3 » * مكر و حيله بهر تسخير عوام \r\n خوردن مال شهان با زرق و شيد * گاه خبث عمر و گاهى خبث زيد \r\n وين عدالت با وجود اين صفات * هست دائم برقرار و بر ثبات \r\n بر سرش داخل نگردد لا و ليس * اين عدالت هست كوه بو قبيس \r\n مىنيابد اختلال از هيچ چيز * چون وضوى محكم بىبى تميز \r\n\r\nحكايت على سبيل التمثيل\r\n بود در شهر هرى بيوه زنى * كهنه رندى حيله سازى « 4 » پر فنى \r\n\r\n\r\n","description":"","footnote":"\r\n( 1 ) - نخ : اين طبيعت\r\n( 2 ) - نخ : فى ذم اهل الريا و التدليس الذبن هم اعظم جنود لابليس\r\n( 3 ) - نخ : مال حرام\r\n( 4 ) - نخ : حيله‌بازى\r\n","page_name":" 15 ","page_number":55},
  {"content":"\r\n\r\n نام او بىبى تميز خالدار * در نمازش بود رغبت بيشمار \r\n با وضوى صبح خفتن ميگذارد * نامرادان را بسى دادى مراد \r\n230\r\n « * » كم نشد هرگز دواتش از قلم * بر مراد هر كسى ميزد رقم \r\n در مهم سازى اوباش و رنود « 1 » دائما طاحونه‌اش در چرخ بود \r\n از ته هر كس كه برجستى بناز * مىشدى فى الحال مشغول نماز \r\n هر كه آمد گفت بر من كن دعا * او بجاى دست برميداشت پا \r\n بابها مفتوحة للداخلين * رجلها مرفوعة للفاعلين \r\n گفت با او رندگى كاى نيك زن * حيرتى دارم درين كار تو من \r\n زين جنايتهاى پى در پى كه هست * هيچ نايد در وضوى تو شكست \r\n نيت و آداب اين محكم وضو * يك ره از روى كرم با من بگو \r\n اين وضو از سنك و رو محكمتر است * اين وضو نبود سد اسكندر است \r\n\r\nفصل فى ذم اصحاب التدريس الذين مقصدهم مجرد اظهار الفضل و التلبيس « 2 »\r\n نان و حلوا چيست ؟ اين تدريس تو * كان بود سرمايه‌ى تلبيس تو \r\n240\r\n بهر اظهار فضيلت معركه * ساختى افتادى اندر مهلكه \r\n تا كه عامى چند سازى رام خويش * با صد افسون آورى در دام خويش \r\n چند بگشائى سر « 3 » انبان لاف * چند پيمائى گزاف اندر گزاف \r\n نى فروعت محكم آمد نى اصول * شرم بادت از خدا و از رسول \r\n\r\n\r\n","description":"","footnote":"\r\n( * ) نخ : كى شدى خالى\r\n( 1 ) - نخ : آسياى خانه‌اش در گشت و « گرد » بود\r\n( 2 ) - نخ : والتدليس\r\n( 3 ) - نخ : در\r\n","page_name":" 16 ","page_number":56},
  {"content":"\r\n\r\n اندرين ره چيست دانى غول تو * اين ريائى درس نامعقول تو \r\n درس اگر قربت نباشد زان غرض * ليس درسا انه بئس المرض \r\n اسب دولت بر فراز عرش تاخت * آنكه خود را زين مرض آزاد ساخت \r\n\r\nفصل فى ذم المتهمين « 1 » بجمع أسباب الدنيا « 2 » المعرضين عن تحصيل أسباب « 3 » العقبى\r\n نان و حلوا چيست ؟ اسباب جهان * كافت جان كهانست و مهان \r\n آنكه از خوف خدا دورت كند * آنكه از راه هدى « 4 » دورت كند \r\n آنكه او را بر سر او باختى * وز ره تحقيق دور انداختى \r\n تلخ كرد اين نان و حلوا كام تو * برد آخر رونق اسلام تو \r\n250\r\n بركن اين اسباب را از بيخ و بن « 5 » در دل اين نار هوس را سرد كن \r\n آتش اندر زن درين حلوا و نان * وارهان خود را ازين بار گران \r\n از پى آن ميدوى از جان و دل * وز پى اين ماندهء چون خر به گل \r\n « 6 » اللّه اللّه اين چه اسلامست و دين * ترك شد آئين رب العالمين \r\n جمله سعيت بهر دنياى دنيست * بهر عقبى مى ندانى سعى چيست \r\n در ره آن مو شكافى اى شقى * در ره اين كند فهم و احمقى \r\n\r\nحكايت سؤال بعض العارفين من بعض المنعمين عن قدر سعيه فى تحصيل « 7 » الاسباب الدنيوية و تقصيره عن الاسباب الاخروية\r\n\r\n\r\n","description":"","footnote":"\r\n( 1 ) - نخ : المنهمكين\r\n( 2 ) - نخ : و\r\n( 3 ) - نخ : زاد\r\n( 4 ) - ( هدا ) بضم ( ها ) راه راست - رستگارى\r\n( 5 ) - نخ : كوه غم درياى آتش قطع كن و نسخهء ديگر ( سرد كن )\r\n( 6 ) - اين شعر در ساير نسخ ديده نشد\r\n( 7 ) - نخ : اسباب الدنيويه و توبيخه على التقصير في تحصيل اسباب الاخرويه\r\n","page_name":" 17 ","page_number":57},
  {"content":"\r\n\r\n عارفى از منعمى كرد اين سؤال * كاى ترا دل در پى مال و منال \r\n سعى تو از بهر دنياى دنى * تا چه مقدار است اى مرد غنى \r\n گفت بيرون است از حد شمار * كار من اينست در ليل و نهار \r\n260\r\n عارفش گفت اينكه بهرش در تكى * حاصلت زان چيست گفتا اندكى \r\n آنچه مقصودست اى روشن ضمير * برنيايد زان مگر عشر عشير \r\n گفت عارف آنكه هستى روز و شب * از پى تحصيل آن در تاب و تب \r\n شغل آن را قبله‌ى خود ساختى * عمر خود را بر سر آن باختى \r\n آنچه او ميخواستى و اصل نشد * مدعاى تو از آن حاصل نشد \r\n دار عقبى كان ز دنيا برترست * وز پى آن سعى خواجه كمترست \r\n چون شود حاصل ترا چيزى از آن ؟ * من نگويم خود بگو اى نكته‌دان \r\n\r\nفصل فى ذم من يتفاخر بتقرب « 1 » الملوك مع أنه بزعم الانخراط فى سلك اهل السلوك\r\n نان و حلوا چيست دانى اى پسر ؟ * قرب شاهانست « 2 » زين قرب الحذر \r\n ميبرد هوش از سر و از دل قرار * الفرار از قرب شاهان الفرار \r\n فرخ آنكو رخش همت را بتاخت * كام ازين حلوا و نان شيرين نساخت \r\n270\r\n حيف باشد از تو اى صاحب سلوك * كاين همه نازى بتعظيم ملوك \r\n قرب شاهان آفت جان تو شد * پاى بند راه ايمان تو شد \r\n جرعه‌يى از نهر قرآن نوش كن * آيه‌ى  لا تَرْكَنُوا  را گوش كن \r\n لذت تخصيص او وقت خطاب * آن كند كه نايد از صد خم شراب \r\n\r\n\r\n","description":"","footnote":"\r\n( 1 ) - نخ : بقرب\r\n( 2 ) - نخ : سلطان\r\n","page_name":" 18 ","page_number":58},
  {"content":"\r\n\r\n هر زمان كه شاه گويد شيخنا * شيخنا مدهوش گردد زين ندا \r\n مست و مدهوش از خطاب شه شود * هر دمى در پيش شه سجده رود \r\n ميپرستد گوئيا او شاه را * هيچ نارد ياد آن اللّه را \r\n اللّه اللّه اين چه اسلامست و دين * شرك باشد اين برب العالمين \r\n\r\nحكايت حكاية العابد الذى كان قوته العلف ليأمن دينه من التلف « * »\r\n نوجوانى از خواص پادشاه * ميشدى با حشمت و تمكين « 1 » به راه « 2 » \r\n دل ز غم خالى و سر پر از هوس * جمله اسباب تنعم پيش و پس \r\n بر يكى عابد در آن صحرا گذشت * كو علف مىخورد چون آهوى دشت \r\n280\r\n هر زمان « 3 » در ذكر حى لا يموت * شكر گويان كش ميسر گشت قوت \r\n نوجوان سويش خراميد و بگفت : * كاى شده با وحشيان در قوت جفت \r\n سبز گشته چون زمرد رنگ تو * چونكه نايد جز علف در چنگ تو \r\n شد تنت چون عنكبوت از لاغرى * چون گوزنان چند در صحرا چرى \r\n گر چو من بودى تو خدمتگار شاه * در علف خوردن نميگشتى تباه « 4 » \r\n پير گفتش كاى جوان نامدار * كت بود از خدمت شه افتخار \r\n گر چو من تو نيز ميخوردى علف * كى شدى عمرت در اين خدمت تلف ؟ \r\n\r\n\r\n","description":"","footnote":"\r\n( 1 ) - نخ : سلطان\r\n( 2 ) - نخ : و جاه\r\n( * ) نخ : و نفسه من الاسف\r\n( 3 ) - تر زبان از\r\n( 4 ) - نخ : نشد عمرت تباه\r\n","page_name":" 19 ","page_number":59},
  {"content":"\r\n\r\n\r\nفصل فى ذم المتمكنين « 1 » فى المناصب الدنيويه للحظوظ الواهية الدنية « 2 »\r\n نان و حلوا چيست اى فرزانه مرد * منصب دنياست ، گرد آن مگرد \r\n گر بيالائى از او دست و دهان * روى آسايش نبينى در جهان \r\n290\r\n منصب دنيا نميدانى كه چيست * من بگويم با تو ، يكساعت بايست \r\n آنكه بندد از ره حق پاى مرد * آنكه سازد كوى حرمان جاى مرد \r\n آنكه نامش مايه‌ى بد نامى است * آنكه كامش سر بسر ناكامى است \r\n آنكه هر ساعت نهان از خاص و عام * كاسه‌ى زهرت فرو ريزد بكام \r\n بر سر اين زهر روزان و شبان * چند خواهى بود لرزان و طپان \r\n منصب دنياست اى نيكو نهاد * آنكه داده خرمن دينت بباد \r\n منصب دنياست اى صاحب فنون * آنكه كردت اينچنين خوار و زبون \r\n ايخوش آن مقبل كه ترك دين نكرد * كام زين حلوا و نان شيرين نكرد \r\n اى خوش آن دانا كه دنيا را بهشت * رفت همچون شاه مردان در بهشت \r\n مولوى معنوى در مثنوى * نكته‌يى گفتست هان تا بشنوى : \r\n300\r\n ترك دنيا گير تا سلطان شوى * ور نه گر چرخى تو سرگردان شوى \r\n زهر دارد در درون دنيا چو مار * گر چه دارد در برون نقش و نگار \r\n زهر اين مار منقش قاتل است * ميگريزد زو هر آنكس عاقل است \r\n زين سبب فرمود شاه اوليا * آن گزين اولياء و انبياء \r\n حب الدنيا رأس كل خطيئة * و ترك الدنيا رأس كل عبادة \r\n\r\n\r\n","description":"","footnote":"\r\n( 1 ) - نخ : المستمسكين\r\n( 2 ) - نخ : و الغافلين عن يوم الدين و الاشارة على قول النبى صلى إله عليه و آله و حب الدنيا رأس كل خطيهء\r\n","page_name":" 20 ","page_number":60},
  {"content":"\r\n\r\n\r\nفصل فى الترغيب فى حفظ اللسان الذى هو من احسن الصفات الانسان\r\n نان و حلوا چيست قيل و قال تو * وين زبان پردازى بيحال تو \r\n گوش بگشا ، لب فرو بند از مقال * هفته هفته ، ماه ماه و سال سال \r\n صمت عادت كن كه از يك گفتنك * مىشود تاراج « 1 » اين تحت الحنك \r\n ايخوش آنكو رفت در حصن سكوت * بسته دل در ياد حى لا يموت \r\n رو نشين خاموش چندان اى فلان * كه فراموشت شود نطق و بيان \r\n خامشى باشد نشان اهل حال * گر بجنبانند لب گردند لال \r\n310\r\n چند با اين ناكسان بىفروغ * باده پيمائى دروغ اندر دروغ \r\n وارهان خود را ازين همصحبتان * جمله مهتابند و دين تو كتان \r\n صحبت نيكانت ار نبود نصيب * بارى از همصحبتان بد « 2 » شكيب \r\n\r\nفصل فى ذم من تشبه بالفقراء السالكين و هو فى زمرة الاشقياء الهالكين\r\n نان و حلوا چيست اين اعمال تو * جبه‌ى پشمين رداء و شال تو \r\n اين مقام فقر « 3 » خورشيد اقتباس * كى شود حاصل كسى را در لباس \r\n زين ردا و جبه‌ات اى كج نهاد * اين دو بيت از مثنوى آمد به ياد : \r\n « ظاهرت چون گور كافر پر حلل * وز درون قهر خدا عز و جل » \r\n « از برون طعنه زنى بر بايزيد * وز درونت ننگ ميدارد يزيد » \r\n\r\n\r\n","description":"","footnote":"\r\n( 1 ) - نخ : زنار\r\n( 2 ) - نخ : نكيب\r\n( 3 ) - نخ : فخر\r\n","page_name":" 21 ","page_number":61},
  {"content":"\r\n\r\n رو بسوز اين جبه‌ى ناپاك را * وين عصا و شانه و مسواك را \r\n320\r\n ظاهرت گر هست با باطن يكى * ميتوان « * » ره يافت بر حق اندكى \r\n ور مخالف شد درونت با برون * رفته باشى در جهنم سرنگون \r\n ظاهر و باطن يكى بايد يكى * تا بيابى راه حق را اندكى \r\n\r\nفصل فيما يتضمن الاشارة الى قول سيد الاوصياء صلوات إله عليه و آله ما عبدتك خوفا من نارك و لا طمعا فى جنتك بل وجدتك أهلا للعبادة فعبدتك\r\n نان و حلوا چيست ؟ اى نيكو سرشت * اين عبادتهاى تو بهر بهشت \r\n نزد اهل حق بود دين كاستن * در عبادت مزد از حق خواستن \r\n رو حديث ما عبدتك اى « 1 » فقير * از كلام شاه مردان ياد گير \r\n چشم بر اجر عمل از كوريست * طاعت از بهر طمع مزدوريست \r\n خادمان بىمزد گيرند اين گروه * خدمت با مزدكى دارد شكوه ؟ \r\n عابدى كو اجرت طاعات خواست * گر « 2 » تو نا عابد نهى نامش رواست \r\n تا بكى بر مزد دارى چشم تيز * مزد ازين بهتر چه خواهى اى عزيز \r\n330\r\n كو ترا از فضل و لطف با مزيد * از براى خدمت خود آفريد \r\n با همه آلودگى قدرت نكاست * بر قدت تشريف خدمت كرد راست \r\n\r\nفصل فى التشوق الى الاقلاع عن ادناس دار الغرور و التشوق الى الارتماس فى بحر الشراب الطهور\r\n\r\n\r\n","description":"","footnote":"\r\n( * ) - نخ : خواستى تا فاش گردد اندكى\r\n( 1 ) - نخ : حقير\r\n( 2 ) - نخ : گر عبادتگر\r\n","page_name":" 22 ","page_number":62},
  {"content":"\r\n\r\n يا نديمى ضاع عمرى و انقضى * قم لاستدراك وقت قد مضى \r\n و اغسل الادناس عنى بالمدام * و املا الاقداح منها يا غلام \r\n اعطنى كاسأ من الخمر الطهور * انها مفتاح ابواب السرور \r\n خلص الارواح من قيد الهموم * اطلق الاشباح من أسر الغموم \r\n كاندرين ويرانه‌ى پروسوسه * دل گرفت از خانقاه و مدرسه \r\n « 1 » نى ز خلوت كام بردم ، نى ز سير * نى ز مسجد طرف بستم ، نى ز دير \r\n عالمى خواهم ازين عالم بدر * تا بكام دل كنم خاكى بسر \r\n صلح كل كرديم با كل بشر * تو بما خصمى كن و نيكى نگر ! \r\n\r\nفصل فى نغمات الجنان من حذبات الرحمان\r\n اشف قلبى ايها الساقى الرحيم * بالتى يحيى بها العظم الرميم \r\n330\r\n زوج الصهباء بالماء الزلال * و اجعلن عقلى لها مهرا حلال \r\n بنت كرم تجعلن الشيخ شاب * من يذق منها عن الكونين غاب \r\n خمرة من نار موسى نورها * دنها قلبى و صدرى طورها \r\n قم فلا تمهل فما فى العمر مهل * لا نصعب شربها و الامر سهل \r\n قم فلا نمهل فان الصبح لاح * و الثريا غربت و الديك صاح \r\n قل لشيخ قلبه منها نفور * لا تخف فاللّه تواب غفور \r\n يا مغنى ان عندى كل عم * قم و الق النار فيها بالنعم \r\n يا مغنى قم فان العمر ضاع * لا يطيب العيش الا بالسماع \r\n انت ايضأ يا مغنى لا تنم * قم و اذهب عن فؤادى كل غم \r\n غن لى دورا فقد دار القدح * و الصبا قد فاح و القمرى صدح \r\n350\r\n و اذكرن عندى حاديث الحبيب * ان عيشى من سواها لا يطيب \r\n\r\n\r\n","description":"","footnote":"\r\n( 1 ) - نخ : در هر چهار مورد ( نه ) تحرير شده است\r\n","page_name":" 23 ","page_number":63},
  {"content":"\r\n\r\n و اذكرن ذكرى احاديث الفراق * ان ذكر البعد مما لا يطاق \r\n « 1 » روحن روحى باشعار العرب * كى يتم الحظ فينا و الطرب \r\n و افتح منها بنظم مستطاب * قلته فى بعض ايام الشباب \r\n قد صرفنا العمر فى قيل و قال * يا نديمى قم فقد ضاق المجال \r\n « 2 » ثم اطربنى باشعار العجم « 3 » و اطردن هما على قبلى هجم \r\n و ابتدأ منها ببيت المثنوى * للحكيم المولوى المعنوى \r\n « بشنو از نى چون حكايت مىكند * وز جدائيها شكايت مىكند » \r\n قم و خاطبنى بكل الالسنه * عل قلبى ينتبه من ذى السنه \r\n360\r\n انه فى غفلة عن حاله * خائض « * » فى قيله مع قاله \r\n كل ان فهو فى قيد جديد * قائلا من جهله هل من مزيد \r\n تابه فى الغى قد ضل الطريق « 4 » قط من سكر الهوى لا يستقيق \r\n عاكف دهرا على اصنامه * تنفر الكفار من اسلامه \r\n كم انادى و هو لا يسقى التناد * و افؤادى و افؤادى و افؤاد \r\n يا بهائى اتخذ قلبا سواه * فهو ما معبوده الا هواه \r\n هر چت « 5 » از حق باز دارد اى پسر « 6 » نام كردم نان و حلوا سر بسر \r\n\r\n\r\n","description":"","footnote":"\r\n( 1 ) - نخ : هم و زمزم لى\r\n( 2 ) - نخ : زمزم لى\r\n( 3 ) - نخ : كى تريح الروح من هم\r\n( * ) - نخ : خلبط\r\n( 4 ) - نخ : هائم من سگرة\r\n( 5 ) -\r\n هر چه غير از دوست باشد اى پسر * نان و حلوا نام گردم سر بسر \r\n گر همى خواهى كه باشى تازه جان * رو كتاب نان و حلوا را بخوان \r\n( 6 ) - نخ : نان و حلوا نام كردم سر بسر\r\n","page_name":" 24 ","page_number":64},
  {"content":"\r\n\r\n اين ذكر رفيع همايون‌فر * وين نظم بديع بلند اختر \r\n آن را بر خوان بنواى حزين * وز قله‌ى عرش بشنو تحسين \r\n\r\nشير و شكر\r\n\r\n","description":"","footnote":"","page_name":" 25 ","page_number":65},
  {"content":"\r\n\r\nبسم اللّه الرّحمن الرّحيم الحمد للّه على جزيل آلائه و أصلى على اشرف اوليائه و انبيائه و بعد :\r\nاين شكسته بسته اى چند است در بحر خبب « 1 » كه در ميان عرب مشهور و معروفست و در ما بين شعراء عجم غير مألوف ، بخاطر فاتر أفقر الفقراء باب اللّه بهاء الدين محمد العاملى رسيده و نفحه‌يى از نفحات جنون بر صفحات حقايق مشحون اورزيده رجاء واثق است كه اهل استعداد كفاهم اللّه شر الاضداد ، دامن عفو بر آن پوشند و در اصلاح معايب آن كوشند و اجر هم على اللّه و لا حول و لا قوة الا باللّه . « 2 »\r\n* * *\r\n اى مركز دايره‌ى امكان * وى زبده‌ى عالم كون و مكان \r\n تو شاه جواهر ناسوتى * خورشيد مظاهر لاهوتى \r\n\r\n\r\n","description":"","footnote":"\r\n( 1 ) - ( خبب ) يكى از اوزان خاصه عرب است و تقطيع آن در وزن ( مفعول فعول مفاعلين ) است\r\n( 2 ) - نخ : ذيل\r\n","page_name":" 26 ","page_number":66},
  {"content":"\r\n\r\n تا كى ز علائق جسمانى * در چاه طبيعت تن « 1 » مانى ؟ \r\n تا « 2 » چند بتربيت بدنى * قانع بخزف ز در عدنى \r\n370\r\n صد ملك ز بهر تو چشم به راه * اى يوسف مصرى بدر آى از چاه « 3 » \r\n تا والى مصر وجود شوى * سلطان سرير شهود شوى \r\n در روز الست بلى گفتى * امروز ببستر لا خفتى \r\n تا كى « 4 » ز معارف عقلى دور * بزخارف عالم حس مغرور \r\n از موطن اصل نيارى ياد * پيوسته بلهو و لعب دلشاد \r\n نه اشك روان نه رخ زردى * اللّه اللّه تو چه بيدردى ! \r\n يكدم به خود آى و ببين چه كسى * بچه « 5 » دل بسته‌يى ، بكه همنفسى ؟ \r\n زين خواب گران بردار سرى « 6 » بر گير ز عالم اولين خبرى \r\n\r\nفى المناجات و الالتجاء الى قاضى الحاجات\r\n زين رنج عظيم خلاصى جو * دستى بدعا بردار و بگو \r\n يا رب يا رب ! بكريمى تو * بصفات كمال رحيمى تو 380 \r\n يا رب ! بنبى و وصى و بتول * يا رب ! بتقرب سبطين « 7 » رسول \r\n يا رب ! بعبادت زين عباد * بزهادت باقر علم و رشاد \r\n يا رب يا رب ! به حق صادق * به حق موسى به حق ناطق \r\n\r\n\r\n","description":"","footnote":"\r\n( 1 ) - نخ : خود\r\n( 2 ) - نخ : در نسخه‌هاى ديگر اين شعر نيست و به نظر ميرسد كه الحاقى باشد\r\n( 3 ) - نخ : اى يوسف مصر بر آى از چاه\r\n( 4 ) - نخ : ز معارف عالم عقلى دور\r\n( 5 ) - نخ : بچه بسته دل\r\n( 6 ) - نخ : مبپرس ز عالم دل خبرى\r\n( 7 ) - نخ : دو سبط\r\n","page_name":" 27 ","page_number":67},
  {"content":"\r\n\r\n يا رب يا رب ! برضا شه دين * آن ثامن رضا من اهل يقين \r\n يا رب ! بتقى و مقاماتش * يا رب ! بنقى و كراماتش \r\n يا رب ! بحسن شه بحر و بر * بهدايت مهدى دين پرور \r\n كين بنده‌ى مجرم عاصى را * وين غرقه‌ى بحر معاصى را \r\n از قيد علائق جسمانى * از بند و ساوس شيطانى \r\n لطف بنما و خلاصش كن * محرم بحريم خواصش « 1 » كن \r\n390\r\n يا رب يا رب ! كه بهائى را * اين بيهده گرد هوائى را \r\n كه بلهو و لعب شده عمرش صرف * ناخوانده ز لوح وفا يكحرف \r\n زين غم برهان كه گرفتارست * در دست هوى و هوس زارست \r\n در شغل زخارف دنيى دون * مانده بهزار امل مفتون \r\n رحمى بنما بدل زارش * بگشا بكرم گره از كارش \r\n زين بيش مران ز در احسان * بسعادت ساحت قرب رسان \r\n وارسته ز دنيى دونش كن * سر حلقه‌ى اهل جنونش كن \r\n\r\nفصل فى نصيحة نفس الامارة و تخديرها من الدنيا الغداره\r\n اى باد صبا به پيام كسى * چو به شهر خطاكاران برسى \r\n بگذر ز محله‌ى مهجوران * وز نفس و هوى ز خدا دوران \r\n وانگاه بگو ببهائى زار * كى نامه سياه و خطا كردار \r\n400\r\n كاى عمر تباه گنه پيشه * تا چند زنى « 2 » تو به پا تيشه \r\n يكدم به خود آى و ببين چه كسى * بچه بسته دل بكه همنفسى \r\n\r\n\r\n","description":"","footnote":"\r\n( 1 ) - نخ : وز اهل كرامت خاصش كن\r\n( 2 ) - نخ : تا چند بپات زنى تيشه\r\n","page_name":" 28 ","page_number":68},
  {"content":"\r\n\r\n شد عمر تو شصت « 1 » و همان پستى * وز باده‌ى لهو و لعب مستى \r\n گفتم كه مگر چو بسى برسى * يا بىخود را دانى چه كسى \r\n درسى درسى ز كتاب خدا * رهبر نشدت بطريق هدا \r\n وز سى بچهل چو شدى و اصل * جز جهل از چهل نشدت حاصل \r\n اكنون چو به شصت رسيدت سال * يكدم نشدى فارغ ز و بال \r\n در راه خدا قدمى نزدى * بر لوح وفا رقمى نزدى \r\n مستى ز علائق جسمانى « 2 » * رسوا شده‌اى و نميدانى \r\n از اهل غرور ببر پيوند * خود را بشكسته دلان بر بند \r\n شيشه چو شكست شود ابتر * جز شيشه‌ى دل كه شود بهتر \r\n410\r\n اى ساقى باده‌ى روحانى * زارم ز علائق جسمانى \r\n يك لمعه ز عالم نورم بخش * يكجرعه ز جام طهورم بخش \r\n كز سر فكنم به صد آسانى * اين كهنه لحاف هيولانى \r\n\r\nفصل « 3 » فى ذم من صرف خلاصة عمره فى العلوم الرسمية المجازيه\r\n اى كرده بعلم مجازى خوى * نشنيده ز علم حقيقى « 4 » بوى \r\n سرگرم بحكمت يونانى * دل سرد ز حكمت ايمانى \r\n در علم رسوم گرو مانده * نشكسته ز پاى خود اين كنده \r\n\r\n\r\n","description":"","footnote":"\r\n( 1 ) - نخ : صرف\r\n( 2 ) - نخ : نفسانى\r\n( 3 ) - نخ : فى ذم من صرف عمره فى العلوم الرسمية الدنيويه و لم يلتفت الى العلوم الحقيقية الاخرويه\r\n( 4 ) - نخ : حقيقت\r\n","page_name":" 29 ","page_number":69},
  {"content":"\r\n\r\n بر علم رسوم « 1 » چو دل بستى * بر اوجت اگر ببرد پستى \r\n يكدر نگشود ز مفتاحش * اشكال افزود ز ايضاحش \r\n ز مقاصد آن مقصد ناياب * ز مطالع آن طالع در خواب \r\n 420 راهى ننمود اشاراتش * دل شاد نشد ز بشاراتش \r\n محصول نداد محصل آن * اجمال افزود مفصل آن \r\n تا كى ز شفاش شفا طلبى * وز « 2 » كاسه‌ى زهر دوا طلبى \r\n تا چند چو نكبتيان مانى * بر سفره‌ى چركن يونانى \r\n تا كى بهزار شعف ليسى * ته مانده‌ى كاسه‌ى ابليسى \r\n سؤر المؤمن فرموده نبى * از سؤر ارسطو چه ميطلبى ؟ \r\n سؤر آن جو كه بروز نشور * خواهى كه شوى با او محشور \r\n سؤر آن جو كه در عرصات * ز شفاعت او يا بى درجات \r\n در راه طريقت او رو كن * با نان شريعت او خو كن \r\n كانراه نه ريب در او نه شكست * و آن نان نه شور و نه بينمكست \r\n 430 تا چند ز فلسفه‌ات لافى * وين يا بس و رطب بهم بافى \r\n رسوا كردت بميان بشر * برهان ثبوت عقول عشر \r\n در سر ننهاده بجز بادت * برهان تناهى ابعادت \r\n تا كى لافى ز طبيعى دون * تا كى باشى برهش مفتون \r\n و آن فكر كه شد بهيولا صرف * صورت نگرفت از آن يكحرف \r\n تصديق چگونه به اين بتوان * كاندر ظلمت برود الوان \r\n علمى كه مسائل او اين است * بىشبهه فريب شياطين است \r\n تا چند دو اسبه پيش تازى * تا كى بمطالعه‌اش نازى \r\n\r\n\r\n","description":"","footnote":"\r\n( 1 ) - نخ : مجاز\r\n( 2 ) - نخ : در\r\n","page_name":" 30 ","page_number":70},
  {"content":"\r\n\r\n وين علم دنى كه ترا جانست * فضلات فضايل يونان است \r\n خود گو تا چند چو خرمگسان * نازى « 1 » بسر فضلات كسان \r\n تا چند ز غايت بيدينى * خشت كتبش بر هم چينى ؟ \r\n اندر پى آن كتب افتاده * پشتى بكتاب خدا داده \r\n440\r\n نى رو بشريعت مصطفوى * نى دل بطريقت مرتضوى \r\n نه بهره ز علم فروع و اصول * شرمت بادا ز خدا و رسول \r\n ساقى ز كرم دو سه پيمانه * درده ببهائى ديوانه \r\n زان مى كه كند مس او اكسير * و عليه يسهل كل عسير \r\n زان مى كه اگر ز قضا روزى * يكجرعه از آن شودش روزى \r\n از صفحه‌ى خاك رود اثرش * و ز قله‌ى عرش رسد خبرش \r\n\r\nفصل « 2 » فى علم النافع فى المعاد\r\n اى مانده ز مقصد اصلى دور * آكنده دماغ ز باد غرور \r\n از علم رسوم چه ميجوئى * اندر طلبش تا كى پوئى \r\n تا چند زنى ز رياضى لاف * تا كى بافى هزار گزاف \r\n ز دوائر عشر و دقايق وى * هرگز نبرى بحقايق پى \r\n450\r\n وز جبر و مقابله و خطائين * جبر نقصت نشود فى البين \r\n در روز پسين كه رسد موعود * نرسد ز عراق و رهاوى سود \r\n زايل نكند ز تو مغبونى * نه شكل عروس و نه مأمونى \r\n در قبر بوقت سئوال و جواب * نفعى ندهد به تو اسطرلاب \r\n\r\n\r\n","description":"","footnote":"\r\n( 1 ) - نخ : لرزى\r\n( 2 ) - نخ : فى الترغيب فى العلوم الحقيقة الدينيه\r\n","page_name":" 31 ","page_number":71},
  {"content":"\r\n\r\n زان ره نبرى بدر مقصود * فلسش قلب است و فرس نابود \r\n علمى بطلب كه ترا فانى * سازد ز علائق جسمانى \r\n علمى بطلب كه بدل نورست * سينه ز تجلى آن طورست \r\n460\r\n علميكه از آن چو شوى محظوظ * گردد دل تو لوح المحفوظ \r\n علمى بطلب كه كتابى نيست * يعنى ذوقيست ، خطابى نيست \r\n علميكه نسازدت از دونى * محتاج بآلت قانونى \r\n علمى بطلب كه نمايد راه * وز سر ازل كندت آگاه \r\n علمى بطلب كه جدالى نيست * حالى است تمام و مقالى نيست \r\n علمى كه مجادله را سبب است * نورش ز چراغ ابو لهب است \r\n علمى بطلب كه گزافى نيست * اجماعيست و خلافى نيست \r\n علميكه دهد به تو جان نو * علم عشقست ز من بشنو \r\n بعلوم غريبه تفاخر چند * زين گفت و شنود زبان در بند \r\n سهل است « 1 » نحاس كه زر كردى * زر كن مس خويش تو اگر مردى \r\n از جفر و طلسم بروز پسين * نفعى نرسد به تو ، اى مسكين \r\n بگذر ز همه بخودت پرداز * كز پرده برون نرود آواز \r\n470\r\n 470 آن علم ترا كند آماده * از قيد جهان كند آزاده \r\n عشق است كليد خزاين جود * سارى در همه ذرات وجود \r\n غافل تو نشسته بمحنت و رنج * واندر بغل تو كليد گنج \r\n جز حلقه‌ى عشق مكن در گوش * از عشق بگو در عشق بكوش \r\n علم رسمى همه خسرانست * در عشق آويز كه علم آنست \r\n آنعلم ز تفرقه برهاند * آن علم تو را ز تو بستاند \r\n\r\n\r\n","description":"","footnote":"\r\n( 1 ) - نحاس ( بضم نون ) مس\r\n","page_name":" 32 ","page_number":72},
  {"content":"\r\n\r\n آن علم ترا ببرد برهى * كز شرك خفى و جلى برهى \r\n آن علم ز چون و چرا خاليست * سر چشمه‌ى آن على عاليست \r\n ساقى قدحى ز شراب الست * كه نه خستش پا نه فشردش دست \r\n در ده ببهايى دلخسته * آن دل بقيود جهان « 1 » بسته \r\n تا كنده‌ى جاه ز پا شكند * وين تخته كلاه ز سر فكند \r\n\r\nفصل « 2 » فى المناجات و الشوق الى صحبته اصحاب الحال و ارباب الكمال\r\n عشاق « 3 » جمالك احترقوا * فى بحر صفا تك قد غرقوا \r\n فى باب نوالك قد وقفوا * و به غير جمالك ما عرفوا \r\n480\r\n نيران الفرقة تحرقهم * امواج الا دمع تفرقهم \r\n گر پاى نهند بجاى سر * در راه طلب زيشان بگذر \r\n كه نميدانند ز شوق لقا * پا را از سر سر را از پا \r\n من غير زلالك ما شربوا * و به غير جمالك « 4 » ما طربوا \r\n صدمات جمالك تفنيهم * نفحات وصالك تحييهم \r\n كم قد احيوا كم قد مات * عنهم فى العشق روايات \r\n طوبى لفقير رافقهم * بشرى لحزين وافقهم \r\n يا رب يا رب كه بهايى عاصى را * سر دفتر اهل معاصى را \r\n\r\n\r\n","description":"","footnote":"\r\n( 1 ) - نخ : امل\r\n( 2 ) - فى الشوق الى ارباب الحال و اصحاب الكمال\r\n( 3 ) - نخ :\r\n عشاق جمالك قد غرقو * فى بحر وصالك و احترقو \r\n( 4 ) - نخ : خيالك\r\n","page_name":" 33 ","page_number":73},
  {"content":"\r\n\r\n يا رب يا رب ! كه بهاييرا * آن عمر تباه ريايى را \r\n490\r\n خطى « 1 » ز صداقت ايشان ده * توفيق رفاقت ايشان ده \r\n باشد كه شود ز وفا منشان * نه اسم و نه رسم ، نه نام و نشان \r\n\r\n« 2 » فى التوبه عن الخطايا و الانابة الى واهب العطايا\r\n اى داده خلاصه‌ى عمر بباد * وى گشته بلهو و لعب دلشاد \r\n اى مست ز جام هوا و هوس * ديگر ز شراب معاصى بس \r\n تا چند روى بره عاطل * يك بار بخوان ز هق الباطل \r\n زين بيش خطبه پناه مباش * مرغابى بحر گناه مباش \r\n از توبه بشوى گناه و خطا * وز توبه بجوى نوال و عطا \r\n گر تو برسى بنعيم مقيم * وز توبه رهى ز عذاب اليم \r\n توبه در صلح بود يا رب * اين در ميكوب به صد يا رب \r\n نوميد مباش ز عفو اللّه * اى مجرم عاصى نامه سياه \r\n500\r\n گر چه گنه تو ز عد بيش است * عفو و كرمش از حد بيش است \r\n عفو ازلى كه برون ز حد است * خواهان گناه فزون ز عد است \r\n ليكن چندان در جرم مپيچ * كه مكان صلح نماند هيچ \r\n تا چند كنى اى شيخ كبار * توبه تلقين بهايى زار \r\n كو توبه‌ى « 3 » روز بشب شكند * وين توبه بروز دگر فكند \r\n عمرش بگذشت بليت و عسى * وز توبه‌ى صبح شكست مسا \r\n اى ساقى دلكش فرخ فال * دارم ز حيات هزار ملال \r\n در ده قدحى ز شراب طهور * بر دل بگشا در عيش و سرور \r\n كه گرفتارم بغم جانكاه * زين توبه‌ى سست بتر ز گناه \r\n\r\n\r\n","description":"","footnote":"\r\n( 1 ) - نخ : حظى\r\n( 2 ) - نخ : فى ترغيب العاصى فى التوبه عن المعاصى\r\n( 3 ) - نخ :\r\n كو توبهء كه بشب شكند * وين توبه شب را بروز فكند \r\n","page_name":" 34 ","page_number":74},
  {"content":"\r\n\r\n اى ذاكر خاص بلند مقام * آزرده دلم ز غم ايام \r\n زين ذكر جدبد فرح افزاى * غمهاى جهان ز دلم بزداى \r\n510\r\n ميگو با دوق و دل آگاه * اللّه اللّه اللّه اللّه \r\n كاين ذكر رفيع همايون فر * وين نظم بديع بلند اختر \r\n در بحر ( خبب ) چو جلوه نمود * درهاى فرح بر خلق گشود \r\n آن را بر خوان بنواى حزين * وز قله‌ى عرش بشنو تحسين \r\n يا رب بكرامت اهل صفا * بهدابت « 1 » پيشروان وفا \r\n كاين نامه‌ى نامى نيك اثر * كاورده ز عالم قدس خبر \r\n پيوسته خجسته مقامش كن * مقبول خواص و عوامش كن \r\n\r\n\r\n","description":"","footnote":"\r\n( 1 ) - نخ : راهروان\r\n","page_name":" 35 ","page_number":75},
  {"content":"\r\n . \r\n","description":"","footnote":"","page_name":" 36 ","page_number":76},
  {"content":"\r\n\r\n تا بدل فائز شود از فيض پير * مر گرسنه آنچه از نان و پنير \r\n\r\nنان و پنير\r\n\r\n","description":"","footnote":"","page_name":" 37 ","page_number":77},
  {"content":"\r\n\r\nبسم اللّه الرّحمن الرّحيم الحمد للّه و الصلاة و السلام على نبيه محمد صلى اللّه عليه و سلم و على آله و صحبه الطبيين و الطاهرين أجمعين\r\n\r\nفصل فى ذم المنتقدين بالحكمة و ينكرون لطائفها و سرائرها من الغفلة و الظلمة و فى تفسير من تفقه و لم يتصوف فقد تقق و من تصوف و لم تيفقه فقد تزندق و من جمع بينهما فقد تحقق\r\n ايكه روز و شب زنى از علم لاف * هيچ بر جهلت ندارى اعتراف \r\n ادعاى اتباع دين و شرع * شرع و دين مقصود دانسته بفرع \r\n520\r\n و آن هم استحسان و راى از اجتهاد * نه خبر از مبدء و نه از معاد \r\n بر ظواهر گشته قائل چون عوام * گاه ذم حكمت و گاهى كلام \r\n گه تنيدن بر ارسطاليس ، گاه * بر فلاطون طعن كردن بيگناه \r\n دعوى فهم علوم و فلسفه * نفى يا اثباتش از روى سفه \r\n\r\n","description":"","footnote":"","page_name":" 38 ","page_number":78},
  {"content":"\r\n\r\n تو چه از حكمت بدست آورده‌اى * حاش للّه ار تصور كرده‌اى \r\n چيست حكمت طائر قدسى شدن * سير كردن در وجود خويشتن \r\n ظلمت تن طى نمودن بعد از آن * خويشرا بردن سوى انور جان \r\n پا نهادن در جهان ديگرى * خوشترى زيباترى بالاترى \r\n كشور جان و جهان تازه‌يى * كش جهان تن بود دروازه‌يى \r\n خالص و صافى شوى از خاك پاك * نه ز آتش خوف و نه از آب پاك \r\n هر طرف وضع رشيقى در نظر * هر طرف طورانيقى جلوه‌گر \r\n530\r\n هر طرف انوار فيض لا يزال * حسن در حسن و جمال اندر جمال \r\n حكمت آمد گنج مقصود اى حزين * ليك اگر با فقه و زهد آيد قرين \r\n فقه و زهد ار مجتمع نبود بهم * كى توان زد در ره حكمت قدم \r\n فقه چبود ؟ آنچه محتاجى بر آن * هر صباح و شام ، بل آنا فآن \r\n فقه چبود ؟ زاد راه سالكين * آنكه شد بىزاد ، گشت از هالكين \r\n زهد چه ؟ تجريد قلب از حب غير * تا تعلق نايدت مانع ز سير \r\n گر رسد مالى نگردى شادمان * ور رود هم ، نبودت باكى از آن \r\n لطف دانى آنچه آيد از خدا * خواه دل و فقر ، خواه عز و غنا \r\n هر كه او را اين صفت حالى نشد * دل ز حب ماسوى خالى نشد \r\n نفى لا تأسوا على ما فاقكم * يأس آوردش شده از راه گم \r\n540\r\n نيست با وجه زهادت معتبر * نقد باغ و راغ و گاو و اسب و خر \r\n گر چه اينها غالبا سد رهند * پاى بند ناقصان گمرهند \r\n آنكه گشت آگاه و شد واقف ز حال * داند از دنيا بود بس انفعال \r\n مال دنيا را معين خود مدان * اى محدث فاحذروا را هم بخوان \r\n حب دنيا گر چه رأس هر خطاست * اهل دنيا را در آن بس خيرهاست \r\n\r\n","description":"","footnote":"","page_name":" 39 ","page_number":79},
  {"content":"\r\n\r\n حب آن رأس الخطيات آمدست * بين حب الشئى و الشئى فرق هست \r\n سيب طعمش قوت دل ميدهد * گه ز رنگش طفل را دل ميجهد \r\n عاقل آن را بهر قوت مىخورد * بهر رنگش طفل حسرت ميبرد \r\n پس مدار كارها عقلست ، عقل * گر ندارى باور اينك راه نقل \r\n\r\nحكايت\r\n550\r\n عابدى از قوم اسرائيليان * در عبادت بود روزان و شبان \r\n روى از لذات جسمى تافته * لذت جان در عبادت يافته \r\n قطعه‌يى از ارض بود او را مكان * كز سراى خلد ميدادى نشان \r\n صيت عابد رفت تا چرخ كبود * بسكه بودى در ركوع و در سجود \r\n قدسيى از حال او شد با خبر * كرد اندر لوح اجر او نظر \r\n ديدى اجرى بس حقير و بس قليل * سر او را خواست از رب جليل \r\n وحى آمد كز براى امتحان * وقتى از اوقات با وى بگذران \r\n پس ممثل گشت پيش او ملك * تا كند ظاهر عيارش بر محك \r\n گفت عابد : كيستى احوال چيست ؟ * زانكه با ناجنس نتوان كرد زيست \r\n گفت : مردى از علائق رسته‌يى * چون تو دل بر قيد طاعت بسته‌يى \r\n560\r\n حسن حالت ديدم و حسن مكان * آمدم تا با تو باشم يكزمان \r\n گفت عابد آرى اين منزل خوشست * ليك با وى عيب زشتى نيز هست \r\n عيب آن باشد كه آن زيبا علف * خود به خود صد حيف ميگردد تلف \r\n از براى رب ما نبود حمار * اين علفها تا چرد فصل بهار \r\n گفت قدسى : چونكه بشنيد اينمقال * نيست ربت را خرى ، اى بيكمال \r\n بود مقصود ملك از اين كلام * نفى خر اندر خصوص آنمقام \r\n عابد اين فهميد ، يعنى نيست خر * نه درينجا و نه در جاى دگر \r\n\r\n","description":"","footnote":"","page_name":" 40 ","page_number":80},
  {"content":"\r\n\r\n گفت حاشا اين سخن ديوانگان * اينچنين بىربط آمد بر زبان \r\n پيش هر سبزه خرى ميداشتى * خوش بود تا در چرا بگماشتى \r\n گر نبودى خر كه اينها را چريد * اين علفها را چرا ميآفريد \r\n گفت قدسى : هست خر نى حلق را * حق منزه از صفات خلق را \r\n570\r\n پس ملك هر دم صد استغفار برد * گر چه وى را ناقص و جاهل شمرد \r\n با وجود نفى اقرار وجود * چون علف خوارش تصور كرده بود \r\n بىتجارب ازكيا را علم نيست * كز علف حيوان تواند كرد زيست \r\n هان تأمل كن در اين نقل شريف * كه در آن پنهان بود سر « 1 » لطيف \r\n عابد اول در ميان خلق بود * كسب آداب و عبادت مينمود \r\n ورنه چون داند عبادت چون كند * بر چه ملت طاعت بيچون كند \r\n در اوان خلطه را خلق جهان * ديده بود او ، آنچه ديده ديگران \r\n بعد از آن كرد او تجرد اختيار * چون نديده به ز طاعت هيچكار \r\n بود عقلش فاسد و ناقص ، ولى * نه فساد ظاهر و نقص جلى \r\n مرد عابد ديده بد خر را بسى * هر يكى را ليك در دست كسى \r\n580\r\n گفت اينها خود همه از مردمست * هر يك از سعى خود آورده بدست \r\n مالك ملك آمده هر كس بعقل * در تمسك دست ما را نيست دخل \r\n چو نشد اينها جمله ملك ديگرى * پس نباشد حضرت رب را خرى ! \r\n او ندانسته كه كل از حق بود * جمله را حق مالك مطلق بود \r\n هركرا ملكيست از ابناء اوست * هركرا ماليست از اعطاء اوست \r\n نزع و ايتايش بوفق حكمت است * هركرا گه عزت و گه ذلت است \r\n هركجا باشد وجود خر به كار * مىكند ايجاد از يك تا هزار \r\n هرچه خواهد مىكند پيدا بكن * بيعلاج و آلت حرف و سخن \r\n عقل عابد را چو اين عرفان نبود * با ملك كرد آنچنان گفت و شنود \r\n\r\n\r\n","description":"","footnote":"\r\n( 1 ) - نخ : سرى\r\n","page_name":" 41 ","page_number":81},
  {"content":"\r\n\r\n590\r\n هان مخند اى نفس بر عابد ز جهل * هان مدان رستن ز نقص عقل سهل \r\n در كمين خود نشينى گر دمى * خويش را بينى كم از عابد همى \r\n گر تو اين اموال دانى مال رب * بهر چه در غصب دارى روز و شب \r\n گر بود در عقد قلبت آنكه نيست * مال جز مال خدا ، پس ظلم چيست ؟ \r\n آنچه دارى ، مال حق دانى اگر * پس به چشم عاريت در وى نگر \r\n زان بهر وجهى كه خواهى نفع گير * داده بهر انتقاع او را معير \r\n ليك نه وجهى كه مالك نهى كرد * تا شوى از خجلت آن روى زرد \r\n گر نكردى اين لوازم را ادا * دعوى ملزوم كردن دان خطا \r\n عابد اندر عقل گرچه بود سست * بود اخلاص و عباداتش درست \r\n كان ملك تا آنزمان آمد پديد * علت نقصان اجر وى بديد \r\n600\r\n تا كه آخر در خلال گفتگو * كرد استنباط ضعف عقل او \r\n هست در عقل تو نيز اين اختلال * نفى خر كرد او ز حق ، تو نفى مال \r\n در تو آيا هست اخلاص و عمل ؟ * پس چه خندى بر وى ، اى نفس دغل ! \r\n\r\nفصل فى العقل\r\n چيست دانى عقل در نزد حكيم ؟ * مقتبس نورى ز مشكوة قديم \r\n از براى نفس تا سازد عيان * از معانى آنچه ميتابد بر آن \r\n چون جمال عقل عين ذات اوست * نيستش محتاج عينى كو نكوست \r\n بلكه ذاتش هم لطيف و هم نكوست * ديگران را نيز نيكوئى به اوست \r\n پس اگر گوئى چرا نيكوست عقل * خواهمت گفتن نكو زانروست عقل \r\n جان و عقل آمد بعينه جان نور * كه بود از عين ذات او ظهور \r\n او بذاته ظاهر آمد نى بذات * فهم كن تا وارهى از مشكلات \r\n\r\n","description":"","footnote":"","page_name":" 42 ","page_number":82},
  {"content":"\r\n\r\n نير اعظم دو باشد ، شمس و عقل * جسم و جان باشند عقل و شرع و نقل \r\n610\r\n نور عقلانى فزون از شمس دان * زانكه اين تابد بجسم و آن بجان \r\n نور عقلانى كند تنوير دل * نور شمسانى كند تنوير گل \r\n شمس بر ظاهر همين تابان بود * ليك باطن از خرد ريان بود \r\n گر تو وصف عقل از من نشنوى * گوش كن ابيات چند از مثنوى \r\n\r\nقال المولوى المعنوى\r\n مشورت ميكرد شخصى با يكى * تا يقينش رو نمايد بيشكى \r\n گفت اى خوش نام غير من بجو * ماجراى مشورت با وى بگو \r\n من عدوم مر ترا ، با من مپيچ * نبود از رأى عدو پيروز هيچ \r\n رو كسى جو كه ترا او هست دوست * دوست بهر دوست لا شك خير جوست \r\n من عدوم چاره نبود كز منى * كژ روم ، با تو نمايم دشمنى \r\n حارسى از گرك جستن شرط نيست * جستن از غير محل ناجستنيست \r\n620\r\n من ترا بىهيچ شكى دشمنم * من ترا كى ره نمايم ، ره زنم \r\n هركه باشد همنشين دوستان * هست در گلخن ميان بوستان \r\n هر كه با دشمن نشيند در زمن * هست اندر بوستان در گولخن \r\n دوست را ما زار از ما و منت * تا نگردد دوست خصم و دشمنت \r\n خير كن با خلق از بهر خدا * يا براى جان خود اى كدخدا \r\n تا هماره دوست بينى در نظر * در دلت نايد ز كين ناخوش صور \r\n چونكه كردى دشمنى پرهيز كن * مشورت با يار مهر انگيز كن \r\n گفت ميدانم ترا اى بو الحسن * كه توئى ديرينه دشمن‌دار من \r\n ليك مرد عاقلى و معنوى * عقل تو نگذاردت كه كج روى \r\n طبع خواهد تا كشد از خصم كين * عقل بر نفس است بند آهنين \r\n630\r\n\r\n","description":"","footnote":"","page_name":" 43 ","page_number":83},
  {"content":"\r\n\r\n آيد و منعش كند واداردش * عقل چون شحنه است در نيك و بدش \r\n عقل ايمانى چو شحنه عادلست * پاسبان و حاكم شهر دلست \r\n همچو گربه باشد او بيدار هوش * دزد در سوراخ ماند همچو موش \r\n در هر آنجا كه برآرد موش دست * نيست گربه ، ور بود آن مرده است \r\n گربه‌ى چون شير شير افكن بود * عقل ايمانى كه اندر تن بود \r\n غره‌ى او حاكم درندگان * نعره‌ى او مانع چرندگان \r\n شهر پردزدست و پرجامه كنى * خواه شحنه باش گو و خواه نى \r\n عقل در تن حاكم ايمان بود * كه ز بيمش نفس در زندان بود \r\n عقل دو عقلست اول مكسبى * كه درآموزى چو در مكتب صبى \r\n640\r\n از كتاب و اوستاد و فكر و ذكر * وز معانى و علوم خوب و بكر \r\n عقل تو افزون شود بر ديگران * ليك تو باشى ز حفظ آن گران \r\n لوح حافظ تو شوى در دور و گشت * لوح محفوظست كو زين درگذشت \r\n عقل ديگر بخشش يزدان بود * چشمه‌ى آن در ميان جان بود \r\n چون ز سينه آب دانش جوش كرد * نى شود گنده نه ديرينه نه زرد \r\n ور ره نقبش بود بسته چه غم * كو همى جوشد ز خانه دم بدم \r\n عقل تحصيليى مثال جويها * كان رود در خانه‌اى از كويها \r\n چونكه راهش بسته شد ، شد بينوا * تشنه ماند و زار با صد ابتلا \r\n از درون خويشتن جو چشمه را * تا رهى از منت هر ناسزا \r\n جهد كن تا پير عقل و دين شوى * تا چو عقل كل تو باطن بين شوى \r\n650\r\n از عدم چون عقل زيبا رو نمود * خلقش داد و هزاران عز فزود \r\n عقل چون از عالم غيبى گشاد * رفت افزود و هزاران نام داد \r\n كمترين زان نامهاى خوش نفس * اينكه نبود هيچ او محتاج كس \r\n گر به صورت وانمايد عقل رو * تيره باشد روز پيش نور او \r\n\r\n","description":"","footnote":"","page_name":" 44 ","page_number":84},
  {"content":"\r\n\r\n ور مثال احمقى پيدا شود * ظلمت شب پيش او روشن بود \r\n كو ز شب مظلم‌تر و تارىترست * ليك خفاش شقى ظلمت خرست \r\n اندك اندك خوى كن با نور روز * ورنه چون خفاش مانى بيفروز \r\n عاشق هر جا شكال و مشكليست * دشمنى هر جا چراغ مقبليست \r\n ظلمت اشكال زان جويد دلش * تا كه افزون‌تر نمايد حاصلش \r\n تا ترا مشغول آن مشكل كند * وز نهاد زشت خود غافل كند \r\n عقل ضد شهوتست اى پهلوان * آنكه شهوت مىتند عقلش مخوان \r\n660\r\n و هم خوانش آنكه شهوت را گداست * وهم قلب و نقد زر عقلهاست \r\n بىمحك پيدا نگردد وهم و عقل * هر دو را سوى محك كن زود نقل \r\n اين محك قرآن و حال انبيا * چون محك هر قلب را گويد بيا \r\n تا ببينى خويش را ز آسيب من * كه نه‌يى اهل فراز و شيب من \r\n عقل را گر اره‌يى سازد دونيم * همچو زر باشد در آتش او بسيم \r\n\r\nفى اختلاف العقول\r\n عقلها را داده ايزد اعتداد * مختلف اقدار بر حسب مواد \r\n شعله‌ها هر يك به حدى منتهى است * مشعلى از شمع جستن ابلهى است \r\n پس ز هر نفسى فروغى ممكن است * چون بفعل آيد توانى گفت هست \r\n سعى ميكن تا بفعل آيد تمام * ور نه خواهى بود ناقص و السلام \r\n سعى و تحصيل است و فكر اعتبار * ترك شغلى كان ترا نبود به كار \r\n670\r\n برحذر بودن ز طغيان هوا * زانكه افتد عقل از آن در صعبها \r\n عبرتى گير از چراغى اى غنى * در غبار ابر در كم روغنى \r\n هان تو بگشا چشم عبرت گير خود * ساز عبرت رهنماى سير خود \r\n امتياز آدمى از گاو و خر * هم بفكر و عبرت آمد اى پسر \r\n\r\n","description":"","footnote":"","page_name":" 45 ","page_number":85},
  {"content":"\r\n\r\n چون شدى بىبهره از فكر ايدغل * دان كه كالانعام باشى بل اضل \r\n فكر يكساعت ترا در امر دين * افضل آمد از عبادات سنين \r\n اى خوشا نفسى كه عبرت‌گير شد * در علاج نفس با تدبير شد \r\n تقوى قلب و صلاح واقعى * هم بفكر و عبرتست اى المعى \r\n اى رميده طبع تو از زى صلاح * كرده‌يى خود غيبت نيكان مباح \r\n680\r\n عالمى گر پيرو سنت شود * مقصدش زان پيروى غربت شود \r\n چون رسد وقت نماز از جا جهد * ترك صحبت داده ، شغل از كف نهد \r\n گوئيش مرد ريا كارى بود * اهل مشرب را بدل بارى بود \r\n ور ز قيد شرع بينى وا شده * لاابالى گشته بىپروا شده \r\n در عبادت كرده عادت چون صبى * آخر وقت و اقل واجبى \r\n صحبت هر صنف كافتد اتفاق * باشد اندر وسعت خلقش وفاق \r\n ناميش با مشرب و بىساخته * گوئيش اصلا ريا نشناخته \r\n بس سبك‌روح و لطيف و بامزه است * گوئيا نان و پنير و خربزه است \r\n\r\nفصل فى العلم وحده\r\n ايكه هستى روز و شب جوياى علم * تشنه و غواص در درياى علم \r\n رفته در حيرت كه حد علم چيست * از كتب آيا كدامين خواندنيست \r\n690\r\n هر كسى نوعى از آن را رو كند * علم بر وفق طبيعت خو كند \r\n آن يكى گويد حساب و هندسه * جمله وهمست و خيال و وسوسه \r\n و آن دگر گويد كه هان علم اصول * فديه باشد بر خدا و بر رسول \r\n كاش حد علم را دانستمى * تا ازين تشويش و حيرت رستمى \r\n گر ترا مقصود علم مطلق است * حد آن نزد قديم بر حق است \r\n\r\n","description":"","footnote":"","page_name":" 46 ","page_number":86},
  {"content":"\r\n\r\n علم مطلق بىحد و بىمنتهى است * حد بىحد باز بىحد را سزاست \r\n ور بود مقصود تو اى حق‌پرست * حد علمى كان كمال انفس است \r\n علم آن باشد كه بنمايد رهت * علم آن باشد كه سازد آگهت \r\n علم آن باشد گر از من بشنوى * كز بديع خلق را آگه شوى \r\n علم آن باشد كه بشناسى بوى * لطف و فيض قادر و قيوم وحى \r\n پس بدانى قدرت بيحد او * فيض و جود و نعمت بيعد او \r\n700\r\n آن بتعظيم آردت بىاختيار * وين كند در جمله حال اميدوار \r\n بىتصنع حب خود در دل كند * بىتكلف بر عمل مايل كند \r\n چون ز روى شوق كردى بندگى * آنزمان دارى نشان زندگى \r\n آنكه در طاعت دلش افسرده است * گر به ظاهر زنده ، باطن مرده است \r\n قوم جهال ار عبادت ميكنند * بيشتر از روى عادت ميكنند \r\n يا عوامى را به خود داعى بود * يا براى دنيوى ساعى بود \r\n\r\nتمثيل\r\n بىنمازى با يكى از اهل راز * خواست گويد علت ترك نماز \r\n گفت هر وقتى كه كردم قصد آن * آفتى آمد بمالم ناگهان \r\n و آندگر گفتش كه من كردم نماز * مدتى بسيار و شبهاى دراز \r\n تا برون آيم ز فقر و احتياج * گيرد آن دكان و بازارم رواج \r\n710\r\n حاصلى از وى توقع داشتم * چون نشد يكبارگى بگذاشتم \r\n اين بود احوال جهال اى عزيز * اين بودشان پايه‌ى قدر و تميز \r\n واجبى را در خيال اين گمرهان * كرده‌اند از جهل خود ممكن گمان \r\n داده نسبت ، بخل يا غفلت بوى * در مقابل خويش را دانسته شى \r\n غير ممكن كى ز ممكن كرد فرق ؟ * آنكه در درياى تشبيه است غرق \r\n\r\n","description":"","footnote":"","page_name":" 47 ","page_number":87},
  {"content":"\r\n\r\n تا نشد اوصاف امكانيش فهم * كى تواند ديد كوته‌دست وهم \r\n ساحت عزت چسان داند برى * از خلاء و سطح و بعد جوهرى \r\n تا ندانستست اعراض عدد * بر چه معنى خواهدش گفتى احد \r\n هرچه گويد در رضا و در غضب * ز آن منزه دان جناب قدس رب \r\n720\r\n گرچه تقديس خداوند صمد * از ره تقليد هم ممكن بود \r\n زانجهت گوئيم جمعى از عوام * يافته در سلك اسلام انتظام \r\n ليك اين اسلام حكم ظاهر است * تا برون آيد ز گبر و بت‌پرست \r\n گرنه فضل از حق خود دارد قبول * كى شود مقبول تقليد اصول \r\n بلكه آن تقليد هم از مشكلات * اصل مطلب چون بود از غامضات \r\n ز آن نبى مجمل رساند اول پيام * كه در آن منظور بودش خاص و عام \r\n رفته رفته عقلها چون شد قوى * يافت بسطى مجملات معنوى \r\n آنكه از علم سير دارد خبر * كرده در اقوال معصومين نظر \r\n ديده اجمالات و تفصيلاتشان * در تكلم مختلف حالاتشان \r\n سائلى پرسيد از تفويض و جبر * تا شناسد كيست در امت چو گبر \r\n730\r\n گفت تفويض آنكه اعمال تمام * حق مفوض كرده باشد بر انام \r\n راست گفت اين نيز تفويضى بدست * ليك آن نه كز پيمبر واردست \r\n چون نبودش تاب استعداد و درك * كرد زان تفسير اين تفويض درك \r\n\r\nفصل فى التحقيق\r\n ايخوشا نفسى كه شد در جستجو * بس تفحص كرد حق را كوبكو \r\n در همه حالات حق منظور داشت * حق ورا دانست ، ناحق را گذاشت \r\n گر چنينى هر كتابى را بخوان * عاقبت مأجورى خود را بدان \r\n ور نه حق مقصود دارى اى خبيث * بر تو حجت باشد اين علم حديث \r\n\r\n","description":"","footnote":"","page_name":" 48 ","page_number":88},
  {"content":"\r\n\r\n رو تتبع كن وجود رأيها * تا شوى واقف مكانهاى خطا \r\n اين‌چنين فرمود شاه علم و دين * هادى عرفان امير المؤمنين \r\n هان نگوئى فلسفه كل حق بود * آنكه گويد كافر مطلق بود \r\n آرى از وى مىكند در دل خطور * بس معانى كز دهانت بوده دور \r\n740\r\n چون تصور كردش آنكو المعى « 1 » است * ديد دانست آنچه خود را واقعى است \r\n چون تواند كرد عقل اثبات شىء * تا نمىفهمند شرح رسم وى \r\n هم برين منوال دان ابطال آن * اين بود قانون عقل جاودان \r\n\r\nفصل فى الفطره\r\n اى لواى اجتهاد افراشته * روزه‌ى هر روز عادت ساخته \r\n اهل وحدت را بشقوت « 2 » كرده حكم * بسته‌شان در ربقه‌ى صم و بكم \r\n هان مشو مغرور بر افعال خود * هان مشو مسرور بر احوال خود \r\n اين عبادتهاى تو مقبول نيست * تا ندانى عاقبت كار تو چيست \r\n اى بسا فعلى كه وارون بسته شد * شيشه‌ى امن نفوس اشكسته شد \r\n گبر چندين سالهء در حين نزع * كرد بر حقيت اسلام قطع \r\n عابدى باشد و مد و كش و فش * بهر ترسا بچه‌يى شد باده‌كش \r\n750\r\n كار با انجام كارست و سرشت * ختم كاشف از سرشت خوب و زشت \r\n اى بسا بدطينت و نيكو خصال * اى بسا خوش‌طينت و ناخوش فعال \r\n طينت بد آنكه در علم ازل * رفته از وى ختم بر كفر و دغل \r\n\r\nفصل فى التكليف و الشوق\r\n هان مدان بيگار تكليفان عام * هان مدان ضايع رسالات و پيام \r\n\r\n\r\n","description":"","footnote":"\r\n( 1 ) ( المعى ) كسى است كه وقتى درباره كسى يا چيزى گمان ميبرد پندارى آن را ديده و وصفش را شنيده است .\r\n( 2 ) - شقوت ( بفتح شين و واو ) راندگى از درگاه - شقاوت - بدبختى\r\n","page_name":" 49 ","page_number":89},
  {"content":"\r\n\r\n بايد اول آيه از حق نهى و امر * غير مختص نه بزيد و نه بعمرو \r\n ز استماع آن دوتا بارز شدست * شوق مكنونى كه در نيك و بد است \r\n امر و نهى شرع و عقل و دين ز رب * شرط شوق اين و آن دان نه سبب \r\n شرط اصلا محدث مشروط نيست * گر چه از بهر حدوثش بود نيست \r\n گر نباشد بارش تام از سما * از زمين كى رويد اقسام گيا \r\n760\r\n گل بفيض عام رويد از زمين * ليك اين باشد چنان و آن چنين \r\n آن يكى خارست ، آن يك گل بذات * هر يكى دارد ز ذات خود صفات \r\n سنبل و گل بهر روئيدن دميد * خار و خس را بهر تون او آفريد \r\n بارش اينها را چنين حالات داد * پس ببارش حال ذات از وى نزاد \r\n گر نكردى فهم بگذر زين مقال * خويش را ضايع مكن اندر جلال \r\n\r\nفصل فى ماهية الذوات\r\n هر يك از موجود با طورى وجود * بهر او موجود شد انسان نمود \r\n بود امر ممكنى از ممكنات * در ازل ممتاز از غيرش بذات \r\n بود اما بودنى علمى و بس * حد علم ار چه نشد مفهوم كس \r\n مأخذ كل قدرت بىمنتهاست * بىكم و بىكيف و اين و متى است \r\n داشت از حق بهر حق را هم ظهور * خواهى ار تمثيل وى چون ظل و نور \r\n770\r\n ظل قدرت بود كل قبل الوجود * هم ز حق از بهر حق معلوم بود \r\n چون معانيشان ز يكديگر جداست * گر تو ماهيانشان خوانى رواست \r\n زانكه ماهيت ز ماهو مشتق است * زان بهر يك صدق تشبيه حق است \r\n آنچه ميگويم همه تقريب دان * نيست جز تقريب در وسع بيان \r\n اين بيانات و شروح اى حق‌شناس * جمله تمثيل و مجازست و قياس \r\n\r\n","description":"","footnote":"","page_name":" 50 ","page_number":90},
  {"content":"\r\n\r\n وه چه نيكو گفت داناى حكيم * از پى تمثيل قدوس و قديم \r\n اى برون از فكر و قال و قيل من * خاك بر فرق من و تمثيل من \r\n\r\nفصل فى مجانسة الذوات بالصفات\r\n داشت هر ذاتى چو در علم ازل * خواهش خود را بنوعى از عمل \r\n با لسان حال كرد از حق سؤال * تا ميسر سازدش در لايزال \r\n گر ميسر خير شد توفيق دان * گر ميسر شر بشد خذلانش خوان \r\n نى ميسر اين جز الحاح سؤال * گرچه بىمسؤول فعل آمد محال \r\n780\r\n يوم پس عائد باهل شر بود * ذيل عدل حق از آن اظهر بود \r\n لم اين مرموز اسرار خداست * خوض دادن عقل را در وى خطاست \r\n گر بعلم و حكمت حق قائلى * بر تو منحل مىشود بىمشكلى \r\n ور نه اول رو تتبع كن علوم * خاصه تشريح و رياضى و نجوم \r\n بين چه حكمتهاست در دور سپهر * بين چه حكمتهاست در تنوير مهر \r\n بين چه حكمتهاست در خلق جهان * بين چه حكمتهاست در تعليم جان \r\n بين چه حكمتهاست در خلق نبات * بين چه حكمتهاست در اين ميوه‌جات \r\n صافى اين علمها خواهى اگر * رو بتوحيد مفضل كن نظر \r\n كاندر آن از خازن علم إله * بشنوى با حق بيان اى مرد راه \r\n علم و دانش جمله ارث انبياست * انبيا را علم از نزد خداست \r\n790\r\n خواندن صورى نشد صورت‌پذير * از معانى نيست دانا را گزير \r\n نفس چو نگردد مهياى قبول * علم از ايشان مىكند در پى نزول \r\n غايتش گاهى ميانجى حاصلست * مثل عقلى كو بايشان واصلست \r\n عقل از بند هوا چون وا رهد * روى وجهت سوى عليين كند \r\n انبيا را چيست تعليم عقول * گوش كن گر نيستى ز اهل فضول \r\n\r\n","description":"","footnote":"","page_name":" 51 ","page_number":91},
  {"content":"\r\n\r\n كشف سرست آنچه بتوانند ديد * نقل ذكرست آنچه باشدشان شنيد \r\n\r\nفى المناجات\r\n بار الها ما ظلوم و هم جهول * از تو ميخواهيم تسليم عقول \r\n زانكه عقل هركرا كامل كنى * خير دارينى به دو و اصل كنى \r\n عقل چون از علم كامل مىشود * وز تعلم علم حاصل مىشود \r\n800\r\n در تعلم هست دانا ناگزير * استفاضه بايد از شيخ كبير \r\n پس مرا يا رب بدانائى رسان * تا ز شر جمله باشم در امان \r\n تا بدل فائز شود از فيض پير * مر گرسنه آنچه از نان و پنير \r\n\r\n","description":"","footnote":"","page_name":" 52 ","page_number":92},
  {"content":"\r\n\r\n\r\nاشعار پراكنده شامل : مثنويات - قصايد - مخمس - مستزاد\r\n\r\n","description":"","footnote":"","page_name":" 53 ","page_number":93},
  {"content":"\r\n\r\nبسم اللّه الرّحمن الرّحيم\r\n\r\nگنج بادآورد\r\n آن يكى طرار از اهل دوان * رفت تا دكان بقالى روان \r\n پس به آن بقال گفت : اى ارجمند ! * گردكانت را هزارى گو به چند \r\n گفت : ده درهم هزار ، اى مشترى * زودتر درهم بده گر ، مىخرى ! \r\n گفت : صد باشد به چند از گردكان ؟ * گفت : يك درهم بهاى آن بدان \r\n گفت : با من گو كه ده گردو به چند * گفت : عشرى درهمى اى دردمند \r\n گفت : فرما قيمت يك گردكان * گفت : آن را نيست قيمت اى فلان \r\n گفت : يك گردو عطا فرما به من * داد او را گردكانى بىسخن \r\n810\r\n بار كرد از او يكى ديگر طلب * خواجه او را داد بىشور و شغب \r\n گفت : بازم گردكانى كن عطا * گفت بقال از كجائى اى فتى \r\n گفت : باشد موطن من در دوان * شهر مولانا جلال نكته دان \r\n گفت رو اى دزد طرار و دغل * ديگرى را ده فريب از اين اجل \r\n باد نفرين بر جلال دين تو * كو نمود اين نكته‌ها تلقين تو \r\n اى تو كودن‌تر ز بقال دكان * بىبهاتر عمرت از ده گردكان \r\n گر كسى گويد كه از عمرت بجا * مانده چل سال دگر اى مرتجا \r\n چند باشد قيمت اين چل سال را * بازگو تا برشمارم مال را \r\n فاش مىبينم كه ميخندى برو * خوانيش ديوانه از اين گفتگو \r\n\r\n","description":"","footnote":"","page_name":" 54 ","page_number":94},
  {"content":"\r\n\r\n پاسخش بدهى كه گر ملك جهان * ميدهى نبود بهاى عشر آن \r\n گر دهى صد ملك بىتشويش را * مىفروشم كى حيات خويش را \r\n820\r\n ليكن اى كودن ببين بىقيل و قال * ميدهى مفت از كف خود ماه و سال \r\n بين كه اين ديو لعين بىتاب و پيچ * مىستاند روزهايت را به هيچ \r\n آخر آن عمرى كه صد ملكش بها * بود افزون نيست جز اين روزها \r\n روزها چون رفت شد عمرت تلف * نه ترا سرمايه نه سودى به كف \r\n آنچه قيمت بودش از عالم فزون * گو چه كردى و كجا باشد كنون ؟ \r\n اى دو صد حيف از چنين گنج گران * كان ز دست ما برون شد بىگمان \r\n اى هزار افسوس و عالمها دريغ * كافتاب ما نهان شد زير ميغ \r\n اى دريغ از گنج بادآورد ما * اى دريغ آن كو كه بفهمد درد ما \r\n دردها دارم بدل از روزگار * محرمى كو تا كنم درد آشكار \r\n\r\nعمر عزيز\r\n گر نبود خنگ مطلعى لگام * زدن بتوان بر قدم خويش گام \r\n830\r\n ور نبود مشربه از زر ناب * با دو كف دست توان خورد آب \r\n ور نبود بر سر خوان آن و اين * هم بتوان ساخت بنان جوين \r\n ور نبود جامه‌ى اطلس ترا * دلق كهن ساتر تن بس ترا \r\n شانه‌ى عاج ار نبود بهر ريش * شانه توان كرد بانگشت خويش \r\n جمله كه بينى همه دارد عوض * در عوضش گشته ميسر غرض \r\n آنچه ندارد عوض اى هوشيار ! * عمر عزيزست غنيمت شمار ! \r\n\r\nقلندرى\r\n از سمور و حرير بيزارم * باز ميل قلندرى دارم \r\n تكيه بر بستر منقش بس * بر تنم نقش بورياست هوس \r\n چند باشم موزع الخاطر ؟ * ز استر و اسب و مهتر و قاطر \r\n\r\n","description":"","footnote":"","page_name":" 55 ","page_number":95},
  {"content":"\r\n\r\n840\r\n تا كى از دست ساربان نالم ؟ * كه بود نام او گم از عالم \r\n چند گويم ز خيمه و الجوق * چند بينم كجاوه و صندوق \r\n گر نباشد اطاق و فرش حرير * كنج مسجد خوشست و كهنه حصير \r\n گر مزعفر مرا رود از ياد * سر نان جوين سلامت باد ! \r\n دلم از قال و قيل گشته ملول * اى خوشا خرقه و خوشا كشكول \r\n لوحش الا ز سينه جوشىها * ياد ايام خرقه پوشىها \r\n اى خوش ايام شام و مصر و حجاز * فارغ از فكرهاى دور و دراز \r\n باز گيرم شهنشهى از سر * وز كلاه نمد كنم افسر \r\n شود آن پوست تخته تختم باز * گردد از خواب چشم بختم باز \r\n خاك بر فرق اعتبار كنم * خنده بر وضع روزگار كنم \r\n\r\nلطف دلدار\r\n850\r\n يكدمك با خود آببين چه كسى * از كه دورى و با كه هم نفسى \r\n جور كم به ز لطف كم باشد * كه نمك بر جراحتم پاشد \r\n جور كم بوى لطف آيد ازو * لطف كم محض جور زايد ازو \r\n لطف دلدار اينقدر بايد * كه رقيبى ازو برشگ آيد \r\n\r\nدست دعا\r\n دلا تا بكى از در دوست دورى * گرفتار دام سراى غرورى ؟ \r\n نه بر دل ترا از غم دوست دردى * نه بر چهره از خاك آن كوى گردى \r\n ز گلزار معنى نه رنگى نه بوئى * درين كهنه گنبد نه هائى نه هوئى \r\n ترا خواب غفلت گرفته است در بر * چه خواب گرانست اللّه اكبر \r\n چرا اينچنين عاجز و بىنوائى * بكن جستجوئى ، بزن دست و پائى \r\n سؤال علاج از طبيبان دين كن * توسل بارواح آن طيبين كن \r\n\r\n","description":"","footnote":"","page_name":" 56 ","page_number":96},
  {"content":"\r\n\r\n860\r\n دو دست دعا را برآور بزارى * همى گو به صد عجز و صد خواستارى \r\n الهى بخورشيد اوج هدايت * الهى الهى بشاه ولايت \r\n الهى بزهرا ! الهى بسبطين * كه ميخواندشان مصطفى قرة العين \r\n الهى بسجاد آن معدن علم * الهى بباقر شه كشور حلم \r\n الهى بصادق امام اعاظم * الهى باعزاز موسى كاظم \r\n الهى بشاه رضا قائد دين * به حق تقى خسرو ملك تمكين \r\n الهى به حق نقى شاه عسكر * بدان عسكرى كز ملك داشت لشكر \r\n الهى بمهدى كه سالار دين است * شه پيشوايان اهل يقين است \r\n كه بر حال زار بهائى عاصى * سر دفتر اهل جرم و معاصى \r\n كه در دام نفس و هوى اوفتاده * بلهو و لعب عمر بر باد داده \r\n ببخشا و از چاه حرمان برآرش * ببازار محشر مكن شرمسارش \r\n870\r\n برون آرش از خجلت رو سياهى * الهى الهى الهى الهى ! \r\n\r\nنسيم خوشبو\r\n اى نسيم صبح خوشبو ميرسى * از كدامين منزل و كو ميرسى \r\n ميفرايد از تو جانها را طرب * تو مگر مىآئى از ملك عرب \r\n تازه گرديد از تو جان مبتلا * تو مگر كردى گذر از كربلا \r\n ميرسد از تو نويد لا تخف * ميرسى گويا ز درگاه نجف \r\n بارگاه مرقد سلطان دين * حيدر صفدر امير المؤمنن \r\n حوض كوثر جرعهء از جام او * عالم و آدم فداى نام او \r\n يا رب اميد بهائى را برار * تا كند پيش سكانش جان نثار \r\n\r\nدرد اشتياق\r\n روح بخشى اى نسيم صبحدم * خود مگر مىآئى از ملك عجم \r\n تازه گرديد از تو درد اشتياق * ميرسى گويا ز اقليم عراق \r\n880\r\n مردهء صد ساله يابد از تو جان * تو مگر كردى گذر بر اصفهان \r\n\r\n","description":"","footnote":"","page_name":" 57 ","page_number":97},
  {"content":"\r\n\r\n\r\nآرزوى محال\r\n « 1 » چه خوش بودى از باده كهنه سال * شدى بر من خسته يكدم حلال \r\n كه خالى كنم سينه را يكزمان * ز غمهاى پىدرپى بيكران \r\n رود محنت دهر از ياد من * شود شاد اين جان ناشاد من \r\n بيادم نيايد به صد اضطراب * كلام برون از حد و از حساب \r\n بافسون ز افسانه دل خوش كنم * مگر ضعف پيرى فرامش كنم \r\n بميرم ز حسرت دگر يك نفس * رها كرده بينم سگى از مرس \r\n غم و غصه را خاك بر سر كنم * دمى لذت عمر نو بركنم \r\n ندانم درين دير بىانتظام * كه محنت كدامست و راحت كدام \r\n890\r\n بهائى دل از آرزوها بشو * كه من طالعت ميشناسم مگو \r\n اگر باده گردد حلالت دمى * گريزد همان دم از آن خرمى \r\n نيابى از آن جز غم و درد و رنج * بجز مار نايد بدستت ز گنج \r\n فروبند لبرا از اين قيل و قال * مكن جان من آرزوى محال \r\n\r\nآه سحر\r\n راه مقصد دور و پاى سعى لنگ * وقت همچون خاطر ناشاد تنگ \r\n جذبهء از عشق بايد بىگمان * تا شود طى هم زمان و هم مكان \r\n روز از دود دلم تاريك و تار * شب چه روز آمد ز آه شعله بار \r\n كارم از هندوى زلفش واژگون * روز من شب شد شبم روز از جنون \r\n عادت ما نيست رنجيدن ز كس * گر بيازارد نگوئيمش كه بس \r\n ور برارد دود از بنياد ما * آه آتش بار نايد ياد ما \r\n900\r\n رخصت ار يابد ز ما آه سحر * هر دو عالم را كند زير و زبر \r\n\r\n\r\n","description":"","footnote":"\r\n( 1 ) - اين مثنوى با اينكه از روى بياض خطى برادر صاحب روضات الجنات بهمت جناب آقاى نصيرى امينى استنساخ شده احتمال كلى ميدهد كه از بهائى نباشد چون تلفيق سخن و تركيب و استخوان بندى شعر از مثنويات شيخ بهائى پائين‌تر است مثل اينكه كسى آن را بروش او ساخته و به او نسبت داده است .\r\n","page_name":" 58 ","page_number":98},
  {"content":"\r\n\r\n\r\nانتظار\r\n زد بتيرم بعد چندين انتظار * گرچه دير آمد خوش آمد تير يار \r\n شد دلم آسوده چون تيرم زدى * اى سرت گردم چرا ديرم زدى \r\n\r\nدعوت ارجعى\r\n مقصود و مراد كون ديديم * ميدان هوس بپى دويديم \r\n هر پايه كزان بلندتر بود * از بخشش حق بدان رسيديم \r\n چون بوقلمون به صد طريقت * بر اوج هواى دل طپيديم \r\n رخ بر رخ دلبران نهاديم * لحن خوش مطربان شنيديم \r\n در باغ جمال ماه رويان * ريحان و گل و بنفشه چيديم \r\n چون ملك بقا نشد ميسر * زان جمله طمع از آن بريديم \r\n وز دانه شغل باز جستيم * وز دام عمل برون جهيديم \r\n رفتيم بكعبهء مبارك * در حضرت مصطفى رسيديم \r\n910\r\n جستيم هزار گونه تدبير * تا تيغ اجل سپر نديديم \r\n كرديم بجان دل تلافى * چون دعوت ارجعى شنيديم \r\n بيهوده صداع خود نداديم * تسليم شديم و وارميديم \r\n با وحشت گور انس جستيم * در كنج لحد بيارميديم \r\n باشد كه چه بعد ما عزيزى * گويد چه بمشهدش رسيديم \r\n ( ايام وفا نكرد با كس ) * در گنبد او نوشته ديديم \r\n\r\nدر منقبت على عليه السّلام\r\n اى خاك درت سرمهء ارباب بصارت * در تأديت مدح تو خم پشت عبارت \r\n گرد قدم زايرت از غايت رفعت * بر فرق فريدون نه‌نشيند ز حقارت \r\n در روضهء تو خيل ملايك ز مهابت * گويند بهم مطلب خود را باشارت \r\n هر صبح كه روح القدس آيد بطوافت * در چشمهء خورشيد كند غسل زيارت \r\n920\r\n در حشر بفرياد بهائى برس از لطف * كز عمر نشد حاصل او غير خسارت \r\n\r\n","description":"","footnote":"","page_name":" 59 ","page_number":99},
  {"content":"\r\n\r\n\r\nشكوائيه\r\n شبى ز تيرگى دل سياه گشت چنان * كه صبح وصل نمايد در آن شب هجران \r\n شبى چنان كه اگر سر برآورد خورشيد * سياه روى نمايد چو خال ما هر خان \r\n ز آه تيره‌دلان آنچنان شده تاريك * كه خوب هم نبرد ره به چشم چار اركان \r\n زمانه همچو دل من سياه روز شده * گهى كه سر كنم از غم حكايت دوران \r\n ز جور يار اگر شكوه سر كنم زيبد * كه دوش با فلك مست بسته‌ام پيمان \r\n منم چه خار گرفتار وادى محنت * منم چه كشتى غم غرقه در ته عمان \r\n منم كه تيغ ستم ديده‌ام بناكامى * منم كه تير بلا خورده‌ام ز دست زمان \r\n منم كه خاطر من خوشدلى نديده ز دور * منم كه طبع من از خرمى بود ترسان \r\n منم كه صبح من از شام هجر تيره‌تر است * 930 اگر چه پرتو شمع است بر دلم تابان \r\n\r\nملمع\r\n مضى فى غفلة عمرى كذلك يذهب الباقى * ادر كأسا وناولها الا يا ايها الساقى \r\n شراب عشق ميسازد تو را از سر كار آگه * نه تدقيقات مشائى نه تحقيقات اشراقى \r\n الا يا ريح لن تمرو على وادى اخلائى * فبلغهم تحياتى و نبئهم باشواقى \r\n و قل يا سادتى انتم بنقض العهد عجلتم * و انى ثابت باق على عهدى و ميثاقى \r\n بهائى خرقه خود را مگر آتش زدى كامشب * جهان پر شد ز دود كفر و سالوسى و زراقى \r\n\r\n","description":"","footnote":"","page_name":" 60 ","page_number":100},
  {"content":"\r\n\r\n\r\nدل سرگشته\r\n تازه گرديد از نسيم صبح‌گاهى جان من * شب مگر بودش گذر بر منزل جانان من \r\n بس كه شد گل گل تنم از داغهاى آتشين * مىكند كار سمندر بلبل بستان من \r\n طفل ابجد خان عشقم باوجود آنكه هست * صد چو فرهاد و چو مجنون طفل ابجد خون من \r\n گفتمش از كاو كاو سينه‌ام مقصود چيست ؟ * گفت ميترسم كه بگدازد در آن پيكان من \r\n بسكه بردم آبروى خود بسالوسى و زرق * ننگ ميدارند اهل كفر از ايمان من \r\n940\r\n با خيالت دوش بزمى داشتم راحت‌فزا * از براى مصلحت بود اين همه افغان من \r\n رفتم و پيش سگ كويت سپردم جان و دل * ايخوش آنروزى كه پيشت جان سپارد جان من \r\n از دل خود دارم اين محنت نه از ابناى دهر * كاش بودى اين دل سرگشته در فرمان من \r\n چون بهائى صد هزاران درد دارم جان‌گداز * صد هزاران درد ديگر هست سرگردان من \r\n\r\nلا و الا !\r\n به شهر عافيت مأوى ندارم * به غير از كوى حرمان جا ندارم \r\n من از پروانه دارم چشم تحسين * ز عشاق دگر پروا ندارم \r\n بهشتم ميدهد رضوان بطاعت * سر و سامان اين سودا ندارم \r\n\r\n","description":"","footnote":"","page_name":" 61 ","page_number":101},
  {"content":"\r\n\r\n ز تو آزرده گردد حلقهء ذكر * كه لا دارم ولى الا ندارم \r\n بهائى جويد از من زهد و تقوى * سخن كوتاه من اينها ندارم \r\n\r\nسوگند\r\n950\r\n الهى الهى به حق پيمبر * الهى الهى بساقى كوثر \r\n الهى الهى بصدق خديجه * الهى الهى بزهراى اطهر \r\n الهى الهى بسبطين احمد * الهى بشبير الهى بشبر \r\n الهى بعابد الهى بباقر * الهى بموسى الهى بجعفر \r\n الهى الهى بشاه خراسان * خراسان چه باشد به آن شاه كشور \r\n شنيدم كه ميگفت زارى ، غريبى * طواف رضا چون شد او را ميسر \r\n من اينجا غريب و تو شاه غريبان * به حال غريب خود از لطف بنگر \r\n الهى به حق تقى و بعلمش * الهى به حق نقى و بعسكر \r\n الهى الهى بمهدى هادى * كه او مؤمنان راست هادى و رهبر \r\n كه بر حال زار بهائى نظر كن * به حق امامان معصوم يكسر \r\n\r\n","description":"","footnote":"","page_name":" 62 ","page_number":102},
  {"content":"\r\n\r\n سنگى كه سجده‌گاه نماز رياى ماست * ترسم كه در ترازوى اعمال ما نهند \r\n\r\nغزليات\r\n\r\n","description":"","footnote":"","page_name":" 63 ","page_number":103},
  {"content":"\r\n\r\n\r\nملمع\r\n960\r\n جاء البريد مبشرا من بعد ما طال المدا * اى قاصد جانان ترا صد جان و دل بادا فدا \r\n باللّه اخبرنى بما قد قال جيران الحمى « 1 » * حرف دروغى از لب جانان بگو بهر خدا \r\n يا ايها الساقى ادر كاس المدام فانها * مفتاح ابواب النهى مشكوة انوار الهدى \r\n قد ذاب قلبى يا بنى شوقا الى اهل الحمى * خوش آنكه از يك جرعه مى سازى مرا از من جدا \r\n هذا الربيع اذ اتى يا شيخ قل حتى متى * منع من محنت‌زده زان باده‌ى محنت‌زدا \r\n قم يا غلام و قل لنا الدير اين طريقه * فالقلب ضيع رشده و من المدارس ما اهتدى \r\n قل للبهائى الممتحن داو الفواد من المحن * بمدامة انوارها تجلو عن القلب الصدى \r\n\r\n\r\n","description":"","footnote":"\r\n( 1 ) - قرقگاه\r\n","page_name":" 64 ","page_number":104},
  {"content":"\r\n\r\n\r\nزنجير جنون\r\n بعالم هر دلى كو هوشمندست * بزنجير جنون عشق بندست \r\n بجاى سدر و كافورم پس از مرگ * غبار خاك كوى او پسندست \r\n به كف دارند خلقى نقد جانها * سرت گردم ! مگر « 1 » بوسى بچندست ؟ \r\n حديث علم رسمى در خرابات * براى دفع چشم بد سپندست \r\n970\r\n پس از مردن غبارى زان سر كوى * بجاى سدر و كافورم پسندست \r\n طمع در ميوه وصلش بهائى * مكن كان ميوه بر شاخ بلندست \r\n بهائى گرچه ميآيد ز كعبه * همان دردى كش زنار بندست \r\n\r\nعلم رسمى\r\n بگذر ز علم رسمى كه تمام « 2 » قيل و قالست * من و درس عشق اى دل كه تمام وجد « 3 » و حالست \r\n ز مراحم الهى نتوان بريد اميد * مشنو حديث زاهد كه شنيدنش وبالست \r\n\r\n\r\n","description":"","footnote":"\r\n( 1 ) - نخ : بگو نازى\r\n( 2 ) - نخ : نزاع و\r\n( 3 ) - نخ : ذوق\r\n","page_name":" 65 ","page_number":105},
  {"content":"\r\n\r\n طمع وصال گفتى كه بكيش ما حرامست * تو بگو كه خون عاشق بكدام دين حلالست ؟ \r\n بجواب دردمندان بگشا لب شكر خا * بكرشمه كن حواله كه جواب صد سئوالست \r\n غم هجر را بهائى به تو اى بت ستمگر * به زبان حال گويد كه زبان قال لالست « 1 » \r\n\r\nتوبه !\r\n دلا باز اين همه افسردگى چيست * بعهد گل چنين پژمردگى چيست \r\n980\r\n اگر آزرده‌يى از توبه‌ى دوش * دگر بتوان شكست آزردگى چيست \r\n شنيدم گرم دارى حلقه‌ى دوست * بهائى باز اين افسردگى چيست ؟ \r\n\r\nرشته ايمان\r\n آنان كه شمع آرزو در بزم عشق افروختند * از تلخى جان كندنم از عاشقىها سوختند \r\n دى مفتيان شهر را تعليم كردم مسأله * و امروز اهل ميكده رندى ز من آموختند \r\n چون رشته‌ى ايمان من بگسسته ديدند اهل كفر * يك رشته از زنار خود بر خرقه‌ى من دوختند \r\n\r\n\r\n","description":"","footnote":"\r\n( 1 ) - نخ : قال است - نسخه ديگر : به زبان قال گويد كه زبان حال لالست\r\n","page_name":" 66 ","page_number":106},
  {"content":"\r\n\r\n يا رب چه فرخ طالعند آنان كه در بازار عشق * دردى خريدند و غم دنيا « 1 » ى دون بفروختند \r\n در گوش اهل مدرسه يا رب بهائى شب چه گفت ؟ * كامروز آن بيچارگان اوراق خود را سوختند \r\n\r\nشربت ديدار\r\n دگر از درد تنهائى بجانم يار مىبايد * دگر تلخست كامم شربت ديدار مىبايد \r\n ز جام عشق او مستم دگر پندم مده ناصح ! * نصيحت گوش كردن را دل هشيار مىبايد \r\n مرا اميد بهبودى نماندست اى خوش آنروزى * كه ميگفتم علاج اين دل بيمار مىبايد \r\n بهائى بارها ورزيد عشق ، اما جنونش را * نمىبايست زنجيرى ، ولى اين بار مىبايد \r\n\r\nگنج ازل\r\n يك گل ز باغ دوست كسى بو نميكند * تا هر چه غير اوست بيك سو نمىكند \r\n روشن نمىشود ز رمد چشم سالكى * تا از غبار ميكده دارو نمىكند \r\n گفتم ز شيخ صومعه كارم شود درست * گفتند او بدردكشان خو نمىكند \r\n گفتم روم بميكده ، گفتند پير ما * خوش ميكشد پياله و خوش بو نمىكند \r\n\r\n\r\n","description":"","footnote":"\r\n( 1 ) - نخ دين\r\n","page_name":" 67 ","page_number":107},
  {"content":"\r\n\r\n رفتم بسوى مدرسه پيرى بطنز گفت * تب را كسى علاج بطنزو نمىكند \r\n آن را كه پير دير بماهى كند تمام * در صد هزار سال ارسطو نمىكند \r\n كرد اكتفا بدنيى دون خواجه كاين عروس * هيچ اكتفا بشوهرى او نمىكند \r\n تا پشت خود بگنج ازل داده‌ايم ما * ملك ابد بجانب ما رو نمىكند \r\n هر كو نويد آيه‌ى  لا تَقْنَطُوا  « 1 » شنيد * گوشى به حرف واعظ پرگو نمىكند \r\n1000\r\n زرق و رياست زهد « 2 » بهائى و گرنه او * كارى كند كه كافر هندو نمىكند \r\n\r\nعهد جوانى\r\n عهد جوانى گذشت در غم بود و نبود * نوبت پيرى رسيد صد غم ديگر فزود \r\n كاركنان سپهر بر سر دعوى شدند * آنچه بدادند دير ، باز گرفتند زود \r\n حاصل ما از جهان نيست بجز درد و غم * هيچ ندانم چراست اين همه رشك حسود \r\n نيست عجب گر شديم شهره بزرق و ريا * پرده‌ى تزوير ما سد سكندر نبود \r\n\r\n\r\n","description":"","footnote":"\r\n( 1 ) -  ( لا تَقْنَطُوا مِنْ رَحْمَةِ اللَّهِ )  يعنى از رحمت خدا نااميد نشويد سورة الزمر آيه 54\r\n( 2 ) - نخ : كار\r\n","page_name":" 68 ","page_number":108},
  {"content":"\r\n\r\n نام جنون را به خود داد بهائى قرار * نيست بجز راه عشق زير سپهر كبود \r\n\r\nسجاده زهد\r\n نگشود مرا ز ياريت كار * دست از دلم اى رفيق « 1 » بردار \r\n گرد رخ من ز خاك آن كوست * نا شسته مرا به خاك بسپار \r\n رنديست ره سلامت اى دل * من كرده‌ام استخاره صد بار \r\n سجاده‌ى زهد من كه آمد * خالى از عيب و عارى از عار \r\n پودش همگى ز تار چنگست * تارش همگى ز پود زنار \r\n1010\r\n خالى شده كوى دوست از دوست * از بام و درش چه پرسى اخبار ؟ \r\n كز غير صدا جواب نايد * هر چند كنى سئوال تكرار \r\n گر مىپرسى كجاست دلدار * آيد ز صدا كجاست دلدار \r\n\r\n\r\n","description":"","footnote":"\r\n( 1 ) - نخ : طبيب\r\n","page_name":" 69 ","page_number":109},
  {"content":"\r\n\r\n از بهر فريب خلق داميست * هان تا نشوى بدان گرفتار \r\n افسوس كه تقوى بهائى * شد شهره برندى آخر كار ! « 1 » \r\n\r\nلقاى دوست\r\n آتش بجانم افكند شوق لقاى دلدار * از دست رفت صبرم اى ناقه پاى بردار \r\n اى ساربان خدا را پيوسته متصل ساز * ايوار را بشبگير شبگير را بايوار \r\n در كيش عشقبازان راحت روا نباشد * اى ديده اشك ميريز اى سينه باش افكار \r\n هر سنگ و خار اين راه سنجاب‌دان و قاقم * راه زيارتست اين ، نه راه گشت « * » بازار \r\n باز ايران محرم شرطست آنكه باشد * غسل زيارت ما از اشك چشم خونبار \r\n ما عاشقان مستيم سر را ز پا ندانيم « 2 » اين نكته‌ها بگيريد بر مردمان هشيار \r\n در راه عشق اگر سر برجاى پا نهاديم * بر ما ما مگير نكته ما را ز دست مگذار \r\n در فال ما نيايد جز عاشقى و مستى « 3 » « 4 » در كار ما بهائى كرد استخاره صد بار \r\n\r\n\r\n","description":"","footnote":"\r\n( 1 ) - نخ :\r\n تقواى بهائى ريائى * كو گشته مثل به شهر و بازار \r\n( * ) نخ : سير\r\n( 2 ) - نخ :\r\n بر مست طعنه كى زد رندى * كه هست هشيار \r\n( 3 ) - نخ : رندى\r\n( 4 ) - نخ : از بهر\r\n","page_name":" 70 ","page_number":110},
  {"content":"\r\n\r\n\r\nغرور و شكايت\r\n اگر كنم گله من از زمانه‌ى غدار * بخاطرت نرسد از من شكسته غبار \r\n به گوش من سخنى گفت دوش باد صبا * من از شنيدن آن گشته‌ام ز خود بيزار \r\n كه بنده را بكسان كرده‌اى شها نسبت * كه از تصور ايشان مرا بود صد عار \r\n شها شكايت خود نيست گر چه از آداب * ولى بوقت ضرورت روا بود اظهار \r\n رواست گر من ازين غصه خون بگريم ، خون * سزاست گر من ازين غصه زار گريم ، زار \r\n بپرس قدر مرا گر چه خوب ميدانى * كه من گلم گل و خارند اين جماعت ، خار \r\n من آن يگانه دهرم كه وصف فضل مرا * نوشته منشى قدرت بهر در و ديوار \r\n بهر ديار كه آئى حكايتى شنوى « 1 » * بهر كجا كه روى ذكر من بود در كار \r\n تو قدر من نشناسى مرا بكم مفروش * بهائيم من و باشد بهاى من بسيار \r\n* * *\r\n\r\n\r\n","description":"","footnote":"\r\n( 1 ) - نخ : شنويم\r\n","page_name":" 71 ","page_number":111},
  {"content":"\r\n\r\n\r\nفرداى قيامت\r\n تا سرو قباپوش ترا ديده‌ام امروز * در پيرهن از ذوق نگنجيده‌ام امروز \r\n من دانم و دل غير چه داند كه در اين بزم * از طرز نگاه تو چه فهميده‌ام امروز \r\n تا باد صبا پيچ سر زلف تو وا كرد * بر خود چو سر زلف تو پيچيده‌ام امروز \r\n هشياريم افتاد بفرداى قيامت * زان باده كه از دست تو نوشيده‌ام امروز \r\n صد خنده « 1 » زند بر حال قيصر و دارا * اين ژنده‌ى پر بخيه كه پوشيده‌ام امروز \r\n افسوس كه بر هم زده خواهد شد از آن روى « 2 » * شيخانه بساطى كه فرو چيده‌ام امروز \r\n بر باد دهد توبه‌ى صد همچو بهائى * آن طره طرار كه من ديده‌ام امروز \r\n\r\nشبهاى تبريز\r\n1040\r\n شد هوش دلم غارت آن غمزه‌ى خونريز * اين بود مرا فايده از ديدن تبريز \r\n اى دل تو درين ورطه مزن لاف صبورى * وى عقل تو هم بر سر اين واقعه مگريز \r\n\r\n\r\n","description":"","footnote":"\r\n( 1 ) - نخ : طعنه\r\n( 2 ) - نخ : شوخ\r\n","page_name":" 72 ","page_number":112},
  {"content":"\r\n\r\n فرخنده شبى بود كه آن خسرو خوبان * افسوس كنان لب بتبسم شكرآميز \r\n از راه وفا بر سر بالين من آمد * وز روى كرم گفت كه اى دلشده برخيز \r\n از ديده‌ى خونبار نثار قدم او * كردم گهر اشك من مفلس بىچيز \r\n چون رفت دل گمشده‌ام گفت بهائى * خوش باش كه من رفتم و جان گفت كه من نيز ! \r\n* * * \r\nبيابان طلب\r\n پاى اميدم بيابان طلب گم كرده‌ام * شوق موسايم سر كوى ادب گم كرده‌ام \r\n باد گلزار خليلم شعله دارم در بغل * ناله‌ى ايوب در دم راه لب گم كرده‌ام \r\n مىكند زلفت منادى بر در دلها كه من * گوهر خورشيد در دامان شب گم كرده‌ام \r\n گوهر يكتاى بحر دودمان دانشم * ليكن از ننگ سرافرازى لقب گم كرده‌ام \r\n اى بهائى تا كه گشتم ساكن « 1 » صحراى عشق * 1050 در ره طاعت سر راه طلب گم كرده‌ام \r\n\r\nمظهر انوار شهود\r\n من آينه‌ى طلعت معشوق وجودم * از عكس رخش مظهر انوار شهودم \r\n\r\n\r\n","description":"","footnote":"\r\n( 1 ) - نخ : سالك\r\n","page_name":" 73 ","page_number":113},
  {"content":"\r\n\r\n ابليس نشد ساجد و مردود ابد شد * آندم كه ملايك همه كردند سجودم \r\n تا كس نبرد ره بشناسائى ذاتم * گه مؤمن و گه كافر و گه گبر و يهودم \r\n* * * \r\nشراب روحانى\r\n ساقيا بده جامى زان شراب روحانى * تا دمى برآسايم زين حجاب جسمانى \r\n بهر امتحان ايدوست گر طلب كنى جان را * آنچنان برافشانم كز طلب خجل مانى \r\n بى وفا نگار من مىكند به كار من * خنده‌هاى زير لب عشوه‌هاى پنهانى \r\n دين و دل بيك ديدن باختيم و خرسنديم * در قمار عشق اى دل كى بود پشيمانى ؟ \r\n ما ز دوست غير از دوست مطلبى نمىخواهيم « 1 » * حور و جنت اى زاهد ! بر تو باد ارزانى \r\n رسم و عادت رنديست از رسوم بگذشتن * آستين اين ژنده « 2 » مىكند گريبانى \r\n1060\r\n زاهدى بميخانه سرخ رو ز مى ديدم * گفتمش مبارك باد بر تو « 3 » اين مسلمانى ! \r\n\r\n\r\n","description":"","footnote":"\r\n( 1 ) - نخ : مقصدى نميجوئيم\r\n( 2 ) - نخ : خرقه\r\n( 3 ) - نخ : ارمنى مسلمانى\r\n","page_name":" 74 ","page_number":114},
  {"content":"\r\n\r\n زلف و كاكل او را چون به ياد مىآرم * مىنهم پريشانى بر سر پريشانى \r\n خانه‌ى دل ما را از كرم عمارت كن * پيش از آنكه اين خانه رو نهد بويرانى \r\n ما سيه گليمان را جز بلا نمىشايد * بر دل بهائى نه هر بلا كه بتوانى \r\n يك دمى « 1 » با خود آ ، ببين چه كسى ؟ * از كه دورى و با كه هم نفسى ؟ \r\n ناز بر بلبلان بستان كن * تو گلى و گل ، نه خارى و نه خسى \r\n تا كى اى عندليب عالم قدس * مايل دام و عاشق قفسى ! \r\n تو همائى هماى ، چند كنى * گاه جغدى و گاه خرمگسى ! \r\n اى صبا در ديار مهجوران * گر سر كوچه‌ى بلا برسى \r\n با بهائى بگو كه با سگ نفس * تا بكى بهر هيچ در مرسى ؟ ! \r\n\r\nترازوى اعمال « 2 »\r\n مستان كه گام در حرم كبريا نهند * يكجام وصل را دو جهان در بها دهند \r\n1070\r\n سنگى كه سجده‌گاه نماز رياى ماست * ترسم كه در ترازوى اعمال ما نهند \r\n* * *\r\n\r\n\r\n","description":"","footnote":"\r\n( 1 ) نخ : دمك\r\n( 2 ) از اين غزل بيش از اين دو شعر به نظر نرسيد\r\n","page_name":" 75 ","page_number":115},
  {"content":"\r\n\r\n\r\nشرمسارى\r\n ببازار محشر من و شرمسارى * كه بسيار بسيار كاسد قماشم \r\n بهائى بهائى يكى موى جانان * دو كون ار ستانم بهائى نباشم \r\n\r\nآه غير\r\n مىكشد غيرت مرا غيرى اگر آهى كشد * زانكه مىترسم كه از عشق تو باشد آه او \r\n\r\nنقاب رخسار\r\n جاى دگر نماند كه سوزم ز ديدنت * رخساره در نقاب ز بهر چه ميكنى ؟ \r\n\r\nانتظار\r\n زد بتيرم بعد چندين انتظار * گرچه دير آمد خوش آمد تير يار \r\n شد دلم آسوده چون تيرم زدى * اى سرت گردم چرا ديرم زدى \r\n\r\nمستزاد\r\n هرگز نرسيده‌ام من سوخته جان ، روزى باميد * وز بخت بد سيه نديده‌ام هيچ زمان ، يك روز سفيد \r\n قاصد چو نويد وصل با من ميگفت ، آهسته بگفت * در حيرتم از بخت بد خود كه چسان ، اين حرف شنيد \r\n\r\nمخمس\r\n تا كى بتمناى وصال تو بگانه * اشكم شود از هر مژه چون سيل روانه \r\n خواهد بسر آيد شب هجران تو يا نه ؟ * اى تير غمت را دل عشاق نشانه \r\n جمعى به تو مشغول و تو غايب ز ميانه \r\n رفتم بدر صومعه‌ى عابد و زاهد * ديدم همه را پيش رخت راكع و ساجد \r\n در ميكده رهبانم و در صومعه عابد * گه معتكف ديرم و گه ساكن مسجد \r\n\r\n","description":"","footnote":"","page_name":" 76 ","page_number":116},
  {"content":"\r\n\r\n يعنى كه ترا ميطلبم خانه به خانه \r\n روزيكه برفتند حريفان پى هر كار * زاهد سوى مسجد شد و من جانب خمار \r\n من يار طلب كردم و او جلوه‌گه يار * حاجى بره كعبه و من طالب ديدار \r\n او خانه همى جويد و من صاحب خانه \r\n هر در كه زنم صاحب آن خانه توئى تو ! * هر جا كه روم پرتو كاشانه توئى تو ! \r\n در ميكده و دير كه جانانه توئى تو ! * مقصود من از كعبه و بتخانه توئى تو ! \r\n مقصود توئى ، كعبه و بتخانه بهانه \r\n بلبل بچمن زان گل رخسار نشان ديد * پروانه در آتش شد و اسرار عيان ديد \r\n عارف صفت روى تو در پير و جوان ديد * يعنى همه جا عكس رخ يار توان ديد \r\n ديوانه منم ، من ! كه روم خانه به خانه \r\n عاقل بقوانين خرد راه تو پويد * ديوانه برون از همه آئين تو جويد \r\n تا غنچه بشكفته‌ى اين باغ كه بويد * هر كس بزبانى صفت حمد تو گويد \r\n بلبل بغزل خوانى و قمرى بترانه \r\n بيچاره بهائى كه دلش زار غم تست * هر چند كه عاصيست ز خيل خدم تست \r\n اميد وى از عاطفت دمبدم تست * تقصير ( خيالى ) باميد كرم تست \r\n يعنى كه گنه را به از اين نيست بهانه \r\n\r\nشاهراه عشق\r\n هر چه در عالم بود ليلى بود * ما نمىبينيم در وى غير وى \r\n1080\r\n حيرتى دارم از آن رندى كه گفت * چند گردم بهر ليلى گرد حى \r\n اى بهائى شاهراه عشق را * جز « 1 » بپاى عشق نتوان كرد طى \r\n\r\nفرزانه و ديوانه\r\n يكى ديوانهء را گفت بشمار * براى من همه ديوانگان را \r\n جوابش داد كاين كاريست مشكل * شمارم خواهى ار فرزانگان را \r\n\r\nطريق مردى\r\n ساز بر خود حرام آسايش * كه فراغت طريق مردى نيست \r\n پا بفرساى در ره طلبش * پا همين بهر هرزه گردى نيست \r\n\r\n\r\n","description":"","footnote":"\r\n( 1 ) - نخ : جز بنور\r\n","page_name":" 77 ","page_number":117},
  {"content":"\r\n . \r\n","description":"","footnote":"","page_name":" 78 ","page_number":118},
  {"content":"\r\n\r\n در ميكده دوش زاهدى ديدم مست * تسبيح به گردن و صراحى در دست \r\n گفتم ز چه در ميكده جا كردى گفت * از ميكده هم بسوى حق راهى هست \r\n\r\nرباعيات\r\n\r\n","description":"","footnote":"","page_name":" 79 ","page_number":119},
  {"content":"\r\n\r\n* * * \r\nكشف معنى\r\n اى صاحب مسئله تو بشنو از ما * تحقيق بدان كه لا مكانست خدا \r\n خواهى كه ترا كشف شود اين معنى * جان در تن تو ، بگو كجا دارد جا ؟ « 1 » \r\n\r\nغم جاودانى\r\n از دست غم تو اى بت حور لقا * نه پاى ز سر دانم و نه سر از پا \r\n1090\r\n گفتم دل و دين ببازم از غم بر هم * اين هر دو بباختيم و غم ماند بجا \r\n\r\nآئين مسلمانى\r\n اى عقل خجل ز جهل و نادانى ما * در هم شده خلقى ز پريشانى ما « 2 » \r\n بت در بغل و به سجده پيشانى ما * كافر زده خنده بر مسلمانى ما \r\n\r\nخواب سحرى\r\n دوش از درم آمد آن مه لاله نقاب * سيرش نبديديم و روان شد بشتاب \r\n گفتم كه دگر كيت بخواهم ديدن * گفتا كه بوقت سحر اما در خواب ! \r\n\r\n\r\n","description":"","footnote":"\r\n( 1 ) - اين رباعى را شيخ ، در جواب مير داماد گفته است\r\n( 2 ) - اين رباعى به اين دو شكل در يكى از نسخ خطى ديده شد .\r\n خال رخ جهل است سخندانى ما * سر دفتر عشق است خدا خوانى ما \r\n گبران كليساى كفار فرنك * صد طعنه زنند بر مسلمانى ما \r\n* * *\r\n گر چاك زنند دلق ايمانى ما * بينند همه حيله پنهانى ما \r\n گر كافر و ارمنى و ترسا و يهود * تا خنده زنند بر مسلمانى ما \r\n","page_name":" 80 ","page_number":120},
  {"content":"\r\n\r\n\r\nراه زيارت\r\n اين راه زيارت است قدرش درياب * از شدت سرما رخ از اين راه متاب \r\n شك نيست كه با عينك ارباب نظر * برفش پر قو باشد و خارش سنجاب \r\n\r\nكفر زلف\r\n شيرين سخنى كه از لبش جان ميريخت * كفرش ز سر زلف پريشان ميريخت \r\n گر شيخ به كفر زلف او پى بردى * خاك سيهى بر سر ايمان ميريخت \r\n\r\nآتش صحبت\r\n دى پير مغان آتش صحبت افروخت * ايمان مرا ديد و دلش بر من سوخت \r\n از خرقه كفر رقعه وارى بگرفت * آورد و بر آستين ايمانم دوخت \r\n1100\r\n\r\nتوانگر و درويش\r\n دنيا كه ازو دل اسيران ريش است * پامال غمش توانگر و درويش است \r\n نيشش همه جانگزاتر از شربت مرگ * نوشش چو نكو نگه كنى هم نيش است \r\n\r\nطلب علم\r\n مالى كه ز تو كس نستاند علم است * حرزى كه ترا به حق رساند علم است \r\n جز علم طلب مكن تو اندر عالم * چيزى كه ترا ز غم رهاند علم است \r\n\r\nحسرت دنيا\r\n دنيا كه دلت ز حسرت او زار است * سر تا سر او تمام محنت زار است \r\n باللّه كه دولتش نيرزد بجوى * تاللّه كه نام بردنش هم عار است \r\n\r\nدوست و دشمن\r\n با هر كه شدم سخت به مهر آمد سست * بگذاشت مرا و عهد نگذاشت درست \r\n از آب و هواى دهر سبحان اللّه * هر چند كه دوست كاشتم دشمن رست « 1 » \r\n\r\nهواى عشق\r\n آندل كه تو ديديش ز غم خونشد و رفت * وز ديدهء خون گرفته بيرون شد و رفت \r\n1110\r\n روزى بهواى عشق سيرى ميكرد * ليلى صفتى بديد و بيرون شد و رفت \r\n\r\n\r\n","description":"","footnote":"\r\n( 1 ) - نخ : هر تخم وفا كه كاشتم دشمن رست\r\n","page_name":" 81 ","page_number":121},
  {"content":"\r\n\r\n\r\nشب فرخنده\r\n فرخنده شبى بود كه آن دلبر مست * آمد ز پى غارت دل تيغ بدست \r\n غارت زده‌ام ديد و خجل گشت دمى * با من ز پى رفع خجالت بنشست \r\n\r\nقلندرى\r\n تا شمع قلندرى بهائى افروخت * از رشته‌ى زنار دو صد خرقه بسوخت \r\n دى پير مغان گرفت تعليم از او * و امروز دو صد مسأله مفتى آموخت \r\n\r\nلطف و عطاى حق\r\n تا منزل آدمى سراى دنياست * كارش همه جرم و كار حق لطف و عطاست \r\n خوش باش كه آنسرا چنين خواهد بود * ( سالى كه نكوست از بهارش پيداست ) \r\n\r\nطواف كعبه\r\n حاجى بطواف كعبه اندر تك و پوست * وز سعى و طواف هر چه كردست نكوست \r\n تقصير وى آنست كه آرد دگرى * قربان سازد بجاى خود در ره دوست \r\n\r\nميكده و طريق حق\r\n در ميكده دوش زاهدى ديدم مست * تسبيح به گردن و صراحى در دست \r\n1120\r\n گفتم ز چه در مميكده جا كردى ؟ گفت : * از ميكده هم بسوى حق راهى هست ! \r\n\r\nگل و خار\r\n هر تازه گلى كه زيب اين گلزار است * گر بينى گل و گر بچينى خار است \r\n از دور نظر كن و مرو پيش كه شمع * هر چند كه نور مينمايد نار است \r\n\r\nنيكى و زشتى\r\n آنكس كه بدم گفت بدى سيرت اوست * و آنكسكه مرا گفت نكو خود نيكوست \r\n حال متكلم از كلامش پيداست * از كوزه همان برون تراود كه در اوست \r\n\r\n","description":"","footnote":"","page_name":" 82 ","page_number":122},
  {"content":"\r\n\r\n\r\nشير نر\r\n علمست برهنه شاخ و تحصيل برست * تن خانه عنكبوت و دل بال و پرست \r\n زهرست دهان علم و دستت شكرست * هر پشه كه او چشيد او شير نر است \r\n\r\nجور بيش از پيش\r\n رفتم ز درت ز جور بيش از پيشت * از طعن رقيب گبر كافر كيشست \r\n پيش تو سپردم اين دل غمزده‌ام * كى باشدم آنكه جان سپارم پيشت \r\n\r\nخويش و بيگانه\r\n پيوسته دلم ز دست خويشان ريشست * وين جور و جفاى خلق از حد بيشست \r\n بيگانه به بيگانه ندارد كارى * خويشست كه در پى شكست خويشست \r\n1130\r\n\r\nمزرع طاعت\r\n در مزرع طاعتم گياهى بنماند * در دست بجز ناله و آهى بنماند \r\n تا خرمن عمر بود در خواب بدم * بيدار كنون شدم كه كاهى بنماند \r\n\r\nمجلس عشق\r\n نقد خود را بهائى آخر سره كرد * در مجلس عشق عقل را مسخره كرد \r\n اوراق كتابهاى علم رسمى * از هم بدريد و كاغذ پنجره كرد \r\n\r\nشيشه دل\r\n آن حرف كه از دلت غمى بگشايد * در صحبت دل شكستگان مىبايد \r\n « 1 » هر شيشه كه بشكند ندارد قيمت * جز شيشه دل كه قيمتش افزايد \r\n\r\nطاعت بهشت\r\n عشاق به غير دوست عارى دارند * از حسرت آرزوى او بيزارند \r\n و آنان كه كنند طاعت از بهر بهشت * عشاق نيند بهر خود در كارند \r\n\r\n\r\n","description":"","footnote":"\r\n( 1 ) هادى ( رنجى ) استاد غزلسراى فقيد شايد تحت تاثير اين رباعى غزل شيواى خود را به اين مطلع پرداخته باشد :\r\n ما را دل از كشاكش دنيا شكسته است * اين كشتى از تلاطم دريا شكسته است \r\n هر چيز بشكند ز بها اوفتد وليك * دل را بها و قدر بود تا شكسته است \r\n","page_name":" 83 ","page_number":123},
  {"content":"\r\n\r\n\r\nعالم كون و فساد\r\n با دل گفتم به عالم كون و فساد * تا چند خورم غم تنم از پا افتاد \r\n دل گفت تو نزديك بمرگى چه غمست * بيچاره كسى كه ايندم از مادر زاد \r\n\r\nحكمت و فلسفه\r\n اى در طلب علوم در مدرسه چند * تحصيل اصول و حكمت و فلسفه چند \r\n هر چيز بجز ذكر خدا وسوسه است * شرمى ز خدا بدار اين وسوسه چند \r\n\r\nصلاى وحدت\r\n خوش آنكه صلاى جام وحدت در داد * خاطر ز رياضى و طبيعى آزاد \r\n در منطقه فلك نزد دست خيال * در پاى عناصر سر فكرت ننهاد \r\n\r\nعلم رسمى\r\n ديدى كه بهائى چو غم از سر وا كرد * از مدرسه رفت و دير را مأوا كرد \r\n مجموع كتابهاى علم رسمى * از هم بدريد و كاغذ حلوا كرد \r\n\r\nقصهء عاشقان\r\n او را كه دل از عشق مشوش باشد * هر قصه كه گويد همه دلكش باشد \r\n تو قصه‌ى عاشقان همى كم شنوى * بشنو بشنو كه قصه‌شان خوش باشد \r\n\r\nسررشتهء روشنى\r\n تا نيست نگردى ره هستت ندهند * اين مرتبه با همت پستت ندهند \r\n1150\r\n چون شمع قرار سوختن گر ندهى * سر رشته روشنى بدستت ندهند \r\n\r\nحسن عمل\r\n فردا كه محققان هر فن طلبند * حسن عمل از شيخ و برهمن طلبند \r\n از آنچه دروده‌يى جوى نستانند * وز آنچه نكشته‌يى بخرمن طلبند \r\n\r\nدرگه دوست\r\n بر درگه دوست هر كه صادق برود * تا حشر ز خاطرش علائق برود \r\n صد ساله نماز عابد صومعه‌دار * قربان سر نياز عاشق برود \r\n\r\n","description":"","footnote":"","page_name":" 84 ","page_number":124},
  {"content":"\r\n\r\n\r\nبلاى عشق\r\n دل درد و بلاى عشقش افزون خواهد * او ديده‌ى دل هميشه در خون خواهد \r\n وين طرفه كه اين آن به محل ميطلبد * و آن در پى آنكه عذر او چون خواهد \r\n\r\nخواست دل\r\n دل جور تو اى مهر گسل ميخواهد * خود را بغم تو متصل ميخواهد \r\n ميخواست دلت كه بيدل و دين باشم * باز آى چنان شدم كه دل ميخواهد \r\n\r\nلطف ازلى\r\n لطف ازلى نيكى هر بد خواهد * هر گمره را روى به مقصد خواهد \r\n گر جرم تو بيعدست نوميد مشو * لطف بىحد گناه بىعد خواهد \r\n1160\r\n\r\nحكايت وفا\r\n اى آنكه دلم غير جفاى تو نديد * وى از تو حكايت وفا كس نشنيد \r\n قربان سرت شوم بگو از ره لطف * لعلت بدلم چه گفت كز من برميد ؟ \r\n\r\nنفى و اثبات\r\n كارى ز وجود ناقصم نگشايد * گوئى كه ثبوتم انتفا ميزايد \r\n شايد ز عدم من بوجودى برسم * زان رو كه ز نفى نفى ، اثبات آيد \r\n\r\nآهنگ حجاز\r\n آهنگ حجاز مىنمودم من زار * كامد سحرى به گوش دل اين گفتار \r\n يا رب بچه روى جانب كعبه رود * گبرى كه كليسيا ازو دارد عار \r\n\r\nآداب و رسوم\r\n از دام دفينه خوب جستيم آخر * بر دامن فقر خود نشستيم آخر \r\n مردانه گذشتيم ز آداب و رسوم * اين كنده ز پاى خود شكستيم آخر \r\n\r\nتحفه جان\r\n گفتم كه كنم تحفه‌ات اى لاله عذار * جان را ، چو شوم ز وصل تو برخوردار \r\n1170\r\n گفتا كه بهائى اين فضولى بگذار * جان خود ز منست غير جان تحفه بيار \r\n\r\n","description":"","footnote":"","page_name":" 85 ","page_number":125},
  {"content":"\r\n\r\n\r\nنالهء عشاق\r\n از ناله‌ى عشاق نوائى بردار * وز درد و غم دوست دوائى بردار \r\n از منزل يار تا تو اى سست قدم * يك گام زياده نيست پائى بردار \r\n\r\nشمع بزم\r\n در بزم تو اى شمع منم زار و اسير * در كشتن من هيچ ندارى تقصير \r\n با غير سخن كنى كه از رشك بسوز * سويم نكنى نگه كه از غصه بمير ! \r\n\r\nدامن عزلت\r\n تا بتوانى ز خلق اى يار عزيز * دورى كن و در دامن عزلت آويز \r\n انسان مجازيند اين نسناسنان * پرهيز ز انسان مجازى پرهيز \r\n\r\nپير مغان\r\n از سبحه من پير مغان رفت ز هوش * وز نالهء من فتاد در شهر خروش \r\n آن شيخ كه خرقه داد و زنار خريد * تكبير ز من گرفت در ميكده دوش \r\n\r\nنام و ننگ\r\n اى زاهد خودنماى سجاده بدوش * ديگر پى نام و ننگ بيهوده مكوش \r\n1180\r\n ستارى او چو گشت در عالم فاش * پنهان چه خورى باده برو فاش بنوش \r\n\r\nخانه عزلت\r\n كرديم دلى را كه نبد مصباحبش * در خانه‌ى عزلت از پى اصلاحش \r\n وز فر من الخلق بر آن خانه زديم * قفلى كه نساخت قفلگر مفتاحش \r\n\r\nرهزن هوش\r\n از ذوق صداى پايت اى رهزن هوش * وز بهر نظاره‌ى تو اى مايه‌ى نوش \r\n چون منتظران بهر زمانى صد بار * جان بر در چشم آيد و دل بر در گوش \r\n\r\n","description":"","footnote":"","page_name":" 86 ","page_number":126},
  {"content":"\r\n\r\n\r\nشيشه تقوى\r\n از بسكه زدم بشيشهء تقوى سنگ * وز بسكه به معصيت فرو بردم چنگ \r\n اهل اسلام از مسلمانى من * صد ننگ كشيدند ز كفار فرنگ \r\n\r\nرنگ و بوى وفا\r\n يكچند ميان خلق كرديم درنگ * ز ايشان بوفا نه بوى ديديم نه رنگ \r\n آن به كه ز چشم خلق پنهان گرديم * چون آب در آبگينه آتش در سنگ \r\n\r\nننگ اهل دوزخ\r\n در چهره ندارم از مسلمانى رنگ * بر من دارد شرف سگ اهل فرنگ \r\n آن رو سيهم كه باشد از بودن من * دوزخ را ننگ و اهل دوزخ را ننگ \r\n1190\r\n\r\nآسوده دلى\r\n در مدرسه جز خون جگر نيست حلال * آسوده دلى در آن محالست محال \r\n اين طرفه كه تحصيل بدينخون جگر * در هر دو جهان جمله و بال است و بال \r\n\r\nغنى و محتاج\r\n « 1 » عمريست كه تير زهر را آماجم * بر تارك افلاس و فلاكت تاجم \r\n يك شمه ز مفلسى اگر شرح دهم * چندانكه خدا غنى است من محتاجم \r\n\r\nحوصله عالم\r\n غمهاى جهان در دل پر غم داريم * وز بحر الم ديده پر غم داريم \r\n پس حوصلهء تمام عالم بايد * ما را كه غم تمام عالم داريم \r\n\r\nعمر تباه\r\n افسوس كه عمر خود تباهى كردم * صد قافله گناه راهى كردم \r\n در دفتر ما نماند يك نكته سفيد * از بس بشب و روز سياهى كردم \r\n\r\n\r\n","description":"","footnote":"\r\n( 1 ) نظير مضمون شعر دوم اين رباعى در شعر واعظ قزوينى است كه بغلط آن را بصائب نسبت داده‌اند و در صلابت و زيبائى با شعر بهائى طرف نسبت نيست .\r\n به زمين برد فرو خجلت محتاجانم * بىزرى كرد به من آنچه بقارون زر كرد \r\n","page_name":" 87 ","page_number":127},
  {"content":"\r\n\r\n\r\nحسرت ديدار\r\n بيروى تو خونابه فشاند چشمم * كارى بجز از گريه نداند چشمم \r\n1200\r\n ميترسم از آنكه حسرت ديدارت * در ديده بماند و نماند چشمم \r\n\r\nبوى عشق\r\n يكچند در اين مدرسه‌ها گرديدم * از اهل كمال نكته‌ها پرسيدم \r\n يك مسئلهء كه بوى عشق آيد از آن * در عمر خود از مدرسى نشنيدم \r\n\r\nدين و دنيا\r\n ما با مى و مينا سر تقوى داريم * دنيا طلبيم و ميل عقبى داريم \r\n كى دنيى و دين به يكديگر جمع شوند * اينست كه نه دين و نه دنيا داريم \r\n\r\nقبله اسلام\r\n در خانه كعبه دل بدست آوردم * دل بردم و گبر و بت‌پرست آوردم \r\n زنار زمار سر زلفش بستم * در قبله اسلام شكست آوردم \r\n\r\nآصف سليمان\r\n هر چند كه رند كوچه و بازاريم * اى خواجه مپندار كه بيمقداريم \r\n سرى كه بآصف سليمان دادند * داريم ولى بهر كسى نسپاريم \r\n\r\nدل غم فرسا\r\n خو كرده بخلوت دل غم فرسايم * كوتاه شد از صحبت مردم پايم \r\n1210\r\n تا تنهايم هم نفسم ياد كسيست * چون هم نفسم كسى شود تنهايم \r\n\r\nظاهر و باطن\r\n گفتيم مگر كه اوليائيم نه‌ييم * يا صوفى صفه‌ى صفائيم نه‌ييم \r\n آراسته ظاهريم و باطن نه چنان * القصه چنان كه مينمائيم نه‌ييم \r\n\r\n","description":"","footnote":"","page_name":" 88 ","page_number":128},
  {"content":"\r\n\r\n\r\nعالم لامكان\r\n امشب بوزيد باد طوفان آئين * چندانكه برفت گرد عصيان ز جبين \r\n از عالم لامكان دو صد در نگشود * بر سينهء چرخ بسكه زد گوى زمين \r\n\r\nعيب ديگران\r\n بر خيز سحر ناله و آهى ميكن * استغفارى ز هر گناهى ميكن \r\n تا چند بعيب ديگران در نگرى * يك بار بعيب خود نگاهى ميكن \r\n\r\nليلى و مجنون\r\n فصاد به قصد آنكه بر دارد خون * ميخواست كه نشترى زند بر مجنون \r\n مجنون بگريست گفت زان ميترسم * كايد ز دل خون غم ليلى بيرون \r\n\r\nمژدهء وصل\r\n يا رب تو مرا مژده و صلى برسان * برهانم از اين نوع و باصلى برسان \r\n تا چند از اين فصل مكرر ديدن * بيرون ز چهار فصل فصلى برسان \r\n1220\r\n\r\nسحر غمزه\r\n اى برده بچين زلف تاب دل من * وى كشته بسحر غمزه خواب دل من \r\n در خواب مده رهم بخاطر كه مباد * بيدار شوى ز اضطراب دل من \r\n\r\nشهپر جبريل\r\n « 1 » هر شام و سحر ملائك عليين * آيند به طرف حرم خلد برين \r\n مقراض به احتياط زن اى خادم * ترسم ببرى شهپر جبريل امين ! \r\n\r\nاميد بهشت\r\n اى عاشق خام از خدا دورى تو * ما با تو چه كوشيم كه معذورى تو \r\n تو طاعت حق كنى باميد بهشت * رو رو تو نه عاشقى كه مزدورى تو \r\n\r\n\r\n","description":"","footnote":"\r\n( 1 ) نخ :\r\n پيوسته بود ملائك عليين * پروانه شمع روضه خلد برين \r\n","page_name":" 89 ","page_number":129},
  {"content":"\r\n\r\n\r\nلاله عذار\r\n رويت كه ز باده لاله ميرويد از او * وز تاب شراب ژاله ميرويد از او \r\n دستى كه پياله‌يى ز دست تو گرفت * گر خاك شود پياله ميرويد از او \r\n\r\nآئينه اسلام\r\n خواهم كه على رغم دل كافر تو * آئينه‌ى اسلام نهم در بر تو \r\n1230\r\n آنگه ز تجلى رخت بنمايم * نورى كه بطور يافت پيغمبر تو \r\n\r\nشمع و پروانه\r\n هر چند كه در حسن و ملاحت فردى * از تو بنماند در دل من دردى \r\n سويت نكنم نگاه اى شمع اگر * پروانه من شوى و گردم گردى \r\n\r\nما و منى\r\n اى هست وجود تو ز يك قطره منى * معلوم نميشود كه تو چند منى \r\n تا چند منى ز خود كه كو همچو منى * نيكو نبود منى ز يك قطره منى \r\n\r\nليلى و مجنون\r\n تا از ره و رسم عقل بيرون نشوى * يك ذره از آنچه هستى افزون نشوى \r\n « 1 » من عاقلم ار تو ليلى حان بينى * ديوانه‌تر از هزار مجنون نشوى \r\n\r\nعاقبت بخير\r\n ايدل كه ز مدرسه بدير افتادى * وندر صف اهل زهد غير افتادى \r\n الحمد كه كار را رساندى تو بجاى * صد شكر كه عاقبت بخير افتادى \r\n\r\nعروس توبه\r\n ايدل قدمى به راه حق ننهادى * شرمت بادا كه سست دور افتادى \r\n1240\r\n صد بار عروس توبه را بستى عقد * نايافته كام از او ، طلاقش دادى \r\n\r\n\r\n","description":"","footnote":"\r\n( 1 ) نخ :\r\n يك لمعه ز روى ليليت بنمايم * عاقل باشم اگر تو مجنون نشوى \r\n","page_name":" 90 ","page_number":130},
  {"content":"\r\n\r\n\r\nاهل دانش\r\n اى چرخ كه با مردم نادان يارى * هر لحظه بر اهل فضل غم ميبارى \r\n پيوسته ز تو بر دل من بار غميست * گويا كه ز اهل دانشم پندارى \r\n\r\nارزانى زهد\r\n زاهد به تو تقوى و ريا ارزانى ! * من دانم و بىدينى و بىايمانى \r\n تو باش چنين و طعنه ميزن بر من * من كافر و من يهود و من نصرانى \r\n\r\n","description":"","footnote":"","page_name":" 91 ","page_number":131},
  {"content":"\r\n . \r\n","description":"","footnote":"","page_name":" 92 ","page_number":132},
  {"content":"\r\n\r\n\r\nمثنوى رموز اعظم\r\nاين مثنوى منسوب بشيخ بهائى است و در بعضى نسخ بنام ( عيانى ) ذكر شده و از روى قياس با مثنويات شيخ بهائى پيداست كه نسبت نادرستى است چون مثنويات شيخ بهائى قالب و اسلوبش به طرز ديگرى است و اصولا با اين سبك مطابقت ندارد ولى چون قاعده ما در تدوين آثار شيخ بهائى مبتنى بر ( كليات آثار و اشعار ) پراكنده اوست اين مثنوى مشكوك را هم بر آن مزيد كرديم\r\n\r\n","description":"","footnote":"","page_name":" 93 ","page_number":133},
  {"content":"\r\n\r\n\r\nدر رموز اسم اعظم\r\nاز مولانا شيخنا البهائى عطر الله مرقده و نور مضجعه\r\n اى دو عالم بيك امر از تو تمام * كاينات از توبه تنسيق و نظام \r\n هر چه برخاست از اين تسع بساط * و آنچه پيداست از اين هفت رباط \r\n همه از جود تو دارند وجود * پيش ذاتت به ركوع و بسجود \r\n چون به هستى ز تو در آثاريم * چشم بر لطف عميمت داريم \r\n نزد اهل خرد و اهل عيان * حرف جيم و عدد اوست چو جان \r\n1250\r\n يعنى اسماء حروف ار نبود * سر دعوات ، مقرر نشود \r\n اثر اسم بهر اندازه * گر بخوانند بهر آوازه \r\n هيچ شك نيست كه در اسرع حال * باجابت برسد بىاهمال \r\n گنج اسرار الهى حرف است * گوهر مخزن شاهى حرف است « 1 » \r\n سى و شش حرف كه در گفت و شنيد * كس بپايان رمورش نرسيد \r\n اثرش نامتناهى بدوام * منتفع زو چه خواص و چه عوام \r\n شارع عالم خاص جبروت * فاتح عالم ملك لاهوت \r\n سر ناسوت از آن در خطر است « 2 » * جان ملكوت از آن در حذر است \r\n نطق هر ذره از آن در قال است * داند آن هر كه ز اهل حال است \r\n\r\n\r\n","description":"","footnote":"\r\n( 1 ) - يعنى از حروف است .\r\n( 2 ) - سر ( بفتح سين و كسر راء ) .\r\n","page_name":" 94 ","page_number":134},
  {"content":"\r\n\r\n هر چه پيداست در اين دير دو راه * نيست بىجلوهء اسماء اللّه \r\n بس اثرهاست در اين عالم خاك * كه كنند اهل معانى ادراك \r\n1260\r\n اسم اعظم كه نهان از نظر است * عقل‌ها جمله از آن بىخبر است \r\n الف و يك نام كه دارد دادار * هر يكى فائده‌يى را در كار \r\n يك از آن داشت يكى پيغمبر * پدر مادر موسى از بر « 1 » \r\n مادر موسى عمران چون زاد * پدر آن نام به دختر بنهاد \r\n ليك ميداشت نهان از همه كس * پدرش بود از آن واقف و بس \r\n تا بفرمان خداوند جهان * يافت عمران شرف وصلت آن \r\n شد از آن اسم مقدس آگاه * كه بود اعظم اسماء اللّه \r\n گفت يا رب بصفات اين اسم * به حق حرمت ذات اين اسم \r\n كه مرا ده پسرى با مقدار * صاحب معرفت و علم و وقار \r\n نبى مرسل خود ساز او را * در همه باب تو بنواز او را \r\n1270\r\n داد او را پسرى رب جليل * كه زد او جامهء فرعون به نيل \r\n نوح از بركت اين اسم و صفات « 2 » * يافت از مهلكه آب نجات \r\n موسى از پرتو اين اسم به طور * يافت گفتار تجلى با نور \r\n عيسى اين اسم چو بر خواند ، اموات * يافتند از اثر اسم حيات \r\n هر چه در عالم ، از اين اسم بپاست * زانكه اين اسم كنوز الاسماست \r\n اين در از نه صدف اسرار است * بىبدل چون گهر شهسوار است \r\n وه چه اسم است كه بسيار كسى * نيستش بر سر اين دسترسى \r\n\r\n\r\n","description":"","footnote":"\r\n( 1 ) - نام آن پيغمبر ( دعايا ) بوده است .\r\n( 2 ) - بركت : ( به سكون راء )\r\n","page_name":" 95 ","page_number":135},
  {"content":"\r\n\r\n خاصيتهاش ندارد پايان * عارفانند به آن دانايان \r\n وضع آفاق ز نيك و بد حال * زان توان يافت بسنج اجمال « 1 » \r\n1280\r\n سم خاصى استكه اسرار جهان * هست در كنز حروفش پنهان \r\n كس چه داند كه چه اسرارست اين * خاصهء زمرهء ابرار است اين \r\n لفظ اين اسم چو تكرار كنى * چون به آداب و عدد كار كنى « 2 » \r\n قفل هر كار گشائى بمراد * گردى از فيض مداما دلشاد \r\n چهارده نفع رساند اين اسم * اولين آنكه گشائى تو طلسم « 3 » \r\n دشمنت نيست شود چون سيماب * بند گردد بدميدن سيلاب \r\n گر بخوانى ز سر صدق و يقين * كشف گردد همهء گنج زمين \r\n جنيان با تو مصاحب گردند * اولياء جمله به تو پيوندند \r\n جملهء خلق سر افكندهء تو * قيصر روم شود بندهء تو \r\n همهء خلق مطيعت گردد * كيميا نيز نصيبت گردد \r\n1290\r\n هيچ علمى به تو مشكل نشود * يكزمان حق ز تو غافل نشود \r\n متصل با لب خندان دل شاد * دين و دنياى تو گردد آباد \r\n ليك هر كس بطريقى ديگر * دارد از حالت اين اسم خبر \r\n سر اسماء حروفش به تمام * نتوان گفت مبادا كه عوام \r\n مطلع گشته بدان كار كنند * خلق را بيهده آزار كنند \r\n\r\n\r\n","description":"","footnote":"\r\n( 1 ) - يعنى بسنك تخمين و اختصار ، ميتوان نيك و بد احوال را دريافت .\r\n( 2 ) - آداب عبارتست از ترك سخنان لغو و غيبت و دشنام و شرب مسكرات و ساير معاصى و از شفقت بر خلايق وجود و سخاء و غير آنها .\r\nو عدد عبارتست از خواندن مطابق شماره خاص زيرا طالب گنج نبايد از گنج قدم بيشتر و يا كمتر بردارد چه در هر دو صورت از گنج محروم خواهد ماند .\r\n( 3 ) - طلسم عبارتست از حل رموز حروف ابجدى از قبيل حروف مقطعهء اوائل سور قرآن و غيره .\r\n","page_name":" 96 ","page_number":136},
  {"content":"\r\n\r\n امر خاصان نتوان گفت بعام * تا نيابد اثرش جاهل خام \r\n باشد از حسن عمل اهل كمال * چو بيابند از اين اسم مجال \r\n نروند از پى انصاف بدر * وز بدىها بنمايند حذر \r\n در عمل عزم بدىها نكنند * فكر در باب ايذا نكنند \r\n هر كسى داده از اين اسم نشان * بطريقى كه بر او گشته عيان \r\n بوخوا گفت حق اندر تورات « 1 » * در صحف خواند خدايش بخوات « 2 » \r\n حنه در سورهء انجيل بخوان * بحقيقت كه هم اينست و هم آن \r\n1300\r\n خوانده طيوم ديگر يك قيوم * مغربى گفت كه هست او هيوم \r\n هست مشهور عرب بر جانه * عجمى گفت ورا بر خانه \r\n ديلمى كرد رقم كافلنا * باز جمعى دگرش راحلنا \r\n نجيه قوم دگر جاهرشا * هست بو خانه دگر طاهرشا \r\n در احاديث و روايات و خبر * هر يكى راست طريقى ديگر \r\n گر چه اين اسم بسى مشهور است * ليك اينجا نه چنين منظور است \r\n سال هفتاد و يك عمرم چو رسيد * فكرتم پرده از اين رمز كشيد \r\n از ذخاير كه كنون الاسماست * بنده اين اسم بر آوردم راست \r\n بهر آسانى ارباب طلب * كردم اين كار بقانون ادب \r\n1310\r\n خواستم تا كه در اين علم بكام * بنهم بر قدم مردان گام \r\n للّه الحمد كه توفيق احد * داد از اين هنرم فيض مدد \r\n من در اين علم بسى بردم رنج * تا طلسمات گشوم زين گنج \r\n سر اين گنج گهر بگشودم « 3 » * گوهرش بين كه عيان بنمودم \r\n\r\n\r\n","description":"","footnote":"\r\n( 1 ) - يوخابد يا يوكابد و غير اينهم گفته‌اند .\r\n( 2 ) - عورات .\r\n( 3 ) - سر ( بفتح سين و كسر راء ) .\r\n","page_name":" 97 ","page_number":137},
  {"content":"\r\n\r\n گوهر از كان عمل بنمودم * پرده از چهرهء او بگشودم \r\n مزد مردى كه از اين معدن خاص * گوهرش را چو بيابد بخواص \r\n عمل خير به بنياد كند * از ( بهائى ) بدعا ياد كند \r\n غرض اينست كه ارباب طلب * نبرند از پى مقصود تعب \r\n اين قواعد چو سراسر خوانند * بهر ما فاتحه‌يى بر خوانند \r\n1320\r\n چون از اين اسم بيابند اثر * نروند از ره انصاف بدر \r\n ايكه خواهى بودت عقل و عمل * تا شود مشكل از اين علمت حل \r\n گوش جان باز كن و ديدهء دل * تا كنم بهر تو حل اين مشكل \r\n گر ترا ميل بتقرير من است * بر گشا گوش كه وقت سخن است \r\n سخنم گوهر گوش دل كن * گوهر گوش خرد حاصل كن \r\n اگر از علم ولى اللهى « 1 » * بىتعلم سبقى ميخواهى \r\n بهر طلاب از اين نسخهء ژرف * كاملان راست در او چند شگرف \r\n من از اين طايفه دارم سبقى * خوانده‌ام در بر ايشان ورقى \r\n در رموزات كه فكرم جلى است * از عطاهاى نبى و ولى است \r\n هست در مصحف ما بعد سه ميم * در ميانهاى سور در حاميم \r\n1330\r\n عددش با سور قرآنى * متساوى است اگر ميدانى \r\n هشت حرف است به ترتيب و نظام * بسط حرفيش چهل گشته تمام \r\n نقطه‌اش « 2 » نوزده از روى جمل * هست چون مدخل باسط به عمل \r\n اولش « 3 » ميم و چهارم لام است * سيمش شهره در اين ايام است \r\n طا بود آخر شش حرف در او * گوش دل باز كنى گر نيكو \r\n در سه جا مصدر اسمش دال است * در سر آيه‌يى از انفال است \r\n\r\n\r\n","description":"","footnote":"\r\n( 1 ) - بنى الهى خ ل ( .\r\n( 2 ) - لفظيش خ ل ،\r\n( 3 ) - دومش خ ل .\r\n","page_name":" 98 ","page_number":138},
  {"content":"\r\n\r\n اولش هفده آخر سين است * متصل در وسط ياسين است \r\n قلب او باعث خوشحاليهاست * فتح و نصبش همگى نور و ضياست \r\n شامل كلى او دار حروف * جامع علت آثار حروف \r\n عدد « 1 » بينه‌اش هفتاد است * اين هم از قاعده استاد است \r\n خوانم آن دل كه بيابد اين رمز * نكتهء فاش رموزات بغمز \r\n1340\r\n اى ( بهائى ) چو تو اين كشف رموز * كردى و يافتى آن نقد كنوز \r\n بيش از اين كاشف اين راز مباش * راز پنهان كن و غماز مباش \r\n هر كه اهليت اين حالش است * بدعا حاصل از اين قالش هست \r\n دم فرو بند كه نا اهل شرير * نشود زين روش خاص خبير \r\n من به توفيق خداوند غفور * طالبان را بنمودم دستور \r\n اصل و فرعش بنمودم به رموز * فاش كردم به همه نقد كنوز \r\n به ( بهائى ) « 2 » همه از صدق و صفا * بكنند از سر اخلاص دعا « 3 » \r\n1347\r\n\r\n\r\n","description":"","footnote":"\r\n( 1 ) - مخرج بجاى عدد خ ل .\r\n( 2 ) - در سه مورد اين اشعار نام شيخ بهائى ذكر شده است و ليكن در بعضى نسخ عيانى است\r\n( 3 ) - اين نسخه اكمل از نسخه‌هاى ديگر است از جمله بيان الايات در علم زبر و بينات تاليف عالم صمدانى حاج شيخ يوسف نجفى جيلانى و روائج النسمات تأليف عالم عامل حاج شيخ محمد حسن مير جهانى جرقوئى اصفهانى .\r\n","page_name":" 99 ","page_number":139},
  {"content":"\r\n . \r\n","description":"","footnote":"","page_name":" 100 ","page_number":140},
  {"content":"\r\n\r\n\r\nموش و گربه\r\n\r\n","description":"","footnote":"","page_name":" 101 ","page_number":141},
  {"content":"\r\n\r\nبسم اللّه الرحمنّ الرحيم الحمد للّه رب العالمين و الصلواة و السلام على أشرف المرسلين و آله الطيبين الطاهرين و بعد :\r\nچنين گويد محمد المشتهر ببهاء الدين آورده‌اند كه موش پرهوشى سفيد در گوشه بىقرار گرفته و از گوشه‌يى توشه تمتع كرده ؛ ناگاه گربه‌يى در كلبه‌ى او در آمد ، موش را دست و پا بهم بر آمد و در زير چشم نگاهى ميكرد و از سوز سينه آهى ميكشيد .\r\nگربه بر آشفت و گفت اى دزد نابكار از براى چه آه كشيدى و از من چه ديدى كه سلام نكردى ؟\r\nموش در جواب گفت :\r\nاى شهريار عاليمقدار طرفه سؤآلى كردى كه از جواب شما عاجزم زيرا كه هرگز كسى شنيده و ديده باشد كه در حالت نزول ملك الموت كسى بر او سلام كرده باشد ! .\r\nاز اين جواب ، گربه بسيار آزرده خاطر شد و گفت :\r\nاى نابكار كجا از من ستمى به تو رسيده و كجا از من به تو آزارى واقع شده كه\r\n\r\n","description":"","footnote":"","page_name":" 102 ","page_number":142},
  {"content":"\r\n\r\nاز اين قبيل سخنان جواب ميگوئى ؟ ، مرا بخاطر رسيد كه چون سلام آثار سلامتى است و سلام كردن در كتابها نوشته شده سنت است و جواب سلام واجب ، پس اگر تو سلام كنى امر سنتى بجا آورده باشى و مرا متعهد امر واجبى كرده‌يى ، زيرا كه ديگر كسى در ميان ما و تو نيست كه جواب سلام گويد تا كه فرض كفايه بجا آيد پس اى موش صرفه تو را ميشد .\r\nديگر آنكه سبقت در سلام ثواب عظيم دارد و خواستم كه ثواب جهت تو حاصل شود :\r\nنقلى وارد شده كه در ايام حضرت نبوى شخصى در جائى پنهان شده بود كه شايد در سلام بر آن حضرت سبقت گيرد . مقارن اينحال جبرئيل آمد و آن حضرت را خبر داد و گفت :\r\nحق تعالى ميفرمايد كه فلان شخص در فلان موضع پنهان است تا در سلام بر تو سبقت گيرد و ما نخواستيم كه مدعاى آن شخص حاصل شود ، شما بايد بر آن شخص در سلام سبقت كنى .\r\nپس در اين باب مرا نفعى نميباشد و ضررى هم واقع نميشود .\r\nموش در جواب گفت :\r\nاينمعنى بر شما ظاهرست كه تكليف به قدر استطاعت است و زياده بر آن مالايطاق خواهد بود\r\nگربه گفت :\r\nبلى راست ميگوئى .\r\nباز موش از سر مكر و حيله گفت :\r\nاى بزرگوار بنمك ديرينه قسم كه بسيار حرفها را به خاطر ميرسد اما جرأت\r\n\r\n","description":"","footnote":"","page_name":" 103 ","page_number":143},
  {"content":"\r\n\r\nبيان آن را ندارم چرا كه در اين وقت كه نظرم بر جمال مردانه شما افتاد قطع قواى جميع اعضاى من شد ، چنان كه بينائى چشم و شنوائى گوش و گويائى زبان و قدرت رفتار به كلى از من قطع شد ، پس هر گاه استطاعت بر گفتن و شنيدن نباشد و شما امر كنيد البته مالايطاق خواهد بود .\r\nپس گربه گفت :\r\nاى موش ! بدليل آيه :  إِنَّمَا الْمُؤْمِنُونَ إِخْوَةٌ  ، خواستم از راه برادرى با تو سلوك مسلوك دارم :\r\nموش گفت :\r\nمكرر عرض كردم كه شوكت و عظمت بزرگان باعث ترس و هول زير دستانست چون شهريار سؤآل نمايد و بنده متوهم ، چگونه ميتوانم جواب بگويم ؟\r\nگربه گفت :\r\nدغدغه بخاطر راه مده و آنچه بخاطرت ميرسد بگو ! .\r\nموش گفت ؛ ايخداوند ! آيه  إِنَّمَا الْمُؤْمِنُونَ إِخْوَةٌ  صحيح است اما كسى آيه  إِنَّمَا الْمُؤْمِنُونَ إِخْوَةٌ  جبراً و قهراً نشنيده ، برادرى بر دو قسم است ، يكى برادرى حقيقى و يكى برادرى طريقى ، هر گاه مرا يارائى و توانائى آن نباشد كه با احدى از خود قوىتر برابرى كنم و برادرى نمايم ، چگونه قبول برادرى كنم ؟ ، پس آنگاه تكليف چنين لازم ميآيد كه مثلا شاهبازى بگنجشكى گويد :\r\nبيا با من پرواز كن و يا شيرى بروباهى تكليف كند كه بيا تا با هم جدال كنيم ، يقين كه اينها تمام خبرست كه گفته مىشود و لكن امكان عقلى ندارد . اگر شهريار مرا معذور ميدارد و مرخص مىفرمايد كه ببنده خانه رفته باشم زهى كرم و منتهاى احسان مىباشد كه درباره‌ى ضعيفان بحا آورده باشد ، چرا كه مرا چند\r\n\r\n","description":"","footnote":"","page_name":" 104 ","page_number":144},
  {"content":"\r\n\r\nفرزند خرده ميباشند كه همگى چشم در راه و در انتظارند كه ايشان را ملاقات نموده و سركشى نمايم و باز بملازمت مشرف شوم .\r\nگربه در جواب گفت :\r\nاى موش ! طريقه‌ى برادرى چنين نميباشد كه من وارد تو شده باشم تو مرا تكليف ننمائى و بخانه‌ى خود نبرى و بر وى و ديگر از خانه بيرون نيائى و در اندرون با من گفتگو نمائى ، اكنون بيا تا من تو را بخانه‌ى خود برم ضيافت نمايم !\r\nموش مضطرب شد ، چرا كه ميدانست اگر اقرار كند جان بيرون نخواهد برد ياراى گفتنش نماند ، تا آخر گفت :\r\nاى شهريار ! سبب تكليف نكردن بنده اين بود كه تركيب مبارك شما قويست و درگاه خانه‌ى من بسيار تنگست ، پس شما را آمدن در خانه‌ى ما مشكل است و آزار بوجود شما ميرسد بنابراين دو كلمه عرض گستاخى شده .\r\nموش ديگر باره با خود گفت كه هر گاه در اينوقت تزويرى و حيله‌يى ساختى از چنگ اين ظالم خلاص شدى و گرنه خلاصى ديگر ممكن نخواهد بود . پس آنگاه موش سر بر آورد و با گربه گفت :\r\nاى مخدوم ! مرا كى گمان بود كه با خدام و فقيران و زير دستان اينقدر لطف و شفقت خواهد بود ، الحال كه دانستم لطف شهريار نسبت بزيردستان تا چه حدست در اينوقت كه امر عالم باشد ؛ بروم فرشى و نقلى و دو خوانچه‌ى حاضرى به جهت سركار شهريار بياورم كه رفع خجالت و روسياهى شود .\r\nشعر\r\n جان شيرين كه نثار قدم يار نباشد * بفكنم دور كه آن بر تن من بار نباشد \r\nگربه چون خبر از ناپاكى و حرامزادگى موش داشت و ميدانست كه موش در\r\n\r\n","description":"","footnote":"","page_name":" 105 ","page_number":145},
  {"content":"\r\n\r\nخلاصى خود سعى مينمايد و اراده‌ى گربه آن بود كه موش را بدست بياورد ، پس گفت :\r\nاى موش ! من دوستى و مهربانى تو را دانستم ، لزوم به زحمت و حاجت نقل و فروش نيست ، اگر تو راست ميگوئى اين دم صحبت غنيمت است ، بيا تا با هم صحبت بداريم و از غم زمانه آسوده باشيم\r\nموش گفت :\r\nاى شهريار ! قبل از اين عرض كردم كه فرزندان من منتظرند ، من به خانه روم و ايشان را ملاقات نموده باز به خدمت مشرف گردم و شرط كنم كه فرداى قيامت تو را شفاعت كنم ،\r\nگربه گفت :\r\nاى حرامزاده ! تو را اين مرتبه از كجا حاصل شده است كه مرا شفاعت كنى موش گفت :\r\nاى گربه ! در گلستان شيخ سعدى نوشته است :\r\nشعر\r\n شنيدم كه در روز اميد و بيم * بدان را بنيكان ببخشد كريم \r\nگربه گفت :\r\nاى حرامزاده نابكار ! بدى من و خوبى تو از كجا معلوم است ؟\r\nموش گفت :\r\nاى شهريار ! نيكى من آنست كه مظلوم و بدى شما آنست كه ظالمى ! .\r\nگربه گفت : اى بى خبر نادان ! از احوال و هول قيامت خبر ندارى ، اگر خواهى از براى تو بيان كنم ! .\r\n\r\n","description":"","footnote":"","page_name":" 106 ","page_number":146},
  {"content":"\r\n\r\nموش گفت :\r\nبيان فرمائيد :\r\nگربه گفت :\r\nدر كتب معتبره خوانده‌ام كه فرداى قيامت چون اسرافيل صور بدمد و اعيان اموات از جن و انس زنده شوند و در آسمانها گشوده شود و ستاره‌ها به حكم مفاد   إِذَا السَّماءُ انْفَطَرَتْ    وَ إِذَا النُّجُومُ انْكَدَرَتْ  زير و زبر شوند و زمين و آنچه در آنست هموار گردند و از ملائكه و جن و انس صفها بسته شود و بامر الهى محرابى از نور مهيا گردد ، ملائكه‌ى هفت آسمان و زمين در آن محراب به نماز مشغول شوند و خلقان سرها برهنه در آن آفتاب قيامت ايستاده باشند و هر كس را به قدر استطاعت آفتاب بر او اثر مىكند و بعضى عرق تا كعب و بعضى تا قبه پا و بعضى تا ساق و همچنين تا كمر و گردن ، و هر كس محبت خدا در دل داشته باشد آفتاب بر او اثر نكند و لكن وحشت و ترس و حيرانى تمام مردم را مظطرب حال نمايد اول حضرت آدم صفى اللّه دم دركشد و مرغ روح نوح نوحه آغاز كند و عيسى بن مريم به يا مالك الملك و الملكوت ذاكر شود و زكريا به يا سامع المناجات مناجات كند و يعقوب از عقوبت خلق درمانده باشد و يوسف ريسمان تأسف از بن هر مژگان گشاده كند و سليمان بساط و تخت بر باد دهد و اين ندا از سراچه‌ى غيب در رسد :\r\nشعر\r\n نباشد تا خدا راضى ز امت * كسى را نيست اميد شفاعت \r\nپس چون هنگام حساب در رسد كافران و منافقان را بيحساب بجهنم وارد كنند و مؤمنان را بدون حساب و عقاب ببهشت در آورند و عاصيان امت را بشفاعت حضرت محد صلى اللّه عليه و إله و على عليه السّلام و فرزندان ايشان برضوان برند .\r\n\r\n","description":"","footnote":"","page_name":" 107 ","page_number":147},
  {"content":"\r\n\r\nبارى اى موش ! تو چگونه در آن روز مرا شفاعت ميكنى ؟\r\nموش گفت :\r\nاى شهريار ! از كرم خدا اميدوار هستم كه مرا ببخشيد و جزاى عمل تو بدهد\r\nگربه گفت :\r\nاى نابكار ! تو در خانه‌ى بيوه زنى كه صد درم گندم به جهت قوت خود از چرخ ريسى بهم رسانيده ، چون فرصت يا بى تا دانه‌ى اخير را نبرى آرام نگيرى .\r\nموش گفت :\r\nدر كتاب نگارستان خوانده‌ام :\r\n\r\nحكايت\r\nراهدارى ظالم و بد كيش و بىديانت ، و عمل او راهدارى بود و هميشه مسافرين و مترددين از تاجر و غيره از دست ظلم او دلگير بودند ، تا روزى كه وفات يافت مردم ميگفتند ايا حال اين راهدار چگونه باشد ، قضا را شبى يكى از صلحا آنشخص را در خواب ديد كه بكمال خوشوقتى آراسته ، آنشخص از آن راهدار پرسيد :\r\nاى مرد ! تو نه آن مرد راهدارى كه مردمرا ظلم مينمودى ؟ .\r\nگفت : بلى .\r\nگفت :\r\nميخواستم بدانم كه تو چگونه رفع آن مظلمه را كردى و اين مرتبه از چه جهت يافتى ؟ .\r\nآنمرد گفت :\r\nكرم خدا بر عصيان من زيادتى كرد و مرا بخشيد .\r\nآنمرد گفت :\r\n\r\n","description":"","footnote":"","page_name":" 108 ","page_number":148},
  {"content":"\r\n\r\nتو را به خدا قسم مىدهم كه وسيله بخشش بيان كن !\r\nآنمرد راهدار گفت :\r\nدر حين حبات روزى از راهدارخانه ميرفتم كه بگماشتگان سركشى نمايم در ميان راه طفلى را ديدم كه گريه مىكند و ظرف او شكسته و دوشاب او ريخته از آن طفل احوال پرسيدم ، گفت : پدرم اين ظرف را پر از دوشاب كرد و به من داد كه جهت يكى از خويشان ببرم ، در عرض راه پاى من بلغزيد و ظرف از دستم بيفتاد و بشكست و دوشاب تمام بريخت ، حال رفتن و نزد پدر خبر بردن مشكل است .\r\nچون اين سخن از آن طفل شنيدم او را برداشته به خانه خود بردم و به همان شكل ظرف پيدا نمودم و پر از دوشاب كردم و به او دادم تا ببرد . و در وقت حساب و عقاب مرا به ثواب آن عمل بخشيدند .\r\nديگر من كم از آن طفل نيستم ، خداوند عالميان تو را ببيچارگى من خواهد بخشيد .\r\nديگر اى گربه ! اگر تو راست ميگوئى و از قيامت خبر دارى چرا دست از ظلم بر نميدارى ؟ و آنچه در باب قيامت به من گفتى من معتقدم و خواهم اعتقاد بدان داشت ، ليكن تو دست از آزار مردم بردار !\r\nگربه گفت :\r\nاى موش گوش بدار ! و ظن بد درباره‌ى من مبر كه من ظالم نيستم بلكه تو خود ظالمى ، در اين ساعت تو را و ظالمى تو را بر تو معلوم مينمايم .\r\n\r\nحكايت\r\nگربه گفت : بدان اى موش ! در چندى قبل از اين ، گذرم افتاد در مدرسه‌يى بحجره‌ى طالب العلمى ، قضا را در آن حجره كثرت موش بمرتبه‌يى بود كه\r\n\r\n","description":"","footnote":"","page_name":" 109 ","page_number":149},
  {"content":"\r\n\r\nحد و حصر نداشت و تو ميدانى كه در حجره طالب علم به غير از كاغذ و پشتى و كتاب و نمد زير پائى چيز ديگر نيست ، و موشان از عداوت قلبى و ظالمى كه جبلى ذات ايشانست ، هجوم بكتابهاى طالب علم ميآوردند و كاغذهاى طالب علم را پاره پاره و نابود ميكردند و ليقه از دوات او بيرون ميآوردند و دستار سر طالب علم را ضايع مينمودند و نمد حجره را سوراخ ميكردند .\r\nآن طالب علم از دست موشان عاجز بود تا آنكه من داخل آن حجره شدم و موشى را گرفتم ، طالب علم را خوش آمد ، در حال ته سفره‌يى كه داشت به من داد و هر روز مرا بسيار عزت ميكرد تا مدتى چند بگذشت ، روز بروز در كشتن موشان سعى ميكردم و ايشان را بجزاى خود ميرسانيدم تا چنان شد كه قليلى موش كه مانده بود از من گريزان شدند و طالب علم چون اين مردى را از من مشخص كرد مرا پيش طلبيد و دست بر سر و رو و دهن من ميكشيد و ميگفت : اى سنور خير مقدم ! مرحبا مرحبا ، اجلس عندى ! و هر روز مرا غايط در خاك كردن و پنهان نمودن تعليم ميكرد و همچنين تعليم بعضى كلمات در اصول و فروع ميداد ، نمىبينى كه ما گربه‌ها معو معو ميكنيم به مد و تشديد ميگوئيم ، و ديگر بسيار مسأله‌هاى شرعى ياد گرفتم ، اكنون در درس و بحث مهارت تام دارم و بكمال صلاح آراسته ، و يقين كردم كه آزار امثال شما ، مردم را عبادتست .\r\nموش گفت :\r\nاز كجا ميگوئى ؟\r\nگفت :\r\nاز روى دليل و حديث .\r\nموش گفت :\r\nبيان فرما\r\n\r\n","description":"","footnote":"","page_name":" 110 ","page_number":150},
  {"content":"\r\n\r\nگربه گفت :\r\nاى موش ! شنيده‌ام كه در حديث است هر كس از قرار قول و حديث رسول صلى اللّه عليه و آله عمل كند عبادتست .\r\nموش گفت : بلى\r\nگربه گفت :\r\nهم در حديث است كه موذى را بايد كشت و نيز ظاهرست كه هيچ مخلوقى عزيزتر و مكرم‌تر از آدم نيست ، پس هرگاه قتل آدم موذى واجبست ، تو كيستى ؟\r\nحيات و ممات تو چه چيز است ؟\r\nموش گفت :\r\nاى گربه ! اگر تو طالب علمى من نيز مدتى در مدرسه بوده‌ام و از مسأله‌هاى شرعى عارى نيستم و چند سال قبل از اين در بقعه‌ى شيخ سعدى عليه الرحمة مجاور بودم و صوفى شدم و در تصوف مهارت تمام دارم .\r\nگربه گفت :\r\nبسيار خوب گفتى كه ما را از حال خود خبر دادى .\r\nموش گفت : بلى\r\nگربه گفت :\r\nپس كسى كه نيك ديده و فهميده باشد چرا ترك حرام خوردن نكند و مدام سعى در خوردن مال مردم كند .\r\nموش گفت :\r\nمگر نشنيده‌يى كه خداوند عالميان كوه كوه گناه را ميبخشد ؟ و همچنين در پيش ديوار مسجدى روزى نشسته بودم كه واعظى موعظه ميكرد و ميگفت خداوند عالميان توبه‌ى بندگان خود را مغفرت گردانيده .\r\nگربه گفت :\r\n\r\n","description":"","footnote":"","page_name":" 111 ","page_number":151},
  {"content":"\r\n\r\nاى موش ! مگر تو نشنيده‌يى كه ما هم آفريده‌ى خدائيم اين موعظه را بيان نما تا بشنويم و به بينيم صحت دارد يا ندارد !\r\nموش گفت :\r\nعرض ميكنم ، زمانى مستمع باش تا آنچه شنيده‌ام بيان كنم .\r\n\r\nحكايت\r\nاينچنين شنيده‌ام كه در زمان حضرت رسول اللّه شخصى به خدمت آن حضرت آمد و گفت يا رسول اللّه گناهى كرده‌ام اگر توبه كنم خداى تعالى مرا ميآمرزد ؟\r\nحضرت فرمود : بلى ، چرا كه خداوند عالميان ستار العيوب است و غفار الذنوب .\r\nآن مرد گفت : يا رسول اللّه مشكل است اين گناه كه از من صادر شده خداى تعالى ببخشد .\r\nحضرت فرمود : خون كرده‌يى ؟ .\r\nگفت : نه !\r\nفرمود ، پس گناه خود را به من بگو ! .\r\nآنمرد گفت : يا رسول اللّه من مردى ميباشم نباش يعنى كفن دزدى ميكنم ، از آن جمله روزى دخترى از بزرگان عرب فوت شده بود دانستم كه او را كفن خوش قماش خواهند كرد ، شب رفتم كه كفن او را باز كنم شيطان مرا فريب داد ! يا رسول اللّه ! هم كفن او را بيرون آوردم و هم با او جمع شدم و مهر بكارت او را بردم و در همان ساعت صدائى بگوشم خورد كه اى فاسق فاجر من پاك بودم مرا پليد ساختى ! خداى تعالى جزايت بدهد !\r\nحضرت چون اين سخن را از آنمرد شنيد گفت : دور شو اى ملعون !\r\nآنمرد از شهر بيرون شد و روى بصحرا نهاد و چهل روز و چهل شب ميگريست و ميزاريد و ميگفت : خداوند ! همه كس بدرگاه تو پناه مىآورد و رسول تو مرا از درگاهت راند و بعد از چهل شبانه روز جبرئيل عليه السلام به آن حضرت نازل شد و گفت : خداوند تو را سلام مىرساند و ميفرمايد : كه ما تو را وسيله‌ى آمرزش\r\n\r\n","description":"","footnote":"","page_name":" 112 ","page_number":152},
  {"content":"\r\n\r\nمعصيت عاصيان كرده‌ييم ، چرا اين مرد را از درگاه ما نااميد كرده‌يى ؟ او را درياب كه توبه‌ى او قبول شد ! و همچنين هر كس به قصد توبه رو بدرگاه ما نهد البته گناه او را مىآمرزيم !\r\nاى گربه ! من توبه كنم تا خداى تعالى مرا بيامرزد .\r\nگربه گفت :\r\nاى موش ! حرفى شنيده‌يى اما درست و تمام نشنيده‌يى !\r\nموش گفت ،\r\nاى شهريار بيان فرماى تا بشنوم و فرا گيرم .\r\nگربه گفت :\r\n\r\nحكايت\r\nچون آيه توبه نازل شد ، خداوند عالميان آنمرد نباش را مغفرت داد .\r\nاما هنگاميكه آن آيه در شأن حضرت رسول اللّه نازل شد در آنوقت ابليس پرتلبيس حاضر شد ، بسيار بگريست و مظطرب بود ، خود را در سر كوه بلندى رسانيد و هر دو دست خود را برداشته فرياد ميكرد ، فرزندان او همگى حاضر شدند و ديدند كه پدر ايشان بسيار مظطرب است پرسيدند :\r\nاى شيخ ! تو را چه مىشود كه چنين مبتلا شده‌يى ؟ گفت :\r\nاى فرزندان ! مرا قصه‌ى مهمى رخ نموده است كه حد و وصف ندارد من بسبب سجده نكردن بآدم رانده‌ى درگاه شدم و مردود شدم و آن وقت كه مرا از درگاه راندند كمر عداوت فرزندان آدم را بر ميان بسته و خوشدل شدم و با خود گفتم كه شب و روز سعى در فريب دادن فرزندان آدم ميكنم و نميگذارم كه يكى از فرزندان آدم متابعت امر الهى نمايند و ببهشت روند بلكه همه را گمراه كرده بدوزخ اندازم ، حالا خداوند عالميان آيه‌ى توبه برسول خود محمد\r\n\r\n","description":"","footnote":"","page_name":" 113 ","page_number":153},
  {"content":"\r\n\r\nفرستاده و هر كس گناهى كرده باشد چون توبه كند خداى تعالى توبه‌ى او را قبول مىكند و ميآمرزد ، در اين صورت كار من تباه شده و نميدانم در اين كار چه تدبير كنم\r\nهر يك از فرزندان آن لعين وجه‌ها و عذرها گفتند ، ابليس قبول نميكرد ، ناگاه پسر بزرگ شيطان كه خناس نام داشت برخاست و گفت :\r\nاى پدر بزگوار ! چون فريب و گمراهى آدميان بدست ماست و همچنين كه فريب ميدهيم در امرهاى قبيح كه رضاى خدا در او نيست ، همچنين فريب مىدهيم ايشان در نكردن توبه كه دفع الوقت نمايند . تا وقت مقتضى گردد و بىتوبه از دنيا روند .\r\nابليس چون اين سخن را از پسر بزرگ خود خناس شنيد برخاست و پيشانى او را بوسيد و گفت در ميان همه فرزندان من ، ارشد و رشيدتر توئى ! .\r\nپس اى موش ! اگر فريب شيطان نخورده‌يى چرا حالا در حضور من توبه ميكنى ؟\r\nموش گفت :\r\nاى شهريار ! بسيار آگاهى دادى مرا ، اما خواجه حافظ عليه الرحمه سخنهاى خوب در ديوان خودش گفته ، اگر كسى فهم نموده و به آنها كار كرده باشد خوب است .\r\nگربه گفت :\r\nمن نقل از قران ميكنم و حديث ميگويم و تو از قول خواجه حافظ سخن ميگوئى ؟\r\nموش گفت :\r\nاما تو حقيقت معنى نميگوئى ، در غزلى حافظ در باب توبه فرمودن و توبه نكردن سخنى گفته .\r\nگربه گفت :\r\nاز اين صريح‌تر بيان كن تا فهميده شود .\r\nموش گفت :\r\nاى شهريار ! روزه دارم و در روزه غزل خواندن هر چند باطل مىكند و ميترسم كه مبادا خاطر شهريار را ملالى بهم رساند ، معهذا ميگويم :\r\n\r\n","description":"","footnote":"","page_name":" 114 ","page_number":154},
  {"content":"\r\n\r\nشعر\r\n واعظان كين جلوه در محراب و منبر ميكنند * چون بخلوت ميروند آن كار ديگر ميكنند \r\n مشكلى دارم ز دانشمند مجلس باز پرس * توبه فرمايان چرا خود توبه كمتر ميكنند \r\nگربه گفت :\r\nاولا اينكه من گناهى نكرده‌ام و هر گاه هم گناهى كرده باشم از كجا بر تو ظاهر شده كه مرا بتوبه دلالت و ارشاد ميكنى ؟ ! .\r\nموش گفت :\r\nاى شهريار ! از رأى و دانش شما بعيد است كه چون من حقيرى شما را بايد نصيحت كنم ، اما چون لازم مبايد علاجى نيست بايد بگويم كه تصوف و پرهيزگارى از خصائص اديان و مذاهب است و من آن را در تو نمىبينم ! .\r\nگربه گفت :\r\nاى نابكار ! هر چيز در محل خود به كار ميآيد ، در غير محل خود كمال حماقت و نادانى حاصل ميگردد ، سخاوت و مروت با فقيران ستم ديده و ديانت به صاحب دين و انصاف در امور و رستگارى و حسن معاملات و خود شكنى آنها كه تو از من طلب ميكنى بدان مينمايد كه كسى از براى دفع گرما پوشش خواهد و آتش افروختن ، و در محل سرما پوشش انداختن و آتش نسوختن .\r\nشعر\r\n كس از براى زمستان نخواست سايه‌ى بيد * كسى ز شدت گرما بر آفتاب نرفت \r\nموش گفت :\r\n\r\n","description":"","footnote":"","page_name":" 115 ","page_number":155},
  {"content":"\r\n\r\nاى شهريار ! قضا را در آنوقت بجا آوردن از فرط بنده نوازى و كمال كار سازى مىباشد ، نشنيده‌يى كه گفته‌اند ؟ :\r\n چه نقصان كز پريشانى ز باغى * ببوى گل به بالا بر دماغى \r\nاى شهريار ! اگر در اينوقت اين فقير دور از خانمان را مرخص بسازى ، سخاوت از اين بهتر چه باشد ؟ و اگر اينهمه مرا آزار نرسانى و بر بيچارگى من رحم كنى و از من در گذرى ، مروت از اين بهتر چه باشد ؟ و اى شهريار ! اگر فكرى كنى كه اين موش بيچاره از سفره‌ى من نانى نخورده و از كوزه‌ى من آبى ننوشيده و بدين جهت ضرر از من دفع كنى و بدين معنى دست از من بردارى ، ديگر از اين انصاف بيشتر نمياشد ، و شما دانسته‌يى كه دنيا دار مكافاتست و هر كسى كه ستم و بيمروتى در حق بيچاره‌يى كند ، عاقبت خود در چنگال بيمروتى گرفتار مىشود و ديگر هر قدر عجز و التماس كند درگير نشود .\r\nشعر\r\n خدائى كه بالا و پست آفريد * زبر دست و هم زير دست آفريد \r\nديگر ، اى شهريار مناسب حال من و شما ، شيخ سعدى در گلستان گفته است :\r\nشعر\r\n گربه شير است در گرفتن موش * ليك موش است در مصاف پلنگ \r\nامروز مرا مىبينى كه در دست تو گرفتارم و تو نمىبينى و در خاطر نميآورى روزى را كه خود گرفتار باشى و چون من هر چند عجز كنى در نگيرد ، بترس از روزى كه بروباهى برخورى كه با تو شيرى كند و تو در چنگال او چون من عاجز و بيچاره باشى !\r\nگربه اينها را ميشنيد و با خود ميگفت كه اگر تندى كنم از راه دانش دور\r\n\r\n","description":"","footnote":"","page_name":" 116 ","page_number":156},
  {"content":"\r\n\r\nاست ، ترسم كه از دست من بيرون رود ، آنگاه پشيمانى سودى ندارد ، پس چون آنكه او با من در مقام حيله است و ميخواهد بچرب زبانى از دست من بيرون رود ، منهم بدليل و تمثال و نظير ، او را فريب داده بحيطه‌ى تصرف در آورم و اگر رام نگردد و ميسر نشود نه او صوفى و نه من طالب علم ، از روى مسائل حجت بر او تمام كنم و او را بگيرم و اگر ممكن نشود از گفتگوى صوفيانه او را اعلام كرده بدست آورم ، پس گربه اول بر خود فروتنى و نصايح قرار داد .\r\nموش گفت :\r\nاى شهريار ! از گفتگوى من در تفكر ماندى ، چرا جواب نميگوئى ؟ .\r\nگربه گفت :\r\nآنچه تو را در دلست ، مرا در خاطر است ، زيرا كه تو از من بد دل شده‌يى و سخن مرا نقيض ميدانى و من ترك تعلقات دنيا را كرده‌ام ، بدليل و حديث سيد كائنات كه : ترك الدنيا رأس كل عبادة و حب الدنيا رأس كل خطيئة ترك دنيا سر عبادتست و حب دنيا سر خطاهاست ، از اينجهت است كه بگير آمدم و ميخواهم كه لاقيدى و گوشه‌نشينى برگزينم تا وقت درآيد كه در ترك تعلقات دنيا ، لذتها يابم ، و گفته‌اند :\r\nشعر\r\n بيا و ترك تعلق كن و بعيش گراى * كه كاف ترك تعلق ، كليد هر گنجست \r\nاى موش ! دنيا محل فناست ، اهل دنيا نادان و غافل و بى خبر ؟ چنان مردمان جاهل بىزاد و راحله و بىرفيق در بيابان پر خار و عميق از عالم بيخودى ، در\r\n\r\n","description":"","footnote":"","page_name":" 117 ","page_number":157},
  {"content":"\r\n\r\nسنگلاخ بيابان سفر كنند و در عقبشان دزدان خونخوار در كمينگاه و طراران پر مكر و حيله وران ، در پيش روى ايشان چاه عميق ، و آنها از بيخودى غفلت كه دارند به عقب و حوالى و حواشى خود نميگردند تا آنكه دزدان ، ايشان را گرفته برهنه ميكنند .\r\nموش گفت :\r\nاى شهريار ! تو از كجا اين حالها را مشاهده كرده‌يى و اين مرتبه از چه كس يافته‌يى ؟ اگر بيان نمائى كمال مرحمت كرده باشى .\r\nگربه گفت :\r\nميخواهم كه از براى تو نظيرى بياورم صحيح و صريح بكمال بلاغت نظم و نثر بحقيقت آراسته ، اما اگر هوسى دارى بيان كنم كه گفته‌اند :\r\nاز براى نادان دانش به كار بردن و بر كم فهمان عبارت پردازى كردن ، عقد گوهر بر گردن خر بستن است .\r\nموش گفت :\r\nاى شهريار ! دانش سنگ محك است ، شهريار را آنچه بخاطر ميرسد بيان كند ، هر كرا بصيرتى هست ، درك مىكند و ميداند ، و كسى را كه بصيرت ندارد نقصان بكمال عقل اهل دانش نميرسد ، اگر جواهر فروش بساط گستراند و اوباشى جواهر او را نشناسد ، بر جوهر جوهرى كسرى و نقصانى نخواهد بود ، و تو در بيان نمودن شفقت فرما\r\nگربه گفت :\r\nاى موش ، دانسته و آگاه باش كه :\r\n\r\n","description":"","footnote":"","page_name":" 118 ","page_number":158},
  {"content":"\r\n\r\n\r\nحكايت\r\nروزى چون ديوانگان گذرم بويرانه‌يى افتاد ، جغدى ديدم كه در كنگره‌ى قصر خرابه‌يى نشسته و در آبادى بر روى خود بسته ، گفتم : از چه روى ويرانه را گزيده‌يى و ويرانه را بنقد عمر خود خريده‌يى ؟ ، جغد گفت : روزى از روى امتحان بسوئى گذر كردم و بر ساكنان باغ و بستان عبور نمودم ، ديدم كه ساكنان بستان چون عالمان بيعمل در پى صحبت ميباشند و يكى را ديدم كه قد در دعوى برافراشته كه من چنارم ، نار از غيرت چهره برافروخته و گلنارى نشان داده بانك بر وى زد و گفت : تو كه چنارى فى الواقع بگو بارت كو ؟ !\r\nشعر\r\n تو كه در بوستانت نيست بارى * مكن دعوى بى جا كه چنارى \r\nمن نارم ، اما نورم ، قرين طورم ، رنگم رنگ نارست و درونم پر از لعل آبدارست .\r\nتا آنكه بيد در جائى بانگ بر وى زد و گفت :\r\nاى نار ! دعوى مكن سر تا پا در خون دل غوطه خورده‌يى ! مرا امر شد كه در اين بوستان ، فخر كنم بر دوستان .\r\nديگر نارنج از جائى بانگ بر بيد زد ، كه تو كيستى كه فخر بر دوستان ميكنى ؟ .\r\nگفت : بيدم .\r\nناگاه ترنج از جا در آمد و گفت :\r\nشعر\r\n مزن دم در سخن اى مرد بيدم * كه خود در حق خود گفتى كه بيدم \r\n\r\n","description":"","footnote":"","page_name":" 119 ","page_number":159},
  {"content":"\r\n\r\nبيد از ترنج پرسيد كه تو كيستى ؟ گفت مرا ترنج گويند .\r\nبيد در جواب گفت :\r\nشعر\r\n نصيحت گويمت از من نرنجى * چه راحت از تو حاصل كه ترنجى ! \r\nجغد گفت :\r\nمن اين وضع را ديدم ، از سير باغ و بوستان گذشتم و بسير گلستان پرداختم .\r\nگل سرخ را ديدم بر تخت زمرد تكيه زده ، از قطرات ژاله در گرانمايه بر گوش افكنده ، جواهرى گوناگون بر روى بساط زبرجد سبز ريخته .\r\nو گل زرد را ديدم بمثابه‌ى طلاى دست افشار بر آفتاب حيات آميخته ، بر چهره‌ى گلستان رنگارنگ انداخته و سنبل را ديدم بسان گلعذاران زلف را از بن هر موى با چندين دل عشاق آويخته .\r\nو سوسن و نرگس را ديدم كه زبان بتعريف باغ گشوده .\r\nو قصرى در آن باغ بود كه كيوان را از رشگ او در دل داغ بود .\r\nمن پرواز كردم و بر بام آن قصر نشستم تا زمانى تماشا كنم ، باز گشتم و از كنگره‌ى قصر نگاه كردم و بمفاد ليس فى الدار غيره ديار اثرى از آثار آنها نديدم ، همين است كه مىبينى ، ديگر چه گويم از بيوفائى روزگار بىاعتبار و گلهاى ناپايدار !\r\nشعر\r\n چو بلبل دل منه بر شاخ گلذار * كه گريى عاقبت بر خويشتن زار \r\n هر آن قصرى كه سقفش بر ثرياست * چو نيكو بنگرى ويرانه‌ى ماست \r\nچون بوستان را چنان ديدم ، از آن روز در خرابه جا گرفتم و دست از آبادى برداشتم .\r\n\r\n","description":"","footnote":"","page_name":" 120 ","page_number":160},
  {"content":"\r\n\r\nگربه گفت :\r\nچون من اين سخن شنيدم ، باريكه‌ى فنائى رسيدم و دست از مال و نعمت دنيا كشيده و از روى نياز مهر بربريدم و در زاويه قناعت پاى در دامن شكيبائى كشيدم و از صحبت خلائق دورى گزيدم و در شاهراه يتوكل المتوكلون نشستم و به تنهائى بسر بردم و دست در آغوش صبر نموده و شكيبائى پيشه گرفتم ، كه در اين باب گفته‌اند :\r\nشعر\r\n اى برادر خو به تنهائى چنان كن متصل * كز خلائق با كسان صحبت نباشد غير دل \r\nاى موش تو نيز دست از مال مردم كوتاه كن ، صبر و قناعت را تحمل نما و بردبارى را پيشه كن تا اثر پرتو شعشعه‌ى آيه :  فَاصْبِرْ صَبْراً جَمِيلًا  ، و نسيم فضل حديث : الصبر مفتاح الفرج ، بر روزنه‌ى دل و دماغ تو لامع و ساطع گردد .\r\nموش گفت :\r\nاى شهريار ! عجب دارم از علم و فراست و كياست شما ، گاهى چيزى چند بيان ميكنى كه در آن ريا و مكر و دروغ ظاهر مىشود .\r\nگربه گفت :\r\nبگو آنچه حمل بر دروغ ميكنى كدامست ؟\r\nموش گفت :\r\nللّه الحمد و المنه كه شهريار طالب علم است ، مگر بمفاد آيه قرآن مجيد  لِمَ تَقُولُونَ ما لا تَفْعَلُونَ  چرا آنچه ميگوئى بجا نميآورى ؟\r\nگربه گفت :\r\nآنچه بايد بجا آورده شود كدامست ؟\r\n\r\n","description":"","footnote":"","page_name":" 121 ","page_number":161},
  {"content":"\r\n\r\nموش گفت :\r\nكجا اينچنين لايق دانشمندان و بزرگان باشد كه چون من حقير را بر كنجى پيچيده‌يى و هر ساعت بتير خطاب دلدوز و بصولت محنت اندوز به من دست اندازى و شتم سازى ميكنى ؟ آيا اين حال لايق ذره پرورى و دادگسترى باشد كه اين همه در حق من روا دارى ! آخر يك التماس من قبول كن !\r\nگربه گفت :\r\nالتماس تو كدامست ؟ .\r\nموش گفت .\r\nتوقع از تو دارم كه مرا مرخص نمائى تا در اين اطراف سعى نموده نقلى به جهت سر كار بهم رسانم و بياورم و عهد كنم كه به خانه خود نروم مبادا شهريار را دغدغه‌يى بخاطر رسد .\r\nگربه گفت :\r\nدر اين اطراف نقل از كجا بهم ميرسد كه تو براى من بياورى ؟ .\r\nموش گفت :\r\nدر اين حوالى دكان بقالى هست و جوال گردكان ، دارد هر گاه خواهش دارى همه را در خدمت تو حاضر كنم .\r\nگربه گفت .\r\nاى موش ! گردكان بچه كار من ميآيد ؟ .\r\nموش گفت :\r\nاى شهريار ! حلواى رنگينك و حلواى آرد كه شنيده‌يى از همين مغز گردكان است و وصف بسيار در باب گردكان دارم .\r\n\r\n","description":"","footnote":"","page_name":" 122 ","page_number":162},
  {"content":"\r\n\r\nگربه گفت :\r\nبيان كن تا بشنويم !\r\nموش گفت :\r\nآب گردكان را اگر كسى بر چشم چكاند هرگز نابينا نشود ، پوست گردكان خشكرا يكجفت چكمه است لايق پاهاى مبارك شهريار كه در روز برف و باران اگر از منزل خود اراده‌ى مطبخ و گوشه و كنار خانه كنى در پاى مباركت كشى كه اقدام شما از رطوبت محفوظ مانده گل‌آلوده نشود ، اين نكته پردازى در شاهنامه خوانده‌ام كه رستم داستان كلبه‌ى ديو سفيد مازندران را پيمانه‌ى شراب خود ساخته بود ، بنده نيز از روى شوخى پوست گردكان را بنقره‌ى خام گرفته پيمانه شراب ساخته‌ام ، عجب تحفه‌ييست اما چه فايده كه شهريار صائم است و گرنه برسم ارمغان به خدمت مياوردم و در عالم شوخى اگر شهريار را ميل ببازى افتد چند عدد گردكان را از نشيب بفراز و از فراز بنشيب اندازم و غلطيدن آنها شوق و و رغبت تمام دارد .\r\nشعر\r\n صبحدم بقال بگشايد برويم گر ، دكان * من ز بهر گردكان گردم بگرد كردكان \r\n ما دو شخص از بهر تحفه روز و شب اندر طواف * من بگرد گردكان و جوهرى بر گردكان \r\nگربه گفت :\r\nاى موش بيهوش ! سرما خورده را برودت هوا و سرما به كار نميآيد ، و تشنه‌ى آب را در تلاطم دريا و غدير سيراب نميسازند صنعت و بازى گردكان بچه كار من ميآيد ؟ .\r\n\r\n","description":"","footnote":"","page_name":" 123 ","page_number":163},
  {"content":"\r\n\r\nموش دانست كه گربه گرسنه است ، گفت :\r\nاى شهريار ! ديروز ران راست گنجشكى را يخنى كرده‌ام چند قرص كلوچه قندى با آن ذخيره كرده‌ام ، هر گاه شهريار مرا مرخص ميفرمايد بروم و آن را بياورم ! .\r\nگربه را ناخن خيال در يخنى پخته فرور رفت و زمام اختيار از دست بداد ، در اين مقام لسان حال موش به اين بيت گويا بود :\r\n عنان من كه رها ميكنى نميدانى * كه با هزار كمند دگر بدست نيايم \r\nموش خود را از دست گربه رها كرد و خويش را در سوراخ خانه انداخت ، تنى چون برگ بيد لرزان و دلى چون صيد خورده بسنان ، با خود گفت كه ديگر روزها از خانه بيرون نروم تا شب در آيد ، و شب آرام نگيرم تا صبحدم در آيد ، ساعتى آرام گرفت و بعد از آن بتنعم و چيز خوردن مشغول شد و بعد از زمانى اين بيت بر خواند :\r\n اى دل ز دست دشمن چون يافتى رهائى * فارغ نشين كه روزى عمر دوباره يا بى \r\nگربه آنشب و روز منتظر و مضطرب و حيران ، گاه ميگفت كه اگر موش نيايد چه خواهى كرد و چه تدبير خواهى ساخت و اين شعر ميخواند :\r\n با اين همه عقل و دانش و بينش و هوش * ناياب بشد دست و زبان ديده و گوش \r\n بستى لب و چشم خويش ، گشتى خاموش * حيران و پريشان دلى از حيله‌ى موش \r\nو گاه با خود ميگفت البته خواهد آمد و چون در جمع كردن سفره و صحن\r\n\r\n","description":"","footnote":"","page_name":" 124 ","page_number":164},
  {"content":"\r\n\r\nمىباشد اندك طولى بهمرسد مانعى ندارد ، يا آنكه موش را امرى رخ داده كه در آمدن تأخيرى واقع شده است .\r\nشعر\r\n آنچه من امروز كردم از ره رحمت بموش * در همه عالم برادر با برادر كى كند ؟ \r\nو گاهى هم ميگفت : البته موش ديگر بدستم نيايد\r\nشعر\r\n كسى كه يافت ز چنگال من بحيله رهائى * اگر بدست بيايد بدان كه عقل ندارد ! \r\nالحال مرا بايد انتظار كشيدن تا ببينم چه مىشود !\r\nو الحاصل يا خوشحالى و شاد كاميست يا آنكه باعث تاسف و پشيمانى و ندامت و و حسرت و غصه و سرزنش است و يا تمسخر بار ميآورد .\r\nگربه دل در اين گفتگو بسته با جگر خسته ، حيران و بهر حركتى پاى مورچه را قياس پاى موش ميكرد ، تا به حدى كه ديده‌ى انتظارى او از آمدن موش سفيد گشته چون سگ چهار چشم گرديده كه ناگاه در سوراخ ديوار چشمش بگربه افتاد ، ديد كه گربه در انتظار است و دم از گفتگو بسته .\r\nموش در آنحال گفت :\r\nالسلام و عليك اى شهريار !\r\nگربه گفت .\r\nعليك السلام اى موش چرا دير آمدى ؟ بسيار انتظار كشيدم ، بسبب ملاقات و مؤانست كه ميان ما و تو واقع شده آنچنان مهر شما در سينه‌ى من جا گير شده از\r\n\r\n","description":"","footnote":"","page_name":" 125 ","page_number":165},
  {"content":"\r\n\r\nساعتى كه از يكديگر جدا شده‌ييم آرام نگرفته‌ام ، و اين شعر را برخواند .\r\n دوستان چون برگهاى غنچه از يك خلوتند * تا جدا گردند از ديگر پريشان ميشوند \r\nبارى اى موش ! بكجا رفتى ؟\r\nموش گفت :\r\nرفتم كه به جهت شهريار ، كلوچه قندى و يخنى بياورم .\r\nگربه گفت :\r\nآوردى ؟ . .\r\nموش گفت :\r\nاى شهريار معذورم بدار كه در خانه اطفال خورده بودند و چيزى بهم نميرسيد ، چون بنده مدتى مديد در خدمت شما بودم اطفال گمان كرده بودند كه من جائى بمهمانى رفته‌ام و آنها خورده بودند ، چند نفر را بازداشتم كه بره‌يى بكشند ، اول دل و جگرش را قليه سازند تا شهريار ناشتائى كند ، آنگاه تتمه‌ى او را صرف چاشت و شام بكنند و قدغن شده كه يك ران راستش را قورمه نمايند و ران ديگر را يخنى سازند و تتمه‌ى او را چلوكباب بسازند ، و تا مدتى مديد در مقام تعريف و هر لمحه‌يى تمسخر و ريشخندى مينمود .\r\nگربه گاهى از جهت خام طمعى با خود ميگفت اگر چه مدتى صبر واقع مىشود ، اما عجب سفره رنگينى خواهد كشيد و جاى دوستان و عزيزان خالى خواهد بود .\r\nو گاهى ميگفت كه مكر و حرامزادگى موش زياده از آنست ، زيرا كه تزوير و حيله جبلى ذات شريف اوست ، ميترسم كة انتظار بكشم و عاقبت چيزى در جائى نباشد .\r\n\r\n","description":"","footnote":"","page_name":" 126 ","page_number":166},
  {"content":"\r\n\r\nگربه گفت :\r\nاى موش ! جزاى من اين بود كه چنين مروتى در حق تو كردم و تو حالا به من در مقام مكر و تزوير سخن ميگوئى و همچنين مينمايد كه قول و بول تو يك حال دارد ، هر وقت كه خواهد بيايد ، هر وقت كه نخواهد نيايد ! :\r\nموش گفت :\r\nاى گربه ! اگر تو را عقل ميبود ، آنوقت از دستم نميدادى ! .\r\n* * * اى عزيزان ! اين گفتگوى موش و گربه را گمان نبريد كه بيهوده است ! موش نفس اماره‌ى شماست كه بمكر و حيله‌ها ميخواهد از دست عقل خلاصى يابد و پيروى شيطان كرده فساد كند ، بعد از آن به اين تمسخر و ريشخند نمايد ، و هر زمان بنانى و هر لحظه بنعمتى اختيار از دست عقل بربايد .\r\nاى دوستان ! به اين طريق ، صولت و شوكت گربه موش را به تصرف خود در آورد ولى عاقبت ؟ ؟ ؟ نن و يخنى كه از موش شنيد آنچنان ملايم شد و طمع پرده‌ى فراموشى بر ديده‌ى بصيرتش گذاشت كه فريب خورده . موش را از دست بداد .\r\nاگر عنان از دست ، بدست نفس اماره ندادى از نيل به مقصود باز نماندى .\r\nو مطلب از اين حكايت اينست كه در هر لفظى چندين وجه از نصيحت ظاهر ميگردد ، اما توقع آنكه ، قياس نكنى كه بهر كس برسى بگوئى شخص خوش طبعى است .\r\nبارى ، از روى خواهش دل و هوش ، نصيحت بر آر از قصه‌ى گربه و موش ، تا حقيقت نفس شهوت كه جواز اينها از شدت رغبت و خواهش او بهم ميرسد بدانى و بيابى . و بحقيقت فنائى دنيا و اوضاع او كه به زبان گربه نقل كرده دريابى .\r\n\r\n","description":"","footnote":"","page_name":" 127 ","page_number":167},
  {"content":"\r\n\r\nديگر از موش و گربه از هر باب نقلها خواهى شنيد و از تصوف موش و گربه مباحثه و مجادله‌ى بسيار خواهى ديد ، اما چه حاصل ! ميترسم بمطالبى كه بكمال درك و شعور آراسته ، نرسيد و نصيب كم طبعان كم خرد شود و رنج اين حقير ضايع گردد .\r\n آورده‌ام از بحر برون در گهر بار * تا بر سر بازار دكانى بگشايم \r\n فدم شده خم بر سر بازار تكبر * تا گوى ز ميدان سعادت بربايم \r\n ترسم كه شود مشتريم كم نشناسد * كز بيم به اين ششدر معنى بگشايم \r\nمطلب آنكه خوانندگان و مستمعان ، بكمال تدبر و تفكر در اين نظر نمايند تا روزنه‌ى خاطر خود را از پرتو اين انوار معانى روشن گردانند\r\n* * * باز آمديم بر سر صحبت موش و گربه .\r\nگربه خون دل مىخورد و ميگفت :\r\nاى موش ! طريق دوستى و مهربانى چنين نباشد كه تو با من كرده‌يى .\r\nموش گفت :\r\nچه كرده‌ام ؟ خواستم ببينم اعتقاد تو در حق من در چه مرتبه است و اگر نه بدوستى قديم قسم كه چند نفر را باز داشته‌ام در هر وقت كه اطعمه پخته شود مرا خبر كنند ، چون دانستم كه شما را تنها نشستن مشكل است آمدم تا صحبت بدارم .\r\nگربه گفت :\r\nاى موش ! چيزى خوانده‌يى ؟ .\r\nموش گفت :\r\nكوره سوادى دارم ، اما در نحو وقوف و مهارتى تمام دارم .\r\n\r\n","description":"","footnote":"","page_name":" 128 ","page_number":168},
  {"content":"\r\n\r\nگربه گوش بقول موش نموده با هم بصحبت مشغول گرديدند .\r\nگربه گفت :\r\nاى موش ! ديوان خواجه حافظ را خوانده‌يى ؟\r\nموش گفت :\r\nبلى ! هر گاه ميخواهم از خانه بيرون آيم فالى از ديوان حافظ ميگيرم و چندى از مقام راك و پنجگاه ميخوانم و بيرون ميآيم .\r\nگربه گفت :\r\nاى موش پس آوازى هم دارى ؟\r\nموش گفت : بلى .\r\nگربه گفت :\r\nدر پرده شناسى آيا مهارتى دارى ؟ .\r\nموش گفت :\r\nبلى ! علم موسيقى را هم خوب ميدانم .\r\nگربه گفت :\r\nپس معلوم است كه در مقامات دستى دارى ؟ .\r\nموش گفت :\r\nبنده در مقامات مهارت تمام دارم .\r\nگربه با خود خيال كرد و گفت ميتوان بطريقى در سفره آوردن و نياوردن موش اطلاع يافت و هر چند سفره نياوردن موش بر من معين است لكن شك دارم در لا و نعم بلكه شكى در لا و يقينى در نعم ، ديگر گفت :\r\n\r\n","description":"","footnote":"","page_name":" 129 ","page_number":169},
  {"content":"\r\n\r\nاى موش ! ديوان خواجه حافظ نزد بنده هست خواهى در باب نمك خورى و و صافى و راستى با يكديگر فالى باز كنيم ؟ .\r\nموش گفت :\r\nبسيار خوبست ! .\r\nگربه كتابرا برداشت و نيت كرد كه آيا موش اين وعده سفره كه با من كرده است راست و يا دروغ است و يا اينكه مكر و حيله كرده است :\r\nكتاب را باز كرد اين غزل آمد :\r\n نقد صوفى نه همين صافى بيغش باشد * اى بسا خرقه كه شايسته‌ى آتش باشد \r\n صوفى ما كه ز ورد سحرى مست شده * شامگاهش نگران باش كه سر خوش باشد \r\n خوش بود گر محك تجربه آيد بميان * تا سيه روى شود هر كه دروغش باشد \r\nچون اين فال را بآهنگ شهناز بر خواند ، يافت كه موش درغ ميگويد ، موش نيز از اين معنى متفكر شده گفت : عجب فالى بموافق دروغ آمده است ! .\r\nگربه گفت :\r\nاى موش ! تو در اين فال چه ميگوئى ؟ .\r\nموش گفت :\r\nاين فال را به نيت مشوش برداشته‌يى ، بايد بنده خود نيت كنم تا چه برآيد .\r\nگربه گفت :\r\nخوبست شما نيت كنيد .\r\n\r\n","description":"","footnote":"","page_name":" 130 ","page_number":170},
  {"content":"\r\n\r\nموش كتاب را برداشت و نيت كرد ، اين غزل آمد :\r\n صوفى نهاد دام و سر حقه باز كرد * بنياد مكر با فلك حقه باز كرد \r\n بازى چرخ بشكندش بيضه در كلاه * زيرا كه عرض شعبده با اهل راز كرد \r\nگربه گفت :\r\nاى موش ! از اين بهتر و خوشتر فالى نميباشد زيرا كه تو صوفى و من طالب علم . مرا اهل راز كردند زيرا كه ما اهل درس و بحثيم ، الحال بر من ظاهر شد كه تو دروغ ميگوئى و در مهربانى موافق نيستى .\r\nموش گفت :\r\nاى شهريار ! مرا شرمندگى ميدهى ، من نام تو را صريح بخوانم و خيانت و بيمهرى را ظاهر گردانم .\r\nگربه گفت : كدامست ؟ .\r\nموش اين شعر را برخواند :\r\n اى كبك خوشخرام كه خوش ميروى بناز * غره مشو كه گربه‌ى عابد زاهد نماز كرد \r\nاى گربه ! چرا ما و تو هر دو سرگردان و در انتظار يكديگر نشسته باشيم و بيهوده در مكر و حيله بر يكديگر گشاده ، حقيقت آنكه دل من با تو صافست اما دل تو را صاف نمىبينم و اگر نه چه معنى دارد كه مكرر حرف آزمايش ميزنى آخر الامر محبت بنده بر تو ظاهر مىشود .\r\nبارى ، اگر اى شهريار ! دماغى دارى ، تا رسيدن سفره داستانى بيان كنم گربه گفت :\r\nخوبست ! بيان فرمائيد\r\nموش گفت :\r\n\r\n","description":"","footnote":"","page_name":" 131 ","page_number":171},
  {"content":"\r\n\r\n\r\nحكايت\r\nآورده‌اند كه در شهر بخارا پادشاهى بود و آن پادشاه را برادرى بود و پادشاه دخترى داشت و برادر پادشاه هم پسرى داشت ، در حال طفوليت ، آن پسر و دختر با هم عهد ميثاقى بسته بودند كه آن پسر به غير از آن دختر زن نگيرد و دختر نيز بشرح ايضاً ، چون مدتى از اين عهد بگذشت برادر پادشاه وفات يافت وزير پادشاه فرصت يافته دختر آن پادشاه را از براى پسر خود بخواستگارى عقد نمود . اما چون پسر برادر پادشاه اين مقدمه را استماع نمود پيغامى به دختر عمو فرستاد كه مگر عهد قديم را فراموش كرده‌يى ؟\r\nدر جواب پيغام داده بود كه اى پسر عم خاطر را جمع دار كه من از توام و تو از من ، اما چون اطاعت پدر امريست واجب ، لا علاج راضى بپسر وزير شدم ، اما در شب عروسى وعده‌ى ما و شما در پشت درخت گل نسترن كه از گل‌هاى باغچه حرم است .\r\nچون اين خبر بپسر رسيد خوشحال گرديد و صبورى پيش گرفت .\r\nچون مدتى از اين بگذشت وزير اسباب عروسى درست كرده عروس را در خانه داماد آورد .\r\nدر همانشب برادر زاده‌ى پادشاه كمندى را برداشته كه شايد خود را داخل باغ نمايد ، قضا را مشعل داران را ديد كه مشعل‌ها روشن ساخته جمع كثيرى از خدم عروس و داماد در تردد بودند پسر فرصت يافته خود را در زير درخت گل موعودى پنهان ساخت .\r\nچون نيمى از شب بگذشت و خدمه‌ها آرام گرفتند و داماد خواست كه با دختر نزديكى نمايد ، دختر عذرى آورده آفتابه برداشت و از قصر بيرون آمد كه\r\n\r\n","description":"","footnote":"","page_name":" 132 ","page_number":172},
  {"content":"\r\n\r\nرفع قضاى حاجت نمايد ، بدين بهانه خود را خلاص و بىنهايت دل دختر در فكر بود كه آيا پسر آمده يا نه ؟ و چنانچه داخل باغ شده باشد خوبست و الا كه مشكل است .\r\nدختر با تفكرات بسيار در خيابان ميرفت تا اينكه بدرخت گل موعود رسيد چون پسر صداى پاى دختر را شنيد برخاست و نگاه كرد ، دختر را ديد ، رفت و خود را در قدم دختر انداخت .\r\nدختر گفت : الحال محل تواضع نيست ، بيا تا بطويله رفته دو سر اسب به زير زين كشيده سوار شويم و بدر رويم .\r\nپسر با دختر آمد ، قضا را مهتران در خواب بودند ، دو سر اسب زين نموده و زر و جواهر بسيار در حقه گذارده سوار شدند و روى در راه نهادند .\r\nآما پسر وزير كه داماد باشد دو سه ساعت انتظار عروس را كشيد ، ديد كه دختر دير كرد ، از حجله بيرون آمد و هر چند تفحص كرد اثرى از آثار دختر نديد ، پريشان گرديد و ترك خانه‌ى پدر و اوضاع زندگى را كرده در همان شب و همان وقت در طويله آمد و سوار اسب گرديد و سر در پى دختر نهاده روانه شد .\r\nموش گفت :\r\nاى گربه ! حال اين قضيه نقل ما و تست ، اگر پسر در حجله دست از دختر بر نميداشت ، اكنون چرا سرگردان ميشد ؟ .\r\nگربه چون اين سخن از موش شنيد بفكر فرو رفت و فرياد بر آورد و گفت :\r\nاى موش ! بر من استهزاء ميكنى و حالا كه مرا در خانه‌ى خود نگاهداشته‌يى دام سرور و تمسخر فرو گذاشته‌يى ؟ ! اميدوارم كه خداوند عالميان مرا يك بار ديگر بر تو مسلط گرداند .\r\n\r\n","description":"","footnote":"","page_name":" 133 ","page_number":173},
  {"content":"\r\n\r\nموش گفت :\r\nاى شهريار ! بزرگانرا حوصله از اين زياده ميبايست باشد ، بيك خوش طبعى و شوخى از جاى در آمدى ! .\r\nخاطر جمع دار كه مخلصت برجاست ، چرا نپرسيدى كه بر سر دختر و پسر چه آمد ؟\r\n\r\nتتمه‌ى حكايت\r\nچون دختر و پسر از شهر بيرون آمدند طى منازل و قطع مراحل نمودند تا بساحل‌گاه رسيدند ، از اتفاق كشتى مهيا ايستاده بود ، كشتى بانرا بمشتى زر و جوهر رضا نمودند و سوار كشتى شدند و راه دريا را پيش گرفته و اين شعر را ميخواندند :\r\n كشتى بخت بگرداب بلا افكنديم * تا مگر باد مرادش ببرد تا ساحل \r\n ناخدا را چه محل گر نبود لطف خداى * باد طوفان شكند ، يا كه نشيند در گل \r\nقضا را چون بميان دريا رسيدند بخاطر دختر رسيد كه در آن حال كه حقه‌ى زر را در آوردند و زرى بناخدا دادند حقه را فراموش كرده در ساحل مانده ، چون اين واقعه را پسر شنيد ، سنگى بر آن كشتى بسته سوار بر سنبك گرديد و برگشت كه حقه‌ى زر را يافته بردارد و برگردد .\r\nبعد از رفتن پسر ، طمع ناخدا به حركت آمده به خود گفت : اين دختر را خداى تعالى نصيب من كرده است ، از نادانى آنشخص بود كه اين در گرانمايه را رها كرد و بطلب زر رفت .\r\nناخدا نزديك دختر شد و خواست نقاب از روى دختر بردارد ، دختر بسيار عاقل و دانشمند بود ، با خود فكر كرد كه در اين وقت اگر تندى كنم مرا در دريا\r\n\r\n","description":"","footnote":"","page_name":" 134 ","page_number":174},
  {"content":"\r\n\r\nخواهد انداخت ، پس بايد بحيله و تزوير او را بخواب خرگوشى برده هم دفع لوقت كنم ، زيرا تندى و تيزى به كار نميآيد .\r\nپس در آن دم بكشتىبان گفت ،\r\nاى مرد ! من از آن توام اما به شرطى كه عقد دائمى كه آئين عروسى است نمائيم چرا كه فعل حرام از راه عقل و مروت دور مىباشد ، كشتىبان به زبان قبول‌دار شد و لنگر از سر زورق تمام برداشت و چادر كشتى را بر سر باد كرد و متوجه وطن خود شد .\r\nاما راوى گويد و روايت كند كه چون پسر بساحل رسيد ، از خاطرش خطور كرد كه اى دل غافل كدام دانه در و گوهر عزيزتر از آن در گرانمايه خواهد بود كه تو از دست دادى و بطلب زر و زيور آمدى ؟ ! پشيمان شده زر را هم نيافته باز گرديد چون بدان موضع رسيد كه كشتى را گذاشته بود از كشتى نشانى نديد ، مضطرب و سرگردان گرديده آن سنبك را روانه نمود و در تفحص دختر روانه شد .\r\nاى گربه ! اگر آن پسر مثل تو احمق نبود در كشتى چنان گرانمايه دخترى را از دست نميداد و از پى زر روان نميشد ، كه آيا زر را ببيند يا نبيند و به اين مصيبت هم گرفتار نميشد ! .\r\nاى گربه ! معامله ما و تو چنين است كه مرا به صد حيله بدست آوردى و عاقبت بفريب و طمع قورمه و يخنى از دست بدادى ، الحال اضطراب و بيقرارى سودى ندارد و فايده‌يى نخواهد داد .\r\nشعر\r\n سر رشته‌ى هر كار كه از دست بدر شد * پس يافتنش نزد خرد عين محال است \r\n\r\n","description":"","footnote":"","page_name":" 135 ","page_number":175},
  {"content":"\r\n\r\n كى رشته‌ى تدبير ، كس از دست گذارد * آنكس كه به دو مرتبه‌ى عقل و كمال است \r\nگربه چون اين سخن را شنيد ، فرياد و فغان برداشت و چنگال بر زمين ميزد و دم از اطراف مىجنباند .\r\nموش ديد كه گربه بسيار مضطرب است گفت :\r\nاى شهريار ! من قبل از اين عرض كردم كه بزرگان از براى چنين امرهاى سهل از جاى بر نميآيند و كم حوصله نميباشند و بفرض وقوع از براى خود نميخرند .\r\nشعر\r\n گذشته عمر شدى بين كه وقت رفتن هوش است * نديده و نشنيده نصيب ديده و گوش است \r\n شده است سست دو زانو و باز ريخته دندان * هنوز در دل تو آرزوى كشتن موش است \r\nاى گربه ! خاطر جمع دارو از راه بدگمانى عنان معطوف‌دار و بشاهراه صدق و صفا طى مرحله‌ى انصاف و مروت كن و بطمع خامى چرا هوش از دست بدادى ؟ !\r\nبنده از براى تو نقل ميكنم ، بگذار تا كه حكايت باتمام رسد تا كه بدانى كه بر سر دختر و كشتيبان چه آمد .\r\nاى گربه ! چه شود كه دمى ساكت شوى تا بنده اين نقل از براى تو تمام كنم و اطعمه هم پخته گردد تا سفره بياورم .\r\nاى گربه !\r\nچون كشتيبان دختر را برداشته ميرفت و بساحل دريا رسيد ، دختر گفت :\r\nاى مرد تو را در وطن خود قوم و خويشى هست يا نه ؟\r\n\r\n","description":"","footnote":"","page_name":" 136 ","page_number":176},
  {"content":"\r\n\r\nكشتيبان گفت : بلى ! .\r\nدختر گفت :\r\nپس كشتى را در اينجا بايد لنگر افكنى و به شهر رفته از قوم و خويش خود چند نفر را برداشته بياورى و مرا به خانه خود برى ! .\r\nآن مرد كشتيبان سخن دختر را قبول كرد و روانه‌ى وطن خود گرديد كه چند نفر از اقوام خود را برداشته آورده تا كه دختر را باعزاز برده باشد .\r\nاما چون كشتيبان روانه شد ، دختر گفت : خداوندا به تو پناه ميبرم ، و لنگر را برداشت و چادر را در سر باد كرده بىآب و آذوقه كشتى را ميراند تا بجزيره‌يى رسيد ، ديد درختان سر بفلك دوار كشيده ، دختر آن كشتى را ببست و در آن جزيره رفت ، جزيره معمورى به نظر در آورد كه اقسام ميوه‌هاى لطيف و آبهاى روان كه شاعر در تعريف آن گفته :\r\n بهشتى بود گويا آن جزيره * كه عقل از ديدن آن گشت خيره \r\n رسيدم بر سرايى همچو جنت * كه حق كرده عطا ، بىمزد و منت \r\nدختر در آن جزيره زمانى ساكن شد كه ناگاه جمعى از مستحفظان كه در آن جزيره بودند چون دختر را در آنجا ديدند او را برداشته نزد بزرگ خود بردند ، چون امير ايشان آن دختر را به آن حسن و جمال بديد كه بعقل و دانش آراسته است از عالم فراست دريافت كه اين لقمه در خور گلوى او نيست و با خود گفت :\r\nاگر بردارم گلو گير خواهد شد و خيانت من نزد پادشاه ظاهر شود ، اين دختر را بايد به نظر پادشاه برسانم ، پس او را برداشت زوجه‌ى خود را بهمراه او نمود و بحرمسراى پادشاه برد و پيش كش او كرد .\r\nچون نظر پادشاه به آن دختر افتاد به صد دل عاشق وى گرديد و به آن دختر گرمى زياده از حد نمود .\r\n\r\n","description":"","footnote":"","page_name":" 137 ","page_number":177},
  {"content":"\r\n\r\nچون شب شد ميخواست كه با دختر مقاربت نمايد ، آن دختر عذرى خواست و گفت :\r\nاى پادشاه عالم ! توقع دارم كه مرا چهل روز مهلت دهى و بعد از آن هر قسم رأى و اراده‌ى پادشاه باشد به عمل آورم و پيش گيرم .\r\nپس پادشاه از بس كه او را دوست ميداشت چهل روز او را مهلت داد .\r\nروز بروز شوق پادشاه به دختر زياده ميگرديد و آن دختر بطريق خاص رفتار ميكرد كه تمام اهل حرم محبت او را در ميان جان بسته و يك نفس بىاو صحبت و عشرت نمينمودند .\r\nشبى از شبها آن دختر با زنان حرمسرا در صحبت بود تا سخن از امواج دريا و تافتن انوار آفتاب بر روى دريا به نحوى بيان نمود كه اهل حرمسرا را همه اراده‌ى سير دريا شد .\r\nپس به يكديگر قرار دادند كه در وقت معين بعرض پادشاه رسانند و رخصت گرفته بسير دريا بروند .\r\nو اما چون كشتيبان به خانه رفت و از اقوام خود چند نفر جمع نموده خود را بساحل دريا رسانيدند كه آن دختر را از ساحل برداشته و به خانه برند و بخاطر شادى عروسى نمايند ، چون بكنار دريا آمدند اثرى از كشتى و دختر نديدند ، كشتيبان ندانست كه غم كشتى را خورد يا غم دختر را ، از اين حالت بسيار محزون شد و دست بر زد و گريبان را چاك داد و از اندوه دختر ساحل دريا را گرفت و از عقب او روانه شد .\r\nاى گربه ! مقدمه‌ى كشتيبان شبيه است بمقدمه‌ى من و تو ، اگر كشتيبان دختر را از دست نميداد ، الحال در ساحل دريا نميدويد و اگر تو هم مرا از دست\r\n\r\n","description":"","footnote":"","page_name":" 138 ","page_number":178},
  {"content":"\r\n\r\nنميدادى اين معطلى را نميكشيدى و حال كه مرا از دست دادى اين از احمقى توست و حالا هر چه از دستت ميآيد كوتاهى نكن . اگر آن كشتيبان دختر را بدست ميآورد تو هم مرا بدست خواهى آورد .\r\nچون گربه اين سخنان را شنيد از روى غضب و قهر فرياد برآورد و گفت :\r\nاى موش ! چنين مينمايد كه مرا سرگردان و اميدوار مينمائى و بعد از مدتى سخنى چند به روى كار در ميآورى كه سبب مأيوسى من مىشود ، چنين كه معلومست پس رفتن از توقف اولىترست .\r\nموش گفت :\r\nاى گربه ! مرا قدرت و منع نمودن نزد شهريار نيست ، نهايت آنكه موافق حديث پيغمبر كه فرموده الناس احرار و الراجى عبد يعنى اگر اميدى به خود قرار ميدهى از اميدى كه دارى منقطع ميسازى و اگر اميدى قرار ندهى فارغ و آزاد ميشوى ، پس اگر خواهى برو تا رشته‌ى اميد بمقراض مصرى قطع نگردد و شما را اندك صبر بايد كرد . اكنون تامل كن و ببين كه بر سر دختر و كشتيبان چه آمد ! .\r\nموش گفت :\r\nچون دختر و اهل حرم قرار با هم كردند كه بعرض پادشاه رسانند و رخصت بگيرند كه دريا را سير كنند ، چون صبح شد قضا را در آن روز پادشاه صاحب دماغ و خوشحال بود و با اهل حرم بصحبت مشغول شد و از هر جائى سخنى در آوردند تا كه سخنى از دريا بميان آمد ، يكى از اهل حرم كه پادشاه او را بسيار دوست داشت گفت :\r\nتوقع از پادشاه دارم كه ما را بسير دريا رخصت دهد يا آنكه خود قدم رنجه\r\n\r\n","description":"","footnote":"","page_name":" 139 ","page_number":179},
  {"content":"\r\n\r\nداشته بكشتى نشسته همچنين كه خورشيد عالم گير با كشتى خود به روى درياى نيلگون فلك دوار روان مىباشد و ستاركان دور او را گرفته‌اند ما نيز دور ترا گرفته و دريا را سير كنيم .\r\nپادشاه از دختر پرسيد ، كه تو را هم خواهش دريا مىشود ؟\r\nدختر گفت :\r\nاى شهريار ، چون اهل حرم ميل سير دريا دارند هر گاه ولينعمت فرمان رخصت شفقت فرمايد ، سبب لطف و مرحمت خواهد بود .\r\nپس پادشاه خواجه سرايى را فرمان داد كه در فلان روز شوراع دريا را قرق كن و چهل كس از اهل حرمرا نام نوشت و با دختر بسير دريا فرستاد .\r\nخواجه سرايان قرق نمودند و آن چهل حرم دختر را در ساحل دريا رسانيد و در كشتى نشسته و لنگر كشتى را برداشته و كشتى براندند و خواجه سرايان نيز بر چله كمان پيوسته و چشم انتظار در راه كذاشته كه كى دختر برميگردد .\r\nدختر با اهل حرم سه روز كشتى ايشان به روى آب ميرفت و خواجه‌ى حرم ديد كه اثرى از بركشتن اهل حرم ظاهر نشد ، آمد و حقيقت را بعرض پادشاه رسانيد و پادشاه از اين سر ماجرا بسيار غمگين گرديد و برآشفته شده غواصان و ملاحان را طلب نمود و بر روى دريا روان ساخت .\r\nهر قدر بيش جستند كمتر يافتند ، برگرديدند و بعرض پادشاه رسانيدند كه اثرى از دختر و اهل حرم نيافتيم .\r\nپادشاه از سر تاج و تخت گذشته دنباله‌ى دريا را كرفت .\r\nاى گربه ، اگر پادشاه طمع خام به آن دختر نميكرد پس حرم خود را همراه\r\n\r\n","description":"","footnote":"","page_name":" 140 ","page_number":180},
  {"content":"\r\n\r\nنميكرد و بخواجه سرايى اعتماد ننموده نمىفرستاد و اينهمه آزار نميكشيد .\r\nحالا اى گربه ! قضيه‌يى كه بر تو واقع شده كم از اين قضيه نيست كه بى جهت مرا از دست گذاشتى و حيران و سرگردان گشتى . نه راه پيش و نه راه عقب دارى و ساعت بساعت غم و الم تو زياد مىشود .\r\nاى گربه ! اگر پادشاه در رخصت دادن اهل حرم اندك تأمل مىكرد ، سرگردانى و آزار و الم نمىكشيد و اگر تو هم دست از من برنميداشتى حالا پشيمان نبودى ! .\r\nگربه از اين حرف آتش غيرت در كانون سينه‌اش شعله‌ور گرديد ، فرياد و فغان بركشيد و گفت :\r\nاى موش ستمكار ! در مقام لطيفه گوئى بر آمده‌يى ؟ ! اميدوارم خداى عالميان مرا يك بار ديگر بر تو مسلط كند .\r\nموش پشيمان شده با خود گفت : دشمن از خواب بيدار كردن مرتبه‌ى عقل نميباشد سخن برگرداند و گفت :\r\nاى گربه ، يك بار ديگر دوستى و برادرى را خالص گردانيم و مابقى عمر عزيز را در نظر داريم كه با يكديگر صرف كنيم .\r\nباز گفت :\r\nاى گربه ، دانستى كه بر سر حرم و دختر چه آمده ؟ .\r\nگربه گفت :\r\nنه گوش شنيدن و نه درك فهميدن بر من مانده است مگر ايموش نميدانى كه انتظار و اميد تزلزل و سوداى مغشوش چه بلائيست ؟ ، .\r\nموش گفت :\r\n\r\n","description":"","footnote":"","page_name":" 141 ","page_number":181},
  {"content":"\r\n\r\nانشاء اللّه چون سفره بميان آيد عقد اخوت را در حين نمك خوردن با يكديگر تازه خواهيم كرد و برادرى با هم بمرتبه‌ى كمال خواهيم نمود ، نشنيده‌يى كه گفته‌اند :\r\n هر كس كه خورد نان و ، نمك را نشناسد * شك نيست كه در اصل خطا داشته باشد \r\nاكنون زمانى مستمع باش كه تا مثل تمام شود سفره رسيده باشد .\r\nو حالا بشنو بر سر دختر و اهل حرم چه آمد :\r\nچون دختر لنگر را برداشت و كشتى روان شد ، بعد از هفت يوم كشتى به جزيره‌يى رسيد و آنجا لنگر كردند و بيرون آمد و در جزيره در سير و گشت بودند . قضا را هيمه كشتى ايشانرا بديد و خبر بپادشاه داد و پادشاه حاكم آن جزيره را بطلب ايشان فرستاد و ايشانرا برداشته به خدمت پادشاه آوردند .\r\nپادشاه را چون نظر به آن دختر افتاد ، بفراست دريافت كه اين دختر بانواع كمال و حسن جمال آراسته است و به دختر گفت :\r\nسرگذشت خود را نقل نمائيد !\r\nدختر سرگذشت خود را نقل كرد ، پادشاه را بسيار خوش آمد و او را بسيار عزت كرد و در عقب ديوان خانه‌ى خود پس برده جاى داد و فرمود كه ندا و تنبيه كنند بدروازه‌بانان شهر و كدخدايان و رؤساى محله ، كه هر گاه غريبى داخل اين شهر گردد او را بديوان خانه‌ى پادشاه حاضر سازند .\r\nچون يكهفته از اين مقدمه گذشت يك روز دروازه‌بان آمد عرض كرد كه شخص غريبى آمده .\r\nاو را بديوان خانه پادشاه حاضر ساختند ، چون آن مرد غريب داخل شد\r\n\r\n","description":"","footnote":"","page_name":" 142 ","page_number":182},
  {"content":"\r\n\r\nدختر از پشت پرده نگاه كرد ديد كه پسر وزير كه شوهرش باشد آمده است .\r\nپادشاه پرسيد :\r\nاز كجا ميآيى ؟ .\r\nآنمرد آنچه بيان واقع بود عرض كرد ، بىزياد و كم .\r\nپادشاه رو به پشت پرده كرده از دختر تحقيق نمود ، دختر گفت :\r\nراست ميگويد .\r\nپادشاه مهماندارى براى او تعيين نموده گفت : او را نگاهدارى نمائيد ! .\r\nچون مدت يك ماه بگذشت دروازه‌بان آمد و عرض كرد كه شخص غريبى ديگر آمد . امر شد كه او را داخل بارگاه كنند ، چون آنشخص را داخل بارگاه كردند دختر پسر عم خود را ديد بسيار خوشحال گرديد ، پس پادشاه از او استفسار نمود .\r\nپسر سرگذشت خود را بسبيل تفصيل نقل نمود .\r\nپادشاه از دختر پرسيد كه راست ميگويد ؟ دختر عرض كرد : بلى !\r\nپادشاه مهماندارى براى او تعيين نمود كه او را عزت نمايد .\r\nچون مدت بيست روز ديگر بگذشت دروازه‌بان آمد و مرد غريبى را باتفاق خود آورد ، دختر نگاه كرد مرد كشتيبان را بشناخت . پادشاه حقيقت حال را از او پرسيد كشتيبان خلاف عرض كرد من مردى تاجرم با جمعى بكشتى نشستيم از قضا كشتى من طوفانى شد و من بر تخته پاره‌يى ماندم و حال به اين موضع رسيده‌ام .\r\nپادشاه از دختر سئوال كرد ، دختر عرض كرد كه خلاف ميگويد ، اين همان كشتيبان است كه دندان طمع بر من كشيده بود .\r\n\r\n","description":"","footnote":"","page_name":" 143 ","page_number":183},
  {"content":"\r\n\r\nپادشاه شخصى را فرمود كه او را در خانه‌ى خود نگاه داشته روزى يك نان به او بدهد ، اينقدر كه از گرسنگى نميرد .\r\nچون چند روز ديگر بگذشت باز غريبى را آوردند ، پادشاه حقيقت حال را از او معلوم نمود ، او گفت :\r\nاى شهريار نامدار ! در طريقه‌ى خود ميدانم كه در هر حديثى دروغ باعث خفت است ، اما گاهى به جهت امورى چند ، دروغ لازم ميآيد ، چرا كه اگر كسى از مسلمانان بفرنگ رود و گويد كه فرنگيم به جهت تقيه يا آنكه مسافرى در بيابان بدزدى برخورد و دزد احوال پرسد كه چيزى دارى و آن مسافر به جهت رفع مظنه گويد كه چيزى ندارم و از ترس قسمها ياد كند با وجود آنكه داشته باشد ، خلاصه اى پادشاه ! بنده بعقيده خودم از راستى چيزى بهتر نميدانم ، اما راستى كه شهادت بر خيانت در امانت است و دليل بر حماقت و بيعقليست لابد او را پنهان داشتن و دروغ گفتن بهتر خواهد بود ، چرا كه اگر راست گويم شنونده بر من غضب كند و خود خجالت برده باشيم بيان او را چگونه توانم كرد ، چنان كه شيخ سعدى عليه الرحمه در گلستانش فرموده است .\r\nدروغ مصلحت‌آميز به از راست فتنه‌انگيز است .\r\n راستى موجب رضاى خداست * كس نديدم كه گم شد از ره راست \r\nپس اى پادشاه راستى از همه چيز بهتر است .\r\nپادشاه رو بسوى آندختر كرد و پرسيد كه اين را ميشناسى ؟ .\r\nدختر گفت :\r\nبلى اين همان پادشاه است كه چهل حرم او را آورده‌ام .\r\nچون پادشاه سر رشته را معلوم نمود گفت :\r\nاى غريب ما قبل از بيان ، همه را ميدانيم ، احتياج ببيان تو نيست .\r\n\r\n","description":"","footnote":"","page_name":" 144 ","page_number":184},
  {"content":"\r\n\r\nآن پادشاه اينقدر خجالت از آن كفتگو كشيد كه قريب به مردن او شد\r\nاى گربه بسيار درست ميآيد اين مقدمه با مقدمه‌ى من و تو ، زيرا كه پادشاه را اين همه غم و غصه و سفر ديدن و از ديوان پادشاه عادل خجالت كشيدن همه بسبب آن طمع بود كه به آن دختر داشت .\r\nتو نيز اى گربه . اگر بقورمه و يخنى طمع نميكردى و مرا از دست نميدادى انتظار و سرگردانى نداشتى .\r\nگربه فرياد برآورد .\r\nموش اين شعر را برخواند :\r\n گر از غم دل ز ديدگان خون بارى * دامان تو طوفان شود اندر زارى \r\n اميد تو حاصل نشود در بر من * بيهوده كشى از طمع خود خوارى \r\nگربه بدست بر سر ميزد و ميگفت :\r\nاگر در اينوقت ملك الموت مرا قبض روح ميكرد بهتر از اين گفتگوى تو بود ، مرا گمان چنين بود كه چون بدر خانه‌ى تو آمدم با اين همه نيكى و مروت كه من در حق تو كردم ، عاقبت تو هم نيكى در حق من خواهى كرد ، اكنون معلوم من شد كه تو چه در خاطر دارى .\r\nموش گفت :\r\nاى گربه . نميدانم چرا اينقدر كم حوصله‌يى ؟ . ، در مصاحبت و رفاقت ، خوش طبعى و دروغ و راست بسيار گفته مىشود و تو بر يك طريق ايستاده و همه را براست حمل ميكنى ، مشكل است كه رفاقت ما و تو بىرنجش خاطر بسر رود و اگر نه دو\r\n\r\n","description":"","footnote":"","page_name":" 145 ","page_number":185},
  {"content":"\r\n\r\nكلمه‌ى ديگر از تمثيل بيش نمانده است كه باتمام رسد و قورمه هم پخته شده و يخنى هم آورده خواهد شد .\r\nحال مستمع باش تا بديوان پادشاه عادل برسى و ببينى كه بچه قسم به عدالت كوشيد .\r\nاولا پسر وزير را طلب كرد و گفت :\r\nاى پسر وزير چون مدت مديد زحمت كشيدى تو را از امراى خود دختر بدهم و جمعيت بسيار همراه تو كنم تا تو را به وطن خود برسانند .\r\nپسر وزير چون آزار مسافرت بسيار كشيده بود ، خوشحال گرديد .\r\nپس پادشاه تهيه‌ى اسباب عروسى را مهيا نمود و دخترى از وزراى خود را به جهت پسر عقد بست و عروسى نمود و بپسر داد ، بعد از آن پسر را طلبيده جمعيت بسيارى همراه او نمود و گفت :\r\nاى پسر ! چون به وطن خود ميروى شايد آن دختر پادشاه كه به عقد تو بود زنده باشد و در مملكت ديگر بدست كسى گرفتار باشد و تو او را نتوانى يافت ، چنانچه به تصرف كسى آيد از براى دنيا و آخرت تو هر دو نقصان دارد و مورد سرزنش خواهى بود .\r\nپسر گفت :\r\nاى پادشاه . او را بمصلحت شما مطلقه ميسازم .\r\nفى الحال صيغه‌ى طلاق او را جارى نمود و دختر را طلاق داد و پادشاه پسر وزير را روانه كرد .\r\nاى گربه ؟ تو هم بايد طلاق خام طمعى را بدهى و عروس غير را برداشته با توكل و قناعت متوجه وطن اندوه شوى .\r\n\r\n","description":"","footnote":"","page_name":" 146 ","page_number":186},
  {"content":"\r\n\r\n بهر كارى كه باشد ابتداى او بنادانى * در آخر حاصلش نبود بجز درد پشيمانى \r\nگربه فرياد برآورد و گفت :\r\nاى موش ؟ اين مرتبه خوش طبعى را از حد گذرانيدى .\r\nموش گفت :\r\nاى شهريار ؟ در تمام عمر خود روزى مثل امروز بر من خوب نگذشته است ، در اول روز بچنگال تو بيمروت ظالم گرفتار و در آخر روز من فارغ و تو بدرگاه بخشش و كرم من اميدوار .\r\nگربه با خود گفت :\r\nديگر بيش از اين طعنه و سرزنش از زيردستان نميتوان شنيد ، بيا برو تا وقت ديگر .\r\nباز با خود گفت :\r\nاينهمه صبر كردى ، لمحه‌ى ديگر سهل است شايد كه كارى ساخته شود و الا كه در آخر الامر ميتوان رفت .\r\nبعد از آن ، گربه گفت :\r\nبيش از اين آزار ما كردن جايز نيست ، چرا تو اينقدر بر ما استهزاء ميكنى ؟ .\r\nموش گفت :\r\nهمان حرف اولى را ميزنى ، نه من تو را خبر كردم كه خوش طبعى بسيار ممدوحست و ميبايست تو از هيچ سخنى نرنجى ؟ . ، اكنون گوش دار تا ببينى كه پادشاه عادل با دختر و كشتيبان و پادشاه طامع و پسر چه كرد .\r\nپس روزى ديگر پادشاه كشتيبانرا طلبيده خطاب كرد كه اى حرامزاده سخن\r\n\r\n","description":"","footnote":"","page_name":" 147 ","page_number":187},
  {"content":"\r\n\r\nخلاف چرا گفتى ؟ من از باطن كردار تو آگاهم ، در صورتى كه شخصى تو را محرم خود بداند خيانت لايق آنكس است ؟ ! . اكنون تو را بجزاى خود ميرسانم .\r\nپس فرمود تا او را بسياست تمام بكشند .\r\nاى گربه ! گويا يكيست مقدمه‌ى تو و آن كشتيبان كه خيانت در حق آن پسر كرد ، تو مرا بكنج عجز پيچيده بودى و ميخواستى بضرب چنگال پاره پاره نمائى و خيانت نسبت به من در خاطر داشتى ، اكنون جزاى تو حسرت و ندامت است ، اما كشتن از من نميآيد تا وقتى كه خود بجزاى خود برسى .\r\nگربه گفت :\r\nآه از گردش روزگار و از بيعقلى و لااباليگرى من ! كه بحيله‌يى خود را اسير تو ساختم .\r\nموش گفت :\r\nاى گربه ! اين طبع نازكى و مغرورى تا تو را هست ، با كسى رفاقت مكن .\r\nگربه گفت :\r\nبيش از اين چگونه تاب بياورم ؟ ! .\r\nموش ديگر سلوك اختيار كرد .\r\nگربه موش را آواز داد ، موش جواب نداد ، لمحه‌يى كه بر آمد ، صداى موش به گوش گربه رسيد ، پرسيد كه كجا بودى ؟ موش در جواب گفت :\r\nاى شهريار ! رفتم تا ببينم كه كار سفره بچه سرانجام رسيده ، ديدم گوشت پخته و حلوا آماده گرديد اما هنوز درست بريان نشده ، تا اين دو كلمه نقل شود سفره آماده شده است .\r\nپس اى گربه ! مستمع باش تا ببينى :\r\nروز ديگر پادشاه عادل پادشاه خائن را طلبيده و آن چهل حرمسرا را فرمود كه آوردند و گفت :\r\n\r\n","description":"","footnote":"","page_name":" 148 ","page_number":188},
  {"content":"\r\n\r\nاى مرد ! حقيقت كار تو بر من معلوم شده كه از آن خيانت كه در خاطر داشتى اين همه رنج و تعب را كشيدى و مدتى از ملك و لشكر بازماندى ، چنانچه از تو خيانت بظهور رسيده حالا كه آن چهل حرم تو بدست تو آمد ديگر توبه كن از اين امر قبيح ، چرا كه پادشاهان پاسدار عصمت مردمند ، گنج بسيارى به او بخشيد و او را روانه‌ى ملك خودش نمود .\r\nاى گربه ! تو نيز با من خيانت در نظر داشتى ، اكنون من تو را باعزاز و اكرام تمام بسر منزل خود ميفرستم .\r\nگربه آه بر كشيد و فرياد كرد و گفت :\r\nخداواند ! روزى باشد كه اين قضيه بر تو گذشته باشد .\r\nموش گفت :\r\nاى گربه‌ى نادان ! دماغ سرشار سفره در راهست ، اينقدر صبر كن كه مثال تمام شود ، بعد از آن معلوم تو خواهد شد كه مهربانى اين حقير به آن شهريار چه مقدارست . زمانى مستمع باش !\r\nپادشاه آن پسر را طلبيده گفت :\r\nاى پسر ! تو دختر را ببينى ميشناسى يا نه ؟\r\nگفت :\r\nبلى ميشناسم ! .\r\nپادشاه آن پرده را از پيش برداشت ، پس چون پسر دختر را ديد تا مدتى حيران و متعجب بود كه آيا اينواقعه را در خواب مىبينم يا در بيدارى ، آخر الامر پادشاه دختر را عقد او بسته با مال و اسباب بيشمار روانه‌ى ملك خودشان گردانيد ، ايشان مال را برداشته متوجه منزل و ديار خود گرديدند .\r\n\r\n","description":"","footnote":"","page_name":" 149 ","page_number":189},
  {"content":"\r\n\r\nاى گربه ! بدليل ، كل طويل احمق ، صادق ميآيد حماقت تو ، كه با اينهمه عداوت كه با من كردى هنوز توقع مهربانى از من دارى ! .\r\nگربه گفت :\r\nبدليل ، كل قصير فتنة ، درست ميآيد و اين رباعى را بخواند .\r\n گوئى تو به من كل طويل احمق * من كل قصير فتنه ديدم به ورق \r\n تو فتنه‌ى دهر بوده‌يى ، من احمق * اين قول گواهيست بگويم صدق \r\nاى موش ! بارى تمثيل بخوش طبعى و هم طريقى گذشت ، حالا چه ميگوئى ، ما را ببايد رفت يا ماند ؟ .\r\nموش گفت :\r\nاگر بر وى بهتر خواهد بود ، چرا كه اگر بكو كنار خانه‌يى به روى شايد مرد كو كنارى بخواب رفته باشد و لقمه‌يى بربائى و بخورى !\r\nگربه گفت :\r\nاى موش ! همى كه ما رفتيم .\r\nگربه روان شد ، موش گفت : ما را نيست خدمتكارى تا سفره بياورد !\r\nگربه گفت :\r\nاى موش ! مگر سفرى تو از مغرب زمين ميآيد ؟ .\r\nسپس گربه با خود گفت :\r\nاگر مرا پاره پاره سازند دست از اين بر نخواهم داشت ، تمام عمر خود را صرف گفتگوى مكر و حيله‌ى موش ميكنم و از هر باب سخن ميگويم و خوارى و خفت ميكشم تا مگر موش را بدست آورم و بدندان و چنگال اعضاى او را از هم بدرم ، يا چنان كنم كه از بيم من متوارى گردد ؛ اين چه زندگيست كه همچون\r\n\r\n","description":"","footnote":"","page_name":" 150 ","page_number":190},
  {"content":"\r\n\r\nكسى مثل موش ، ترا ملامت كند ، جان و عمر خود را صرف اين كار ميكنم تا ببينم چه روى خواهد داد .\r\nشعر\r\n يا ديده‌ى خصم را بدوزم بخدنك * يا پنجه‌ى او به خون ما گردد رنگ \r\n القصه در اين زمانه با صد فرهنگ * يك كشته بنام به ز صد مرده بننگ \r\n* * * بر دوستان مستمع روشن باد كه قبل از اين عرض كردم كه موش مراد از نفس اماره است و گربه قوت متخيله كه هميشه نفس از راه خيالهاى باطل ، عقل را زايل ميگرداند ، آنگاه دست در غارت خانه‌ى دل دراز مىكند و باندك روزگارى خراب ميسازد و گاه قوت متخيله زيادتى بر اراده‌ى نفس مىكند ، همچنين كه قوه‌ى متخيله‌ى گربه زيادتى بر موش مىكند .\r\nبعد از اين خواهى شنيد كه گربه موش را سياست خواهد كرد ، يعنى قوت خيالات را فى الحقيقه با نفس اماره زيادتى مىكند بدستيارى عقل كه صاحب خانه است .\r\nاينها بوجه احسن بيان خواهند شد .\r\n* * * اكنون آمديم بر سر صحبت موش و گربه .\r\nپس گربه از موش پرسيد :\r\nاى موش در اين مباحثه سؤال مينمايم ، آيا درس خوانده‌يى ؟ .\r\nگفت :\r\nبلى ؟ نحو و صرف خوانده‌ام .\r\n\r\n","description":"","footnote":"","page_name":" 151 ","page_number":191},
  {"content":"\r\n\r\nگربه پرسيد :\r\nكه نصر چه صيغه‌ييست ؟ .\r\nموش گفت :\r\nآنوقت كه تو قدم نامبارك خود را از اين مقام ببرى ، نصر بر من درست ميآيد ؟ .\r\nگربه گفت :\r\nچرا اى موش صريح نميگوئى ؟ .\r\nگفت :\r\nنماندن تو در اين مقام يارى تمام است ، پس چون نصر بمعنى اينست كه يارى كرد يكى مرا در زمان سابق ، پس چون به روى معنى نصر بر من معلوم خواهد شد .\r\nگربه گفت :\r\nاى موش ؟ وعده‌ى سفره چه شد ؟ .\r\nموش گفت .\r\nاى گربه ؟ بسيار بيعقلى تو مرا اينقدر نادان يافته‌يى كه آنچه در يك ماه صرف ميكنم و تو در يكروز ميخورى ، به تو دهم ؟ حالا چرا روزى يك ماه من صرف يك روز تو شود و من فقير و بىتوشه بمانم ؟ و آنوقت لابد كه از جهت معاش از خانه بيرون آيم ، البته بدست تو گرفتار خواهم شد و اگر ذخيره كنم تا يك ماه معاش نموده در خانه‌ى خود آسايش نمايم و تو در درب خانه سرگردان ، هر قدر خواهى بمان چرا كه دستى به من ندارى ! ، هرگز نشنيده‌يى كه تا در قلعه‌يى آذوقه باشد كسى با لشكريان بسيار آن قلعه را تسخير نمايد ؟ .\r\nگربه گفت :\r\nتو اى موش ؟ از اوضاع خود خجالت ندارى ؟ .\r\n\r\n","description":"","footnote":"","page_name":" 152 ","page_number":192},
  {"content":"\r\n\r\nموش گفت :\r\nمن از اين معنى بسيار خوشحالم كه من بقناعت صرف كرده باشم .\r\nشعر\r\n آنچه دشمن مىخورد روزى برنج * ميخورم ماهى بذوق و عيش و ناز \r\nموش لحظه‌يى سر بجيب تفكر فرو برد .\r\nپس گربه گفت :\r\nاى موش ؟ چه در خاطر دارى ؟ ما را جواب نخواهى گفت يا آنكه سفره خواهى آورد ؟ .\r\nموش گفت :\r\nبنده‌ى شما ، در اين مدت عمر هيچ كارى بىاستخاره نكرده‌ام اكنون لمحه‌يى صبر كن كه تسبيح در خانه هست رفته بياورم تا كه در حضور تو استخاره كنم ، اگر چنانچه راه ميدهد سفره بياورم و الا متوقعم كه ديگر حمل بر بخل بنده نباشد .\r\nپس درون رفت كه يعنى تسبيح بياورد تا چونكه گرسنه بود به اين حيله خود را بدرون خانه انداخته از نان و يخنى سير خورده و بيرون آمد و بگربه گفت :\r\nاكنون استخاره نمودم در مرتبه‌يى خوب آمد و در مرتبه‌يى بد آمد ، در دفعه‌ى بد ، گمان من اينست كه گويا ساعت سعد نيست و قمر در عقربست ، تأملى كن تا ساعت نيك شود ، آنوقت استخاره نمايم تا چه برآيد .\r\nگربه گفت :\r\nاى نابكار ؟ من حساب كرده‌ام قمر در برج مشتريست تا تأمل مينمائى بمريخ ميرود و اگر در آندم دريا در دست تو باشد ، قطره‌يى به من ندهى ؟ .\r\nموش گفت :\r\n\r\n","description":"","footnote":"","page_name":" 153 ","page_number":193},
  {"content":"\r\n\r\nهر گاه كه ميدانى بعد از اين ساعت نحس مىشود ، برو انشاء اللّه تعالى وقت ديگر ضيافت شما پيش بنده است ! .\r\nشعر\r\n بعد از اين گر شوى مرا مهمان * ميزبان تو باشم از دل و جان \r\nگربه با خود گفت : اگر بروم موش گويد گربه را ريشخند كردم و اگر نروم زياده‌تر تمسخر و استهزاء نمايد ، پس اولى آنست كه از نو صحبتى بنا كنى كه شايد خداوند عالميان وسيله‌يى سازد كه او را بچنگ آورم .\r\nپس گربه گفت :\r\nاى موش ! از تصوف خبر دارى ؟ .\r\nموش گفت :\r\nدر مرتبه‌ى تصوف اينقدر مهارت دارم كه اگر شخصى يك مرتبه بجهد ، بنده سى چهل چرخ ميزنم .\r\nگربه گفت :\r\nاز تصوف همين چرخ زدن را دانسته‌يى يا ديگر چيزى هم ميدانى ؟ .\r\nموش گفت :\r\nاز جميع احوال و اقوال تصوف خبر دارم ، از اوراد و چله داشتن و قاعده‌ى ذكر كردن و اشاره‌ها و رموز كشف و كرامات و و اصل شدن و وعده و وجود ظاهرى و صورى و باطن معنوى تمام خوانده‌ام و از همه جهت آگاهى دارم ، اى گربه ! تو كاش نيز از تصوف خبر ميداشتى تا با هم عجيب صحبتى ميداشتيم ! .\r\nگربه گفت :\r\nهر چند از تصوف خبر ندارم ، اما چنين عارى و مبتدى و بيكاره هم نيستم و\r\n\r\n","description":"","footnote":"","page_name":" 154 ","page_number":194},
  {"content":"\r\n\r\nاگر شما دماغى داشته باشى صحبتى ميداريم .\r\nموش گفت :\r\nگرسنه‌ام و در اينحال صحبت نميتوان داشت .\r\nگربه گفت :\r\nما از اهل مدرسه‌ييم و اهل مدرسه بقناعت عادت تمام دارند و نيز چنان عادت كرده‌ام كه اگر يك يوم هيچ نخورم مضايقه ندارم .\r\nموش گفت :\r\nبنده هم از سلسله‌ى صوفيانم ، و آنجماعت در خوردن نعمت الهى تقصير نميكنند ، گاه هنگام سلوك و چله نشينى و گاه از صبح تا شام حليم و كوفته و نان جو و سركه همه را ميخورند و باز شب هر جا بضيافت ميروند اينقدر هم ميخورند كه تا روز ديگر معده ايشان خالى نخواهد ماند .\r\nگربه گفت :\r\nاى موش ! حقيقت سلوك ايشان را بگو ! .\r\nموش گفت :\r\nسلوك ايشان بسيار خوبست .\r\nگربه در باب بعضى از آنجماعت غزلى بخاطرش رسيد :\r\nشعر\r\n زاهد كه بخلوتگه اين كعبه مقيم است * غافل مشو از حيله كه آن گفت يتيم است \r\n آنصورت كسوت كه بر آراسته او راست * شبگرد براقيست كه بر هر كه فهيم است \r\n\r\n","description":"","footnote":"","page_name":" 155 ","page_number":195},
  {"content":"\r\n\r\n آنجا كه رسد بوى طعامى بدماغش * گر نار جحيم است چو جنات نعيم است \r\n هو كردن و جنبيدنش از ياد خدا نيست * جوش سرش از چوبه‌ى سر جوش حليم است \r\n در دعوى ابطال چو فرعون زمانست * در طور مناجات چو موسى كليم است \r\nموش گفت :\r\nخبث و ذم اهل اللّه خوب نيست ، مگر نشنيده‌يى كه گفته‌اند ؟ :\r\nشعر\r\n مائيم قلندران معنى * در كشور خوش هواى دينى \r\n نه صحبت مال و نه غم ننگ * با خلق نه آشتى و نه جنگ \r\n قانع شده‌ايم بر پلاسى * ننهاده چو ديگران اساسى \r\n پيموده بساط ربع مسكون * ديده همه را ز كوه و هامون \r\n ديوانه عالم فنائيم * سرهنگ محله‌ى صفائيم \r\n مائيم و به غير ما كسى نيست * از ما به خدا ره بسى نيست \r\nاى گربه ! اين جماعت اهل اللّه‌اند ، و خوب باشند و اين صفتها كه شنيدى جز يك حرف از صفت ايشان نيست ، انشاء اللّه تعالى ديگر از اوصاف حميده‌ى ايشان خبرها خواهى يافت و صفت ايشان بسيار باشد و گاه باشد از اينجا بروند بتركستان و از آنجا بخطا و از آنجا بعراق بيك گام ، و ضميرشان از فيض عبادت و اسرار اللّه منورست و از عيوبات عالم ايشانرا خبرست ، خراباتيان سر موئى كج نروند تا تا آنكه بمرتبه‌يى برسند ، همچنانكه اطفال را در مكتب خانه بشناختن يك نقطه و دو نقطه و دانستن مد و يافتن شد و اينكه الف چيزى ندارد تعليم دهند تا در سند\r\n\r\n","description":"","footnote":"","page_name":" 156 ","page_number":196},
  {"content":"\r\n\r\nو خاطر نشان كنند و هرگاه معلم خواهد دائره دنباله ج ، ح ، ع ، غ را بنويسد ، اينها را به آنان ياد و تعليم ميدهد تا آنكه آنانرا به آنها دانا ميگرداند .\r\nگربه گفت :\r\nاز كشف و كرامات صوفيه بيان كن ! .\r\nموش گفت :\r\nكرامات ايشان بسيار است ، نهايت شمه‌يى را بيان خواهم كرد ، و آن اينست :\r\nاز كرامات مشايخ خراسان است ، در حالتى كه فوت ميشوند ، بعد از چند وقت درخت پسته از مزار ايشان ميرويد و مشايخ عراق در چله ، گل سرخ بمريدان در زمستان نشان ميدادند ، و در شب بجاى روغن ، آب در چراغ ميكردند و احيانا پرواز كرده ميپريدند و بعضى هم از درخت خشك ميوه چيده‌اند . و همچنين مشايخ تركستان هر چه را آرزو كرده و خواسته‌اند ، ممكن شده است .\r\nو اما كشف و كرامات مشايخ ماوراء النهر هم بسيار است و در ميان عرب كشف و كرامات نيست و هر يك از ايشان زحمت عبادت و سلوك و چله داشتن و اوراد و ذكر خفى همه را بجاى آوردند تا به حدى كه وجود ايشان از ميان برخاسته و رو بعالم روحانى نمايند .\r\nشعر\r\n عشق آمد و شد بجانم اندر تك و پوست * تا كرد مرا تهى و پر كرد ز دوست \r\n اجزاى وجودم همگى پوست گرفت * فانى ز من و بر من و باقى همه دوست \r\n\r\n","description":"","footnote":"","page_name":" 157 ","page_number":197},
  {"content":"\r\n\r\nچون بعالم روحانى و اصل ميشوند . در اين باب بحث بسيار است و رموز ايشان بيشمار و شناختن حقيقت امر محال ، و حديث قدسى از آثار ايشان ظاهر و هويدا .\r\nاى گربه ! چه فائده ! اگر چيزى از عالم تصوف ميدانستى و بمرتبه‌ى كمال و وصال ميرسيدى ، كشف و كرامات از تو بظهور ميرسيد .\r\nگربه گفت :\r\nاى موش ! ديگر اگر چيزى از صفات ايشان ميدانى بيان كن ! .\r\nموش گفت :\r\nاى گربه ! بنده اگر حرفى بزنم گمان بكفر خواهى كرد و هر گاه بگويم از تصوف خبر ندارى و نمىفهمى ، رنجش پيدا ميكنى ، اكنون گوشدار شايد بنوع تقريبى شما را حالى نمايم ، چون قطره به دريا ميرسد قدرش معلوم گردد ( حلواى تن تنانى ، تا نخورى ندانى ) .\r\nگربه گفت :\r\nاگر خواهم كه من نيز از اين مرتبه چيزى بيابم ، مرا چه بايد كرد ؟ .\r\nموش گفت :\r\nاى گربه ! تو طالب علمى و صوفى را با طالب علم ملاقاتى نيست .\r\nگربه گفت :\r\nاى موش ! هر كس طالب علم را دوست ندارد موافق حديث ، دين و ايمان ندارد .\r\nشنيده‌يى كه حضرت رسول اللّه عليه الصلاة و السلام فرموده كه هر كس بقلم شكسته‌يى معاونت طالب علمى نمايد ، خداوند عالميان چندان حسنه را در نامه‌ى اعمال او بنويسد ، و هرگاه كسى رد طالب علم كند خداوند رد دين و مذهب او كرده باشد ، ديگر اينكه معلوم مىشود كه اين فرقه نماز نميكنند و روزه هم نميگيرند\r\n\r\n","description":"","footnote":"","page_name":" 158 ","page_number":198},
  {"content":"\r\n\r\nو اگر نماز نگذارند و روزه ندارند ، اعتبارى نخواهند داشت .\r\nموش گفت : چرا ؟ .\r\nگربه گفت :\r\nاى موش ! الحال تو نيز ميبايد كه بمرتبه‌يى انصاف داشته باشى ، تقليد و تعصب را فرو گذارى و خداى خود را حاضر و ناظر دانسته باشى ، آنوقت معلوم تو مىشود كه ايشان بكمال حماقت و نهايت تعصب آراسته‌اند زيرا كه هر كه رد علما كند ، رد امامان و پيغمبران كرده و همچنين رد امر الهى و كتب و ملائكه و اخبار و احكام و حساب و عقاب و عذاب و ثواب بهشت و عقاب دوزخ و حشر و نشر و ميزان و صراط كرده .\r\nموش گفت :\r\nاى گربه ! منازل صوفيه پيش‌تر است بقرب الهى تا عالم .\r\nگربه گفت :\r\nچون است ؟ بيان كن تا بشنوم ! .\r\nموش گفت :\r\nمراتب فقر و سلوك و تعلقات در ما بين اهل اللّه و خلق اللّه هفت مرتبه است ، مرتبه‌ى رفيع اعلى مرتبه‌ى صوفيان است .\r\nگربه گفت :\r\nاز كجا يافته‌يى ؟ بيان كن تا بدانيم !\r\nموش گفت :\r\nاى شهريار ! گوش دار تا بيان كنم\r\nاول عالمان ، دوم صالحان ، سوم سالكان ، چهارم عارفان ، پنجم خائفان ،\r\n\r\n","description":"","footnote":"","page_name":" 159 ","page_number":199},
  {"content":"\r\n\r\nششم صادقان ، هفتم عاشقان .\r\nاين هفت مراتب كه تو شنيدى ، همين مرتبه‌ى اول با عالم است و باقى شش مراتب بفيض انوار الهى و تاييداتش با صوفيان است : ملا بابا جان چه خوش رباعى گفته است :\r\n از شب‌نم عشق خاك عالم گل شد * صد فتنه و شور در جهان حاصل شد \r\n چون عشق و خرد متفقا فال زدند * يكقطره از آن چكيده ، آن هم دل شد \r\nپس معلوم شد كه رتبه‌ى عشق با صوفيان است و رتبه‌ى عقل با عالمان ، و هر جا كه عقل بساط چيده ، عشق بىتكلف آن را پامال نموده و بر هم زده .\r\nشعر\r\n عاقل بكنار آب تا پل ميجست * ديوانه‌ى پا برهنه از آب گذشت \r\nعشق ، فراز و نشيب و گرم و سرد ندارد و دور و نزديك نميداند و اندك و بسيار و نفع و ضرر نشناسد .\r\nاى گربه ! حد و صفات ايشان زياده از اين است كه كسى بيان تواند نمود ، چاره جز آن نيست كه دست طلب در دامن استاد ايشان زند و متابعت كند تا آنكه رتبه‌ى وحدت وصال او را نصيب گردد ، و الا در عمر خود كه در مدرسه بحث و تكرار از ضرب ، يضرب ، ضربا ، ضربوا ، ضربت ، ضربتما ، ضربتن و عبارت فهميدن او را سودى نباشد الا سرگردانى ، زيرا كه راه عالم بسيار دورست و در نزد خداوند عالميان راه صوفيه را بسيار بسيار نزديك است كه بهر لمحة البصر مناظره‌ى جمال اللّه در نظر ديده‌ى عارف سالك و عاشق ، تجلى و ظهور مىكند . اما يافتن اين مراتب همان نحو است كه قبل از اين مذكور شد و\r\n\r\n","description":"","footnote":"","page_name":" 160 ","page_number":200},
  {"content":"\r\n\r\nديگر گفته‌اند :\r\nشعر\r\n پاى استدلاليان چوبين بود * پاى چوبين سخت بىتمكين بود \r\nو ديگر از اين مقوله گفتگو بسيار است ، اما تا كسى با ايشان ننشيند و اختلاط ننمايد نميداند ،\r\nگربه گفت :\r\nآيا از معرفى الهى خبر دارند .\r\nموش گفت :\r\nهر گاه خدا را نشناخته باشند ، چگونه عبادت ميكنند و رتبه از كجا بهم ميرسانند البته ميشناسند و مىدانند ! .\r\nگربه گفت :\r\nاى موش ! ديگر چيزى از تعريف و توصيف و اخبار و آثار و كردار و افعال ايشان ميدانى ؟ بگو تا بشنويم ! ، شايد كه در اين باب مهارت تمام بهم رسد و كمال مراد حاصل شود .\r\nاسرار حاصل نمودن ايشان آسان نيست ، بواسطه‌ى آنكه سلوك و رياضت و علم شكستگى و بردبارى ايشان زياده از حد و بيان است ، از آن جمله حلم و و ستارى در اين مرتبه است كه حسين منصور مرد حلاجى بود ، يك روز زنى در دكان او آمد كه پنبهء بخرد و آن زن پير بود ، چون زن نشست در حالت نشستن بادى از آن پير زن جدا شد چون حسين حلاج آن صدا را بشنيد متوجه آن نشد و گرم حلاجى خود شد كه مبادا آن پيره زن خجل شود و بسبب آن حلم و\r\n\r\n","description":"","footnote":"","page_name":" 161 ","page_number":201},
  {"content":"\r\n\r\nستارى داراى آن مرتبه شد كه ميدانى ، گفت انا الحق ! .\r\nگربه گفت :\r\nاى موش ! ديگر از صفات ايشان و كشف و كراماتشان چيزى يافته‌يى باز بيان كن .\r\nموش گفت :\r\nبلى ! چرا كه از بزرگان ايشان در بغداد از كثرت سلوكى كه داشته‌اند مرتبه‌ى ايشان در عالم تقرب و وصال به جائى رسيد كه ما فى جبتى سوى الله را گفته‌اند :\r\nگربه گفت :\r\nديگر بيان فرما ! .\r\nموش گفت :\r\nاز بسيارى رنج و تعب و كثرت رياضت و عبادت ، گفت : سبحانى ما اعظم شأنى ، و اين منزلت را نيافت جز به صرف عبادت و ايشان از اين قبيل كلمات بسيار گفته‌اند .\r\nگربه گفت :\r\nاى موش ! خوب كردى كه مرا آگاه ساختى از مرتبه‌ى ايشان ، پس سهل چيزى مانده كه رتبه‌ى ايدان را بفرعون برسانى زيرا ايشان هم دعوى خدائى كرده‌اند .\r\nموش گفت :\r\nاى شهريار ! شما ايشانرا از فرعون كمتر ميشماريد ؟ ! ، فرعون دعوى خدائى كرد ، ايشان نيز كردند ، چرا شما بكند چيزها نميرسد ؟ ! مگر ايشان از فرعون\r\n\r\n","description":"","footnote":"","page_name":" 162 ","page_number":202},
  {"content":"\r\n\r\nكمتر بودند ، ايشان گفتند : ما اعظم شأنى و ليس فى جببتى سوى الله و انا الحق و امثال اينها ، اما فرعون يك مرتبه گفت . أليس لى ملك مصر و مرتبه‌ى ديگر گفت : انا ربكم الا على ، و لكن مشايخ كبار صوفيه از آن روز كه و اصل شدند تا روز وفات ميگفتند : سبحانى ما اعظم شأنى ، بنا بر اين رتبه و منزلت مشايخ از فرعون بيشتر است .\r\nگربه گفت :\r\nاى موش ! از براى صوفى شدن و بندگى كردن و به گمان غلط خود را از خلق ممتاز ساختن مرا حكايتى بخاطر آمده كه سخت مناسب است به اين نقل تو .\r\nموش گفت :\r\nبگو تا بشنوم ! .\r\nگربه گفت :\r\nروايت كرده‌اند كه يكى از مردم احشامات به شهر اصفهان رفت كه گله‌ى گوسفند بفروشد ، قضا را آنوقت جلاب بسيار آمده بود و گوسفند فراوان و نمى - خريدند ، آن شخص احشامى گوسفند را بقراء و بلوكات برده و بوعده بفروخت و از آن گوسفندان كه فارغ شد آن مرد احشامى بخاطرش رسيد كه تا هنگام اتمام وعده ، مدتى خواهد بود و مرا هم منزلى و دكانى و جائى نيست ، بهتر آنست كه كدخدا شويم ، شايد تا ايام وعده سرانجامى داشته باشيم ، بارى آن شخص زنى را از جائى سراغ نمود و دلاله‌يى را فرستاد ، اهل آن زن اين معنى را قبول نمودند اما اقوام آن زن قبول ننمودند و گفتند كه داماد را بايد ببينيم ، پس از اين دلاله گفت الحال چون ريش تو سفيد و رخت تو كثيف شده ، بايد بحمام به روى و ريشت را رنگ ببندى و دارو بكشى و رخت پاكيزه بپوشى تا آندم من ترا ببرم و مردم\r\n\r\n","description":"","footnote":"","page_name":" 163 ","page_number":203},
  {"content":"\r\n\r\nعروس ، تو را ببينند .\r\nآن مرد احشامى لر بحمام رفت و گفت دارو بياوريد ، و از احمقى كه داشت نپرسيد كه اين داروى ريشست يا موضع ديگر ، از نادانى او را برداشته بريش و سبيل خود ماليده بعد از چند دقيقه به گمان آنكه ريشش رنگ گرفته است آب ريخت ، پس از آن موى ريش و سبيل او فرو ريخت ، آن مرد به خيال آنكه رنگ بستن به همين نحو و منوال است .\r\nپس از آنكه از حمام بيرون آمد بدكان دلاكى رفت كه اصلاح نمايد چون وارد دكان شد و نشست دلاك را گفت بيا و مرا اصلاح بكن ، دلاك چون نظرش بر او افتاد ، گفت مگر تو كيف خورده‌يى ؟ ، آن مرد خيال كرد آدمى تا كيف نخورد او را اصلاح نميكنند ، گفت : بلى كيف خورده‌ام ! مرد دلاك آينه را بدست او داد ، چون نظر نمود اثرى از ريش و سبيل خود نديد .\r\nحالا اى موش ! معرفت بسيار حاصل كردن به اين قسم و بدون تعقل و فهم موافقت برنگ ريش داد .\r\nشعر\r\n ايا صوفى گرت پرواى ريشست * كجا زرنيخ باب رنگ ريشست \r\n هزاران نكته در هر موى پيداست * چنين رنگى نه شايسته بريشست \r\nاى موش ! اگر تو صوفى را دوست ميدارى ؟ اكنون دو كلمه‌ى ديگر در باب كرامات صوفيه‌ى خراسان بشنو ! .\r\nآورده‌اند كه روزى يكى از اهل عراق و از مردمان اراذل ، متوجه خراسان شد ، قضا را يكى از كدخدايان خراسان از باغ بيرون آمده بود و دستمال ميوه‌يى در دست داشت و به خانه ميرفت ، قضا را نظرش به آن مرد افتاد و گفت : ميبايد كه\r\n\r\n","description":"","footnote":"","page_name":" 164 ","page_number":204},
  {"content":"\r\n\r\nاين مرد يكى از اهل اللّه باشد ، پس آن مرد را پيش خود طلبيده و گفت :\r\nاى مرد ! اگر بگوئى در اين دستمال چه چيز است اين امرودها را به تو مىدهم ، اما اگر بگوئى چند است هر نه دانه را به تو مىدهم .\r\nآن مرد عراقى دانست كه چه چيز است و چند دانه است ، گفت :\r\nاى كدخدا ! در ميان دستمال تو امرود است و نه دانه است .\r\nآن مرد خراسانى دستمال را با امرودها به او داد و گفت : اين مرد از اهل كشف و كرامات است ، بايد كه اين مرد را به خانه برد و تخمه‌يى را از او گرفت ! .\r\nپس اى موش ! كسى را كه اينقدر بىدرك و نافهم باشد و نداند كه درخت پسته شايع ملك خراسان است چگونه داراى كشف و كرامات خواهد شد ؟ ، پس اگر پيران خراسان صاحب كشف و كرامات باشند ميبايد كه درخت خرما كه شايسته‌ى ملك خراسان نيست يا ميوه‌هاى عراقى يا ميوه‌هاى هندى يا رومى و يا گرمسيرى مثل نارنج و ليمو اين نوع ميوه‌ها از برايشان برويد و حال اينكه كسى هم نديده كه درخت پسته از برايشان برويد و بفرض هم كه بيرون آمده باشد ، نبينى و نديده‌يى كه هر گاه در باغى درخت گوگجه باشد ، باغى ديگر كه در حوالى آنست در آن هم درخت بيرون ميآيد ؟ زيرا مرغان آن گوگچه را بمنقار خود برده و به اطراف ميرسانند و از اين جهت ميرويد ، درختان ديگر نيز به همين منوال است .\r\nمثلا جماعتى درك شعور ندارند و نميدانند كه تخم مرغ را از كيسه بيرون آوردن كار شعبده بازى است و نماينده‌ى او را اولياء قياس ميكنند زيرا كسانى كه عقل و شعور ندارند در برابر ايشان مشگل مينمايد .\r\n\r\n","description":"","footnote":"","page_name":" 165 ","page_number":205},
  {"content":"\r\n\r\nهمچنانكه آورده‌اند كه مرد لرى در بالاى درختى رفته و بر شاخه‌ى آن نشسته بود و بن آن شاخه را ميبريد ، از قضا شخصى از آنجا ميگذشت گفت :\r\nاى مرد ! تو بر سر شاخ درخت نشسته و بن شاخه را ميبرى ، آنشخص گفت كه اى مرد تو كرامات دارى ، دست در دامن آن مرد زد و گفت : اى مرد ! تو امامى ! ، هر چند آن مرد قسم مىخورد و ميگفت : من امام نيستم از او قبول نمىكرد ! .\r\nاى موش ! از اين نوع كسان بكشف و كرامات اعتقاد دارند كه عقل و درك و شعور ندارند و به گمان خود سعى كرده‌اند و معرفتى حاصل نموده‌اند .\r\nاى موش ! بسيار زحمت و رنج خاصر و تصديعات زائد الوصف در خدمت علماى دين بايد كشيد تا يك مسأله‌ى معقولى را فراگيرى و بدانى ، تا اينكه مردم تو را از نادانان و كم شعوران نشمارند . آنها كه صاحب معرفت و دانشمندان ميباشند ، خون جگر خورده‌اند تا ره به جائى برده‌اند . نشنيده‌يى كه استاد دانا در اين باب گفته است :\r\nشعر\r\n خاره خاره چو نباشد اثر درد ترا * لعل كردى چه خورى غوطه بخوناب جگر \r\n گر تو خواهى كه شوى از ره آلايش پاك * همچو صوفى ز سر قيد تعلق بگذر \r\nاى موش ! تو را گمان است كه هر كس آنچه گويد همان است ، آيا اين معنى را ندانسته‌يى كه هر كس آنچه گويد همان است ، آيا اين معنى را ندانسته‌يى كه هر كس دعوى كند تا در طبق دعوى خود شاهد نياورد و نگذارد ، دعوى او\r\n\r\n","description":"","footnote":"","page_name":" 166 ","page_number":206},
  {"content":"\r\n\r\nاعتبار ندارد .\r\nاى موش ! آنان كه لاف معرفت خدا ميزنند مثلشان مثل آن روباه است كه حاجى شده بود .\r\n\r\nحكايت\r\nروايت ميكنند كه در اردستان روباه بسيار است ، يعنى زياده از ساير بلاد ، نظر به آنكه انار در آن ملك فراوان و روباه در شكستن انار و اتلافش بسيار راغب است . مردم اردستان از خوف و توهم اينكه مبادا روباه رنجيده شود و بباغ رفته انارها را ضايع نمايد به اين سبب ملايمت نموده عزت روباه را ميداشتند ، بدرجه‌يى كه روزها در خانه‌ها عبور و مرور ميكردند و بهر چه ميرسيدند ميخوردند و كسى را قدرت بدم زدن نبود .\r\nقضا را روزى روباهى از راهى ميگذشت ، صداى مهيبى به گوش روباه رسيد .\r\nبسيار پريشان و مضطرب شد و متوهم گشت . گويا ابريق كهنه‌يى بگوشه‌يى افتاده بود و باد به آن ابريق مىخورد و صدا ميداد و روباه از توهم آن حيران ، لهذا بهر طرفى نظاره ميكرد و در حال خود فرو مانده بود چنان كه از حركت باز مانده بود ، قضا را روباه ديگر به او برخورد و در آن وقت باد اندكى كم شده بود و صدا از ابريق نميآمد ، چون نظر كرد و آن روباه را ديد كه حيران و فرو مانده ايستاده و بهر طرف مينگرد ، در اين حال آن روباه مضطرب به آن روباه ديگر گفت كه در اصطرلاب نگاه كردم چنان مينمايد كه در اين چند روز در همين موضع شيرهايى پيدا شوند كه تمام روباه‌ها را سر ميكنند ، بهتر اينست تا من و تو از اين موضع بيرون برويم . دروغ گفتن اين روباه به جهت اين بود كه ميخواست آن روباه نداند كه او از ابريق كهنه ترسيده است و او را همراه خود ببرد كه مبادا در آن حوالى\r\n\r\n","description":"","footnote":"","page_name":" 167 ","page_number":207},
  {"content":"\r\n\r\nكه صدا بود مضرتى باشد و هر گاه چيزى هم واقع شود او خود بگريزد و آن روباره بى خبر را در دام بگذارد و گرفتار گرداند ، به اين خيال باتفاق هم به راه افتادند و هر ساعت روباه متوهم ميايستاد و هوشيارى مينمود باز روانه ميشدند ، آن روباه ديگر ميگفت كه اى يار عزيز اينقدر تأمل چرا ميكنى ؟ گفت : بواسطه‌ى اينكه در اين نزديكى ميبايد طعمه‌يى باشد ، و آن روباه بى خبر را بحيطه‌ى طعمه به آن طرفى كه صدا بود روانه كرد و خود از طرفى ديگر ميدويد و اثرى از طعمه نيافت ، بعد از تكاپوى بسيار به يكديگر رسيدند ، روباه خاطرجمع شد كه از موضع آن صدا گذشته است ، تا آنكه بتلى رسيدند آن روباه متوهم ابريق شكسته‌يى بنظرش در آمد كه در آن تل افتاده ، با خود گفت كه شايد در اين طرف دريا باشد و اين روباه را با خود آورده ، حال اين قصه را ميخواهد به زبان روباه بيان كند ، گفت :\r\nبايد تأمل كرد تا در رمل نگاه كنم ، بعد از مدتى سر برآورد و گفت : آنچه به نظر ميآيد ميبايد شير باشد ، بيا تا از اينجا برويم ! اين بگفت و بسرعت ميدويد آن روباه بيچاره از توهم شير گريزان شد و از آن دشت و صحرا بيرون رفت ، و آن روباه برگرديد و بر سر آن ابريق آمد ديد كه ابريق شكسته‌ييست چون نزديك‌تر شد ديد هنوز اندك بادى ميآيد ، پس معلوم روباه شد كه آن صداى سابق هم از آن ابريق بوده است ، روباه از آن صدا و آن نوميدى ، از قهر بابريق گفت كه بشب بيدارى روباه قسم تا تو را ببلائى گرفتار نكنم از پا ننشينم و آرام نگيرم ، پس از آن ابريق را مىغلطاند و ميبرد تا بكنار دريا رسيد ، ابريق را بر دم خود استوار نموده به دريا انداخت ، هر مرتبه كه آب بكوزه ميرفت و صدا ميكرد روباه ميگفت كه اگر صد بار عجز و زارى كنى در نزد من سودى ندارد تا تو را غرق نسازم .\r\n\r\n","description":"","footnote":"","page_name":" 168 ","page_number":208},
  {"content":"\r\n\r\nخلاصه ابريق پر شد و سنگين گرديد و روباه را به پائين كشيد ، روباه چون ديد كه در آب غرق مىشود مضطرب شد و علاجى جز قطع دم خود كردن نيافت ، لهذا به صد زحمت دم خويش را قطع نموده ابريق با دم روباه غرق شد و روباه بهزار مشقت خود را از آب بيرون انداخت و روانه شد و با خود ميگفت كه عجب جانى از اين دريا بسلامت بردى ، بعد فكر كرد كه اگر خويشان مرا در چنين حالتى ببينند نهايت شرمندگى و سرشكستگى من باشد پس بهتر آنست كه در جائى پنهان شوم تا مردم مرا نبينند ، و بآهستگى قدم ميزد و ميرفت ، قضا را در سر راه او بازارچه‌يى بود و در آن بازارچه دكان صباغى ، از دريچه داخل بدان دكان گرديد .\r\nاستاد به جهت كارى به جائى رفته بود ، چون برگشت و در دكان را باز نمود روباه برجست كه بيرون رود در خم نيل افتاد ، دست و پاى بسيارى زد تا اينكه بيرون آمد و از دريچه بگريخت ، در راه با خود گفت كه اگر كسى مرا ببيند و از من استفسار نمايد كه سبب بيدمى و جامه‌ى نيلى پوشيدن تو از چه جهت است ، بايد گفت كه به حج رفته بودم و نيلى بودنم هم علامت قبول شدن حج است چرا كه مكه سنگ محك است ، بسيارند كه به زيارت ميروند و چون معاودت مينمايند تمامى صفات ذميمه‌ى ايشان به خوبى مبدل ميگردد .\r\nپس روباه با خود قرار حاجى شدن داده بميان قبيله آمد و خود را حاجى نام نهاد و بيدمى و سياه بختى را حاجى سبب ساخت و نزد آنان كه عقل و شعورى داشتند دستگاه مضحكه و ريشخند بود و آنانيكه من حيث لا يشعر بلكه كالانعام بودند چون روباه را ميديدند تعظيم و اكرام بجا ميآوردند .\r\nآن روباه بيدم را با حماقت صوفى يكى دانسته‌اند ، زيرا كه ايشان نيز بسبب خجالت از دعوى كذب نميدانند بچه وجه مدافعه از خود كنند . لهذا رداء\r\n\r\n","description":"","footnote":"","page_name":" 169 ","page_number":209},
  {"content":"\r\n\r\nكشف و كرامات بر خود بسته‌اند و مردمرا گمراه ميسازند ، و اگر نه در همه‌ى عمر خود كسى حرف راست از ايشان نشنيده ، اين چه جاى كشف و كرامات است به غير از آنكه خجالت و وسيله‌ى شكم چرانى چيز ديگر مقصود ندارند و جز فريب مردمان كالانعام عملى لايق نمينمايند .\r\nاز آن جمله حكايت ميكنند كه :\r\n\r\nحكايت\r\nشيخى با جمعى از مريدان از دهى بيرون آمده بدهى ديگر ميرفت ، در اثناى راه ديد كه مردى از باغ بيرون آمد و سبدى بر سر دارد و ميرود ، شيخ با خود گفت كه در اينجا ميتوان كراماتى ظاهر نمود زيرا كه اكثر مردم اين ده ، رئيس حسين و رئيس عز الدين و خالو قاسم ، نام دارند و اين مرد هم البته يكى از اين اسمها دارد و و سبد او نيز ميوه دارد ، اولى آنست كه اين مرد را صدا زنى و بگوئى كه سبد ميوه را بياورد تا خورده شود و سپس با خود گفت : كه اگر اين كار بوقوع پيوست عجب كراماتى ظاهر گردد و نان تو در ميان مردم نادان اراذل پخته گردد و در اينباب شهرت تمام ميكنى ! .\r\nپس روى بآنمرد نموده گفت :\r\nاى رئيس عز الدين ! رئيس حسين خالو قاسم شهريار !\r\nآن مرد چون اسم رئيس را شنيد جواب داد و رو به عقب نمود ، ديد شيخ با جمعى از مريدان ميرود .\r\nشيخ گفت :\r\nسبد ميوه را بياور تا بخوريم ! .\r\n\r\n","description":"","footnote":"","page_name":" 170 ","page_number":210},
  {"content":"\r\n\r\nآنمرد پيش آمد و گفت :\r\nاى شيخ ! مرا عمو عيد ميخوانند و سبد من هم از ميوه نيست ! .\r\nشيخ با خود گفت كه اين دروغ ميگويد اگر اين اسم را نداشت جواب نميداد گويا در دادن ميوه مضايقه دارد يا اينكه مرا بيكرامات تصور مىكند . پس از اين خيال گفت :\r\nاى مرد مرا خبر داده‌اند كه آنچه در سبد است نصيب من و مريدان است و و تو به علت ميوه ندادن نام خود را عمو عيد گذاشته‌اى و دروغ ميگوئى و انكار ميوه هم ميكنى .\r\nآنمرد قسم ياد كرد كه يا شيخ از شما عجب دارم اگر اين سبد ميوه داشت البته بشما ميدادم .\r\nشيخ گفت :\r\nاى مرد اگر راست ميگوئى سبد را بر زمين بگذار تا ما خود نگاه كنيم ، اگر ميوه نداشته باشد سبد را برداشته برو !\r\nآنمرد نميخواست كه سبد را بر زمين بگذارد زيرا سبب خجالت ميگرديد ، از اينجهت در زمين گذاشتن سبد مضايقه مىنمود .\r\nشيخ ايندفعه خاطر جمع گرديد و گفت :\r\nدر رموز و عالم خفاء به من گفته‌اند كه اين سبد نصيب من و مريدان من است و تو اى مرد شك در قول ما مكن و سبد را بگذار !\r\nآنمرد لاعلاج شده سبد را بر زمين بگذاشت .\r\nچون شيخ نگاه كرد ديد آن سبد پر از سرگين الاغ است ، زيرا مدت‌ها الاغ در باغ چريده بود و آنمرد سرگين‌ها را جمع نموده در سبد گذارده بود و\r\n\r\n","description":"","footnote":"","page_name":" 171 ","page_number":211},
  {"content":"\r\n\r\nبه خانه ميآورد .\r\nچون شيخ آن سرگين را بديد از روى خجالت بمريدان خود گفت :\r\nهر كس كه بنور عشق فروزان است شروع در خوردن كند ميداند كه اين چه لذت دارد ! .\r\nپس مريدان هر يك بتقليد يكديگر تعريف ميكردند ، يكى ميگفت : كه بوى مشك بمشام من ميرسد ! ، ديگرى ميگفت : اگر عنبر به اين خوشبوئى بود البته به صد برابر به طلا نميدادند ! ، ديگرى ميگفت : هرگز شكر را به اين چاشنى نديده‌ام ! ، بارى تا آن از سگ كمتران يك سبد سرگين را بخوردند و تعريف كردند شيخ با خود ميگفت كه هر كس از اين بچشد و دل خود را بد نكند باطن او البته صاف گردد و قوت گرسنگى و تشنگى بهم مىرساند ! .\r\nاى موش ؟ نميدانم در اين مدت كه در سلك صوفيان بوده‌يى از اين لقمه‌هاى لذيذ خورده‌يى يا نه ؟ ! .\r\nو باز حكايت ديگر :\r\n\r\nحكايت\r\nآورده‌اند كه روزى مريدى بنزد شيخى از مشايخ آن زمان رفت و گفت :\r\nيا شيخ ! زن من حامله است ، ميترسم كه دخترى بياورد ، توقع اينكه دعا كنى كه از بركت انفاس شما ، خداى تعالى پسرى كرامت كند .\r\nشيخ گفت :\r\nبرو چند خربزه بسيار خوب با نان و پنير بياور تا اهل اللّه بخورند و در حق تو دعا كنند ! .\r\nآن مرد گفت : به چشم ! .\r\n\r\n","description":"","footnote":"","page_name":" 172 ","page_number":212},
  {"content":"\r\n\r\nبعد رفت و نان و پنير و خربزه حاضر ساخت .\r\nپس از صرف و تناول ، آن مرد را دعا نمودند ، شيخ نيز دعا و فاتحه بخواند و گفت :\r\nاى مرد خاطر جمع‌دار كه خداى تعالى البته تو را پسرى كرامت خواهد فرمود كه در ده سالگى داخل صوفيان خواهد شد .\r\nچون مدت حمل بگذشت و حمل را بنهاد دخترى كريه منظر بود ، آن مرد بسيار دلگير گرديد ، به خدمت شيخ آمد در حالتى كه همه‌ى مريدان نزد شيخ حاضر بودند گفت :\r\nيا شيخ ؟ ! دعاى تو در حق من اثرى نكرد و حال اينكه شما تأكيد فرمودى خداى تعالى پسرى كرامت خواهد فرمود ، الحال دخترى بد تركيب و كريه منظر متولد گرديده ؟ ! !\r\nشيخ گفت :\r\nالبته آن سفره كه به جهت اهل اللّه آوردى باكراه بوده ، چنانچه آن را از راه رضا و صدق و ارادت آورده بودى البته پسرى ميشد ، در هر حال بنهايت خاطر جمع دار اگر چه دختر است لكن زياده از پسر به تو نفع خواهد رسيد ، زيرا من در خلوت و مراقبت چنين ديدم كه علامه خواهد شد .\r\nپس از اين گفتگو ، بدوماه دختر وفات يافت ؟ .\r\nآن مرد باز بنزد شيخ آمد و گفت :\r\nيا شيخ ! آن دختر نيز وفات يافت ، غرض اينكه دعاى شما به هيچ وجه تأثيرى نكرد .\r\nشيخ گفت :\r\n\r\n","description":"","footnote":"","page_name":" 173 ","page_number":213},
  {"content":"\r\n\r\nما گفتيم اين دختر بيش از پسر به تو نفع مىرساند ، اگر زنده ميماند بر مشغله‌ى دنيا دارى و آلودگى تو ميافزود پس بهتر آنكه برحمت ايزدى پيوسته شد .\r\nروايت شده كه چون شيخ اين بگفت مريدان بيكبار برخاسته بر دست و پاى شيخ افتادند و پاى شيخ را بوسه ميدادند و ميگفتند :\r\nانشاء اللّه تعالى وجود شما را سلامت دارد كه از اين وجه ما را حيات تازه بخشيدى ، حقا كه نفس و دم پير كامل ، كم از دم عيسى نيست ! چرا كه گفته‌اند :\r\nشعر\r\n فيض روح القدس ارباز مدد فرمايد * ديگران هم بكنند آنچه مسيحا ميكرد \r\nالحمد اللّه و المنه كه ما كسى را دست به راه فن زده‌ييم كه از پنهان و آشكار خبر ميدهد .\r\nاى موش ! كشف و كرامات صوفيه بدين نوع است كه شنيدى و اگر باز چيزى از كرامات ايشان شنيده‌يى و يا خوانده‌يى بيان كن تا بشنوم ! .\r\nموش گفت :\r\nاى گربه ! تو در گرداب عتاب و عناد افتاده‌يى و انكار ميكنى و اگر نه از براى تو صحبت ميداشتم ، اما گفتگوى تو قفل خاموشى بر دهن زده ، زيرا كه هر چه گفتم عيبى از آن در آوردى و مرا سرگردان ساختى .\r\nگربه گفت :\r\nاى موش ! من عناد نمىكنم بلكه حجت و برهان ميآورم ، به خدا قسم كه آنچه قبل از اين از تصوف گفتى از صد يكى را جواب نگفتم و ميخواستم كه آنچه در خاطر دارى همه را از تو بشنوم و بعد از آن تو را از روى دوستى نصيحت كنم\r\n\r\n","description":"","footnote":"","page_name":" 174 ","page_number":214},
  {"content":"\r\n\r\nو بيان غلط ايشان را بر تو ظاهر گردانم و بر عالميان هم روشن باشد كه بر جستن و چرخيدن و سماع كردن و دروغ بجاى كرامت گفتن كى از عقل و دانش است ، بلكه در كمال كودكى و حماقت است .\r\nبارى اى موش ! تو آنچه از تذكره‌ى ايشان شنيده‌ى بگو بعد از آن آنچه بنده خاطر نشان تو كنم قبول كن !\r\nموش گفت :\r\nاى گربه ! كرامت از مشايخان خراسان بشنو ،\r\nگربه گفت :\r\nبيان كن ! لكن چرا وصف مشايخ ميكنى و نام نمىبرى ؟\r\nموش گفت :\r\nاى گربه نام بردن مصلحت نيست ، توقع دارم كه تو هم نام نگوئى تا نسبت بعضى از بيخردان نباشد ، حالا گوش بده و كرامات بشنو ! :\r\n\r\nحكايت\r\nآورده‌اند كه در خراسان شيخى بود و مريدى داشت كه نام آن مريد ، مجد الدين بود ، شيخ آن مريد را بسيار بسيار دوست ميداشت و آن مريد هم بكمال صلاح آراسته بود ، روزى از آن مريد شيخ را اغبرى بهم رسيد ، آن روز شيخ در مرتبه‌ى جلال بود و مرتبه جلال را پرده‌ى استيلاى اجلال ، غضبناك گفت :\r\nبرو در آب ! يعنى در آب بميرى .\r\nقضا را چنان شد كه شيخ گفته بود ، چرا كه اين مريد با جمعى از اشراف و اكابر خراسان مصاحبت و تردد مينمود ، قضا را شبى بخانه‌يى رفت كه صاحب آن خانه سلطان آن ملك بود و آن سلطان را پسرى بود جاهل و تند و شديد ،\r\n\r\n","description":"","footnote":"","page_name":" 175 ","page_number":215},
  {"content":"\r\n\r\nدر آن وقت كه مريد داخل شد ، سلطان زاده بسيار مست بود فرمود كه تا او را بگيرند ، چون گرفتند گفت : او را در درياچه آب انداختند و كسى را قدرت آن نبود كه منع نمايد ، تا آنكه مريد شيخ در آب مرد .\r\nچون صبح شد خبر از براى شيخ آوردند كه يا شيخ ! مجد الدين كه شما بسبب اغبرارى كه از او در دل داشتى و او را دعا كردى بسبب دعاى شما در آب مرد و دعا اثر كرد ! .\r\nشيخ چون اين مقدمه را شنيد و سبب در آب مردن او را فهميد برآشفت و گفت :\r\nخون مجد الدين خون خراسان ، خون مجد الدين خون عراق ، خون مجد الدين خون بغداد است و چون بغ را گفت و خواست داد را بگويد مريدى ديگر دست بدهانش نهاد و گفت :\r\nاى شيخ عالم را خراب كردى\r\nو چون بغ گفت و دادش ماند ، قدرى نگذشت كه ناگاه هلاكو خان پيدا شد و موافق قول شيخ ، عراق و خراسان را قتل و عام نمود ، اين همه خرابى و قتل و غارت بسبب دعاى شيخ بود تا بدانى كه مردان راه چنين بوده‌اند و تو گمان بد مبر !\r\nاى گربه ! هر گاه در باب اين كرامات حرفى دارى بگو ! ولى درباره‌ى اهل اللّه ظن بد مبر ، من تو را دوست ميدارم و ابداً تو بعلم خود مغرور مشو و به نظر حقارت بايشان منگر !\r\nاى گربه ! چرا از راه عناد و لجاجت بيرون نيامده بجاده‌ى موافقت و مصاحبت با من رفاقت و رفتار نكرده و نميكنى ، با وجود اينكه بسيار از عالم كشف و كرامات بيان كرده و ميكنم ، معهذا تاثير نميكند !\r\n\r\n","description":"","footnote":"","page_name":" 176 ","page_number":216},
  {"content":"\r\n\r\nگربه گفت :\r\nاى موش ! هرذى حياتى بايد مرتبه‌ى خود را داند و از آن تجاوز نكند و اسباب زندگى كردن و مال و حال خود را ضبط و ربط نمايد : ميبايد فكرى و تأملى و تدبيرى داشته باشد ، خصوصاً هرگاه خواهد در دنيا نزد اقربا و طايفه‌ى خود ممتاز گردد و در آخرت نزد ابناء خويش با عمل و كردار نيكو سرافراز باشد بايد كه شب و روز در تفحص و تجسس و احوال خود بوده و غافل نشود و در گفتن و شنيدن و نشستن و برخاستن و خوردن و آشاميدن تامل كند و روز بروز در آنچه شايسته‌ى حال و مآل بوده باشد تدبر و دقت نمايد و كردار نالايق را ترك كند ، و اين حال كسى را باشد كه داراى عقل و شعور و درك و فراست باشد و آنچه در همه‌ى كتب از موافق و مخالف مسطور است خارج و بيرون از دو وجه نيست ، يا بنا بر عقل است و يا بر قول . اگر بنا بر عقل است بايد هر چه بيند و بشنود از روى كمال عقل در آن تامل و دقت نمايد ، گاه باشد كه عقل خود به آن شنيده و ديده نرسد ، لذا بايد از عالمان باحوال روزگار و زمان استفسار نمايد تا خاطر جمع باشد زيرا بسيار باشد كه چيزى بعقل ما و شما درست آيد و لكن نزد عقل عقلاء غلط و باطل باشد ، و گاه باشد چيزى چند در نزد ما و شما غلط و باطل ولى نزد عقلاء درست آيد :\r\nموش گفت :\r\n\r\nحكايت\r\nآورده‌اند كه گربه‌يى گذرش در بيابانى افتاد : و در آن بيابان دچار شيرى شد ، چون آن شير گربه را ديد او را پيش طلبيد و مهربانى بسيار نمود و دست بر سر و گوش او همى ماليد و گفت :\r\n\r\n","description":"","footnote":"","page_name":" 177 ","page_number":217},
  {"content":"\r\n\r\nاى گربه ! تو از ابناى جنس مائى - ما به اين شوكت و قوت و تو با تن ضعيف و ناتوان ، چنين مييابم كه بسبب آزار و اذيت بنى آدم به اين حال رسيده‌يى ! آن آدم چه قسم كسى است كه عالم از تزوير او در رنج و آشوب است ؟ آه چه فائده اگر كسى از بنى آدم به من ميرسيد انتقام تو را از او ميگرفتم .\r\nاز قضا در آن اثناء هيمه كشى در آن بيابان بود و هيمه جمع ميكرد ، شير نظرش به آن هيمه كش افتاد و بسر وقت او روانه شد ، چون به او رسيد بسيار خطاب و عتاب كرد . هيمه كش بيچاره لرزان و نالان و متفكر مانده و تبر هيمه شكنى را از دست بينداخت ، حيران و سرگردان بر جاى خود بماند .\r\nشير گفت :\r\nاى بنى آدم ! شما عالم را مسخر خود گردانيده‌ايد ، مغرور و ظالم و ستمكار شده‌ايد بنوعى كه يكى از ابناء جنس ما در ميان شما آمده به اين صورت و درجه خفيف و نحيف شده ، حال ميخواهم چنگال بيندازم و شكمت را پاره پاره نمايم و و سرت را از ملك بدن بركنم و جسدت را طعمه‌ى روباهان اين دشت و صحرا نمايم كه ديگر كسى از بنى آدم اين قسم رفتار ننمايد و با مردم برقت و مدارا سلوك كند !\r\nهيمه كش بيچاره گفت :\r\nاى پادشاه سباع ! و اى پهلوان عالم ! اگر با من از روى غضب و قهر سلوك كنى تو را پهلوان نخوانند ، مگر داستان پهلوانان را نشنيده‌يى كه هر گاه مدعى خوار و ذليل باشد از او در گذشتن كمال مردى و مروت باشد ؟ و اگر هم صبر و حوصله‌يى در گذشتن نداشته باشد باز مردى آنست كه به او مهلت حاضر ساختن سلاح داده تا كه آماده حرب جنگ گردد ، زيرا شرط مردى نيست كشتن\r\n\r\n","description":"","footnote":"","page_name":" 178 ","page_number":218},
  {"content":"\r\n\r\nمدعى را بى خبر ! .\r\nشير گفت :\r\nاى بنى آدم ! مرا دست از تو برداشتن محال است ، اما مهلت تهيه‌ى آلات حرب مىدهم .\r\nهيمه كش گفت :\r\nاى شير ! اسباب و آلات حرب من در خانه است و من در اينجا اسلحه‌ى حرب ندارم و در اين بيابان از كجا بياورم ؟ .\r\nشير گفت :\r\nبرو در خانه و اسلحه را بياور ! .\r\nپس از شنيدن اين سخن ، هيمه كش با خود گفت : الحمد للّه ، اكنون شايد بتوان جان از دست اين دشمن خونخوار بسلامت برد و او را ببلاى خود گرفتار كرد . بعد از آن بشير گفت :\r\nميترسم كه بكمال زحمت به خانه رفته و اسلحه‌ى حرب را بياورم و تا برگردم تو رفته باشى و سعى من باطل گردد .\r\nشير گفت :\r\nبهر صيغه‌يى كه تو خواهى مرا قسم بده كه من به جائى نروم تا تو باز گردى ! .\r\nهيمه كش گفت :\r\nاى شهريار ! اگر راست ميگوئى و خواهى خاطر مرا آسوده گردانى بايد رخصت دهى تا من دست و پاى تو را بريسمان هيمه كشى بتنه خارى و يا درختى ببندم آنگاه از عقب سلاح بروم و بعد از مراجعت شما را مرخص نموده با هم نبرد نمائيم . اى شهريار ! اگر چه اين سخن و گفتگو نسبت بشما كمال بىادبيست ، اما\r\n\r\n","description":"","footnote":"","page_name":" 179 ","page_number":219},
  {"content":"\r\n\r\nچون ميدانم كه شهريار بكمال مروت و مردى آراسته است بنابراين گستاخى نمودم ، باقى اختيار دارى !\r\nشير از راه داميت و حيوانيتى كه داشت ، پيش آمد و گفت :\r\nاى بنى آدم ! مبادا بخاطرت چيزى برسد كه مرا از آوردن سلاح تو پروائى هست ، بيا و مرا بهر قسم كه خواهى ببند و زود برو و اسلحه‌ى خود را بياور تا با تو مبارزت كنيم و دست برد نمائيم .\r\nبارى ، هيمه كش در كمال ترس و بيم پيش رفت و بريسمان هيمه كشى دست و پاى شير را محكم ببست ، چون از بستن فارغ شد و از طپيدن و لرزيدن به خود باز آمد تبر هيمه كشى را برداشته روى بشير آورد و بناى زدن نمود ، هر مرتبه شير ميغريد هيمه كش در كار تبر زدن بود و اعتنائى بغريدن او نداشت ، تا آنكه شير گفت :\r\nآنچه در باب بنى آدم شنيده بودم زياده از آن ملاحظه شد و ديدم كسى را درك و شعور و بيان و قوت تأويل قدرت مقاومت و مباحثه با طالب علم نيست .\r\nگربه گفت :\r\nاين چنين كه صوفيه به باطن پير خود مينازند طالبان علم هم بشرع و بركت آيت و حديث مينازند . مگر تو اى موش ! نشنيده‌يى مباحثه‌ى معتزلى را با بهلول دانا ؟\r\nموش گفت :\r\nاى گربه ! اگر بيان نمائى بهتر باشد .\r\nگربه گفت :\r\n\r\nحكايت\r\nآورده‌اند كه در بغداد ، هر روز يكى از علماى معتزله امامت ميكرد ، يكى از\r\n\r\n","description":"","footnote":"","page_name":" 180 ","page_number":220},
  {"content":"\r\n\r\nخلفاى بنى عباس كه بر مسند خلافت نشسته بود معتزلى را رخصت امامت و پيشنمازى داده ، آن خليفه از اقوام نزديك بهلول بود .\r\nچون بهلول بكمال عقل و دانش آراسته بود و عداوت تمام با معتزل داشت هر روز به مسجد ميرفت و سخنهاى ركيك و ناخوش و درشت بمعتزلى ميگفت ، چون جماعت پيروان معتزلى ميديدند كه بهلول بمعتزلى خفت و خوارى مىرساند بهلول را از مسجد بيرون كردند و بعد از آن بامر نماز قيام نمودند ، چون بهلول چنان ديد ، روزى پيش از نماز كلوخى برداشت و به مسجد رفت و در زير منبر پنهان شد ، چون وقت نماز شد مردم جمع شدند معتزلى به مسجد آمده نماز گذارد ، پس از اداى نماز بمنبر بر آمده مشغول موعظه گرديد عبارتى برخواند كه معنى آن اين بود كه فرداى قيامت شيطان را عذاب نميرسد زيرا كه دوزخ آتش است و شيطان هم از آتش است جنس از جنس متأذى نميگردد ! :\r\nبهلول خواست كه بيرون آيد صبر كرد .\r\nباز معتزلى عبارتى ديگر برخواند كه معنى آن عبارت اين بود كه خير و شر هر دو برضاى خداست !\r\nبهلول خواست كه بيرون آيد باز صبر كرد و خود را ضبط نمود .\r\nدر آن اثناء باز معتزلى عبارتى برخواند كه معنى آن عبارت اين بود كه خداى تعالى را در روز قيامت ميتوان رويت نمود ! .\r\nپس از شنيدن اين عبارت ، بهلول را ديگر طاقت صبر نماند و از زير منبر بيرون آمد و كلوخى كه در دست داشت بر سر آن معتزلى زد و پيشانى او را بشكست .\r\nبهلول از مسجد بيرون رفت ، آن جماعت چون چنان ديدند برخواسته آن معتزليرا برداشته بخانه‌ى خليفه بردند و شكايت زيادى از بهلول نمودند .\r\n\r\n","description":"","footnote":"","page_name":" 181 ","page_number":221},
  {"content":"\r\n\r\nخليفه از اين معنى و عمل بسيار دلتنك شد و آزرده گرديد و در فكر اين بود كه بهلول را آزار رساند و عقاب و سياست نمايد .\r\nناگاه بهلول سر و پاى برهنه بىسلام داخل گرديد و رفت در صدر مجلس از معتزلى و خليفه بالاتر نشست .\r\nچون خليفه بهلول را ديد بسيار عتاب كرد و گفت : اى ديوانه‌ى بىادب ! تو چه حق دارى كه بر امام زمان ادعاء زيادتى و تعدى نمائى ؟ ! .\r\nبهلول گفت :\r\nاى خليفه‌ى زمان ! در امر مباحثه و فحص در مسائل رنجش نباشد ، اين مرد سه مسأله بيان نمود و اين كمترين سه مسأله‌ى او را بكلوخى حل نمودم ، اگر چنانچه خليفه توجه فرمايد و گوش دهد معلوم شود كه اين كمترين نسبت به او بىادبى نكرده‌ام غير اينكه جواب مسأله‌ى او را گفته‌ام !\r\nخليفه فرمودند :\r\nبيان كن تا بدانيم !\r\nبهلول رو بمعتزلى كرد و گفت :\r\nاى معتزلى تو خود گفتى كه شيطان را روز قيامت عذاب نميرسد زيرا كه دوزخ آتش است و شيطان همجنس آتش است جنس از جنس متأذى نميشود .\r\nمتعزلى گفت : بلى ! .\r\nبهلول گفت :\r\nاين كلوخ كه بر سر تو زدم چه جنس بود ؟\r\nگفت : جنس : خاك ! .\r\nبهلول گفت :\r\n\r\n","description":"","footnote":"","page_name":" 182 ","page_number":222},
  {"content":"\r\n\r\nپس چرا چون بر سر تو زدم متأذى شده‌ى و ضرر رسانيد ؟ .\r\nمعتزل ساكت شد .\r\nباز بهلول گفت : اى امام مسلمانان ! تو خود گفتى كه فرداى قيامت خدا را ميتوان ديد .\r\nگفت : بلى ! .\r\nبهلول گفت :\r\nكلوخى كه بر سر تو زدم درد مىكند ؟\r\nگفت : بلى ! .\r\nبهلول گفت :\r\nدرد را به من بنما تا ببينم ! .\r\nمعتزلى گفت :\r\nدرد را چگونه ميتوان ديد ؟ ! .\r\nبهلول گفت :\r\nاى امام عالم ! درد جزئى از مخلوقات خداست ، هر گاه مخلوق حقير را نميتوان ديد ، خدا را چگونه توان ديد .\r\nپس از اين گفتگو معتزلى ساكت شد و جواب نداد .\r\nباز بهلول گفت :\r\nاى امام ! تو خود گفتى كه خير و شر هر دو برضاى خداست .\r\nگفت : بلى ! .\r\nبهلول گفت :\r\nهر گاه چنين باشد پس من اين كلوخ را برضاى خدا بر سر تو زده‌ام و تو چرا\r\n\r\n","description":"","footnote":"","page_name":" 183 ","page_number":223},
  {"content":"\r\n\r\nاز من رنجيده‌يى و حال ايكنه برضاى خدا عمل نموده‌ام ! .\r\nبعد از اين گفتگو ، معتزلى خجل مانده و سكوت كرد و بسبب خجالت و رسوائى برخواست و از مجلس بيرون رفت . زيرا چون آفتاب پنهان طالع شود و خفاش را ديده كور گردد .\r\nشعر\r\n خورشيد نديده چشم خفاش * پيش من و تست در جهان فاش \r\nاى موش ! ديگر حرفى دارى بگو تا بشنوم ! .\r\nموش گفت :\r\nاى گربه ! سخنها دارم اما وقت تنگ است ، مهذا صحبت را بوقت ديگر اندازيم تا ببينيم چه روى نمايد .\r\nگربه گفت :\r\nاى موش ! دفع الوقت در حين صحبت سبب زيادتى دعوى و قوت مدعى مىشود ، اگر حرفى دارى بگو ! و اگر نه بقول علما دينيه تصديق كن و از كلمات مزخرف صوفيه و شطحات آنها احتراز نما .\r\nموش گفت :\r\nاى گربه ! معامله‌ى من و تو معامله‌ى دزد است با تاجر .\r\nگربه گفت :\r\nچگونه بوده بيان كن ! .\r\nموش گفت :\r\n\r\nحكايت\r\nآورده‌اند كه روزى در بيابان ، تاجرى ميگذشت و آن تاجر از قافله باز\r\n\r\n","description":"","footnote":"","page_name":" 184 ","page_number":224},
  {"content":"\r\n\r\nمانده مظطرباً در بيابان ميگرديد كه مگر خود را بقافله رساند . قضا را دزدى در آن بيابان بود ، چون تاجر آن دزد را ديد حيران و پريشان شده بر جاى خود بماند ، دزد بر سر تاجر نهيب آورد و گفت : چه همراه دارى ؟ . آن مرد بيچاره يارائى زبان گشودن نداشت و نتوانست جواب گويد ، دزد را به گمان آنكه از كمال استغنا او را پروائى ندارد لهذا بر او غضب شد و شمشير بر فرق تاجر زد و از اسبش به زير كشيد و برهنه كرد و نقدش از ميان باز كرد و رختش را بپوشيد و باسبش سوار شد و گفت : اكنون بيا و دست مرا ببوس و بگو مبارك باشد ! ،\r\nحالا اى گربه ! تو نيز بدان عداوت جبلى كه ميان موش و گربه مىباشد و عنادى كه طالب علم را با صوفيه است مرا مخاطب و برابرى بهر عمر وزيد ميكنى تا آنكه به صد زحمت و مشقت از دست تو خلاص شدم و از آنوقت كه خلاصى يافتم تا حال جميع پيروان و شيخان مستجاب الدعوه را هرزه‌گوئى و ناسزا گرفته و ميگوئى و مرا هم چنان ترسان ساخته‌يى كه مدت عمر نميتوانم نزديك تو آمد ، بلكه سعى در تحصيل معيشت هم بر تن دشوار است ، حالا با اين همه درد سر و زحمت و بدون برهان و حجت بيايم تصديق كنم كه طالب علم بر حق است و صوفى باطل ؟ ! .\r\nگربه گفت :\r\nپس اين همه دليل و نظير كه آوردم همه عبث بود پس همان حرف شيخ مناسب است كه گفته :\r\nشعر\r\n با سيه دل چه سود خواندن وعظ * نرود ميخ آهنين در سنگ \r\nاى موش ! تا حال ندانستم كه تو را چه قدر كيد و مكر است ، اكنون دانستم و فهميدم ! ، چرا كه گفته‌اند :\r\n\r\n","description":"","footnote":"","page_name":" 185 ","page_number":225},
  {"content":"\r\n\r\nشعر\r\n سگ اگر مشرك و بخيل نبود * آب را در زبان نمىنوشيد \r\n موش اگر ميل راستى ميداشت * چكمه‌ى زرنگار مىپوشيد \r\nو اگر صد بار شهد مصفى را اضافه‌ى افيون نمائيد ، شين نگردد .\r\n اگر تخم حنظل بهنگام كشت * بكارد ملائك بباغ بهشت \r\n كند شهپر خويش را جاى بيل * بدان آبيارى كند جبرئيل \r\n نسيمش اگر نفحه‌ى جان كند * به پايش اگر آب حيوان كند \r\n سرانجام گوهر نيارد ببار * همان ميوه‌ى تلخ آرد ببار \r\nموش گفت :\r\nاى گربه ! هميشه در صحبت بودن خوش نيست ، هرذى حيات را سعى معاش و فكر مأكول و مشروب و ملبوس نمودن و خرج عيال و اطفال و مرمت خانه و ترتيب و تنسيق باغ و فكر هيمه و چراغ و نفع و نقصان و تهيه‌ى اسباب منزل را لازم است ، و اگر ترك همه كنى و مدام در صحبت باشى عافبت رسوائى و پريشانى خواهى داشت و دشمن را شادكام خواهى نمود .\r\nلهذا هرذى حيات را بايد كه بروزگار خود تامل كند و چند روزى كه زندگانى دارد ، بعيش و عشرت با لباسهاى الوان و نعمتهاى گوناگون خود را جلوه دهد و از باغ زندگانى تمتع بردارد و اگر چنانچه روز و شب در فكر چنان كردن و چنين گفتن باشد ، از نعمتها و لباسهاى لطيف و ظريف و تازه و عشرت و صحبت و لذت بازماند و در نظر اهل روزگار خود را خوار و ذليل و كثيف نمايد و اين فراغت عيش ، بىسعى پيدا كردن ممكن نميشود ، پس لابد بايد سير و گرسنه در اطراف روان باشد تا كه معيشت خود را بيابد ، و گاه باشد لقمه‌ى لايق حال او بهم رسد و\r\n\r\n","description":"","footnote":"","page_name":" 186 ","page_number":226},
  {"content":"\r\n\r\nگاه باشد كه نرسد ، لكن در هر حال بايد به هوش و تفكر در طلب شؤون زندگانى و معاش كوشش نمايد و حتى الامكان كوتاهى نكند .\r\nبارى اى گربه ! كسى كه بخواهد در ميان ابناى جنس خود را از مكان و خوراك روز بروز تزايد و ترقى دهد ، بايد در صدد علو جاه و سمو مكانت باشد ، تا دشمنان كور و غمناك ، و دوستان شاد و خرسند گردند و خود از پريشانى كه سبب خوارى و مذلت است بياسايد ، بلكه اينقدر سعى كند كه ذخيره از براى فرزندان بگذارد تا بعد از از آن فرزندان در ميان قبائل و اقران ممتاز و سرافراز باشند .\r\nنشنيده‌يى كه گفته‌اند :\r\nشعر\r\n بگذارى كه دشمنان بخورند * به كه محتاج دوستان باشى \r\nديگر هم گفته‌اند :\r\nشعر\r\n مبادا كه در دهر دير ايستى * مصيبت بود پيرى و نيستى \r\nاى گربه از علم بىعمل بيش از اين چند كلمه فهميدن و دانستن و ورقى چند را سياه كردن چه نفع بهم ميرسد ؟ ، كدام دكان خباز و طباخ بعوض صحبت ، نان و آش ميدهند ؟ ، مگر اينقدر بىفكر بودن خوبست ؟ .\r\nشيخ سعدى گفته است .\r\nشعر\r\n هر كه مزروع خود بخورد خويد * وقت خرمنش خوشه بايد چيد \r\nچون تهى دست باشى و بىچيز گردى در هيچ مهمى و معنى ، توجه نتوانى كرد ، بىفهم و بىمقام و منصب ، زندگانى و پهلوانى به كار نمىآيد .\r\n\r\n","description":"","footnote":"","page_name":" 187 ","page_number":227},
  {"content":"\r\n\r\nشعر\r\n زبان بريده بكنجى نشسته صم بكم * به از كسى كه نباشد زبانش اندر حكم \r\nاز اين مزخرفات تاب و توان از گربه بيرون رفت و گفت :\r\nاى موش بىهوش ! تا كى از اين حرفهاى بيعقلانه گوئى و تأمل نميكنى ؟ ! ،\r\nاين آواز دوستى كه در اين وقت خواندى و نفهميدى و ندانستى چه نفعى دارد و اين قصه‌ى پوچ و بيحاصل كه از براى حب دنيا تطويل دادى چه فايده و ثمرى بخشد ؟ ، اكنون گوش و هوش بدار و جواب را بشنو كه گفته‌اند :\r\nشعر\r\n گوش خر به فروش و گوش تازه خر * كين سخنها در نيابد گوش خر \r\nديگر در اين باب گفته‌اند من هم ميگويم ، اگر تو ترك عادت جبلى كنى و مكر و حيله نكنى و گوش هوس بسوى من كنى ، البته از من بشنوى و بر لوح جان و خاطر جاى داده و ثبت كنى ، و اگر بطريق اول كه آن همه نصايح گفته شد و بر تو اثر نكرد ، حال همچنين خواهد شد .\r\nپس اى موش ! گوش دار تا كه شايد اين پندها را سرمايه‌ى روزگار خود سازى .\r\nاى موش ! اينكه در باب فراغت و آسايش و رفاهت دنيا و جمع مال و بعشرت صرف كردن و لباسهاى فاخره پوشيدن و طعام لذيذ خوردن و شراب لطيف نوشيدن و در مرتبه‌ى عيش كوشيدن و سعى در نوال منصب و مقام و اندوختن مال از براى بازماندگان ، داد سخنورى دادى ، جواب هر يك را بشنو ! :\r\nآورده‌اند كه خداوند عالميان در كلام مجيد فرموده كه من رفاهيت و آسايش را خلق نكرده‌ام و بندگان در سعى و طلب آن ميكوشند ! و اين معنى كه آسايش خلق نشده دلالت و حجت بر جميع حال و احوال و اوضاع انسان است و نص از كلام\r\n\r\n","description":"","footnote":"","page_name":" 188 ","page_number":228},
  {"content":"\r\n\r\nخدا ، زيرا كه جميع اهل عالم از سه فرقه بيرون نيستند :\r\nجمعى شب و روز در صدد جمع نمودن مال ميباشند و ذره‌يى از كار و احوال و اوضاع مردن و سؤال و جواب در گور و حساب و عذاب در خاطر ايشان را ندارد .\r\nو جماعتى ديگر در فكر آخرت و سعى در معرفة اللّه و پاس ديندارى و نگهدارى ايمان و پشيمانى از كرده‌ى خود بوده و از لوازم حيات دنيوى غفلت نموده .\r\nو جمعى هم خسر الطرفين‌اند زيرا ترك كار دنيا و هم كار آخرت كرده‌اند و بلهو و لعب و خوردن و خوابيدن گرفتارند ! .\r\nحضرت رسول صلى اللّه عليه و آله فرموده‌اند :\r\nالدنيا جيفة و طالبها كلاب .\r\nزيرا كه چون كسى متوجه دنيا باشد و به خواهش و خيال در جمع مال و دنيا بهر رسانيدن افتد ، ترك علم و معرفت و عبادت مينمايد و بسعى در اندوختن مال مشغول مىشود و معلوم است جمع كردن ما جز مشقت و خوارى و مذلت ميسر نگردد زيرا بهر كارى و عملى كه خواهد مشغول شود ، تا سعى نكند و رنج نكشد ممكن نيست ثروت و مكنت بهم رساند و شبهه‌يى نيست كه چون كسى متوجه طلب دنيا باشد سر رشته‌ى آخرت از دست بدهد و بطلب دنيا مشغول گردد و در گرداب فريب شيطان افتد و به اين سبب اليف غفلت گردد و در سعى جمع كردن مال غم و الم و فكر و غصه بسيار است .\r\nپس هر آينه از آخرت باز ماند و عمر بغفلت گذشته و زحمت كشيده و رفاهيت نبرده .\r\nپس ظاهر شد كه رفاهيت در دنيا از براى اهل دنيا نيست ، پس آنچه در قرآن مجيد وارد شده مناسب و دليل واقع است و همچنين حديث : حب الدنيا راس كل خطيئة ، شاهد اين مقال و مقام است . از اين بيان معلوم گرديد كه جمع كردن\r\n\r\n","description":"","footnote":"","page_name":" 189 ","page_number":229},
  {"content":"\r\n\r\nمال شأن شخص حريص است و گاه باشد كه كسى برنج و زحمت بسيار مال جمع كند ، نخورد و نپوشد و صرف نكند بوجهى كه حظ نفسانى يافته باشد و چون بمرد و او را دفن كنند ، حكام شرع بعنف وارث ذكور او را ارث بيشتر بدهند و قليلى كه بماند دختر حصه‌ى خود را گرفته صرف شوهر كند و ياد از پدر نكند ، گويا هرگز پدر نبوده ، پسر نيز با مصاحبان بعيش و نوش با اوباش و اراذل صرف كند .\r\nو گفته‌اند :\r\n تا نميرد يكى بناكامى * ديگرى شادكام ننشيند \r\nگاه باشد كه بيشترى از زنها ، زر و زيور از مال پدر و شوهر اولى ذخيره كرده و برداشته شوهرى تازه نمايند و ترك فرزندان و ياران شوهر اولى را كرده بعيش و عشرت مشغول گردند .\r\nپس ظاهر شد كه سعى در مال دنيا غفلت و حسرت و ندامت است و با اين همه آزارها و صدمات ، بمصداق آيه‌ى :   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   ، در آخرت هم حساب باشد و آنچه را وارث بخلاف شرع و طرق نامشروع جمع نموده او را جواب بايد گفت و عقاب و عذاب بايد كشيد .\r\nاى موش ! اگر يقين اين معنى ميشد كه هر كس را عمر و زندگانى چه مقدارست ، البته باندازه‌ى آن مال اندوخته نموده صرف ميكرد ، پس چون اندازه‌ى عمر و زندگانى تعيين نشده معهذا بسيار است كه كسى به صد زحمت بگرسنگى و برهنگى بسر برده روز و شب سعى كرده از براى آنكه خانه بسازد و زمين خريده باشد و خشت آورده بناى كارى مىكند كه ناگاه اجل در رسد و خشت خانه و عمارت را بلحد او بگذارند و يا تخته‌يى كه از براى در و پنجره و دروازه جمع كرده باشد ، از آن براى او تابوت بسازند ، يا اينكه خانه تمام شده كسى ديگر در او نشيند و زنش دست در گردن ديگرى مىكند .\r\n\r\n","description":"","footnote":"","page_name":" 190 ","page_number":230},
  {"content":"\r\n\r\nاز اينجاست كه شيخ سعدى فرموده :\r\n مكن تكيه بر ملك دنيا و پشت * كه بسيار كس چون تو پرورد و كشت \r\nو در جاى ديگر فرموده :\r\n جهان منزل راحت انديش نيست * عدم يا وجودش دمى بيش نيست \r\n بسى سرو گلچهره‌ى لاله رنك * كه خاكش گرفته در آغوش تنك \r\n بسى دانه‌ى خاك مشكين كه مور * برون آورد هر دم از خاك گور \r\nجماعتى در سعى و كار آخرت شده‌اند كه بالكليه دست از دنيا بر داشته‌اند و ايشان شب و روز در غم آخرت و پشيمانى از عملهاى ناشايسته موافق معنى آيه‌يى كه قبل از اين مذكور شد كه در دنيا رفاهيت نيست و موافق حديث : ترك الدنيا راس كل عبادة ، ترك دنيا كرده‌اند و دست از كسب و كار و كشيده در گوشه‌يى معتكف شده‌اند و اينكه از مال و اموال و نفس و هوى فارغ ، و از دست مردم خلاص يافته در بقعه‌ى عزلت نشينى و مغاره گزينى چنان كه شيخ سعدى گفته :\r\n آنان كه بكنج عافيت بنشستند * دندان سگ و دهان مردم بستند \r\nهر چند اسباب فراغت است و لكن مناسب حال امت حضرت رسول اكرم صلى اللّه عليه و آله و سلم نيست ، زيرا كه آن حضرت فرموده :\r\nالحمد اللّه امت من مثل امتان پيشين در مغاره ساكن نميشوند بىنان و توشه ، گاه باشد كه دو روز يا سه روز مائده نرسد و آن مرد را صبر و توكل نرسد و دلش بوسوسه‌ى شيطان از راه رفته كافر گردد .\r\nو ديگر آنكه ثواب عظيم و اجر بسيار و جزاى بيشمار در آن است كه كس با\r\n\r\n","description":"","footnote":"","page_name":" 191 ","page_number":231},
  {"content":"\r\n\r\nمردم از روى الفت و رأفت سلوك و مدارا كند و از رنگها و بويها و طمعها ، كسب كرده و تمتع گيرد و بصرافت طبع ترك آنچه ديده و شنيده كند ، نه بدورى و انقطاع و صرف از امور ناشايسته ، اين است كه كسى كه مغازه نشين و گوشه نشين شده و در به روى خويش بسته از جميع كمالات محروم و مايوس گردد ، و حضرت رسول صلى اللّه عليه و آله و سلم فرموده : خير الامور اوسطها ، پس از اين حديث معلوم شد كه طلب كردن به تمام شدت و مشغول شدن بنهايت غفلت كمال جهل و نادانى خواهد شد و ترك دنيا كردن و در مغازه نشستن هم بدليل خير الامور اوسطها ، غير جائز و نالايق است ! لهذا بهتر وانسب آن است كه معتدلانه سعى در شؤن دنيويه به قدر امكان نموده و كوشش در امور و معشيت يوميه و فراهم آوردن لباس كه نماز در آن مقبول و مستجاب بود لازم و واجب دانسته و همچنين تحصيل مكان و منزل به قدر اينكه دفع گرما و سرما كند از شؤن لازمه ، و سلوك با مردم از روى ادب و تعظيم و حرمت باز از امور واجبه است .\r\nاگر به كلى لذتها را نيافته و مشاهده‌ى قدرت نكرده باشد و رنگها را نديده باشد ، چگونه از آثار قدرت كامله خبر تواند يافت ؟ مثلا كسى كه عسل نخورده باشد چه داند كه قادر قدرت‌نما از شاخ و بته چنان شهدى ايجاد فرموده ، و اگر بسير باغها نرفته باشد و ميوه‌ها و گلها را با طعم و رنگ و بو تشخيص نكرده باشد ، شبهه‌يى نيست كه آن كس از درك آثار قدرت عارى باشد ، پس هر كس كه در بازار و كوچه و محله ميگردد و مشاهده‌ى باغ و گلزار و صحرا و كشت‌زار و زراعت مختلف الانواع مينمايد بر آثار صنعت صانع اطلاع مييابد و اگر نه عارى و عاطل خواهد بود .\r\nچنان كه آورده‌اند در زمان ماضى شخصى فالوده را حمام قياس و گمان\r\n\r\n","description":"","footnote":"","page_name":" 192 ","page_number":232},
  {"content":"\r\n\r\nكرده بود .\r\nموش گفت :\r\nچگونه بوده ؟ بيان كن تا بشنوم ! .\r\nگربه گفت :\r\n\r\nحكايت\r\nآورده‌اند كه روزى سلطان محمود بخواجه حسن ميمندى كه وزير او بود گفت :\r\nآيا شخصى باشد كه فالوده نخورده باشد .\r\nوزير گفت :\r\nاى پادشاه ! بسيارند كه فالوده نخورده‌اند و ندانند .\r\nپادشاه گفت :\r\nچنين كسى نيست .\r\nوزير ميگفت هست و پادشاه ميگفت نيست ، تا آخر الامر مبلغى زر مهيا كرده ما بين ايشان شرط شد كه اگر وزير چنين كسى پيدا كند مبلغ زر را از پادشاه بگيرد و اگر پيدا نكند وزير آن مبلغ را دادنى باشد .\r\nپس از اين قرار وزير بتفحص چنان كسى بيرون آمد ، گذرش ببازار گوسفند فروشان افتاد ، از قضا لر سرحديرا ديد ، با خود گفت : كه اين جماعت در سر حد بوده‌اند و معمورى و آبادى نديده‌اند ، پس آن شخص لر را به خدمت پادشاه آورد ، پادشاه فرمود كه قدرى از فالوده آورند .\r\nپادشاه به آن مرد لر گفت :\r\nهرگز از اين نعمت چيزى خورده‌يى ؟ .\r\n\r\n","description":"","footnote":"","page_name":" 193 ","page_number":233},
  {"content":"\r\n\r\nمرد لر گفت :\r\nخير پادشاه نخورده‌ام ! .\r\nپادشاه گفت :\r\nميدانى اين چه چيز است و چه نام دارد ؟ .\r\nمرد لر گفت :\r\nنامش بيقين نميدانم ، اما به گمان من چيزى ميرسد ، در آن سر حد كه ما هستيم مرديست كه از ما بعقل و ادراك قابل و برتر است و هر ساله يك مرتبه به شهر ميآيد ، از قضا يكروزى از شهر آمده بود و ميگفت در شهر حمامهاى خوب بهم ميرسد ، بنده را گمان چنين است كه اين حمام است .\r\nچون پادشاه اين را شنيد بسيار بخنديد و فرمود كه مبلغ مذكور را بوزير بدهند .\r\nوزير گفت :\r\nپادشاها ! بفرما تا دو سر بدهند ، زيرا دو سر برده‌ام ، چه كه اين مرد نه فالوده و نه حمام را ديده ! .\r\nپادشاه فرمود تا دو سر بدهند .\r\nپس اى عزيز من ! تا كسى چيز را نديده باشد و نخورده باشد چه داند چيست و چه لذت دارد .\r\nپس هر چه خداوند عالميان خلق كرده است از براى اين است كه ايشان آن را ببينند و بخورند و بنوشند و ببويند و تمتع يابند و الا خلق نمىشد ، پس خداوند عالميان اين نعمتها را از براى بندگان خلق كرده است و براى ايشان حلال و طيب و طاهر گردانيده و فرمود :\r\n كُلُوا مِنْ طَيِّباتِ ما رَزَقْناكُمْ  .\r\n\r\n","description":"","footnote":"","page_name":" 194 ","page_number":234},
  {"content":"\r\n\r\nپس ظاهر و هويدا شد كه خوردن نعمت و استعمال نعمتهاى الهى سبب فهميدن و فهماندن قدرت كامله است و جميع امور از خوردن و نخوردن و گفتن و نگفتن و پوشيدن و نپوشيدن ، از احوال و اوضاع كه عاديه بشريه است و در اين باب حرف بسيار است ، لكن از اين بيان ظاهر شد كه در مغازه نشينى و ترك صحبت مردم نفعى نميباشد و فايده نمىرسد ، و سريق سلوك و ميانه‌روى پسنديده و اولى است .\r\nپس اى موش ! دانستى و فهميدى ؟ ! ، اكنون اگر حرفى دارى بگو !\r\nموش گفت :\r\nحالا وقت تنگ است و وقت نماز ميگذرد و گفتگوى زياد سبب مىشود كه نماز ما و شما فوت شود ، الحال برويم بعبادت مشغول گرديم ، اگر عمر باقى باشد وقت ديگر صحبت ميتوان داشت .\r\nگربه گفت :\r\nاى موش ! نماز را شرايط بسيار است ، از جمله شروط و حدث و اخلاص است و خالى بودن از شركت و عناد و رشك و حسد ، و بدل پاك بجناب اقدس الهى روى آوردن نه مثل آن ترك كه گريه در خدمت واعظ ميكرد .\r\nموش گفت :\r\nچگونه بوده ؟ آن را بيان فرما تا بشنويم !\r\nگربه گفت :\r\n\r\nحكايت\r\nآورده‌اند كه تركى از محله‌ى شهرى ميگذشت ، ناگاه گذرش بمسجدى افتاد ، ديد كه واعظى موعظه ميكرد .\r\nبعد از آنكه خلق بسيارى جمع شدند آن ترك در ميان مردم بنشست و آن\r\n\r\n","description":"","footnote":"","page_name":" 195 ","page_number":235},
  {"content":"\r\n\r\nواعظ موعظه ميكرد كه طالبان علم از معنى آن عاجز بودند ، معهذا آن ترك به هاى هاى گريه ميكرد ، بعد از آنكه مردم ملتفت آن حالت شدند از او استفسار نمودند كه گريه‌ى تو از چه چيز است و از چه جهت است ؟ .\r\nگفت :\r\nاى برادران ! بنده در سر حد گله‌يى دارم و در ميان آن گله بزى دارم و آن بز را بسيار دوست ميدارم و مدتى مىشود كه من در اين شهرم و آن بز را نديده‌ام الحال به اين واعظ نگاه كردم ديدم ريش واعظ بريش بز من ميماند و آن بز به ياد من آمده از آن سبب است كه گريه بر من مستولى شده ؛ .\r\nاى موش ! گويا تو نيز به نماز ميروى از براى آنكه اقربا و قبيله تو را اهل نماز دانند و به تو اعتبار كنند ، يا آنكه صاحب خانه را از براى خيانت و تفضيل فريب دهى .\r\nاى موش ! هر كارى كه كسى كرد و از حقيقت آن كار باخبر نباشد آن كار اعتبارى ندارد ، اكنون تو عذر آوردى ما نيز روانه ميشويم تا وقتى ديگر .\r\nپس از اين گفتگو موش منصرف گشت و به خانه رفت .\r\nگربه بسيار دلگير شد و آزرده خاطر مانده به خانه برگشت ، قضا را صاحب خانه ته سفره‌يى كه در خانه داشت در گوشه‌يى ريخته بود گربه رسيد و از آن سير بخورد و برگشت آمد بدر خانه‌ى موش و نشست .\r\nموش ديد كه گربه باز آمده و بدر خانه‌ى او نشسته ، از واهمه‌ى گربه به او سلام كرد .\r\nگربه گفت :\r\nو عليك السلام اى شيخ كبار ! اليوم آمده‌ام كه مهمان تو باشم و نبايد\r\n\r\n","description":"","footnote":"","page_name":" 196 ","page_number":236},
  {"content":"\r\n\r\nعذرى بياورى .\r\nموش گفت :\r\nاى شهريار ! خانه‌ى حقير بىرونق است به جهت اينكه كسان و اهل بيت حقير آزرده و مريضند ، اكنون اى شهريار انصاف بده كه مرا چه قدر خجالت بايد كشيد و اگر ممكن است شهريار از روى لطف و بنده نوازى اين مرتبه از تقصير حقير بگذرد تا وقتى كه فارغ البال شده تهيه و تداركى معقول گرفته آن وقت شهريار را خبر كنم تا كه آنچه طريق ميزبانى باشد به عمل آرم .\r\nگربه گفت :\r\nاگر صد كس در اين خانه بيمار باشد و اگر صد هزار فتنه مىبارد و اگر تمام عالم بهم خورد به جائى نميروم و گام از گام بر نميدارم ، و تو خواهى مهمان‌دار باش ، خواهى نباش ، و خواهى به خانه روى يا نروى ، مرا به حال خود بگذار كه من شرط كرده‌ام و فروگذار نخواهم بود .\r\nو حديث : اكرم الضيف و لو كان كافرا ، امريست كه نسبت بمهمان دارى و در اين باب دليل فراوان و بسيار است ، از آن جمله اينست :\r\n\r\nحكايت\r\nآورده‌اند كه در زمان حضرت رسول عليه الصلاة و السلام شخصى بود بسيار مهمان دوست ، و زنى داشت در نهايت خست و لئيم .\r\nآن مرد از توهم و خوف جنگ و فرياد بر آوردن آن زن از كراهت نمودن مهمان ، بسيار مرارت داشت .\r\nآن مرد لاعلاج روزى به خدمت حضرت رسول عليه السلام رفت و كيفيت احوال و ماجرى را بيان واقع كرد .\r\n\r\n","description":"","footnote":"","page_name":" 197 ","page_number":237},
  {"content":"\r\n\r\nحضرت فرمودند كه برو به خانه به آن زن بگو در حالتى كه مهمان ميآيد در پشت در مشاهده كن و هنگام بيرون رفتن مهمان نيز در عقب سر ايشان ملتفت شو و نگاه كن تا ببينى كه خداوند عالميان چه بركتى و چه خيرى در حق مهماندارى عنايت فرموده !\r\nپس آن مرد به خانه رفت و با زن خود گفت كه امروز رسول اللّه صلى اللّه عليه و آله و سلم را با دو سه نفر ديگر بمهمانى طلبيده‌ام ، لهذا توقع دارم كه كج خلقى نكنى و بخل را فرو گذارى ، و حضرت فرمودند كه در حالت داخل شدن مهمان و در حالت بيرون رفتن نگاه كن تا ببينى آنچه را خداى تعالى ببركت مهمان ارزانى داشته است .\r\nآن زن را بهزار عجز راضى كرد و تهيه‌ى اسباب ضيافت را ساخت ، چون وقت داخل شدن مهمانان شد ديد كه در دامن مهمانان گوشت و ميوه‌هاى بسيار است و داخل خانه شدند .\r\nآن زن از اين حالت بسيار خوشحال شد و چون وقت بيرون رفتن مهمانان شد ديد كه گزنده‌ها و مار و كژدم بسيار در دامن ايشان آويخته از خانه بيرون شدند .\r\nآن زن تعجب كنان نزد شوهر آمد و گفت چنين چيزى را ديدم .\r\nشوهر گفت من از رسول خدا ميپرسم .\r\nبعد از اين گفتگو روز ديگر آن مرد به خدمت رسول خدا رفت و عرض كرد :\r\nيا رسول اللّه عيال من چنين نعمتها در داخل شدن مهمانان ديده و در وقت بيرون رفتن همچنين گزنده‌ها ديده .\r\nبعد از اين عرض ، رسول خدا فرمودند :\r\n\r\n","description":"","footnote":"","page_name":" 198 ","page_number":238},
  {"content":"\r\n\r\nآن نعمتها ببركت آن است كه خداوند عالم بسبب مهمانى و ميزبانى ارزانى فرموده و آن گزنده‌ها گناهان صاحبخانه است كه بيرون ميرود .\r\nپس از آن ، آن زن چنان راغب مهمان شد كه تمام عمر در باب مهمانى كردن به شوهر خود هميشه تأكيد ميكرد .\r\nديگر آنكه :\r\n\r\nحكايت\r\nآورده‌اند كه در زمان حضرت ابراهيم عليه السلام ، آن حضرت بىمهمان افطار نميكرد .\r\nاز قضا روزى واقع شد كه مهمان بر آن حضرت نرسيد و آن حضرت گرسنه بود .\r\nاز خانه بتفحص مهمان بيرون آمد ديد كه در صحرا جماعتى ميرفتند حضرت ابراهيم ايشان را ديد پانزده نفر گبرند و بيل‌ها بر دوش گرفته به جائى ميروند ، ايشان را تكليف بمهمانى كرد ، آنها گفتند ما مردمانى هستيم فعله و كاركر بيچاره و هر يك از ما اطفال و عيال داريم ، هر گاه ما خود مهمان شويم اهل و عيال ما بى معيشت خواهند بود ، حضرت ابراهيم فرمود كه اجرت عمله‌گى شما را نيز خواهم داد ، بهر حال آن‌ها را راضى كرده به خانه آورده مهمان ساخت ، چون گبران ضيافت را ديدند و اجرت هم گرفتند بيرون آمدند با خود گفتند كه فى الحقيقه دين ابراهيم بر حق است زيرا مهمانى كند و اجرت هم دهد ، در ساعت همه نزد حضرت ابراهيم برگشتند و كلمه‌ى طيبه شهادت بر زبان جارى ساختند و مؤمن و مسلمان شدند و رفتند .\r\nو چون بعثت سيد كائنات محمد مصطفى صلى اللّه عليه و آله شد جبرئيل امين\r\n\r\n","description":"","footnote":"","page_name":" 199 ","page_number":239},
  {"content":"\r\n\r\nرسول خدا را از اين معنى خبر داد و فرمود :\r\nاكرم الضيف و لو كان كافرآ .\r\nپس اى موش حكايت ديگر بشنو :\r\n\r\nحكايت\r\nآورده‌اند كه در زمان حضرت رسول عليه الصلاة و السلام ، يكشب پس از نماز خفتن ، چهار كس از غير ملت بر در مسجد آمدند و گفتند كه ما بنده‌ييم از بندگان خدا ، آيا كسى باشد كه ما را امشب جاى داده و چيزى بدهد تا ساكن شده و بمانيم ؟ .\r\nحضرت فرمودند كه اى مردمان ايشان را دريابيد .\r\nپس بعضى از مردمان حاضرين سه نفر از آنها را بخانه‌هاى خود بردند و يك نفر را حضرت رسول عليه الصلاة و السلام برداشته به خانه برد و در اطاقى كه مردم صحبت ميداشتند بنشانيد و از براى آن مرد كاسه‌ى آشى بردند و خدمه آن حضرت كه كاسه را برده بودند در خانه را بسته بودند و آن مرد چون گرسنه بود آش بسيارى خورده و خوابيده بود ، نيمه‌ى شب بول و سنگينى معده بر او غالب شده از خواب بيدار گشته هر چند جهد و سعى كرد راهى نيافت و ضبط خود را هم نتوانست و آن فرش‌هاى اطاق را بغايت ملوث كرد و چون صبح شد از خجالت بگريخت .\r\nپس از آن جماعتى به خدمت آن حضرت آمدند و چون حضرت بر سجاده‌ى نماز تشريف داشتند آنان به آن خانه آمدند كه شب آن مرد مهمان در آن بود ، ديدند كه فرش‌هاى آنخانه ملوث به نجاست است لهذا زبان بلوم و كنايه گشادند و ميگفتند كه اين چه قسم مهمان بوده كه حضرت به خانه آورده و چنين خرابى كرده ؟\r\n\r\n","description":"","footnote":"","page_name":" 200 ","page_number":240},
  {"content":"\r\n\r\nقضا را بخاطر آن مرد رسيد كه مادام اين عمل و خرابى نموده‌يى بيا و برگرد و ببين تا چه روى داده ، پس از اين فكر بدر خانه‌ى رسول خدا ببهانه آنكه چيزى گم كرده آمد و در آن اثناء حضرت هم از نماز فارغ شده بود شنيد كه اصحاب در باب آن عمل شكايت ميكنند .\r\nحضرت از گفتگوى آنها تبسمى فرمود و گفت كه باك نيست و ضرر ندارد\r\nآن مرد در پشت در بود و ميشنيد كه اصحاب چه ميكنند .\r\nپس رسول اللّه عليه السلام ابريق طلب فرمود و بدست مبارك خود آن فرش‌ها را بشست !\r\nچون آن مرد چنين ديد صبر كرد تا آن فرشها شسته شد ، بعد از آن به اندرون آمد و گفت :\r\nيا رسول اللّه از خجلت خود معذرت ميطلبم ، و ملتمسم كه كلمه‌يى به من بيان و تعليم فرمائى تا مسلمان شوم ؟ .\r\nحضرت كلمه‌يى چند بيان فرمود و آن مرد همان ساعت بشرف ايمان و اسلام مشرف گرديد .\r\nپس اى موش ؟ در مهمان دارى بركت و شرافت بسيار است ، خواستم تا تو را قسمتى باشد و اگر نه بنده حالا اعتكاف ده روزه دارم و احتياجى بمهمانى نيست و لكن ميدانم اينها كه تو ميگوئى همه مكر و تزوير مىباشد و در خانه‌ى شما بيمارى نيست و دروغ ميگوئى . اگر دلت مشوش است مشورت كن كه در مشورت نفع بسيار است ، زيرا رسول اللّه صلى اللّه عليه و آله و سلم در باب مشورت تأكيد بسيار فرموده است و ميبايد شخص در هر امرى مشورت كند تا كه دغدغه در امور نداشته باشد و به آنچه مشورت راه دهد عمل نمايد .\r\n\r\n","description":"","footnote":"","page_name":" 201 ","page_number":241},
  {"content":"\r\n\r\nموش با خود گفت كه خوب بهانه يافته‌يى ! بگو كه به خانه ميروم و مشورت مينمايم و باز ميآيم .\r\nپس از اين موش متوجه خانه شد و بعد از ساعتى بيرون آمد و گفت .\r\nاى شهريار چكنم ؟ از خجالت و شرمندگى شما نمىتوانم سر برآرم .\r\nگربه گفت :\r\nاز چه جهت ؟ .\r\nموش گفت :\r\nبواسطه‌ى آنكه مشورت كردم راه نداد و ميترسم اينكه در خاطر شما بگذرد كه بنده دروغ گفته باشم .\r\nگربه گفت :\r\nاى موش با كه مشورت كردى ؟ با تسبيح يا به قرآن يا بكتب مختلفه يا بقرعه يا با دانشمندان يا با زنان ؟ .\r\nچون موش دريافت كه گربه در اين باب دقت و اهتمام مينمايد تا كه او را دروغگو در آورد ، با خود گفت كه اگر بگويم با تسبيح ، خواهد گفت كه در حضور من استخاره كن ، و اگر بگويم با قرآن ، گويد كه تو قرآن چه دانى ، و اگر بگويم با كتاب ، گويد كه در كتاب‌هاى ديگر مشورت و استخاره اعتبار ندارد ، و اگر بگويم با دانشمندان ، گويد دانشمند در خانه تو كجاست ؟ پس اولى آنست كه گويم با زنان كرده‌ام و او قبول ننموده ، لهذا بايد بگويم در حديث واقع است كه هر گاه كسى خواهد كه مشورت كند ، چنانچه كسان دانشمندى نباشد با مشورت بايد كرد تا چه روى بنمايد !\r\nپس گربه گفت :\r\nاى نابكار كذاب ! اين روايت درست و صحيح نيست .\r\n\r\n","description":"","footnote":"","page_name":" 202 ","page_number":242},
  {"content":"\r\n\r\nموش گفت :\r\nاز چه جهت ؟ .\r\nگربه گفت :\r\nبه اين جهت كه زنان بكنه كارها نرسيده‌اند و اگر تو را گفته‌اند كه مهمانى نياور ، تو را بايد كه مهمانى كنى و موافق حديث آنست كه بايد بر عكس آن كار كنى و من تو را خبر دهم كه هر كس بر عكس قول زنان كار نمايد در دنيا و آخرت صرفه كند .\r\nو از آن جمله اينست :\r\n\r\nحكايت\r\nآورده‌اند كه در زمان يزيد عليه ما عليه ، لكشر جمع ميكردند كه به محاربه‌ى امام حسين عليه السلام روند ، خاصان خود را به اطراف و جوانب ميفرستاد آنان كه صاحب شمشير بودند همه را ميخواند و بمنصب و حكومت وعده ميداد ، از آن جمله مختار بن ابو عبيده ثقفى را كه يكى از صاحبان شمشير و شجاعت بود و مردم به او اعتقاد دلاورى داشتند .\r\nپس در حالتى كه يزيد اسباب سفر و اسامى سركردگان قبيله‌ها را سياهه ميكرد ، از آن جمله اسم مختار را نوشته بودند كه با جماعتى از كوفيان بسر كردگى او بدعوى و جنگ امام حسين عليه السلام روند .\r\nدر حالتى كه آن جماعت را روانه‌ى اطراف نمودند مختار يك روزى در پشت بام بود ، زنش گفت :\r\nاى مختار بسيار بلب بام آمده‌يى به عقب رو كه مبادا بيفتى .\r\n\r\n","description":"","footnote":"","page_name":" 203 ","page_number":243},
  {"content":"\r\n\r\nمختار را فرمايش حضرت رسول به ياد آمد كه چون بزنان مشورت نمائى بر عكس آن عمل نمائيد ، مختار پيش ميرفت از قضا كنار بام باران خاك آن را شسته بود پاى مختار از پيش رفت از بام بيفتاد و پايش بشكست .\r\nچون سه روز از اين واقعه بگذشت فرستاده‌ى يزيد بكوفه آمد و بخانه‌ى مختار رفت ، نوشته‌ى اسامى جماعت را بمختار نمود و گفت تو را امر شده كه با مردم كوفه بجنگ امام حسين به روى !\r\nمختار فرمود :\r\nاى عزيزان ! شما ميبينيد كه پاى من شكسته است و الا اطاعت مىداشتم .\r\nچون جماعت فرستاده‌ى يزيد ، مختار را پا شكسته ديدند برفتند و چگونگى آنحال را بيزيد گفتند\r\nيزيد گفت :\r\nدر اين باب تقصيرى بر مختار لازم نميآيد .\r\nو اين نبود جز بركت قول حضرت رسول عليه الصلاة و السلام ، زيرا كه اگر پاى او نشكسته بود او را البته ميبايست موافقت نمايد و بجنگ حضرت امام حسين برود .\r\nپس اى موش ! چون بزنان مشورت كردى و در مهمانى بنده رأى نداده قبول ننمودند ، پس بايد حتماً مهمانى كنى تا كه بر عكس قول زنان عمل كرده و حديث رسول اكرم را بجا آورده باشى .\r\nموش گفت :\r\nاى شهريار ! سخن راست اينست كه بنده نمىخواهم شما چيز حرام تناول فرموده باشيد ، چرا كه اين قسم ضيافت از روى اكراهست و باخلاص نيست ، و اگر\r\n\r\n","description":"","footnote":"","page_name":" 204 ","page_number":244},
  {"content":"\r\n\r\nدر اين وقت ما را بگذارى و به روى تا وقت ديگر به خدمت رسيده و تدارك درستى را گرفته آنچه لازم مهمانى بوده باشد بوقوع برسد بهتر و بصواب نزديكتر است .\r\nگربه گفت :\r\nاى موش ! حكايتى ديگر در باب قول و فعل زنان از براى تو بيان كنم .\r\nموش گفت :\r\nبيان فرما تا بشنوم !\r\nگربه گفت :\r\n\r\nحكايت\r\nآورده‌اند كه چون شيطان لعين مغضوب شد و از درجه‌ى اعتبار انحراف نمود و بدركات شقاوت رفت ، در هر باب فكر كرده بهر قسم حيله فريب دادن آدم را براى خود دست آويز ميخواست ، بعد از تفكر بسيار ، اسباب ساز و هوى بخاطرش رسيد بسيار شاد شد و با خود گفت : بيشتر انسان را از اين راه مىتوان فريب داد .\r\nديگر باره متفكر شد ، مست كننده را بخاطر آورد ، مثل شراب و غيره ، باز بسيار خوشحال گرديد .\r\nو ديگر در فكر افعال زنان بود و مكر و كيد آنها بخاطرش رسيد ، از اين جهت شوق تمام بهم رسانيد ، زيرا نگاه گوشه‌ى چشم زنان و عشوه و نازشان در نظرش بسيار جلوه گرفت ، از شدت خوشى ناگاه برجست و بچرخ آمد و با خود گفت كه اكنون كار تمام است ! .\r\nپس اى موش ! تو خود ميگوئى كه صوفيه اهل تحقيقند ، و اهل تحقيق دنيا\r\n\r\n","description":"","footnote":"","page_name":" 205 ","page_number":245},
  {"content":"\r\n\r\nرا بزنان تشبيه كرده‌اند ، زيرا كه هر ساعت خود را برنگى و بوئى و عشوه‌يى ساخته و مردم را فريب داده و آنها بىتوبه و انابت از دنياى فانى بيرون روند .\r\nپس آنكس كه خود را از اهل حقيقت شمارد ، بايد دورى از آلايش دنيا و خوردن نفس اماره و هوى نمايد ، زيرا نفس شيطانى و جلوه‌هاى رنگين و عشوه‌هاى شيرين دنيا فريب ، هر ساعتى بطريقى و لحظه‌يى بطورى مردم را از راه بدر ميبرد كه ندانند و نفهمند .\r\nپس آنكس كه تواند خود را از اهل تحقيق شمارد بايد خود را از فريب دادن دنيا محفوظ نگاهدارد و سالك مسلك پارسايان گردد و بنور معرفت و حقيقت شناس باشد ، و الا اى موش ! كسى كه خر مهره را نشناسد دعوى جوهر شناسى كند لا شك اين دليل بر جهل و حماقت است .\r\nديگر گربه گفت :\r\nاى موش ! از تو سؤال ميكنم جواب مرا براستى بگو .\r\nموش گفت :\r\nاى شهريار ! شما طالب علم و من مرد درويش و گوشه نشين ، از اين سؤال كردن شما را چه حاصل ؟ زيرا بنده اينقدر علم نخوانده‌ام ، چگونه جواب دهم ؟ ! .\r\nگربه گفت :\r\nاى موش ! در ميان علماء جماعتى باشند كه بمحض اينكه حديثى و آيتى دانستند در بازار و مدرسه و مسجد و هر جا كه با مردم ميرسند بحث كج ميكنند و حرفهاى باطل ميگويند ، اما در ميان مردم دانا اين طريق پسنديده و مقبول نميباشد بلكه اهل سلسله چون بجنس خود ميرسند كمال مهربانى كنند ، خصوصاً طلاب علم بعد از آنكه ديگرى داخل در صحبت داشتن شد ، تفتيش اين معنى ميكنند كه كدام\r\n\r\n","description":"","footnote":"","page_name":" 206 ","page_number":246},
  {"content":"\r\n\r\nكتاب خوانده‌يى ؟ و يا كدام باب خوانده‌يى ، آنگاه اگر خواهند كه آزمودن درك و قابليت او كنند از آن كتاب از وى ميپرسند .\r\nمثلا اگر تو چيزى از آن خبر نداشته باشى و من از تو بپرسم جاى مساله و تعجب خواهد بود ، اما چون قبل از اين گفتى كه من در تصوف مهارت تمام دارم لهذا بنده ميخواهم بدانم كه اگر تو در بحث قيل و قال تصوف دليل و برهانى كه ربطى به او داشته باشد چيزى داريد تصديق قول تو نمايم و اگر نه تو را با ؟ ؟ ؟ گرفتار سازم تا ديگر در تصوف لاف و گزاف بى جا نزنى و رد علماى دين مبين نكنى ! و خر مهره بجاى در شاهوار در بازار صرافان روشندل جلوه ندهى و به شرط اينكه در مكر و حيله در بندى و در جاده‌ى انصاف درآئى و ديده و دل را بگشائى و از روى عقل و درك و شعور تدبير و تفكر متوجه گفتار من شوى و از هر جا كه حرفى داشته باشى بگوئى و در جائى كه بدانى سخن من راست و درست است از روى اخلاص تصديق كنى و بحث كج و عناد فرو گذارى تا حق از باطن و باطل از حق ظاهر و آشكار گردد و ديگر آنچه از تو بپرسم بمكر و حيله و بحث جواب ندهى و دم نزنى تا كه شايد باطن شرع انور عاقبت تو را دستگيرى كند ، نه اينكه مثل عمل قاضى غزنوى كه او را بواسطه‌ى بد نهادى و سوء نيت با كنيز تاجر ؟ خداى تعالى بدست حسين ميمندى گرفتار ساخت .\r\nموش گفت :\r\nاى شهريار مقدمه‌ى او چونست بيان فرما ! .\r\nگربه گفت :\r\n\r\nحكايت\r\nآورده‌اند كه در زمان سلطان محمود غزنوى تاجرى بود و او كنيز بسيار\r\n\r\n","description":"","footnote":"","page_name":" 207 ","page_number":247},
  {"content":"\r\n\r\nجميله‌يى داشت كه بجمال و وجاهت و فصاحت آراسته بود آن كنيز را انيس و جليس خود ساخته بود و بىآن كنيز دمى نمىآسود .\r\nچون مدتى بر اين بگذشت آن تاجر را سفر روى نمود ، باربندى كرده ميخواست كه متوجه سفر شود ، با خود گفت كه اگر اين كنيز را همراه خود ببرم در سفر نگاهداشتن او از نظر نامحرم مانند رفقاى سفر و غيره ، مشكل است و تو را در اين مملكت اقربا و قوم و خويش هم نيست . چندى متفكر شد بعد از تأمل بسيار بخاطرش رسيد كه علاجى جز اين نيست كه كنيز را بقاضى اين شهر بسپارم زيرا كه پادشاه را هم دستى به او نيست و او بر مسند ديانت و امانت و صلاح منصوب است و سلسله‌ى مهارت مردمان در شرع بتصديق و تجويز او منتظم ساخته شود ، البته اين تدبير معتبر خواهد بود .\r\nمعهذا برخاست و بخانه‌ى قاضى آمد و تحفه‌ى لايق همراه خود برد و شرح حال را عرض نمود و مبلغى زر را به جهت مأكول و ملبوس كنيز تسليم قاضى نمود و كنيز را به او سپرد و روانه‌ى سفر شد .\r\nقاضى ديد كه تاجر به سفر رفت ، و مدتى از اين بگذشت قاضى كنيز را طلب كرد و گفت :\r\nتاجر تو را به من بخشيده است اكنون شما از آن من هستى و بايد كه با من بسازى و دلنواز من باشى تا من ديده‌ى اميد خود را بجمال تو روشن سازم و تو را از روى آرزو دمساز خود دانسته بر خواتين حرم خود ممتاز و سرافراز گردانم .\r\nكنيز در جواب گفت :\r\nاى قاضى عجب است از مردم عاقل كه از براى سهلى ، خود را بنقصان كلى اندازند و كارى كنند كه موجب شرمندگى دنيا و آخرت بوده باشد .\r\n\r\n","description":"","footnote":"","page_name":" 208 ","page_number":248},
  {"content":"\r\n\r\nقاضى گفت :\r\nآن كدامست كه سبب شرمندگى دنيا و آخرت مىشود ؟ .\r\nكنيز گفت :\r\nاول آنكه ميگوئى كه تاجر مرا به تو بخشيده ، و اگر اين قول صحيح است پس چرا در حضور من سفارش مرا به تو ميكرد و وجه نفقه و كسوت را به تو ميداد ؟ ، پس اين مسأله ظاهر است هم بر تو و هم بر من و حق شاهد است كه تو دروغ ميگوئى و خداوند عالميان در شأن دروغگو فرموده :\r\n« ان الله لا يحب الكاذبين » .\r\nو دروغ تو به جهت اينست كه نيت بد و قصد خيانت دارى و در شأن خيانتكار خداوند عالميان فرموده :\r\n إِنَّ اللَّهَ لا يُحِبُّ الْخائِنِينَ  .\r\nپس ظاهر و معلوم است كه تو از اين صفات ذميمه ملاحظه ندارى .\r\nقاضى گفت :\r\nآن كدام است ؟ .\r\nكنيز گفت :\r\nپروردگار عالم حاضر و ناظر و شاهد و بر اسرار جميع خلايق آگاه ، و عالم بر اينست كه تو قصد بد و خيانت را با همچو من ضعيفه‌يى كه از عقل ناقص و از دانش و تدبير عاجز و اسير و بيكس و بىاختيار است ، دارى .\r\nپس ميان عالم و جاهل چه فرق و امتياز است ؟ ، گويا همه عالم دروغگو و خائنند ؟ ! .\r\nقاضى گفت :\r\n\r\n","description":"","footnote":"","page_name":" 209 ","page_number":249},
  {"content":"\r\n\r\nاى كنيز ! من ميخواهم كه چون من با تو محبت دارم ، تو هم با من مهربان باشى و اگر نه تو را تنبيه و سياست كردن آسان است .\r\nكنيز گفت :\r\nمن عاجزم و حقير و بيكس و با خود اين فكر ميكنم كه از آن روز كه مرا اسير كرده‌اند و از مادر و پدر و اقربا جدا ساخته‌اند و از ملك خود بملك ديگر برده‌اند بسيارى چون من را در اين واقعه بشمشير برنده هلاك ساخته‌اند و اين همه قضيه و بليه كه ديده و شنيده‌ام خداوند عالميان همه را بر من سهل و آسان گردانيده پس قصه‌ى سياست و تعذيب تو به اين كمينه چه خواهد كرد ؟ ! و مرا از گرسنگى و برهنگى پروائى نيست ، و كشتن امريست بهتر از آنكه كسى نزد پروردگار خجل و شرمسار باشد .\r\nالحال اى قاضى ! اختيار دارى ، اگر گمان ميكنى كه من با تو رام ميشوم و سازش نموده و تن در دهم بنهايت غلط رفته‌يى ! و اين امريست محال ، و آنچه در باب سياست من بخاطر دارى تقصير و تكاهل مكن .\r\nقاضى از اين گفتگو برآشفت و كنيز را بسيار بزد و مقيد ساخت .\r\nچون چند روزى ديگر بگذشت باز قاضى بخانه‌يى كه كنيز را مقيد ساخته بود آمد و زبان بنياز و لومه بگشاد و گفت :\r\nاى بيعقل ! حيف باشد كه چون تو كسى در بند باشى و گرسنگى و برهنگى بكشى ! چرا دست در گردن من در نياورى كه بعيش و عشرت بگذرانى و كنيزان و غلامان و خواجه‌سرايان همه در خدمت تو باشند ؟ . آخر اى بيعقل من از تاجر كمتر نيستم بيا و از غرور و جهل و نادانى بيرون آى و بجاده‌ى عيش و شادكامى درآى تا چند روزه‌ى عمر خود را بفراغت بگذرانيم .\r\n\r\n","description":"","footnote":"","page_name":" 210 ","page_number":250},
  {"content":"\r\n\r\nكنيز گفت :\r\nاى قاضى ! عيش را بر خود حرام كرده‌ام و بر آنچه واقع مىشود در عين رضايم .\r\nپس از اين قاضى در خشم شد و آن كنيز بيچاره را بسيارى بزد و باز محبوس ساخت .\r\nدر آن محله كه قاضى خانه داشت فاحشه‌يى بود ، برادران فاحشه از اعمال و اطوار او خبر گرفتند نيمه شبى او را بقتل رسانيدند و در ميان كوچه انداختند ، چون روز شد ، حاكم شهر امر داد مردم محله را گرفتند و قاتل را طلب نمود .\r\nكدخدايان محضرى ساخته بمضمون اينكه فاحشه‌يى بود در كمال بىعصمتى جهال محله او را بشب كشته‌اند ، و اكثر مردم محضر را نزد قاضى آوردند و قاضى او را مهر كرد و آنها را خلاص نمود و آن محضر را نزد خود نگاهداشت و با خود فكر كرد كه چون تاجر از سفر آيد و به من ادعاى كنيز نمايد محضر را به دو نمايم و دعوى او را باطل سازم و حجتى بهتر از اين نميباشد .\r\nو ديگر به همان طريق روزها كنيز را نصيحت مينمود و او قبول نميكرد و قاضى او را سياست ميكرد ، تا كار به جائى رسيد كه انبر سرد و گرم از كنيزك ميگرفت و تمام بدن او را مجروح ميساخت .\r\nتا اينكه بعد از دو سال ديگر ، تاجر از سفر آمد و از راه يكسره بدر خانه‌ى قاضى آمد ، چرا كه اشتياق بسيارى بديدار كنيز داشت . غلامى از غلامان قاضى بدر خانه بود ، آن غلام را گفت كه عرض حقير را بقاضى برسان و بگو كه فلان تاجر ميخواهد تو را سلام كند .\r\nغلام برفت و قاضى را خبر نمود ، قاضى با خود گفت كه اگر يك مرتبه انكار كنم خوب نيست لهذا غلامرا گفت كه برو تاجر را بگو كه قاضى در خواب است\r\n\r\n","description":"","footnote":"","page_name":" 211 ","page_number":251},
  {"content":"\r\n\r\nشما فردا بيائيد ! .\r\nتاجر بيچاره با وجود آن خواهش و اشتياق كه با كنيز داشت مأيوسانه برگشت و به خانه خود رفت ، آنشب تا صبح متفكر بود .\r\nقاضى هم سفارش بغلامان كرده بود كه چون فردا تاجر بيايد بگوئيد كه خويشان حرم قاضى بمهمانى آمده‌اند و سه روز قاضى بمهماندارى مشغول است و بيرون نميآيد .\r\nچون صبح صادق شد تاجر با خود فرمود گفت كه چون مدتيست قاضى كنيز را نگاهداشته تحفه‌يى بايد جهت ايشان برم و كنيز خود را به خانه آورم ، لهذا اقمشه‌يى چند از پارچه‌هاى اعلى در بقچه‌يى بسته بر دوش غلام نهاده بدرب خانه‌ى قاضى فرستاد ، چون غلام تاجر بدر خانه‌ى قاضى آمد آن بقچه را باندرون فرستاد ، پس از وصول آن قاضى غلام خود را فرستاد و گفت :\r\nاى تاجر ! قاضى مهمان دارد و جمعى از خويشان حرمش مهمانند و تا چند روز بيرون نميآيد ، شما تشريف ببريد هر وقت قاضى بيرون تشريف آورد شما را خبر خواهيم كرد ! .\r\nپس تاجر بيچاره مضطرب و متفكر شده برگشت .\r\nبارى تا مدت يك ماه قاضى بتأخير دفع الوقت كرده بعد از مدت يك ماه ، قاضى روزى بديوانخانه نشسته بود ناگاه تاجر باندرون آمد و سلام كرد .\r\nقاضى جواب نداد و تغافل نمود .\r\nآن تاجر بيچاره در گوشه‌يى نشست تا آنكه قاضى از ديوانخانه فارغ شد و برخواست كه برود آن مرد تاجر گفت :\r\nاى قاضى ! واجب العرضى دارم .\r\n\r\n","description":"","footnote":"","page_name":" 212 ","page_number":252},
  {"content":"\r\n\r\nگفت : بگو ! :\r\nگفت :\r\nبنده آن مرد تاجرم كه كنيز خود را به تو سپردم ، چند وقت است مكرر ميآيم و به خدمت شما نميرسم ، امروز كه به خدمت شما رسيدم و سلام كردم جواب سلام نداديد ، جهت چيست ؟ بفرمائى ! .\r\nقاضى گفت :\r\nالسلام عليك و رحمة اللّه و بركاته ! اول مرتبه كه آمدى چرا مرا خبر نكردى ، معذور بدار كه تو را نشناختم ! حالا خوش آمدى ! خير مقدم ! ، بارى سفر شما به طول انجاميد .\r\nتاجر گفت :\r\nسفر چنين است گاه واقع مىشود كه كسى به نيت يك ماه ميرود دو سال سفرش طول ميكشد .\r\nقاضى گفت :\r\nبكدام طرف سفر كرده بودى ! .\r\nگفت .\r\nاى قاضى از اينجا بهندوستان رفتم و از آنجا خريد كردم و بروم رفتم ، پس از آن از راه تبريز و خوى متوجه وطن شدم .\r\nقاضى گفت :\r\nآن پارچه‌ها كه چند روز قبل از اين جهت ما فرستاده بوديد گويا متاع هند بود و از سوقات روم و تبريز چرا جهت ما چيزى نياوردى ؟\r\nتاجر سر به زير انداخته گفت :\r\n\r\n","description":"","footnote":"","page_name":" 213 ","page_number":253},
  {"content":"\r\n\r\nچيزى از روم و تبريز نياورده بودم كه لايق باشد ! .\r\nقاضى گفت :\r\nاى تاجر ! آنچه از باب كنيز شما بر ما واقع شده زياده از حد و بيان است زحمت بسيار كشيدم لكن از براى خاطر شما همه را منظور داشته تحمل نمودم ، اما چگونگى واقع مختصرش اينست :\r\nاى تاجر ! چون كنيز شما تا مدت يكسال بيمار بود و كوفتهاى عظيم داشت و آزار ذات الجنب و ذات الصدر داشت و استسقاء و اسهال و تب نوبه و تب لرز و يرقان و قولنج و دردسر و آزار باد بواسير و از مرضهاى ديكر هم بسيار عارض او شده بود ، حكماى حاذق بر سر او حاضر ساخته و مبلغهاى خطير خرج ادويه و معاجين و صفوف و شربت و عرق كرديم و مبلغ ده دوازده تومان خرج حكماء و اطباء گرديد ، حال نقل كردن آن همه زحمات لزوم ندارد ، انشاء اللّه تعالى فردا صحبت خواهيم داشت .\r\nاين بگفت و روانه حرم شد .\r\nتاجر بيچاره نااميد برگشت و با خود ميگفت حكايت غريب است و قاضى عجب مرد با انصافيست ! الحكم للّه ، حالا بروم شايد كه فردا كنيز را بستانم .\r\nچون صبح شد تاجر بيچاره مبلغ ده دوازده تومان زر و پارچه‌يى چند برداشت و بدر خانه‌ى قاضى برد و بغلامان گفت :\r\nعرض كنيد كه مرد تاجر آمده است و كنيز را ميخواهد ! .\r\nپس از عرض غلامان ، قاضى گفت : برويد بتاجر بگوئيد كه امشب مهمان مائيد ، انشاء اللَّه شب تشريف ميآوريد ! .\r\nتاجر بيچاره باز مضطرب شد و حيران برگرديد .\r\n\r\n","description":"","footnote":"","page_name":" 214 ","page_number":254},
  {"content":"\r\n\r\nپس چون شب بر آمد تاجر برخاست و بخانه‌ى قاضى آمد و غلامان قاضى را خبر كردند ، تاجر را بياوريد و بمهمانخانه بنشانيد .\r\nبعد از ساعتى كه قاضى آمد ، تاجر از جاى برخواست تعظيم و تكريم بجا آورد و گرم صحبت شدند .\r\nقاضى گفت :\r\nاى تاجر ! شما تازه از سفر آمده‌ايد و لايق نبود كه يك دفعه به مجرد باز آمدن از سفر ، سخن چنين بر دوستان خود گفتن ، به اين سبب روزى صبر و عدم مكالمه در طلب شما شد ، اما اصل مسأله اينست كه كنيز روزى از روزها اراده‌ى حمام كرد و از خانه بيرون رفت ، ديگر او را نديدم تا آنكه يك روزى جمعى از جهال محله ، فاحشه‌يى بكشتند چون آن خبر منتشر شد معلوم گرديد كه همان كنيزك بود كه فاحشه شده بود و جهال محله از روى تعصب و غيرت او را كشته بودند .\r\nتاجر چون اين سخن را شنيد بسيار مضطرب و پريشان خاطر شد و ديوانه‌وار از خانه‌ى قاضى بيرون آمد و در فكر اين بود كه آيا قاضى راست ميگويد ؟ ، و اگر راست ميگويد كى اين معنى بر من ظاهر خواهد شد ؟ و اگر دروغ ميگويد اين نوع دروغ را چگونه خاطر نشان قاضى نمايم ؟ پس از تفكر با خود گفت اولى اينست كه عريضه‌يى در اين خصوص بايد نوشت و بدربار پادشاهى سلطان محمود رفته و آن را بمحضر سلطان رسانم .\r\nلهذا تاجر عريضه‌يى نوشت و در آن كيفيت مسأله را بعرض پادشاه رسانيد .\r\nچون پادشاه از مضمون عريضه مطلع گرديد كس فرستاد قاضى را حاضر ساختند .\r\nچون قاضى بحضور سلطان حاضر شد ، پادشاه پرسيد :\r\n\r\n","description":"","footnote":"","page_name":" 215 ","page_number":255},
  {"content":"\r\n\r\nاى قاضى ! چرا اين كنيزى كه تاجر به تو سپرده و به سفر رفته و الحال آمده كنيز او را تسليم نميكنى ؟ و در سال مبلغهاى كلى از مال تجار و امانت مردم حسب - الشرع به مهر و حكم تو صورت و فيصل مييابد و هر گاه تو را از اين نوع اعتبار و دين دارى بوده باشد لازم آنست كه شر تو را از سر مردمان رفع و دفع كنيم و ديگرى را تعيين نموده تا رواج كار خلايق بوده باشد .\r\nقاضى گفت :\r\nپادشاها ! بر عمر و دولتت بقا باد ! تاجر كنيزى امانت به اين فقير سپرده به سفر رفت ، پس از مدتى كنيز او روزى بحمام رفت و باز نيامد ، و در اين باب آنچه را قبلا به جهت تاجر نقل كرده بود بعرض پادشاه رسانيد و محضرى كه كدخدايان مهر و امضاء نموده بودند بيرون آورده تقديم سلطان نمود .\r\nچون سلطان محضر را ديد بتاجر فرمود :\r\nهر گاه كنيز تو فاحشه شده باشد و كشته شده است در اين باب قاضى چه تقصيرى دارد ؟ ! .\r\nتاجر بيچاره را جواب نماند و حيران و سرگردان و غمناك برگرديد و به منزل خود رفت ، و قاضى هم خوشحال به خانه آمد و كنيز را طلبيد و شروع در سياست كرد كه شايد او را راضى كند تا كه دست خود را در گردن او درآورد .\r\nكنيز با اين همه سياست كه كشيده بود و بدن او تماماً مجروح شده بود ، راضى به آن امر شنيع نگرديد .\r\nقاضى پس از آن كنيز را بزندان فرستاد .\r\nقاضى خاطر جمع از طرف تاجر گشته با خود ميگفت كه ديوان اين امر بسلطان رسيد و طى شد ديگر تاجر را املى نمانده و قطع تعلق كنيز را نموده برفت .\r\n\r\n","description":"","footnote":"","page_name":" 216 ","page_number":256},
  {"content":"\r\n\r\nاما قاعده‌ى سلطان محمود اين بود كه اكثر شبها از خانه بيرون ميآمد و بر سر گذرها و كوچه‌ها مستمع اقوال و مترصد دانستن اعمال و احوال و كردار وضيع و شريف ميبود و تفحص حال مردم از غنى و فقير ميكرد و اطلاع از احوال مردم ميگرفت و به فقير و درويش انعام ميداد .\r\nقضا را شبى بر حسب عادت از خانه بيرون آمد و بر سر كوچه‌يى رسيد ديد كه دكانى را باز كرده‌اند و آواز و صدا از جمعى ميآيد .\r\nسلطان بطور آهسته آهسته پيش آمد و گوش بداد ، شنيد كه جماعتى از جهالان ، بازى پادشاه و وزير ميكردند .\r\nسلطان لمحه‌يى بايستاد ، قضا را شخصى از آنها قاپى انداخت ، قاپش امير آمد ، چون آن رفيقان ديدند كه آن مرد امير شد همه بر آن شخص خنديدند بسبب آنكه آن مرد سفيه و مجهول و نادان بود و در ضبط و ربط بازى و حكومت شعورى نداشت كه گويا بتواند امر و نهى دينى را فيصل دهد .\r\nدر آن مجمع پسرى بود كه كلاه نمدى بر سر داشت به آن مرد زبان تمسخر و ريشخند دراز كرده و حاضرين ميخنديدند .\r\nآن مرد كه امير شده بود گفت :\r\nاى پسر چرا اينقدر ميخندى ، مگر مير شدن من پسند تو نيست ؟\r\nآن پسر گفت :\r\nميدانى ! مير شدن تو در ضبط و ربط امور حكومتى مانند حكم كردن سلطان محمود ميماند در مسأله و قضيه قاضى و تاجر و كنيز ! .\r\nپادشاه چون اين سخن را شنيد آن دكان و آن پسر را نشان كرده برفت و آن شب تا صبح متفكر در اين واقعه بود كه آيا اين چه قضيه‌ييست و حرف آن\r\n\r\n","description":"","footnote":"","page_name":" 217 ","page_number":257},
  {"content":"\r\n\r\nپسر چه باشد ؟ و البته بىجهت نيست !\r\nچون صبح شد پادشاه بر تخت سلطنت قرار گرفت و خدمه را فرمود كه برويد بفلان محله و بدرب دكان فلانى و پسرى به اين نشان كه كلاه نمدى بر سر دارد و ديشب نشسته بود با جمعى بازى مير و وزير ميكردند تفحص نموده و آن پسر را را برداشته بتعجيل هر چه تمامتر بياوريد .\r\nآن خدمه بر خاك مذلت افتاده روان شدند تا به آن محله كه سلطان فرموده بود رسيدند ، فى الفور كدخداى محله را طلبديدند و او حاضر شد ، شرح مقدمه را بكدخدا بيان نمودند بعد از تفحص بسيار و تجسس بيشمار آن پسر را پيدا كردند و او پسر گازر شوخ ، كچلى ، ظريفى ، لاقيدى ، بىمحاباتى ، صاحب‌شعورى و زبان‌آورى بود و آن پسر را پدر پيرى بود .\r\nچون آن پدر بر سر محله آمد ، ديد كه خادم پادشاه پسر را ميخواهد ، بسيار مضطرب شد و گفت :\r\nاى پسر خانه‌ات خراب شود براى فتنه‌يى كه بر پا كرده‌يى ! كى باشد كه از هم و غم تو آسوده مانم ؟ كاشكى من تو را نداشتمى ! زيرا گفته‌اند :\r\n فرزند خوش است اگر خلف باد * گر ناخلف است گو تلف باد \r\nو از ترس آنكه مبادا پسر او فسادى كرده باشد كه خوارى او باشد به جائى و گوشه‌يى متوارى و پنهان گرديد .\r\nآن خادم پسر را برداشته بدرگاه سلطان حاضر گردانيد و خلق محله از اعلى و ادنى از عقب آن پسر به جهت تماشا و يافتن تقصير پسر روان گرديدند .\r\nيكى ميگفت كه پادشاه را دشنام داده ، ديگرى ميگفت نفرين بدولت شاه نموده و اراجيف بسيار در اين خصوص در ميان مردم انتشار يافت و پدر پير چون\r\n\r\n","description":"","footnote":"","page_name":" 218 ","page_number":258},
  {"content":"\r\n\r\nچنان ديد كه پسرش را بردند دلش تاب نياورد زيرا گفته‌اند :\r\n فرزند اگر توده‌ى خاكستر است * نور دو چشم پدر و مادر است \r\nپس لاعلاج خود را در ميان آن خلق انبوه انداخته و در عقب مردم ميرفت تا اينكه بدربار سلطان رسيدند ، پس آن خادم پسر را باندرون دولتخانه برد و به نظر فيض اثر سلطان رسانيد .\r\nچون پادشاه را نظر بپسر افتاد گفت :\r\nاى پسر ! تو بودى كه ديشب در فلان محله بازى مير و وزير ميكردى ؟ .\r\nآن پسر گفت : بلى !\r\nديگر باره گفت :\r\nتو بودى كه به آن شخص ميگفتى كه ميرى گردن تو مثل حكم كردن سلطان محمود ميماند در قضيه‌ى قاضى تاجر و كنيز ؟ ،\r\nآن پسر بىترس و واهمه گفت : بلى ! .\r\nسلطان فرمودند :\r\nاى پسر ! اين چه حكايتى است و چه صورت دارد ؟ .\r\nآن پسر بىتامل گفت :\r\nاى سلطان بلا گردانت شوم ! هر گاه اين بنده را اختيار و تسلطى بود ، بر پادشاه و بر همه كس ظاهر ميشد كه چگونه قاضى را ميآوردم و كنيز را از او ميگرفتم ! .\r\nسلطان را از سخن آن پسر بسيار خوش آمد و تعجب از گفته و كردار و جرأت او نمود ، بعد پادشاه به آن پسر فرمود :\r\nاگر اختيار حكومت ميداشتى تا چند روز اين مساله را فيصل ميدادى ؟ .\r\nپسر گفت :\r\nقربانت شوم ! تا شش روز باقبال دولت و عدالت پادشاه ، كنيز را از قاضى ميستانم .\r\n\r\n","description":"","footnote":"","page_name":" 219 ","page_number":259},
  {"content":"\r\n\r\nپادشاه گفت :\r\nپس ما اختيار حكومت را تا شش روز به تو داديم كه فرمانروائى نمائى تا ببينيم كه چگونه كنيز تاجر را از قاضى ميستانى ؟ !\r\nهر گاه كنيز را از قاضى گرفتى فبها و الا تو را سياست سخت مينمايم تا كه ديگران عبرت گيرند و اين گونه فضولى و بىادبى نكنند .\r\nپسر در خدمت سلطان به خاك افتاد و گفت :\r\nبجان منت دارم چون رأى پادشاه بر اينست .\r\nپس از اين گفتگو پسر آمد و بر تخت سلطنت قرار گرفت و بفرمود كه يكى برفت و قاضى را حاضر كرد .\r\nو بيرون دولتخانه‌ى پادشاه مردمانى كه حاضر بودند از اين معنى مطلع و با خبر شدند ، همه ميگفتند كه عجبا از اين واقعه بر سر پسر چه واقع خواهد شد ؟ و پدر پسر هم بغايت مضطرب بود و ميگفت : خداوندا ! تو مرا از دست فرزند ناخلف خلاصى و نجات بده .\r\nپس پسر رو بقاضى كرد و گفت :\r\nاى قاضى ! كنيز تاجر را چه كردى ؟ .\r\nقاضى در جواب گفت :\r\nكنيز روزى بحمام رفت پس نيامد بعد از مدتى معلوم و ظاهر شد كه فاحشه شده بود ، در سر محله جمعى از جهال او را بكشتند .\r\nپسر گفت :\r\nحسب الشرع بايد التزام بنويسى كه هر گاه خلاف آنچه كه ميگوئيد ظاهر شود تو را بسياستى كه من بخواهم رسانيده باشم و تو خائن و خاسر شريعت\r\n\r\n","description":"","footnote":"","page_name":" 220 ","page_number":260},
  {"content":"\r\n\r\nبوده باشى .\r\nقاضى از اين گفتگو متوهم گرديد و لكن با خود گفت مادام كه خود پادشاه نتوانست تو را خائن نمايد ، ديگر اين پسر چه تواند كرد ، لهذا التزام بنوشت و تسليم كرد .\r\nپس از آن گفت كه قاضى را ببريد و در حبس نگاهداريد و آن محضر را از قاضى گرفتند و نزد خود حفظ نمود و آن كسانى كه آن محضر را مهر نموده بودند باز حاضر ساختند و ايشان را هر يك جداگانه طلبيده گفت :\r\nاى مردمان آنكسى را كه در سر محله كشتند به عين اليقين بر شما ظاهر است كه كنيز تاجر بود يا نه ؟ هر يك گفتند كه بر ما ظاهر نيست .\r\nپس جداگانه بمضمون گفته‌ى آنان محضرى ساختند و به نظر پادشاه رسانيد .\r\nبعد از آن فرمود تا قاضى را از زندان بيرون آوردند و كدخدايان را طلبيد ، كدخدايان گفتند كه اى قاضى بيا راست بگو ! آن فاحشه كه بر سر محله كشته شد كه بود ؟ و كى ما گفتيم كه كنيز تاجر بوده و فاحشه بود و چند روز در اين محله بود و جهال محله او را كشتند ؟ ! اين مسأله باينگونه نبود و آن كشته‌ى سر محله ابداً كنيز تاجر نبود و محضرى كه نوشته شده دخلى به اين مطلب نداشته و ندارد ما ها بيش از اين شهادتى نداريم .\r\nپسر گفت :\r\nاى قاضى راست بگو ! .\r\nشعر\r\n راستى موجب رضاى خداست * كس نديدم كه گم شد از ره راست \r\n\r\n","description":"","footnote":"","page_name":" 221 ","page_number":261},
  {"content":"\r\n\r\nو ديگر اى قاضى ! تو ميدانى كه سياست پادشاه بيش از آنست كه تو تصور كرده‌يى .\r\nبهر حال راست بگو و از افكار گذشته بگذر ! حالا چه ميگوئى ؟ .\r\nدر اين حالت پادشاه نشسته و تماشاى ديوان پسر و حالات قاضى را ميكرد و و بسيار از سياست و ديوان پسر خوشش آمده بود .\r\nبعد از آن پسر گفت :\r\nاى قاضى ! چون مدتى از اهل شرع بوده‌يى ، اگر راست بگوئى فهو المراد ، و اگر نه امروز بفرمايم تا چند نفر رفته و كنيز را از خانه‌ى تو بيرون آورند .\r\nپس از اين قاضى مضطرب شد و با خود گفت كه گويا اسباب افتضاح فراهم آمده و لابد كس بجرم من بفرستد و كنيز را بيرون آورد و عاقبت كار باقرار و اعتراف انجامد ، لهذا سكوت اختيار نموده و سر به زير انداخت .\r\nپس از اين حالت پسر به دو سه نفر از خواجه سرايان فرمود كه برويد بخانه‌ى قاضى ، كنيز و غلام و خدمه‌ى قاضى را گرفته سياست نمائيد ! ديگر بخواجه سرايان گفت كه مبادا شما را چيزى بخاطر برسد كه دروغ و حيله قبول نموده و يا اينكه رشوه بگيريد و حمايت و رعايت قاضى را منظور بداريد ! دشمن سر مبارك سلطان محمودم كه اگر سر موئى حيف و ميل كرده چشم پوشى نمائيد ، بفرمايم تا شماها را بعقوبت هر چه تمامتر هلاك كنند .\r\nپس از اين دستور العمل دوباره قاضى را بزندان فرستاد .\r\nچون صبح شد خواجه سرايان به خانه قاضى رفته ابتدا غلام بچه‌ى كوچكى را كه در آن خانه بود گرفتند ، قضا را آن غلام بچه از كنيز خبر داشت و همه روزه آب و نان از براى آن كنيز ميبرد . خواجه سرايان او را سياست كردند كه بگو\r\n\r\n","description":"","footnote":"","page_name":" 222 ","page_number":262},
  {"content":"\r\n\r\nكنيز در كجاست ؟ آن غلام بچه بىتامل گفت كه در فلان جاست ، و خبر از قاضى نداشت كه چه كرده و چه پرداخته .\r\nخواجه سرايان آن غلام بچه را برداشته روانه‌ى آن مكان گرديدند و غلام كنيز را بيرون آورده بدست ايشان داد و ايشان كنيز را برداشته بدربار سلطان رسانيدند .\r\nپادشاه چون نظرش بر آن كنيز افتاد متعجب گرديد ، بعد از آن از كنيز حقيقت احوال پرسيد و آن كنيز آنچه از قاضى به او رسيده بود تمام را بتفصيل شرح و بيان داد .\r\nپس بفرمودند تا قاضى را حاضر كردند و در حضور قاضى آنچه واقع شده بود باز تقرير كرد .\r\nپادشاه از اين سخنان برآشفت ، تاجر را طلبيده و خلعت داد و نوازش فرمود و كنيز را با اموالى كه تاجر بقاضى سپرده بود گرفته تسليم تاجر نمود و تاجر را مقتضى المرام روانه ساخت ، و قاضى را سياست تمام كرد و امر كرد كه به آتش بسوزانند .\r\nبعد از اين پسر را گفت :\r\nچه چيز به تو بدهم كه در عوض آن مردى و خوبى كه از تو صادر گرديد ؟ .\r\nپسر بعرض رسانيد كه امر ، امر پادشاه است .\r\nسلطان فرمود كه انسب و اولى آنست كه تو وزير من باشى !\r\nپس پادشاه فرمود تا آن پسر را باعزاز تمام بحمام بردند و او را بخلعت پادشاهى مخلع نموده مركب و يراق مرصع و خانه و خيمه و ظروف و فرش و آنچه لازمه‌ى مقام وزارت بود به او عطا گرديد و او را وزير اعظم خود گردانيد .\r\nخواجه حسن ميمندى كه شنيده‌يى همان پسر است كه پدر و مادر از طفيلى\r\n\r\n","description":"","footnote":"","page_name":" 223 ","page_number":263},
  {"content":"\r\n\r\nاو بمرتبه‌ى اعلى رسيدند .\r\nپس اى موش ! بترس كه از مكر و تزوير دور باشى ، چرا كه عاقبت سبب رسوائى و خجالت و شرمسارى است و اين نظر را از براى آن آوردم تا آگاه باشى و بمرتبه‌ى انصاف راضى شوى .\r\nموش گفت :\r\nاى شهريار ! من از اهل شرع نيستم كه باطن آن مرا بگيرد و لكن بر شما لازمست ملاحظه نمائى مبادا خلاف اين دانى كه اهل اللَّه با كرامتند بعد باطن اهل اللَّه تو را بگيرد .\r\nگربه گفت\r\nآن جماعت را كه تو اهل اللَّه ميدانى اهل شيطانند و خداوند عالميان فرموده است :\r\n أَوْلِياؤُهُمُ الطَّاغُوتُ  .\r\nپس هر كس مطابعت خدا و رسول بگذارد و متابعت غير اختيار كند البته او تابع شيطان و در دنيا و آخرت خجل ، و پشيمانى مستوجب عذاب نيران است .\r\nموش گفت :\r\nاى شهريار ! شما آنچه را بنده قبل از اين در باب صوفيه و كرامات ايشان بيان كردم همه را رد نموده دليل بطلان آنها را ظاهر و واضح نكرده‌يى بلكه از جاى ديگر نقلها ميكنى .\r\nگربه گفت :\r\nاى موش در خاطر دارى كه خرافات گفتى ، پس گوش بدار و بشنو تا بطلان هر يك را براى تو بيان كنم .\r\n\r\n","description":"","footnote":"","page_name":" 224 ","page_number":264},
  {"content":"\r\n\r\nموش گفت :\r\nدر باب شيخى كه در لفظ اين كلمات جارى شد چه ميگوئى كه گفت خون مجد الدين خون خراسان ، خون مجد الدين خون عراق و خون مجد الدين خون بغ ، و خواست داد را بگويد مريدى از مريدان دست به دهان او گذاشت و نگذاشت لفظ بغداد را تمام كند زيرا اگر كلمه‌ى بغداد را تماماً گذرانيده بود جميع اهل بغداد قتل عام ميشد و باقى را كه نام برده بود هلاكو قتل عام نمود .\r\nحال در اين قضيه چه ميفرمائى ؟ .\r\nگربه گفت :\r\nاى موش ؟ گوش هوش را باز دار و بشنو كه چقدر غلط در اين قول هست ! .\r\nيكى آنكه خداوند عالميان مهربان و مشفق است پيوسته مرحمت و كرم فرموده و ميفرمايد و ذره‌يى در آنچه لازمه‌ى هر فردى از افراد مخلوق است ممنوع نفرموده بلكه عنايت را مبذول داشته و آنچه لازمه‌ى خلق است تماماً مهيا ساخته خصوصاً انسان را ، زيرا او را بجان و عقل و تميز و تدبير و تفكر و تخيل و نطق و قابليت آراسته و عرصه‌ى زمين را ميدان فرصت كار و بار و زرع و كشت و خانه و لانه‌ى او را ساخته ، و حيوانات را تابع و مطيع آن گردانيده و خيمه‌ى آسمان را با قنديل ماه و آفتاب از براى او را نورانى ساخته ، الخلاصه اگر در اين باب هر چند گفتگو كنم تمام نميشود .\r\nبارى خداوند كره‌ى آسمان را بر جميع مخلوقات ممتاز گردانيده و از روى شفقت و مرحمت كتب و صحف را براى پيغمبران فرستاده و به آنها امر بمعروف و نهى از منكر فرموده ، چگونه مىشود كه خداوند مهربان از براى يكى از شاگردان و مريدان شيخى چندين هزار نفس را براى دعاى او بقتل عام اذن داده و رضا شده باشد ؟ ! .\r\n\r\n","description":"","footnote":"","page_name":" 225 ","page_number":265},
  {"content":"\r\n\r\nو ديگر آنكه حق تعالى در كلام مجيد در باب قصاص و قتل ناحق و ديت ، بر پيغمبر خود المصطفى صلى اللّه عليهء و سلم آيه‌ى  الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى  نازل فرموده پس بمفاد اين حكم محكم كتاب لازم ميآيد كه هر گاه چنين فعلى طاهر گردد و او را حمل بر رضاى خدا شود لاشك اين اعتقاد منافى و مخالف آيه‌ى قرآن و احاديث نبويه بوده و خواهد بود ، و اين محال است .\r\nپس ظاهر و هويدا شد كه اين حكايت دروغ و خلاف است .\r\nو ديگر آنكه حضرت ابراهيم اسم اعظم ميدانست و چيزى از كوه و ديوار و اشجار مانع قوت باهره‌ى آنحضرت نبود ، چنان كه بهر طرف كه نگاه كردى اوضاع مردم آنطرف را ديدى و همه را به نظر در آوردى .\r\nروزى به طرفى نگاه كرد ديد دو كس زنا ميكنند ، گفت : اللهم اهلكهم يعنى اى پروردگار بكش اينها را ، پس آن دو كس بمردند ، به طرف ديگر نظر كرد ديد دو شخص ديگر زنا ميكنند ايشان را هم به همين قسم دعا كرد بمردند ، به طرفى ديگر نظر كرد همين حالت را ديد ، الخلاصه سه طرف را دعا كرد و بمردند ، به طرفى ديگر نظر كرد وحى بحضرتش آمد كه يا ابراهيم ببركت و اجابت دعاى شما شش نفر را هلاك گردانيديم ، ما توبه و انابت را جهت عاصيان فرستاده‌ايم و وعده‌ى ثواب و مغفرت و تهيه عذاب جهنم همه را خبر داده‌ايم تو را به اين كارها كار نباشد ، و اگر چنين سلوك كنى باندك زمانى كسى ديگر بر روى زمين نميماند .\r\nپس حضرت ابراهيم با آن قرب و منزلت كه داشت او را اذن قتل و هلاك زانى نميدادند و نهى مينمودند ، حال از كجا ممكن و معلوم شد مردى كه بقين بمذهب او نشده كه چه مذهب دارد ، چندين هزار نفس بسبب دعاى او قتل عام گردد ؟ ! .\r\n\r\n","description":"","footnote":"","page_name":" 226 ","page_number":266},
  {"content":"\r\n\r\nپس تأمل كن كه چگونه خواستند به اين نوع حرفهاى مزخرف مردم را از راه بيرون برند و تابع اين گونه خران نمايند .\r\nديگر آنكه پيغمبر ما محمد المصطفى صلى اللّه عليه و آله و سلم در جنك كفار بسنك جفا دندان مبارك او را در صدف دهان آن شهيد كردند و آن حضرت دست نياز برداشت و گفت :\r\nخداوندا ! بر اين قوم نادان منگر ، چه كه نميدانند كه من پيغمبرم ! اگر چنانچه باور ميداشتند با من اين گونه معامله و اذيت نميكردند .\r\nحال ملاحظه كن هر گاه پيغمبر خدا بخلق ستمگر و ظالم بچنين رفتار و گفتار معامله كند ديگر تو چه ميگوئى كه شيخ بسبب خون يكنفر مريد قتل عام و هلاك و دمار چندين شهر را بىگناه و تقصير كرده باشد ، پس اين گونه كشف و كرامات بخرج دادن كمال حماقت و خريت و نادانى خواهد بود زيرا كه در اين معنى شيخ را بر حضرت ابراهيم و محمد مصطفى عليه السلام تفضيل داده باشى و يا اينكه روايات و احاديث حضرت رسول را تكذيب نموده باشى .\r\nو ديگر اينكه هر گاه شيخ نزد خداوند عالميان اين قرب و منزلت داشته باشد كه بسبب دعاى او قطع حيات و هلاك چندين هزار نفس شود ، كى جايز و لايق حال او باشد كه چنين دعائى بكند .\r\nديگر آنكه چه ميگوئى از اين معنى كه نصف بغداد را قتل عام كردن و نصف ديگر نجات يافتن اين واقعه كى بوده و از كجا بوده و بچه عقلى ميسنجد ؟ .\r\nموش سر برآورد و گفت :\r\nاين گونه وقايع از تقاضاى حكمت بالغه‌ى الهى بوده و كسى را در حكمت الهى راه نيست .\r\n\r\n","description":"","footnote":"","page_name":" 227 ","page_number":267},
  {"content":"\r\n\r\nگربه گفت :\r\nالحمد للّه معلوم شد كه هميشه دروغ‌گو هستى و بدروغ خود دائما رسوا ميشوى هرگاه مقتضى حكمت الهى در اين بوده پس دعاى شيخ را در آن مطلب كارى نيست و او لاف دروغ زده ، و آن جماعت و اين‌گونه كسان كه اين نسم چيزيرا كرامات دانسته باشند البته بيعقل و نادان و تابع دروغ زن شده باشند .\r\nو يكى ديگر ممكن است كه كسى گويد پدرم دعا كرده و خداوند عالميان ببركت دعاى پدرم عراق را معمور ساخت ، لكن نزد عقلاء اين نوع دروغ وقوع ندارد ، لهذا شيطان است كه انسان با كمال و عقل و درك فريب او را خورد و از باده‌ى وسيع شريعت رسول خدا انحراف نموده روى در بيابان ضلالت و گمراهى آورده بمزخرفات كودنان بىعقل باور كرده و فريب خورده و تميز حق از باطل نكند .\r\nاى موش ! سخنان تو ميماند به آن زن و شوهرى كه از براى گوشت جنك كردند و شوهر آن زن را نصيحت و تنبيه نمود .\r\nموش گفت :\r\nبيان فرما تا بشنويم ! .\r\nگربه گفت :\r\n\r\nحكايت\r\nآورده‌اند كه در ايام ماضى مردى بود و زنى داشت بسيار سر خود و بىتميز و بىادب ، هر چند شوهر گوشت به خانه ميآورد بيشتر آن گوشت را زن كباب كردى و بخوردى و تتمه ديگر را صرف چاشت نمودى و بخوردى ، چنان كه اكثر اوقات طعام بيگوشت بنزد شوهر آوردى يا آنكه اندكى گوشت بر روى طعام بودى .\r\n\r\n","description":"","footnote":"","page_name":" 228 ","page_number":268},
  {"content":"\r\n\r\nپس آن شوهر از بسكه چنان ديده بود كمتر گوشت به خانه ميبرد ، مگر گاهى كه مهمان داشت .\r\nقضا را روزى بمهان عزيزى رسيد ، از بازار نيم من گوشت خريد و به خانه رفت كه طعام از براى مهمان مهيا كند و خود آن مرد بكارى مشغول گرديد .\r\nآن زن ديد كه شوهر از خانه بيرون رفت فرصت يافته نصف آن گوشت را قيمه كرد بخورد و با خود گفت معلوم نيست كه تا چند روز ديگر گوشت به خانه بياورد پس اولى آنست كه اين گوشت را برده بخانه‌ى همسايه و يا قرض بدهم و يا بسپارم و يا اينكه بر سبيل مهربانى و تواضع تقديم همسايه نمايم تا بوقت ديگر به كار من بيايد .\r\nو الحاصل باقى آن گوشت را برداشته بخانه‌ى همسايه داد .\r\nو چون شوهرش به خانه آمد گفت :\r\nاى زن طعام پسته شده يا نه ؟ .\r\nزن گفت : نه !\r\nمرد از شنيدن جواب برآشفت و گفت :\r\nچرا . ؟\r\nزن گفت :\r\nغافل شدم گوشت را گربه برد ! .\r\nچون آن مرد چنان شنيد از خانه بدر آمد و همان گربه را پيدا نمود و زن هم گفت همين گربه است كه گوشت را برد ، مرد آن گربه را گرفت و بزن گفت سنك و ترازو را بياورد و گربه را در ترازو گذاشت و بكشيد ، گربه نيم من بود بعد مرد گفت .\r\n\r\n","description":"","footnote":"","page_name":" 229 ","page_number":269},
  {"content":"\r\n\r\nاى زن نگاه كن من گربه را كشيدم نيم من است ! ،\r\nدست از گربه برداشت و بزن در آويخت و او را ميزد و ميگفت كه تو ميگوئى گوشت را گربه خورد و من گربه را در حضور تو كشيدم ، اگر اينكه كشيدم گربه است پس گوشت كجا است ؟ و اگر گوشت است پس گربه كجاست ؟\r\nو او را ميزد تا وقتى كه بيطاقت شد ، پس از اينكه به هوش و طاقت آمد گفت راستش اين است كه قدرى را خوردم و قدرى باقيمانده را بهمسايه سپردم .\r\nپس اى موش ! اگر قتل عام اين شهرها كه گفتى بمقتضاى حكمت الهى بود پس شيخ را در آن چكار است ؟ و اگر بدعاى شيخ بود بحكمت چكار دارد .\r\nپس ميبايد كه گوينده و اعتقاد كننده‌ى اين قول را بطريق آن زن خائن كه مردش او را بسياست منزجر ساخت معالجه و معامله نمود تا كه ديگر اين چنين دروغ بىفروغ نگويد .\r\nاى موش سؤالى دارم و ميخواهم كه جواب آن را براستى بگوئى ! .\r\nموش گفت :\r\nاى شهريار اگر خوانده باشم يا شنيده باشم جواب خواهم گفت ، در هر حال شما بفرمائيد ؟ .\r\nگربه گفت :\r\nاگر كسى از جهل و نادانى مدتى گناه بسيار كرده باشد و بعد از آن كه فهميده و دانا شود و توبه كند و رجوع بجانب اقدس الهى آورد آيا خداوند عالم و عالميان او را مغفرت دهد يا نه .\r\nموش گفت :\r\nبلى ! خداوند عالميان ارحم الراحمين و اكرم الاكرمين است بىشك و شبهه\r\n\r\n","description":"","footnote":"","page_name":" 230 ","page_number":270},
  {"content":"\r\n\r\nاو را مىبخشد .\r\nگربه گفت :\r\nاگر برعكس اين باشد چه گوئى ؟ .\r\nموش گفت :\r\nنفهميدم ! از اين صريح‌تر بيان فرما ! .\r\nگربه گفت :\r\nاگر كسى با كمال دانش و عقل و تقوى و صلاح عبادت كرده و مدتى به زيارت حج و طواف و عمره و عتبات در مقام خضوع و خشوع و صلاحيت بسر برده باشد و بيك مرتبه برگرديده باشد و خمر بخورد و زنار در بندد و خوك بچراند و ترك جميع عبادات كند ، آيا اين گونه كسى صاحب كشف و كرامات خواهد بود يا نه ؟ .\r\nموش گفت :\r\nخير چنين شخصى مرتد است و در شرع مستوجب حد رجم است و اگر او را بسوزانى از گناه پاك شدن ندارد .\r\nگربه گفت :\r\nپس آنانى كه ايشان را صاحب كشف و كرامات خوانند و پير خود ميدانند حال ايشان چون است ؟ .\r\nموش گفت :\r\nآن چنان كسان كودنان بيعقل و شعورند و يا ديوانه و يا كافر خواهند بود .\r\nگربه گفت :\r\nدر اين باب ديگر حرفى دارى ! .\r\n\r\n","description":"","footnote":"","page_name":" 231 ","page_number":271},
  {"content":"\r\n\r\nموش گفت :\r\nچنين است كه گفتم ، در اين خصوص حرفى ندارم .\r\nگربه گفت :\r\nدر تذكره‌ى يكى از مشايخ نقل است كه كسى در مكه‌ى معظمه‌ى زادها اللّه شرفا و تعظيما ، در خواب ديد كه با سيصد تن از مريدان بموافقت همديگر بكعبه رفته و خمر خورده و بت پرستيده و زنار بسته و خوك چرانيده و اين همه از آن سبب كرده كه عاشق نرسائى بوده و مرتكب آن عملهاى نامشروع شده و ترك آن قسم عملهاى ناخوش را نكرده ! .\r\nاى موش ! اين هم از جمله كراماتست ؟ در اين چه ميگوئى ؟ ! .\r\nموش گفت :\r\nچنين كسى را چگونه شخص خوب داند مگر كسى كه بيعقل و ديوانه بوده باشد .\r\nاما اى شهريار ! انسان هر چه باشد جائز الخطاست و از عنصر مختلف خلق شده و نفس و هوى در آن راه دارد و شيطان فريب دهنده در پى است و افعال و اوضاع دنيا در هر ساعت خود را جلوه ميدهد ، پس احتمال دارد كسى كه با اين همه علت كه در اوست سهوى و خطائى كرده باشد ، پس بر عاقل لازم نيست كه هر گاه از فرد جاهل افراد فرقه‌يى عمل غير مناسبى بظهور رسد همه را بر او قياس كند\r\nپس از گفتگوى زياد در اين موضوع گربه گفت :\r\nاى موش ! از تو مزخرفات بسيار شنيده‌ام لكن در خاطرم نيست ، اكنون هر كدام را جواب نگفته‌ام بگو تا جواب آن را گويم ! .\r\nموش گفت :\r\n\r\n","description":"","footnote":"","page_name":" 232 ","page_number":272},
  {"content":"\r\n\r\nاى شهريار ! اينقدر ميدانم كه خبث و غيبت را نفهميده‌يى و اين خوب نيست ، ديگر اختيار با شما است .\r\nگربه گفت :\r\nاى موش ! من خبث و غيبت را نفهميده‌ام ؟ ،\r\nموش گفت :\r\nبلى ! اينقدر ميدانم كه گفته‌اند :\r\nدر هيچ سرى نيست كه سرى ز خدا نيست .\r\nگربه گفت :\r\nاى موش ! در اين حرفى كه گفتى خبث و غيبت است و يا در موعظه و منع امور خبث و غيبت باشد ؟ در حالتى كه جميع كتب معتبر خالى از اين احوال نيست ، اولا در قرآن مجيد در آيه‌هاى آن مثل قصص پيشينيان مانند نمرود و شداد و عاد و ثمود و فرعون مذكور است كه كل از اهل كفر و ضلال و بت‌پرست بوده‌اند و همچنين احاديث و اخبار از كفار و منافقين و اشرار ، و حكايت خير و شر و وعد و وعيد و تهديد ، از حد بيشمار . و تو اينها را خبث و غيبت ميدانى ؟ .\r\nاى موش آيا چند روزى قبل از اين كه از چنگ من رهائى يافتى اگر از براى كسى نقل واقعه كنى ، عجبا اين غيبت باشد ؟ ! .\r\nموش گفت . نه ! .\r\nگربه گفت :\r\nبايد دانست كه غيبت كدام است و خبث كدام .\r\nغيبت حرف پشت سر كردن و صحبت از برادر مؤمن است كه در برابر او چيزى نتوان گفت ، و چون او غائب شود از براى ديگرى صحبت دشوار و ناملايم\r\n\r\n","description":"","footnote":"","page_name":" 233 ","page_number":273},
  {"content":"\r\n\r\nاز او كنى و اين غيبت است .\r\nو خبث آنست كه بگوئى فلانى حوصله ندارد و پريشان است و چيزى ندارد و مبلغى هم قرض دارد و نجابت ندارد ، زيرا پدرش فلان كس بود و مادرش فلانه بود و از اين قسم حرفها .\r\nو اما آنچه در باب بيعقل و نادان و جاهل و منافق و بىنماز و گمراه گوئى و يا شنوى اين مباحثه و درس و عبادت خواهد بود .\r\nو اما اينكه گفتى ، در هيچ سر نيست كه سرى ز خدا نيست ، اين معنى و مغزى دارد زيرا آنچه در نفوس مكنون است آن سر الهى باشد و هر كس بر آن مطلع باشد لابد سر و عرفان الهى در او موجود است و خداى تعالى هر كس و هر چيز را كه آفريده همه را بقدرتى فايق و مصلحتى و حكمتى آفريده است و هيچكس در هيچ چيز باطل خلق نشده و خدايرا در اين حكمتها و مصلحتها است و چون كسى را بر آن مصلحت و حكمت راه نيست لهذا آن را گويند سر ، و آن سر نيز متفاوت است ، مثل آنكه سر سايه‌ى آسمان است بر مخلوقات ، پس تفاوت بسيار است ، و بعضى از اسرار الهى محفوظ و مصون از ادراك اغلب انسان است و بعضى هم از اسرار و آثار قدرت كامله بعقل و شعور در مىآيد .\r\nو همچنين انسان هر قدر كه دانا ميگردد آثار قدرت الهى در سينه و دل او جلوه‌گر گردد ، و بعضى هم از معرفت الهى و آثار قدرت و رحمت خبر نداشته و مزخرفى چند گويند كه عقل و نقل راه به صحت و فهم آن نداشته و آن را اسرار الهى نام نهند ، اين نوع اسرار مانند بيهوشى و كيف كسى است كه چون قلندرى و جاهلى بنگ كشيده و اشتها بر او مستولى شده و چيز بسيار خورده و عقل و دانش از او زائل شده از جاده‌ى خيالات مختلفه او را بهندوستان برد و بر تخت و پيل سوار\r\n\r\n","description":"","footnote":"","page_name":" 234 ","page_number":274},
  {"content":"\r\n\r\nشده بزرگيها و شوكتهاى خياليه بيند و در اثر بخار معده و تأثير كيف بنگ ، وسوسه‌ى شيطان از قبيل مكر و تزوير و چيزهاى ديگر در خيال او صورت مىبندد .\r\nچون قلندران نادان جاهل چنان ديده‌اند ، لهذا تخم شجره‌ى ملعون را جزء اعظم و حب الاسرار ناميده‌اند .\r\nاى موش ! سرى كه قلندران در كيفيت بنك مشاهده ميكنند بسيار بهتر از اين اسرار و رموزيست كه اين فرقه قياس كرده و گمان برده‌اند .\r\nموش گفت :\r\nاى شهريار ! سؤالى ميخواهم كرد ، لكن خواهش دارم از روى تامل و تفكر از براى من بيان فرمائى تا كه خاطر نشين من شود و بدانم كه تصوف چيست ؟ و صوفى كيست ؟ .\r\nگربه گفت :\r\nاى موش ! صوفى در اصل صوف بوده و اهل تحقيق گفته‌اند ، صاد صوفى از صبر است و واوش از وفا و فايش از فنا و در قول بعضى ديگر ، صادش صلاحيت و واوش وقار و فايش فقر و فاقه ، و بسيارى هم گفته‌اند كه صوفى يعنى راستكار و پاك دل و طاهر و پاكيزه اعتقاد و صالح ، كه خالى از عشق و مكر و حيله و كيد و تزوير و شيد و سالوس و حماقت و سفاهت بوده باشد و آنچه از خدا و رسول و علماء شريعت به او رسيده همه را از روى صدق و صفا ، راست و درست فهميده و به آن قيام نمايد ، نه آنكه صوفى بايد دين عليحده و معرفتى غير از معرفتى كه از ائمه‌ى هدى نقل شده داشته باشد ، و بايد آن را بدليل آثار و قدرت و صنعت صانع دانسته و بيان نمايد نه اينكه به غير از اين طريق دين و مذهبى و قاعده‌يى چند از روى راه تقليد و هواى نفس و فريب شيطان ، ساخته و بر آن اسمى و نامى گذاشته و خود را صوفى شمرند .\r\n\r\n","description":"","footnote":"","page_name":" 235 ","page_number":275},
  {"content":"\r\n\r\nصوفى كه بمعنى راستكار است هر گاه بر كسى اطلاق گردد كه در او اين معنى نباشد ، چنان ميماند كه اسم و مسمى غير مطابق و بىثمر باشد .\r\nمثلا اگر كسى را كه آهنگرى داشته باشد جراح گويند و يا اينكه خياط را زرگر نامند ، اين اطلاق بى جا و بىثمر است و براى آنكس كه به اين نام ناميده شود جز دروغ كه بهم رسيده ابدا فايده‌يى ندارد .\r\nو لكن هر گاه كسى را به آن شرط كه گذشت او را صوفى گويند ، لا شك اطلاق آن بر آنكس صحيح و در آن نقص و عيبى واقع نميشود .\r\nپس هر گاه صوفى از تقليد و عناد بگذرد و بشرع شريف رسول عمل كند و بصدق و صفا سلوك نمايد صوفى حقيقى خواهد شد و هر گاه مطلب و مسلك او تقليد و ريا و كيد و شيد و زرق و سالوس باشد ، هر گاه او را صوفى خوانند و يا او خود را صوفى نامند فى الواقع او بشخصى ماند كه گناهكار باشد و خود را طاهر نام گذارد .\r\nپس بگفتى طاهر پليد مطهر نميشود و باطلاق آن اسم بر او هرگز پاكيزه نخواهد بود ، زيرا گفته‌اند :\r\nبر عكس نهند نام زنگى كافور .\r\nپس چون جاهل و ابله و نادان ، اين گونه اسماء مثل صوفى و طاهر را شنود گمان كند داراى آن اسم مرد خوب و پاكيزه كردار و خوش رفتار است .\r\nپس از اين گربه گفت .\r\nاى موش ! اگر ديگر حرفى دارى بگو ! .\r\nموش گفت :\r\nآمنا و صدقنا ! .\r\n\r\n","description":"","footnote":"","page_name":" 236 ","page_number":276},
  {"content":"\r\n\r\nگربه گفت :\r\nآمنا گفتن تو به من مثل شركت كردن آن دو يهودى ميوه فروش ميماند كه با يكديگر دكان بشراكت داشتند .\r\nموش گفت :\r\nاين قضيه چه بوده ؟ بيان فرما تا بشنوم ! .\r\nگربه گفت :\r\n\r\nحكايت\r\nآورده‌اند كه در شهر كاشان دو شخص دكان خربزه فروشى داشتند ، ميخريدند و ميفروختند .\r\nيكى هميشه در دكان بود و يكى در تردد و گردش ، و آن شريك كه در تردد بود از شريك ديگر پرسيد كه امروز چيزى فروخته‌يى ؟ .\r\nگفت : نه و اللّه ! .\r\nگفت : چيزى خورده‌يى ! .\r\nگفت : نه ! .\r\nگفت :\r\nپس خربزه‌ى بزرگى كه ديروز نشان كرده‌ام كجا رفته كه حالا معلوم و پيدا نيست ؟ ! و من در فكر آنم كه در وقت خوردن آن خربزه رفيق داشته‌يى يا نه ؟ و اين گفتگو را كه ميكنم ميخواهم بدانم كه رفيق تو كه بوده است .\r\nشريك گفت :\r\nاى مرد بواللّه العظيم سوگند كه رفيقى نداشته و من نخورده‌ام ! .\r\nآن مرد بشريكش گفت :\r\n\r\n","description":"","footnote":"","page_name":" 237 ","page_number":277},
  {"content":"\r\n\r\nمن كسى را به اين كج جلقى و تند خوئى نديده‌ام كه بهر حرفى از جاى درآيد و قسم خورد ، من كى مضايقه در خوردن خربزه با تو كرده‌ام ؟ مطلب و غرض آنست ميترسم اين خربزه را اگر تنها خورده باشى آسيبى به تو رسد چرا كه آن خربزه بسيار بزرگ بوده .\r\nآن رفيق بشريك خود گفت :\r\nبه خدا و رسول و به قرآن و دين و مذهب و ملت قسم كه من نخورده‌ام ! .\r\nبعد آن مرد گفت :\r\nحالا اينها را كه تو ميگوئى اگر كسى بشنود گمان مىكند كه من در خوردن خربزه با تو مضايقه داشته‌ام ، زينهار اى برادر از براى اينچنين چيز جزئى از جاى برآئى ! اينقدر ميخواهم كه بگوئى تخم آن خربزه چه شد و اگر نه خربزه فداى سر تو ، بگذار خورده باشى .\r\nآن مرد از شنيدن اين گفتگو بيتاب شد و به دنيا و آخرت و بمشرق و به مغرب و بعيسى و موسى قسم خورد كه من ابدا نخورده‌ام .\r\nآن مرد گفت :\r\nاين قسمها را براى كسى بخور كه تو را نشناخته باشد ، با وجود اين من قول تو را قبول و باور دارم كه تو نخورده‌يى اما كج خلقى تا به اين حد خوب نميباشد .\r\nالحاصل پس از گفتگوى زياد . آن شريك بيچاره گفت :\r\nاى برادر من نگاه كن ببين ! تو چرا اينقدر بىاعتقادى ؟ قسمى و سوگندى ديگر نمانده كه ياد نمايم ، پس از اين از من چه ميخواهى ؟ ، اين خربزه را بهر قيمت كه ميدانى به فروش ميرسد از حصه‌ى من كم نموده و حساب كن ! .\r\nآن مرد گفت :\r\n\r\n","description":"","footnote":"","page_name":" 238 ","page_number":278},
  {"content":"\r\n\r\nاى يار من از آن گذشتم و قيمت هم نميخواهم ، بد كردم ، اگر من بعد از اين مقوله حرف زنم مرد نباشم ، ميخواهم حالا بدانم كه پوست آن خربزه باسب دادى و يا بيابو و يا بدور انداختى ؟ .\r\nآن فقير تاب نياورد ، گريبان خود را پاره پاره كرد و رو بصحرا نمود .\r\nاى موش تو نيز در هر حرفى پانصد كلمه از من دليل و نظير خواستى و قبول كردى و باز از سر نو گرفتى و گفتگو ميكنى .\r\nموش چون اين نظير را از گربه شنيد سكوت اختيار كرد .\r\nگربه گفت :\r\nاى موش چرا ساكت شده‌يى ؟ .\r\nموش گفت :\r\nاى شهريار بيش از اين دردسر دادن خوب نيست ، اگر شفقت فرمائى تا برويم و صحبت را بوقت ديگر گذرانيم اصلح و بهتر خواهد بود ، چرا كه گفته‌اند :\r\nيار باقى صحبت باقى\r\nگربه گفت .\r\nبلى بسيار خوب ! حالا تو برو بخانه‌ى خود كه ما هم برويم ، لكن اى موش ميخواهم مرا حلال و آزاد كنى زيرا كه اراده‌ى سفر خراسان دارم و ميترسم كه مبادا اجل در رسد و مرگ امان ندهد كه بار ديگر بصحبت يكديگر برسيم ، چرا كه گفته‌اند .\r\nشعر\r\n افكند بغربت فلك بيباكم * آواره بكرد گردش افلاكم \r\n يا رب ز كدام چشمه نوشم آبى ؟ * آيا بكدام گوشه باشد خاكم ؟ \r\n\r\n","description":"","footnote":"","page_name":" 239 ","page_number":279},
  {"content":"\r\n\r\nپس چون موش از گربه اين را شنيد در دل شوق تمام بهم رسانيد و با خود گفت : گربه عجب مژده‌يى داد كه به سفر خراسان ميرود و ما را از مشقت و آزار فارغ ميسازد و براى دفع الوقت بزبانى گفت .\r\nاى شهريار ؟ انشاء اللّه تعالى ديدار شريف بخير و خوبى ديده شود .\r\nپس از اين تعارفات ظاهرى موش به خانه رفت و گربه روان شد و ميگفت كه اكنون در گوشه‌يى كمين كن تا شايد موش را خاطر جمع كنم و او را بچنگ آورم .\r\nگربه اين فكر را كرد ، قضا را ترازو كهنه‌يى افتاده بود ، گربه رفت در پس آن ترازو پنهان شد .\r\nموش چون به خانه رفت با خود گفت : گربه رفت كه تا كجا لقمه‌يى بربايد ، اكنون فرصت غنيمت است و حالا ميبايد بيرون رفت و صحرا را سير و صفائى كرد ، زيرا يقين است كه حالا در اين حوالى نيست .\r\nموش به اين خيال از خانه بيرون آمد ، برميجست و فرو ميجست و رقص كنان اين دو بيت را ميخواند :\r\nشعر\r\n دشمن ز برم برفت و من شاد شدم * و از غصه و درد و رنج آزاد شدم \r\n ديدم رخ عيش و چون نديدم رخ خصم * صيد ديگرى بودم و صياد شدم \r\nهر دم نغمه‌ى تازه و پرده‌ى بديعى و شعر غريبى ميخواند و ميرقصيد\r\nدر اين اثناء گربه ميديد و با خود ميگفت : آخر صبر كن و شتاب مكن زيرا پيغمبر خدا صلى اللّه عليه و آله و سلم فرموده :\r\nالصبر مفتاح الفرج\r\nو شاعر هم در اين معنى گفته :\r\n\r\n","description":"","footnote":"","page_name":" 240 ","page_number":280},
  {"content":"\r\n\r\n الصبر كالصبر مرفى مرارته * لكن عواقبه أحلى من العسل \r\nپس موش كم كم بنزديك ترازو آمد .\r\nگربه از بيم آنكه مبادا موش از چنگش خلاصى يابد ، چنان جست و خيز كرد كه در حالت گرفتن موش سه معلق زده به روى يكديگر بغلطيدند و موش را بچنگال و دست و پا فرو گرفت و در حالتى كه نفس ميزد و عرق بر جبين مردانه‌ى او نشسته بود اين بيت را برخواند .\r\n ايدل دلدار چونت يافتم * اول بازار گم كردم تو را \r\n آخر بازار خوبت يافتم \r\nبعد از آن گفت :\r\nاى موش ! چه حال دارى ؟ .\r\nگفت :\r\nاى شهريار ! حالى بر من باقى نمانده است و الان خود را در حالت نزع مىيابم ! .\r\nگربه گفت :\r\nدغدغه مكن كه مرا با تو كارى نيست !\r\nموش گفت :\r\nاگر باور كنم عقلم نباشد .\r\nگربه گفت :\r\nچرا باور نميكنى ؟ . چون است كه من قول تو را در باب بره بريان و يخنى راست و درست دانستم و مدتها در انتظار نشستم ؟\r\nاى موش اى جان من . اى عمر و زندگانى من . و اى برازنده‌ى كام و جان\r\n\r\n","description":"","footnote":"","page_name":" 241 ","page_number":281},
  {"content":"\r\n\r\nو دل من ! چه ساعت نيكوئى بوده اين كه مرا بديدار تو ديده روشن و منور شد ! ، آيا كسى چنين و صلى ديده و يا چنين شهد مرادى چشيده و چنين عيشى شنيده باشد ؟ .\r\nالحمد للّه رب العالمين حمد و سپاس خداى را عز و جل كه كام دل و آرزوى مرا بديدار تو حاصل گردانيد .\r\nموش اشك از دو ديده روان و خجل و شرمسار سر در زير افكنده و حيران و سرگردان و مضطرب خود را ببيمارى و رنجورى افكند .\r\nپس گربه با خود گفت : اگر فورا او را بكشم غم از دل من بيرون نخواهد رفت و اگر ببازى مشغول شوم ترسم از دستم رهائى يابد .\r\nپس او را از خانه‌ى خودش دور تر برد و آنگاه دست و پايش را بدندان بشكست و او را گذاشته گفت : السلام عليك اى موش .\r\nموش پس از اين صدمه و واقعه جواب نگفت .\r\nگربه گفت :\r\nچرا جواب نميگوئى ؟ .\r\nموش گفت :\r\nاى شهريار مرا اين نوع سياست از تو توقع نبود زيرا كه تو طالب علمى و خداوند عالميان در كلام خودش فرموده :\r\n الْكاظِمِينَ الْغَيْظَ وَ الْعافِينَ عَنِ النَّاسِ  .\r\nو حديث حضرت رسول است :\r\nلا يرحم الله من لا يرحم الناس .\r\nعجب ميدارم از لطف و مروت شهريار كه چرا در حق من تا اين درجه كم مرحمت بوده .\r\nبارى ، اگر چه ميدانم كه آتش غضب شهريار فرو مىنشيند و مروت پيشه ساخته من حقير را ميبخشايد و هيچوقت روا نبود كه من بيچاره به اين شكل بىدست و پا\r\n\r\n","description":"","footnote":"","page_name":" 242 ","page_number":282},
  {"content":"\r\n\r\nمانم و عيال و اطفالم بىمعيشت و سرگردان مانند .\r\nگربه از شنيدن اين گفتگو تبسمى كرد و گفت :\r\nاى موش آن قورمه و يخنى چه شد ؟ .\r\nموش گفت :\r\nنشنيده‌يى كه بزرگان گفته‌اند :\r\n چو تيره شود مرد را روزگار * همه آن كند كش نيايد به كار \r\nچه چاره كه غفلت ورزيدم و حال از بدبختى بكيفر آن گرفتار شده و از جهالت و ستم ميميرم ؟ .\r\nگربه گفت :\r\nاكنون در دست من گرفتار و اسيرى و در معرض موتى و بالاخره اندرون من جاى تو خواهد بود ، نيكو تأمل كن كه به غير از عمل ، از آن مزخرفات صوفيه تو را سودى و فايده‌يى نخواهد بود .\r\nموش گفت :\r\nآخر نه تو اى شهريار گفتى كه در ميان ايشان چنين گفته شده است كه هر كس از عالم جسمانى گذشته و اصل مىشود ؟ ، اگر چنانچه نيكو كارى لابد و لاشك الواصل الى رحمة لله الملك الجليل خواهيد شد و اگر از اهل معصيت و بد كارى الواصل الى الدرك الاسفل فى النار خواهى بود .\r\nگربه گفت :\r\nاز خلوت نشينان كه ميگفتى اكنون تو را نفعى دارد و اگر انصافى دارى و ميدانى كه آن حلواى ارده كه گفته شد اگر محل اعتبارى ميبود بيان آن حلوا را هر يك از پيغمبران بامتان و اوصياء و اصحاب خود نازل ميكردند و حضرت\r\n\r\n","description":"","footnote":"","page_name":" 243 ","page_number":283},
  {"content":"\r\n\r\nرسول خدا كه رحمة للعالمين است آنچه پاكيزه‌تر و بهتر و معتبر است مخصوص او و ذريه‌ى او و امتانش از جانب حق به او وحى و الهام ميشد و مادام اصحاب و اوصياء كه از غير احقند مدعى و صاحب اين رتبه نباشند از كجا شيخ كم سواد را آن رتبه حاصل شد ؟ .\r\nو اگر گوئى كه پيغمبران دانستند و اصحاب و اوصياى ايشان خود ترسانند پس نسبت بپيغمبران تهمت گفته‌اند و تقصير لازم دانسته كه تبليغ رسالت نكرده باشند .\r\nاى موش ! ميدانى آن حلوا كدام است ؟ .\r\nموش گفت : نه ! .\r\nگربه گفت :\r\nكيف شراب و بنگ و شوق هوى و هوس نفسانى است كه جاهل و فاسق را از او شورى در دل بهم رسد و عاقل و دانا از ايشان و كردار و اعمالشان بيزار .\r\nمثل اينچنين كسان مثل مرد بيدست و پائى است كه شناورى هم نداند و در بحر عميق غوطه‌ور شود ، البته يا غرق ميگردد و يا در كام نهنگ و امثال آن گرفتار مىشود .\r\nايشان يعنى آن مدعيان تصوف بكمال نادانى متوجه خيال و فكر رقيق و بحر عميق گرديده و بىكشتى شريعت و بىلنگر حقيقت و بىملاح علم و بىبادبان مرشد و بىدانستن شناورى ، خود را در درياى تفكر بى خود افكنده و در كام نهنگ شيطان در گرداب قلرم بطلان گرفتارند و شيطان هر ساعت ايشان را بطريقى و نوعى فريب ميدهد تا اينكه بدرجه‌يى گمان برده و مىبرند كه از بحر عميق غوطه خورده و خلاص شده‌اند و گوهر آبدار بدست آورده‌اند و چون خداوند عالميان عالم بافعال ايشان و گمراه ساختن شيطان از خرقه‌ى بنى آدم است لهذا در كلام مجيد فرموده :\r\n يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ  .\r\n\r\n","description":"","footnote":"","page_name":" 244 ","page_number":284},
  {"content":"\r\n\r\nو فرستادن پيغمبران و كتابها و نقل قصص پيشينيان و اندازه تهديد و وعيد و امر و نهى و منع از نامشروع و ناشايسته از براى اين است كه هر كس بالغ و عاقل و مكلف بوده باشد متابعت امور شرع رسول خدا و اقوال علماى دين مبين نموده به راه ضلالت شيطانى گمراه نگردد ، و هر كس كه متابعت هوى و هوس كند و پيروى شيطان نمايد هر آينه متسوجب عذاب الهى بوده حيران و سرگردان بوده باشد .\r\nاى موش ! اگر شخصى را گويند كافر است و خود آن شخص مسلمان باشد به گفتن مردمان كافر نميشود و هر گاه كافريرا مؤمن نام برند به اين نام نهادن او از كفر پاك نخواهد شد .\r\nو همچنين در ميان مردم بسيار باشد كه شخصى را فلان خان و فلان سلطان اسم گذارند و حال اينكه داراى آن اسم گرسنه و برهنه باشد .\r\nو همچنين بسيار كس مىشود داراى مال و نعمت است و او را باسم و لقب بسيط و سهلى خوانند .\r\nپس در اين صورت معلوم شد كه اسم را بفعلى كار نيست ، اما مىبايد آنشخص كه ترقى مىكند باسم خوب و لقب خوب فراخور آن اسم و لقب كارى و فعلى كند كه شايسته‌ى حال او باشد .\r\nپس بنى آدم بايد چنين سلوك با مردم نمايد كه از گفتن و شنيدن و نشستن و برخواستن نقصى بر او وارد نيايد و از منهيات و محرمات اجتناب نمايد .\r\nپس اى موش ! صوفى اسمى است بمعنى صاف بناء عليه ، اگر كسى در عبوديت از عيوبات دينى صاف و بىغش و تابع شرع شريف بوده باشد از اين بهتر و خوبتر چه باشد ؟ . و اگر جاهل و نادان و گمراه بوده باشد و گويد من صوفيم دروغ گوئى و تهمت نموده و خائب و خاسر خواهد بود .\r\n\r\n","description":"","footnote":"","page_name":" 245 ","page_number":285},
  {"content":"\r\n\r\nو بمفاد حديث حضرت رسول عليه الصلاة و السلام كه فرموده :\r\nيحشر المرء مع من أحب ، ملحق و محسوب خواهد شد .\r\nموش گفت :\r\nاى شهريار نامدار ! مرا اندام آزار ميدهد و شما مفصلا بيان و نصيحت ميفرمائى ، اگر تو چنان محبتى كنى و طريقه‌ى ذره پرورى درباره‌ى من فقير بجا آورى و مرا معالجه كنى بعد از اين هر چه گوئى و آنچه فرمائى سرنپيچم و عبد و مطيع و فرمانبردار باشم .\r\nگربه گفت :\r\nخاطر جمع‌دار كه بنده در شكسته بندى مهارت تمام دارم ، الحال دست و پاى تو را مىبندم و در زمانى نزديك انشاء اللّه صحت خواهى يافت و موافقت ما و تو تازه خواهد شد و چند روز زندگى عاريه را با يكديگر بطريق صحبت و موانست بسر خواهم برد و تو خاطر جمع دار\r\nاى موش ! در خاطر دارى آنچه در ميانه‌ى ما و تو در باب مهمانى و صحبت گذشته است و قبل از اين شما بيتى را از گلستان سعدى خواندى و آن اين است :\r\n زبان بريده بكنجى نشسته صم بكم * به از كسى كه نباشد زبانش اندر حكم \r\nاى موش ! اين همه گفتگو كه در ميانست از مخالف و موافق از براى آن است كه بعضى بكمال شعور و قابليت تشخيص ، معانى آيات و احاديث و اخبار در كلام اكابر فهميده و اشعار كرده و بعضى از روى جهل و نادانى بعقل ناقص خود قياس معنى باطل كرده‌اند و بضلالت و گمراهى هواى نفس و شيطان و كمال خريت گرفتارند .\r\nو اين معنى كه كسى زبان بريده باشد و در كنجى نشسته بهتر از آن است\r\n\r\n","description":"","footnote":"","page_name":" 246 ","page_number":286},
  {"content":"\r\n\r\nكه زبان در حكم او نباشد ، اين است كه بىاختيار سخن گويد كه باعث فتنه و آزار باشد ، و آن تمسخرها و ستم‌ها كه تو با من كردى بسبب كيفر آن اعمال و گفتگو هاى خودت بدام من افتادى .\r\nموش پس از شنيدن اين مقال فرياد و فغان برآورد و بنياد عجز و بيچارگى كرد\r\nشعر\r\n اظهار عجز پيش ستم پيشه ابلهيست * اشك كباب باعث طغيان آتش است \r\nگربه گفت .\r\nاى موش ! در كتب بزرگان ذكر كرده‌اند كه چون صبح روز مىشود اعضاء و جوارح همه با يكديگر تهنيت و بازديد نمايند و هر يك از يكديگر احوال پرسى مينمايند و لسان حال هر يك گويا ميگويد :\r\nالحمد للّه حال من بخير است ! .\r\nشعر\r\n به همه حال شكر بايد كرد * كه مبادا از اين بتر گردد \r\nتا مادامى كه تو را حركت و سكونى هست ، ميبايد شب و روز بكمال تفكر و تدبر شكر كنى كه مبادا از اين بدتر گردد و عدم شكر و رضا بقضاء سبب نقص و ضعف اعتقاد در دين و ايمان شود .\r\nكسانى كه در معرفت الهى و تذكير و توصيف خلفاى دين مبين خلاف نمايند و اختلاف جويند و بعقل ناقص خود محاجه نمود ، و بدليل و برهان غلط ثابت كنند و سر و مال و جان و ايمان را بسبب نگاه نداشتن زبان تلف نموده و آيه‌ى وافية الهدايه  خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ  ، موافق حال آنهاست .\r\nموش گفت .\r\n\r\n","description":"","footnote":"","page_name":" 247 ","page_number":287},
  {"content":"\r\n\r\nاى شهريار ! هر چند مجروح و خسته‌ام لكن در خدمت شهريارى محبوسم كه كان مرحمت و احسان است ، توقع به مراحم شهريار دارم كه سؤال مرا بوجه معقول خاطر نشان فرموده و جواب گوئى تا دلم يكباره از شبهه و شك بيرون آمده و متوجه امر يقين گردد .\r\nگربه گفت :\r\nبگو !\r\nموش گفت :\r\nاى شهريار ! بر فرض خلاف و اختلاف و اعتساف صوفيه در مسلك و امور و اوضاع خود ، چرا مردم رغبت دورى از خلافت و مخالفه‌ى ايشان نمينمايند و مريدان و تابعان آنها روز بروز بيشتر ميشوند ؟ .\r\nآخر بر فرض ايشان نادان و بيعقل ، ديگران چرا بعقل خود عمل نمينمايند تا كه از راه نروند و متابعت ايشان نكنند ؟ .\r\nگربه گفت :\r\nاى موش ! در اين سؤاليكه كردى و پرسيدى چند جهت دارد ، اكنون بعضى وجوه را از براى تو نقل و بيان كنم تا بر تو واضح و روشن گردد .\r\nاولا آنكه عقل و ادراك مردم به همه چيز نميرسد و پى نميبرد و بىمربى و بىمعلم علم شريعت از پيش نميرود .\r\nديگر آنكه آنچه را جماعت صوفيه از راه ريب و ريا بخلق القاء ميكنند و خود را در نظر مردمان ساده لوح ، در لباس تقوى و حقيقت شناسى و عرفان بافى جلوه ميدهند و احيانا بمريدان بايماء و كنايه اشاره ميكنند كه مخالفان مسلك صوفيه و منكران آنها دور از ايمان و ايقانند و در صراط خطرناك ضلالت سائراند و\r\n\r\n","description":"","footnote":"","page_name":" 248 ","page_number":288},
  {"content":"\r\n\r\nاز اين جهت تابعين آنها بر حسب القاها و شطحات مصطلحه‌ى پيشوايان گوش و هوش و فؤاد ايشان ( يعنى مريدان ) عادت گرفته و هر ساعت شيطان با نفس ايشان در ساخته و يكى شده و آنها را از راه تقليد بمقام تعصب در آورده و از راه حقيقت و معرفت باز ميدارد و بتيه باطل و وادى گمراهى مياندازد .\r\nهر گاه چنين كسانى كه در عقل آنها ضعف باشد و مرتبه‌ى دانش و علمشان ناقص ، البته آنچه از آنها بظهور و بروز ميرسد همه باطل است .\r\nطريق ديگر آنكه ، جمعى از مردم مسلمان داراى صداقت و حسن نيت ميباشند و بر حسب ظاهر گوش بكلمات نصايح‌آميز ايشان داده كه نماز خوب و روزه و شب بيدارى خوب است و ذكر توحيد الهى سبب زيادتى ايمان و ايقان است و خود جماعت صوفيه ظاهرا در اين مسلك و ترتيب خود را ثابت و عامل مينمايند و تابعين و مريدان بيچاره از كنه مقصد و اغراض باطنيه‌ى آنها كه جلب قلوب و منابع شخصيه مىباشد بىاطلاع و اصلا بى خبر ، لهذا در دام اعتقاد و اخلاص بايشان افتاده و يوما فيوما بر ارادت ميافزايند و انس ميگيرند و مرتبه مرتبه ايشان را فريب ميدهند تا آنكه تماما بدام ميافتند چنان كه صيادان كبوتر ميگيرند .\r\nموش گفت :\r\nاى شهريار ! صفت و كيفيت صيادان هند و عراق را از براى من بيان فرما .\r\nگربه گفت :\r\nآورده‌اند كه صيادان هند وقتى كه قصد شكار و صيد آهو دارند ، آهو بره‌يى را بدست آورده و ريسمان درازى را بر دو شاخ او بسته و در مرغزار و صحراى سبز و خرم رها ميسازند ، و او بمرام خود ميچرد و صيادان نيز در كمينگاه آن دشت و صحرا نشسته ، چون آهوان ابناى جنس خود را به فراغ بال ميبينند كه ميچرد ،\r\n\r\n","description":"","footnote":"","page_name":" 249 ","page_number":289},
  {"content":"\r\n\r\nخاطر جمع گشته و با آن آهو الفت گرفته و ميچرند و پس از چندى ببازى مشغول ميگردند و در هنگام بازى سر در سر هم ميگذارند و بعد از آن ريسمانى كه بر شاخ بره آهو بسته‌اند در شاخ ديگران بند مىشود ، پس هر قدر قوت ميكنند ، خلاصى ندارند ، پس از آن صيادان از كمينگاه برجسته و آهوان در دام افتاده را گرفته و فارغان آغاز رميدن كرده مىجهند و آن بيچارگان گرفتار در دام صيادان ميمانند .\r\nاما راه و رسم صيادان عراق آنست كه كبوترى در دام دست آموز دارند و در زمينى كه دام از براى صيد كبوتران در خاك كرده‌اند دانه ريخته‌اند و آن كبوتر دست آموز را كه بال بمقراض بريده‌اند در آن دامگاه سر ميدهند و خود در كمين نشسته ، چون كبوتران در هوا پرواز ميكنند مىبينند كه صحراى وسيعى است و كبوترى فارغ بال بچرا و چريدن مشغول است ، پس آن كبوتران بهواى آن كبوتر در زمين مىنشينند كه چرا نمايند همين كه مشغول بچرا ميشوند ناگاه صيادان از كمين رشته‌ى آن دام كه گسترده‌اند ميكشند و همه را يكباره مقيد دام خود ميسازند .\r\nپس مثل آن جماعت صوفيه به اين مثل و حكايت ميماند و آن صياد شيطان لعين است و مردمان صاف و صادق و كم عقل مثل آن آهوان صحرائى يا مثل آن كبوتران آسمانى ميمانند زيرا چون ابناى جنس خود را ديدند و رغبت مؤانست كردند گرفتار ابليس بر تلبيس ميكردند .\r\nديگر آنكه بانواع ريب و ريا بنياد مزخرفات با مردم ساده دل مينمايند ، چنان كه آن مرد قلندر ، پادشاه و وزير و وكيل را ببافتن منديل خيال از راه بدر برد .\r\nموش گفت :\r\n\r\n","description":"","footnote":"","page_name":" 250 ","page_number":290},
  {"content":"\r\n\r\nاى شهريار ! اين حكايت چگونه بوده ، توقع و رجا آنكه بيان كرده و نقل فرمائى .\r\nگربه گفت :\r\n\r\nحكايت\r\nاى موش ! آورده‌اند كه در زمان سابق پادشاهى بود در خراسان قلندورى در آن مملكت بوده و آن قلندر كوچك ابدالى داشت ، و آن كوچك ابدال چند بيت از قصيده‌ى آن قلندر ياد گرفته بود .\r\nروزى آن كوچك ابدال در چهار سوق بازار بپادشاه دچار گشت و شروع به خواندن قصيده كرد ، با اينكه چند شعر با موزون را بنهايت بد آوازى خواند پادشاه را بسيار خوش آمد و مبلغ دوازده تومان زر نقد به آن كوچك ابدال داد ، كوچك ابدال هم زر را برداشته به خدمت آن قلندر آمد و شرح حال را براى او نقل نمود ، آن قلندر با خود گفت هر گاه اين كوچك ابدال به اين ناموزونى چند بيت غلط خوانده با وجود اين پادشاه را خوش آمده است و اين قدر مرحمت و عنايت هم فرموده است ، پس اگر من خودم در كمال موزونيت اين قصيده را در حضور پادشاه بخوانم مبلغهاى كلى از پادشاه خواهم گرفت و يا اينكه وظيفه‌ى هر ساله را يقينا از براى من برقرار خواهند فرمود ،\r\nپس از چند روزى كوچك ابدال و جميع قلندران آن مبلغ زر را صرف نمودند ، بعد از آن قلندر برخواست و باميد انعام و بخشش پادشاه بر سر راه پادشاه آمد .\r\nقضا را آن روز پادشاه با وزراء و امراء و وكلاء و اركان دولت سوار شده بسير و سياحت ميرفتند ، چون قلندر شوكت پادشاه را بديد پيش دويد و شروع به خواندن قصيده كرد ، قلندر چند بيتى از آن قصيده بخواند پادشاهرا بمرتبه‌يى بد آمد كه\r\n\r\n","description":"","footnote":"","page_name":" 251 ","page_number":291},
  {"content":"\r\n\r\nفرمود بسياست هر چه تمام قلندر را بكشند ، چون پادشاه برفت ، جلادان ريختند كه قلندر را بقتل رسانند ، آن قلندر از بيم كشته شدن و از ترس جان خود بوزير گفت :\r\nچه شود كه اگر مرا بقتل نرسانى و خلاص كنى ؛ زيرا مرا كارى چند از دست مىآيد كه در روى زمين از هيچكس نمىآيد .\r\nوزير گفت :\r\nاى قلندر ! از دست تو چه مىآيد ؟ .\r\nگفت :\r\nاز آن جمله منديل خيال را خوب مىبافم ، چنان كه چشم هيچ بيننده‌يى نديده باشد ، بلكه پادشاه روى زمين نيز چنين قماشى بر سر نگذاشته است .\r\nوزير از سخن قلندر بسيار تحير نمود .\r\nو باز قلندر گفت :\r\nخاصيت ديگر آنكه حلال‌زاده مىبيند و حرام‌زاده نمىبيند و از طرح و رنگ قماش از بافندگان عالم عاجزند .\r\nوزير گفت كه او را نكشند و اين معنى را بپادشاه عرض نمود ، پادشاه قلندر را طلبيد و گفت :\r\nاى قلندر ! از براى من مىتوانى منديلى به باقى كه كسى نديده باشد ؟ .\r\nقلندر گفت :\r\nبلاگردانت شوم ! اگر ولينعمت امر فرمايد منديلى ساخته و سامان دهم كه ديده‌ى دوربين فلك نديده باشد ، اما چشم حرام‌زاده از ديدن آن محروم است . و حلال‌زادگان آن را مشاهده مىتوانند كرد .\r\n\r\n","description":"","footnote":"","page_name":" 252 ","page_number":292},
  {"content":"\r\n\r\nپس پادشاه فرمود تا مبلغى زر تحويل و تسليم قلندر نمودند كه صرف كارخانه و مصالح آن نمايد .\r\nپس قلندر مبلغ زر را از كارگذاران شاه گرفت و برفت و بعيش و عشرت مشغول گرديد تا مدتى چند بگذشت .\r\nيكشب پادشاه گفت اى وزير ! اثرى از منديل قلندر ظاهر نشد ! .\r\nپس چون آنشب صبح شد وزير شاطر خود را نزد قلندر فرستاد تا كه هر قدر از آن منديل بافته شد ببرد و به نظر پادشاه برساند .\r\nشاطر چون به منزل قلندر آمد و نقل منديل را در ميان آورد قلندر در حال شاطر را برداشته بر سر دستگاه آمد تا كه در نظر آرد كه چقدر خوش رنگ و پر نزاكت و لطافت بافته شده و بداند كه هيچكس چنين قماشى نديده است .\r\nشاطر بيچاره هر چند نظر و نگاه به اطراف كرد چيزى بنظرش در نيامد و لكن از ترس آنكه اگر بگويد چيزى نيست حرامزادگى او ظاهر گردد از خوف و توهم بناى تعريف و توصيف گذارد و خود بى خود بسيار تحسين نموده و معاونت به خدمت وزير نمود و گفت كه قلندر مرا برداشت و بر سر دستگاه برد بنده آن منديل را ديدم بسيار نازك و لطيف و خوش طرح و رنگين است و تا امروز هيچكس چنين پارچه‌اى خوش قماش و خوش طرحى نيافته و نديده است .\r\nوزير اين همه تعريف را كه از شاطر شنيد با خود گفت كه ميبايد رفت و تماشا كرد و تعجيل نمود كه زودتر تمام كند و ديگر اينكه امتحان كنى كه چشم تو مىبيند يا نه ، مبادا كه در مجلس پادشاه آن منديل را نبينى و مردم به تو گمان بد ببرند .\r\nلهذا برخواسته خود تنها نزد قلندر رفت ، قلندر بسيار وزير را احترام و\r\n\r\n","description":"","footnote":"","page_name":" 253 ","page_number":293},
  {"content":"\r\n\r\nتعظيم نمود ، بعد از آن وزير را برداشته بر سر دستگاه برد وزير هر چند نظر كرد و ملاحظه نمود اصلا چيزى بنظرش در نيامد و با خود گفت ديدى كه چه بر سر تو آمد ، شاطر بىسر و پائى حلال‌زاده درآمد و تو حرامزاده شدى ! .\r\nپسر وزير كودن احمق بيچاره شروع در تعريف كرد كه اى قلندر آفرين بر تو كه بسيار صنعت به كار برده‌يى ! .\r\nچون قلندر دريافت كه مكر و حيله‌ى او در گرفته است ، گفت :\r\nاين راهها و بوته‌هاى سرخ و زرد و رنگهاى فرنگ را تماشا كن و آن راه و خط ياسمنى و بوته‌هاى ريزه كه در ميان راههاست و آن سبز زمردى را مشاهده بفرما كه چقدر جلوه‌گر است ! .\r\nوزير از روى رغبت تمام تحسين مينمود ، اما درد ديگر داشت و با خود ميگفت كه اگر گوئى چيزى نيست و نمىبينم گاهست كه ديگران مىآيند و مىبينند حرام - زادگى تو ثابت مىشود .\r\nپس وزير ضعيف العقل از راه حماقت ، باز بسيار تعريف و توصيف كرد و بيرون آمد و بنزد پادشاه رفته بنياد تعريف و تحسين منديل را نمود ، چون وزير دست چپ و ناظر شاه آن تعريفها را از وزير شنيد بشانى شائق گشته على الصباح به منزل قلندر رفت و قلندر ايشان برداشته بر سر دستگاه آورد و بطريق اول بيان و نشان بايشان داد ، ايشان نيز از وهم حرامزادگى تعريف بسيار كرده بيرون آمد و به خدمت پادشاه رفته صد برابر وزير اول تعريف كرد .\r\nپس چون پادشاه روز ديگر بر آمد در بابت منديل تعجيل نمود ، وزير پا شده و بقچه لفافه‌يى همراه خود برد به منزل قلندر رفت ؛ پس از آن قلندر به اندرون خانه آمد و دو دست در برابر يكديگر نگاه داشته مثل كسى كه بر روى\r\n\r\n","description":"","footnote":"","page_name":" 254 ","page_number":294},
  {"content":"\r\n\r\nدست چيزى دارد و دو دست خود را به روى لفافه گذارد و سپس هر دو دست را كشيد و لفافه را پيچيد و بدست شاطر وزير داد و شاطر آن بقچه را به روى دست نگاه داشت تا خدمت پادشاه رسيدند و در حضور پادشاه آن بقچه‌ى خالى را گشودند ، پادشاه چون چيزى در آن نديد با خود گفت كه مبادا امروز وزراء و اركان دولت گمان حرامزادگى بر من ببرند لهذا گفت :\r\nشما هر يك كدام طرح اين منديل را پسنديده‌ايد ؟\r\nايشان هر يك صفت طرحى را كردند ، پادشاه هم لاعلاج تعريف بسيار كرد و آن بقچه را بدست صندوق‌دار خود سپرد و برخاسته آزرده و متفكر باندرون حرم رفت و مادر خود را طلبيد و گفت :\r\nاى مادر ! سؤالى از تو ميكنم و ميخواهم راست بگوئى ! .\r\nمادر گفت :\r\nاى فرزند بپرس ! .\r\nپادشاه گفت :\r\nتو عمل نامشروع نموده‌يى و از باب خيانت برآمده‌يى و مباشرت با غير پدرم هيچ كرده‌يى ؟ .\r\nمادر گفت :\r\nنه ! من و پدرت هر دو باكره بوده‌ايم كه بهم رسيديم تا تو بهم رسيدى .\r\nپادشاه برآشفت و گفت :\r\nاى مادر قبول ندارم ! .\r\nمادر گفت :\r\n\r\n","description":"","footnote":"","page_name":" 255 ","page_number":295},
  {"content":"\r\n\r\nاى فرزند اين چه حكايت و چه نقلى مىباشد كه تو امروز با من ميكنى ؟ و اين چه پريشان اختلاط و مزاج بىمعنى و ياوه گوئيست كه با من مجرى ميدارى ، مگر خداى نخواسته چه واقع شده ؟ ، راست بگو تا من بدانم ! و مطلب را حالى كن .\r\nپادشاه گفت :\r\nاى مادر ! بدانكه شخص قلندرى منديلى بافته است و ميگويد حرام‌زاده نمىبيند و حلال‌زاده مىبيند و آن منديل را بمجلس آوردند همه امراء و وزراء ديدند و تعريف كردند و من هر چه نظر و دقت كردم چيزى نديدم ، اى مادر ! حال نزد تو آمده‌ام و سؤال ميكنم اگر راست گوئى خوب و الا هم تو را و هم خود را هلاك ميسازم ! .\r\nمادر قسم ياد كرد و گفت در عمر خود دست نامحرمى بدامن من نرسيده ، اما اگر ميخواهى از اين معنى با خبر گردى در خلوت آن قلندر را طلب نما و بانعام و چرب زبانى او را اميدوار نموده شايد از آنشخص مذكور اين معنى را توانى كشف نمائى ، و اگر راست نگويد او را تهديد و سياست نما تا اينكه پرده از روى اين كار برداشته شود و حقيقت آن حال بر تو واضح و معلوم گردد .\r\nبنابراين پادشاه يكروز خلوت نمود و آن قلندر را طلبيد و نوازش بسيار فرمود و گفت :\r\nانعام و اكرام از تو دريغ نخواهم نمود بلكه تو را انيس و جليس خود خواهم داشت ، و الحاصل نوازش بسيار بقلندر كرد و چرب زبانى زياد هم نمود تا آنكه گفت :\r\nبه آن خدائى كه مرا و تو را و جميع مخلوقات را آفريده است و روزى ميدهد ، حقيقت منديل خيال كه بافته‌يى و ميگوئى چشم حرام‌زاده او را نمىبيند ، براى من بيان كن !\r\nپس از شنيدن اين مقال قلندر عرض نمود :\r\n\r\n","description":"","footnote":"","page_name":" 256 ","page_number":296},
  {"content":"\r\n\r\nاى پادشاه ! بنده چهل سال است مسافرت كرده‌ام و با هر گروه و با هر فرقه و طائفه‌يى از نوع انسان ملاقات نموده و بر و بحر عالم را سير و سياحت كرده‌ام و تا كنون اندكى كامل شده‌ام و سعى در معيشت بر من مشكل شده . كوچك ابدالى بهم رسانيدم و چند بيتى را سعى كرده و از بنده فرا گرفت و روزى ببازار رفت كه سعى در طلب و جلب معيشت نمايد و تحصيل پارچه نانى كند ، قضا را بآستان رفيع مكان پادشاه آمده بود و شروع به خواندن قصيده كرده بود و پادشاه كشور پناه را خوش آمده و مبلغ دوازده تومان انعام به آن ابدال مرحمت فرموده بودند ، چون آن مبلغ را نزد كمترين آورد دولت پادشاهرا دعا گفتم و به صرف و خوردن نعمت مشغول شديم و چند روزى را از دولت ولينعمت بعشرت گذرانيديم .\r\nچون روز صرف شد بخاطرم رسيد كه هرگاه كوچك ابدالى به اين ناخوش آوازى و غلط خوانى قصيده را خوانده باشد و پادشاه او را مبلغى انعام و بخشش فرموده پس من اگر به خدمت پادشاه بروم و قصيده‌ى ديگر را در كمال بلاغت و فصاحت بخوانم اميد است كه پادشاه وظيفه‌ى هر ساله از براى من مقرر فرمايد و لكن از ضعف طالع چون به خدمت پادشاه رسيدم و شروع به خواندن قصيده كردم در عوض انعام و اكرام پادشاه فرمود كه مرا بسياست هر چه تمامتر بكشند ، چون چنان ديدم ، بخاطرم رسيد كه اى بخت برگشته طالع و روزگار ! تو از براى كسب و تحصيل رزق و و معيشت بيرون آمدى و حال از سياه بختى كشته خواهى شد ، مادام كه طالع واژگون تو اينطور است بيا و فكرى بكن كه شايد از هلاك و كشتن مستخلص گردى و بلكه در اين بين اسباب معيشتى هم بدست آورى ، پس بوزير گفتم كه اى وزير ! مرا ميكشيد زيرا كه صنعت بسيار مهم از دست من مىآيد ، و حال اينكه اى پادشاه ! من از جميع صنايع برى و عارى بوده و هستم .\r\n\r\n","description":"","footnote":"","page_name":" 257 ","page_number":297},
  {"content":"\r\n\r\nبارى وزير گفت :\r\nاى قلندر شما چه ميدانى ؟ .\r\nگفتم :\r\nبسيار ميدانم و از آن جمله منديل خيال ميبافم كه تاكنون كسى نبافته و نيافته است .\r\nچون اين مسأله حقيقت نداشت و دروغ گفته بودم و عاقبت هم باعث رسوائى من ميشد ، لهذا گفتم حلال‌زاده آن را ميبيند و حرامزاده آن را نخواهد ديد و اين عذرى بود جهت آنكه هر كس نگاه كند و چيزى نبيند بتوهم اينكه اگر بگويد من نمىبينم گاه باشد كسان ديگر ببينند و تعريف كنند و حرامزادگى او ثابت شود .\r\nاى پادشاه ! خاطر جمع دار و دغدغه به خود راه مده و بدان كه اين عذر و وسيله‌يى بود جهت خلاصى و نجات از كشته شدن و الا آنها كه همگى تعريف نمودند كذب محض است و غرض دفع توهم از خود بوده و يقين دانسته باش كه نه وزير و نه خوانين و نه امراء و نه وكلاء و غيره هيچكدام چيزى نديده‌اند و فى الواقع چيزى نبوده تا كه ببينند و جملگى خلاف عرض مينمايند و حقيقت حال اينستكه عرض شد ، ديگر خود صاحب اختياريد ! ،\r\nپادشاه چون اين سخن را شنيد بسيار خوشوقت گرديد و فرمود در ساعت وزير را حاضر نمودند ، از قضا آن هنگام فصل زمستان بود و چله‌ى بزرگ و اتفاقا آن روز هم روز بسيار سردى بود و برف ميآمد و سختى سرما بدرجه‌يى بود كه سنگ از سرما ميتركيد .\r\nچون وزير حاضر شد پادشاه به وزير امر فرمود منديلى كه قلندر بافته\r\n\r\n","description":"","footnote":"","page_name":" 258 ","page_number":298},
  {"content":"\r\n\r\nاست ما به تو بخشيديم ! بستان و در حضور بر سر بگذار ! .\r\nپس وزير بيچاره كلاه خود را برداشته به زمين گذاشت و در برابر امراء و پادشاه نتوانست چيزى بگويد چند دفعه هر دو دست خالى خود را در دور سر گردانيده گويا به پيچيدن منديل مشغول شده و عاقبت هر دو كف دستهاى خود را در چهار طرف سرش گردانيد كه يعنى منديل را مىبندد و مستحكم ميگرداند و هيچكس از اين سر رشته و حكايت مستحضر نبود كه پادشاه از سر اين معنى خبر يافته است و امراء و وكلاء گمان داشتند كه پادشاه وزير را معزز داشته كه چنان منديل خيالى به او مرحمت و شفقت فرموده ، و حال آنكه پادشاه وزير بيچاره را قهر و غضب و سياست كرده بود تا منديل خيال را بسر بگذارد و سر برهنه در آن سرما بنشيند تا تنبيه شود كه نيازموده و نديده و نسنجيده ديگر سخن نگويد و بقول شاطرى اعتماد ننمايد و تصديق بلا تصور نكند .\r\nبهر تقدير بود وزير در آن سرما برهنه مدتى نشست بدرجه‌يى كه از برودت سرما ، وزير نزديك به هلاكت رسيد ، آخر الامر وزير در آن سرما بيتاب گشته بناى لرزيدن نمود ، پادشاه بعد از عذاب و عتاب بسيار وزير را معزول از وزارت نموده آن قلندر را منصوب منصب وزارت خود ساخت .\r\nحال اى موش ! جماعت صوفيان تقلبى نيز چون كسى فريب ايشان را خورد و داخل سلسله‌ى ايشان شود او را بمزخرفات و شطحاث خود مبتلا ساخته و در دام ظنون و اوهام اندازند ، و الا واضح و معلوم است كه ديده‌ى بىنور شخص احمق و نادان و بىادب و كم شعور ، بنور اسرار الهى منور نگردد ، زيرا كه بسيار كس او را دها خواندند و شب بيدارى كشيدند و چله نشينى كردند و در آخر بجز افسردگى و پژمردگى چيز ديگر حاصل نشد و عاقبت باز بميان خلق اللّه رفته از سلسله‌ى\r\n\r\n","description":"","footnote":"","page_name":" 259 ","page_number":299},
  {"content":"\r\n\r\nاهل اللّه بيرون آمدند و اين از آن است كه در اول از مطلب غافل بوده اعتقاد هم نداشته‌اند و سرشت ايشان پاك نبوده ، و بعضى هم بيك اربعين از اسرار خبر يافته و حديث وجود دانسته و و اصل شدند و اين از مرتبه‌ى اخلاص و عقيده‌ى ايشان است بپير و مرشد خود .\r\nاى موش ! از اين حكايات و روايات بسيار است ، من جمله يكى از كودتان بيعقل و احمق از راه جهل و نادانى و وسوسه‌ى شيطانى بسوراخى تنگ و تاريك رفته در همانجا ميخوابد و در همانجا ميريد و پنهان مىكند و چون بيرون آيد از ترس آنكه بگويند كه او بيعقل و بىشعور و ناقابل است همان ساعت بيان مىكند كه ديشب در چله حضرت پيغمبر عليه السلاة و السلام مرا سلام فرمود و در عقب من نماز كرد و در رموز را بر وجه ما باز نمود و مىدانم كه در هندوستان چنين و چنان خواهد شد .\r\nو ديگرى ميگويد كه جبرئيل عليه السلام آمد و مرا بعرش برد و اينهمه لاف و گزاف ، مثل ديدن منديل خيال است .\r\nاكنون فهميدى و دريافتى كه اغلب خلق عالم بيشتر از براى معشيت در طريق كيد و حيله مشى و سلوك نموده و سعى كلى در ايجاد دروغ مينمايند و شرم ندارند و نيز مردم احمق و نادان بدون حجت و برهان فريب ميخورند ؟ .\r\nموش گفت :\r\nاى شهريار ! حكم و امثال را بسيار با معنى روايت ميفرمائى از اين قبيل هر گاه چيزى به نظر شهريار ميآيد بيان فرما تا اين حقير بشنوم ؟ .\r\nگربه گفت :\r\n\r\n","description":"","footnote":"","page_name":" 260 ","page_number":300},
  {"content":"\r\n\r\n\r\nحكايت\r\nآورده‌اند كه مرد معلمى از شهر خود بيرون آمده بود و روى بصحرا و قراء نمود كه شايد تحصيل و كسب معاشى كند ، الحاصل به چندين قريه و آبادى وارد شد و از هيچ جا گشادى و فتوحى نديد ، در اين حالت فكر ميكرد و ميرفت تا اينكه بده و قريه‌يى رسيد و در آنجا جمعى از كدخدايان و ريش سفيدان را ديد كه اجتماع دارند و صحبت ميكنند ، آن معلم با خود گفت كه در اينجا فكرى توان يافت و حيله‌يى توان ساخت ، كمى پيش آمد و بر آن جماعت سلام كرد و بنياد تعريف و توصيف نمود و گفت :\r\nالحمد اللّه كه خداى تبارك و تعالى چنين موضعى با صفا و خوش آب و هوا را بشما عطا و ارزانى فرموده و فضاى سما را در اين نقطه بواسطه‌ى وجود و بودن نفوس صالحه نسبت باهل دهات ديگر تفضيل نموده است .\r\nاى كدخدايان ! من اين قريه را چنان يافتم كه ميبايد ميوه‌ى آن بسيار رنكين و شيرين بوده باشد ! .\r\nگفتند : بلى چنين است .\r\nپس از آن معلم گفت كه اگر اين كوه در برابر ده واقع نمىشد البته ميوه و حاصل اين موضع رنگين‌تر و خوش‌بوتر ميشد و عجب مىدارم از شماها كه چرا اين كوه را از پيش بر نميداريد ؟ ! . و آن جماعت را چنان تحريك كرد كه مگر كوه را از پيش مىتوان برداشت .\r\nپس به آن مرد گفتند كه چگونه كوه را مىتوان از پيش برداشت و اگر تو در اين باب تدبيرى بخاطرت ميرسد بيان كن تا در سعى و اجراى آن بكوشيم .\r\n\r\n","description":"","footnote":"","page_name":" 261 ","page_number":301},
  {"content":"\r\n\r\nآن معلم گفت :\r\nبنده چند روزى در خدمت شماها خواهم بود زيرا بنده مدتى است كه مسافرم ، و موضعى به اين خوبى و با صفائى و خوش هوائى نديده‌ام و در اين موضع مرا فرح و سرورى روى نمود و در دلم افتاده است كه از براى شماها اين كوه را علاجى نمايم .\r\nپس آن جماعت تكليف ضيافت به آن مرد كردند و هر يك نوبتى از براى ضيافت و مهماندارى او بر خود قرار داده و شروع در مهمانى كردند .\r\nاز قضا شبى در خانه‌ى مردى مهمانى بود و جمعى با آن مرد صحبت ميداشتند ، آن مرد با خود گفت كه اكنون چند روز شده است كه از وعده ميگذرد و نزديك شده است كه تو را ببرداشتن كوه تكليف كنند و بر حسب قول و وعده بايد كوه را از براى آنها بردارى ، الحال بايد فكرى كرد تا چند روز ديگر در اين موضع بمانى و معيشت بگذرانى ، ديگر باره بخانه‌ى مكر فرو رفت و حيله‌يى بخاطرش رسيد و گفت :\r\nحيف از شما كه در ميان خود معلمى نداريد كه اطفال شما را تعليم دهد و همه را صاحب دانش نمايد تا باندك زمانى هر يك عليحده نادره‌ى عصر گردند ! ،\r\nپس از شنيدن اين گفتار ، گفتند كه در اين موضع كسى نيست و از جاى ديگر هم كسى به اين مكان و موضع نيايد و اگر چنانچه شما محبت نموده توجه كنيد بناى خيرى گذاشته‌ايد .\r\nآنمرد دريافت كه خوب آنها را خر كرده ، پس گفت :\r\nبنده را پادشاه امرى فرموده است و من ميخواهم كه به خدمت پادشاه قيام نمايم .\r\nايشان گفتند كه پادشاه چه خدمتى بشما فرموده ؟\r\n\r\n","description":"","footnote":"","page_name":" 262 ","page_number":302},
  {"content":"\r\n\r\nآنمرد در جواب گفت :\r\nكتابى فرموده كه شرح نسخه‌يى بر آن نويسم و ميگردم كه جائى با آب و هوا پيدا نمايد تا كه اسباب مسرت و نشاط دماغ بهم رسانيده و در آن موضع نشسته و به آن امر قيام نمايم و گرنه از مهربانى و محبت شما بسيار ممنون بوده به جائى نمىرفتم .\r\nايشان گفتند كه شما خود ميفرمائيد اين موضع بحسب آب و هوا و دلنشينى بينظير است ، ممكن است كه در اين موضع خدمت پادشاهى را بانجام رسانيده و فرزندان ما را هم تعليم داده باشيد .\r\nپس از تكليف و گفتگوى بسيار در اين خصوص ، چنان مقرر شد كه در هر سنه سه ماه در آن موضع توقف نمايد و اطفال ايشان را هم درس بدهد و بعد از آن كوه را در سه سال روزگار بردارد و خرج او را داده و در هر سالى مبلغ شش تومان نقد بعوض حق تعليم علاوه از اخراجات كار سازى نمايند .\r\nپس از اين قرار ، آن مرد يكدل در آن موضع نشست و شروع در تعليم دادن اطفال ايشان نمود و در هر هفته توقعات و تواضعات از ايشان طلب مينمود و ايشان هم لاعلاج باميد برداشتن كوه ، ناز او را متحمل ميشدند و چون مدت سه سال تمام شد ، آن مرد مبلغى مال جمع كرده بود ، پس از مدت مذكور اهالى قريه همه نزد آن مرد آمده گفتند كه اى معلم ! بمصداق الوعددين ميبايد امروز اين كوه را از جا بردارى !\r\nآن مرد معلم گفت :\r\nبلى اكنون ما نيز اطفال شما را تعليم كرده‌ايم و كتاب پادشاه هم تمام شده و ميخواهم كه بنزد پادشاه بروم ، پس از آن اگر حيات عاريه باقى باشد\r\n\r\n","description":"","footnote":"","page_name":" 263 ","page_number":303},
  {"content":"\r\n\r\nبه خدمت شما ميرسم و شما توجه كنيد و اين وجه را كه شرط كرده‌ايد بحقير شفقت كنيد تا من هم اين كوه را از جهت شما بردارم .\r\nپس از اين آن مرد زر معينى را آورده به آن مرد دادند و او گفت برويد به خانه هاى خود هر قدر طناب و ريسمان كه داريد بياوريد ! .\r\nايشان هم رفتند و هر قدر ريسمان و طناب كه داشند تمامى آوردند و آن مرد همه را بر يكديگر گره داده بر دور كوه انداخت چون ريسمان كم و كوتاه بود و بدور كوه نميرسيد باز بيعقلان فرستادند به شهر و ريسمان بسيار خريدند و آوردند بدور كوه انداختند و نشست و پشت بكوه داده گفت :\r\nحالا قوت نمائيد و كوه را برداريد و بر پشت من گذاريد تا برويم و بدور اندازيم ! .\r\nآن جماعت بيعقل كه عدد آنها به قدر سيصد نفر بودند آمده و هر چند قوت نمودند نتوانستند كه يكپارچه از كوه بردارند تا چه جائى كه كوه را بردارند و بر پشت معلم گذارند .\r\nآن مرد گفت :\r\nشماها چقدر كاهل و بيكاره‌ايد آخر همه يكباره درست قوت كنيد تا كه اين كوه را برداشته و بر پشت من گذاريد ! .\r\nباز هر قدر قوت نمودند آن كوه حركت نكرد بالاخره بتنگ آمدند و گفتند :\r\nاى مرد كم عقل نادان ! ما چگونه ميتوانيم اين كوه را برداريم\r\nآن مرد گفت :\r\nمن بيعقل نيستم ، شما بيعقليد زيرا كه سيصد نفر جمع شده‌ايد و نميتوانيد\r\n\r\n","description":"","footnote":"","page_name":" 264 ","page_number":304},
  {"content":"\r\n\r\nكوه را برداريد و بدوش من گذاريد با وجود اين توقع داريد كه من تنها بردارم ؟ ! .\r\nبعد از شنيدن اين قول ، آن جماعت باز از بيعقلى تصديق كردند و گفتند كه درست است و راست ميگويد چه بايد كرد ؟ .\r\nآن مرد معلم گفت :\r\nبايد صبر و تحمل نمود كه تا جمعيتى بيشتر از شما بهم رسد و آنوقت كوه بايد صبر و تحمل نمود كه تا جمعيتى بيشتر از شما بهم رسد و آنوقت كوه را برداريد و بر پشت من نهيد تا ببرم بجاى ديگر نهم .\r\nپس مردم آن قريه با معلم قرار كار را چنين قرار دادند !\r\nبارى حالا اى موش ! خوب و واضح بدان كه هر چه بر سر تو آمده و ميآيد .\r\nهمه از سبب تكبر و خودسرى و نادانى خودت بوده كه بر تو واقع شده و الا هرگز آدم شكسته نفس و بردبار ضرر نكرده است و ببلا مبتلا نشده و نمىشود بلكه هميشه سالم خواهد بود .\r\n هر چه كنى به خود كنى ، گر همه نيك و بد كنى * كس نكند بجاى تو ، آنچه تو خود به خود كنى \r\nو ديگر گفته‌اند :\r\n هر كه او نيك مىكند يا بد * نيك و بد هر چه مىكند شايد \r\nپس هر كه در حالت صحت و خوش دماغى و وقت قوت و هنگام نعمت و امنيت مكان است و بكام خود بود و از دوستان و اقران ممتاز ، و مستولى بر دشمنان است و در فراغ بال و رفاهيت حال و آسايش است ، هر گاه اينچنين كس صابر و شاكر و حامد و واقف باشد و غافل و مغرور نگردد ، البته او رستگار و سعيد است ، و بايد دانست اينهمه صفات كه بيان گرديد جملگى ضد و نقيض آنا فآنا از عقب ميرسد ، پس هر آنكه شكستگى پيشه مىسازد و شكر و سپاس مىكند\r\n\r\n","description":"","footnote":"","page_name":" 265 ","page_number":305},
  {"content":"\r\n\r\nو فروتنى مينمايند ، از او اين گونه بلاها كه صفات غير حميده و اخلاق رذيله است بدون شك مندفع خواهد شد و بر مسند سعادت اتكاء خواهد نمود و الا در پله‌ى حساب حيران و سرگردان مانده و ايستاده ، چنان كه تو ايستاده‌يى ! كه نه راه پس و نه راه پيش دارى ! .\r\nموش چون اين سخنان و گفتار دهشت‌آميز را از گربه شنيد آه و فغان بر كشيد و زار زار بگريست و گفت :\r\nاى شهريار ! از زيردستان تقصير و از بزرگان بخشش ، زيرا كه گفته‌اند :\r\nسخاوت و كرم از بهترين اعمال و كردار است .\r\nگربه گفت :\r\nاى موش ! گلستان شيخ سعدى را نخوانده‌يى كه گفته :\r\n نكوئى با بدان كردن چنانست * كه بد كردن بجاى نيك مردان \r\nاى موش بيعقل ! خوبى كردن با غير اهلش يقين داشته باش از ضعيفى عقل است و سفاهت ! .\r\nموش گفت :\r\nاى شهريار ! پس نيكى و مروت در حق چه كسى خوب است ؟ .\r\nگربه گفت :\r\nدر حق كسى كه از روى جهل و نادانى تقصيرى كرده باشد و چون از آن تقصير و جهل آگاهى يابد پشيمان شود و در تدارك آن بكوشد و از راه تأسف در آيد و عفو و بخشش طلبد ، در اينوقت او را بايد بخشيد ، نه آنكه با كسى كه از روى تكبر و غرور و عناد و خود پرستى و تمسخر چيزها گويد و كارهاى بى معنى كند و بكمال و عداوت خصومت و بد سيرتى نموده و در پله‌ى حسد و كينه\r\n\r\n","description":"","footnote":"","page_name":" 266 ","page_number":306},
  {"content":"\r\n\r\nايستاده باشد و هنگاميكه مقيد و اسير گردد از روى تقليد جهت خلاصى و رستگارى خود عجز و انكسار كند .\r\nاگر كسى در چنين حالت بدون استحقاق عفو و بخشش نمايد البته آنكس بيشعور و بىادراك بوده و بايد اسم او را از دفتر عقلاء حك و محو نموده و در دفتر جهال و حمقاء ثبت نمايند ، چنان كه وزير بپادشاه گفت كه اگر غلام از هند برگرديد اسم شما را ز دفتر مذكور برداشته اسم غلام را ثبت خواهم نمود .\r\nموش گفت :\r\nاى شهريار ! اين حكايت چگونه ؟ بيان فرما تا بشنوم ! .\r\nگربه گفت :\r\n\r\nحكايت\r\nآورده‌اند كه پادشاهى در ملك روم بود و غلامى داشت بسيار زيرك و دانا ، آن پادشاه روزى خواست كه آن غلام را سرمايه‌اى داده بجانب هندوستان روانه نمايد تا جهت او متاعى چند خريدارى كند .\r\nپس وزير را طلبيد و گفت :\r\nمبلغ دوازده هزار زر تحويل اين غلام كن و در دفتر ثبت نماى تا رفته قدرى اقمشه‌ى هندى خريد نمايد و بياورد ، چون وزير حسب الامر پادشاه زر را تحويل غلام نمود ، در دفتر به اين مضمون ثبت نمود :\r\nاز سر كار پادشاه سفيه و نادان مبلغ دوازده هزار زر تحويل فلان غلام دانشمند گرديد و بفلان تاريخ روانه‌ى هند گشت كه به جهت سر كار متاع خريدارى نمايد .\r\nروز ديگر قبض تحويل را با دفتر برداشته نزد پادشاه برد كه تا پادشاه قبض\r\n\r\n","description":"","footnote":"","page_name":" 267 ","page_number":307},
  {"content":"\r\n\r\nرا ببيند و برات بدهد ، چون قبض و ثبت به نظر پادشاه رسيد پادشاه ملاحظه نمود و در حال وزير را طلبيد و گفت :\r\nاى وزير ! از من چه سفاهت و بيعقلى به تو ظاهر شده كه مرا در دفتر سفيه و نادان نوشته‌يى ؟ ! .\r\nوزير گفت :\r\nاى پادشاه ! غلام هندى و زر خريد را كه دوازده هزار زر بدهى و روانه‌ى هند نمائى ، سفاهت از اين بيشتر مىشود ؟ .\r\nپادشاه گفت : بچه دليل ؟ .\r\nوزير گفت :\r\nبدليل آنكه غلام سياه هندى زر خريد كه به اين سرمايه‌ى بزرگ معاودت بهند نمايد ، بچه عقل ديگر بار بازگشت باينجا خواهد نمود كه محكوم به حكم و بنده‌ى فرمان شما باشد البته عيب ميداند و نقص عقل شمرد كه برگردد زيرا كه بدون تعب و رنج اين سرمايه را مالك شده و مىتواند در مملكت خود به اين مبلغ فرما نفرما باشد و در نهايت خوشوقتى گذران نمايد .\r\nپادشاه گفت :\r\nگمان نميرود . لابد خواهد آمد .\r\nوزير گفت :\r\nاگر معاودت نمود و باز آمد بايد آنچه را نسبت بپادشاه ثبت شده حك نمود و بجاى آن غلام را سفيه نوشت ! .\r\nخلاصه آنچه وزير گفت پادشاه نشنيد و غلام را روانه ساخت و غلام چون به وطن خود رسيد همانجا ساكن و مقيم گرديد و بعيش و عشرت مشغول گشت و\r\n\r\n","description":"","footnote":"","page_name":" 268 ","page_number":308},
  {"content":"\r\n\r\nبازگشت ننمود .\r\nچون خبر بپادشاه رسيد وزير را طلبيد و بسيار تحسين بر رأى و دانش او نمود و بخلع فاخره مخلع گردانيد و او را ملقب بنيكو رأى نموده صاحب الفكر خطاب فرمود .\r\nاى موش ! در خاطر دارى كه ميگفتى اگر گرسنه‌يى خود را بكو كنار خانه برسان شايد كه كو كنارى دريابى و لقمه‌يى بربائى ؟ ، حال دردسر بيش از اين مايه‌ى سفاهت و نادانى باشد ، پس اگر من بعد از اين با تو مهربانى كنم البته نادان و سفيه باشم .\r\nگربه اين را گفت و ناگاه موش را بكشت و بخورد و روانه‌ى منزل خود گرديد .\r\n\r\n","description":"","footnote":"","page_name":" 269 ","page_number":309},
  {"content":"\r\n . \r\n","description":"","footnote":"","page_name":" 270 ","page_number":310},
  {"content":"\r\n\r\n\r\nپيوست\r\nدر اين پيوست توضيحات چندى درباره نام اشخاص - اصطلاحات - اشعار و عبارات عربى - لغات - اصطلاحات صوفيه كه در متن كتاب آمده ذكر گرديده است\r\n\r\n","description":"","footnote":"","page_name":" 271 ","page_number":311},
  {"content":"\r\n\r\nبسمه تعالى * * * شرح نامها - شرح اصطلاحات علمى و فلسفى ترجمه‌ى اشعار و عبارات مهم عربى - شرح اصطلاحات صوفيه - معانى لغات مشكل\r\n\r\nاول شرح نامها\r\n\r\nابراهيم -\r\nدر آن هنگام كه مردم بابل در درياى بيخبرى و غفلت غوطه‌ور بودند و بدست خود از سنگ و چوب بتهائى مىتراشيدند و ساخته‌ى دست خود را پرستش ميكردند و آن موجودات بيجان و بىاراده را خداى خود مىناميدند .\r\nدر آن هنگام كه نمرود بن كنعان بن كوش در شهر بابل حكمرانى مى - كرد و زمام امور را در دست داشت و از جهل و گمراهى مردم سوء استفاده كرده خود را خداى بزرك ناميده بود .\r\nدر چنين هنگام و محيط فاسد و غفلت زده‌يى در يكى از شهرهاى بابل بنام اور ، كودكى پاى بعرصه‌ى وجود گذاشت كه او را ابراهيم نام نهادند « 1 »\r\n\r\n\r\n","description":"","footnote":"\r\n( 1 ) - در مورد محل ولادت ابراهيم سه قول بيان گرديده : بقول اول مولد آنحضرت شهر خدان آرام واقع در مرز شام و عراق است ، بقول دوم مولد وى در شهر بابل ، بقول سوم مولدش ( اور ) كلدانيان است .\r\n","page_name":" 272 ","page_number":312},
  {"content":"\r\n\r\nابراهيم پس از سيرى ساختن دوران كودكى ، بعوض اينكه رنگ محبط فاسد و زيستى خود را بخويشتن گيرد ، در اثر فكر بلند و رأى صائب و نور وحى الهى دريافت كه پروردگار قابل ستايش يكى است و مانند ندارد ، و آن پرورگار ساخته‌ى دست بت‌تراش نيست بلكه واجب الجود است و خالق تمام موجودات مىباشد و بر سراسر جهان احاطه و سيطره دارد و يگانه و عالم و قادر وحى و مريد و مدرك و سميع و بصير و متكلم و صادق است .\r\nو بتهائيكه مردم مىتراشند و مى - پرستند ، در مقابل قدرت و اراده‌ى خالق يكتا زبون و ناچيزند\r\nآرى ابراهيم بدوستى و شناختن پروردگار يكتا از تاريكى كفر و جهل بروشنائى ايمان و دانش راه يافته بود .\r\n اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  . « 1 » خداست دوست آنان كه گرويدند ، بيرون آورد ايشانرا از تاريكيهاى كفر بروشنى ايمان »\r\nو اين خواست خدا بود .\r\n وَ لَقَدْ آتَيْنا إِبْراهِيمَ رُشْدَهُ مِنْ قَبْلُ وَ كُنَّا بِهِ عالِمِينَ  . « 2 » « و بتحقيق داديم ابراهيم را رشدش از پيش و بوديم به او دانايان »\r\nبنابراين ابراهيم مصمم گرديد كه مردم غافل و گمراه بابل را بسوى خداى يكتا و قادر متعال رهنمون گردد\r\nبا اينكه ابراهيم قلبى آكنده از مهر الهى و ايمان كاملى بقدرت و عظمت پروردگار بزرگ داشت ، ليكن خواهان بود كه حقايق بر وى آشكار شود و بدين ترتيب بصيرتش افزون گردد .\r\nو با اينكه ببرانگيخته شدن مردگان در سراى ديگر براى رسيدگى اعمال و كردار آنان مؤمن و معتقد بود ، لكن ميخواست براى درك حقيقت رستاخيز بحجتى واضح دست يابد ، از اينروى از خداوند خود خواست كه به او نشان دهد\r\n\r\n\r\n","description":"","footnote":"\r\n( 1 ) - سوره‌ى بقره ، آيه 258 .\r\n( 2 ) - سوره‌ى انبياء ، آيه 52 .\r\n","page_name":" 273 ","page_number":313},
  {"content":"\r\n\r\nتا چگونه مردگانرا پس از نابودى بدن ، زنده و برانگيخته ميسازد :\r\nخداى تعالى فرمود :\r\nمگر بعثت را باور ندارى ؟ ! .\r\nابراهيم گفت :\r\nآرى ! ليكن دل من خواهان شهود است تا يقين حاصل كند .\r\n وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى ، قالَ أَ وَ لَمْ تُؤْمِنْ ؟ قالَ بَلى وَ لكِنْ لِيَطْمَئِنَّ قَلْبِي ، قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ  . « 1 » « و چون گفت ابراهيم : اى پروردگار من ! بنماى مرا كه چگونه زنده مينمائى مردگانرا ؟ .\r\nگفت : آيا باور ندارى ؟ ! .\r\nگفت . آرى ! ليكن از براى آنكه دلم بيارامد .\r\nگفت : پس بگير چهار پرنده را و پاره پاره كن آنها ار سپس هر قسمت آنها را بر سر كوهى قرار ده ، پس بخوانشان كه ميآيند بسوى تو با شتاب و بدان كه خدا غالب درست كردار است . »\r\nچون ابراهيم فرمان خدا را اجرا كرد اجزاء پاره شده‌ى پرندگان بهم منضم گرديد و هر يك از اندامها بجاى خود قرار گرفت و بقدرت الهى جان در آنها دميده شد و بسوى ابراهيم پرواز كردند .\r\nابراهيم پس از مشاهده‌ى آن قدرت قاهره كه آسمان و زمين را در چنبر تسخير دارد ، در ايمان و ارادت خود صد چندان راسخ گشت و قدم در راه اصلاح خلق نهاد .\r\nبراى هدايت بسوى خداى بزرگ و راه توحيد ، در مرحله‌ى نخستين كسى را سزاوارتر از آزر جد مادرى خود كه بمنزله‌ى پدر او بود نيافت .\r\nآزر از بت‌پرستان و بت‌تراشان و فروشندگان بتها بود بنابراين هدايت او براى ابراهيم مسأله‌ى مهمى بشمار ميآمد زيرا به راه آوردن وى بمنزله‌ى\r\n\r\n\r\n","description":"","footnote":"\r\n( 1 ) - سوره‌ى بقره ، آيه 262 .\r\n","page_name":" 274 ","page_number":314},
  {"content":"\r\n\r\nريشه كن ساختن شر و فساد و گمراهى بود .\r\nپس براى راهنمائى او راه نيكو و ملايمى را در پيش گرفت .\r\n     وَ اذْكُرْ فِي الْكِتابِ إِبْراهِيمَ إِنَّهُ كانَ صِدِّيقاً نَبِيًّا ، إِذْ قالَ لِأَبِيهِ يا أَبَتِ لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً ، يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا ، يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا ، يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا      « 1 » « و ياد كن در كتاب ابراهيم را همانا او بود پيغمبر راستگوى ، چون گفت به پدر خود كه اى پدر من چرا مىپرستى آنچه نميشنود و نمىبيند و كفايت نميكند از تو چيزيرا ؟\r\nاى پدر من همانا آمد مرا از دانش آنچه نيامد ترا ، پس پيروى كن مرا تا هدايت نمايم ترا به راه راست . اى پدر من ! مپرست شيطان رانده شده را ، همانا شيطان مر خداى بخشنده را نافرمان باشد ، اى پدر من ! همانا من ميترسم كه لمس كند ترا عذابى از سوى خداى بخشنده ، پس باشى مرشيطانرا قرين . »\r\nآزر در مقابل اين ادب و اين خدمت در راه رستگارى او و اين پيشنهاد درك نور ايمان ، بجاى تشكر و توجه ، با لحنى عتاب آميز بابراهيم گفت :\r\nآيا تو از خدايان من رو گردانى ؟ .\r\nاگر اين رويه را ترك نسازى ترا متهم خواهم ساخت و سنكسار خواهم كرد .\r\n قالَ أَ راغِبٌ أَنْتَ عَنْ آلِهَتِي ؟ يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا  « 2 » « گفت : آيا در گذرنده‌يى تو از خدايان من ؟ ، اى ابراهيم ! هر آينه اگر باز نايستى هر آينه سنگسار كنم ترا ، و دورى كن از من مدتى مديد . »\r\nابراهيم اين تهديدهاى آزر را با روى باز شنيد ولى در باطن متاثر و اندوهگين گرديد و چون از ارشاد آزر نوميد شده بود او را بدرود گفت و از او و قوم او دورى گزيد و گوشه‌ى عزلت اختيار كرد .\r\n\r\n\r\n","description":"","footnote":"\r\n( 1 ) - سوره‌ى مريم ، آيات 42 و 43 و 44 و 45 و 46 .\r\n( 2 ) - سوره‌ى مريم ، آيه 47\r\n","page_name":" 275 ","page_number":315},
  {"content":"\r\n\r\n  قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّهُ كانَ بِي حَفِيًّا ، وَ أَعْتَزِلُكُمْ وَ ما تَدْعُونَ مِنْ دُونِ اللَّهِ وَ أَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا   . « 1 » « گفت درود وداع بر تو ! به زودى آمرزش ميخواهم براى تو از پروردگارم ، همانا او به من مهربان است ، و كناره ميكنم از شما و آنچه ميخوانيد جز خدا ، و ميخوانم پروردگار خود را شايد نبوده باشم به خواندن پروردگارم بدبخت »\r\nهر چند كه انكار و عناد آزر ابراهيم را از هدايت او نوميد ساخت ، ليكن وى از اين پيش آمد خود را نباخت و از ادامه‌ى دعوت به حق باز نايستاد بلكه اراده‌ى آهنينش در زير ضربات پتك عناد بسى محكمتر گرديد .\r\nيكى از امتيازات بزرگ ابراهيم ، برهان قوى وى بود كه خصم را دست مىبست .\r\nوى از بت پرستان پرسيد كه چه چيز را مىپرستيد و معبود شما چيست ؟\r\nگفتند كه ما بتها را عبادت ميكنيم و پيوسته در آستانشان دعا مينمائيم .\r\nابراهيم گفت كه آيا اين موجودات بيجان كه ساخته‌ى دست شما هستند ، چگونه ستايش و نيايش شما را درك ميكنند و حاجات شما را برآورد مى - سازند در صورتى كه وجود خود آنها بدست شما تراشيده شده و متشكل گرديده است .\r\nقوم از راه تقليد و پيروى كوركورانه از پدرانشان ميگفتند كه ما از اين نظر بتها را پرستش ميكنيم كه پدرانمان را در مقام پرستش آنها مشاهده مينمائيم .\r\nابراهيم گفت كه مسلم است كه پدران شما هم در غفلت و گمراهى آشكارى بوده‌اند .\r\n  قالُوا وَجَدْنا آباءَنا لَها عابِدِينَ ، قالَ لَقَدْ كُنْتُمْ أَنْتُمْ وَ آباؤُكُمْ فِي ضَلالٍ مُبِينٍ   ، « 2 » « گفتند يافتيم پدرانمانرا پرستندگان آنها ، گفت : بتحقيق باشيد شما و پدرانتان در گمراهى آشكار ! . »\r\nپس چون ابراهيم ديد كه دل‌هاى ايشان محجوبست و گوشهاى آنان نمى - شنود و ديدگانشان حقايق مسلم را نميبيند\r\n\r\n\r\n","description":"","footnote":"\r\n( 1 ) - سوره‌ى مريم ، آيات 48 و 49 .\r\n( 2 ) - سوره‌ى انبياء ، آيات 54 و 55\r\n","page_name":" 276 ","page_number":316},
  {"content":"\r\n\r\nو حجتهاى نيرومند او بر آنان كارگر نمىافتد ، قسم ياد كرد كه چاره‌ى بتها كند و بدين جهت در كمين بت‌ها نشست .\r\n وَ تَاللَّهِ لَأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ  . « 1 » « و گفت به خدا قسم كه هر آينه چاره خواهم كرد بتان شما را بعد از آنكه برگرديد پشت كنندگان . »\r\nعقيده‌ى قوم ابراهيم چنان بود كه هر سال جشنى بر پا ميساختند و در معبد غذاى فراوانى قرار ميدادند و خود بخارج شهر ميرفتند و معتقد بودند كه خدايان در مدت غيبت ايشان آن طعام‌ها را بركت ميدهند .\r\nپس هنگاميكه قوم ابراهيم براى اجراى جشن ساليانه شهر را ترك گفتند و ابراهيم را به علت تمارضى كه كرده بود در شهر تنها گذاشتند ، ابراهيم كه شهر را خلوت و دشمنان را غافل يافت از فرصت استفاده كرد و بمعبد داخل شد و منظره‌ى بتها را كه در مقابل آنها طعامها را گسترده بودند مشاهده كرد و از روى استهزاء لبخندى زد و به آنها گفت كه چرا غذا نميخوريد ؟ ! و چون سكوت ايشان را ديد ، بار ديگر از روى ريشخند و تحقير گفت كه چرا سخن نمى - گوئيد ؟ ! .\r\nواضح است كه سنگ و چوب قادر به خوردن و سخن گفتن نبودند .\r\nدر اينوقت آتش غضب ابراهيم شعله‌ور گرديد و چند تنى را با دست و پا بر زمين زد و چون آتش خشمش خاموش نگرديد تبرى بدست گرفت و بسراغ بتها رفت و آنها را يكى پس از ديگرى به قطعات سنگ و چوب مبدل ساخت و تنها بت بزرگ از اين ماجرا ايمن ماند ، زيرا ابراهيم منظورى بزرگ و مقصدى عالى داشت و ميخواست بدينوسيله حجت را بر مردم گمراه و جاهل تمام كند و برهانى قوى در برابر عقايد پوچ آنان عرضه دارد و زبونى و بيچارگى بتان و ضلالت بت - پرستان را آشكار سازد .\r\n فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْهِ يَرْجِعُونَ  . « 2 » « پس كردشان پاره پاره مگر بت\r\n\r\n\r\n","description":"","footnote":"\r\n( 1 ) - سوره‌ى انبياء ، آيه 58 .\r\n( 2 ) - سوره‌ى انبياء ، آيه 59 .\r\n","page_name":" 277 ","page_number":317},
  {"content":"\r\n\r\nبزرگى كه بود مر آنها را ، باشد كه ايشان به او رجوع كنند . »\r\nابراهيم پس از درهم شكستن بتها ، توده‌هاى شكسته‌ى آنها را بجاى گذاشت و با دلى شاد و خاطرى آرام از معبد خارج شد و مسرور بود كه ريشه‌هاى جهل و فساد را از بن بركنده است .\r\nليكن در انتظار عكس العملى بود كه در مقابل اين حادثه‌ى عظيم از قوم وى ظاهر ميگشت ، از اينجهت خود را براى مقابله با حوادث آينده آماده ميساخت .\r\nقوم ابراهيم به شهر بازگشتند و از مشاهده‌ى آن منظره چنان در بهت و حيرت فرو رفتند كه تا مدتى بى خود گرديدند و پس از آنكه به خود آمدند در صدد شناختن مرتكب اين عمل بزرگ برآمدند و با يكديگر ميگفتند كه چه كسى چنين كارى را بر سر خدايان ما آورده ؟ همانا كه وى از ستمكارانست .\r\nدر اين ميان كسانى گفتند كه ما ميشنيديم كه جوانى بنام ابراهيم از بتهاى ما نام ميبرد و ما را از پرستش آنها سرزنش ميكرد و آنها را تحقير مينمود شك نيست كه او اين كار را كرده است و كسى جز وى جرأت چنين جسارتى را ندارد .\r\n  قالُوا مَنْ فَعَلَ هذا بِآلِهَتِنا إِنَّهُ لَمِنَ الظَّالِمِينَ ، قالُوا سَمِعْنا فَتًى يَذْكُرُهُمْ يُقالُ لَهُ إِبْراهِيمُ   . « 1 » « گفتند كه كرد اين را بخدايان ما ؟\r\nهمانا او از ستمكارانست ، گفتند شنيديم جوانى را كه ببدى ياد ميكرد آنها را كه گفته مىشود مر او را ابراهيم . »\r\nپس از اينكه شكننده‌ى بتها شناخته شد ، تصميم گرفتند كه او را در مجمع عمومى محاكمه كرده سپس بكيفر برسانند .\r\nالبته اين يكى از آرزوهاى ديرين ابراهيم بود كه در حضور كليه‌ى افراد قوم با حجت خود ، بطلان عقيده ايشانرا اثبات نمايد .\r\nپس ابراهيم را در محكمه حاضر\r\n\r\n\r\n","description":"","footnote":"\r\n( 1 ) - سوره‌ى انبياء ، آيات 60 . 61\r\n","page_name":" 278 ","page_number":318},
  {"content":"\r\n\r\nكردند و محاكمه‌ى علنى او شروع گرديد .\r\nقضات گفتند كه اى ابراهيم ! آيا تو بر سر خدايان ما چنين آوردى ؟\r\nابراهيم موقع را مغتنم شمرد و دانست كه از اين فرصت بايد كمال استفاده را بنمايد .\r\nپس گفت :\r\nبلكه بت بزرگ اين كار را بر سر آنها آورده ، از خودشان بپرسيد اگر سخن ميگويند ؟ .\r\nاين سخن كه آميخه با حكمت عالى و سرزنش و تمسخر بود در گوش قوم اثرى عجيب نمود ، بطوريكه در بناى فكر آنان تزلزلى ايجاد كرد و دسته دسته بملامت يكديگر پرداختند تا اينكه بكعده روى بجمعيت نموده گفتند كه همانا شما در وظيفه‌ى خود سستى كرديد و خدايان را بدون نگهبان رها ساختيد .\r\n فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ  . « 1 »\r\n« پس رجوع كردند بخودشان ، پس گفتند همانا شمائيد ظالمان ! . »\r\nقضات نيز در برابر اين منطق قوى ابراهيم در انديشه فرو رفتند و زبانشان از گفتار بازماند ، سرانجام لب بسخن گشودند و عاجزانه بابراهيم گفتند كه تو خود ميدانى اين بتها بپرسش ما پاسخ نميدهند ، پس چگونه ما را بسؤال از آنها دعوت ميكنى ؟ !\r\nابراهيم گفت كه آيا شما بجاى خداى يكتا و قادر متعال چيزى را ميپرستيد كه هيچگونه سود و زيانى را براى شما ندارد ؟ ! ، اف بر شما و خدايان شما باد ! ! ، آيا در راه عقل و دانش قدم نميگذاريد و همچنان گمراه در وادى ضلالت راه ميسپريد ؟ ! ،\r\n  قالَ أَ فَتَعْبُدُونَ مِنْ دُونِ اللَّهِ ما لا يَنْفَعُكُمْ شَيْئاً وَ لا يَضُرُّكُمْ ، أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ   « 2 »\r\n« گفت آيا پس ميپرستيد از غير خدا آنچه سود نكند شما را چيزى و زيان نكند شما را ؟ ! اف بر شما باد و بر\r\n\r\n\r\n","description":"","footnote":"\r\n( 1 ) - سوره انبياء ، آيه 65 .\r\n( 2 ) - سوره‌ى انبياء ، آيه 67 .\r\n","page_name":" 279 ","page_number":319},
  {"content":"\r\n\r\nآنچه ميپرستيد از جز خدا ! آيا تعقل نميكنيد ؟ ! . »\r\nليكن هيئت قضات چون در مقابل حجت نيرومند ابراهيم فرو ماندند براى جلوگيرى از رسوائى به زور متوسل شدند تا چهره‌ى زشت شكست خود را بپوشانند ، پس رأى صادر كردند و گفتند كه ابراهيم را بسوزانيد و خدايان خود را يارى كنيد ! .\r\n قالُوا حَرِّقُوهُ وَ انْصُرُوا آلِهَتَكُمْ إِنْ كُنْتُمْ فاعِلِينَ  . « 1 »\r\nگفتند بسوزانيد او را و يارى كنيد خدايان خود را ، اگر هستيد كنندگان ! »\r\nپس انديشه‌ى سوختن ابراهيم در دلها جاى گرفت و بدين منظور از هر سوى خروارها هيزم فراهم ساختند و همه‌ى افراد براى تقرب بخدايان خود در اين كار شركت جستند ، تا اينكه وسايل كار كاملا آماده گرديد و آتش عظيمى افروختند و طولى نكشيد كه آتش زبانه كشيد و شعله‌هاى آن به آسمان برخاست .\r\nدر اينوقت ابراهيم را دست بسته بدرون آتش پرتاب كردند و صداى هلهله‌ى شادى و فريادهاى سرور آميز قوم فضا را پر ساخت .\r\nابراهيم با روحى آرام و قلبى آكنده از ايمان و اطمينان به حق ، خود را تسليم آتش كرد .\r\nليكن آتش بر خلاف قانون كلى طبيعت كه وظيفه‌يى جز سوختن ندارد ، بفرمان حق عز و جل بر ابراهيم سرد و سلامت گرديد ! .\r\n قُلْنا يا نارُ كُونِي بَرْداً وَ سَلاماً عَلى إِبْراهِيمَ  ! . « 2 »\r\n« گفتيم اى آتش سرد و سلامت باش بر ابراهيم ! . »\r\nپس از چند روز كه شعله و دود آتش فرو نشست قوم مشاهده كردند كه ابراهيم صحيح و سالم و شادان بعبادت حق مشغول است ، از ديدن اين منظره در بهت و حيرت فرو رفتند و شرمنده و مبهوت سرها را به زير افكنده متفرق شدند .\r\nنمرود بن كنعان بن كوش چون از اين واقعه خبردار شد ، ابراهيم را\r\n\r\n\r\n","description":"","footnote":"\r\n( 1 ) - سوره‌ى انبياء . آيه 68\r\n( 2 ) - سوره‌ى انبياء ، آيه 69\r\n","page_name":" 280 ","page_number":320},
  {"content":"\r\n\r\nنزد خود خواند و او را گفت :\r\nاين چه آشوبست كه بر پا نموده‌يى ؟\r\nو آن خدا كدام است كه مردم را بسوى او ميخوانى ؟ مگر جز من خدائى سراغ دارى و كسى را غير از من سزاوار پرستش ميدانى ؟ ! .\r\nابراهيم گفت :\r\nپروردگار من آنست كه جان ميبخشد و جان ميستاند و موجودات را ايجاد مىكند و نابود مىسازد و سررشته‌ى هستى در كف با كفايت اوست .\r\n أَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ أَنْ آتاهُ اللَّهُ الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ  . « 1 »\r\n« آيا ننگريستى به آنكه حجت گرفت ابراهيم در حق خداى خود كه داد او را خدا پادشاهى ، هنگاميكه گفت ابراهيم :\r\nپروردگار من آنست كه زنده مىكند و مىميراند . »\r\nپس نمرود به راه سفسطه و مجادله در افتاد و بابراهيم گفت :\r\nمن نيز هر كس را بخواهم پس از آنكه منظره‌ى مرگ را در مقابل ديدگان او مجسم ساختم ، در پرتو عنايات خود زنده ميگردانم و نيز هرگاه اراده نمايم جان هر كس را كه خواهم مى - ستانم ! .\r\n قالَ أَنَا أُحْيِي وَ أُمِيتُ  . « 2 »\r\n« گفت : من زنده ميكنم و ميميرانم ! . »\r\nچون نمرود حقيقت گفتار ابراهيم را در پرده‌ى مغالطه و سفسطه پوشيد ، خود را فاتح و غالب تصور كرد ، ليكن ابراهيم تيرى جان شكاف در كمان قدرت بيان گذاشت و بجانب آن مغرور گمراه رها ساخت ، پس ابراهيم گفت :\r\nخداى من در پرتو قدرت و عزت خود ، آفتاب جهانتاب را از سوى مشرق طالع ميسازد ، و تو اگر قدرت ما فوق بشر دارى در اين نظام ثابت دست انداز و فرمان ده كه خورشيد از سوى مغرب طلوع نمايد .\r\n قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ  . « 3 »\r\n« گفت ابراهيم : پس همانا خدا مى - آورد آفتاب را از مشرش ، پس بياورش از مغرب ! »\r\n\r\n\r\n","description":"","footnote":"\r\n( 1 ) - سوره‌ى بقره ، صدر آيه 260\r\n( 2 ) - سوره‌ى بقره ، وسط آيه 260\r\n( 3 ) - سوره‌ى بقره ، وسط آيه 260 .\r\n","page_name":" 281 ","page_number":321},
  {"content":"\r\n\r\nنمرود از شنيدن اين سخن در بهت و حيرت فرو رفت و در زير ضربه‌ى نيرومند برهان ابراهيم خرد گرديد . و چون خود را مرد ميدان اين جنگجوى راه حق نيافت ، سپر انداخت و ميدان را ترك كرد ! و ابراهيم را آزاد گذاشت ، ليكن در اطراف و جوانب جاسوسانى فرستاد كه مردمان را از پذيرفتن آئين ابراهيم مانع گردند و از اطراف وى پراكنده سازند .\r\nابراهيم چون عرصه را به خود تنگ ديد و از آزار نمرود بجان آمد ، بفكر هجرت افتاد و آن سرزمين ظلمت زده و نكبت بار را با ساكنين گمراه آن پشت سر نهاد و بسوى فلسطين حركت كرد و در مسير خود به شهر حران وارد گرديد و تصور كرد كه در اين شهر مردمان آزاده و حق بين خواهد يافت ، ليكن مدتى نگذشت كه دانست آن قوم ستارگان آسمان را بجاى پروردگار يكتا پرستش ميكنند .\r\nپس مصمم گرديد كه آنانرا باشتباه خود واقف گرداند باشد كه راه حق را پويند و حقيقت را از خطا باز شناسند .\r\nچون شب فرا رسيد و ستاره‌ى زهره با درخشندگى و زيبائى تمام در آسمان ظاهر گشت ابراهيم براى آنكه عقايد باطل آن مردم را رد كند ، خود را هم‌عقيده‌ى آنان نشان داد و گفت :\r\nهذا ربى يعنى زهره خداى من است .\r\nپرستندگان از اين گفتار شادمان شدند و پنداشتند كه ابراهيم شيفته‌ى زيبائى زهره شده است .\r\nولى به زودى ستاره‌ى زهره افول كرد و ناپديد گرديد و همه‌ى مردم غروب آن را به چشم ديدند .\r\nپس ابراهيم به آنان گفت كه من و همه‌ى افراد بشر و تمام موجودات جهان در بقاى خود نيازمند بوجودى هستيم كه خود باقى و پايدار باشد و ستاره‌اى كه غروب كند آفريدگار جهان نخواهد بود ! .\r\nو چون پاسى از شب گذشت و ماه چهره‌ى زيباى خود را عيان ساخت ، ابراهيم گفت :\r\n\r\n","description":"","footnote":"","page_name":" 282 ","page_number":322},
  {"content":"\r\n\r\nاين است پروردگار من كه بزرگتر است .\r\nاين بار طرفداران پرستش ماه شادى ها كردند و ابراهيم را تأييد كننده نظر خود دانستند ، ليكن ديرى نگذشت كه ماه هم از افق غروب كرد .\r\nپس ابراهيم گفت كه اگر خداوند مرا بوجود خويش راهنمائى نكند هميشه در گمراهى خواهم بود .\r\nچون شب بسر رسيد و خورشيد با اشعه زرين خود در آسمان نمايان شد ، ابراهيم گفت :\r\nشايد پروردگار من اينست ، زيرا از اختران ديگر بزرگتر است .\r\nآفتاب پرستان از اين گفتار بر خود باليدند .\r\nآفتاب بيش از ستارگان ديگر تابيد نور افشانى كرد ولى باز هم هنگام شب غروب كرد .\r\nبدين ترتيب ثابت شد كه پادشاه ستارگان نيز حافظ بقاى عالم و خالق موجودات نيست بلكه خود مخلوق ذات بىهمتاى ديگر است .\r\n   فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ    « 1 »\r\n« پس چون تاريك شد بر او شب ديد ستاره‌اى را ، گفت : اين است پروردگار من ! پس چون غايب شد ، گفت : دوست ندارم فرو روندگانرا ، پس چون ديد ما ماه را كه بر آمد ، گفت : اين است پروردگار من ! پس چون غايب شد ، گفت : هر آينه اگر راه ننمايد مرا پروردگارم ، هر آينه خواهم بود از گروه ستمكاران . پس چون ديد آفتاب را طالع ، گفت : اين است پروردگارم ! اين بزرگتر است ، پس چون غايب شد گفت : اى قوم همانا من بيزارم از آنچه شرك ميآوريد ! . »\r\nابراهيم چون مردم را آماده‌ى قبول\r\n\r\n\r\n","description":"","footnote":"\r\n( 1 ) - سوره‌ى انعام ، آيات 76 ، 77 ، 78 .\r\n","page_name":" 283 ","page_number":323},
  {"content":"\r\n\r\nحقيقت ديد خطاب به آنان گفت :\r\nاى قوم ! من از هر چه كه شما شريك خدا قرار دهيد بيزارم و تنها بخدائى رو مىآورم كه زمين و همه‌ى آسمانها را آفريده و در آفرينش جهان وجود شريك و همتا ندارد .\r\n إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ  : ( 1 )\r\n« همانا كه من روى آوردم به كسى كه پديد آورد آسمانها و زمين را حق گراى و نيستم من از شرك آورندگان » ،\r\nليكن تاريك دلان قوم بعوض قبول حقيقت با وى باحتجاج پرداختند .\r\nابراهيم به آنان گفت كه آيا درباره‌ى خدا با من مجادله ميكنيد حال آنكه پروردگار من ، مرا از گمراهى و شرك بازداشته و به راه راست هدايت فرموده .\r\nآنان چون از مجادله با ابراهيم فرو ماندند بتهديد او پرداختند و وى را از خشم خدايان خود بر حذر داشتند ، ليكن ابراهيم به آنان گوشزد ساخت كه جز از پروردگار بزرك و بىهمتا از كسى و چيزى ديگر واهمه ندارد و ضمنا آنانرا متوجه ساخت كه ايشان هستند كه بايد از خشم خدا بر حذر باشند .\r\n  وَ حاجَّهُ قَوْمُهُ قالَ أَ تُحاجُّونِّي فِي اللَّهِ وَ قَدْ هَدانِ وَ لا أَخافُ ما تُشْرِكُونَ بِهِ إِلَّا أَنْ يَشاءَ رَبِّي شَيْئاً وَسِعَ رَبِّي كُلَّ شَيْءٍ عِلْماً أَ فَلا تَتَذَكَّرُونَ وَ كَيْفَ أَخافُ ما أَشْرَكْتُمْ وَ لا تَخافُونَ أَنَّكُمْ أَشْرَكْتُمْ بِاللَّهِ ما لَمْ يُنَزِّلْ بِهِ عَلَيْكُمْ سُلْطاناً فَأَيُّ الْفَرِيقَيْنِ أَحَقُّ بِالْأَمْنِ إِنْ كُنْتُمْ تَعْلَمُونَ   : ( 2 )\r\n« و محاجه كردند با او قومش ، گفت :\r\nآيا با من محاجه ميكنيد در خدا ؟ و بتحقيق هدايت كرد مرا و نمىترسم از آنچه شريك ميگردانيد به او مگر آنكه خواهد پروردگارم همه چيزيرا ، احاطه كرده بپروردگارم همه چيز را از راه دانش ، آيا پند نميگيريد ؟ ! و چگونه مىترسم از آنچه شريك گرفتيد ، و نمىترسيد كه شما شريك گرفتيد به خدا ، آنچه را كه فرو فرستاده نشده به آن بر شما حجتى ، پس كدام يك از ايندو فرقه سزاوارترند بايمن بودن ، اگر هستيد از دانايان ! . »\r\n\r\n","description":"","footnote":"","page_name":" 284 ","page_number":324},
  {"content":"\r\n\r\nپس روشن دلان بحجت ابراهيم تسليم شدند و بحلقه‌ى اهل توحيد در آمدند و تاريك دلان همچنان در ظلمت كفر و جهل باقى ماندند و از لجاج و عناد دست بر نداشتند .\r\nابراهيم پس از چندى به علت خشك - سالى و ترقى اسعار ، بسوى مصر حركت كرد و همسر خود ساره را نيز همراه خود برد .\r\nپس از اينكه ابراهيم مدتى در مصر اقامت كرد ، در اثر ملايمت طبع و صبر و عز و پشتكارى كه داشت ثروتى سرشار اندوخت و شهرت بسيار يافت از اين نظر دشمنان بر او رشك بردند و قصد آزارش كردند .\r\nابراهيم چون چنين ديد قصد رحيل كرد و باتفاق همسرش ساره و هاجر خادمه‌ى همسرش بسوى سرزمين فلسطين حركت كرد و نيز اموال و مواشى بسيار همراه خود برد و پس از رسيدن بفلسطين در ميان اهل و عشيره‌ى خود و مردم اندكى كه به او ايمان آورده بودند اقامت گزيد .\r\nچون ساره نازا بود ابراهيم طبق تمايل او با هاجر كنيز وى ازدواج كرد و چندى نگذشت كه از هاجر پسرى ولادت يافت كه او را اسماعيل نام نهادند\r\nچندى گذشت و ساره ديگر تاب نياورد كه رقيب را مقابل خود ببيند لذا ابراهيم را گفت كه هاجر و فرزندت را بنقطه‌ى دورى ببر و مرا از شكنجه آسوده گردان ! .\r\nابراهيم بفرمان حق تعالى خواهش او را پذيرفت و هاجر و اسماعيل را همراه خود از شهر بيرون برد و بسرزمين بى آب و علفى كه بعدها كعبه را در آنجا بنا كرد رسيد و هاجر و اسماعيل را با مختصر غذا و آبى بگذاشت و عازم بازگشت بسوى ديار خود گرديد و هنگاميكه زارى و التماس هاجر را ديد به او گفت كه اين خواست خداست و اوست كه از شما پشتيبانى و نگهدارى خواهد كرد ؟ .\r\nپس از رفتن ابراهيم ، هاجر دل بكرم و لطف پروردگار بست .\r\nچندى گذشت و غذا و آب آنان تمام شد و در آن بيابان بىآب و گياه نه غذا و نه آبى يافت ميشد ، تا اينكه\r\n\r\n","description":"","footnote":"","page_name":" 285 ","page_number":325},
  {"content":"\r\n\r\nاسماعيل از شدت گرسنگى و تشنگى بفرياد و فغان افتاد و مادر بينوا براى بدست آوردن جرعه‌اى آب و لقمه‌اى غذا سراسيمه بهر سو روان گرديد تا نزديك سنگهاى صفا رسيد و و چون چيزى بدست نياورد ، گريان بازگشت و سرابى در نزديكى مروه او را بسوى خود كشيد ، هاجر سراب را آب زلال تصور كرده بود ، از اين نظر با شتاب بسوى مروه روان گرديد و چون نوميد گرديد بار ديگر بسوى صفا باز گشت و چون چيزى نيافت باز هم بسوى مروه شتافت تا اينكه آن بينوا مادر ، هفت بار اين فاصله‌ى بين صفا و مروه را طى كرد . « 1 »\r\nهاجر ديوانه‌وار ميدويد و ناله ميكرد و ميگفت خدايا فرزندم از تشنگى جان سپرد ! تو كمكى بفرما ! .\r\nاسماعيل به پشت روى خاك افتاده بود و پاشنه‌هاى پاى خود را به زمين ميكشيد و در همين لحظات بحرانى بقدرت حق تعالى در زير پاى آن كودك پاك سرشت چشمه‌ى آبى نمايان شد و مادر ماتمزده را غرق در سرور و شادى ساخت ! .\r\nهاجر فريادى از خوشحالى بر كشيد و به طرف اسماعيل روان گرديد و جگر گوشه‌ى خود را در آغوش گرفت و لبان خشك او را به آب چشمه مرطوب ساخت .\r\n« 2 »\r\nدر همان زمان قبيله‌اى بنام جرهم در آن نقطه زيست مينمودند كه از نظر آب در مضيقه‌ى بسيار بودند ، چون از پيدايش چشمه اطلاع حاصل نمودند با خوشحالى بسوى آن مكان كوچ كردند و در اطراف چشمه رحل اقامت افكند ، و بدين ترتيب هاجر و اسماعيل از تنهائى و وحشت نجات يافتند و خدا دعاى ابراهيم را مستجاب فرمود .\r\nابراهيم فرزند عزيز خود را از ياد نبرده بود و براى اجراى فرمان حق ، دورى نور چشم خويش را تحمل ميكرد و پايدارى مينمود .\r\nليكن آزمايش او هنوز بپايان نرسيده بود ! .\r\n\r\n\r\n","description":"","footnote":"\r\n( 1 ) - سعى بين صفا و مروه كه در حج دين مبين اسلام تشريع گرديده است به منظور ياد آورى اين پيش آمد مىباشد .\r\n( 2 ) - اين چشمه همان چشمه‌ى زمزم است كه هنوز هم باقى است و مورد استفاده حجاج است\r\n","page_name":" 286 ","page_number":326},
  {"content":"\r\n\r\nروزان و شبان از پى هم ميگذشت و و اسماعيل بزرگ ميشد تا اينكه جوانى برومند و رشيد گرديد .\r\nآزمايش بزرگ ابراهيم ، مربى بزرگ عالم بشريت در راه حق پرستى ، در اين هنگام آغاز شد .\r\nشبى در خواب ديد كه حق تعالى او را فرمان ميدهد تا اسماعيل يگانه فرزند دلبند خود را قربانى سازد .\r\nمردى كه سراسر زندگى خود را در رنج و عذاب و مبارزه با جهل و نادانى و زور آزمائى با روزگار گذرانيده و سالها باميد داشتن فرزندى بسر برده تا پير گشته تا اينكه خداى بزرگ پسرى به او اعطاء كرده است و سپس بفرمان خداى خود مجبور بدورى از او شده و هجران وى را پذيره گرديد ، حال كه نور چشمش بدوران شباب رسيده و گل وجودش شكفته گرديده و پدر پيرش را نيرو و نشاط و اميد زندگى بخشيده بايستى بدست خود شمع وجودش را خاموش سازد و حلقوم وى را به درد ! .\r\nآرى اين آزمايش بزرگ را كسى جز ابراهيم شايسته نبود !\r\nو اين قانون هميشگى است كه مصيبت و آزمايش مردان بزرگ به نسبت شخصيت و مقام آنان عظيم و بزرگ است ! .\r\nابراهيم فرمان حق را لبيك گفت و با جان و دل پذيره گرديد و براى اجراى آن آهنگ سفر كرد .\r\nچون پسر را ملاقات نمود براى اينكه رأى فرزند خود را در اين امر بداند و هم اينكه او را بجبر به خاك و خون نكشد وى را گفت :\r\nاى پسر من ! همانا من در خواب مشاهده كردم كه تو را سر ميبرم ، پس بنگر كه در اين امر چه مىبينى ؟ ! .\r\nاسماعيل كه گلى از گلستان وجود ابراهيم ، حق پرست نامدار بود و خون پاك آن قهرمان خداشناس در رگهايش جريان داشت در مقابل پرسش پدر در مورد اجراى فرمان حق چنين گفت :\r\nاى پدر ، آنچه مأمور بانجام آن شده‌اى بجاى آر و درنگ مكن ، و بخواست خداى بزرگ مرا از شكيبايان خواهى يافت ! .\r\n قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى  ؟ !\r\n\r\n","description":"","footnote":"","page_name":" 287 ","page_number":327},
  {"content":"\r\n\r\n قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّهُ مِنَ الصَّابِرِينَ  . « 1 » « گفت : اى پسرك من ! همانا من مىبينم در خواب كه ذبح ميكنم ترا پس بنگر كه چه مىبينى !\r\nگفت : اى پدر من ! بكن آنچه فرموده شد ، زود باشد كه بيابى مرا اگر خدا خواسته باشد از شكيبايان ! . »\r\nآرى چنين پدرى ، چنين فرزندى را شايد ! .\r\nابراهيم او را در آغوش گرفت و بوسه بر سر و رويش داد و سپس كارد بدست گرفت و تيزى آن را بر گلوى فرزند نهاد ، قلبش فشرده و دستش از كار افتاده بود ، ليكن به خود آمد و فرمان حق را به ياد آورد و تيغ را بر گردن لطيف اسماعيل بگردش در آورد ! .\r\nدر اينجا آزمايش بانجام رسيد و ابراهيم آخرين حد اخلاص خود را باز نمود .\r\nبفرمان خداى بزرگ تيزى و تندى كارد از بين رفته بود و با وجودى كه ابراهيم كوشش بسيار ميكرد ، گلوى اسماعيل را نمىبريد .\r\nابراهيم در بهت و حيرت افتاد و تاخير در اجراى امر حق جايز نديد ، لذا سر به آسمان بلند كرد و از خدا خواست كه در اين كار او را يارى فرمايد ! .\r\nايزد متعال بر او رحمت آورد و ندا داد او را كه .\r\n قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ  .\r\n إِنَّ هذا لَهُوَ الْبَلاءُ الْمُبِينُ  . « 2 » « بتحقيق راست گردانيدى خوابرا ، همانا ما اين چنين پاداش ميدهيم نيكو - كاران را ! .\r\nهمانا اين است آزمايشى بزرگ و هويدا ! . »\r\nبرق شادى از ديدگان ابراهيم درخشيد و اسماعيل را از روى خاك بلند كرد و در بر گرفت ! .\r\nپدر و فرزند بدين لطف و عنايت حق سپاس فراوان گفتند ! .\r\nپس خداى تعالى قربانيى بعنوان فديه نزد ابراهيم فرستاد و ابراهيم چون آن كارد را كه بگلوى اسماعيل كارگر نديد بر گردن قربانى گشيد فورا ببريد و خون\r\n\r\n\r\n","description":"","footnote":"\r\n( 1 ) - سوره‌ى صافات ، آيات 101 و 102 .\r\n( 2 ) - سوره‌ى صافات ، آيات 105 و 106 .\r\n","page_name":" 288 ","page_number":328},
  {"content":"\r\n\r\nاز گلوى او جارى گرديد .\r\nاز آن زمان سنت قربانى جارى شد و مسلمانان نيز هر سال در آن سنت شركت ميكنند تا ماجراى اسماعيل را به ياد آرند و لطف خداى را سپاس گزارند .\r\nپس از اين جريان ، ابراهيم فرزند خود را وداع گفت و بديار خود بازگشت و بعدها گاهگاهى بديدار وى ميرفت ، تا اينكه بفرمان حق مأمور بناى كعبه در محل اقامت فرزند خود گشت و با كمك اسماعيل بناى آن خانه را كه جايگاه فرشتگان و قبله‌ى موحدين جهان و شمع فروزان مجمع خدا پرستان است بپايان برد .\r\nابراهيم پس از صد و هفتاد و پنج سال زندگانى پر افتخار ، بسراى جاودانى شتافت ، و اسماعيل و اسحاق او را در باغ عفرون بن صرصر كنار آرامگاه ساره به خاك سپردند و مدفن او اكنون شهر خليل نام دارد .\r\n سَلامٌ عَلى إِبْراهِيمَ  « 1 » « درود پروردگار بر ابراهيم باد ! » .\r\n* * * \r\nآدم -\r\nخداوند بزرگ ابتدا زمين را در مدت دو روز بيافريد و در آن كوههاى استوار قرار داد . « 2 »\r\nو چون زمين باير بود از آب هر چيز را حيات بخشيد « 3 » و در مدت چهار روز خوردنىها و نيازمندىهاى سكنه‌ى آن را تقدير كرد « 4 » و بعد از آن آسمان را از ماده‌يى دودى شكل ايجاد كرد و در آن نيرها را قرار داد تا بر زمين روشنائى دهند . « 5 »\r\nخداوند در آسمان دو نير بزرگ ايجاد كرد ، يكى نير اعظم براى سلطنت روز و ديگرى نير اصغر براى سلطنت شب و نيز ستارگان ديگر آفريد تا بر زمين روشنائى دهند ، و سلطنت نمايند بر روز و بر شب ؛ و روشنائى را از تاريكى جدا سازند .\r\nو سپس جانورانى در آبها آفريد و\r\n\r\n\r\n","description":"","footnote":"\r\n( 1 ) - سوره‌ى صافات ، آيه 109 .\r\n( 2 ) - سوره‌ى فصلت ، آيه 8 و صدر آيه 9 .\r\n( 3 ) - سوره‌ى انبياء ، ذيل آيه 31 .\r\n( 4 ) - سوره‌ى فصلت ، ذيل آيه 9 .\r\n( 5 ) - سوره‌ى فصلت ، صدر آيه 10 و وسط آيه 11 ، و سفر پيدايش ، باب اول .\r\n","page_name":" 289 ","page_number":329},
  {"content":"\r\n\r\nپرندگان را ايجاد كرد تا بر بالاى زمين در آسمان پرواز كنند پس خداوند جانوران را بركت داد و زمين را رونق بخشيد !\r\nسپس اراده‌ى خداوند تعالى بر آن تعلق گرفت كه آدم و فرزندان وى را پديد آورد تا در زمين ساكن شوند و بر ماهيان دريا و پرندگان آسمان و بهائم و بر تمامى زمين و همه‌ى حشراتيكه بر زمين مىخزند حكومت نمايند . « 1 »\r\nپس فرشتگان خود را گفت كه در زمين مخلوق جديدى پديد خواهم آورد كه خليفه‌ى من در آنجا باشد .\r\nفرشتگان چون خود را شايسته‌ى منصب خلافت در زمين مىدانستند و اولويت خود را ثابت مىشمردند بر سبيل پرسش نه اعتراض ، گفتند :\r\nآيا در زمين كسى را ميآفرينى كه در آن فساد كند و خونريزى نمايد ؟ ! ، در صورتى كه ما ترا تسبيح ميگوئيم و ستايش ميكنيم و مقدس مىداريم ! .\r\nپروردگار آنانرا پاسخ داد كه من چيزى را مىدانم كه شما بر آن آگاه نيستيد ! .\r\n وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ  . « 2 » .\r\n« هنگامى كه گفت پروردگار تو ، مر فرشتگانرا : همانا من پديدآورنده‌ام در زمين خليفه‌يى .\r\nگفتند : آيا پديد مىآورى در آن كسى را كه فساد كند در آن و بريزد خونها را ؟ ، ما تسبيح مىكنيم بستايش تو و مقدس مىداريم ترا ! .\r\nگفت : همانا من ميدانم آنچه را كه شما نمىدانيد . »\r\nپس خداوند آدم را از خاك زمين بسرشت و در بينى وى روح حيات دميد و آدم نفس زنده شد و نيز باغى در عدن به طرف مشرق غرس نمود و آدم را در آنجا گذاشت و در آن باغ درختان خوشنما و خوش خوراك برويانيد ، همچنين درخت حيات را در وسط باغ و درخت معرفت نيك و بد را قرار داد و بفرمان وى نهرى از عدن بيرون آمد تا باغ را سيراب كند و از آنجا به چهار شعبه منقسم شد كه نام آنها عبارت بود از :\r\n\r\n\r\n","description":"","footnote":"\r\n( 1 ) - اقتباس از سفر پيدايش ، باب اول .\r\n( 2 ) - سوره‌ى بقره ، آيه 28 .\r\n","page_name":" 290 ","page_number":330},
  {"content":"\r\n\r\nفيشون كه تمام زمين حويله را كه در آنجا طلاست احاطه مىكند و طلاى آنزمين نيكوست و در آنجا مرواريد و سنگ جزع يافت مىشود .\r\nو جيحون كه تمام زمين كوش را احاطه مىكند .\r\nو حدقل كه به طرف شرقى آشور جاريست .\r\nو فرات\r\nخداوند آدم را مأمور حفاظت آن باغ نمود و به او فرمود كه از تمام درختان باغ هر چه خواهى بخور ! ولى زنهار بدرخت حيات و معرفت نيك و بد نزديك نشوى ! « 1 » و بعد نامها و راز هاى مخلوقات زمين را بوى آموخت و سپس مخلوقات زمين را بفرشتگان عرضه كرد و براى بزرگ داشت آدم ، به آنان گفت :\r\nاگر راست ميگوئيد نامها و رازهاى ايشانرا به من باز گوئيد ؟ ! .\r\nفرشتگان در پاسخ فرو ماندند و گفتند كه پروردگارا ، منزهى تو و ما را دانشى نيست جز آنچه تو بما آموخته‌يى ! .\r\nپس خداى تعالى آدم را فرمود كه ايشانرا از نامها و رازهاى مخلوقات خبر ده ! ، آدم آنان را خبر داد ، و بدينوسيله جايگاه خلاقة اللهى خود را آشكار ساخت ! .\r\nبعد از اين امر ، خداوند فرشتگانرا فرمان داد تا جملگى بر آدم سجده كردند و تنها شيطان از فرمان خدا سر پيچيد و گفت كه من از گوهر درخشان آتش آفريده شده‌ام و بآدم كه از گوهر تيره خاك پديد آمده است سجده نخواهم كرد .\r\nپروردگار بزرگ به علت اين نافرمانى ، شيطان را از بهشت بيرون راند و از درگاه خود طرد كرد .\r\nشيطان از خداى خود مهلت خواست كه تا روز بازپسين زندگانيش را دوام بخشد ، و خداى تعالى درخواست او را پذيرفت . پس شيطان گفت :\r\nاكنون كه مرا از درگاه خود راندى ، در سر راه آدم و فرزندان وى كمين خواهم كرد و آنانرا بگمراهى و ضلالت خواهم كشيد ! .\r\nايزد متعال او را گفت كه به آن راهى\r\n\r\n\r\n","description":"","footnote":"\r\n( 1 ) - اقتباس از سفر پيدايش ، باب دوم .\r\n","page_name":" 291 ","page_number":331},
  {"content":"\r\n\r\nكه گزيده‌يى برو ! ، و اين را نيز بدان كه عقاب و حساب تو سخت خواهد بود ! ، و اين را نيز بدان كه تسلط تو بر بندگان حقيقى من هرگز امكان نخواهد داشت زيرا كه توكل بر من ، آنان را از وسوسه‌هاى تو در امان نگاه خواهد داشت ! .\r\n إِنَّ عِبادِي لَيْسَ لَكَ عَلَيْهِمْ سُلْطانٌ وَ كَفى بِرَبِّكَ وَكِيلًا  . « 1 » « همانا بندگان من نيست مر ترا بر ايشان تسلطى ، و بس باشد پروردگارت وكيل . »\r\nپس خداى تعالى اراده‌اش بر اين تعلق گرفت كه براى آدم همدمى فراهم سازد ، بدين منظور او را بخوابى گران برد و يكى از دنده‌هايش را گرفت و گوشت در جايش پر كرد و از آن دنده كه از وى گرفته بود زنى ساخت و نزد آدم فرستاد .\r\nآدم گفت : همانا اينست استخوانى از استخوان من و گوشتى از گوشت من از اين سبب نساء ناميده گرديد زيرا كه از انسان گرفته شد « 2 » ، و بعدها آدم او را حوا ناميد زيرا مادر جميع زند - گانست « 3 » .\r\nپروردگار آدم و حوا را از پيروى شيطان و پذيرش سخنان او و نزديكى با وى نهى فرمود ، ليكن بالاخره شيطان آن دو را بلغزانيد « 4 » و آنانرا به خوردن ميوه‌ى درخت معرفت نيك و بد تشويق و ترغيب كرد و آنان از ميوه‌ى آن درخت بخوردند ، آنگاه چشمان هر دوى ايشان باز شد و دانستند كه عريان هستند پس برگهاى انجير را بهم متصل كردند و ساتر خويش ساختند .\r\nپس از اين ماجرا ، خداى بزرك آنانرا سرزنش و توبيخ كرد و فرمود كه مگر شما را آگاه نساخته بودم از فريب و مكر شيطان ؟ ! چگونه فرمان مرا اجرا ننموديد و مطيع وى گشتيد ؟ .\r\nآدم و حوا از كرده‌ى خود پشيمان بودند و ملتمسانه از درگاه احديت تقاضاى عفو و آمرزش كردند ، خداى تعالى توبه‌ى آنانرا قبول كرد ولى اجازه\r\n\r\n\r\n","description":"","footnote":"\r\n( 1 ) - سوره‌ى اسراء ، آيه 67 .\r\n( 2 ) - اقتباس از سفر پيدايش ، باب دوم .\r\n( 3 ) - سفر پيدايش ، باب سوم .\r\n( 4 ) - سوره‌ى بقره ، صدر آيه 34 .\r\n","page_name":" 292 ","page_number":332},
  {"content":"\r\n\r\nماندن در باغ عدن را به آنان نداد و آن دو را فرمان خروج از آنمكان داد .\r\nو بايشان گفت كه بسبب عمل خود زمين را ناپاك كرديد و از اين نظر تا پايان عمر برنج اندر خواهيد بود و با مشقت و به عرق پيشانى نان خواهيد خورد تا هنگاميكه به خاك باز گرديد ، زيرا سرشت شما از خاك است و عاقبت به خاك باز خواهيد گشت ! ، فرزندان شما همچنين سرنوشتى دارا خواهند بود « 1 » .\r\nو نيز آنان را از فتنه و دشمنى شيطان آگاه ساخت و فرمود كه زنهار فريب شيطان را مخوريد ! .\r\nو سپس خداى تعالى راه و رسم زندگانى در زمين را بآدم آموخت و و ايشان را گفت كه در اين مرحله‌ى جديد زندگانى دو راه در پيش داريد يكى راه هدايت و ديگرى راه ضلال ، و آنان كه پيروى كردند راه هدايت را بر آنان هرگز از وسوسه‌ى شيطان بيمى نيست ليكن آنان كه راه ضلال را پيمودند اهل آتش و عذاب جاويدان خواهند بود .\r\n قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ  .\r\n وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ  « 1 » .\r\n« گفتيم فرو شويد از آن همگى ! پس اگر آيد بشما از من هدايتى آنكه پيروى كرد هدايت مرا ، پس نيست بيمى برايشان و نه ايشان اندوهناك شوند . و آنان كه كافر شدند و تكذيب كردند به آيت‌هاى ما ، آنان اهل آتشند و در آن جاودانند ! »\r\nشيخ نجم الدين رازى در كتاب مرصاد العباد در مورد اخراج آدم و حوا از بهشت ميگويد :\r\nآدم چون در جمال حوا نگريست ، بشاهد بازى در آمد و صفت شهوت غالب شد ، انس حضرت نقصان پذيرفت ، چون ابتلاء شجره در ميان آمد ، ابليس او را فريفت . در حال غيرت حق تافتن آورد\r\n\r\n\r\n","description":"","footnote":"\r\n( 1 ) - اقتباس از سفر پيدايش ، باب سوم .\r\n( 1 ) - سوره‌ى بقره ، آيه 36 و 37\r\n","page_name":" 293 ","page_number":333},
  {"content":"\r\n\r\nكه :\r\nنيم روزت در اين بهشت بگذاشتم و حجب فرو گذاشتم ، به غير من مشغول گشتى و از شجره بخوردى ! اگر خود يك روزت تمام بگذارم يكبارگى ما را فراموش كنى و ما را ياد نارى ! .\r\nاى آدم ، از بهشت بيرون ! و اى حوا ، از وى جدا شو ! اى تاج ، از سر آدم برخيز ! اى حوله ، از تن حوا دور شو اى حوران بهشت ، آدم را بر دف دو رويه بزنيد ! .\r\n* * * \r\nارسطو -\r\nارسطو ( ارسطاليس ) در سال 384 پيش از ميلاد در مقدونيه متولد گرديد .\r\nپدرش طبيب مخصوص پدر فيليپ مقدونى بود ، ارسطو از سن 18 تا 40 سالگى نزد افلاطون شاگردى كرد و از شاگردان برجسته‌ى افلاطون بشمار ميرفت ، پس از مرگ استاد بدعوت فيليپ پادشاه مقدونيه بتعليم و تربيت اسكندر پسر وى پرداخت و بعد از آنكه اسكندر بتخت نشست بآتن آمد و در مركز لوكايون كه نزديك شهر آتن بود و گردشگاه عمومى بشمار ميرفت بتدريس و تهذيب اخلاق جوانان مشغول شد ، و چون ضمن گردش تدريس ميكرد از اين رو حكمت وى را مشاء و پيروان او را مشائى گويند . « 1 »\r\nپس از آنكه اسكندر فوت كرد و آتنىها عليه مقدونيان علم طغيان بر افراشتند ، ارسطو ناچار از آتن فرار كرد و در سال بعد يعنى 320 پيش از ميلاد در گذشت .\r\n* * * \r\nافلاطون -\r\nافلاطون در سال 427 پيش از ميلاد متولد شد . در سن 18 سالگى بمكتب سقراط داخل گرديد و ده سال متوالى به تحصيل حكمت و استماع مناظرات استاد ، اشتغال ورزيد . پس از مرگ سقراط چون ثروت بسيار داشت به مسافرت پرداخت و ضمن سفرهائيكه بمصر و سيراكوز و ساير كشورها كرد معلوماتى كسب نمود و آن را با آنچه\r\n\r\n\r\n","description":"","footnote":"\r\n( 1 ) - حكمت مشاء يا فلسفه‌ى ارسطو را در قسمت اصطلاحات علمى و فلسفى شرح خواهم داد .\r\n","page_name":" 294 ","page_number":334},
  {"content":"\r\n\r\nنزد سقراط آموخته بود توأم ساخت .\r\nبالاخره در سال 388 پيش از ميلاد بآتن بازگشت و باغى را كه در خارج شهر داشت براى ترويج عقايد خود برگزيد و اندك اندك پيروان زيادى بدور خود جمع كرد و چون اين باغ در محلى بنام آكادميا واقع شده بود از اين نظر افلاطون و پيروانش را اغلب بنام آكادميان  neicimedacA  ميخوانند .\r\nبطور كلى آنچه كه ما از احوال و عقايد سقراط مىدانيم از روى نوشته‌هاى افلاطون است و تا كنون كسى نتوانسته بدرستى معلوم نمايد كه كدام قسمت از تحريرات افلاطون متن اصلى تعليمات سقراط است و كدام قسمت نظرات شخص اوست .\r\nاز جمله تأليفات مهم افلاطون كه شامل نظرات اجتماعى وى است كتاب جمهوريت مىباشد .\r\nبطور كلى روش افلاطون « جمع ميان طريقه‌ى استدلال و تعقل و قوه‌ى شاعرى و تخيل است » « 1 » و بايد دانست كه در فلسفه‌ى افلاطون ، تخيل مقام مهمترى را داراست .\r\nافلاطون ميگويد : حقيقت اصلى فلسفه عبارتست از فرورفتن در خود و شناختن عالم مثل .\r\nو ميگويد : محسوسات عبارتند از امورى غير حقيقى و فانى ، و به عكس معقولات امورى حقيقى و اصيل و باقى و مجرد هستند .\r\nو نيز براى وجود دو عالم قائل است :\r\n1 - عالم مثل  saedI  يا عالم معقولات .\r\n2 - عالم اشياء يا عالم محسوسات و و اشباح .\r\nعالم مثل عالمى است حقيقى و باقى كه انسان تنها بقوه عقل و قدرت تعقل بر آن علم حاصل مىكند .\r\nعالم اشياء عالمى استكه داراى حقيقت و استقلالى نيست و بمنزله‌ى سايه و شبح و مثل مىباشد ، و دنياى مادى كه در آن زندگى ميكنيم مجازى است نه حقيقى ،\r\n\r\n\r\n","description":"","footnote":"\r\n( 1 ) - سير حكمت در اروپا .\r\n","page_name":" 295 ","page_number":335},
  {"content":"\r\n\r\nفنا پذير است نه ابدى ، گذرنده است نه پايدار ، و تنها معقولات ابدى و پايدار و حقيقى هستند « 1 »\r\n* * * \r\nايوب -\r\nدر حدود يكقرن پيش از ابراهيم خليل ، مردى در سرزمين عوض ميزيسته كه با وجود داشتن ثروت فراوان ، ايام عمرش را در عبادت قادر متعال و كمك ببينوايان و درماندگان صرف مىنمود و در محافل روحانيان و جمع فرشتگان از ايمان راسخ و عبادت كامل وى سخن مىرفت و درودش مى - فرستادند . اين نمونه‌ى تقوى و مظهر خدا شناسى ، ايوب نام داشت « 2 »\r\nشيطان كه هر لحظه در كمين صالحان نشسته تا هنگام فرصت بسياه چال گمراهى سرنگونشان سازد ، كمر بست تا ايوب را از راه حق باز دارد و بضلالت اندازد ، ليكن هيهات !\r\nپس بسراغ ايوب رفت و وى را مردى پارسا و با ايمان يافت كه پيوسته بذكر حق مشغول و هر لحظه بانفاق و امداد درويشان و خويشان كمر بسته است .\r\nشيطان كوشش بسيار نمود تا شايد وى را به راه خلاف كشد ليكن نه تنها سودى نبرد بلكه صد چندان بر خشمش افزون گرديد .\r\nبدين سبب بحضور پروردگار شتافت و عرض كرد :\r\nبنده‌ى تو ايوب نه ترا بخاطر رسيدن به تو و از روى خلوص ، عبادت و تقديس مىكند بلكه بخاطر آن نعمتهائيست كه به او ارزانى داشته‌يى ، بيا اين نعمت فراوان را از وى سلب كن تا خود ببينى كه چگونه تغيير خواهد يافت و دلش از اطاعت و زبانش از ذكر تو باز خواهد ايستاد !\r\nخداى تعالى فرمود : آگاه باش كه بنده‌ى من ايوب داراى ايمانى راسخ است و مرا تنها بخاطر من ستايش مىكند ! و براى اينكه اين مطلب بر تو آشكار شود ترا بر مال وى مسلط كردم تا هر چه خواهى بكنى ! .\r\n\r\n\r\n","description":"","footnote":"\r\n( 1 ) - براى اطلاع كامل از فلسفه‌ى افلاطون باثر ديگر مصحح بنام بررسى فلسفه‌ى يونان باستان مراجعه فرمائيد .\r\n( 2 ) - اقتباس از كتاب ايوب ، باب اول .\r\n","page_name":" 296 ","page_number":336},
  {"content":"\r\n\r\nشيطان مسرور شد و دست در مال و مكنت ايوب برد و بكمك ياران خود در مدتى اندك ، ايوب را بينوا ساخت و در انتظار پيروزى نشست .\r\nچون مدتى گذشت و عكس العملى ظاهر نشد خود را به صورت انسانى ساخت و بنزد ايوب رفت و ويرا گفت كه همه‌ى دارائيت از ميان برفت و از املاك و احشام ديگر چيزى باقى نماند ، حال چه ميكنى و اين چه بود كه خداى با تو كرد ؟ ! .\r\nايوب كه ايمانش قويتر و اراده‌اش محكمتر و محبتش به خدا بيشتر از آن بود كه از اين حوادث ناچيز اندوهى بدل راه دهد ، بشيطان پاسخ داد :\r\nآن اموال امانتى از سوى خدا نزد ما بود كه اينك بخواست خودش باز پس گرفت ، در هر حال او را سپاس ميگويم كه در ظل توجهاتش عمرى را بخوشى گذرانيديم . هرچه او خواهد خير و خوشى است ! .\r\nشيطان سرافكنده و مبهوت از وى جدا گرديد و با خود گفت نبايد نااميد شد ، و سپس بار ديگر بحضور حق تعالى شتافت و گفت :\r\nخداوندا ! اگر چه ايوب در مقابل مصيبت تنگدستى صبر كرد و شكر نمود ، ليكن او بفرزندان خود پشت گرم است و اميد دارد كه اموال از دست رفته را ايشان دوباره فراهم سازند و اگر فرزندان خود را نيز از دست بدهد حقيقت خود را آشكار خواهد ساخت !\r\nپروردگار او را فرمود كه ترا بر فرزندان ايوب مسلط ساختم ليكن بدان كه از اين راه نيز سودى نخواهى برد ! .\r\nشيطان اندكى اميدوار گرديد و ياران خود را فرا خواند و به طرف قصر ايوب روان شدند و بالاخره فرزندان وى را نيز نابود ساختند ! .\r\nچون شيطان از اين كار فارغ شد ، خود را به صورت انسانى ساخت و بسراغ ايوب رفت و گفت :\r\nاى ايوب ! نبودى تا ببينى كه چگونه فرزندانت جان ميدادند و با چه زجرى از اين جهان رفتند ؟ پاداش عبادتهاى تو اين بود كه خدا عطا كرد ؟ ! .\r\nايوب در غم مرگ عزيزان خود سرشك از ديدگان باريد و سپس در جواب شيطان گفت :\r\n\r\n","description":"","footnote":"","page_name":" 297 ","page_number":337},
  {"content":"\r\n\r\nاى مرد ! بدان كه فرزندانم را خداوند بزرگ عطا فرمود و هم او باز پس گرفت و مرا نشايد كه در كار او چون و چرا كنم ! . « 1 »\r\nشيطان اين بار بىنهايت غضبناك گرديد ، پس با شتاب بسوى خداوند رفت و گفت :\r\nخداوندا ! مال و مكنت و فرزندان ايوب فنا شد ليكن او صاحب نعمتى عظيم است كه بخاطر آن هنوز ترا ستايش مىكند و آن نعمت سلامتى است و اگر آن را نيز از وى بازستانى حقيقت خود را آشكار خواهد ساخت ! .\r\nپروردگار بزرگ براى اثبات بزرگى و جلال و شكيب فراوان ايوب ، بشيطان فرمود :\r\nترا بر بدن وى نيز مسلط ساختم ليكن زنهار كه بر جان و عقل و زبان و دلش نزديك نشوى ! .\r\nشيطان شادان گرديد و در مدتى اندك ايوب را ببستر بيمارى افكند و رنجور و ناتوانش ساخت .\r\nمدتها گذشت و ايوب همچنان در بستر بيمارى غنوده و بدنش نحيف و چهره‌اش زرد گشته بود و دوستان و آشنايان از اطرافش پراكنده گرديدند و تنها همسر مهربانش او را پرستارى مىنمود و آنى از توجه به او غفلت نميكرد و ايوب با اينهمه مصيبت و درد و رنجورى همه شب و در هر لحظه از ذكر حق غافل نبود و از صميم قلب سپاس خداى تعالى ميگذاشت .\r\nشيطان بد سيرت چون حمار در گل فرو ماند و خود را مغلوب اين عظمت و ايمان ديد ، پس بتلاش افتاد و در درياى انديشه غوطه‌ور گرديد و پس از انديشه‌ى فراوان و يارى پيروان و ياورانش ، تصميم گرفت آخرين روزنه‌ى اميد ايوب را در زندگانى مسدود سازد و پاك درمانده‌اش كند ، آرى شيطان مصمم شد تا همسر ايوب را نيز بفريبد و از وى دور سازد .\r\nپس بسراغ همسر ايوب رفت و با وسوسه‌هاى خود وى را گمراه ساخت و زندگانى گذشته و آن جاه و جلال و فرزندان برومند و دوستان و آشنايان\r\n\r\n\r\n","description":"","footnote":"\r\n( 1 ) - اقتباس از كتاب ايوب ، باب اول .\r\n","page_name":" 298 ","page_number":338},
  {"content":"\r\n\r\nرا در برابر او مجسم ساخت و گفت با اين همه مصائب كه از سوى پروردگار بر تو و شوهرت وارد گرديده ، باز هم شما او را ستايش و عبادت مىكنيد ؟ ! .\r\nعاقبت وسوسه‌هاى شيطان در همسر ايوب كارگر افتاد و وى با قلبى آزرده و نااميد بسوى شوهر خود رفت و وى را استيضاح نمود كه اى ايوب ! چرا خداوند بزرگ بپاداش اين همه عبادت ترا اينقدر عذاب مىدهد ؟ مال و ثروت ما فنا شد ، فرزندان عزيزمان از دست رفتند ، سلامتى و نشاط از تو دور گرديد ، دوستان و آشنايان از گرد ما پراكنده شدند ، آخر اين چه پاداش است و خدا چرا با ما چنين كرد ؟ ! .\r\nايوب در پاسخ همسر خود گفت :\r\nبدان كه شيطان ترا گمراه ساخته و از راه حق به راه حق ناشناسى در افكنده ، واى بر تو اگر در مقام اعتراض برخواست خدا بر آئى و اگر وجود من باعث زجر و عذاب توست ، از من دور شو و مرا به خود واگذار تا خدا آنچه خواهد و مشيت اوست برقرار سازد ! .\r\nايوب چون با وجود درد و رنجورى خود را تنها ديد به حق پناه برد و پروردگار را مخاطب قرار داد و گفت :\r\nخداوندا ! بيمارى و تنهائى مرا فرا گرفته تو خود تنها يار من هستى پس مرا كمك كن .\r\nدر اينجا آزمايش بزرگ اين مظهر شكيبائى بپايان رسيده بود ، پس ايزد متعال دعايش را اجابت فرمود و بسوى وى وحى فرستاد كه پاى خود را به زمين بكوب تا چشمه‌يى ظاهر شود و از آب آن چشمه بنوش و بدن خود را در آن شستشو ده تا تندرستى خود بازيابى ! .\r\n وَ اذْكُرْ عَبْدَنا أَيُّوبَ إِذْ نادى رَبَّهُ أَنِّي مَسَّنِيَ الشَّيْطانُ بِنُصْبٍ وَ عَذابٍ . \r\n ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ  « 1 »\r\n« و ياد كن بنده‌ى ما ايوب را ، هنگاميكه خواند پروردگارش را كه مس كرد مرا شيطان برنجى و عذابى .\r\n( گفتيم ) بزن پايت را به زمين ، اين چشمه‌ييست براى شست و شو ، سرد\r\n\r\n\r\n","description":"","footnote":"\r\n( 1 ) - سوره‌ى ص ، آيات 40 و 41 .\r\n","page_name":" 299 ","page_number":339},
  {"content":"\r\n\r\nاست و آشاميدنى ! . »\r\nپس ايوب فرمان حق را اجرا كرد و در مدتى اندك تندرستى و نشاط خود را باز يافت .\r\nدر اين هنگام همسر ايوب كه از تشدد وى نرنجيده و از پرستارى دست نكشيده بود بسراغ او آمد تا در پرستارى و نگهدارى وى بكوشد ، همين كه چشمش بايوب افتاد وى را جوانى تندرست يافت ، در آغاز تصور كرد اشتباه كرده است ولى ايوب وى را از ماجرا آگاه ساخت ، پس هر دو شكر خداى بزرگ بجاى آوردند .\r\nپس خداى تعالى در مقابل اين صبر و ايمان ايوب ، دو چندان ثروت پيشيش و نيز فرزندانش را بوى باز گردانيد و بعد فرزندان پاك سرشت ديگرى نيز بوى عطا فرمود .\r\nو بعد از آن ايوب صد و چهل سال زندگانى نمود و پسران خود و پسران پسران خود را تا پشت چهارم ديد پس پير و سالخورده شده وفات يافت « 1 » .\r\n وَ وَهَبْنا لَهُ أَهْلَهُ وَ مِثْلَهُمْ مَعَهُمْ رَحْمَةً مِنَّا وَ ذِكْرى لِأُولِي الْأَلْبابِ  « 2 » .\r\n« پاداش داديم او را ، كسانش را و مثلشانرا با ايشان ( اينست ) رحمتى از ما و پندى مرصاحبان خردها را »\r\n* * * \r\nباقر علم -\r\nحضرت امام محمد باقر عليه السلام پنجمين پيشواى شيعيان مىباشد .\r\nنام آن امام محمد و لقب مشهور وى باقر و كنيت ايشان ابو جعفر است .\r\nپدر بزرگوارشان ، حضرت امام زين - العابدين عليه السلام ، چهارمين پيشواى شيعيان ، و والده ماجده ايشان ، فاطمه بنت الحسن بن على بن ابيطالب بود .\r\nدر مورد ولادت آن حضرت اقوال مختلف موجود است .\r\nشيخ كلينى در كتاب اصول كافى ، تاريخ ولادت ايشان را سال 57 هجرى قمرى نوشته است .\r\nو عيسى اربلى در كتاب كشف الغمة ، ولادت آن حضرت را سوم صفر سال 57\r\n\r\n\r\n","description":"","footnote":"\r\n( 1 ) - كتاب ايوب ، باب چهل و دوم .\r\n( 2 ) - سوره‌ى ص ، آيه 42 .\r\n","page_name":" 300 ","page_number":340},
  {"content":"\r\n\r\nهجرى قمرى ذكر كرده است .\r\nو ابن شهر آشوب در كتاب مناقب ، تاريخ تولد آن امام را سوم صفر 57 هجرى قمرى مذكور داشته .\r\nو صاحب كتاب تذكرة الائمه ، تاريخ ولادت آن حضرت را پنجم رجب سال 57 هجرى قمرى نوشته است .\r\nو صاحب كتاب روضة الصفا ولادت آن امام را پنجم رجب سال 57 هجرى قمرى ذكر كرده است .\r\nو شيخ مفيد در كتاب ارشاد تاريخ ولادت آن حضرت را سال 57 هجرى قمرى نوشته است .\r\nو بطور كلى آنچه از اين اخبار مستفاد ميگردد اينست كه ولادت آن حضرت در ماه صفر يا ماه رجب سال 57 هجرى قمرى در مدينه روى داده است .\r\nو وفات آن امام ، بقول شيخ كلينى در كتاب اصول كافى و شيخ مفيد در كتاب ارشاد و ابن شهر آشوب در كتاب مناقب ، در سنه 114 هجرى قمرى اتفاق افتاده است .\r\nوى بفرمان هشام بن عبد الملك و بوسيله‌ى ابراهيم بن وليد بن يزيد بن عبد الملك بقتل رسيد .\r\nو قبر شريف آن حضرت در بقيع در قبه‌ى عباس بن عبد الملك در جنب قبر پدر بزرگوار و عم ارجمندش امام حسن عليه السلام ، واقع است .\r\nحضرت امام محمد باقر عليه السلام داراى اخلاقى حميده و فضايل ستوده و طبعى بلند و مقامى ارجمند بود و در علم دين و قرآن و سنت و آثار فنون و آداب ، يگانه‌ى زمان خود بود و ميان اهل فضل و دانش مرتبه‌اى عالى و جايگاهى رفيع داشت .\r\nوى « بر همه‌ى برادران بلكه بر جمله‌ى جهانيان در تمامت اوصاف و مراتب و مقامات برترى و بزرگترى و مزيت داشت و نزد خاصه و عامه در عظمت قدر و رفعت پايه بر همگان پيشى بودش و به آن ميزان و مقدار علم دين و آثار و سنت و علم قرآن و سيرت و فنون آداب كه از آن حضرت جلوه‌ى ظهور گرفت از احدى از آحاد اناس بروز ننمود ، و علم و فضل او بدرجه‌يى بود كه بر جمله‌ى جهانيان برترى داشت و وجود مباركش\r\n\r\n","description":"","footnote":"","page_name":" 301 ","page_number":341},
  {"content":"\r\n\r\nضرب المثل تمامت دانايان روزگار بود و شعراى بلاغت آثار ، و بلغاى فصاحت شعار ، نام مباركش را زينت دفاتر و اشعار خود ميساختند . » « 1 »\r\nچنان كه قرطبى گويد :\r\nيا باقر العلم لا اهل التقى و خير من لبى على الاجبل و مالك بن اعين جهنى گويد اذا طلب الناس علم القرآن كانت قريش عليه عيالا و ان قيل اين بن بنت النبى نلت بذاك فروعا طوالا نجوم تهلل للممدلجين جبال تورث علما جبالا\r\n\r\nبا يزيد -\r\nبا يزيد بسطامى قدس سره ، از بزرگان طايفه‌ى صوفيه و راهنمايان طريقت تصوف است .\r\nنام وى طيفور بن عيسى بن آدم بن سروشان است .\r\nجد وى زرتشتى بوده و مسلمان شده و از نزديكان احمد خضرويه و ابو حفص و يحيى معاذ رازى است .\r\nوى در سال 261 هجرى قمرى به سراى جاودانى شتافته است .\r\n* * * \r\nبو على سينا -\r\nابو على حسين بن عبد الله بن حسن بن على بن سينا ملقب بشيخ الرئيس و شرف الملك و حجة الحق كه نزد اروپائيان اويسن  enecivA  ناميده مىشود ، در حدود سال 370 هجرى قمرى در قريه‌ى خرميثن از توابع بخارا متولد گرديد .\r\nنام پدر وى عبد اللّه و نام مادرش ستاره بود .\r\nپدر وى از مردان اهل فضل و عمال ديوان بود و بپرورش فرزند خود علاقه‌ى بسيار داشت .\r\nوى علوم ادبى و رياضى و فقه را نزد استادان مختلف و رياضيات و منطق را نزد ابو عبد إله ناتلى آموخت\r\nدر سن دوازده سالگى توانست مطابق فقه ابو حنيفه فتوى دهد ، پس به تحصيل علم طب نزد ابو منصور بن نوح العمرى پرداخت و فلسفه اولى ارسطو را به يارى كتاب اغراض كتاب مابعه الطبيعه ابو نصر فارابى را مطالعه و درك نمود .\r\n\r\n\r\n","description":"","footnote":"\r\n( 1 ) - ارشاد شيخ فقيد رحمه اللّه .\r\n","page_name":" 302 ","page_number":342},
  {"content":"\r\n\r\nدر حدود هيجدهمين مرحله‌ى گانى خود بمعالجه‌ى امير نوح بن منصور سامانى كه به سختى بيمار شده بود پرداخت و در آن امر توفيق يافت و نزد وى منزلت و تقرب بسيار حاصل كرد و در ازاى اين خدمت از امير درخواست كرد كه او را اجازه دهد تا از كتابخانه‌ى بزرگ سلطنتى استفاده نمايد و نوح بن منصور موافقت كرد و چندى نگذشت كه كتابخانه طعمه‌ى حريق گرديد .\r\nبعضى ميگويند ابن سينا شخصا اقدام به آتش زدن كتابخانه نموده است تا كسى بعد از وى بر كتبى كه وى مطالعه نموده بود ، دست نيابد .\r\nپس از وفات امير نوح بن منصور و انقواض دولت سامانى ، ابن سينا بخوارزم سفر كرد و نزديك به ده سال در آن ديار زيست نمود و بتحقيق و تأليف پرداخت .\r\nپس از آن مدتى در تركستان و خراسان سرگران بود تا بالاخره در گرگان رحل اقامت افكند و بمعالجه بيماران پرداخت .\r\nچندى بعد برى رفت و مجد الدوله ديلمى را كه ببيمارى ماليخوليا دچار بود معالجه كرد و ضمنا رساله‌ى معاد را براى وى نوشت ، و بعد از آن ديار بهمدان نزد شمس الدوله برادر مجد - الدوله سفر كرد و مرض قولنج وى را درمان بخشيد و بوزارت آن امير نايل آمد و مدت شش سال در اين مقام باقى بود و سپس از وزارت معزول گرديد و مدتى در توارى و انزوا گذرانيد تا اينكه در اواخر عمر بوزارت علاء الدوله پسر كاكويه رسيد و نيز سمت مشاور علمى و ادبى و طبيب مخصوص وى را يافت ، و در اين مدت در روزهاى مخصوص در مجمعى متشكل از دانشمندان كه بامر علاء الدوله گرد ميآمدند حاضر ميگشت و با ايشان بمباحثات علمى و فلسفى ميپرداخت ، پس از چندى در سفرى كه همراه علاء الدوله بهمدان رفت به مرض قولنج مبتلا گرديد و به علت همين بيمارى در حدود سال 428 هجرى قمرى در آنشهر بدرود حيات گفت و به خاك سپرده گرديد .\r\nبر سنگ قبر اين حكيم بزرگ ايرانى\r\n\r\n","description":"","footnote":"","page_name":" 303 ","page_number":343},
  {"content":"\r\n\r\nاشعار زير حك گريده است .\r\n حجة الحق ابو على سينا * در شجع آمد از عدم بوجود \r\n در شصا كرد كسب جمله علوم * در تكز كرد اين جهان بدرود \r\nابن سينا در حكمت و طب داراى مقامى والاست و كتب طبى او و بخصوص قانون وى تا قرن هيجدهم ميلادى در دانشگاههاى اروپا تدريس ميگرديد .\r\nآثار مهم اين فيلسوف و طبيب بزرگ عبارتند از :\r\n1 - شفا - كه بمنزله‌ى دائرة المعارف فلسفى است .\r\nو شامل منطق و طبيعيات و الهيات و رياضيات مىباشد .\r\n2 - نجاة كه خلاصه‌يى از كتاب شفا است .\r\n3 - قانون كه از كتب بزرك طبى است و بطوريكه قبل گفتيم تا قرن هيجدهم ميلادى در دانشگاههاى اروپا تدريس ميگرديد .\r\nاين كتاب شامل پنج قسمت است :\r\nقسمت اول - كليات .\r\nقسمت دوم - ادويه مفرده .\r\nقسمت سوم - امراض مخصوصه‌ى اعضاء .\r\nقسمت چهارم - امراض عمومى بدن\r\nقسمت پنجم - ادويه مركبه .\r\n4 - اشارت و تنبيهات در منطق و حكمت كه نماينده آخرين نظرات حكيم مىباشد .\r\n5 - دانشنامه علائى كه بنام علاء الدوله پسر كاكويه نوشته است و در اين كتاب حكيم آشنائى كامل خود را به زبان فارسى كاملا نشان داده حتى اصطلاحات علمى به فارسى سره به كار برده است .\r\n6 - حكمت المشرقيه كه حاوى آخرين نظرات و آراء شخصى حكيم بوده است و متأسفانه بجز مقدمه و قسمتى از منطق چيزى از آن بما نرسيده است .\r\nكتابهاى مذكور از تأليفات مهم حكيم بشمار ميروند و غير از كتب فوق در حدود يكصد جلد اثر ديگر از حكيم باقيمانده است كه در حدود بيست جلد\r\n\r\n","description":"","footnote":"","page_name":" 304 ","page_number":344},
  {"content":"\r\n\r\nاز آن آثار در امور طبى « 1 » و بقيه در حكمت « 2 » و ادبيات « 3 » است .\r\n\r\nنظرات فلسفى ابن سينا\r\nبطوريكه قبلا بيان شد ، حكيم كتابى بنام حكمت المشرقيه داشته است كه حاوى آخرين نظرات و آراء شخصى حكيم بوده است و متأسفانه از بين رفته ، از كتب ديگر ابن سينا ، تنها ميتوان فلسفه‌ى مشائيين يعنى پيروان ارسطو را استفاده كرد و در اين صورت حكيم شارح نظرات ارسطو بوده است ، ولى بايد دانست كه اين فيلسوف بزرك نبوغ عجيبى در اين راه به كار برده و مشكلات بسيارى را آسان كرده است و گاهى نظرات مشائيين را اصلاح كرده است ،\r\nبطور كلى ابن سينا ميگويد ، موجودات دو قسم هستند ، اول واجب الوجود كه عدم بر او محال است و علت اول است ، دوم ممكن الوجود كه عدم جايز است بر او عارض شود .\r\nو ممكن را مركب از وجود و ماهيت ميداند و ماهيات را بجوهر عرض تقسيم مىكند .\r\nو جوهر را شامل پنج قسمت ميداند كه عبارتند از :\r\nجسم و دو جزء آن هيولى و صورت ، و عقل و نفس .\r\nو عرض را شامل نه قسمت ميداند كه عبارتند از :\r\nكم ، مانند عدد و سطح و حجم ،\r\nكيف ، مانند رنك و بو و مزه و حالات نفسانى .\r\nاين ، مانند بودن در خيابان .\r\nمتى ، مانند اينكه بگوئيم حافظ در قرن هشتم هجرى ميزيسته .\r\nاضافه ، مانند نسبت پدر بپسر و عكس آن ،\r\nوضع ، مانند خوابيده ، نشسته .\r\nفعل ، مانند ساختن بنا خانه را .\r\nانفعال ، مانند ساخته شدن خانه .\r\n\r\n\r\n","description":"","footnote":"\r\n( 1 ) - مانند رساله‌ى نبض ، رساله‌ى قلب .\r\n( 2 ) - مانند رساله‌ى نفس ، رساله‌ى معراجيه ، رساله‌ى اسرار نبوت ، رساله‌ى جوهر و عرض\r\n( 3 ) - مانند قصه‌ى سلامان و ابسال .\r\n","page_name":" 305 ","page_number":345},
  {"content":"\r\n\r\nملك يا جده ، مانند نسبت انسان بلباسى كه بر تن دارد .\r\nو نيز به نظر وى در ايجاد هر موجود چهار علت دخالت دارند كه بقرار زير ميباشند :\r\n1 - علت مادى .\r\n2 - علت صورى .\r\n3 - علت فاعلى .\r\n4 - علت غائى .\r\nمثلا در مورد لباس ، پارچه علت مادى و صورت لباس علت صورى و دوزنده علت فاعلى و پوشيدن لباس و استفاده از آن علت غائى است .\r\nو نيز حكيم ميگويد :\r\nآدمى داراى نفس ناطقه مىباشد و نفس ناطقه مجرد است « 1 » و عقل آدمى دو جنبه دارد يكى عقل نظرى و ديگرى عقل عملى .\r\nعقل نظرى كه همان نفس ناطقه است شامل چهار مرحله است :\r\n1 - عقل بالهيولى و آن استعداد دانائى است و انسان هنگام تولد آن را داراست .\r\n2 - عقل بالفعل و آن مرحله‌ى ظهور استعداد و خردمندى است كه انسان سود و زيان خود را تشخيص مىدهد .\r\n3 - عقل بالملكه و آن مرحله‌ييست كه آدمى دانش اندوخته و نيروى تميز بين نيك و بد را دارا ميگردد و آن دانش در نفس او ثابت ميگردد .\r\n4 - عقل مستفاد و آن مرحله‌ييست كه از راه رياضت و تهذيب نفس حاصل ميگردد و انسان بوسيله‌ى آن با عقل فعال ارتباط برقرار مىكند و هر لحظه از آن كسب فيض مينمايد .\r\nو نيز عقل عملى قوه‌ييست براى نفس كه مبدء تحريك نيروى شوقيه است به آنچه كه اختيار مىكند از امور جزئى\r\n\r\n\r\n","description":"","footnote":"\r\n( 1 ) - ارسطو قايل باتحاد كامل نفس و بدن بود ليكن ابن سينا اين اتحاد را كامل نميدانست و معتقد بود كه اتحاد نفس با بدن به اين اعتبار كه نفس صورت نوعى بدن و كمال آنست و بوسيله‌ى آن اعمالى كه جنبه‌ى مادى دارند انجام ميدهد مسلم است ، ليكن به اين اعتبار عين حال ميتواند بدون كمك بدن كارهائى انجام دهد ( مانند درك معقولات ) و پس از مرك بدن ، زنده و باقى بماند ، مجزا از بدن مىباشد .\r\n","page_name":" 306 ","page_number":346},
  {"content":"\r\n\r\nاز جهت يك غايت خيالى .\r\nبعقيده‌ى ابن سينا پيامبران داراى عقل مستفاد هستند و نبوت عبارتست از اتصال تام بعقل فعال كه خارج از نفس است .\r\n\r\nنظرات عرفانى ابن سينا\r\nبا مطالعه‌ى رساله‌هاى نبوت و معراجيه و اسرار الصلواة و برخى رساله‌هاى ديگر ابن سينا چنين مستفاد ميگردد كه حكيم بتصوف تمايل داشته است .\r\nو نيز معتقدات وى درباره‌ى عقول و دخالت آنها در چگونگى حصول معرفت و وصول به حق تعالى ، جنبه‌ى عرفانى فلسفه‌ى وى را آشكار مينمايد .\r\nحكيم در مورد حصول معرفت و رسيدن به حق ميگويد كه هر چند براى رسيدن به حق شوق و حال مفيد است ليكن كافى نيست ، و بايد تعليم هم در كار باشد تا نفس استعداد كامل براى اتصال بعقل فعال پيدا كند .\r\nو ديگر اينكه رسيدن به حق ، اتحاد و يگانگى نيست ، زيرا اتحاد عاقل و معقول محال است مگر هنگاميكه نفس ذات خود را درك مىكند .\r\nو نيز زمانيكه نفس قابليت وصول به حق را پيدا كند اين رسيدن خواه ناخواه انجام ميپذيرد . « 1 »\r\nبطور كلى طريق سير و سلوك ابن سينا تعلم و تعقل مىباشد .\r\n\r\nابن سينا و دين اسلام\r\nحكيم هميشه سعى كرده است كه فلسفه‌ى يونان را با مبادى شريعت اسلام سازگار نمايد و بدين منظور در كتب فلسفى خود بتطبيق دين و فلسفه پرداخته است و نيز رساله‌هائى بخصوص در اين موضوع نوشته است ، مانند رساله‌ى اسرار الصلواة و رساله‌ى معراجيه و رساله‌ى اسرار نبوت و رساله‌يى در موضوع حديث من عرف نفسه فقد عرف ربه ، و نيز برخى از سوره‌هاى كتاب مجيد را بسبك فلسفى تفسير كرده است مانند تفسير سوره‌ى حجر و تفسير سوره‌ى اعلى و تفسير سوره‌ى اخلاص\r\n\r\n\r\n","description":"","footnote":"\r\n( 1 ) - در اين سه مورد ، طريقت تصوف نظرات ديگرى دارد كه در قسمتهاى آينده ذكر خواهد شد\r\n","page_name":" 307 ","page_number":347},
  {"content":"\r\n\r\nبطور خلاصه ابن سينا بزرگترين فيلسوف و حكيم ايران است و درباره‌ى او و فلسفه و عقايد وى هر چه تحقيق به عمل آيد كم است .\r\n* * * \r\nتقى -\r\nحضرت امام محمد تقى عليه السّلام نهمين پيشواى شيعيان مىباشد .\r\nنام آن امام محمد و كنيه‌اش ابو جعفر و لقبش تقى و جواد است .\r\nپدر بزرگوارشان حضرت على بن موسى عليه السلام هشتمين پيشواى شيعيان بود\r\nولادت با سعادتش در روز پانزدهم رمضان و يا يازدهم رجب سال 195 هجرى قمرى ، و وفات آن حضرت در روز يازدهم و يا آخر ذيقعده سال 220 هجرى قمرى در سن بيست و پنج سالگى روى داد و مدفن آن بزرگوار در شهر كاظمين نزديك بغداد است .\r\nمأمون خليفه‌ى عباسى پس از وفات حضرت على بن موسى آن حضرت را بخراسان دعوت كرد و مقدمش را گرامى داشت و با وجود اعتراض بزرگان بنى - عباس ، دختر خود ام الفضل را به ازدواج او در آورد و از اين نظر حضرت تقى در زمان مأمون بعزت و احترام بسيار زيست مينمود ، تا اينكه پس از مأمون ، معتصم خليفه‌ى عباسى آن مرد بزرگوار را در بغداد زير نظر قرار داد و بنا بر بعضى روايات وى را در سن بيست و پنج سالگى مسموم ساخت ،\r\n* * * \r\nحافظ -\r\nشمس الدين محمد معروف بحافظ شيرازى از مفاخر شعراى غزل سراى ايران است و پس از سعدى نخستين شاعر بزرك فارسى بشمار ميرود .\r\nچون قرآن را حفظ داشت وى را حافظ لقب دادند و نيز تخلص او بحافظ از اين نظر است .\r\nظهورش در زمان شهرياران آل مظفر است و شاه شجاع و شاه مظفر و شاه منصور را در اشعار خود مدح گفته است .\r\nكتاب عمده حافظ همان ديوان يا مجموعه‌ى غزليات اوست كه پس از مرك او يكى از شاگردانش بنام گلندام آن را جمع و تدوين كرده است .\r\nحافظ بزرگترين شاعر غزلسراى ايران است ، اشعار حافظ رنجها و مصائب و شكست‌هاى ايران را نقاشى كرده است ، غزل‌هاى او نمودارى\r\n\r\n","description":"","footnote":"","page_name":" 308 ","page_number":348},
  {"content":"\r\n\r\nاز اوضاع اجتماعى آنزمان است .\r\nحافظ در اشعار خود ، زاهدان مردم فريب ، واعظان بىعمل ، صوفيان عابد نما و چاپلوسان و متملقانرا رسوا مىكند و نيز ستمگريهاى اشغالگران و پادشاهان و حكام آنزمان را كه زندگى را بر مردم تلخ كرده بودند به خوبى نمودار ميسازد :\r\n حافظا مى خور و رندى كن و خوش باش ولى * دام تزويز مكن چون دگران قرآنرا \r\n* * *\r\n مبوس جز لب ساقى و جام مى حافظ * كه دست زهدفروشان خطاست بوسيدن \r\n* * *\r\n مى ده كه شيخ و حافظ و مفتى و محتسب * چون نيك بنگرى همه تزوير ميكنند \r\n* * *\r\n به راه ميكده دوشش بدوش ميبردند * امام شهر كه سجاده ميكشيد بدوش \r\n* * *\r\n بوى بهبود ز اوضاع جهان ميشنوم * شادى آورد گل و باد صبا شاد آمد \r\n* * * حافظ در دوره فئوداليسم يا ملوك الطوايفى ميزيست و تأثير همان اجحافات و ستم‌گريها و نيرنك‌بازيها بود كه موجب پيدايش افكارى بلند و مترقى در مغز حافظ شيرازى گرديد .\r\nحافظ را عده‌يى مريد عشق و باده ميدانند ، حتى نويسندگان و شعراى اروپائى نيز درباره‌ى حافظ اينطور فكر ميكنند در صورتى كه غزل‌هاى حافظ آئينه‌ى تمام نماى زندگى انسانهاى عصر اوست ، لطفى كه غزلهاى حافظ دارد نشانه‌ى اينست كه هر چه ميگفته از درون سينه بر ميخاسته و لاجرم در دلها مينشيند ، خود رنج ميكشيده و رنج ديگران را نيز درك مينموده است :\r\n اى دل صبور باش مخور غم كه عاقبت * اين شام صبح گردد و اين شب سحر شود \r\n* * *\r\n حافظا غم مخور كه شاهد بخت * عاقبت پرده بر كشد ز نقاب \r\n* * * با تمام شدن زندگى حافظ عمر غزل بپايان رسيد ، كوشش ديگران براى درك روحيه حافظ و بوجود آوردن آثارى نظير آثار وى بيفايده است ، زيرا كه هر محيطى ذوق و عواطفى برابر با خود در افراد بوجود ميآورد و محيط فعلى ما با\r\n\r\n","description":"","footnote":"","page_name":" 309 ","page_number":349},
  {"content":"\r\n\r\nمحيط حافظ تفاوت بسيار دارد .\r\n* * * \r\nحسين بن منصور حلاج -\r\n\r\nحسين بن منصور الحلاج البيضاوى\r\nاز بيضا بوده كه شهريست از شهرهاى فارس .\r\nابتدا بمطالعه‌ى حكمت پرداخت و نيز مدتى در مشرق ايران و آسياى ميانه بسياحت پرداخت و سپس ببغداد رفت .\r\nعقايد و سخنان او از قبيل انا الحق ، مورد پسند طبقه‌ى قشرى آنزمان نبود و بالاخره بد گمانى سياسى و اغراض شخصى عده‌اى از درباريان مزيد بر علت گرديد و در نتيجه پس از تحمل آزار و رنج بسيار در سن 64 سالگى بشهادت رسيد .\r\nخلاصه‌ى عقايد وى بشرح زير است 1 - انسان به هيچ نوع تصور و يا استدلال قادر نيست خدا را در فكر مجسم كند و يا حقيقت او را بيان نمايد و يا مورد مقايسه قرار دهد .\r\n2 - روح الهى كه غير مادى و جاودانى است هنگاميكه با روح حيوانى انيس و همدم ميگردد محدود مىشود .\r\n3 - وحدت با حق تنها از راه تسليم برنج و درد امكان‌پذير ميگردد .\r\n4 - اعمال پرهيزكارانه ممكنست جاى عبادت را بگيرد .\r\n* * * \r\nحسن بن على -\r\nحضرت امام حسن المجتبى عليه السلام دومين پيشواى شيعيان مىباشد .\r\nنام آن امام حسن و كنيه‌اش ابو محمد و لقبش مجتبى است .\r\nپدر بزرگوارشان حضرت امام على بن ابى طالب عليه السلام نخستين پيشواى بزرگ شيعيان ، و والده ماجده ايشان ، حضرت فاطمه بنت رسول اكرم صلى اللّه عليه و آله بود .\r\nولادت با سعادتش در پانزدهم رمضان سال دوم هجرى قمرى ، و وفات آنحضرت در روز هفتم يا بيست و هشتم صفر سال 49 هجرى قمرى در سن چهل و هفت سالگى روى داد و مدفن آن بزرگوار در بقيع مدينه است .\r\nوى بفرمان معاويه و بوسيله جعده دختر اشعث بن قيس مسموم گرديد « 1 »\r\n\r\n\r\n","description":"","footnote":"\r\n( 1 ) - چون معاويه مايل بود پسر خود يزيد را بعد از خويش خليفه سازد و ميدانست كه اين امر بر خلاف شرطيست كه با حضرت مجتبى كرده است ، لذا از اين لحاظ زوجه‌ى او را بفريفت تا آن بزرگوار را مسموم ساخت .\r\n","page_name":" 310 ","page_number":350},
  {"content":"\r\n\r\nحضرت امام حسن در صبر و دور انديشى مقامى بس و الا داشت و از جنك و خونريزى دورى ميكرد و به همين علت با وجود مخالفت برادرش امام حسين با معاويه از در آشتى در آمد .\r\nبخشش و كرم آن حضرت مشهور است و گويند كه آن حضرت مهمانخانه‌اى ترتيب داده بود كه مسافران برايگان در آنجا غذا ميخوردند و نيز چندين بار نيمى از ثروت خود را در راه خدا ايثار كرد و يك بار هم تمام دارائى خويش را در راه حق انفاق نمود .\r\nآن بزرگوار وفاى بعهد را مقدم بر هر چيز ميدانست از اين نظر با آنكه معاويه بارها از مقررات صلح تخلف نمود آنحضرت بجنك اقدام نفرمود و پيمان خود را گرامى داشت .\r\n* * * \r\nحسين بن على -\r\nحضرت امام حسين عليه السلام سومين پيشواى شيعيان است .\r\nنام آنحضرت حسين و كنيه‌اش ابو عبد الله و لقبش سيد الشهداء مى باشد .\r\nپدر بزرگوارشان حضرت امام على بن ابى طالب عليه السّلام نخستين پيشواى شيعيان و والده ماجده ايشان حضرت فاطمه بنت رسول اكرم صلى اللّه عليه و آله بود\r\nولادت با سعادت آن امام در روز سوم شعبان سال سوم هجرى قمرى و شهادت آنحضرت در روز عاشورا دهم محرم الحرام سال 61 هجرى قمرى در سن 58 سالگى واقع گرديد و مدفن آن بزرگوار در كربلا مىباشد .\r\nحضرت حسين بن على با فداكارى خويش پشت ظالمان را درهم شكست و درخت اسلام را آبيارى كرد و بعموم ملتها درس قيام و جانبازى آموخت .\r\nواقعه‌ى خونين كربلا در صفحه‌ى تاريخ بشريت براى هميشه باقى است و افتخارى بزرك براى خاندان على عليه السّلام و داغ ننگى بر پيشانى خاندان معاويه خصوصا يزيد بشمار ميرود .\r\nحسين بن على عليه السّلام براى حفظ حق و حقيقت از جاه و مقام و حتى خاندان گرامى خويش گذشت و با خون خود و عزيزان خود سند بقاء و استقلال مسلمانان را امضاء فرمود و بما آموخت كه نبايد تسليم گروه ستمكاران گرديم ،\r\n\r\n","description":"","footnote":"","page_name":" 311 ","page_number":351},
  {"content":"\r\n\r\nبلكه بايستى عليه ظلم و فساد دليرانه ستيز كنيم و بدانيم كه فرجام نيك از آن پرهيزگاران است .\r\n* * * \r\nحسن عسكرى -\r\nحضرت امام حسن عسكرى عليه السّلام يازدهمين پيشواى شيعيان مىباشد .\r\nنام آن امام حسن و كنيه‌اش ابو محمد و لقبش هادى و عسكرى است .\r\nپدر بزرگوارشان حضرت على بن محمد عليه السّلام دهمين پيشواى شيعيان بود .\r\nولادت با سعادتش روز دهم ربيع الاخر و با چهارم ربيع الاخر سال 232 هجرى قمرى و وفات آن حضرت روز هشتم ربيع الاول سال 260 هجرى قمرى در سن 28 سالگى روى داد ، و مدفن آن امام در سامره مىباشد .\r\nبقول علماء شيعه ، وى بفرمان معتمد خليفه عباسى مسموم گشت .\r\n* * * \r\nزهرا -\r\nحضرت صديقه كبرى سلام اللّه عليها سومين معصوم است .\r\nنام آن حضرت فاطمه و لقبش زهراء و صديقه مىباشد .\r\nپدر بزرگوارشان حضرت رسول اكرم صلى اللّه عليه و آله ، و والده ماجده ايشان حضرت خديجه بود .\r\nولادت آن حضرت بنابر بعضى اخبار بيستم جمادى الثانى هشت سال قبل از هجرت ، و بنابر بعضى روايات سيزده سال پيش از هجرت ، و وفات آن بانوى بزرگ در حدود يكصد روز بعد از رحلت پيامبر و بنابر مشهود در سيزدهم جمادى الاول و طبق روايات موثق در سوم جمادى الثانى سال 11 هجرى قمرى در سن هيجده يا بيست و سه و يا بيست و پنج سالگى واقع شده است و مدفن آن حضرت در مدينه است ليكن محل قبر معلوم نيست .\r\nحضرت زهراء بانوى زنان جهان است و به حق شايسته‌ى اين مقام والاست ، زيرا در عصمت و طهارت بىهمتا و در انجام وظايف دخترى و زناشوئى و مادرى بىنظير بود .\r\nبه پدر بزرگوار خويش چنان محبت ميورزيد كه پيامبر در مراجعت از هر سفر ابتدا بديدار وى ميرفت و در شدايد و دشوارىها با ديدن دختر وفادار خويش\r\n\r\n","description":"","footnote":"","page_name":" 312 ","page_number":352},
  {"content":"\r\n\r\nتسلى مىيافت .\r\nدر خانه‌ى شوهر صرفه‌جوئى و اقتصاد را رعايت كامل ميكرد و در جلب محبت همسر ارجمند خويش ميكوشيد و خانه را براى شوهر و فرزندان خويش كانون آسايش ساخته بود .\r\nاز نظر تربيت فرزند ، حضرت زهراء داناترين و مهربانترين مادر جهان است و در دامان پر از عطوفت و مناعت خويش پسرانى مانند حضرت امام حسن و حضرت امام حسين و دخترانى همچون زينب و ام كلثوم پرورده است كه عظمت و فضيلت آنان در صفحه‌ى تاريخ بشر هميشه جاويدان است .\r\n* * * \r\nسجاد -\r\nحضرت امام زين العابدين چهارمين پيشواى شيعيان است ،\r\nنام آن امام على و كنيه‌اش ابو محمد و لقبش زين العابدين و سيد الساجدين مىباشد .\r\nپدر بزرگوارشان حضرت حسين بن على عليه السّلام سومين پيشواى شيعيان ، و والده ماجده ايشان شهربانو دختر يزدگر « 1 » بود .\r\nولادت با سعادتش روز پنجم ماه شعبان سال 38 هجرى قمرى و وفات آن حضرت روز دوازدهم محرم الحرام سال 95 هجرى قمرى در سن 57 سالگى روى داد و مدفن آن امام در بقيع مىباشد .\r\nمراتب پرهيزگارى و ميزان دانش و مكارم اخلاق وى نه بقدرى است كه بتوان بيان داشت .\r\n* * * \r\nسعدى -\r\nافصح المتكلمين مشرف الدين بن مصلح الدين عبد اللّه سعدى شيرازى در لطف كلام و حلاوت بيان چه نثر و چه نظم استاد مسلم سخن است .\r\nوى در سال 580 هجرى قمرى متولد شد و هنگام طفوليت يتيم گرديد .\r\nاتابك فارس سعد بن زنگى كه تخلص شاعر بزرگ شيراز بنام اوست وى\r\n\r\n\r\n","description":"","footnote":"\r\n( 1 ) - ابو القاسم زمخشرى ميگويد كه چون در زمان خلافت عمر صباياى فارس را بمدينه آوردند سه دختر يزدگرد در ميان آنان بود ، بفرمان على عليه السّلام يكى به حضرت حسين و ديگرى بمحمد بن ابى بكر و سومى بعبد اللّه بن عمر داده شد ، و حضرت حسين از آن دختر كه بروايتى شهربانو نام داشته است سيد سجاد را آورد .\r\n","page_name":" 313 ","page_number":353},
  {"content":"\r\n\r\nرا مورد عنايت و توجه قرار داد و براى تحصيل علم بمدرسه‌ى بزرك نظاميه در بغداد فرستاد .\r\nسعدى در آنجا تحصيلات خود را بپايان رسانيده چندى نگذشت كه صيت شهرتش در افواه خاص و عام افتاد و تا كاشغر رسيد .\r\nدر بغداد بشيخ شهاب الدين سهروردى دست ارادت داد و بصحبت بعضى از دانشمندان عصر خود مانند ابو الفرج بن الجوزى رسيد .\r\nاز آثار او يكى كتاب گلستان است بنظم و نثر كه شامل پندهاى حكيمانه و بحث در مسائل اخلاقى و اجتماعى است و ديگرى كتاب بوستان يا سعدى نامه بنظم مىباشد .\r\nسعدى مسافرت بسيار كرد و چندين بار به زيارت بيت اللّه رفت و اكثر شهرهاى ايران و هندوستان و عربستان و شام و سوريه و افريقاى شمالى و آسياى صغير را سياحت نمود و از هر ديار و هر طبقه‌يى استفادهء معنوى برد و خود در اين باره گويد :\r\n تمتع ز هر گوشه‌يى يافتم * ز هر خرمنى خوشه‌يى يافتم \r\nاين شاعر بزرك در سال 690 هجرى قمرى در مسقط الرأس خود بدرود حيات گفت .\r\nاشعار و سخنان سعدى در هر زمان و هر مكان سرمشق رفتار بشر در مسائل اخلاقى و اجتماعى است و ميتوان گفت كه هيچگاه كهنه نخواهد شد و با گذشت زمان اعتبار خود را از دست نخواهد داد .\r\n* * * \r\nصادق -\r\nحضرت امام جعفر صادق عليه السّلام ششمين پيشواى شيعيان و مؤسس مكتب جعفرى است .\r\nنام آن حضرت جعفر و كنيه‌اش\r\n\r\n","description":"","footnote":"","page_name":" 314 ","page_number":354},
  {"content":"\r\n\r\nابو عبد الله و لقبش صادق مىباشد .\r\nپدر بزرگوارشان حضرت امام محمد باقر عليه السّلام پنجمين پيشواى شيعيان بود .\r\nولادت آن امام روز هفدهم ربيع الاول سال 83 هجرى قمرى و وفات آنحضرت در نيمه شوال سال 148 هجرى قمرى در سن شصت و پنج سالگى واقع شده و مدفن آن امام در بقيع مىباشد .\r\nحضرت امام جعفر صادق ( ع ) در دانش و بينش مقامى و الا و مرتبه‌يى بلند داشت و بيشتر عمر آن حضرت در نشر علم و تهذيب اخلاق مردم و بيان احكام اسلام صرف گرديد .\r\nآن حضرت دانشمندترين مردم زمان خود بوده و علماء بزرك از اطراف و اكناف عالم اسلام براى تكميل اطلاعات خود بمحضرش رو ميآوردند .\r\nحضرت صادق عليه السّلام با آن همه علم و دانش و فضيلت بسيار متواضع و فروتن و در نيكى اخلاق مورد ستايش دوست و دشمن بود .\r\nزبانى خوش و طبعى ملايم داشت و در گفتگوى خشم نميگرفت .\r\n* * * \r\nعلى بن ابى طالب -\r\nحضرت على بن ابى طالب عليه السّلام نخستين پيشواى شيعيان مىباشد .\r\nنام آن حضرت على و كنيه‌اش ابو الحسن و لقبش مرتضى است .\r\nولادت آن حضرت در سيزدهم رجب سال 23 قبل از هجرت و شهادت آن امام روز بيست و يك يا هفدهم رمضان سال 40 هجرى در سن شصت و سه سالگى در مسجد كوفه واقع شده و مدفن آن حضرت در نجف مىباشد .\r\nعلى عليه السّلام نخستين مردى است كه بپيامبر اسلام ايمان آورد .\r\nوى پيوسته ملازم رسول خدا بود و در اجراى دستورات آن حضرت هرگز تأمل و تعلل ننمود .\r\nعلى بن ابى طالب نه تنها در شجاعت و دلاورى گزيده‌ترين افراد صحابه بود ، بلكه در همه‌ى فضايل بر مهاجرين و انصار برترى داشت .\r\nاز نظر دانش همين بس كه بگوئيم پيامبر اسلام درباره‌ى وى فرموده است كه انا مدينة العلم و على بابها\r\n\r\n","description":"","footnote":"","page_name":" 315 ","page_number":355},
  {"content":"\r\n\r\n« * » يعنى من شهر علمم و على در آنست\r\nعلى عليه السّلام در فصاحت و سخنورى داراى مرتبه‌يى والاست ، بطوريكه كلمات و خطبه‌هاى او را فصيح‌ترين سخنان انسانى ميدانند .\r\nنهج البلاغه‌ى وى كه مجموعه‌ى بيانات اوست از نظر فصاحت و بلاغت بعد از قرآن كريم قرار دارد .\r\n* * * \r\nعيسى -\r\nدر زمان حكومت اگوست « 1 » قيصر مقتدر روم و هيروديس « 2 » پادشاه يهوديه ، در شهر بيت الحم كه يكى از قراء نزديك اورشليم است ، از مادرى باكره كه شوهرى نديده و دست مردى بر وى نرسيده و عمرى را بعبادت بپروردگار و خدمت بمعبود صرف نموده و مريم نام داشت بامر و خواست خداى بزرك ، كودكى تولد يافت كه ميبايستى در آينده بشر را بشاهراه حقيقت رهبرى كند و از قيد كفر و بىايمانى رهايى بخشد و نام وى را چنان كه خداوند به وسيله‌ى روح القدس فرموده بود ، عيسى نهادند .\r\nتاريخ صحيح ولادت عيسى مسيح در دست نيست و چون نگاهدارى سال ميلادى در حدود ششصد سال بعد از تولد وى شروع گرديد چند سالى اشتباه دست داد ، و مىتوان گفت كه تاريخ تولد مسيح در حدود پنجسال قبل از تاريخ معمول است است .\r\nپس از چندى هيروديس پادشاه يهوديه كه مردى شرير و خودخواه بود و حتى دو تن از فرزندان خود را از ترس اينكه مبادا جاى وى را بگيرند بقتل رسانيده بود پس از شنيدن خبر تولد عيسى مسيح كه توجه همگان را به خود جلب نموده و حتى ستاره شناسان شرقى را بسوى بيت الحم كشانيده بود ، هراسان گرديد و بكشتن او مصمم گرديد ، ليكن مريم و يوسف بامر خدا براى نجات عيسى بمصر گريختند و تا وفات هيروديس در آنجا ماندند و سپس به وطن خود ناصره بازگشتند .\r\nدر اين شهر عيسى مسيح نشو و نما كرد و در دانش و بينش ترقى نمود .\r\nدر طفوليت تورات و كتب پيامبران را تحصيل نمود و قسمتى از آنها را نيز\r\n\r\n\r\n","description":"","footnote":"\r\n( * ) -\r\n كه من شهر علمم عليم در است * درست اين سخن گفت پيغمبر است \r\n( فردوسى )\r\n( 1 ) -  sutsuguA \r\n( 2 ) -  doreH \r\n","page_name":" 316 ","page_number":356},
  {"content":"\r\n\r\nبخاطر سپرد و چون مادرش همسر يوسف نجار بود ، عيسى نجارى را بياموخت و اغلب با يوسف كمك ميكرد و آلات و ادوات چوبى براى زارعين سكنه‌ى ناصره ميساختند و گويا پس از مرك يوسف ، تكفل امور معاش مادر خود را نموده است .\r\nاز آغاز كودكى آثار بزرگى روح و روشنى روان و نيروى رهبرى اخلاقى بشريت در وجود مسيح ظاهر بود و در عين حال مانند اطفال ديگر به كار و زندگانى اشتغال داشت و اهالى ناصره هيچگاه تصور نمىكردند كه او همان مسيح موعود است .\r\nمدتها گذشت و عيسى در ناصره زيست ميكرد .\r\nدر آن ايام يحيى تعميد دهنده در بيابان يهوديه ظاهر شد تا مردم را براى پذيرش آئين مسيح آماده سازد و راه را جهت نهضت فكرى و اخلاقى عيسى هموار نمايد .\r\nوى در نواحى رود اردن مشغول بشارت گرديد و بيهوديان وعده داد و گفت كه از گناهان خود توبه كنيد و بسوى خداى بزرك بازگشت نمائيد ، زيرا ملكوت آسمان نزديك است .\r\nمردم از هر طبقه متوجه عيسى شده و از وى ميپرسيدند كه چه بايستى بكنيم يحيى جواب ميداد كه هر كه جامه دارد به آنكه ندارد بدهد و هر كه خوراك دارد نيز چنين كند .\r\nدر اينوقت مردم دسته دسته از اورشليم و از شهرهاى ديگرى كه در حوالى رود اردن واقع بود نزد عيسى ميآمدند و بگناهان خود اعتراف كرده و از وى تعميد مىيافتند .\r\nهمين كه عيسى مسيح بسن سى سالگى رسيد وطن خود ناصره را ترك كرده بسوى يحيى تعميد دهنده روان گرديد و چون از وى تعميد يافت مدت چهل روز در يك مغازه‌يى به روزه و عبادت مشغول بود و در اين مدت با وساوس و نيرنك هاى شيطان مبارزه مىنمود تا سرانجام پيروز گرديد و شيطان نتوانست وى را بگناه آورد .\r\nچون اين آزمايش باتمام رسيد ، مسيح بميان مردم آمد و مدت سه سال براهنمائى و خدمت خلق مشغول بود و با تعاليم عالى خود ، آنانرا بسوى حقيقت و سعادت\r\n\r\n","description":"","footnote":"","page_name":" 317 ","page_number":357},
  {"content":"\r\n\r\nرهبرى مينمود .\r\nعلماء و حكام يهود كه حاضر نبودند از نخوت و تكبر و رياكارى خود دست برداشته و بر گناهان خود واقف گردند و نيز نميخواستند باور كنند كه اين عيسى همان مسيح موعود است و از طرف خدا مبعوث گرديده ، از اين نظر بر وى كه با كمال رشادت ايشان را بسوى حق ميخواند و درباره‌ى گناهانشان ملامت مينمود خشمگين شدند و قصد قتل وى نمودند و با پرداخت مقدارى پول بيهودا كه يكى از دوازده نفر شاگردان مسيح بود او را فريب دادند تا آقاى خود را تسليم آنان نمايد .\r\nمحاكمه‌ى عيسى بفوريت خاتمه يافت و چون وى خود را پسر خدا ميناميد محكوم باعدامش كردند و در آنزمان يهوديان از اتباع روم بوده به تنهائى قادر بر اعدام مقصرين نبودند ، از اين نظر وى را نزد پيلاطس « 1 » حاكم رومى بردند و گفتند كه اين خود را پادشاه ناميده است ، پيلاطس گرچه در او خطائى نديد ليكن در عين حال از يهوديان ترسيد و حكم صليبش را صادر نمود ، و در روز جمعه پانزدهم ماه نيسان يهودى بيرون ديوارهاى اورشليم وى را مصلوب ساختند و بعد از ظهر آن روز صد نفر از شاگردان وى ، او را در آرامگاهى سنگى كه در آن نواحى بود به خاك سپردند .\r\nبنا بر نوشته‌ى علماء مسيحى ، عيسى پس از سه روز بر مرگ غائب گرديد و پس از قبر قيام كرد و همان روز خود را بعده‌يى از شاگردان خويش ظاهر ساخت و مدت چهل روز نيز خود را بافراد و اجتماعات مختلف نشان داد و سپس بعد از صدور دستورات لازمه بپيروان خود ، به آسمان صعود كرد .\r\n* * * \r\nمحمد ( ص ) -\r\nمحمد بن عبد الله بن عبد المطلب بن هاشم بن عبد مناف از قبيله‌ى قريش و از احفاد اسماعيل بن ابراهيم ، در روز هفدهم ربيع الاول سال پنجاه و سه پيش از هجرت مطابق با سال پانصد و هفتاد ميلادى در شهر مكه مركز حجاز در خانواده‌ى بنى هاشم كه از خاندانهاى بسيار شريف قريش بود متولد گرديد .\r\n\r\n\r\n","description":"","footnote":"\r\n( 1 ) -  staliP \r\n","page_name":" 318 ","page_number":358},
  {"content":"\r\n\r\nپدر آنحضرت عبد اللّه بن عبد المطلب بن هاشم بن عبد مناف و مادرش آمنه بنت وهب بن عبد مناف بود .\r\nمحمد صلى اللّه عليه و آله در كودكى پدر و مادر خويش را از دست داد و نخست پدر بزرگش عبد المطلب و سپس عمويش ابو طالب او را سرپرستى و بزرگ كردند .\r\nآنحضرت با اينكه از طايفه‌ى قريش بود و ميبايستى از سختى زندگى بىخبر باشد ، ليكن در جريان حيات طعم تنگدستى و ندارى را به خوبى چشيد و اوايل حياتش بمرارت و تعب گذشت و بهيچوجه راحت و آسايش نداشت و بدين علت است كه تعليمات عاليه او بر پايه‌ى حمايت از ضعفاء و آزادى و مساوات بنا شده است .\r\nحضرت محمد از آغاز جوانى فكور بود و در امورى كه بنظرش ميرسيد زياد تدبر و تفكر ميكرد ، و با عمويش ابو طالب دوبار بشام سفر كرد و در آن ديار در زندگى مردمان آنجا و عقايد و افكار آنان مطالعاتى به عمل آورد ، تا اينكه در سن بيست و پنج سالگى به خدمت زنى بيوه بنام خديجه كه بعدها شوهر وى گرديد در آمد و تا هنگاميكه خديجه حيات داشت محمد صلى اللّه عليه و آله زنى ديگر نگرفت ، و اين زنهم صميميت و وفادارى را نسبت به حق و شوهر خويش به حد كمال رسانيده و تمام ثروت خود را در اختيار محمد صلى اللّه عليه و آله گذاشت كه در راه حق و حقيقت به مصرف رساند .\r\nحضرت محمد صلى اللّه عليه و آله از آغاز زندگى از بت‌پرستى و شرك بيزار بود و هر سال مدتى در غارى بنام حرا عزلت اختيار نموده و در آنجا بتدبر و تفكر و اوراد و اذكار ميپرداخت و خداى يگانه را عبادت ميكرد .\r\nتا اينكه در چهلمين سال زندگانى خود هنگاميكه در غار نامبرده به حال استغراق بود از مقام الوهيت بروح مقدسش خطاب آمد كه برخيز و قومت را به راه راست دعوت كن و بدينترتيب برسالت از جانب حق مبعوث گرديد و از اين تاريخ ببعد تمام اوقاتش مصروف انجام اين وظيفه‌ى مهم شد .\r\nبالاخره پس از بيست و سه سال تلاش و مجاهدت در راه پيشرفت فكر بشر و ريشه كن ساختن شرك و بت پرستى و نشر توحيد و تأمين سعادت مادى و معنوى پيروان خود و بطور خلاصه بر پا ساختن دين مقدس اسلام ناسخ و خاتم كليه\r\n\r\n","description":"","footnote":"","page_name":" 319 ","page_number":359},
  {"content":"\r\n\r\nاديان ، بسوى حق شتافت و روح بزرگ و پاكش بآسمانها صعود كرد .\r\nدين مقدس اسلام يا شريعت محمدى حاوى جميع قوانين و اصول و نكاتيست كه جهت پيشرفت اجتماعى و فردى و بالا بردن سطح اختلاف و دانش لازم است در آيات قرآنى و كلمات عاليات پيامبر بزرگ اسلام طريق پرورش روان و تندرستى و پاكيزگى و تعاون اجتماعى و نيكوكارى و رفع اختلاف طبقاتى و ايجاد اجتماعى كه در آن مردم از آزادى و مساوات و سعادت مادى و معنوى بطور كامل برخوردار باشند بيان شده است .\r\nدرود فراوان بپيامبر بزرگ اسلام حضرت محمد صلى اللّه عليه و آله راهنماى بزرگ بشريت و خاندان و ياران او باد .\r\n* * * \r\nموسى كاظم -\r\nحضرت امام موسى كاظم صلى اللّه عليه و آله هفتمين پيشواى شيعيان مىباشد\r\nنام آن حضرت موسى و كنيه‌اش ابو الحسن و ابو ابراهيم و ابو على و لقبش كاظم و باب الحوائج است پدر بزرگوارشان حضرت جعفر بن محمد عليه السلام ششمين امام شيعيان بود .\r\nولادت آن حضرت روز هفتم ماه صفر سال 138 هجرى قمرى و وفات آن امام روز بيست و چهارم رجب سال 183 هجرى قمرى در سن پنجاه سالگى واقع شده و مدفن آن حضرت شهر كاظمين نزديك بغداد است .\r\nآن بزرگوار همزمان با مهدى و هادى و هارون الرشيد بوده است و هر سه خليفه از محبوبيت و مقام وى سخت در هراس بودند .\r\nمهدى يك بار وى را محبوس ساخت و هارون الرشيد آن حضرت را چندين سال در زندان نگاهداشت و بالاخره وفاتش در زندان رويداد .\r\nآن مرد بزرگ در عبادت و پرهيزگارى مانند اجداد ارجمندش مقامى بس و الا داشت و نيز عفو و بخشايش وى به حدى بود كه بكاظم يعنى فرو خورنده‌ى خشم ملقب گرديد .\r\n* * * \r\nمولوى -\r\nمولانا جلال الدين محمد - بن بهاء الدين مشهور به مولوى از عرفاء و علماء و شعراى بزرگ ايران بشمار است .\r\n\r\n","description":"","footnote":"","page_name":" 320 ","page_number":360},
  {"content":"\r\n\r\nوى در سال 602 هجرى قمرى در شهر بلخ متولد گرديد ، در چهارده سالگى پدر وى به علت رنجشى كه سلطان محمد خوارزمشاه حاصل كرده بود بعزم زيارت خانه‌ى خدا با خاندان خود از بلخ مهاجرت كرد و در نيشابور به زيارت شيخ فريد الدين عطار عارف مشهور قرن هفتم شتافت و جلال الدين را نيز همراه برد ، عطار در حق جلال الدين دعا كرد و مثنوى اسرار نامه را بوى هديه نمود .\r\nسپس بهاء الدين ولد از خراسان عازم بغداد شد و در آنجا به مكه رفت و پس از زيارت خانه‌ى خدا قصد شام كرد و مدتها در آنجا اقامت گزيد و سپس به شهر لارنده و بعد بدعوت علاء الدين كيقباد بقونيه رفت و بارشاد خلق پرداخت تا آنكه در سال 628 هجرى قمرى از جهان رفت .\r\nپس از وى جلا الدين در سن 24 سالگى بجاى پدر نشست و بارشاد مردم همت گماشت تا اينكه در سال 642 هجرى قمرى به شمس الدين محمد بن ملكداد مشهور بشمس تبريزى برخورد و پس از اين ديدار در اثر افادات معنوى شمس ، روش مولانا دگرگون شد و بطور كلى زندگانى مولانا پس از ملاقات شمس تقريبا وقف سرودن شعر و ارشاد خلق گرديد .\r\nاز آثار منظوم او كتاب مثنوى و ديوان غزليات و مجموعهء رباعيات مىباشد و نيز تأليفات منثور او عبارتند از كتاب فيه ما فيه و مجالس سبعه و مكتوبات كه از آثار جاودانى ادبيات و زبان فارسى بشمار ميآيند .\r\nمولانا در سال 672 هجرى قمرى بعالم باقى شتافت .\r\n* * * \r\nمهدى -\r\nحضرت قائم صاحب الزمان صلى اللّه عليه و آله دوازدهمين پيشواى شيعيان است .\r\nنام آن حضرت محمد و كنيه‌اش ابو القاسم و لقبش مهدى مىباشد .\r\nپدر بزرگوار آن امام حضرت امام حسن عسكرى يازدهمين پيشواى شيعيان بود .\r\nولادت آن امام در نيمه‌ى شعبان سال 254 هجرى قمرى رويداد و آن حضرت از به دو تولد بواسطه‌ى رهائى از توطئه‌ى بنى عباس غائب گرديد و در حدود هفتاد سال بوسيله‌ى نواب خاص توقيعاتى صادر ميفرمود و نواب آن توقيعات را بشيعيان\r\n\r\n","description":"","footnote":"","page_name":" 321 ","page_number":361},
  {"content":"\r\n\r\nميرسانيدند .\r\nنواب خالص امام قائم به ترتيب عبارت بودند از :\r\n1 - عثمان بن سعيد .\r\n2 - محمد بن عثمان\r\n3 - حسين بن روح نوبختى يا سمورى از خاندان ايرانى بود .\r\n4 - على بن سيمورى يا سمورى\r\nپس از وفات على بن سيمورى كه در نيمه شعبان سال 319 هجرى قمرى اتفاق افتاد ، با غيبت كبرى شروع گرديد و اينك شيعيان انتظار دارند كه آن حضرت ظاهر گردد و جهان را پر از عدل و داد كند\r\n* * * \r\nنقى -\r\nحضرت امام على النقى عليه السلام دهمين پيشواى شيعيان است ، نام آن بزرگوار على و كنيه‌اش ابو الحسن و لقبش نقى مىباشد .\r\nپدر بزرگوارش حضرت محمد ابن على عليه السلام نهمين پيشواى شيعيان بود .\r\nولادت با سعادتش روز پانزدهم يا بيست و سوم ذى الحجه سال 212 هجرى قمرى و وفات آن امام روز سوم رجب سال 254 هجرى قمرى در سن چهل و دو سالگى اتفاق افتاد و مدفن آن بزرگوار شهر سامره مىباشد .\r\n* * * \r\nدوم - شرح اصطلات علمى و فلسفى\r\n\r\nابد - ازل -\r\nدر اصطلاح حكماء ابد عبارتست از استمرار وجود در زمان غير متناهى در طرف آينده ، و ازل عبارتست از استمرار وجود در زمان غير متناهى در طرف گذشته .\r\n\r\nجبر « 1 » و تفويض « 2 » -\r\nمسأله‌ى جبر و اختيار از جمله مسائلى است كه درباره‌ى آن گفتگوهاى بسيار شده است ، اين مسأله براى اولين بار مورد توجه متكلمين مسيحى قرار گرفت و سپس در زمان بنى اميه از مباحث مهم كلامى در مذهب اسلام بشمار آمد .\r\nپيروان جبر ميگويند انسان در تعيين سرنوشت خود آزاد نيست و دنيا طبق قوانين تغيير ناپذيرى مىچرخد و همه چيز از پيش تعيين شده و حتى اراده‌ى انسان\r\n\r\n\r\n","description":"","footnote":"\r\n( 1 ) -  emsinimreteD \r\n( 2 ) -  emsimretednI \r\n","page_name":" 322 ","page_number":362},
  {"content":"\r\n\r\nاز پيش معلوم گرديده است .\r\nو نيز ميگويند هر چيز در جهان بطور اتفاقى و تصادفى رخ نميدهد و همه چيز معلول علتى است .\r\nبايد دانست كه جبر اقسام گوناگون دارد كه عبارتند از :\r\nجبر مذهبى ، جبر روانشناسى ، جبر رياضى ، جبر علمى ، جبر تاريخ 1 - جبر مذهبى ميگويد : سرنوشت جهان و مردمان آن قبلا تعيين شده است هيچكس مالك اعمال خويش نيست و هر كارى كه انجام مىشود بنا باراده و دستور آفريدگار است ، زيرا خواستن و تصميم گرفتن كه در انسان موجود است از جانب خداوند و بدستور اوست .\r\nبقول مولوى :\r\n ما چو نائيم و نوا در ما ز تست * ما چو كوهيم و صدا در ما ز تست \r\n ما عدمهائيم هستيها نما * تو وجود مطلق و فانى نما \r\n ما همه شيران ولى شير علم * حمله‌مان از باد باشد دمبدم \r\n حمله‌مان پيدا و ناپيداست باد * جان فداى آنكه ناپيداست باد \r\n2 - جبر روانشناسى ميگويد : هيچ كيفيت روحى بدون علت توليد نشده و بدون علت از بين نميرود .\r\nبايد دانست كه اين قانون را هوبس « 1 » فيلسوف راسيوناليست « 2 » قرن هفدهم ميلادى كشف كرد .\r\n3 - جبر رياضى كه جزئى از علوم رياضى بشمار ميرود .\r\n4 - جبر علمى ميگويد : در طبيعت همواره جبر علمى به اصل عليت يا قانون عليت نيز تغيير مىشود .\r\n5 - جبر تاريخ ميگويد :\r\nهمواره عوامل مشابه حوادث مشابهى را بوجود مىآورد .\r\nپيروان اختيار معتقدند كه انسان در تعيين سرنوشت خود آزاد است و خوبى و بدى هر دو در اختيار بشر است ، او ميتواند به خوبى يا بدى روى آورد و بدين ترتيب هر كس مسئول اعمال خويش است و نيز ميگويند اگر انسان اختيار نداشته باشد تعيين تكاليف دينى و وظايف اخلاقى لغو و بيهوده خواهد بود و نيز در صورتى كه خداوند اراده‌ى انسان را تحت تسلط دارد و نيز سرنوشت او را قبلا تعيين نموده است پس چگونه براى او تعيين تكليف مىكند و\r\n\r\n\r\n","description":"","footnote":"\r\n( 1 ) -  sboH \r\n( 2 ) -  etsilanoitaR \r\n","page_name":" 323 ","page_number":363},
  {"content":"\r\n\r\nوعده‌ى پاداش و كيفر ميدهد .\r\nبنابراين انسان آزاد و مختار است .\r\nمولوى گويد :\r\n اينكه گوئى اين كنم يا آن كنم * خود دليل اختيار است اى صنم \r\nبايد دانست كه علوم جديد نظريه پيروان جبر را ثابت و عقيده‌ى طرفداران اختيار را رد مىكند زيرا طبق اصل عليت ثابت شده است كه هر حادثه‌يى كه اتفاق مىافتد معلول يكرشته علتهاست .\r\nليكن طبق نظريه بعضى از فلاسفه‌ى روحى با اينكه خداوند علت اصلى است و داراى اراده‌ى مطلق مىباشد ليكن خود او خواسته است كه قوانين طبيعى و اخلاقى يعنى اصول عدالت در جهان حكمفرما باشد و از اين نظر بر خلاف قوانينى كه خود مقرر داشته اقدام نخواهد نمود .\r\nبنابراين اگر پيرو ايندسته از فلاسفه باشيم خواهيم توانست تا اندازهء طرفدار موضوع اختيار باشيم .\r\nشيعيان باستناد حديثى از پيشوايان خود ، معتقدند كه نه جبر كلى در جهان است و نه اختيار ، همه‌ى امور جهان به انسان واگذار شده است بلكه بشر در اجراى امورى كلى مجبور و نيز در مورد اجراى امورى جزئى مختار است و از اين نظر است كه در برابر اعمال خود كه مختار در اجراء و عدم اجراء آن بوده است پاداش و يا كيفر خواهد يافت بنابراين بعقيده آنان لا جبر و لا تفويض بل امر بين الامرين .\r\n* * * \r\nفقر -\r\nدر اصطلاح فقير كسى را گويند كه صاحب مالى نباشد و يا اگر مالى داشته باشد تكافوى احتياجات او را نكند .\r\nولى در طريقت تصوف فقير آنكس را گويند كه بمال و مقتضيات دنيوى رغبت نداشته باشد و اگر هم مالى بدست آرد آن را حفظ ننمايد ، البته نه از روى غفلت و نادانى ، بلكه به علت عدم رغبتى كه لازمه‌ى سلوك راه حقيقت مىباشد ، تا غير حق تعالى حجاب او نگردد ، و اين نوع فقر شعبه‌يى از زهد بشمار ميرود .\r\n* * * \r\nفلك -\r\nطبق نظر حكماء فلك جسمى است كروى كه بوسيله‌ى دو سطح متوازى كه داراى يك مركز مىباشد احاطه شده است .\r\nافلاكى كلى نه فلك است كه با تمام افلاك\r\n\r\n","description":"","footnote":"","page_name":" 324 ","page_number":364},
  {"content":"\r\n\r\nجزئى كه در جوف آن افلاك كلى قرار دارند مجموعاً 24 فلك مىشود .\r\nافلاك نه گانه كلى عبارتند از :\r\nاول - فلك الافلاك كه آن را فلك اطلس و فلك اعظم هم گويند و در لسان شرع از آن بعرش تعبير شده است .\r\nدوم - فلك ثوابت كه در لسان شرع بكرسى تعبير شده است .\r\nسوم - فلك زحل .\r\nچهارم - فلك مشترى .\r\nپنجم - فلك مريخ .\r\nششم - فلك شمس .\r\nهفتم - فلك زهره .\r\nهشتم - فلك عطارد .\r\nنهم - فلك قمر كه در تحت افلاك و فوق عناصر واقع شده است .\r\nاز خواص فلك يكى اينستكه در آن كون و فساد و خفت و ثقل موجود نيست و ديگر آنكه متحرك است بحركات مستدير و حركت آن شوقى و عشقى است .\r\n* * * \r\nفلسفه -\r\nبطور خلاصه فلسفه عبارتست از بررسىهاى عقلانى و پى در پى در مورد كشف دلائل و علل عالم طبيعت و مسائل جهان و درك حقيقت بطور كلى .\r\nبررسى و تحقيق مسائل خصوصى شعب مختلف علوم را تشكيل ميدهد .\r\nدر اين صورت فلسفه همانطور كه مادر علوم است اكنون نيز دنباله‌ى علوم بوده و با دانشها بطور كلى منطبق مىشود .\r\n\r\n[ شعب فلسفه قديم 
  ]\r\nاز نظر فلاسفه‌ى قديم فلسفه بر دو شعبه است .\r\n\r\nاول - فلسفه‌ى نظرى\r\nكه شامل حكمت الهى و حكمت رياضى و حكمت طبيعى است .\r\n\r\nدوم - فلسفه‌ى عملى\r\nكه شامل تدبير منزل و سياست مدن و تهذيب اخلاق مىباشد .\r\n\r\n[ شعب فلسفه جديد 
  ]\r\nاز نظر فلاسفه‌ى جديد فلسفه بر ده شعبه است .\r\nاول - فلسفه‌ى متافيزيك .\r\nدوم - فلسفه‌ى روانشناسى .\r\nسوم - فلسفه‌ى تربيتى .\r\nچهارم - فلسفه‌ى اخلاقى .\r\nپنجم - فلسفه‌ى اجتماعى .\r\nششم - فلسفه‌ى اقتصادى .\r\nهفتم - فلسفه‌ى علمى .\r\nهشتم - فلسفه‌ى مذهبى .\r\nنهم - فلسفه زيباشناسى .\r\nدهم - فلسفه‌ى سياسى .\r\n\r\n","description":"","footnote":"","page_name":" 325 ","page_number":365},
  {"content":"\r\n\r\nاينك درباره‌ى هر يك از اين شعب شرحى بيان ميداريم\r\n\r\nاول - فلسفه‌ى متافيزيك\r\nمتافيزيك علم بوجود است از حيث آنكه وجود است ، علم بمبادى و علل اولى است ، دانائى امر مطلق است ، تلاشى است براى حل موضوعاتى كه در خارج از حدود تجربه مطرح مىشود .\r\nفلسفه‌ى متافيزيك شامل مباحث زير است :\r\n1 - گفتگو درباره‌ى ارزش و حدود معرفت يا بحث نقادى « 1 » كه شامل مذاهب و مطالب زير است :\r\nالف - مذهب جزمى « 2 » كه مى گويد انسان ميتواند هم عوارض محسوس و يا نفسانى را بشناسد و هم بر ذوات معرفت حاصل نمايد .\r\nب - مذهب نقادى « 3 » كه ميگويد انسان فقط قادر است عوارض و نمودها را بشناسد و مسائل متافيزيك را تنها با ملاحظات اخلاقى ميتوان حل نمود . « 4 »\r\nج - مذهب اصالت عمل « 5 » كه مى گويد حقيقت مفيد بودن در عمل است ، و يك انديشه هنگامى حقيقت دارد كه در عمل خود را مقيد نشان دهد .\r\nد - مذهب تحققى « 6 » كه ميگويد شناسائى امر مطلق غير ممكن است زيرا كه امر مطلق از دسترس ذهن انسان فرار مىكند و بايستى از مسائل ماوراء طبيعت همچون يك امر حل نشدنى دورى كرد و تنها عوارض نسبى مىتوانند موضوع علم قرار گيرند .\r\nه - مذهب شهودى « 7 » كه مى گويد فقط بوسيله‌ى اشراق ميتوان مسائل ماوراء طبيعت را حل كرد .\r\nو - مذهب شكاكى « 8 » كه ميگويد انسان به هيچ حقيقتى دسترسى ندارد .\r\nز - بحث درباره‌ى ارزش و حدود علم و موضوع حقيقت و خطا\r\n2 - تحقيق در مورد شود يعنى علم وجود « 9 » كه شامل مباحث زير\r\n\r\n\r\n","description":"","footnote":"\r\n( 1 ) -  euqitirC \r\n( 2 ) -  emsitamgoD \r\n( 3 ) -  emsicitrC \r\n( 4 ) - اين مذهب را  emsivitaleR  يا مذهب نسبى هم ميگويند .\r\n( 5 ) -  emsitamgarP \r\n( 6 ) -  emsivitisoP \r\n( 7 ) -  emtinoitiutnI \r\n( 8 ) -  emricitpecS \r\n( 9 ) -  eigalatnO \r\n","page_name":" 326 ","page_number":366},
  {"content":"\r\n\r\nالف - جهان شناسى عقلى ، كه بررسى عالم خارج است ، و در اين مبحث از مسأله‌ى ماده و مسأله‌ى حيات و نظرات مربوط بايند و گفتگو مىشود .\r\nب - روان شناسى عقلى ، كه بررسى مسأله روح يا نفس ناطقه است ، و در اين مبحث از مسأله روح و همچنين از فلسفه‌ى ماترياليسم و ايده آليسم گفتگو مىشود .\r\nج - خداشناسى عقلى كه گفتگو در باره‌ى مسأله‌ى خدا است .\r\n\r\nدوم - فلسفه‌ى روان شناسى -\r\nروانشناسى از چگونگى و خواص روان گفتگو مىكند و موضوع آن مطالعه‌ى حيات باطنى است .\r\nفلسفه‌ى روانشناسى شامل مباحث زير است :\r\n1 - ادراك ، كه در اين مبحث از حس و ادراك حسى و حافظه و تصور و خيال و انديشه و تصديق و استدلال بحث مىشود .\r\n2 - انفعال ، كه در اين مبحث از ميل و شوق و شهوت و بيم و مهر و كين و بطور كلى آنچه كه لذت و يا الم از آن حاصل شود گفتگو مىشود .\r\n3 - اراده يا افعال ، كه در اين مبحث از تمام حالات و امور نفسانى كه سبب جنبشى باشد و اثر خارجى از آن حاصل شود گفتگو مىشود .\r\n\r\nسوم - فلسفه تربيتى -\r\nفلسفه‌ى تربيتى درباره‌ى شناسائى روحيات و اصطلاحات جامعه‌ى بشرى و علل اخلاقى و كيفيت تربيت و نمو اخلاق و عادات و اعمال و رفتارى كه موجب پيشرفت و نمو اخلاق و عادات يكفردى شده بسبب آن اعمال ، درجه شخصيت و احترام او برترى جويد و بطور خلاصه قواعدى كه در اصلاح تربيت و اخلاق جامعه و افراد آن مؤثر است ، بحث مىكند .\r\nبايد دانست كه فلسفه‌ى روانشناسى با فلسفه‌ى تربيتى ارتباط كامل و نزديك دارند و هر دو متساوياً مورد احتياج معلم تربيت مىباشد و ميتوان آنها را در دسته بندى فلسفه در يك طبقه قرار داد .\r\nتربيت بر دو قسم است :\r\n1 - تربيت اجتماعى ، كه درباره\r\n\r\n","description":"","footnote":"","page_name":" 327 ","page_number":367},
  {"content":"\r\n\r\nچگونگى اصلاح جامعه گفتگو مىكند .\r\n2 - تربيت انفرادى ، كه درباره‌ى اصلاح هر يك از افراد جامعه بحث مىنمايد .\r\n\r\nچهارم - فلسفه‌ى اخلاقى -\r\nاخلاق درباره‌ى خير و وظيفه و انواع وظايف و بعبارت ديگر در مورد حيات درونى اشخاص نيكروش و صحيح العمل گفتگو مىكند و چون يك علم دستورى است با قوانين و دستوراتى كه مطرح مىكند راه رسيدن بسعادت واقعى را ياد مىدهد .\r\nموضوع فلسفه‌ى اخلاقى عبارت از چگونگى رسيدن بسعادت و غرض و فايده‌ى آن درك سعادت واقعى است .\r\nفلسفه‌ى اخلاقى شامل دو قسمت است :\r\n1 - اخلاق نظرى ، كه در اين مبحث از تكاليف و اوصاف عمومى حيات اخلاقى گفتگو مىشود .\r\n2 - اخلاق علمى ، كه در اين مبحث در باره‌ى وظايف گوناگون انسان ، از قبيل وظيفه‌ى شخص نسبت به خود و خانواده و دولت و اجتماع بشرى و خدا بحث مىشود .\r\n\r\nپنجم فلسفه اجتماعى -\r\nفلسفه‌ى اجتماعى يا جامعه شناسى يا علم الاجتماع « 1 » درباره‌ى نتايج و خواص و آثار اجتماع و طبيعت جامعه و انواع اجتماع چگونگى روابط بين اجتماعهاى كوچكتر با هم در يك جامعه بزرك و نظاير اين مسائل گفتگو مىكند .\r\n\r\nششم - فلسفه‌ى اقتصادى -\r\nفلسفه‌ى اقتصادى كه ميتوان گفت قسمتى از فلسفه‌ى اجتماعى يا علم الاجتماع است درباره‌ى روابطيكه در زندگى بشر در اجتماع نتيجه مىشود بحث مىكند .\r\nعلم الاجتماع نيز از روابط بين انسان و محيط بحث مىكند ، ليكن در فلسفه‌ى اقتصادى تنها روابط بين انسان و محيط مورد نظر است ، و نيز اين نكته شايان دقت است كه گذشته از روابط مادى بين انسان و محيط ، روابط توليدى بين خود افراد نيز مورد توجه است و در تعريف فلسفه‌ى اقتصادى نبايستى از اين نكته غافل بود .\r\nبنابراين بطور دقيقتر ميتوانيم بگوئيم فلسفه‌ى اقتصادى از روابط مادى بين انسان و محيط زيستى او و چگونگى توليد و روابط توليدى ميان افراد بحث مىكند .\r\n\r\n\r\n","description":"","footnote":"\r\n( 1 ) -  eigoloicoS \r\n","page_name":" 328 ","page_number":368},
  {"content":"\r\n\r\n\r\nهفتم - فلسفه‌ى علمى -\r\nفلسفه‌ى علمى « 1 » درباره‌ى علوم و روابط آنها با يكديگر و شناخت صحيح روشهاى هر يك از دانشها بحث مىكند و شامل شناخت روشهاى علوم رياضى و فيزيك و شيمى و بيولوژى و تاريخ علم الاجتماع و غيره مىباشد .\r\n\r\nهشتم - فلسفه‌ى مذهبى -\r\nفلسفه‌ى مذهبى درباره‌ى تاريخ ظهور مذاهب و ريشه‌ى هر يك و سير مذاهب و افكار مذهبى و چگونگى انتقال عقايد مذهبى از قومى بقوم ديگر و نيز درباره‌ى مسالهء خدا و معاد بالاخره آنچه مربوط بمذهب است بحث مىكند .\r\n\r\nنهم - فلسفه‌ى زيبا شناسى -\r\nزيبا شناسى يا شناخت زيبائى « 2 » عبارتست از مطالعه‌ى زيبائى و هنر و انواع هنرها ، هدف زيبا شناسى شناسانيدن زيبائى و هنر و انواع هنر است .\r\nفلسفه‌ى زيبائى شامل دو قسمت است :\r\n1 - زيبا شناسى كلى ، كه هدف آن پى بردن بماهبت و حقيقت زيبائى و تأثير آن در وجود بشر و درك چگونگى و هدف هنر است .\r\n2 - زيباشناسى جزئى ، كه درباره‌ى هنرهاى مختلف بحث نموده از راههاى گوناگون براى جلوگيرى ساختن هنر گفتگو مىكند .\r\nزيبا شناسى جزئى يك علم دستورى نيست زيرا نمىتواند راه ايجاد يك اثر هنرى را بما بياموزد بلكه بذكر قواعد فنى و اصول خاص و هنرهاى مختلف مى پردازد .\r\n\r\nدهم - فلسفه‌ى سياسى -\r\nفلسفه‌ى سياسى درباره روابط افراد با دولت و جامعه و حكومت گفتگو مىكند .\r\nموضوع فلسفه‌ى سياسى عبارتست از :\r\nتحليل انعكاس وقايع و سيستمها و عادات و هدفهاى عمليات سياسى و وسائل نيل بهدفهاى منظور و نيز تحليل لوازم و عمليات و فرصتها و موقعيت‌ها و مقاصد و الزام هاى سياسى و همچنين بحث در موسطات اجتماعى و روابط آنها با حكومت و با يكديگر و مراقبتهاى دولتى و فشارهاى اخلاقى و بدنى موجود در هر جامعه .\r\n\r\n\r\n","description":"","footnote":"\r\n( 1 ) -  eigolodohteM \r\n( 2 ) -  euqitehtsE \r\n","page_name":" 329 ","page_number":369},
  {"content":"\r\n\r\n* * * \r\nفناء\r\nفناء و بقاء هفتمين مرحله از سفر سالك بسوى حق تعالى است .\r\nدرين مرحله سالك به جائى ميرسد كه شخصيت و تعينات موجودات در نظر حقانى او هيچ مينمايد و با قلب ملكوتى خود موجودات را از جهت ارتباط و اتصالى كه بمبدأ دارند مشاهده مىكند و باطن و حقيقت آنها را مينگرد ، زيرا در هر موجودى دو جهت ملاحظه ميگردد ، يكى جهتى كه بواسطه‌ى آن از باقى موجودات امتياز مييابد ، و ديگرى جهت ارتباط و اتصال او بمبدأ كه عبارت از حقيقت وجود اوست و به اين جهت باتمام موجودات مشترك است .\r\nجهت اول را با چشم سر ميتوان ديد و جهت دوم را تنها با ديده‌ى دل ميتوان مشاهده كرد ، و سالك هنگاميكه به اين مرحله ميرسد ديده‌ى قلب ملكوتى او قادر است موجودات را از جهت ربط و نسبتى كه با حق دارند و به آن جهت آيات و نشانه‌ى حق تعالى مىباشد بنگرد ، و بصنع صانع و بفعل فاعل را ببيند و در آنوقت بوجود موجودات وحدت وجود حق را مىبيند و بصفات و كمال و جمال حق را مشاهده مىكند تا ميرسد به بجائى كه چنان در بحر عظمت و جلال الهى غرق مىگردد كه هر چه هست در حق فانى مىبيند و بجز يك حقيقت وحدانى چيزى مشاهده نميكند .\r\nسالك درين مقام از كليه شهوات و غرورها و خود پرستيها تهى ميگردد و خويشتن را گم مىكند و جزو عالم وحدت مىگردد .\r\nو « مانند سازى كه با سازهاى ديگر همآهنك شود و نغمه‌ى زيباى جمع را بوجود آورد و خود تنهائى از ميان رود او نيز جزو منظومه‌ى آفرينش ميگردد تا به حق و اصل شود و در واقع ازين فناء ببقاء ميرسد » .\r\n* * * \r\nمعتزله -\r\nمعتزله جماعتى از مسلمانان بودند كه به اختيار اعتقاد داشتند و رهبر اينان شخصى بود بنام و اصل بن عطا .\r\n* * * \r\nمقولات عشر -\r\nمقولات عشر يا مقولات دهگانه كه مقولات وجود نيز گفته مىشود در فلسفه‌ى ارسطو مورد بحث قرار گرفته است .\r\nبعقيده‌ى ارسطو وجود يا واحب است يعنى عدم در آن راه ندارد ، و يا ممكن\r\n\r\n","description":"","footnote":"","page_name":" 330 ","page_number":370},
  {"content":"\r\n\r\nكه وجود و عدم هر دو از اختصاصات آن است ، و يا ممتنع كه وجود آن غير ممكن است و بلكه عدم محض مىباشد .\r\nممكن نيز يا جوهر ( ذات يا حقيقت ) است و يا عرض .\r\nجوهر يا حقيقت چيزى است كه منشأ و پايه‌ى ساير صفات و مختصات شىء را تشكيل ميدهد يا بعبارت ديگر حقيقت آنچيزيستكه تمام پديده‌هاى گوناگون و كلى طبيعت بمنزله‌ى انعكاسى از آن هستند ، و آن بر پنج قسم است كه عبارتند از جسم و در جزء آن كه هيولا يا ماده و صورت است و نفس و عقل\r\nعرض چيزى است كه قائم بذات خود نيست بلكه انعكاس از ذات يا حقيقت بشمار ميرود ، و آن بر نه قسم است :\r\nكميت يا چندى ، كيفيت يا چگونگى ، اين يا مكان ، متى يا زمان ، اضافه يا نسبت ، وضع مانند اين مرد نشسته يا ايستاده ، فعل يا تاثير تدريجى ، انفعال يا تأثير تدريجى و ملكيت .\r\nبنابراين نه مقوله‌ى عرض باضافه‌ى يك مقوله‌ى جوهر طبق نظر ارسطو مقولات عشر يا مقولات وجود ناميده مىشود\r\n* * * \r\nسوم - ترجمه اشعار و عبارات مهم عربى\r\nصفحه 18 - قول النبى ( ص ) : سؤر المؤمن شفاء .\r\nپس مانده‌ى مرد با ايمان درمان بخش است .\r\n* * * صفحه 23 - قول النبى ( ص ) : حب الوطن من الايمان .\r\nوطن دوستى نشانه‌ى ديندارى است .\r\nصفحه 32 حب الدنيا رأس كل خطيئة و ترك الدنيا رأس كل عبادة اشاره است بگفتار پيامبر اسلام كه فرمود : ترك الدنيا رأس كل عبادة و حب الدنيا رأس كل خطيئة يعنى دورى از دنيا سر عباداتست و دل\r\n\r\n","description":"","footnote":"","page_name":" 331 ","page_number":371},
  {"content":"\r\n\r\nبستن به آن سر خطاها .\r\n* * * صفحه 85 - قوله تعالى :  إِنَّمَا الْمُؤْمِنُونَ إِخْوَةٌ  .\r\nهمانا ايمان آورندگان برادران يكديگرند .\r\n* * * صفحه 102 - قوله تعالى :  لِمَ تَقُولُونَ ما لا تَفْعَلُونَ  .\r\nچرا ميگوئيد آنچه را انجام نميدهيد\r\n* * * صفحه 120 - قول النبى ( ص ) :\r\nالناس احرار و الراجى عبد .\r\nمردمان آزادند و اميدوار بنده‌ى اميد خود .\r\n* * * صفحه 171 - قوله تعالى :   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   .\r\nپس هر كه كمترين كار نيكى را انجام داده آن را مشاهده مىكند و پاداش ميگيرد و هر كه كمترين كار ناپسند از او سر زده آن را مىبيند و به او كيفر ميدهند .\r\n* * * صفحه 173 - قول النبى ( ص ) :\r\nخير الامور اوسطها .\r\nنيكوترين كارها ميانه روى است .\r\n* * * صفحه 178 - قول النبى ( ص ) :\r\nاكرم الضيف و لو كان كافرا .\r\nمهمان را گرامى داريد اگر چه پيرو دين شما نباشد .\r\n* * * صفحه 221 - قول النبى ( ص ) :\r\nالصبر مفتاح الفرج .\r\nشكيبائى كليد گشايش و راحت است .\r\n* * * صفحه 222 الصبر كالصبر مرفى مرارته لكن عواقبه أملى من العسل\r\n صبر تلخ آمد و ليكن عاقبت * ميوه‌هاى شيرين دهد پر منفعت \r\n* * * صفحه 223 - قول النبى ( ص ) : لاير حم الله من لايرحم لناس پروردگار به كسى كه همنوع خود را مورد مرحمت قرار ندهد رحم نخواهد كرد .\r\n\r\n","description":"","footnote":"","page_name":" 332 ","page_number":372},
  {"content":"\r\n\r\n* * * \r\nچهارم - شرح اصطلاحات صوفيه\r\nالف آدم جامع اسماء و صفات و مظهر خداوند .\r\nآشنائى - تعلق به حق .\r\nآرزو - ميل باصل خود باندك آگاهى و علم ببعضى از اصل و مقصد .\r\nآغوش - دريافت اسرار\r\nانوار - روشنى متواتر كه در توجه سالك ظاهر گردد .\r\nب بزم - مجلس خاص اهل حق .\r\nبعد - دورى از توفيق اطاعت .\r\nبقاء - ثبوت خصال حميده .\r\nبندگى - مقام و عالم تكليف .\r\nت تمكين - صفت اهل حقايق .\r\nج جمع - رسيدن توفيق و لطف از طرف حق ، راه معرفت .\r\nجمع الجمع - وصول بمقاماتى كه سالك غير حق نبيند و جز اولياء كسى به اين مقام نخواهد رسيد .\r\nح حجاب - مانع راه حقيقت و وصول بمعشوق .\r\nخ خرابات - مقام فناء عالم معنى ، باطن عارف كه يكرنگ وحدت شده باشد\r\nخمار - رجعت از مقام وصول بقهر نه بطريق انقطاع .\r\nد دير - عالم انسانى .\r\nذ ذوق - ثمرات تجلى ، نتايج كشفها\r\nر رخ - تجليات مخصوص .\r\nروى - مرآت تجليات .\r\nز زنار - علامت يكرنگى و متابعت راه يقين و خدمت مرشد .\r\nزاويه - محل خاص درويشان .\r\nس سر - رازهاى فقر .\r\nسكر - مستى اهل معرفت كه مانند غيبت است .\r\n\r\n","description":"","footnote":"","page_name":" 333 ","page_number":373},
  {"content":"\r\n\r\nش شاهد - هر چيز زيبا و ظريف و جالب نظر .\r\nشوق - ميل تمام ، طلب مدام .\r\nط طريقت - راه و روش تصوف\r\nع عجب - خود بينى .\r\nغ غيرت - حسدى كه بين محب و محبوب پديد آيد .\r\nف فتوح - باز شدن كار بسته ، گشايش دل ، رسيدن نفعى و يا خيرى بدرويشى .\r\nفناء - زوال خصال ذميمه از سالك .\r\nق قرب - نزديكى بدرگاه الهى .\r\nقطب - بزرگ مشايخ طريقت كه راهنماى عصر است .\r\nقلندر - عارف ، خالى از هوى و هوس ، اهل تسليم و رضا .\r\nك كرامت - پديده‌هائى كه گاه بگاه از مشايخ بروز كند و خارق العاده باشد .\r\nكشف - پديده‌ها و گشايشهائى كه از طرف حق سالك را رخ نمايد .\r\nل لاهوت - عالم ذات حق .\r\nلب - صفت حيات ، بطن كلام .\r\nم مجاهده - رياضت .\r\nمحاضره - حضور قلب بوسيله ذكر .\r\nمحو - رفع اوصاف و عادت .\r\nمرقع - جبه‌ييست كه رقعه رقعه بر هم دوزند .\r\nمست - اهل شوق و جذبه .\r\nمشاهده - وجود حق .\r\nمطلوب - حق .\r\nملكوت - عالم معنى ، عالم غيب ، عالم ارواح .\r\nمعاملت - راه و روش زندگى اجتماعى معاشرت با خلق با ادب خاص .\r\nو واقعه - مكاشفى بزرك ، مردن .\r\nوجد - جذبه‌ى الهى .\r\nوصال - مقام وحدت .\r\nوصول - نهايت قرب به حق .\r\nوقت - جذبه‌هاى لذيذى كه پس از رياضت و اراده سالك را حاصل ميگردد .\r\nولايت - دوستى و حب حق ، و آن را درجاتى است .\r\nه هيبت - خوف .\r\n\r\n","description":"","footnote":"","page_name":" 334 ","page_number":374},
  {"content":"\r\n\r\n* * * \r\nپنجم - معانى لغات\r\nآئين - رسم و عادت ، آرايش ، زيب و زينت ، دستور ، روش .\r\nابرار - نيكان .\r\nابناء - فرزندان .\r\nابناء جنس - همنوعان .\r\nابداع - آفريدن ، ايجاد .\r\nابدال - مردمان شريف ، در اصطلاح عرفا اولياء اللّه .\r\nابطال - پهلوانان .\r\nاثمار - ميوه‌ها .\r\nاجرام - جرم‌ها ، كالبدها ، كنايه از ستارگان .\r\nاديم - چرم دباغى شده ، وظيفه و مستمرى ، سفره‌ى چرمين .\r\nارامل - مستمندان .\r\nاسطرلاب - آلتى است پهن و مدور كه بيشتر از برنج سازند و بدان ارتفاع آفتاب و ستارگان گيرند .\r\nاستقصاء - پژوهش عميق .\r\nاستطلاع - كسب اطلاع ، آگاهى جستن .\r\nاشاعت - رواج دادن .\r\nاعتاق - آزاد كردن بنده .\r\nآكندن - پر كردن ،\r\nالحاح - اصرار و پافشارى كردن .\r\nاليم - دردناك .\r\nالتجا - پناه بردن .\r\nامل - آرزو .\r\nايقان - بيقين دانستن .\r\nبطال . كسى كه بسيار بر باطل است .\r\nبعث - بر انگيختن .\r\nبيختن - غربال كردن .\r\nتأويل - بر گرداندن تفسير و توجيه .\r\nتبرى - بيزارى جستن و بر كنار شدن .\r\nتشنيع - زشت گردانيدن .\r\nتقبيج - زشت شمردن .\r\nتلميذ - شاگرد .\r\nتمهيد - گستردن و آماده كردن .\r\nتمتع - برخوردارى .\r\nحريت - آزادگى .\r\nحطام - ريزه‌ى كاه ، كنايه از مال\r\n\r\n","description":"","footnote":"","page_name":" 335 ","page_number":375},
  {"content":"\r\n\r\nبيقدر دنيا .\r\nخانقاه - محل گرد آمدن درويشان .\r\nخائف - ترسان .\r\nخزف - خرمهره .\r\nروضه - باغ ،\r\nزرق - مكر و حيله .\r\nزنار - رشته‌يى كه رهبانان با خود دارند .\r\nسالوس - ريا كار .\r\nسباع - درندگان .\r\nشبگير - صبح زود .\r\nشماتت - سرزنش .\r\nشنعت - زشتى .\r\nصبى - كودكى ، خردسالى .\r\nصداع - دردسر .\r\nصعوه - نوعى پرنده كوچك .\r\nعقار - زمين مزروعى ، متاع .\r\nعندليب - بلبل .\r\nقاضى القضات - رئيس قاضيان .\r\nكسوت - لباس .\r\nكنشت - معبد يهوديان ، آتشكده ،\r\nمثوبات - پاداشهاى نيك .\r\nمحتال - حيله‌گر .\r\nمضايق - تنگناها .\r\nمعتكف - گوشه‌نشين .\r\nمغاك - گودال .\r\nمفتى - فتوى دهنده .\r\nمفاوضه - فيض بهم رسانيدن ، گفتگو .\r\nمنديل - دستمال .\r\nواهب - بخشش‌ها .\r\nواثق - اميدوار - مطمئن .\r\nهبات - بخششها :\r\nهبوط - پائين آمدن ، فرود آمدن .\r\nهدهد - شانه‌بسر\r\n\r\n\r\n","description":"","footnote":"","page_name":" 336 ","page_number":376}
  ]