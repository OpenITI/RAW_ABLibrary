[
  {"content":"\r\n\r\nتاريخ كامل\r\nوقايع قبل از اسلام\r\nتأليف\r\nعلامهء شهير\r\nعز الدين علي بن الأثير\r\nترجمهء :\r\nابو القاسم حالت\r\nجلد ششم\r\nعلمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ ادامه سخن در باره ايام عرب 
  ]\r\n\r\nسخن دربارهء جنگ ميان حارث الاعرج و بنى تغلب\r\nابو عبيده گفته است :\r\nبكر و تغلب ، دو پسر وائل ، پيرامون منذر بن ماء السماء گرد آمدند و اين اجتماع بعد از جنگى بود كه قبائل بكر و تغلب با هم كردند .\r\nكسى كه اين دو قبيله را با يك ديگر آشتى داد شراحيل بن مرة بن همام بود .\r\nبارى ، منذر بن ماء السماء به يارى بكر و تغلب به جنگ با طايفهء بنى آكل المرار پرداخت و پسر خود - عمرو بن هند - را به فرماندهى فرزندان بكر و تغلب گماشت و به دو گفت :\r\n« برو با دائىهاى خود بجنگ ! » او نيز به جنگ ايشان شتافت و پيكارى سخت كرد ، چنان كه طايفهء بنى آكل المرار شكست خوردند و به اسارت در آمدند .\r\nعمرو بن هند ايشان را پيش منذر آورد و منذر نيز همه را كشت .\r\nبعد قبيلهء تغلب از منذر گسست و به شام رفت و ما سبب اين جدائى را - به خواست خداوند - در ضمن شرح اخبار شيبان ذكر\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nخواهيم كرد .\r\nهمين كه فرزندان تغلب به شام رفتند ، زد و خوردشان با قبيلهء بكر از نو آغاز گرديد .\r\nدر اين گير و دار ، پادشاه غسان ، كه حارث بن ابى شمر غسانى بود ، در شام خروج كرد و به گروه‌هائى از طائفه تغلب گذشت ولى فرزندان تغلب از او به گرمى استقبال نكردند و تنها عمرو بن كلثوم تغلبى پيش وى رفت .\r\nپادشاه غسان از او پرسيد :\r\n« چرا كسان تو به ديدار من نيامدند ؟ » پاسخ داد :\r\n« براى اين كه از آمدن تو بدين جا آگاهى نداشتند . »\r\nحارث گفت :\r\n« وقتى برگشتم ، چنان جنگى با ايشان خواهم كرد كه پس از اين هميشه براى استقبال از من بيدار و آماده باشند . »\r\nعمرو گفت :\r\n« هيچ قومى را چيزى جز بزرگى انديشه و عزت جماعتشان بيدار نمىكند . بنا بر اين كوشش مكن كه خفتگانشان را بيدار كنى ! » حارث گفت :\r\n« مثل اين كه مرا از ايشان مىترسانى . اما به خدا سوگند ، به زودى خواهى دانست كه وقتى بزرگان غسان به سرزمين شما تاختند ، بيداران شما نيز در خوابى خواهند رفت كه ديگر رؤيائى در آن وجود نداشته باشد . ريشهء ايشان را بر اندازند و شكت‌خوردگان گريزان را به سوى راه‌هاى ناهموار و چاه‌هاى بىآب برانند و نابود سازند . »\r\nپس از اين گفت و گو عمرو بن كلثوم از پيش حارث برگشت\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nو كسان خود را گرد آورد و گفت :\r\n الا فاعلم ابيت اللعن عنا * ابيت اللعن نأبى ما تريد\r\nتعلم ان محملنا ثقيل * و ان ذياد كبتنا شديد\r\nو انا ليس حى من معد * يقاومنا اذا لبس الحديد \r\nهنگامى كه حارث اعرج بازگشت ، خود را آمادهء پيكار با بنى تغلب ساخت و سرانجام جنگ سختى در ميانشان در گرفت .\r\nحارث و ساير فرزندان غسان شكست خوردند و برادر حارث و گروه بسيار ديگرى از ايشان كشته شدند .\r\nعمرو بن كلثوم درين باره گفت :\r\n هلا عطفت على اخيك اذا دعا * بالثكل ويل ابيك يا ابن ابى شمر\r\nفذق الذى جشمت نفسك و اعترف * فيها اخاك و عامر بن ابى شمر \r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\nروز عين اباغ\r\nواقعهء عين اباغ جنگى بود كه ميان منذر بن ماء السماء و حارث اعرج بن ابى شمر جبله روى داد .\r\nدربارهء نسب حارث گفته‌اند :\r\nابو شمر عمرو بن جبلة بن حارث بن حجر بن نعمان بن حارث الايهم بن حارث بن ماريهء غسانى .\r\nراجع به سلسلهء نسب او جز اين هم گفته شده است .\r\nهمچنين مىگويند او يك نفر ازدى بود كه بر غسان چيرگى يافت .\r\nولى گفتهء نخستين بيش‌تر روايت شده و درست‌تر هم هست .\r\nبدين معنى كه او اصلا غسانى بوده و ازدى نبوده است .\r\nاو همان كسى است كه زره‌هاى امرؤ القيس را از سموأل بن عادياء خواست و ، چون او از دادن زره‌ها خوددارى كرد ، پسرش را كشت .\r\nدربارهء وى جز اين هم گفته شده است . خدا حقيقت را بهتر مىداند .\r\nاما انگيزهء پيكارى كه ميان حارث و منذر بن ماء السماء روى داد اين بود كه منذر ، پادشاه تازيان كه قلمرو او سرزمين حيره بود ، از حيره با همهء افراد معد حركت كرد تا به عين اباغ رسيد و در\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nذات الخيار فرود آمد .\r\nاز آن جا براى حارث الاعرج بن جبلة بن حارث بن ثعلبة بن جفنة بن عمرو مزيقياء بن عامر الغسانى ، پادشاه تازيان در شام ، پيام فرستاد كه :\r\n« يا براى من سربها بفرست تا با لشگريان خويش ازين جا بر گردم يا آمادهء كارزار باش ! » حارث در پاسخ وى گفت :\r\n« به ما مهلت بده تا ببينيم كه چه كار بايد بكنيم . »\r\nبعد در طى مهلتى كه يافته بود لشكريان خويش را گرد آورد و كسى را به نزد منذر فرستاد تا به وى بگويد :\r\n« ما دو بزرگمرد هستيم و نبايد سربازان خود را بيهوده نابود كنيم . ولى براى احراز پيروزى يكى از پسران من به ميدان مىآيد و با يكى از پسران تو نبرد تن به تن مىكند . از اين دو تن هر كس كه كشته شد ، برادرش جايش را مىگيرد و جنگ را ادامه مىدهد .\r\nوقتى پسران من و تو همه كشته شدند ، من و تو در ميدان كار زار با هم روبرو مىشويم و دست و پنجه نرم مىكنيم . هر كس كه ديگرى را كشت ، او رنگ پادشاهى او را به دست خواهد آورد . »\r\nبر اين قرار پيمان بستند و منذر به مردى از ياران دلاور خويش اشاره كرد كه پيش رود و ميان دو صف بايستد و وانمود كند كه پسر منذر است .\r\nهمين كه او به ميدان رفت ، حارث پسر خود ، ابو كرب ، را به جنگ وى فرستاد .\r\nابو كرب همين كه حريف خود را ديد پيش پدر خود برگشت و به دو گفت :\r\n« اى پدر ، اين مرد پسر منذر نيست و بندهء او يا يكى از ياران\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nجنگاور اوست . »\r\nحارث باور نكرد و گفت :\r\n« پسر جان ، آيا از مرگ مىترسى ؟ . . . كسى كه به جنگ ما آمده ، بزرگمردى است و اهل فريب و نيرنگ نيست . »\r\nپسر ناچار به ميدان برگشت و به جنگ پرداخت و درين جنگ كشته شد و حريف او سرش را از تن جدا كرد و پيش منذر انداخت و دوباره به ميدان بازگشت .\r\nحارث كه چنين ديد ، پسر ديگر خود را فرستاد تا با او بجنگد و خون برادر خويش را بخواهد او نيز به ميدان شتافت و همين كه هم نبرد خود را نگريست ، به نزد پدر برگشت و گفت :\r\n« اى پدر ، به خدا سوگند كه اين مرد پسر منذر نيست و يكى از بندگان اوست . »\r\nباز پدرش گفت :\r\n« پسر جان ، آخر چرا بايد اين بزرگمرد به فريبكارى پردازد ؟ » پسرش ناچار برگشت و با پهلوانى كه منذر فرستاده بود جنگيد و به دست وى كشته شد .\r\nشمر بن عمرو حنفى ، كه مادرش غسانى بود ، در لشكر منذر به سر مىبرد و ديگر تاب نياورد و به منذر گفت :\r\n« اى پادشاه ، نيرنگبازى و فريبكارى روش شاهان و جوانمردان نيست ، تو تاكنون دو بار پسر عم خود را فريب داده‌اى . »\r\nمنذر به شنيدن اين سخن خشمگين شد و دستور داد تا او را بيرون كنند .\r\nاو نيز به لشكر حارث پيوست و حارث را از آن راز آگاه ساخت .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nحارث به دو گفت :\r\n« از من هر چه مىخواهى ، بخواه ! » جواب داد :\r\n« همنشينى با تو و دوستى تو را مىخواهم . »\r\nروز بعد ، حارث لشكريان خويش را كه چهل هزار تن بودند آماده ساخت و به جنگ برانگيخت .\r\nدو لشكر در برابر هم صف آرائى كردند و به پيكار پرداختند .\r\nپس از جنگى خونين ، منذر كشته شد و سپاهيانش شكست خوردند .\r\nبه فرمان حارث ، دو پسرش را كه كشته شده بودند ، مانند دو بار به دو پهلوى شتر بستند و نعش منذر را هم در يك جوال رويش گذاشتند . و حارث گفت :\r\n« اين هم سربار آن دو بار ! » و اين سخن ضرب المثل شد .\r\nاز آن جا به حيره رفت و آن سرزمين را غارت كرد و سوزاند و گفتهء برخى : غريان را به نام دو پسر خويش ساخت .\r\nابن ابى الرعلاء ضبيانى دربارهء اين روز مىگويد :\r\n كم تركنا بالعين عين اباغ * من ملوك و سوقة اكفاء\r\nامطرتهم سحائب الموت تترى * ان فى الموت راحة الاشقياء\r\nليس من مات فاستراح به ميت * انما الميت ميت الاحياء \r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nروز مرج حليمه و كشته شدن منذر پسر منذر بن ماء السماء\r\nپس از كشته شدن منذر بن ماء السماء ، به گونه‌اى كه گذشت ، پسرش ، كه او نيز منذر نام داشت و ملقب به اسود بود ، به پادشاهى نشست .\r\nهمين كه پايه‌هاى فرمانروائى وى استوارى يافت ، لشكريان خويش را گرد آورد و رهسپار شام شد تا انتقام خون پدر خود را از حارث اعرج بگيرد .\r\nضمنا براى اين كه او را تحقير كند براى وى پيام فرستاد و گفت :\r\n« من هم به جاى جوانان ، پيران را به جنگ تو آورده‌ام . »\r\nحارث نيز جواب داد :\r\n« من هم به جاى مردان ، امردان را به جنگ تو مىفرستم ! » منذر راه خود را پيمود تا به مرج حليمه رسيد و در آنجا فرود آمد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكسانى كه غسانى بودند و در لشكر اسود خدمت مىكردند در مرج حليمه او را ترك گفتند .\r\nآن ناحيه از اين رو مرج حليمه ناميده مىشد كه حليمه دختر حارث غسانى بود و ما پس از فراغت از شرح واقعهء اين روز خبر آن را ذكر خواهيم كرد .\r\nپس از نزول اسود در مرج حليمه ، حارث نيز با لشكريان خود فرا رسيد و در آن جا اردو زد و به مردم قريه‌هائى كه در مرج واقع بودند دستور داد تا براى لشكرش خوراك آماده كنند .\r\nمردم غذاهائى پختند و در ظرف‌هاى بزرگى ريختند و آنها را در لشكرگاه وى نهادند .\r\nهر سربازى همين كه گرسنه مىشد بر سر آن ظرف‌ها مىرفت و از آن خوراك مىخورد .\r\nپيكار ميان اسود و حارث چند روز به درازا كشيد و درين مدت هيچيك بر ديگرى پيروزى نيافت .\r\nسرانجام ، حارث كه چنين ديد ، تدبيرى انديشيد و در كاخ خود نشست و دختر خود را كه هند نام داشت فراخواند و به دو دستور داد كه عطر بسيارى به سرداران و سربازان وى بزند و آنان را معطر و خوشبوى سازد .\r\nسپس در ميان ايشان جار زد كه :\r\n« اى جوانان غسان ، هر كس كه اسود ، پادشاه حيره ، را بكشد ، دختر خود ، هند ، را به دو خواهم داد .\r\nلبيد بن عمرو غسانى كه اين سخن شنيد ، به پدر خود گفت :\r\n« پدر جان ، من يا پادشاه حيره را مىكشم يا لا اقل به دست او كشته مىشوم .\r\nمىخواهم به جنگ او بروم و چون اسبى كه دارم به كارم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنمىخورد ، اسب خود ، زيتيه ، را به من بده ! » پدرش نيز اسب خود را در اختيار وى گذاشت .\r\nهمين كه دو لشكر به هم تاختند و ساعتى گرم زد و خورد شدند ، لبيد در آن ميان خود را به اسود رساند و ضربتى به او زد و او را از اسب سرنگون ساخت و بر زمين انداخت .\r\nياران اسود كه چنين ديدند سر به فرار نهادند و از هر سو گريختند .\r\nلبيد از اسب فرود آمد و سر اسود را بريد و آن را پيش حارث برد كه در كاخ خود نشسته بود و ميدان جنگ را تماشا مىكرد .\r\nهمين كه لبيد ، سر اسود را در پيش حارث به زمين افكند ، حارث به دو گفت .\r\n« تو شايستهء زناشوئى با دختر عموى خود ، هند ، هستى و من باز خواهم گشت . »\r\nلبيد گفت :\r\n« ولى اكنون من بايد به يارى ساير سربازان بروم . هر گاه كه تمام لشكريان دشمن شكست خوردند و كار ما به پايان رسيد ، باز خواهم كشت . »\r\nآنگاه بار ديگر به ميدان جنگ روى نهاد .\r\nدر اين هنگام برادر اسود به وى برخورد كه پس از كشته شدن اسود از گريختن لشكريان جلوگيرى كرده و جنگ را ادامه داده بود و شدت و حرارت بسيار نشان مىداد .\r\nلبيد پيش رفت و با او جنگيد ولى به دست او كشته شد . و شگفت اين كه پس از آن شكست نخستين ، ديگر هيچ كسى جز او كشته نشد .\r\nولى لخميان ، يعنى لشكريان پادشاه حيره ، براى دومين بار\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nنيز شكست خوردند و سپاه غسان با بهترين پيروزى بازگشت .\r\nگفته شده است كه در آن روز به اندازه‌اى گرد و غبار برخاست و بالا رفت كه آفتاب پوشيده شد و حتى ، بر اثر تاريكى ، ستاره‌هائى كه از محل‌هاى تابش خورشيد دور بودند آشكار گرديدند . و اين به سبب كثرت عده لشكريان بود . زيرا اسود تمام تازيان عراق و حارث نيز تمام تازيان شام را به ميدان جنگ آورده بود .\r\nاين روز - يعنى روز مرج حليمه - از روزهاى مشهور عرب است و يكى از شاعران غسان بدان چنين فخر مىكند :\r\n يوم وادى حليمه و ازدلفنا * بالعناجيج و الرماح الظماء\r\nاذ شحنا اكفنا من رقاق * رق من وقعها سنا السحناء\r\nو اتت هند بالخلوق الى من * كان ذا نجدة و فضل غناء\r\nو نصبا الجفان فى ساحة المر * ج فملنا الى جفان ملاء \r\nدربارهء كشته شدن اسود ، جز آنچه گذشت نيز گفته شده كه ما به ذكر آن مىپردازيم :\r\nيكى از مورخان گفته است :\r\nسبب آن جنگ اين بود كه حارث بن ابى شمر جبلة بن حارث الاعرج غسانى ، از منذر بن منذر لخمى دخترش را خواستگارى كرد و از اين راه مىخواست پيكار ميان لخم و غسان را پايان دهد .\r\nمنذر نيز دختر خود ، هند ، را براى زناشوئى با حارث نامزد كرد . ولى هند زنى بود كه مردان را نمىخواست . از اين رو پوست بدن خود را به گونه‌اى در آورد كه به لك و پيس همانند شد و به پدر خود گفت :\r\n« من چنين وضعى دارم . آيا مىخواهى مرا با اين وضع پيش پادشاه غسان بفرستى ! » پدرش كه چنين ديد ، از عقد وى پشيمان شد و او را پيش\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nخود نگاه داشت و هنگامى كه حارث كسانى را فرستاد تا دختر را ببرند ، پدرش بهانه‌هايى آورد و عذرهائى تراشيد و از فرستادن او خوددارى كرد .\r\nبعد ، هنگامى كه منذر براى جنگ از حيره بيرون رفته بود ، حارث بن ابى شمر لشكرى به حيره فرستاد كه آن سرزمين را تاراج كردند و آتش زدند .\r\nهمين كه اين خبر به گوش منذر رسيد ، از جنگى كه در پيش داشت دست كشيد و بازگشت و در پى غسان شتافت كه از او انتقام بگيرد .\r\nحارث كه از اين موضوع آگاهى يافت ، كسان خود را گرد آورد و عازم كارزار شد و سرانجام دو لشكر در عين اباغ به هم رسيدند و براى جنگ صف آرائى كردند .\r\nديرى نگذشت كه كار جنگ در ميان دو طايفه بالا گرفت و جناح راست سپاه منذر به جناح چپ لشكر حارث حمله برد پسر حارث كه در جناح چپ مىجنگيد كشته شد و با كشته شدن او همه سربازانى كه درين جناح بودند شكست خوردند و گريختند .\r\nاز سوى ديگر جناح راست لشكر حارث به جناح چپ سپاه منذر حمله‌ور شد و آنان را شكست داد .\r\nفرماندهء جناح چپ منذر نيز كه فروة بن مسعود بن عمرو بن ابى ربيعة بن ذهل بن شيبان بود ، كشته شد .\r\nسربازان قلب لشكر غسان نيز به منذر حمله بردند و او را كشتند .\r\nدر نتيجهء كشته شدن منذر ، يارانش شكست خوردند و از هر سو گريختند .\r\nبسيارى از آنان به قتل رسيدند و بسيارى نيز اسير شدند .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاز قبائل بنى تميم و بنى حنظله يك صد تن به بند اسارت افتادند كه شأس بن عبده از آن جمله بود .\r\nبرادرش علقمة بن عبده ( به فتح عين و باء ) كه شاعر بود ، از حارث درخواست كرد كه برادرش را آزاد كند .\r\nقصيدهء مشهورى نيز در مدح وى گفت كه چنين شروع مىشود :\r\n طحا بك قلب فى الحسان طروب * بعيد الشباب عصر حان مشيب\r\nتكلفنى ليلى و قد شط اهلها * و عادت عواد بيننا و خطوب \r\nدر اين قصيده مىگويد :\r\n فان تسألونى بالنساء فاننى * بصير بادواء النساء طبيب\r\nاذا شاب رأس المرء او قل ماله * فليس له فى و دهن نصيب\r\nيردن ثراء المال حيث وجدنه * و شرح الشباب عندهن عجيب\r\nو قاتل من غسان اهل حفاظها * و هنب و قاس جالدت و شبيب\r\nتخشخش ابدان الحديد عليهم * كما خشخشت يبس الحصاد جنوب\r\nفلم تنج الاشطبة بلجامها * و الا طمر كالقناة نجيب\r\nو الا كمى ذو حفاظ كأنه * بما ابتل من حد الظبات خضيب\r\nو فى كل حى قد خبطت بنعمة * فحق لشأس من نداك ذنوب\r\nفلا تحرمنى نائلا عن جنابة * فانى امرؤ وسط القباب غريب \r\nهمين كه حارث اين مصرع : «\r\n فحق لشأس من نداك ذنوب \r\n» را شنيد گفت :\r\n« اى و الله ، آن هم چه گناهانى ! » بعد شأس را آزاد كرد و از علقمه ، برادر او ، كه شعر بالا را سروده بود ، پرسيد :\r\n« آيا براى قصيده‌اى كه ساخته‌اى مىخواهى صله‌اى به تو بدهم يا اسيران قوم تو را آزاد كنم ؟ » در همين هنگام به ياران خويش گفت :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n« اگر او گرفتن صله را بر آزادى قوم خود ترجيح داد معلوم مىشود كه بزرگوارى و شرافتى ندارد و خير و بركتى در او نيست . »\r\nولى علقمه گفت :\r\n« اى پادشاه من بر قوم خود هيچ چيز ديگرى را برترى نمىدهم . »\r\nحارث كه اين پاسخ جوانمردانه را شنيد ، به خاطر او همهء اسيران تميم را آزاد كرد و به وى خلعت و پاداش نيز داد .\r\nهمين بخشش را دربارهء آن اسيران نيز روا داشت و به همهء آنان پول و مال و زاد و توشهء بسيار داد .\r\nآنان وقتى به سرزمين خويش رسيدند ، هر چه از حارث گرفته بودند به شأس بخشيدند و گفتند :\r\n« سبب آزادى ما تو بودى . لذا اين اموال به تو مىرسد . با اينها زندگى خود را سر و سامان بده . »\r\nبدين گونه او شترها و جامه‌هاى بسيار و چيزهاى ديگر يافت و دارائى بسيار به دست آورد .\r\nدربارهء كشته شدن منذر ، همچنين ، گفته شده است :\r\nاو لشكر انبوهى گرد آورد و به راه افتاد تا در شام فرود آمد .\r\nپادشاه شام هم ، كه به نظر اكثر مورخان حارث بن ابى شمر بود ، عازم جنگ با وى گرديد و در مرج حليمه اردو زد .\r\nمرج حليمه به نام حليمه ، دختر پادشاه ( حارث ) ناميده شده است .\r\nپادشاه لخمى ( يعنى : منذر ) نيز در مرج الصفر فرود آمد .\r\nحارث دو سوار دلير را پيشاپيش به اردوى منذر فرستاد تا از چگونگى وضع او براى وى خبر بياورند .\r\nيكى از آن دو ، اسبى بسيار اصيل داشت كه وقتى گرم تاخت و تاز مىشد هيچ اسبى به دو نمىرسيد .\r\nاين دو تن روانه شدند و شبانه به اردوى منذر رسيدند و با\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nلشكريان او در آميختند تا به سراپردهء پادشاه نزديك شدند و ديدند شمعدار او ايستاده و شمعى در پيش روى او گرفته است .\r\nبراى اين كه از تاريكى شب استفاده كنند ، شمعدار او را كشتند و با قتل او در تاريكى آشوبى بر پا كردند چنان كه ياران منذر شمشير كشيدند و به جان هم افتادند و برخى از آنان برخى ديگر را از پاى در آوردند تا شب به پايان رسيد و صبح شد .\r\nبامداد فرستادگان حارث پادشاه غسان ، از راه رسيدند كه ظاهرا براى پيشنهاد صلح و پرداخت خراج آمده بودند ، و از سوى حارث براى منذر پيام آوردند كه گفته بود :\r\n« من به زودى رؤساى قبائل خود را براى گفت و گو خواهم فرستاد . »\r\nمنذر هم گروهى از ياران خويش را براى ترتيب صلح مأمور كرد . ولى حارث ، به گفته‌اى صد و به گفته‌اى هشتاد تن را مسلح ساخت و به دختر خود ، حليمه ، سپرد كه آنان را عطر بزند و جامه پوشاند و آراسته سازد .\r\nدختر دستور پدر را به كار بست و از يكايك سربازان گذشت تا به لبيد بن عمرو رسيد كه اسبى به نام زيتيه داشت .\r\nلبيد ، او را بوسيد و او هم گريان پيش پدر خود رفت و ماجراى را باز گفت .\r\nپدرش گفت :\r\n« او شير مرد اين قوم است و اگر از جنگ جان بدربرد تو را به عقد او در مىآورم . »\r\nآنگاه لبيد را به فرماندهى آن گروه گماشت و آنان را روانه ساخت .\r\nهمين كه به لشكرگاه پادشاه عراق نزديك شدند ، پادشاه سران\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nقوم خود را گرد آورد و غسانيان هم وارد شدند در حالى كه مسلح بودند ولى در روى سلاح خود لباس و كلاه داشتند به گونه‌اى كه سلاح ايشان ديده نمىشد .\r\nاينان هنگامى كه به حضور پادشاه رسيدند ناگهان اسلحهء خويش را آشكار ساختند و به كار انداختند و هر كس را كه يافتند ، كشتند .\r\nلبيد بن عمرو درين گير و دار پادشاه عراقيان - يعنى منذر - را كشت .\r\nولى غسانيان كه چنين نيرنگى به كار برده بودند بيشترشان مغلوب شدند و به قتل رسيدند جز لبيد بن عمرو كه اسب وى خسته نشد و از پا در نيامد و او توانست سالم پيش پادشاه غسان برگردد و او را از آنچه روى داده بود آگاه سازد .\r\nحارث به وى گفت :\r\n« من اكنون دختر خود ، حليمه ، را به تو مىدهم . »\r\nلبيد گفت :\r\n« مردم نبايد پشت سر من حرف بزنند و بگويند من صد تن از ياران خود را در مهلكه رها كردم و به عروسى و عيش و نوش پرداختم . »\r\nبعد به پيش ياران خود برگشت و جنگيد تا كشته شد .\r\nعراقيان به وجود سرداران و بزرگان خويش دلگرمى و توانائى داشتند و پس از كشته شدن ايشان ديگر ناتوان و زبون و دلسرد شدند . از اين - و وقتى غسانيان به ايشان حمله بردند ، شكست خوردند .\r\nمن ( ابن اثير ) مىگويم :\r\nاهل تاريخ دربارهء زمان فرمانروائى پادشاهان مذكور و مقدم\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nداشتن بعضى بر بعض ديگر اختلاف دارند .\r\nدرباره كسى كه در جنگ كشته شده نيز اختلاف كرده‌اند .\r\nبرخى از آنان مىگويند :\r\n« روز حليمه » روزى است كه منذر بن ماء السماء در جنگ كشته شده است و « روز اباغ » هم روزى است كه منذر بن منذر به قتل رسيده است .\r\nبرخى ديگر خلاف اين را مىگويند .\r\nبرخى ديگر هر دو روز را يك روز مىشمارند و مىگويند :\r\n« جز منذر بن ماء السماء كس ديگرى كشته نشده است . اما پسر او ، منذر ، در حيره در گذشته است . »\r\nهمچنين گفته شده است :\r\n« آن پادشاه حيره كه به قتل رسيده ، غير از اين دو تن است . »\r\nاما حقيقت اين است كه در كشته شدن منذر بن ماء السماء شكى نيست ولى دربارهء پسرش اختلاف بسيار است .\r\nدرست‌تر از همه اين است كه او كشته نشده و كسانى هم كه كشته شدن وى را نقل كرده‌اند ، دربارهء سبب آن ، چنان كه گفتيم ، با هم اختلاف دارند .\r\nمن اين رويداد را با آنكه يكى بيش نيست ، به گونهء دو رويداد با اختلاف روايات تنها از اين جهة ذكر كردم كه هر مورخى آن را به نحوى شرح داده است . اگر ما يكى از آن دو را كنار مىگذاشتيم كسانى كه آشنائى به آن ندارند ممكن بود گمان برند كه هر يك از آنها رويداد جداگانه‌اى است و ما در نقل يكى از آنها\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nكوتاهى كرده‌ايم . از اين رو ، ما به هر دو رويداد ، يعنى آنچه درباره كشته شدن منذر بن ماء السماء گفته‌اند و آنچه راجع به قتل پسرش گفته شده ، توجه كرديم و همه را در اين جا آورديم .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nسخن دربارهء كشته شدن مضرط الحجاره\r\nاو عمرو بن منذر بن ماء السماء لخمى پادشاه حيره است و به سبب سختگيرى در فرمانروائى و نيرومندى در سياست به دو « مضرط الحجاره » لقب داده‌اند .\r\nمادر او كه « هند » نام داشت ، دختر حارث بن عمرو المقصور بن آكل المرار ، و عمهء امرؤ القيس بن حجر بن حارث بود .\r\nسبب كشته شدن او اين بود كه روزى از ياران خويش پرسيد :\r\n« آيا در ميان تازيان كشور من كسى را مىشناسيد كه حاضر نباشد مادرش به مادر من خدمت كند ؟ » در پاسخ او گفتند :\r\n« ما جز عمرو بن كلثوم تغلبى هيچ كس ديگرى را نمىشناسيم ، زيرا مادر او ليلى ، دختر مهلهل بن ربيعه است . عموى اين خانم هم كليب وائل بوده است . شوهرش نيز كلثوم بوده و پسرش عمرو است . نه عمرو به خدمتگارى مادرش رضا خواهد داد نه آن خانم كسى است كه خدمتگارى كسى را به گردن گيرد . »\r\nمضرط الحجاره خاموش ماند و آنچه در درون داشت بر زبان\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنياورد . بعد در پى عمرو بن كلثوم فرستاد و پيغام داد كه مىخواهد او را ببيند . همچنين دستور داد كه مادرش ليلى به ديدن مادر وى ، هند دختر حارث ، برود .\r\nعمرو بن كلثوم دعوت وى را پذيرفت و با سوارانى از بنى تغلب حركت كرد ، در حالى كه مادر خود ، ليلى ، را نيز همراه داشت .\r\nاو در كرانهء فرات فرود آمد و عمرو بن هند ، يعنى مضرط - الحجاره ، همين كه از آمدن وى آگاه شد دستور داد تا خيمه‌هاى وى را بين حيره و فرات بزنند و بزرگان كشور خود را بدان جا فرستاد .\r\nدر آن جا خوراك مفصلى فراهم ساختند .\r\nبعد مردم را به خوردن طعام فراخواند و خوراك هر كسى را به در خيمه‌اش فرستاد .\r\nاو و عمرو بن كلثوم و ياران ويژهء وى در سراپرده‌هائى نشستند . مادرش ، هند ، نيز در خيمه‌اى پهلوى آن سراپرده‌ها به سر مىبرد و ليلى ، مادر عمرو بن كلثوم ، هم در آن خيمه با وى بود .\r\nمضرط الحجاره به مادر خود سپرده بود كه :\r\n« وقتى خوردن غذا به پايان رسيد و جز تنقلات چيز ديگرى نماند ، خدمتگاران خود را مرخص كن و همين كه نوبت به خوردن تنقلات رسيد ، ليلى را به كار بكش و پى در پى به او دستور بده كه تنقلات گوناگون را جلوى تو بگذارد . »\r\nهند نيز دستور پسر خويش را به كار بست و هنگام صرف تنقلات به ليلى گفت :\r\n« آن بشقاب را به من بده . »\r\nليلى جواب داد :\r\n« هر كس كه چيزى مىخواهد ، خودش برمىخيزد و آن را\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبر مىدارد . »\r\nهند باز اصرار كرد و به دو دستور داد .\r\nليلى فرياد زد :\r\n« اى فرزندان تغلب ! فرياد ازين توهينى كه به ما شده است ! پسر او عمرو بن كلثوم ، همين كه فرياد او را شنيد خون به چهره‌اش دويد و ديگ خشمش به جوش آمد .\r\nهمه سرگرم باده خوارى بودند و به تغيير حال وى پىنبردند .\r\nتنها عمرو بن هند ، يعنى مضرط الحجاره ، نشانه‌هاى خشم را در چهرهء وى ديد .\r\nدر اين هنگام عمرو بن كلثوم به سوى شمشيرى جست كه از بالاى سراپرده آويزان بود و در آن جا جز اين شمشير حربهء ديگرى يافت نمىشد .\r\nبيدرنگ شمشير را برگرفت و ضربه‌اى به سر مضرط الحجاره نواخت و او را كشت .\r\nآنگاه از سراپرده بيرون پريد و فرياد زد :\r\n« اى فرزندان تغلب ! برخيزيد و فرصت را غنيمت شماريد . »\r\nفرزندان تغلب نيز دارائى و اسبان او را تاراج كردند و زنان او را به اسارت در آوردند و رفتند و خود را به حيره رساندند .\r\nافنون تغلبى درين باره گفت :\r\n لعمرك ما عمرو بن هند و قد دعا * لتخدم ليلى امه بموفق\r\nفقام ابن كلثوم الى السيف مصلتا * و امسك من ندمانه بالمخنق \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nنخستين روز كلاب\r\nهشام بن كلبى گفته است :\r\nاز قبيله كنده نخستين كسى به فرمانروائى رسيد و در پادشاهى اقتدارى يافت ، حجر آكل المرار بن عمرو بن معاوية بن حارث كندى بود .\r\nپس از در گذشت وى پسرش ، عمرو ، به پادشاهى رسيد و همت خود را مقصور بر نگهدارى قلمرو پادشاهى پدر خود كرد .\r\nبه همين جهة او را « مقصور » لقب دادند .\r\nعمرو مقصور با ام اناس ، دختر عوف بن محلم شيبانى ، زناشوئى كرد و از او فرزندى آورد كه وى را حارث نام نهاد .\r\nحارث ، پس از در گذشت پدر خويش ، به گفته‌اى چهل و به گفته‌اى شصت سال پادشاهى كرد .\r\nيك روز حارث به عزم شكار بيرون رفت و به گله‌اى گورخر بر خورد و در پى آنها تاخت و يكى از آنها را از گله جدا كرد و به تعقيب او پرداخت .\r\nچون هر چه كوشيد نتوانست حيوان را شكار كند ، به خشم آمد و سوگند ياد كرد كه پيش از خوردن جگر آن حيوان هيچ چيز ديگرى نخورد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر اين هنگام او در مسحلان بود .\r\nسواران او در پى او شتافتند و سه روز جست و جو كردند تا او را يافتند و همين كه خود را به دو رساندند ، ديدند از گرسنگى نزديك به مرگ است .\r\nبيدرنگ آتشى بر افروختند و جگر آن حيوان را كه شكار شده بود ، كباب كردند و به دو دادند . و او آن را كه بسيار داغ بود خورد و ديرى نگذشت كه جان سپرد .\r\nحارث پسران خود را در ميان قبيله‌هاى معد پراكنده ساخته و هر يك را به رياست طايفه‌اى گماشته بود .\r\nحجر را كه بزرگ‌ترين فرزندش شمرده مىشد بر بنى اسد و كنانه فرمانروا ساخته بود .\r\nشرحبيل ، فرزند ديگر خود را به پيشوائى قبائل بكر بن وائل و بنى حنظلة بن مالك بن زيد مناة بن تميم ، و بنى اسيد بن عمرو بن تميم ، و رباب گماشته بود . سلمه ، كوچك‌ترين پسر خويش را بر بنى تغلب و نمر بن قاسط و بنى سعد بن زيد مناة بن تميم ، و پسر ديگر خود ، معدى كرب ، معروف به « غلفاء » را بر قيس عيلان حكومت داده بود .\r\nاين قسمت ، ضمن شرح كشته شدن حجر پدر امرؤ القيس بيان گرديد . در اين جا فقط از اين رو به بازگوئى آن پرداختيم كه بدان نياز داشتيم .\r\nپس از درگذشت حارث كه - چنان كه گفتيم ، در شكار گورخر فوت كرد - ميان پسران او پراكندگى و چند دستگى افتاد و قبائلى كه تحت حكومت هر يك از آنان بودند ، به جان هم افتادند و يك ديگر را غارت كردند و سرانجام كار به جائى رسيد كه هر برادرى افراد قبيلهء خود را گرد مىآورد و به برادر ديگر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nخويش حمله‌ور مىشد .\r\nدر اين احوال ، شرحبيل ، با لشكريانى كه در اختيار داشت براى پيكار به راه افتاد و در كلاب ( به ضم كاف ) ، كه بركهء آبى در ميان بصره و كوفه بود ، فرود آمد .\r\nسلمه نيز با كسان خود و گروهى از دست‌پروردگان برخى از پادشاهان عرب حركت كرد .\r\nاين گروه نيز به كلاب رسيدند و به تغلب كه سفاح بن خالد بن كعب بن زهير فرماندهى آنان را داشت ، بر خوردند و جنگ سختى كردند .\r\nدرين پيكار برخى از ايشان پايدارى نمودند و متحدان خود را يارى دادند . ولى همين كه روز به پايان رسيد ، بنو حنظله و عمرو بن تميم و رباب ، از بكر بن وائل دست كشيدند و اين قبيله را تنها گذاشتند و گريختند .\r\nقبيلهء بكر ، تنها ماند ولى ايستادگى كرد .\r\nاز سوى ديگر ، قبيلهء بنى سعد و يارانشان نيز از قبيلهء تغلب برگشتند و تغلب را تنها گذاشتند .\r\nدر نتيجه ، باز دو قبيلهء بكر و تغلب رو در روى هم قرار گرفتند .\r\nجارچى شرحبيل فرياد زد و از سوى شرحبيل چنين پيام فرستاد :\r\n« هر كس كه سر سلمه را براى من بياورد يكصد شتر جائزه خواهد گرفت . »\r\nجارچى سلمه نيز فرياد زد :\r\n« هر كس كه سر شرحبيل را براى من بياورد يكصد شتر پاداش خواهد يافت . »\r\nدرين هنگام جنگ بالا گرفت و هر كسى مىكوشيد كه پيروزى يابد تا شايد بتواند يكى از آن دو سردار را بكشد كه يكصد شتر\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nپاداش بگيرد .\r\nدر پايان روز پيروزى نصيب قبيلهء تغلب و سلمه شد .\r\nشرحبيل شكست خورد و گريخت و ذو السنينهء تغلبى سر در پى وى نهاد .\r\nدر راه ناگهان شرحبيل برگشت و با شمشير ضربتى به زانوى وى زد و پاى وى را بريد .\r\nذو السنينه برادر مادرى ابو حنش بود . از اين رو ، به برادر خود گفت :\r\n« اين مرد مرا كشت و ذو السنينه نابود شد ! » ابو حنش كه برادر خود را بدان حال ديد و اين سخن از او شنيد ، به شرحبيل گفت :\r\n« خدا مرا بكشد اگر تو را نكشم ! » و به دو حمله برد و او را گرفت .\r\nشرحبيل به وى گفت :\r\n« اى ابو حنش ، شير ، شير ! ( يعنى : خونبها ، خونبها خواهم پرداخت . )\r\nابو حنش گفت :\r\n« تو تاكنون شير زياد ريخته‌اى . »\r\nشرحبيل گفت :\r\n« اى ابو حنش ، آيا با پادشاه هم مانند تودهء مردم بايد رفتار كرد ؟ » ابو حنش گفت :\r\n« پادشاه من برادر من بود . »\r\nآنگاه با نيزه زد و شرحبيل را از اسب به خاك انداخت و به سويش خم شد و سرش را بريد و آن را همراه يكى از عموزادگان\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nخويش براى سلمه برد .\r\n( درين جا ياد آورى مىشود كه سلمه و شرحبيل - چنان كه در آغاز اين مقال گفتيم - با هم برادر بودند . )\r\nوقتى سر شرحبيل را در پيش سلمه انداختند ، سلمه به دو گفت :\r\n« اگر من شرحبيل را افكنده بودم ، با وى نرم‌تر از اين رفتار مىكردم . »\r\nدرين هنگام نشانهء پشيمانى و بيتابى در چهرهء سلمه نمودار گرديد .\r\nابو حنش خطر را حس كرد و گريخت .\r\nسلمه درين باره گفت :\r\n الا ابلغ أبا حنش رسولا * فما لك لا تجىء الى الثواب\r\nلتعلم ان خير الناس طرا * قتيل بين احجار الكلاب\r\nتداعت حوله جشم بن بكر * و اسلمه جواسيس الرباب \r\nابو حنش در پاسخ وى گفت :\r\n احاذر ان اجيئك ثم تحبو * حباء ابيك يوم صنيبعات\r\nو كانت غدرة شنعاء تهفو * تقلدها ابوك الى الممات \r\nدربارهء « يوم صنيبعات » كه در شعر ابو حنش آمده بايد توضيح داد كه سبب جنگ روز صنيبعات اين بود كه حارث يكى از پسران خويش را به قبائل تميم و بكر سپرده بود . تا شير دهند و بپرورانند .\r\nتصادفا مارى اين كودك را گزيد و او را كشت .\r\nحارث از غفلت آنان به خشم آمد و پنجاه تن از تميم و پنجاه تن از بكر را گرفت و كشت .\r\nپس از كشته شدن شرحبيل ، فرزندان زيد مناة بن تميم خانوادهء خود را از گزند سربازان حفظ كردند تا آنان را به خويشاوندان و پناهگاههاى خود رساندند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمعدى كرب كه ملقب به غلفاء بود همين كه خبر كشته شدن برادر خويش را شنيد ، در سوگ او گفت :\r\n ان جنبى عن الفراش لنابى * كتجافى الاسر فوق الظراب\r\nمن حديث نمى الى فما تر * قأ عينى و لا اسيغ شرابى\r\nمرة كالذعاف اكتمها النا * س على حرملة كالشهاب\r\nمن شرحبيل اذا تعاوره الار * ماح من بعد لذة و شباب\r\nيا ابن امى و لو شهدتك اذ تد * عو تميما و انت غير مجاب\r\nثم طاعنت من ورائك حتى * يبلغ الرحب او تبز ثيابى\r\nاحسنت وائل و عادتها الاح * سان بالحنو يوم ضرب الرقاب\r\nيوم فرت بنو تميم و ولت * خيلهم يكتسعن بالاذناب \r\nاين شعر درازى است .\r\nبعد ، فرزندان تغلب سلمه را از ميان خود راندند .\r\nاو هم به قبيلهء بكر بن وائل پناهنده شد و به ايشان پيوست .\r\nتغلب نيز به منذر بن امرؤ القيس لخمى ملحق شد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در مقالهء بالا : كلاب ( به ضم كاف ) ، اسيد ( به ضم همزه و فتح ياء مشدد ) و ذو السنينه ( به ضم سين و فتح نون اول و نون دوم و سكون ياء ) است .\r\n( ابن اثير )\r\n","page_name":" 29 ","page_number":29},
  {"content":"\r\n\r\n\r\nروز اواره اول\r\nروز اواره ( به ضم الف ) روزى است كه جنگى ميان منذر بن امرؤ القيس و قبيلهء بكر بن وائل روى داد .\r\nسبب اين جنگ آن بود كه سلمة بن حارث ، وقتى از قبيلهء تغلب رانده شد ، چنان كه پيش ازين گفتيم ، به قبيلهء بكر بن وائل پناه برد .\r\nفرزندان بكر پيرامون او حلقه زدند و به فرمان او در آمدند و گفتند :\r\n« جز تو هيچ كس ديگر را نرسد كه بر ما فرمانروائى كند . »\r\nبعد ، منذر بن امرؤ القيس كسانى را به نزدشان فرستاد و از آنان خواست كه به فرمان وى در آيند .\r\nآنان بدين كار تن در ندادند .\r\nمنذر نيز به خشم آمد و سوگند خورد كه به زودى بر سرشان لشكر كشد و اگر پيروزى يافت ، آنقدر از ايشان بر فراز كوه اواره بكشد كه خونشان تا دامنهء كوه فرود آيد .\r\nبعد با همهء دسته‌هاى لشكر خود به سر كوبى آنان شتافت .\r\nدر كوه اواره پيكارى سخت ميانشان در گرفت كه با شكست قبيلهء بكر پايان يافت و يزيد بن شرحبيل كندى اسير گرديد و به\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nفرمان منذر كشته شد .\r\nدرين جنگ گروهى انبوهى كشته شدند و منذر از قبيلهء بكر اسيران بسيارى گرفت و دستور داد كه بر فراز كوه اواره آنان را سر ببرند . ولى خون آنان دلمه مىبست و پائين نمىرفت .\r\nسرانجام به دو گفتند :\r\n« درود بر تو باد . اگر هر چه بكرى بر روى زمين يافت مىشود بكشى ، باز هم خونشان به دامنهء كوه نخواهد رسيد ! مگر اين كه بر روى خون آب بريزى ! » او همين كار را كرد و خوناب به سوى دامنهء كوه روان شد .\r\nاو همچنين دستور داد كه زنان قبيلهء بكر را زنده بسوزانند .\r\nولى مردى از خاندان قيس بن ثعلبه ، كه از آن خاندان گسسته و به منذر پيوسته بود ، پاى وساطت در ميان گذشت و پيش منذر دربارهء زنان قبيله بكر بن وائل شفاعت كرد و منذر نيز آزادشان ساخت .\r\nاعشى به شفاعتى كه او از ايشان در پيش منذر كرده ، افتخار نموده و گفته است :\r\n و منا الذى اعطاه با لجمع ربه * على فاقة و للملوك هباتها\r\nسبايا بنى شيبان يوم اوارة * على النار اذ تجلى له فتياتها \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nروز اواره دوم\r\nعمرو بن منذر لخمى يكى از پسران خود را كه اسعد نام داشت ، نزد زرارة بن عدس تميمى نهاده بود كه او را پرورش دهد و سرپرستى كند .\r\nاين پسر همين كه بزرگ شد و به راه افتاد ، روزى شتر مادهء فربهى ديد و به آزار او پرداخت و با تير پستان حيوان را نشانه كرد و او را از پاى در انداخت .\r\nصاحب شتر ، كه سويد نام داشت و يكى از افراد قبيلهء بنى - عبد الله بن دارم تميمى بود ، به خشم آمد و اسعد را زد و كشت .\r\nولى از بيم انتقام پدرش گريخت و خود را به مكه رساند و با قريش هم پيمان شد .\r\nپيش ازين رويداد ، عمرو بن منذر به جنگى پرداخته و پيروزى نيافته بود . هنگام بازگشت ، روبروى دو كوه طيئ رسيد و زراره همراهش بود ، به وى گفت :\r\n« هر پادشاهى كه دست به جنگ زند تا هنگامى كه بهره‌اى از جنگ نبرده ، نبايد باز گردد . اكنون كه به كوه طيئ رسيده‌ايم فرصت را غنيمت شمار و بدان جا روى كن و غنائمى بدست آور . »\r\nعمرو بن منذر نيز گفتهء او را به كار بست و به سوى طيئ رو\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nنهاد و با مردم آن ناحيه جنگيد و گروهى را كشت و گروهى را به اسارت در آورد و دارائى آنان را نيز به غنيمت گرفت .\r\nمردم طيئ كه دريافته بودند اين حمله به سفارش زراره ، صورت پذيرفته ، كينهء او را در دل گرفتند و هنگامى كه سويد ، صاحب آن شتر ماده ، اسعد پسر عمرو را كشت ، ملقط طائى به خدمت عمرو رسيد ، در حالى كه زراره نيز پيش عمرو بود و با خواندن اين شعر عمرو را عليه زراره بر انگيخت :\r\n من مبلغ عمرا بأن ال * مرء لم يخلق صباره\r\nها ان عجزة امه * بالسفح اسفل من اواره\r\nفاقتل زرارة لا ارى * فى القوم اوفى من زراره \r\nعمرو بن منذر كه اين شعر را شنيد ، از زراره پرسيد :\r\n« اى زراره چه مىگوئى ؟ » زراره پاسخ داد :\r\n« به تو دروغ گفته‌اند . تو ميدانى كه اينها با تو دشمنند ! » عمرو گفت :\r\n« راست گفتى . »\r\nهمين كه شب فرا رسيد ، زراره شتابان به نزد قوم و قبيلهء خويش رفت و ديرى نگذشت كه بيمار شد و در بستر افتاد .\r\nهنگامى كه مرگ او نزديك شد به پسر خويش گفت :\r\n« اى حاجب ، بردگان مرا هم با خود در قبيلهء بنى نهشل داخل كن . »\r\nهمچنين به برادرزادهء خويش ، عمرو بن عمرو گفت :\r\n« بر تست كه عمرو بن ملقط را از ميان بردارى ، زيرا او بود كه پادشاه را با من دشمن كرد . »\r\nعمرو بن عمرو گفت :\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n« عمو جان ، با سفارش اين كار ، دشوارى بسيارى به گردن من انداختى . »\r\nهمين كه زراره در گذشت ، عمرو بن عمرو گروهى از كسان خويش را آماده نبرد ساخت و با طيئ به جنگ پرداخت و بر طريفين - يعنى طريف بن مالك و طريف بن عمرو - پيروزى يافت و ملاقط را نيز كشت .\r\nعلقمة بن عبده درين باره گفته است :\r\n و نحن جلبنا من ضربة خيلنا * نجنبها حد الاكام قطاطا\r\nاصبنا الطريف و الطريف بن مالك * و كان شفاء الواصبين الملاقطا \r\nعمرو بن منذر ، همين كه از در گذشت زراره آگاهى يافت ، با قبيلهء بنى دارم به جنگ پرداخت .\r\nاو سوگند ياد كرده بود كه صد تن از ايشان را بكشد . از اين رو در پى ايشان روانه شد تا به اواره رسيد ولى مردم اواره همه از او ترسيده و گريخته بودند .\r\nعمرو در جاى خود سراپرده زد و دسته‌هائى از لشكريان خويش را به جست و جوى آنان فرستاد .\r\nاينان به جز كسانى كه در طى حملات خود كشته بودند ، نود و نه تن را نيز گرفتار كردند و پيش عمرو آوردند .\r\nعمرو نيز همه را گردن زد .\r\nمقارن همين احوال ، شاعر بخت برگشته‌اى از براجم رسيد كه عمرو را مدح گويد .\r\nعمرو نيز او را گرفت و كشت تا درست يكصد تن كشته و سوگند خويش را به جاى آورده باشد .\r\nآنگاه گفت :\r\n« بدبخت كسى كه از براجم آمده باشد ! » و اين سخن او\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nضرب المثل گرديد درباره كسى كه پى سود برود و زيان ببيند . يا بخواهد به كسى نيكى كند و از او بدى ببيند .\r\nو نيز گفته شده است :\r\n« عمرو بن منذر ، عهد كرده بود كه آنان را زنده بسوزاند و به همين جهة هم به « محرق » موسوم شد . »\r\nنود و نه تن را سوزانده بود كه مردى از براجم رسيد و بوى گوشت پخته شنيد و گمان برد كه پادشاه خوراكى آماده كرده و خوانى گسترده است . بر آن شد كه به مجلس مهمانى برود و شكمى از عزا در بياورد .\r\nوقتى بدان جا رفت ، عمرو از او پرسيد :\r\n« تو كه هستى ؟ » پاسخ داد :\r\n« درود بر تو باد ! من از قبيلهء براجم آمده‌ام . »\r\nعمرو بن منذر گفت :\r\n« بدبخت كسى كه از براجم آمده باشد . » و دستور داد كه او را نيز در آتش اندازند .\r\nدر اين باره جرير براى فرزدق گفته است :\r\n اين الذين بنار عمرو احرقوا * ام اين اسعد فيكم المسترضع \r\n( كجا هستند كسانى كه در آتش عمرو سوختند ؟ يا كجاست اسعد در ميان شما ، كه شير خوار بود ؟ ) از آن پس ، به خاطر حرصى كه آن برجمى بيچاره در سورچرانى نشان داد و جان خود را از دست داد ، قبيله تميم شكم‌پرستى را نكوهش مىكرد .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nيكى از آنان گفته است :\r\n اذا ما مات ميت فى تميم * فسرك ان يعيش فجىء بزاد\r\nبخبز او بلحم . او بتمر * او الشيء الملفف فى البجاد\r\nتراه ينقب البطحاء حوالا * ليأكل رأس لقمان بن عاد \r\n( هنگامى كه گروهى از تميم مىمردند شاد شدى كه عيشى فراهم مىشود و خوراكى به دست مىآيد :\r\nنانى ، گوشتى ، يا خرمائى يا غذائى كه در زير جامه پنهان شده است .\r\nولى مىبينى گودالى كنده شده تا سر لقمان بن عاد را نيز بخورد . ) [ ( 1 ) 
  ]\r\nگفته شده است :\r\nابو بحر احنف بن قيس ، به معاوية بن ابو سفيان وارد شد و معاويه از او پرسيد :\r\n« اى ابو بحر ، اين چيست كه در زير جامه‌ات پنهان شده ؟ » جواب داد :\r\n« سخينه است ، يا امير المؤمنين ! »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - لقمان بن عاد كسى بود كه عمر دراز يافت .\r\n. . . لقمان گفت : « خدايا ، مرا عمر هفت كركس عنايت فرماى . » و اين مسئلت به شرف اجابت اقتران يافت .\r\nلقمان كركس بچگان گرفته مىپروريد و هر يك هشتاد سال زنده بوده به عالم ديگر پرواز مىكردند . و چون كركس هفتم كه موسوم به لبد بود جان تسليم كرد ، مرغ روح لقمان نيز از آشيانهء بدن طيران فرمود .\r\n( از لغتنامهء دهخدا )\r\n","page_name":" 36 ","page_number":36},
  {"content":"\r\n\r\nسخينه غذائى بود كه قريش را به خوردن آن نكوهش مىكردند ، همچنان كه تميم نيز آن را در زير جامه پوشيده مىداشت تا مورد سرزنش قرار نگيرد .\r\nمؤلف گويد :\r\nديده نشده است كه دو تن با هم از اين سنگين‌تر شوخى بكنند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nسخن دربارهء روز رحرحان كشته شدن زهير بن جذيمه و خالد بن جعفر بن كلاب و حارث بن ظالم مرى\r\nزهير بن جذيمه بن رواحة بن ربيعة بن مازن بن حارث بن قطيعة بن عبس عبسى ، پدر قيس بن زهير بود .\r\nاين قيس بن زهير سردار جنگ داحس و غبراء است .\r\nبارى ، زهير ، بزرگ و سرور قبيلهء قيس عيلان بود .\r\nپادشاه حيره كه نعمان بن امرؤ القيس ، نياى نعمان بن منذر بود ، به خاطر بزرگوارى و ارجمندى زهير با او پيوند زناشوئى برقرار كرد .\r\nبعد نعمان براى زهير پيام فرستاد و اظهار تمايل كرد كه يكى از فرزندان وى را ببيند .\r\nزهير پسر خود ، شأس ، را فرستاد كه كوچك‌ترين فرزندش\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبود .\r\nنعمان او را مورد نوازش قرار داد و گرامى داشت و هنگامى كه شأس مىخواست به پيش پدر خود برگردد خلعت و جامه‌هاى فاخر و عطريات و كالاهاى نيكو به وى داد .\r\nشأس از نزد نعمان مرخص شد و به راه افتاد تا پيش قوم خود برود .\r\nدر راه به بركهء آبى از آب‌هاى غنى بن اعصر رسيد . در آن جا رباح بن اشل غنوى ، كه او را نمىشناخت ، در صدد تصاحب اموال وى بر آمد و او را كشت و آنچه را كه داشت گرفت .\r\nبه زهير ، پدر شأس ، گفتند كه شأس از پيش پادشاه به راه افتاده و آخرين بار در نزديك آبى از آب‌هاى غنى ديده شده است .\r\nزهير در جست و جوى فرزند خويش به سرزمين غنى رفت .\r\nمردم غنى هم با قبيله بنى عامر بن صعصعه هم پيمان بودند .\r\nاز اين رو ، افراد بنى عامر پيرامون زهير گرد آمدند و زهير از ايشان سراغ پسر خويش را گرفت .\r\nآنان سوگند ياد كردند كه از او خبرى ندارند .\r\nزهير گفت :\r\n« ولى من مىدانم كه او در اين جا ناپديد شده است . »\r\nسرانجام ابو عامر گفت :\r\n« اكنون تكليف چيست ؟ چه بايد بكنيم كه تو از ما راضى شوى ؟ » جواب داد :\r\n« يكى ازين سه كار را بايد بكنيد : يا فرزند مرا زنده كنيد .\r\nيا مردم غنى را در اختيار من بگذاريد تا در برابر خون فرزندم ، خونشان را بريزم . يا تا هنگامى كه ما و شما زنده هستيم با هم\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nجنگ خواهيم داشت .\r\nبه دو گفتند :\r\n« تو براى ما راه فرارى باقى نگذاشتى . اما زنده كردن فرزند تو كارى است كه جز خدا هيچ كس ديگرى توانائى انجامش را ندارد . راجع به تسليم مردم غنى هم بايد بگوييم آنان نيز مانند همه آزادگان از جان و مال خود دفاع خواهند كرد و تسليم نخواهند شد . اما درباره جنگ ما و شما ، به خدا سوگند كه ما رضاى تو را مىخواهيم و از خشم تو بيزاريم . ليكن اگر خونبها مىخواهى مىپردازيم و اگر قاتل پسر خويش را مىجوئى او را به تو تسليم مىكنيم . اگر او را ببخشى ، با وجود خويشاوندى و همجوارى كه ما با هم داريم اين لطف تو جاى دورى نخواهد رفت و ضايع نخواهد شد . »\r\nزهير گفت :\r\n« من جز آنچه گفتم ، كار ديگرى نخواهم كرد . »\r\nخالد بن جعفر بن كلاب همين كه ديد زهير دربارهء دائىهاى خود سختگيرى را از اندازه گذرانده ، گفت :\r\n« به خدا ما روزى مانند امروز نديده بوديم كه مردى با قوم خود اين قدر سخت بگيرد . »\r\nزهير گفت :\r\n« پس مىخواهى من غنى را ترك كنم و خونخواهى من از شما به جاى خود باقى باشد ؟ » جواب داد : « آرى ! » زهير برگشت و به راه افتاد در حالى كه مىگفت :\r\n فلو لا كلاب قد اخذت قرينتى * برد غنى اعبدا و مواليا\r\nو لكن حمتهم عصبة عامرية * يهزون فى الارض القصار العواليا \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n مساعير فى الهيجا مصاليت فى الوغى * اخوهم عزيز لا يخاف الاعاديا\r\nيقيمون فى دار الحفاظ تكرما * اذا ما فنى القوم اضحت خواليا \r\nسپس مقدارى گوشت پروار شتر را به زنى داد و او را به سرزمين غنى فرستاد و به دو سپرد كه نسبت خويش را پنهان كند و وقتى بدان جا رسيد ، گوشت را به يك شيشه عطر بفروشد و در ضمن از حال فرزند وى ، شأس ، نيز پرسش كند .\r\nزن به غنى رفت و دستورى را كه زهير داده بود به كار بست تا به زن رباح بن اشل ، قاتل شأس ، رسيد و به دو گفت :\r\n« من يكى از دختران خود را به شوهر داده‌ام و اكنون در برابر اين گوشت يك شيشه عطر مىخواهيم . »\r\nهمسر رباح عطر را به دو داد و ضمنا گفت كه شوهرش شأس را كشته و مقدارى جامه‌هاى فاخر و عطريات و غيره از او گرفته است .\r\nزن پيش زهير برگشت و از آنچه همسر رباح گفته بود ، او را آگاه ساخت .\r\nزهير نيز سواران خويش را گرد آورد و به خاندان غنى حمله برد و بسيارى از آنان را كشت . ميان بنى عبس و بنى عامر نيز جنگ روى داد و آشوب بالا گرفت .\r\nپس از آن زهير در ماه حرام - يعنى ماهى كه در طى آن جنگ و خونريزى ممنوع بود - با خانوادهء خود به سوى عكاظ حركت كرد . و در راه با خالد بن جعفر بن كلاب روبرو شد .\r\nخالد به او گفت :\r\n« اى زهير ، دردسرى كه تو به ما مىدهى از اندازه گذشته است ! » زهير گفت :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n« ولى به خدا سوگند تا هنگامى كه توانائى دارم ، از قدرت خود براى خونخواهى استفاده مىكنم و دست بردار نيستم . »\r\nقبيله هوازن هر سال در عكاظ به زهير بن جذيمه خراج مىپرداخت و زهير ايشان را خوار مىكرد و پست مىشمرد . از اين رو ، آنان نسبت به وى خشم و كينه‌اى داشتند .\r\nخالد و زهير پس از آن گفت و گوى كوتاه ، از هم جدا شدند و هر يك به سوى قوم خود رفت .\r\nخالد زودتر خود را به سرزمين هوازن رساند و قوم خود را گرد آورد تا آنان را به جنگ زهير گسيل دارد .\r\nآنان پيشنهاد وى را پذيرفتند و براى پيكار آماده شدند و به راه افتادند تا با زهير كه در راه بود بجنگند .\r\nزهير راه خود را ادامه داد تا به پيرامون سرزمين هوازن رسيد و در آن جا فرود آمد .\r\nپسرش قيس به دو گفت :\r\n« بيا ازين زمين برويم زيرا جائى است كه به دشمن ما نزديك است . »\r\nپدرش گفت :\r\n« اى آدم زبون و ناتوان ، چرا مرا از هوازن و گزندش مىترسانى ؟ من اين قبيله را از همهء مردم بهتر مىشناسم . »\r\nپسرش گفت :\r\n« سر سختى را كنار بگذار و حرف مرا بشنو و بيا از اين جا برويم . من از دشمنى و كين‌توزى اين مردم مىترسم . »\r\nتماضر ، دختر شربد بن رياح بن يقظة بن عصية السلميه ، كنيز زهير بود و از وى حامله شده و فرزندى برايش آورده بود .\r\nيكى از برادران اين زن ، به اصل و نسب خويش پى برد و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدانست كه از قبيله بنى عامر است . لذا دستگاه زهير را ترك گفت و به بنى عامر پيوست .\r\nاو چندى در ميان اين قبيله بود تا هنگامى كه خالد او را به عنوان جاسوسى فرستاد تا از زهير برايش خبرى بياورد .\r\nاو به راه افتاد تا به جايگاه زهير رسيد .\r\nقيس فرزند زهير و همچنين خود زهير از راز او آگاه شدند و خواستند او را بگيرند و ببندند و نگاه دارند تا هنگامى كه از سرزمين هوازن بيرون بروند .\r\nولى خواهر وى كه زن زهير بود ، آنان را از اين كار باز داشت .\r\nآنان نيز ناچار از او پيمان گرفتند كه از چگونگى وضع ايشان به كسى خبرى ندهد .\r\nآنگاه آزادش كردند .\r\nاو نيز به اردوگاه خالد رفت و در حالى كه كنار درختى ايستاده بود ، آنچه را كه مىدانست به وى خبر داد .\r\nخالد و همراهانش بيدرنگ سوار شدند و به سر وقت زهير ، كه از ايشان چندان دور نبود ، شتافتند .\r\nچيزى نگذشت كه دو طايفه بهم رسيدند و ميانشان پيكارى سخت در گرفت .\r\nخالد و زهير نيز با هم روبرو شدند و مدتى زد و خورد كردند ، بعد با هم دست و گريبان شدند و بر زمين افتادند .\r\nدر اين گير و دار ، ورقاء پسر زهير به خالد پريد و با شمشير به وى ضربتى زد ولى كارى از پيش نبرد زيرا او دو زره پوشيده بود .\r\nبعد جندح بن بكاء ، كه پسر زن خالد بود ، به زهير حمله برد و او را كشت .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nجندح و خالد به يارى يك ديگر مىجنگيدند و خالد پس از اين پيروزى ميدان كارزار را ترك گفت و قبيلهء هوازن به اردوگاه خود برگشت .\r\nفرزندان زهير نيز نعش پدر خود را برداشتند و به سرزمين خود بردند .\r\nورقاء پسر زهير در اين باره گفته است :\r\n رأيت زهيرا تحت كلكل خالد * فاقبلت اسعى كالعجول ابادر\r\nالى بطلين يعتران كلا هما * يريد رياش السيف و السيف نادر\r\nفشلت يمينى يوم اضرب خالدا * و يمنعه منى الحديد المظاهر\r\nفيا ليت انى قبل ايام خالد * و قبل زهير لم تلدنى تماضر\r\nلعمرى لقد بشرت بى اذ ولدتنى * فماذا الذى ردت عليك البشائر ؟\r\nفلا يدعنى قومى صريحا بحرة * لئن كنت مقتولا و يسلم عامر\r\nفطر خالد ان كنت تستطيع طيرة * و لا تقعن الا و قلبك حاذر\r\nاتتك المنايا ان بقيت بضربة * تفارق منها العيش و الموت حاضر \r\nخالد نيز به خاطر كشتن زهير بر قبيلهء هوازن منت مىگذارد و مىگويد :\r\n ابلغ هوازن كيف تكفر بعد ما * اعتقتهم فتوالدوا احرارا\r\nو قتلت ربهم زهيرا بعد ما * جدع الانوف و اكثر الاوتارا\r\nو جعلت مهر نسائهم و دياتهم * عقل الملوك هجائنا و بكارا \r\nزهير ، بزرگ و سرور خاندان غطفان بود و خالد دانست كه به زودى افراد خاندان غطفان به جست و جوى وى خواهند آمد تا انتقام خون سرور خود را از وى بگيرند .\r\nاز اين روى ، به حيره رفت و از نعمان بن امرؤ القيس ، پادشاه حيره پناه خواست .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنعمان نيز به دو پناه داد و براى سكونت وى قبه و بارگاهى ساخت .\r\nهمين كه فرزندان زهير براى جنگ با قبيلهء هوازن گرد هم آمدند ، حارث بن ظالم مرى به ايشان گفت :\r\n« شما شر هوازن را از سر من كوتاه كنيد ، من هم شر خالد بن جعفر را از سر شما دور خواهم كرد . »\r\nحارث ، سپس ، به راه افتاد تا به بارگاه نعمان رسيد و وارد شد .\r\nخالد در نزد نعمان بود و با هم خرما مىخوردند .\r\nنعمان همين كه چشمش به حارث افتاد ، به دو خوشامد گفت و به وى تعارف كرد .\r\nخالد به حارث رشك برد و به نعمان گفت :\r\n« درود بر تو باد . اين مردى است كه من حق بزرگى به گردنش دارم زيرا زهير را كه سرور قبيلهء غطفان بود كشتم و بعد او سرور قبيله شد . »\r\nحارث كه اين سخن شنيد ، گفت :\r\n« به زودى حقى را كه به گردن من دارى تلافى خواهم كرد . »\r\nآنگاه نشست و به خرما خوردن پرداخت در حالى كه از فرط خشم خرما از ميان انگشتانش مىافتاد .\r\nعروه برادر خالد كه متوجه خشم حارث بود ، به خالد گفت :\r\n« از حرفى كه حارث زد بايد فهميده باشى كه او تشنهء خون تست . »\r\nخالد جواب داد :\r\n« مرا از چه مىترسانى ؟ به خدا سوگند كه او اگر مرا در خواب هم ببيند بيدارم نخواهد كرد . »\r\nبعد خالد و برادرش به سراپردهء خود رفتند و درهاى سراپرده\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nرا با بندهايى كه داشت بستند .\r\nخالد خوابيد و عروه نيز در بالين وى به پاسدارى پرداخت .\r\nهمين كه تاريكى شب فرا رسيد ، حارث به سوى سراپردهء ايشان رفت و بندهاى سراپرده را بريد و داخل شد و به عروه گفت :\r\n« اگر حرفى بزنى ، ترا خواهم كشت ! » بعد خالد را بيدار كرد . همين كه خالد چشم گشود ، حارث به وى گفت :\r\n« مرا مىشناسى ؟ » خالد جواب داد :\r\n« تو حارث هستى . »\r\nحارث گفت :\r\n« اكنون پاداش حقى را كه به گردن من دارى بگير . »\r\nو با شمشيرى كه كشيده بود به دو ضربتى زد و او را كشت .\r\nآنگاه از سراپرده بيرون جست و شتر خود را سوار شد و روانه گرديد .\r\nپس از رفتن او ، عروه بيرون دويد و فرياد كشان و زارى - كنان ، خود را به درگاه نعمان رساند و او را از آنچه روى داده بود ، آگاه ساخت .\r\nنعمان مردانى را به جست و جوى حارث فرستاد .\r\nحارث ، بعد در اين باره گفت :\r\n« پس از آن كه اندكى راه پيمودم ترسيدم از اين كه خالد را نكشته باشم . بدين جهة دوباره به گونه‌اى ناشناس برگشتم و وارد اردوگاه نعمان شدم و با سربازان وى در آميختم تا به سراپردهء خالد رسيدم و بار ديگر بر او شمشير زدم تا يقين كردم كه او كشته شده است . بعد برگشتم و به قوم خود پيوستم . »\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nعبد الله بن جعده كلابى در اين باره گفته است :\r\n يا حار لو نبهته لوجدته * لا طائشا رعشا و لا معزالا\r\nشقت عليه الجعفرية جيبها * جزعا و ما تبكى هناك ضلالا\r\nفانعوا ابا بحر بكل مجرب * حران يحسب فى القناة هلالا\r\nفليقتلن بخالد سرواتكم * و ليجعلن لظالم تمثالا \r\nحارث به دو جواب داد :\r\n تالله قد نبهته فوجدته * رخو اليدين مواكلا عسقالا\r\nفعلوته بالسيف اضرب رأسه * حتى اضل بسلحه السربالا \r\nحارث از دو سو تحت تعقيب بود :\r\nنعمان پادشاه حيره مىخواست او را بگيرد و بكشد چون او كسى را كشته بود كه در پناه نعمان قرار داشت .\r\nخاندان هوازن هم در جست و جوى او بودند تا او را بكشند و انتقام خون خالد ، سرور خود را ، از او بگيرند .\r\nاز اين رو ، حارث به قبيلهء تميم پيوست و از ضمرة بن ضمرة بن جابر بن قطن بن نهشل بن دارم پناه خواست .\r\nاو نيز وى را در برابر نعمان و هوازن پناه داد .\r\nنعمان وقتى دريافت كه بنى دارم حارث را پناه داده ، لشكرى را بسيج كرد و در زير فرماندهى ابن الخمس تغلبى به سوى بنى دارم گسيل داشت .\r\nابن الخمس براى پدر خود نيز خونخواهى مىكرد زيرا حارث پدر وى را كشته بود .\r\nاحوص بن جعفر ، برادر خالد نيز ، هنگامى كه افراد قبيلهء بنى عامر را گرد آورد و براى جنگ حركت كرد ، در راه به لشكر نعمان برخورد و همه با هم عازم پيكار با بنى دارم شدند و به راه افتادند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nوقتى به نزديك‌ترين آبهاى بنى دارم رسيدند ، زنى را ديدند كه قارچ مىچيد و شترش هم در پهلويش بود .\r\nمردى از قبيلهء غنى ، او و شترش را گرفت و پيش خود نگاه داشت . ( تا از آن جا نرود و نزديك شدن ايشان را به بنى دارم خبر ندهد . )\r\nاما همين كه شب فرا رسيد و او به خواب رفت ، زن برخاست و شتر خود را سوار شد و همچنان راه پيمود تا بامداد به بنى دارم رسيد و نزد بزرگ و سرور قبيله كه زرارة بن عدس بود رفت و او را خبردار كرد و گفت :\r\n« ديروز گروهى مرا گرفتند كه در پى تو مىگشتند ولى من آنها را نمىشناسم . »\r\nزرارة بن عدس گفت :\r\n« آنان را براى من وصف كن كه ببينم چگونه كسانى بودند . »\r\nزن گفت :\r\n« مردى را ديدم كه ابروهايش پرپشتش پائين مىافتاد و او با قطعهء پارچه‌اى آنها را بالا مىگرفت . چشمان كوچكى داشت و همه به دستور او كار مىكردند . »\r\nزراره گفت :\r\n« او احوص ، سردار آن گروه است . »\r\nزن گفت :\r\n« همچنين ، مردى را ديدم كه كم حرف بود ولى وقتى كه حرف مىزد ، همه دورش جمع مىشدند مانند شتران ماده‌اى كه دور شتر نر جمع مىشوند . از همه زيباروىتر بود و دو پسر داشت كه همراهش بودند . »\r\nزراره گفت :\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n« اين مرد مالك بن جعفر است و دو پسرش هم عامر و طفيل هستند . »\r\nزن باز گفت :\r\n« مرد فربهى را هم ديدم كه گوئى ريش خود را سرخ و زرد كرده است . »\r\nزراره گفت :\r\n« او عوف بن احوص است . »\r\nزن گفت :\r\n« مردى را هم ديدم كه بلند بالا و پرخور و تنومند بود . »\r\nزراره گفت :\r\n« او ربيعة بن عبد الله بن ابو بكر بن كلاب است . »\r\nزن همچنان به سخن ادامه داد و گفت :\r\n« مرد سياه چهرهء كوتاه قدى را هم ديدم كه بينى وى فرو رفته و پيشانى وى بر آمده بود . »\r\nزراره گفت :\r\n« او ربيعة بن قرط بن عبد الله بن ابو بكر است . »\r\nزن گفت :\r\n« مردى را ديدم كه ابروهايش به هم پيوسته بود . سبيل كلفتى داشت و هنگامى كه حرف مىزد آب دهنش بر روى ريشش سرازير مىشد . »\r\nزراره گفت :\r\n« او جندح بن بكاء است . »\r\nزن گفت :\r\n« مردى را هم ديدم كه چشمان كوچك و پيشانى تنگى داشت و دهنهء اسبى را گرفته بود . و يك تركش هم داشت كه هيچ وقت\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nآن را از دست فرو نمىگذاشت . »\r\nزراره گفت :\r\n« او ربيعة بن عقيل بن كعب بوده است . »\r\nزن گفت :\r\n« مردى هم دو پسر سرخ و سپيد داشت . اين دو پسر هر جا كه مىرفتند همهء چشم‌ها به سوى آنان دوخته مىشد . »\r\nزراره گفت :\r\n« او صعق بن عمرو بن خويلد بن نفيل است . دو پسرش هم يزيد و زرعه هستند . »\r\nزن گفت :\r\n« مردى را هم ديدم كه حرفى نمىزد مگر حرفى كه از دم شمشير هم تيزتر بود . »\r\nزراره گفت :\r\n« او عبد الله بن جعدة بن كعب بوده است . »\r\nپس از اين گفت و گو ، زراره به زن دستور داد تا به خانهء خود برود .\r\nبعد زراره براى شتربانان پيام فرستاد و دستور داد كه شتران را آماده كنند و محمل‌ها و بارها را بربندند و خانواده و اموال قبيلهء بنى دارم را به سرزمين بغيض بفرستند .\r\nزراره ، همچنين ، كسانى را به نزد مالك بن حنظله فرستاد و آنان را فراخواند و از خطرى كه متوجهشان بود آگاهشان ساخت و دستور داد كه خانواده و بار و بنهء خود را به سرزمين بغيض بفرستند .\r\nآنان نيز چنين كردند و خود آمادهء پيكار با دشمن شدند .\r\nبامداد كه افراد قبيلهء بنى عامر از خواب برخاستند ، يك غنوى به ايشان خبر داد كه خانوادهء بنى دارم و بنى مالك بار خود را بسته\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nو با همهء دارائى خود رفته و از دسترس ايشان دور شده‌اند .\r\nبه شنيدن اين خبر نگران شدند و با هم به كنكاش پرداختند .\r\nيكى از آنان گفت :\r\n« زنى كه ديروز ما گرفتيم با بنى دارم بستگى داشت . او رفت و آنان را از آمدن ما خبردار كرد . آنها هم دور انديشى كردند و براى اين كه خانواده و دارائى خود را از دستبرد ما نجات دهند ، تمام را به بغيض فرستادند و اكنون همه مسلح هستند و آماده‌اند تا با ما بجنگند . بنا بر اين بهتر است فورا سوار شويم و دنبال اموال آنان برويم و در راه خانواده‌شان را اسير و دارائى ايشان را غارت كنيم .\r\nآنها هنگامى از اين ماجرى آگاه مىشوند كه ما غنائيم به چنگ آورده و برگشته‌ايم . »\r\nهمه اين انديشه را پسنديدند و سوار شدند و در پى خانوادهء بنى دارم شتافتند .\r\nاز سوى ديگر ، زراره كه انتظار حمله قبيلهء بنى عامر و ديگران را مىكشيد ، وقتى ديد كه آنها دير كرده‌اند ، به قوم خود گفت :\r\n« بدون شك علت تأخير آنان اين است كه در پى تاراج خانواده و اموال شما رفته‌اند . تا كار از كار نگذشته ، بشتابيد و دارائى خود را دريابيد . »\r\nمردان بنى دارم كه اين سخن شنيدند بيدرنگ برخاستند و شتابان تاختند و پيش از آن كه دشمن به خانواده و اموالشان دست يابد ، با او روبرو شدند و جنگ سختى كردند .\r\nدر اين پيكار خونين ، فرزندان مالك بن حنظله ، بر ابن الخمس تغلبى ، فرماندهء لشكر نعمان ، دست يافتند و او را كشتند .\r\nفرزندان عامر نيز معبد بن زراره را اسير كردند .\r\nقبيلهء بنى دارم تا هنگام ظهر در ميدان كارزار پايدارى كرد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nقيس بن زهير نيز با كسان خود از سوى ديگر فرا رسيد و سرانجام بنى عامر و لشكر نعمان شكست خوردند و گريختند و به شهرهاى خود برگشتند .\r\nبنى عامر ، معبد بن زراره را كه اسير كرده بود با خود برد و معبد در اسارت ايشان باقى ماند تا در گذشت .\r\nدر اين روزها ، همچنين ، زرارة بن عدس در گذشت .\r\nدربارهء پناهندگى حارث به بنى تميم به گونه‌اى ديگر نيز روايت شده و آن اين است :\r\nنعمان در صدد بود تا از حارث - كه خالد را كشته و گريخته بود - انتقام بكشد .\r\nبه او گفتند :\r\nحارث به سوى حيره روانه شده و در راه به خانهء عياض بن ديهث تميمى كه دوست اوست ، فرود آمده است .\r\nنعمان كسانى را به سراغ عياض فرستاد و شتران وى را گرفت .\r\nحارث سوار شد و خود را پنهانى به حيره رساند و شترهاى عياض را از شتربانان باز ستاند و به عياض برگرداند .\r\nآنگاه در صدد بر آمد كه به نعمان آزارى برساند .\r\nدر اين انديشه بود كه به غضبان ، پسر نعمان برخورد و او را به ضرب شمشير كشت .\r\nنعمان ، كه اين خبر را شنيد ، كسانى را به جست و جوى حارث فرستاد ولى نتوانست او را به چنگ آورد .\r\nحارث دربارهء پيشامد مذكور گفته است :\r\n اخصيى حمار بات يكدم نجمة * أ تؤكل جاراتى و جارك سالم\r\nفان تك اذوادا اصبت و نسوة * فهذا ابن سلمى رأسه متفاقم\r\nعلوت بذى الحيات مفرق رأسه * و لا يركب المكروه الا الا كارم \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n فتكت به كما فتكت بخالد * و كان سلاحى تحتويه الجماجم\r\nبدأت بتلك و انثنيت بهذه * و ثالثة تبيض منها المقادم\r\nحسبت ابا قابوس انك مخفرى * و لما تذق ثكلا و انفك راغم \r\nبرخى چنان گفته بودند كه در بالا نقل شد . برخى نيز گفته‌اند :\r\nكسى كه به دست حارث كشته شد شرحبيل بن اسود بن منذر بود .\r\nاسود پسر خود ، شرحبيل ، را پيش سنان بن ابو حارثهء مرى گذاشته بود تا زنش او را شير دهد و بزرگ كند .\r\nسنان به خاطر نگهدارى اين بچه پاداش خوبى از اسود مىگرفت و دارائى بسيار پيدا كرده بود و پسرش ، هرم ، نيز پيوسته بذل و بخشش مىكرد حارث پنهانى و ناشناس پيش سنان رفت و زين اسب او را به عاريت گرفت . بعد ، به نزد زن سنان رفت و زين را نشان داد و گفت :\r\n« شوهرت مىگويد شرحبيل ، پسر پادشاه ، را به من بسپار تا او را پيش حارث بن ظالم ببرم كه ازو نگهدارى و سرپرستى كند .\r\nاين زين اسب او هم نشانه‌اى است كه بدانى من راست مىگويم و از طرف شوهرت آمده‌ام . »\r\nزن كه چشمش به زين افتاد حرف او را باور كرد و شرحبيل را آراسته و پاكيزه ساخت و او را به حارث سپرد .\r\nحارث نيز كودك خردسال را گرفت و كشت و گريخت .\r\nپس از اين پيشامد ، اسود بر كرانهء رود اربك با بنى ذبيان و بنى اسد جنگ كرد و بسيارى از ايشان را كشت و زنانشان را به اسارت در آورد و اموالشان را به تاراج برد و سوگند ياد كرد كه حارث را بكشد .\r\nحارث كه اين خبر را شنيد ، پنهانى روانهء حيره شد تا پيشدستى كند و به اسود حمله برد و كارش را بسازد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدر يكى از منزل‌هاى ميان راه بود كه شنيد زنى فرياد مىزند :\r\n« من به حارث بن ظالم پناه مىبرم . »\r\nحارث احوال زن را پرسيد و معلوم شد كه اسود گله‌اى از شتران او را گرفته است . به دو دلدارى داد و گفت :\r\n« فردا در فلان جا پيش من بيا . »\r\nروز بعد حارث در آن جا رفت و هنگامى كه شتران نعمان وارد شدند . شترهاى زن را گرفت و به دو داد .\r\nدر ميان آنها شتر ماده‌اى بود كه لقاع نام داشت . حارث در اين باره گفت :\r\n اذا سمعت حنة اللقاع * فادعى ابا ليلى فنعم الداعى\r\nيمشى بعضب صارم قطاع * يفرى به مجامع الصداع \r\nبعد به راه افتاد و از هر سو به جست و جو پرداخت تا كسى را بيابد كه به وى پناه دهد . ولى هيچ كس او را پناه نداد .\r\nهمه به او مىگفتند :\r\n« چه كسى تو را از دست هوازن و نعمان پناه مىدهد ؟ تو كسى هستى كه فرزند نعمان را هم كشته‌اى ! » سرانجام خود را به زرارة بن عدس و ضمرة بن ضمره رساند و اين دو تن او را پناه دادند و بر آن شدند كه از گزند همهء مردم حفظش كنند .\r\nعمرو بن اطنابهء خزرجى با خالد بن جعفر دوست بود و وقتى شنيد كه حارث خالد را در خواب كشته ، گفت :\r\n« به خدا سوگند كه اگر خالد را بيدار مىيافت ، نمىتوانست چنين كارى بكند . چقدر دلم مىخواهد كه من با حارث روبرو شوم . »\r\nاين حرف او به گوش حارث رسيد و حارث گفت :\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n« به خدا سوگند كه با او روبرو نخواهم شد مگر هنگامى كه بيدار و در حال حركت باشد و سلاح خويش را نيز با خود داشته باشد . »\r\nابن الاطنابه كه سخن او را شنيد شعرهائى ساخت كه اين دو بيت از آنهاست :\r\n ابلغ الحارث بن ظالم المو * عد و الناذر النذور عليا\r\nانما تقتل النيام و لا تق * تل يقظان ذا سلاح كميا \r\nحارث كه شعر او را شنيد ، روانهء مدينه شد و سراغ خانهء ابن اطنابه را گرفت .\r\nهنگامى كه به در خانهء او رسيد ، بانگ بر آورد :\r\n« اى ابن اطنابه به فريادم برس ! » عمرو بن اطنابه به شنيدن فرياد او از خانه بيرون آمد و پرسيد :\r\n« تو كه هستى ؟ » جواب داد :\r\n« مردى از قبيلهء بنى فلان كه مىخواستم به قبيلهء بنى به همان بروم . ولى در راه ، نزديك خانهء تو گروهى به من رسيدند و هر چه را كه داشتم ربودند . اكنون از تو مىخواهم كه به دادم برسى و با من بيائى و اموال مرا بگيرى و به من باز دهى . »\r\nابن اطنابه سلاح پوشيد و سوار شد و با او به راه افتاد .\r\nهمين كه از خانهء خود قدرى دور شد ، حارث برگشت و به دو گفت :\r\n« آيا اكنون تو خفته‌اى يا بيدارى ؟ » جواب داد :\r\n« بيدارم . »\r\nحارث گفت :\r\n« پس بدان كه من ابو ليلى هستم و شمشيرم هم آماده است . »\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nابن اطنابه شمشير ، يا به قول برخى ، نيزه خويش را انداخت و گفت :\r\n« تو بر من پيشى گرفتى ، پس لا اقل به من مهلت بده تا شمشير خود را از زمين بردارم . »\r\nحارث گفت :\r\n« بردار . »\r\nابن اطنابه گفت :\r\n« مىترسم قبل از اين كه شمشيرم را بردارم پيشدستى كنى و كارم را بسازى . »\r\nگفت :\r\n« عهد مىكنم كه تا شمشير خود را از زمين بر نداشته‌اى ، در امان خواهى بود . »\r\nابن اطنابه گفت :\r\n« در اين صورت من هم هرگز شمشير خود را از زمين بر نمىدارم . »\r\nحارث كه ديگر نمىتوانست پيمان خود را بشكند ، ناچار از خون او در گذشت و رفت در حالى كه شعرهائى مىخواند .\r\nاين چهار بيت از آنهاست :\r\n بلغتنا مقالة المرء عمرو * فالتقينا و كان ذاك بديا\r\nفهممنا بقتله اذ برزنا * و وجدناه ذا سلاح كميا\r\nغير ما نائم يروع بالفت * ك و لكن مقلدا مشرفيا\r\nفمننا عليه بعد علو * بوفاء و كنت قدما و فيا \r\nسرانجام ، حارث همين كه دانست نعمان با سرسختى در پى اوست و هوازن تا انتقام خون خالد را نگيرد از پاى نمىنشيند ، ناشناس به شام رفت و به يزيد بن عمرو پناهنده شد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nيزيد او را در پناه خود گرفت و مورد نوازش قرار داد .\r\nيزيد بن عمرو شتر ماده‌اى داشت نشاندار كه سنگ آتش‌زنه و وسائل داغ كردن شتران ديگر را به گردنش انداخته بود .\r\nهمسر حارث كه آبستن بود و ويار مىكرد دلش گوشت و دنبهء شتر خواست . حارث هم آن شتر ماده را گرفت و در شكاف كوهى برد و كشت و گوشت و دنبه‌اش براى زن خود برد .\r\nهمين كه شتر يزيد ناپديد شد ، به جست و جوى آن پرداختند و نشانه‌هاى پى بريدگى او را در شكاف كوه يافتند .\r\nپادشاه ، يعنى يزيد بن عمرو ، در پى كاهنى فرستاد و از او پرسيد كه چه كسى ممكن است شتر را كشته باشد .\r\nكاهن گفت كه حارث آن را كشته است .\r\nيزيد براى اثبات اين امر زنى را با شيشهء عطرى به پيش زن حارث فرستاد تا در برابر آن عطر مقدارى گوشت شتر از وى بگيرد .\r\nزن دستور او را به كار بست و به در خانهء حارث رفت و عطر را داد و گوشت را گرفت ولى در راه به حارث برخورد .\r\nحارث او را گرفت و كشت و جسدش را در خانهء خويش به خاك سپرد .\r\nپادشاه كه ديد آن زن نيز ناپديد شده ، باز كاهن را خواست و از او درين باره پرسش كرد .\r\nكاهن گفت :\r\n« آن زن را نيز همان كسى كشته كه شتر ماده را كشته است ! اگر ميل ندارى كه در حضور وى خانه‌اش را بازرسى كنى ، او را بيرون بفرست و در غياب وى اين كار را بكن . »\r\nپادشاه همين كار را كرد . و وقتى حارث از خانه بيرون رفت ، خانه‌اش را گشتند و جسد زن را در آن جا يافتند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nحارث همين كه حس كرد چه كسى رازش را فاش كرده ، به نزد كاهن رفت و او را كشت .\r\nسرانجام حارث را گرفتند و پيش پادشاه بردند .\r\nيزيد بن عمرو دستور داد كه او را بكشند .\r\nحارث گفت :\r\n« تو با من عهد كرده بودى كه مرا پناه دهى . بنا بر اين عهد و پيمان خود را مشكن . »\r\nپادشاه گفت :\r\n« اگر من يك بار با تو پيمان شكنى كرده‌ام ، تو بارها پيمان مرا شكسته‌اى . »\r\nو او را كشت .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nروزهاى داحس و غبراء جنگى كه ميان قبائل عبس و ذبيان روى داد\r\nسبب اين پيشامد آن بود كه قيس بن زهير بن جذيمهء عبسى رهسپار مدينه شد تا در آن جا خود را براى جنگ با بنى عامر و انتقام خون پدر خويش ، آماده كند .\r\nدر مدينه پيش احيحة بن جلاح رفت تا از او زرهى را كه قبلا وصفش را شنيده بود خريدارى كند .\r\nاحيحه گفت :\r\n« من اين را نمىفروشم ، و اگر فرزندان عامر سرزنشم نمى - كردند آن را به تو مىبخشيدم . ولى تو آن را به بهاى يك شتر نر جوان دو سه ساله از من بخر . »\r\nقيس يك شتر به دو داد و زره را از او گرفت و آن را ذات - الحواشى ناميد .\r\nاحيحه زره‌هاى ديگرى نيز به قيس بخشيد .\r\nقيس در حالى كه بار و بنهء خويش را بسته بود به راه افتاد تا به نزد قوم خود باز گردد .\r\nدر راه به ربيع بن زياد عبسى رسيد و از او در خواست كرد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكه وى را يارى دهد تا انتقام خون پدر خويش را بگيرد .\r\nربيع بن زياد به دو پاسخ مساعد داد .\r\nهنگامى كه قيس مىخواست از پيش ربيع برود ، ربيع به كيسه‌اى كه جامه‌هاى قيس در آن بود نگاهى انداخت و پرسيد :\r\n« در جامه‌دان خود چه دارى ؟ » قيس پاسخ داد :\r\n« چيز شگفت‌آورى كه اگر آن را ببينى ، فريفته‌اش خواهى شد . »\r\nآنگاه شتر خويش را به زانو در آورد و آن زره را از كيسه‌اى كه جامه‌هاى خود را در آن نهاده بود بيرون كشيد .\r\nربيع همين كه آن را ديد فريفته‌اش شد و گرفت و پوشيد كه اتفاقا درست به اندازهء قد و بالاى او بود و به همين جهة آن را ديگر به قيس پس نداد .\r\nچندى گذشت و درين مدت راجع به آن زره ميان ربيع و قيس پيك پيام‌هائى رد و بدل شد . قيس در پى گرفتن زره پافشارى ، و ربيع در پس دادن آن خوددارى مىكرد .\r\nسرانجام ، قيس خانواده خويش را به مكه فرستاد و خود چشم به راه آغاز بهار ماند .\r\nهمين كه آغاز بهار فرا رسيد ، ربيع شتران و دارائى خويش را به چراگاهى كه بسيار سر سبز و خرم بود روانه كرد و به خانوادهء خود هم دستور داد تا بدان جا بروند .\r\nسپس اسب خويش را سوار شد و بدان منزل رهسپار گرديد .\r\nقيس به شنيدن خبر حركت كاروان ربيع ، فرصت را غنيمت شمرد و با برادران و ساير افراد خانوادهء خود شتابان به راه افتاد و بر آن كاروان حمله برد و هودجى را كه مادر ربيع ، موسوم به فاطمهء دختر خرشب ، و همچنين همسر ربيع در آن بودند ، گرفت .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nفاطمه ، مادر ربيع به دو گفت :\r\n« اى قيس ، چه مىخواهى بكنى ؟ » قيس جواب داد :\r\n« مىخواهم در برابر زرهى كه پسرت از من گرفته و پس نمىدهد ، شما دو تن را به مكه ببرم و بفروشم . »\r\nفاطمه گفت :\r\n« از ما دست بدار . من عهد مىكنم كه آن زره را به تو برگردانم . »\r\nقيس قول او را پذيرفت و آن دو را رها ساخت .\r\nفاطمه ، همين كه به پسر خود رسيد ، موضوع زره را با وى در ميان نهاد ولى ربيع سوگند خورد كه زره را پس نخواهد داد .\r\nفاطمه ناچار براى قيس پيام فرستاد و او را از آنچه ربيع گفته بود ، آگاه ساخت .\r\nقيس نيز به چارپايان ربيع حمله برد و از آنها چهار صد شتر را ربود و به مكه برد و فروخت و با بهاى آنها اسبانى خريد .\r\nربيع ، همين كه از دستبرد قيس خبردار شد ، در پى او تاخت ولى به دو نرسيد .\r\nدر ميان اسب‌هائى كه قيس خريده بود ، دو اسب هم به نام‌هاى داحس و غبراء وجود داشتند .\r\nو نيز گفته شده است .\r\nاسبى كه داحس نام داشت ، از اسب‌هاى قبيلهء بنى يربوع بود .\r\nپدر اين اسب ، كه سبط ناميده مىشد ، به مردى از قبيلهء بنى ضبه تعلق داشت . مادر داحس نيز ماديانى بود متعلق به مردى از قبيله بنى يربوع .\r\nاين يربوعى ، كه صاحب آن ماديان بود ، از آن ضبى كه يك\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنريان به نام سبط داشت خواهش كرد كه اسب خود را براى جفتگيرى پيش ماديان وى بفرستد .\r\nولى آن ضبى در خواست وى را نپذيرفت .\r\nهمين كه شب فرا رسيد ، يربوعى خود را به اسب ضبى رساند و آن را پيش اسب خود برد .\r\nضبى وقتى بيدار شد و اسب خود را نديد ، در ميان كسان خود فرياد بر آورد و همه پيرامون او گرد آمدند و به جست و جوى اسبش پرداختند و دريافتند كه با ماديان يربوعى در آميخته است .\r\nاين موضوع را به ضبى خبر دادند و ضبى به خشم آمد و نزديك بود آشوبى بر پا شود كه يربوعى به آنان گفت :\r\n« شتاب نكنيد . اگر از اسب شما نطفه‌اى در رحم ماديان ريخته شده باشد ، مىتوانيد آن را بر گيريد . »\r\nياران ضبى سخن او را تصديق كردند و گفتند .\r\n« اين داورى درست است . »\r\nدر اين هنگام مردى از ياران ضبى در ميان پريد و دست خود را در بچه‌دان ماديان فرو برد و آنچه در رحم بود بيرون كشيد ولى مقدارى از آن در رحم باقى ماند و كره‌اى به وجود آمد كه به همين سبب داحس ناميده شد . ( زيرا داحس به معنى ريشه يا غدهء كوچكى است كه در ميان ناخن و گوشت پيدا مىشود و ناخن را مىخورد . )\r\nاين يربوعى دو پسر داشت و قيس بن زهير ، هنگامى كه بر بنى يربوع حمله برد و دارائى ايشان را غارت و زنان و فرزندانشان را اسير كرد ، چشمش به دو پسر افتاد كه يكى بر داحس و ديگرى بر غبراء سوار بود .\r\nدر پى آن دو شتافت ولى به هيچيك نرسيد و ناچار بازگشت .\r\nدر ميان اسيرانى كه گرفته بود ، مادر آن دو پسر و همچنين دو\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nخواهر آنان بودند . در همين حال قيس فريفتهء آن دو اسب - يعنى داحس و غبراء - شده بود .\r\nوقتى نمايندگان بنى يربوع پيشش آمدند تا براى زنان و مردانى كه اسير شده بودند سربها بدهند ، قيس حاضر شد كه همه را آزاد كند جز مادر و خواهران آن دو پسر را ، و گفت :\r\n« اگر آن دو پسر ، اسب‌هائى را كه سوار بودند به من بدهند مادر و خواهرشان را آزاد مىكنم ، و گرنه آنان را رها نخواهم ساخت . »\r\nولى آن دو پسر از تسليم اسب‌ها خوددارى كردند .\r\nسرانجام يكى از بزرگان بنى يربوع كه نزد قيس اسير بود ، شعر زيرا ساخت و براى آن دو تن فرستاد :\r\n ان مهرا فدى الرباب و جملا * و سعادا لخير مهر اناس\r\nادفعوا داحسا بهن سراعا * انها من فعالها الاكياس\r\nدونها و الذى يحج له النا * س سبايا يبعن بالا فراس\r\nان قيسا يرى الجواد من الخي * ل حياة فى متلف الانفاس\r\nيشترى الطرف بالجراجرة الج * لة يعطى عفوا به غير مكاس \r\nاين شعرها كه به بنى يربوع رسيد ، دو اسب مذكور را براى قيس فرستادند و زنان را گرفتند .\r\nهمچنين گفته شده است :\r\nقيس ، داحس را با يكى از اسب‌هاى خود جفت كرد و از اين جفت‌گيرى كرده‌اى آمد كه آن را غبراء ناميد .\r\nهنگامى كه قيس در مكه به سر مىبرد ، اهل مكه بسيار بر او مىباليدند و او كه خود مردى مغرور و متكبر بود نمىتوانست تفاخر آنان را تحمل كند .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nسرانجام يك بار به ايشان گفت :\r\n« اين قدر پيش ما به كعبهء خود نباليد . از هر چه مىخواهيد بگوييد ولى اين همه از حرم خود دم نزنيد . »\r\nعبد الله بن جدعان به دو گفت :\r\n« اگر ما در پيش تو به اين خانهء آباد و اين حرم امن فخر نفروشيم ، پس به چه افتخار كنيم ؟\r\nقيس سرانجام از فخر فروشى مردم مكه به تنگ آمد و بر آن شد كه از مكه برود . قبيلهء قريش نيز از رفتن او شاد شد زيرا افراد اين قبيله نيز از تكبر و فخر فروشى قيس بيزار بودند .\r\nبارى ، قيس به برادران خود گفت :\r\n« نخست بايد از پيش مردم مكه برويم و گرنه ميان ما و ايشان آشوبى بر پا خواهد شد . بعد هم بايد به بنى بدر بپيونديم زيرا اهل اين قبيله از لحاظ بزرگى نياكان ، با ما همسر و همانند هستند و از جهة خويشاوندى نيز پسر عموهاى ما محسوب مىشوند . در كرم و جوانمردى هم از بزرگان قوم ما مىباشند و با وجود آنها ربيع نمىتواند بر ما چيرگى يابد . »\r\nديرى نگذشت كه قيس با برادران خويش به بنى بدر پيوست و دربارهء رفتن خود به نزد ايشان گفت :\r\n اسير الى بنى بدر بامر * هم فيه علينا بالخيار\r\nفان قبل الجوار فخير قوم * و ان كرهوا الجوار فغير عار\r\nاتينا الحارث الخير بن كعب * بنجران و أى لجا بجار\r\nفجاورنا الذين اذا أتاهم * غريب حل فى سعة القرار\r\nفيأمن فيهم و يكون منهم * بمنزلة الشعار من الدثار\r\nو ان نفرد بحرب بنى أبينا * بلا جار فان الله جارى \r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبعد در قبيلهء بنى بدر فرود آمد و در دستگاه حذيفه سكونت گزيد . حذيفه و برادرش ، حمل بن بدر ، او را پناه دادند و مقدمش را گرامى داشتند . او نيز تا چندى در ميانشان ماند .\r\nقيس و برادرانش اسبانى داشتند كه در بين عرب همانندشان نبود . حذيفه هر روز ، بامداد و شامگاه پيش قيس مىرفت و بر اسبان او مىنگريست و رشك مىبرد ولى رشك خود را پنهان مىكرد .\r\nبه هر صورت ، تا هنگامى كه قيس در نزد حذيفه و خانوادهء وى بود ، از قيس و برادرانش به مهربانى پذيرائى مىكردند .\r\nربيع از اين دوستى و يگانگى به خشم آمد و شعرهاى زير را براى بنى بدر فرستاد :\r\n الا ابلغ بنى بدر رسولا * على ما كان من شنا و وتر\r\nبانى لم ازل لكم صديقا * ادفع عن فزارة كل امر\r\nاسالم سلمكم و أرد عنكم * فوارس اهل نجران و حجر\r\nو كان ابى ابن عمكم زياد * صفى ابيكم بدر بن عمرو\r\nفألجأتم اخا الغدرات قيسا * فقد افعمتم ايغار صدرى\r\nفحسبى من حذيفة ضم قيس * و كان البدء من حمل بن بدر\r\nفاما ترجعوا ارجع اليكم * و ان تأبوا فقد اوسعت عذرى \r\nولى بنى بدر اشعار فوق را به چيزى نشمرد و از قيس و خانواده‌اش دست بر نداشت .\r\nربيع از اين بىاعتنائى به خشم آمد و قبيله بنى عبس نيز از خشم او بر آشفت و آمادهء پيكار با او گرديد .\r\nرفته رفته حذيفه نيز از قيس بيزار شد و مىخواست او را بيرون كند ولى بهانه‌اى براى اين كار پيدا نمىكرد .\r\nقيس كه به اين موضوع پى برده بود ، هنگامى كه مىخواست\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nبه حج عمره برود ، ياران خود را گفت :\r\n« من مىخواهم براى عمره به سفر بروم و شما در غياب من بايد مواظب باشيد كه به هيچ روى با حذيفه در نيفتيد و تا بازگشت من ، هر چه از او مىبينيد تحمل كنيد ، زيرا من نشانه‌هاى شر و فتنه را در چهرهء او مىبينم و او هيچ بهانه‌اى براى آزار شما پيدا نمى - كند مگر وقتى كه با او بر سر اسب دوانى شرط بندى كنيد . »\r\nقيس كه انديشه‌اى درست داشت و در دورانديشى اشتباه نمى - كرد ، پس از اندرزى كه به ياران خويش داد ، روانهء مكه شد .\r\nبعد از رفتن او ، جوانى از قبيلهء بنى عبس كه ورد بن مالك نام داشت . روزى پيش حذيفه رفت و پهلوى او نشست و ضمن صحبت به دو گفت :\r\n« خوب بود يكى از اسب‌هاى قيس را مىگرفتى و از آن صاحب كره‌هاى اصيلى مىشدى .\r\nحذيفه گفت :\r\n« اسبان من بهتر از اسبان قيس هستند . »\r\nدر اين باره گفت و گو را به درازا كشاندند و حذيفه در دعوى خود آنقدر اصرار ورزيد تا آخر قرار شد كه دو اسب از اسبان قيس و دو اسب از اسبان حذيفه را به مسابقه بگذارند . ده گله شتر ماده ، كه هر گله ده شتر داشته باشد نيز در اين اسب دوانى جايزه قرار دادند .\r\nپس از اين شرطبندى ، ورد روانهء مكه شد و پيش قيس رفت و او را از اين حال آگاه ساخت .\r\nقيس كه سخنانش را شنيد به وى گفت :\r\n« مىبينم كه مرا با بنى بدر ، و بنى بدر را با من در انداخته‌اى زيرا حذيفه آدم بيدادگر و ناسازگارى است كه به حق خود راضى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنمىشود و ما هم زير بار زورگوئى او نمىرويم . »\r\nقيس سپس مراسم عمره را به پايان رساند و بازگشت و ياران خود را گرد آورد و پيش حذيفه رفت و از او درخواست كرد كه آن شرط بندى را فسخ كند .\r\nولى حذيفه درخواست وى را نپذيرفت .\r\nگروهى از بنى فزاره و بنى عبس نيز همين درخواست را كردند . ولى او باز خواهش آنان را رد كرد و گفت :\r\n« من تنها در صورتى از اين اسب‌دوانى چشم مىپوشم كه قيس اقرار كند كه من شرط را برده‌ام . »\r\nابو جعدهء فزارى در اين باره گفت :\r\n آل بدر دعوا الرهان فانا * قد مللنا اللجاج عند الرهان\r\nو دعوا المرء فى فزارة جارا * ان ما غاب عنكم كالعيان\r\nليت شعرى عن هاشم و حصين * و ابن عوف و حارث و سنان\r\nحين يأتيهم لجاجك قيسا * رأى صاح أتيت أم نشوان \r\nبزرگان اصحاب حذيفه و برادران او نيز از او درخواست كردند كه اين شرط بندى را كنار بگذارد ولى او نپذيرفت و مىخواست با سر سختى حرف خود را به كرسى بنشاند .\r\nسرانجام قيس از او پرسيد :\r\n« بر سر كدام اسب با من شرط مىبندى ؟ » جواب داد :\r\n« روى دو اسب تو كه داحس و غبراء نام دارند و دو اسب خودم كه خطار و حنفا ناميده مىشوند . »\r\nو نيز گفته شده است :\r\nاين شرط بندى فقط بر سر دو اسب داحس و غبراء بود . قيس\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمىگفت : داحس پيش مىافتد ولى حذيفه غبراء را برنده مىدانست و به قيس گفت :\r\n« مىخواهم بدانى كه نظر من دربارهء اسب ، درست‌تر از نظر تست . »\r\nولى روايت نخستين صحيح‌تر است .\r\nبارى ، وقتى معلوم شد كه از انجام آن مسابقهء اسب‌دوانى چاره‌اى نيست ، قيس به حذيفه گفت :\r\n« بسيار خوب ، آغاز و پايان محل مسابقه و مبلغ شرط بندى را هم معين كن . »\r\nحذيفه گفت :\r\n« بر سر يكصد شتر ماده شرط مىبنديم . اسب‌دوانى هم از ابلى آغاز مىشود و در ذات الاصاد به پايان مىرسد . »\r\nاز ابلى تا ذات الاصاد ، به اندازهء صد و بيست تير پرتاب فاصله بود .\r\nبر اين قرار اسب‌هاى دونده را لاغر و سبكبار كردند كه تندتر بدوند . بعد آنها را به محل مسابقه بردند .\r\nيكصد شتر را هم كه موضوع شرط بندى بود به دست عقال بن مروان بن حكم قيسى سپردند . امنائى را هم به نظارت در سراسر مسير اسب‌دوانى گماشتند .\r\nولى حذيفه مردى از بنى اسد را به سر راه فرستاد و دستور داد كه با داحس در وادى ذات الاصاد روبرو شود و اگر ديد كه جلو افتاده ، او را در يكى از گودال‌ها اندازد .\r\nهمين كه اسب‌ها شروع به دويدن كردند ، داحس پيش افتاد و پيش افتادن او هم كاملا آشكار بود . مردم همه به دو مىنگريستند و قيس و حذيفه هم با همهء كسان خويش در مسير ايستاده ، سرگرم تماشا بودند .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nوقتى داحس در وادى ذات الاصاد سرازير شد ، آن اسدى كه فرستاده حذيفه بود ، جلو پريد و با دست چنان در صورت حيوان كوفت كه رم كرد و در گودال آب افتاد .\r\nچيزى نمانده بود كه اسب و سوار كار هر دو غرق شوند و سرانجام ، هنگامى خود را نجات دادند كه ديگر كار از كار گذشته و مسابقه به پايان رسيده بود .\r\nاما مردى كه سوار غبراء بود ، وقتى ديد داحس دير كرده و نشانى از او نيست ، راهى خلاف راه او را در پيش گرفت و به راه معمولى برگشت و به دو اسب حذيفه پيوست .\r\nدر اين راه حنفاء هم لغزيد و به زمين خورد ، و تنها غبراء و خطار باقى ماندند .\r\nحال اين دو اسب چنان بود كه وقتى زمين ناهموار پيش مىآمد خطار جلو مىافتاد و هنگامى كه به جادهء هموار مىرسيدند ، غبراء پيشى مىگرفت .\r\nهمين كه نزديك تماشاچيان رسيدند به جاده‌اى پر از خاك و ناهموار بر خوردند و خطار پيش افتاد . حذيفه كه به پيروزى اسب خويش اميدوار شده بود ، گفت :\r\n« اى قيس ، شرط را باختى ! » قيس جواب داد :\r\n« عجله نكن ، هنوز راه به پايان نرسيده است . » و اين جمله ، ضرب المثل شد .\r\nهمچنان كه قيس پيش بينى كرده بود ، چيزى نگذشت كه راهى هموار و صاف پيش آمد و هر دو اسب با هم برابر شدند چنان كه پهلو به پهلوى يك ديگر مىدويدند .\r\nحذيفه گفت :\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n« اسب ما به خدا ما را فريب داد . »\r\nقيس گفت :\r\n« آن كه اين همه راه آمده ، حال فريب ندارد ! » و اين سخن نيز ضرب المثل شد .\r\nبالاخره مسابقه پايان يافت و غبراء نخستين اسبى بود كه به مقصد رسيد و از همه پيش افتاده بود . در پى او ، خطار ، اسب حذيفه و سپس حنفاء رسيد كه او هم اسب حذيفه بود .\r\nبعد از آنها داحس آمد با سوار كارش كه دهنهء او را گرفته بود و آهسته آهسته او را مىكشاند و همين كه به قيس رسيد ، او را از بلائى كه در راه بر سر اسبش آورده بودند ، آگاه ساخت .\r\nولى حذيفه اين موضوع را منكر شد و به بهانه اين كه هر دو اسب وى در پى هم رسيده و از داحس جلو افتاده‌اند ، به ناحق ادعا كرد كه مسابقه را برده است .\r\nسرانجام قيس و يارانش به محلى كه داحس در گودال افتاده بود رفتند تا از كسانى كه در اين توطئه دست داشتند بازجوئى كنند .\r\nبهر حال ، اين پيشامد مايهء اختلاف ميان قيس و حذيفه شد .\r\nربيع بن زياد همين كه از اختلاف ايشان آگاهى يافت ، شاد شد و به ياران خويش گفت :\r\n« به خدا كه قيس نابود شده است . پيش چشمم روشن است كه اگر حذيفه او را نكشد قيس به نزد ما خواهد آمد . و به خدا اگر چنين كارى بكند ، ما چاره‌اى نداريم جز اين كه او را در پناه خود بگيريم . »\r\nآن اسدى كه داحس را در گودال آب انداخته بود ، از كردهء خود پشيمان شد و پيش قيس آمد و گناه خود را اعتراف كرد ، و حذيفه كه شنيد او مشتش را باز كرده به وى دشنام داد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nدر نتيجهء اين رويدادها ، افراد بنى بدر با قيس و برادرانش در افتادند و با زخم زبان به آزار ايشان پرداختند .\r\nقيس آنان را به خاطر طرز رفتارى كه در پيش گرفته بودند ، نكوهش كرد ولى آنان دست بر نداشتند و به آزار و ستمى كه دربارهء او روا مىداشتند ، افزودند .\r\nاختلاف قيس و حذيفه بر سر تصاحب يكصد شتر كه شرط بندى كرده بودند ، بالا گرفت تا جائى كه هيچيك از آن دو حاضر نبود از گرفتن آنها چشم بپوشد .\r\nمردم ، كه مىكوشيدند آن دو را از مشاجره باز دارند ، در عين حال ، آشكارا مىديدند كه حذيفه ظلم مىكند و زور مىگويد :\r\nاو در گرفتن شتران سر سختى و پافشارى مىكرد و پسر خود ، ندبه ، را براى گرفتن آنها پيش قيس فرستاد .\r\nوقتى ندبه به قيس رسيد و پيغام پدر خويش را رساند ، قيس با نيزه او را زد و كشت . و اسب ندبه ، تنها به پيش پدر او ، حذيفه ، برگشت .\r\nقيس پس از كشتن ندبه ، بيدرنگ در ميان كسان خود جار زد كه :\r\n« اى بنى عبس ، هنگام كوچ كردن است . »\r\nافراد قبيلهء بنى عبس به شنيدن اين سخن ، همه بارهاى خود را بستند و شتابان روان شدند .\r\nوقتى اسب ندبه ، بدون سوار ، برگشت ، حذيفه دانست كه پسرش كشته شده است . از اين رو در ميان ياران خويش فرياد بر آورد و با كسان خود سوار شد و به سوى خانه‌هاى بنى عبس رفت ولى همهء خانه‌ها را تهى ، و پسر خود را كشته يافت . از اسب فرود آمد و ميان دو چشمش را بوسيد و او را به خاك سپرد .\r\nمالك بن زهير ، برادر قيس ، با يكى از زنان بنى فزاره\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nزناشوئى كرده بود و در ميان اين قبيله به سر مىبرد .\r\nقيس براى وى پيام فرستاد و گفت :\r\n« من ندبة بن حذيفه را كشته و گريخته‌ام . تو هم خود را به ما برسان و گرنه كشته خواهى شد . »\r\nمالك گفت :\r\n« گناهى كه قيس كرده ، به گردن خود اوست . » و از جاى خود دور نشد .\r\nقيس كه در پى پناهى مىگشت به ربيع بن زياد پيغام فرستاد كه مىخواهد به پيش وى برگردد و در نزد وى بماند زيرا او از خويشاوندان ايشان است .\r\nولى ربيع بن زياد درخواست او را نه پذيرفت و نه رد كرد چون مىخواست درين باره خوب فكر كند .\r\nبعد ، مالك بن زهير ، كه به حرف برادر خود ، قيس ، گوش نداده و خود را از دسترس بنى بدر دور نساخته بود ، به چنگ افراد اين قبيله گرفتار گرديد و كشته شد .\r\nوقتى بنى عبس و ربيع بن زياد از كشته شدن او آگاهى يافتند ، سخت اندوهگين شدند و ربيع يكى از گماشتگان خويش را به نزد قيس فرستاد تا ازو براى وى خبرى بياورد .\r\nآن مرد پيش قيس آمد و شنيد كه قيس مىگويد :\r\n أ ينجو بنى بدر بمقتل مالك * و يخذلنا فى النائبات ربيع\r\nو كان زياد قبله يتقى به * من الدهر ان يوم ألم فظيع\r\nفقل لربيع يحتذى فعل شيخه * و ما الناس الا حافظ و مضيع\r\nو الا فما لى فى البلاد اقامة * و امر بنى بدر على جميع \r\nفرستاده ربيع پيش ربيع برگشت و او را از آنچه شنيده بود\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nآگاه ساخت . ربيع در سوگ مالك كه كشته شده بود بگريست و گفت :\r\n منع الرقاد فما اغمض ساعة * جزعا من الخبر العظيم السارى\r\nأ فبعد مقتل مالك بن زهير * يرجوا النساء عواقب الاطهار\r\nمن كان مسرورا بمقتل مالك * فليأت نسوتنا بوجه نهار\r\nيجد النساء حواسرا يندبنه * و يقمن قبل تبلج الاسحار\r\nيضربن حر وجوههن على فتى * ضخم الدسيعة غير ماخوار\r\nقد كن يك نون الوجوه تسترا * فاليوم حين برزن للنظار \r\nاين چكامه‌اى دراز است .\r\nقيس كه آن را شنيد با خانواده خود به راه افتاد و پيش ربيع بن زياد رفت .\r\nربيع كه سر گرم درست كردن سلاح خود بود ، همين كه او را ديد ، برخاست و يك ديگر را در آغوش گرفتند و گريستند و از كشته شدن مالك بيتابى كردند . افراد خاندان‌هاى قيس و ربيع نيز به ديدار هم شاد شدند .\r\nبعد ، قيس به ربيع گفت :\r\n« كسى كه به تو پناه مىآورد ، هرگز از دست تو نمىگريزد و كسى كه از تو يارى مىجويد ، از تو بىنياز نيست . من با تو چنانم كه از هر دو روزم بدترين روزش نصيب تو شده و تو با من چنانى كه از هر دو روزت بهترينش براى من بوده است ( يعنى : من از تو هميشه سود برده‌ام و تو از من همواره زيان ديده‌اى . ) من تنها به كسان خود متكى هستم و كسان من نيز تنها به تو بستگى دارند .\r\nافراد بنى بدر برادرم ، مالك ، را كشته‌اند و براى من تاكنون هرگز وضعى بدتر از اين وضع پيش نيامده است . زيرا اگر به جنگ با\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبنى بدر برخيزم ، بنى ذبيان نيز آنان را يارى خواهد كرد . ولى اگر بنى بدر در جنگ با من پيش قدم شود بنى عبس از يارى و كمك با من دست خواهد كشيد و مرا تنها خواهد گذاشت . مگر اين كه تو همه را پيرامون من گرد آورى و كارى كنى كه از پشتيبانى من دريغ نورزند .\r\nمن و اين قوم كه برادرم را كشته‌اند در خونريزى با يك ديگر برابريم ، زيرا من پسرشان را كشته‌ام و آنان هم خون برادرم را ريخته‌اند . بنا بر اين ديگر حسابى با هم نداريم . با اين وصف ، اگر تو مرا يارى كنى به آنان حمله خواهم برد و اگر يارى نكنى ، آنان به من حمله‌ور خواهند شد . »\r\nربيع كه اين سخنان شنيد ، در پاسخ وى گفت :\r\n« اى قيس ، آنچه براى تو سودى ندارد ، براى من نيز سودى نخواهد داشت و آنچه براى تو زيان آور است براى من نيز زيان دارد . كشته شدن برادرت ، مالك مرا هم به اندازهء و اندوهگين ساخت . تو در اين قضيه ، هم ظالم هستى و هم مظلوم . زيرا دربارهء اسبت به تو ظلم كردند و تو هم در ريختن خون يكى از بنى بدر به ايشان ظلم كرده‌اى . آنان هم در برابر كشته شدن پسر حذيفه ، برادر تو را كشته‌اند . بنا بر اين خون با خون تلافى شده و ديگر نبايد كينه‌اى در ميان باشد . با اين وصف ، اگر تو بخواهى كه باز آتش جنگ را دامن زنى من درين پيكار به يارى تو برمىخيزم و از تو پشتيبانى مىكنم . اما از اين دو كار به نظر من بهترينش آن است كه با بنى بدر صلح كنيم و با فراغ بال به جنگ با قبيلهء هوازن بپردازيم . »\r\nپس از اين گفت و گو ، قيس در پى ياران و خويشاوندان خود فرستاد كه همه آمدند و در ميان قبيلهء ربيع سكونت گزيدند .\r\nعنترة بن شداد نيز براى ايشان مرثيهء ذيل را دربارهء كشته\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nشدن مالك ساخت :\r\n فلله عينا من رأى مثل مالك * عقيرة قوم ان جرى فرسان\r\nفليتهما لم يطعما الدهر بعدها * و ليتهما لم يجمعا لرهان\r\nو ليتهما ماتا جميعا ببلدة * و أخطاهما قيس فلايريان\r\nلقد جلبا جلبا لمصرع مالك * و كان كريما ماجدا لهجان\r\nو كان اذا ما كان يوم كريهة * مافقد علموا انى و هو فتيان\r\nو كنا لدى الهيجاء نحمى نساءنا * و نضرب عند الكرب كل بنان\r\nفسوف ترى ان كنت بعدك باقيا * و امكننى دهرى و طول زمانى\r\nفاقسم حقا لو بقيت لنظرة * لقرت بها عيناك حين ترانى \r\nحذيفه ، همين كه شنيد قيس و ربيع با يك ديگر همدست شده‌اند ، به خشم آمد و خود را براى هر گونه پيشامدى آماده ساخت .\r\nو نيز گفته شده است :\r\nسرزمين بنى عبس دچار خشكسالى شده و مردمش به سرزمين فزاره پناه برده بودند . ربيع نيز پيش حذيفه رفته بود و در ميان كسان او به سر مىبرد . همين كه از كشته شدن مالك آگاهى يافت ، به حذيفه گفت :\r\n« من براى انجام كارى ناچارم كه سه روز از خدمتت مرخص شوم . »\r\nحذيفه گفت :\r\n« مىتوانى به روى . »\r\nربيع نيز بيدرنگ بار خود را بست و از ميان بنى فزاره رفت .\r\nحمل بن بدر ، وقتى اين خبر را شنيد ، به برادر خود ، حذيفه ، گفت :\r\n« كارى كه تو كردى بدترين كار بود . زيرا مالك را كشتى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nو راه انتقام‌جوئى ربيع را هم باز كردى . اين كار تو ، به خدا ، آتشى در خرمن هستى تو خواهد افروخت . »\r\nپس از اين گفت و گو ، هر دو برخاستند و سوار شدند و در پى ربيع شتافتند . ولى او را نيافتند و دانستند كه او كينهء خود را پنهان مىكرده است .\r\nبارى ، از سوئى قيس و ربيع به هم دست اتحاد دادند و از سوى ديگر حذيفه كسان خود را گرد آورد و با آنان براى جنگ با بنى عبس ، يعنى قبيلهء قيس ، پيمان بست .\r\nقيس و ربيع ، قوم خود را جمع كردند و آمادهء پيكار شدند .\r\nديرى نگذشت كه بنى فزاره - يعنى كسان و خويشان حذيفه - بر بنى عبس شبيخون زدند و برخى از كسان و چارپايان ايشان را ربودند .\r\nافراد بنى عبس به حفظ اموال و دفاع از خود پرداختند و در ضمن خود را براى حمله بر بنى فزاره آماده كردند .\r\nمردان فزاره نيز آماده دفاع شدند و سرانجام براى جنگ به راه افتادند و در كرانهء آبى كه عذق خوانده مىشد با هم روبرو گرديدند .\r\nاين نخستين پيكار ميان آن دو قبيله بود كه با هم جنگى سخت كردند و در اين نبرد خونين ، عوف بن يزيد كشته شد .\r\nجندب بن خلف عبسى او را كشت .\r\nچيزى نگذشت كه فزاره شكست خورد و كشتهء بسيار داد و ربيع بن زياد ، حذيفه بن بدر را اسير كرد .\r\nحر بن حارث عبسى عهد كرده بود كه اگر به حذيفه دست يابد ، بر او با شمشير ضربه‌اى بزند . و شمشير برنده‌اى داشت كه اصرم ناميده مىشد .\r\nهمين كه حذيفه اسير گرديد ، حر بن حارث بر آن شد كه به\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nعهد خود وفا كند ولى ربيع براى جلوگيرى از كشته شدن حذيفه ، از همسر حر يارى خواست و زن حر ، به سفارش ربيع ، شمشير او را پنهان ساخت و حر را از كشتن حذيفه منع كرد و از فرجام اين كار ترساند .\r\nاما حر سخنان او را ناشنيده گرفت و به هيچ روى حاضر نشد كه عهد خود را بشكند .\r\nعاقبت مردان قبيله چنان دور حذيفه را گرفتند كه وقتى حر بن حارث ضربتى بر او فرود آورد ، شمشيرش كارى از پيش نبرد و حذيفه همچنان زنده و اسير ماند .\r\nسرانجام مردان غطفان گرد آمدند و كوشيدند كه صلح را در ميانه بر قرار سازند .\r\nدر نتيجه بدين قرار صلح كردند كه خون بدر بن حذيفه با خون مالك بن زهير جبران شود . بهاى خون عوف بن بدر پرداخت گردد و به حذيفه هم در برابر ضربه‌اى كه حر به دو زده بود ، دويست شتر داده شود همه هم شتر ماده آبستن باشد . افزون بر اينها چهار برده نيز در اختيار او قرار گيرد .\r\nحذيفه نيز از خونخواهى كسانى كه از فزاره در آن جنگ كشته شده بودند در گذرد و اسيرانى را كه گرفته آزاد كند .\r\nاما قيس ، همين كه به نزد قوم خود برگشت از قرارى كه براى صلح داده بود پشيمان شد و بنى عبس نيز او را نكوهش كرد .\r\nازين رو قيس بن زهير و عمارة بن زياد سوار شدند و پيش حذيفه رفتند و درين باره با او گفت و گو كردند .\r\nآخر حذيفه حاضر شد كه اتفاق و همدستى با ايشان را حفظ كند و شترانى را كه از آن دو گرفته بود ، پس بدهد . اين شتران همه تازه زاده بودند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nگفت و گوى آنان هنوز پايان نيافته بود كه سنان بن ابو حارثه مرى رسيد و صلح‌جوئى حذيفه را سرزنش كرد و گفت :\r\n« اگر هم ناچارى كه اين كار را انجام دهى ، پس تنها شتران را به آنها بده و كره‌هائى را كه تازه زائيده‌اند نگاه دار . »\r\nاين پيشنهاد را حذيفه پسنديد ولى قيس و عماره حاضر به قبول آن نشدند .\r\nو نيز گفته شده است :\r\nشترانى كه از حذيفه مىخواستند اين شتران نبودند و شترانى بودند كه حذيفه از بابت شرط بندى در مسابقه اسب دوانى از قيس گرفته بود .\r\nهمچنين گفته‌اند :\r\nمالك بن زهير پس از جنگ مذكور كشته شده است .\r\nحميد بن بدر دربارهء كشتن او مىگويد :\r\n قتلنا بعوف مالكا و هو ثأرنا * و من يبتدع شيئا سوى الحق يظلم \r\nبه اندازه‌اى سنان در بر انگيختن حذيفه به جنگ كوشيد ، كه سرانجام كسان او آمادهء كارزار شدند .\r\nگروهى از بزرگان قبائل به شنيدن اين خبر به ميانجيگرى پرداختند . از آن جمله بودند : عمرو بن اطنابه ، مالك بن عجلان ، احيحة بن جلاح و قيس بن حطيم و عده‌اى ديگر كه براى برقرارى صلح اقدام كردند و دربارهء دوستى و همدستى و اتفاق - گفت‌وگوهائى نمودند . ولى حذيفه شرايط ايشان را نپذيرفت و سر سختى را به جائى رساند كه زور گوئى وى بر همه آشكار گرديد . از اين رو ، وى را از عاقبت كار ترساندند و باز گشتند .\r\nپس از آن ، حذيفه بر عبس حمله برد و عبس بر فزاره تاخت و آتش فتنه و آشوب در ميانشان زبانه كشيد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nحذيفه برادر خود ، حمل ، را فرستاد تا بر بنى عبس بتازد . او ريان بن اسلع بن سفيان را گرفت و پيش حذيفه برد و حذيفه دو پسر ريان و برادرزادهء او ، عمرو بن اسلع ، را گروگان گرفت و او را آزاد كرد .\r\nبعد ، قيس به فزاره تاخت و با گروهى ازين قبيله روبرو شد كه مالك بن بدر از آن جمله بود . قيس او را كشت و ساير افراد فزاره شكست خوردند و گريختند .\r\nدر اين هنگام حذيفه بر آن شد كه خون دو فرزند ريان را بريزد . آن دو تن در زير شمشير او پى در پى التماس مىكردند و فرياد مىزدند : « پدر به داد ما برس » تا كشته شدند .\r\nاما برادرزادهء ريان جان بدر برد زيرا دائىهاى وى مانع كشتن وى شدند .\r\nپس از كشته شدن مالك و آن دو پسر ، آتش جنگ ميان دو طرف شدت يافت و بيشتر از سوى فزاره و همدستانش به آن دامن زده مىشد .\r\nدر يكى از آن روزها دو طايفه با هم روبرو گرديدند و جنگى سخت كردند كه تا پايان روز ادامه يافت .\r\nريان بن اسلع درين جنگ چشمش به زيد بن حذيفه افتاد و بر او حمله برد و او را كشت . در نتيجه ، بنى فزاره و بنى ذبيان شكست خوردند و حارث بن بدر گرفتار گرديد و كشته شد .\r\nولى بنى عبس سالم بازگشت و حتى يك تن از ايشان كشته نشده بود .\r\nپس از قتل زيد و حارث ، حذيفه تمام افراد بنى ذبيان را گرد آورد و كسانى را در پى بنى اشجع و بنى اسد بن خزيمه فرستاد و اين دو قبيله را نيز جمع كرد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين خبر به گوش مردان بنى عبس رسيد و آنان نيز اطرافيان خود را گرد آوردند و به شمار جنگاوران خويش افزودند .\r\nبعد به دستور قيس بن زهير به كرانهء آب العقيقه رفتند .\r\nحذيفه با همه گروه‌هاى خود براى پيكار با بنى عبس روانه شد . در ضمن نمايندگان دو طرف براى گفت و گوى صلح به رفت و آمد پرداختند و سرانجام حذيفه سوگند ياد كرد كه صلح نخواهد كرد مگر هنگامى كه از آب العقيقه جرعه‌اى بنوشد .\r\nقيس كه اين خبر شنيد ، يك مشك از آن آب براى او فرستاد و گفت :\r\n« نمىگذارم كه حذيفه مرا فريب دهد . »\r\nسپس بدين قرار با هم صلح كردند كه بنى عبس خونبهاى مردانى را كه از افراد حذيفه كشته ، به دو بدهد و كسانى را در نزد وى گرو بگذارد تا خونبها را كه بالغ بر ده يك اموال آن قوم مىشد گرد آورد و بپردازد .\r\nگروگان‌ها پسرى از قيس بن زهير و پسرى از ربيع بن زياد بودند كه يكى از آنان را در نزد قطبة بن سنان ، و ديگرى را در پيش مردى از قبيله بكر بن وائل گذاردند .\r\nبعد برخى از ياران حذيفه او را دربارهء پذيرفتن خونبها سرزنش كردند و حذيفه هم تحت تأثير قرار گرفت . و با برادر خود ، حمل ، به نزد قطبة بن سنان و آن بكرى رفتند و گفتند :\r\n« اين دو پسر را به ما بدهيد تا بر آنها لباسى بپوشانيم و آنان را پيش خانواده‌شان بفرستيم .\r\nقطبه پسرى را كه در نزد خود داشت و فرزند قيس بود ، به آنان تسليم كرد ولى آن بكرى از تسليم كسى كه در پيشش بود خوددارى نمود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nوقتى پسر قيس را گرفتند و بازگشتند ، در راه خود به پسرى از عمارة بن زياد و همچنين پسر عموى او بر خوردند و آن دو تن را نيز گرفتند و با پسر قيس كشتند .\r\nافراد بنى عبس همين كه از كشته شدن آن سه تن آگاهى يافتند آنچه براى پرداخت خونبها جمع كرده بودند صرف گرد آورى مردان جنگى و خريدارى اسلحه كردند .\r\nمقارن همين احوال گروهى از كسان قيس به پسرى از حذيفه برخوردند كه سوارانى از قبيله بنى ذبيان او را همراهى مىكردند .\r\nبه آنان حمله بردند و همه را از دم شمشير گذراندند .\r\nدر برابر اين كشتار ، حذيفه نيز ياران خويش را گرد آورد و به سروقت بنى عبس شتافت .\r\nمردان عبس بر كرانهء آبى بودند كه عراعر ناميده مىشد .\r\nدرين پيكار فزاره پيروزى يافت و سالم باز گشت .\r\nحذيفه همچنان در پيگيرى جنگ پافشارى مىكرد ولى برادرش حمل از نبرد اكراه داشت و از خون‌هائى كه ريخته شده بود ، پشيمان به نظر مىرسيد . از اين رو درباره صلح با برادر خويش ، حذيفه ، گفت و گو كرد ولى حذيفه به سخنان وى گوش نداد و از قبائل اسد و ذبيان و ساير خاندان‌هاى غطفان گروه‌هائى را گرد آورد و براى جنگ با بنى عبس روانه شد .\r\nفرزندان عبس كه از هجوم دشمن آگاهى يافتند گرد هم آمدند و در كار خود مشورت كردند .\r\nقيس بن زهير به ايشان گفت :\r\n« كسانى به جنگ شما مىآيند كه در برابرشان تاب ايستادگى و پايدارى نخواهيد داشت . مردان قبيله بنى بدر فقط تشنهء خون شما هستند و مىخواهند بر شما برترى يابند ولى همراهان ديگرشان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبه چيزى جز اموال و غنائم دلبستگى ندارند . بنا بر اين به نظر من بهتر است كه اموال خود را در جاى خود بگذاريم و برويم . و تنها دو سوار با دو اسب ، يكى داحس و يكى اسبى ديگر ، در اين جا به مراقبت بگماريم و خود در يك منزل دور تر از دارائى خويش سكونت گزينيم . همين كه دشمنان ما فرا رسيدند آن دو سوار بيدرنگ خود را به ما خواهند رساند و ما را آگاه خواهند كرد دشمنان آزمند همين كه به اموالى رسيدند سر گرم يغما و چپاول خواهند شد و اگر دانايان و دور انديشان آن قوم هم آنان را از چپاول منع كنند ، زير بارشان نخواهند رفت و حاضر نخواهند شد كه دست از تاراج بردارند . بنا بر اين هر كسى شمشير خود را به پشت شتر خود مىآويزد و با خاطرى آسوده سر گرم غارت مىشود .\r\nدر اين هنگام كه همه پراكنده هستند ، ما ناگهان برايشان مىتازيم و غافلگيرشان مىكنيم در حالى كه هيچيك از آنان كارى نمىتواند بكند جز اينكه بكوشد تا از مهلكه جان بدر برد . »\r\nهمه پيشنهاد او را پسنديدند و به كار بستند .\r\nدر نتيجه ، حذيفه و همراهانش رسيدند و همه به يغما و چپاول پرداختند جز حذيفه كه هر چه كوشيد تا آنان را از اين كار باز دارد ، از كوشش خود نتيجه‌اى نگرفت و اندرزهايش را نپذيرفتند و درست همان وضعى پيش آمد كه قيس پيش بينى كرده بود .\r\nفرزندان عبس هنگامى بازگشتند كه قبيلهء بنى اسد و مردان ديگر همه پراكنده شده بودند و به چپاول اموال اشتغال داشتند و فقط بنى فزاره در آخر همه مانده بود .\r\nهمين كه عبسىها از همه سو حمله‌ور شدند و دست به كشتار نهادند ، ديرى نگذشت كه گروهى از پاى در آمدند و مالك بن سبيع تغلبى ، بزرگ قبيله غطفان كشته شد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمردان فزاره گريختند و حذيفه نيز با پنج سوار ديگر شتابان سر به فرار نهاد .\r\nهمين كه خبر گريز ايشان به عبس رسيد ، قيس بن زهير و ربيع بن زياد و قراواش بن عمرو بن اسلع و ريان بن اسلع - كه حذيفه دو پسرش را كشته بود - بيدرنگ سر در پى فراريان نهادند و رد پاى آنان را شبانه پيگيرى كردند .\r\nقيس گفت :\r\n« من يقين دارم كه آنان اكنون وارد جفر الهباءة شده و در آن جا فرود آمده‌اند . »\r\nبنا بر اين تمام شب را راه سپردند تا سپيده دم كه به جفر الهباءة بر كرانهء آب رسيدند .\r\nحذيفه و همراهانش اسبان خود را رها كرده بودند كه قيس و يارانش همه را گرفتند و در ميان فراريان و اسبانشان حائل شدند و راه گريز را بر آنان بستند .\r\nدر جفر الهباءة ، با حذيفه ، برادرش حمل بن بدر و پسرش حصن بن حذيفه و ديگران بودند .\r\nقيس و ربيع و يارانشان بر آنان هجوم بردند در حالى كه آنان مىگفتند : « لبيكم ، لبيكم ! » يعنى : « بله ، بله ، چه مىگوئيد . » و مىخواستند اين را برسانند كه به بانگ كودكان خويش كه كشته مىشوند و فرياد « اى پدر ، اى پدر » بر مىآورند ، پاسخ مىدهند .\r\nقيس به ايشان گفت :\r\n« اى فرزندان بكر ، فرجام بيدادگرى را چگونه مىبينيد . »\r\nآنان براى رهائى از دم شمشير ، خدا و رحم و مروت را به رخ ايشان كشيدند ولى قيس و يارانش اعتنائى نكردند و قرواش بن عمرو گردشى كرد تا در پشت سر حذيفه رسيد و ايستاد و با\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nشمشير چنان زد كه پشت حذيفه را شكافت . اين قرواش را حذيفه در خانهء خود پرورده و بزرگ كرده بود .\r\nپس از كشته شدن حذيفه ، برادرش حمل بن بدر را كشتند و سر هر دو را از تن جدا كردند . ولى حصن بن حذيفه را به خاطر خردسالى وى زنده گذاشتند .\r\nشمار كسانى كه از فزاره و اسد و غطفان درين جنگ به قتل رسيدند ، از چهار صد كشته افزون بود .\r\nاز عبس نيز بيش از بيست تن كشته شدند . فزاره اين جنگ را جنگ بوار ناميده بود .\r\nقيس بن زهير درين باره گفت :\r\n اقام على الهباءة خير ميت * و اكرمه حذيفة لا يريم\r\nلقد فجعت به قيس جميعا * موالى القوم و القوم الصميم\r\nو عم به لمقتله بعيد * و خص به لمقتله حميم \r\nاين شعر دراز است . او همچنين گفت :\r\n ألم تر أن خير الناس امسى * على جفر الهباءة لا يريم\r\nفلولا ظلمه مازلت ابكى * عليه الدهر ما طلع النجوم\r\nو لكن الفتى حمل بن بدر * بغى و البغى مرتعه و خيم \r\nدربارهء روز هباءة سخن بسيار گفته‌اند .\r\nبعد ، فرزندان عبس از آنچه در روز هباءة كرده بودند ، پشيمان شدند و برخى از آنان برخى ديگر را سرزنش كردند .\r\nاز سوى ديگر مردان فزاره دست به دامن سنان بن ابو حارثهء مرى زدند و از بلائى كه عبس بر سرشان آورده بود شكايت كردند .\r\nسنان به خشم آمد و به بدگوئى از عبس پرداخت و بر آن شد كه تازيان را گرد آورد و به دستيارى ايشان خون بنى بدر و بنى فزاره را از عبس بخواهد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبدين منظور كسانى را به سوى قبائل عرب فرستاد و گروهى بىشمار از تازيان را جمع كرد و به آنان اندرز داد كه به جاى اشتغال به يغماگرى و چپاول و بدست آوردن غنيمت ، در پيكار با دشمن پايدارى و ايستادگى كنند .\r\nاين گروه انبوه ، سپس ، براى جنگ با بنى عبس روانه شدند .\r\nقيس همين كه از حركت آنان آگاهى يافت ، به فرزندان عبس گفت :\r\n« به نظر من بهتر است كه ما در جنگ با آنان شتاب نورزيم زيرا آنان را سخت آزرده‌ايم و اكنون با كين‌توزى و برترىجوئى در پى ما افتاده‌اند . و چون ديروز ديدند كه در نتيجهء سر گرم شدن به يغما و چپاول چه بر سرشان آمد ، امروز ديگر به مال و غنيمت توجه نخواهند كرد . بنا بر اين آنچه ما بايد بكنيم اين است كه خانواده و اموال خود را با كاروانى به قبيلهء بنى عامر بفرستيم و مطمئن باشيم كه كاروان را نخواهند زد زيرا امروز ديگر فقط ما را مىخواهند نه اموال ما را .\r\nبعد با فراغ بال با آنان مىجنگيم . و چون پيش از اين ما خونشان را ريخته‌ايم امروز آنان به شما حمله‌ور مىشوند و بر پشت اسبان خويش تا مدتى چابك و نيرومند خواهند بود . بنا بر اين ما جنگ را به درازا ميكشانيم و ادامه مىدهيم . اگر آنها نيز از جنگ دست بر نداشتند و پيگيرى كردند ، ما چون خانواده و اموال خود را به جاى ديگرى فرستاده‌ايم ، با آسودگى خاطر مىجنگيم و پافشارى مىكنيم . چنانچه پيروزى يافتيم ، چه از اين بهتر ؟ اين همان چيزى است كه ما مىخواسته‌ايم . و اگر كار به گونه‌اى ديگر شد ، خود را شتابان به خانواده و اموال خويش مىرسانيم و از\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nگزند بر كنار مىمانيم . »\r\nآنچه را كه قيس گفته بود پسنديدند و به كار بستند .\r\nدر روز جنگ ، قبيلهء ذبيان نيز آمدند و در ذات الجراجر به بنى عبس پيوستند .\r\nدر اين روز ، دو طرف با هم پيكارى سخت كردند و پراكنده شدند ولى روز بعد كه به ميدان كارزار برگشتند نبردشان سخت‌تر از روز نخست بود و در اين روز دلاورى عنترة بن شداد آشكار گرديد .\r\nوقتى مردم كه سختى پيكار و بسيارى كشتگان را ديدند ، به سنان بن ابو حارثه كه حذيفه را از عقد قرار داد صلح باز داشته بود ، خرده گرفتند و او را سرزنش كردند و كار وى را شوم شمردند و به دو اندرز دادند كه از خونريزى دست بردارد و به صلح و آشتى بر گردد .\r\nولى او چنين نكرد و مىخواست روز سوم نيز جنگ را از سر گيرد . اما چون ديد كه يارانش در جنگ سست هستند و براى صلح سخت پافشارى مىكنند ، ناچار از پيكار دست كشيد و برگشت .\r\nپس از بازگشت او ، قيس و بنى عبس پيش بنى شيبان بن بكر رفتند و مدتى با اهل اين قبيله به سر بردند تا اينكه پسران شيبان به دارائى خانواده قيس دست درازى نمودند و كارهائى ازين گونه كردند كه قيس به ستوه آمد و آنان را ترك گفت و با خانواده خويش از آن جا دور شد .\r\nولى گروهى از قبيلهء شيبان به تعقيب ايشان پرداختند و افراد عبس ناچار با آنان جنگيدند و درين جنگ شيبان شكست خورد و گريخت .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nفرزندان عبس به سوى هجر رهسپار شدند تا با پادشاه هجر - كه معاوية بن حارث كندى بود - پيمان ببندند .\r\nولى معاويه بر آن شد كه ايشان را شبانه غارت كند .\r\nآنان به شنيدن اين خبر شتابان گريختند و معاويه سخت در پى ايشان تاخت ولى كسى كه راهنماى وى بود ، عمدا او و يارانش را گمراه ساخت تا به بنى عبس دسترسى نيابند مگر هنگامى كه هم خودشان و هم اسب‌هايشان كاملا خسته شده باشند .\r\nدر نتيجه ، آنان در الفروق به بنى عبس رسيدند و در نبرد خونينى كه كردند ، معاويه و مردم هجر كه خسته بودند ، شكست خوردند و گريختند و فرزندان عبس سر در پى ايشان نهادند و تا توانستند از اموالشان گرفتند و از لشكرشان كشتند .\r\nبعد برگشتند و بر كرانهء آبى فرود آمدند كه عراعر خوانده مىشد و قبيله‌اى از كلب در آن جا به سر مىبرد .\r\nمردان كلب آماده كارزار با بنى عبس شدند و درين جنگ ربيع به ميدان تاخت و فرماندهء لشكر كلب را كه مسعود بن مصاد نام داشت به نبرد فراخواند .\r\nمسعود پيش آمد و با هم به زد و خورد پرداختند تا هنگامى كه هر دو بر زمين افتادند .\r\nمسعود چيزى نمانده بود كه ربيع را بكشد ولى در همين هنگام كلاه خود وى از پشت گردنش كنار رفت و مردى از بنى عبس گردنش را به تير زد و او را كشت .\r\nربيع بيدرنگ بر او جست و سرش را از تن جدا كرد .\r\nدر اين هنگام مردان عبس ، در حالى كه آن سر را بر فراز نيزه كرده بودند ، بر كلب حمله بردند و افراد كلب شكست خوردند و گريختند و عبس اموالشان را به غنيمت گرفت و زنان و فرزندانشان\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nرا اسير كرد .\r\nعبس پس از اين پيروزى رهسپار يمامه شد و با مردم يمامه كه از بنى حنيفه بودند هم پيمان گرديد و سه سال در نزدشان ماند .\r\nاما چون ماندن در آن جا را خوش نداشت و از مردم يمامه سختى مىديد ، از آن جا كوچ كرد و رفت .\r\nدرين مدت بسيارى از بنى عبس پراكنده و بسيارى نيز كشته شده و چارپايانشان به هلاك رسيده بودند و عرب نيز ايشان را مىآزرد .\r\nسرانجام قبيلهء بنى ضبه در پى ايشان فرستاد و پيشنهاد كرد كه به نزدشان بروند و با ايشان سكونت كنند و در نبرد با قبيلهء تميم ايشان را يارى دهند .\r\nافراد عبس اين پيشنهاد را پذيرفتند و به نزد بنى ضبه رفتند .\r\nولى همين كه كار ميان ضبه و تميم پايان يافت ، رفتار ضبه با عبس دگرگون شد و مىخواست دست مردان عبس را از سر خود كوتاه كند .\r\nعاقبت كار به جنگ كشيد و عبس در اين زد و خورد پيروزى يافت و اموال ضبه را به غنيمت برد و پيش بنى عامر رفت و با احوص بن جعفر بن كلاب هم پيمان شد .\r\nاحوص از اتحاد با مردان عبس شاد شد زيرا به دستيارى ايشان مىتوانست با بنى تميم بجنگد چون شنيده بود كه لقيط بن زراره ، از بنى تميم ، بر آنست كه به بنى عامر بتازد و انتقام خون برادر خود ، معبد ، را بگيرد .\r\nبنا بر اين ، عبس در پيش بنى عامر ماند تا تميم بر آنان حمله برد و جنگى روى داد كه به جنگ شعب جبله معروف شد و ما به خواست خداوند به ذكر آن خواهيم پرداخت .\r\nبعد در ميان بنى عامر بن صعصعه و بنى عبس كه همدست بنى عامر\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبود ، با اهل ذبيان جنگى در گرفت و درين جنگ عامر شكست خورد و قرواش بن هنى عبسى اسير شد در حالى كه كسى او را نمىشناخت ولى هنگامى كه اسيران را به قبيله بردند . زنى از قبيلهء ذبيان به هويت او پىبرد و همين كه او را شناختند ، به حصن بن حذيفه تسليمش كردند و او هم گردنش را زد .\r\nپس از اين شكست ، عبس از عامر جدا شد و به قبيلهء تيم الرباب پيوست . ولى چون اهل تيم دربارهء مردان عبس بيداد روا مىداشتند ، كارشان سرانجام به جنگ كشيد و در پايان نبردى خونين ، مردان تيم برترى و فزونى يافتند و در ميان قبيلهء عبس كشتارى بزرگ به راه انداختند .\r\nعبس ناچار از تيم نيز كناره گرفت در حالى كه از پيكار و خونريزى ديگر به تنگ آمده بود . شمار مردانش نيز كاهش يافته و اموالش از دست رفته و چارپايانش نابود شده بودند .\r\nدر چنين حالى قيس به ايشان گفت :\r\n« تكليف چيست ؟ » جواب دادند :\r\n« پيش برادران ذبيانى خود بر مىگرديم زيرا مرگ با آنان بهتر از زندگى با ديگران است . »\r\nاز اين رو به راه افتادند تا به اقامتگاه حارث بن عوف بن ابو حارثهء مرى رسيدند .\r\nو نيز گفته شده است :\r\nشب هنگام به منزل هرم بن سنان بن ابو حارثه رسيدند . هرم آن شب در پيش حصن بن حذيفة بن بدر بود . همين كه برگشت و ايشان را ديد ، خوشامد گفت و پرسيد :\r\n« مهمانان ما چه كسانى هستند ؟ »\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nپاسخ دادند :\r\n« برادران تو ، بنى عبس . » و نياز خود را با او در ميان نهادند .\r\nگفت :\r\n« بسيار ! لطف فرموديد . بگذاريد بروم و حصن بن حذيفه را آگاه كنم . »\r\nآنگاه پيش حصن برگشت و گفت :\r\n« آمده‌ام و نيازى دارم . »\r\nجواب داد :\r\n« نيازت را بر آوردم . »\r\nگفت :\r\n« دربارهء بنى عبس است . نمايندگانشان را در خانهء خود يافتم . »\r\nحصن گفت :\r\n« با قوم خود بسازيد و آشتى كنيد ، من هم خونبهائى نه به آنان بدهكار و نه از آنان طلبكارم . پدران و عموهاى من بيست تن از عبس را كشته‌اند . »\r\nاو پيش نمايندگان عبس بازگشت و ايشان را از آنچه حصن گفته بود آگاه ساخت . و آنان را به نزد حصن برد .\r\nوقتى حصن چشمش به آنها افتاد ، قيس و ربيع گفتند :\r\n« ما سواران مرگ هستيم . »\r\nحصن گفت :\r\n« چنين نيست . بلكه سواران صلح و آشتى هستيد . اگر شما با قوم خود سازش نكرديد ، قوم شما هم با شما ناسازگارى كرده بود . »\r\nهرم بعد برخاست و با آنان به راه افتاد و ايشان را پيش سنان بن ابو حارثه برد . سنان به دو گفت :\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n« برو و به كار اقوام و خويشاوندان خود برس و ميانشان را آشتى بده . منهم تو را درين باره يارى خواهم كرد . »\r\nاو نيز چنين كرد و صلح در ميانشان برقرار شد و عبس شادمان برگشت .\r\nهمچنين گفته شده است :\r\nقيس بن زهير همراه عبس به قبيلهء ذبيان نرفت و گفت :\r\n« غطفانيان هرگز چشم ديدن مرا ندارند زيرا من از آنان برادران و زنان و فرزندان و پسر عموهائى را كشته‌ام . ولى من به سوى پروردگار خويش باز مىگردم . »\r\nآنگاه به دين مسيح در آمد و در روى زمين به راهپيمايى پرداخت تا به عمان رسيد و روزگارى در دير راهبان به سر برد تا اين كه حوج بن مالك بن عبدى با او روبرو گرديد و او را شناخت و خونش را ريخت در حالى كه مىگفت :\r\n« خدا به من رحم نكند اگر من به تو رحم كنم . »\r\nو نيز گفته شده است :\r\nپس از برگشتن عبس به نزد ذبيان ، قيس با زنى از خاندان نمير بن قاسط زناشوئى كرد و فرزندى آورد كه او را فضاله ناميد .\r\nفضاله به حضور پيغمبر اكرم ( ص ) رسيد و آن حضرت دختر يكى از ياران خويش را به دو داد .\r\nقيس پيش از آن زناشوئى نه فرزند داشت و فضاله دهمين ايشان بود .\r\nداستان جنگ داحس و غبراء پايان يافت . خداى را شكر !\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nروز شعب جبله\r\nلقيط بن زراره مىخواست با بنى عامر بن صعصعه بجنگد و انتقام خون برادر خود معبد بن زراره را از ايشان بگيرد زيرا چنان كه پيش از اين گفتيم ، معبد در بند اسارت ايشان بود كه جان سپرد .\r\nسر گرم بسيج لشكر براى اين پيكار بود كه شنيد بنى عبس و بنى عامر با يك ديگر هم پيمان شده‌اند .\r\nبه شنيدن اين خبر ، حمله بر آن قوم را متوقف ساخت و براى هر قبيله‌اى كه با بنى عبس كينه‌اى داشت پيام فرستاد و درخواست كرد كه براى پيروزى در جنگ با عبس و عامر با وى پيمان ببندد .\r\nدر نتيجهء اين كوشش ، قبيله‌هاى اسد و غطفان و عمرو بن الجون و معاوية بن الجون پيرامون او گرد آمدند و شمارشان رو به فزونى نهاد و آماده حركت براى پيكار شدند .\r\nمعاوية بن الجون پرچم‌هائى براى آنان ترتيب داد و هر قبيله ، يا هر چند قبيله را در زير پرچم يك نفر در آورد .\r\nبدين ترتيب ، بنى اسد و بنى فزاره در زير پرچم معاوية بن الجون ، عمرو بن تميم در زير پرچم حاجب بن زراره ، رباب در زير پرچم حسان بن همام ، گروهى از خاندان‌هاى تميم در زير پرچم عمرو بن عدس و جميع افراد حنظله در زير پرچم لقيط بن\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nزراره در آمدند .\r\nلقيط دختر خود ، دختنوس ، را نيز همراه داشت . هميشه با او به جنگ مىرفت و از رأى و انديشهء وى استفاده مىكرد .\r\nاين گروه‌هاى انبوه براى پيكار به راه افتادند در حالى كه يقين داشتند قبيله‌هاى عبس و عامر را نابود خواهند كرد و انتقام خون كشتگان خود را از آنان خواهند گرفت .\r\nلقيط در راه خود به كرب بن صفوان بن حباب سعدى بر خورد كه مردى بزرگوار بود . از او پرسيد :\r\n« چه چيز تو را از همراهى با ما و شركت با ما در جنگ ، باز داشت ؟ » جواب داد :\r\n« شترم . شترهائى را گم كرده‌ام و بايد بگردم و آنها را پيدا كنم . »\r\nلقيط گفت :\r\n« چنين نيست بلكه مىخواهى حركت ما و چند و چونى نيروى ما را به دشمنان ما خبر دهى . از اين رو ، تا سوگند نخورى كه حركت ما را به كسى خبر نخواهى داد ، نمىگذارم به روى . »\r\nكرب سوگند ياد كرد و رفت در حالى كه از تهمتى كه لقيط به وى زده بود خشمگين به نظر مىرسيد .\r\nهمين كه به بنى عامر نزديك شد تكه پارچه‌اى بر گرفت و در آن يك حنظله ( كه ميوهء بسيار تلخى است و آن را خربزه يا هندوانهء ابو جهل گويند ) و مقدارى خار و قدرى خاك در آن ريخت .\r\nبعد دو تكه پارچهء بمنى و يك قطعه پارچهء سرخ رنگ و ده ريگ سياه بر گرفت و همه را در جائى كه اهل قبيله آب بر مىداشتند ، انداخت و رفت بىآن كه سخنى بگويد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمعاوية بن قشير آنها را برداشت و پيش احوص بن جعفر برد و به دو خبر داد كه مردى آنها را در جائى كه آبشخور مردم بود انداخت .\r\nاحوص به نزد قيس بن زهير عبسى رفت و آنها را به دو نشان داد و او را از آن ماجرى آگاه ساخت و پرسيد :\r\n« در اين باره چه نظرى دارى ؟ » قيس جواب داد :\r\n« اين نشانهء آن است كه خدا با ماست . از اين مرد پيمان گرفته شده كه با شما سخنى نگويد . او هم بدين وسيله شما را آگاه ساخته است . خاك نشانه آن است كه شمار دشمنانى كه به جنگ شما مىآيند به اندازه ذرات خاك زياد مىباشد . خار نشانهء تيزى و خونريزى آنها و اين حنظله كه مانند گوى است نشانهء سران و فرماندهان آن گروه‌ها و تلخ خوئى آنان است . اما اين دو تكه پارچهء يمنى نشانهء آن است كه دو قبيله از يمن با ايشان همراهى مىكنند . پارچهء سرخ هم نشانهء حاجب بن زراره است . ده ريگ سياه نيز نشانهء آن است كه تا ده شب ديگر ايشان به شما خواهند رسيد . او بدين وسيله شما را از خطر آگاه ساخته و اندرز داده كه مانند آزادگان باشيد و در جنگ با دشمن خويش پايدارى كنيد همچنان كه آزادگان و جوانمردان پايدارى مىكنند تا به بند اسارت نيفتند و در شمار بردگان در نيايند . »\r\nاحوص ، كه اين سخنان را از قيس شنيد ، گفت :\r\n« اكنون كه چنين است ، ما به هر چه تو گوئى گوش مىدهيم و هر چه را كه تو بينديشى به كار مىبنديم زيرا هيچ سختى براى تو پيش نيامده جز اينكه راهى براى رهائى از آن انديشيده باشى . »\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nقيس گفت :\r\n« پس اگر قرار است كه حرف مرا بشنويد ، درست گوش كنيد و ببينيد كه چه مىگويم . همهء شتران خود را داخل شعب جبله كنيد .\r\n( شعب - به كسر شين - به معنى دره و راه باريك كوهستانى است . )\r\nو آنان را در سراسر اين روزها تشنه نگهداريد و به سر آب راه ندهيد هنگامى كه دشمنان ما رسيدند ، ناگهان شتران را از شعب بيرون كنيد و آنها را با شمشير و نيزه چنان بزنيد و برانيد كه همه رميده و هراسان و تشنه به سوى آب بتازند و داخل گروه‌هاى دشمنان شما شوند و آنان را سرآسيمه و پراكنده كنند . شما هم دنبال شتران با شمشير از هر سو به دشمن حمله كنيد و داد خود بستانيد . »\r\nآنان اندرزهاى قيس را به كار بستند .\r\nكرب بن صفوان برگشت و در راه باز به لقيط بر خورد .\r\nلقيط از او پرسيد :\r\n« آيا آن قوم را از حركت ما آگاه ساختى ؟ » كرب بار ديگر سوگند ياد كرد كه حتى يك كلمه هم با آنان حرف نزده است .\r\nدختنوس ، دختر لقيط ، به پدر خويش گفت :\r\n« مرا با خود به جنگ عبس و عامر نبر و بگذار پيش شوهر و فرزندانم بروم و لااقل آنان را از آسيبى كه ممكن است به ايشان برسد آگاه كنم . »\r\nولى لقيط از گفتهء او بدش آمد و سخنش را احمقانه پنداشت و از سربازش كرد .\r\nلقيط بعد به راه افتاد و پيش رفت تا به دهانهء شعب رسيد با لشكر بسيار انبوهى كه بانگ شيههء اسبان ايشان گوش فلك را كر مىكرد و همه هم بسيار تشنه بودند و جز آب هيچ چيز ديگرى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nنمىخواستند .\r\nاز اين رو ، همه به سوى آب هجوم بردند كه نزديك شعب بود .\r\nدر همين هنگام قيس به ياران خود گفت :\r\n« شتران را از شعب بيرون كنيد . »\r\nآنها هم - چنان كه قيس گفته بود - شتران را بيرون كردند و با شمشير و نيزه ، همه را رم دادند و ترساندند . شتران هراسان و تشنه هم شتابان بيرون تاختند در حالى كه مردان عبس و عامر نيز در پى آنها بودند .\r\nتميم و سائر قبائل كه در دهانه شعب بودند همين كه هجوم شتران را ديدند براى احتراز از برخورد با آنها ، به حال پراكنده و درهم و برهم به صحرا دويدند و در نتيجه ، هيچ گروهى نتوانست در زير پرچم ويژه خود گرد آيد .\r\nدر چنين حالى ، مردان عبس و عامر بر آنان حمله بردند و جنگى سخت ميانشان در گرفت و بسيارى از قبيلهء تميم كشته شدند .\r\nاز فرماندهانشان نخستين كسى كه كشته شد عمرو بن الجون بود .\r\nمعاوية بن الجون و عمرو بن عمرو بن عدس - شوهر دختنوس ، دختر لقيط - و حاجب بن زراره اسير شدند .\r\nلقيط بن زراره برگشت و قوم خود را كه از پيرامون وى پراكنده شده بودند فراخواند ولى تنها گروه اندكى در اطرافش گرد آمدند .\r\nاز اين رو ، پرچم خويش را در كمر كوه بر افراشت و بعد به دشمن حمله برد و كشتارى كرد و باز به كمر كوه برگشت و فرياد زد :\r\n« من لقيط هستم . »\r\nآنگاه دوباره از كوه سرازير شد و حمله‌اى كرد و كشت و زخم زد و برگشت .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاندك اندك كسان وى ، به جاى او و پرچم او پى برده بودند و مىخواستند همه در زير پرچم وى گرد آيند و به فرمان او جنگ را ادامه دهند كه ناگهان اسبش در كمر كوه لغزيد و در غلطيد و در همين هنگام ، عنتره كه نزديك وى بود ، فرصت را از دست نداد و با نيزه چنان به پشت او زد كه پشتش را شكست . قيس نيز ضربتى بر او نواخت و پيكر خون آلودش را به خاك انداخت .\r\nلقيط در آن حال دختر خود ، دختنوس ، را ياد كرد و گفت :\r\n يا ليت شعرى عنك دختنوس * اذا أتاها الخبر المرموس\r\nأ تحلق القرون أم تميس * لا بل تميس انها عروس \r\nبعد جان سپرد ، و اين جنگ با شكست تميم غطفان پايان يافت .\r\nسپس براى حاجب بن زراره پانصد شتر و براى عمرو بن عمرو دويست شتر سر بها دادند و آنان را از اسارت آزاد كردند .\r\nدختنوس در سوگ پدر خويش قصائدى ساخته كه اين از آن جمله است :\r\n عثر الاغر بخير خن * دف كهلها و شبابها\r\nو اضرها لعدوها * و افكها لرقابها\r\nو قريعها و نجيبها * فى المطبقات و نابها\r\nو رئيسها عند الملو * ك و زين يوم خطابها\r\nو اتمها نسبا اذا * رجعت الى انسابها\r\nفرعى عمودا للعشي * رة رافعا لنصابها\r\nو يعولها و يحوطها * و يذب عن احسابها\r\nو يطأ مواطن للعد * و فكان لا يمشى بها\r\nفعل المدل من الاسو * د لحينها و تبابها \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n كالكوكب الدرى فى * سماء لا يخفى بها\r\nعبث الاغر به و ك * ل منية لكتابها\r\nفرت بنو اسد فرا * ر الطير عن اربابها\r\nو هوازن اصحابهم * كالفأر فى اذنابها \r\nمحمد بن اسحاق دربارهء روز جبله سر گذشتى جز آنچه ما ذكر كرديم ، آورده و گفته است :\r\nسبب اين پيكار آن بود كه قيس قرار بود به قبيلهء بنى خندف خوراك بدهد . اين خوراك را تنگدستان بنى خندف مىخورند .\r\nرفته رفته اين اطعام به خانواده‌هاى ديگر رسيد تا نوبت تميم شد و بعد به بنى عمرو بن تميم رسيد كه خوارترين و پست‌ترين گروه بود و قيس از اطعام ايشان سر باز زد و همين موضوع تميم را با قيس دشمن ساخت .\r\nاز اين رو تميم با قبيله‌هاى ديگر عرب هم پيمان شد و به جنگ قيس شتافت .\r\nمحمد بن اسحاق ، سپس رويدادهاى بعد را به همان گونه ذكر كرده كه گذشت . تنها در برخى از قسمت‌ها با آنچه ما گفتيم اختلاف دارد كه نيازى به ذكر آنها نيست .\r\nدر اين روز ، يعنى روز جبله ، عامر بن طفيل عامرى به جهان آمد .\r\nيكى از علماء گفته است :\r\nبرخى از تازيان در بحرين ، كيش زرتشتى را پذيرفته بودند .\r\nو زرارة بن عدس و دو پسرش ، حاجب و لقيط ، همچنين اقرع بن حابس و ديگران زرتشتى بودند . و لقيط به همين جهة با دختر خود دختنوس زناشوئى كرده و اين نام فارسى را بر او نهاده بود .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nو او در حالى كشته شد كه دختر خويش را در آغوش داشت . از اين رو گفت :\r\n يا ليت شعرى عنك دختنوس \r\nتا آخر . . .\r\nولى روايت نخستين ، كه به موجب آن عمرو بن عمرو بن عدس شوهر دختنوس خوانده شده درست‌تر است . خدا حقيقت را بهتر مىداند .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nروز ذات نكيف\r\nفرزندان بكر بن عبد مناة بن كنانه از دست قريش خشمگين بودند و با اين قبيله كينه مىورزيدند . اين كينه‌توزى نيز از زمانى آغاز شد كه قصى بن كلاب ، هنگامى كه مكه را به چند ناحيه و محله در ميان مردم قريش تقسيم نمود ، بنى بكر و گروهى ديگر را از اين شهر بيرون كرد .\r\nهمين كه روزگار عبد المطلب فرا رسيد ، فرزندان بكر بر آن شدند كه اهل قريش را از حرم كعبه برانند و با آنان بجنگند تا بر ايشان چيرگى يابند .\r\nبنى بكر ، در پى اين دشمنى ، يك بار بر شترانى كه از آن بنى هون بن خزيمه بود حمله كرد و بدانها دستبرد زد . و اين كار را باز هم تكرار نمود .\r\nسرانجام كار بكر و قريش به جنگ كشيد و هر يك از آن دو قبيله گروه‌هائى را گرد آوردند و آمادهء كار زار شدند .\r\nعبد المطلب ميان مردم قريش و قبيله‌هاى ديگر كه عبارت بودند از بنى حارث بن عبد مناة ، بنى هون بن خزيمة بن مدركه ، و بنى مصطلق از خزاعه ، پيمان اتحاد بست و بدين ترتيب گروهى انبوه فراهم آورد كه ، به فرماندهى خود عبد المطلب ، عازم پيكار\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبا بنى بكر و همدستان ايشان شدند و در ذات نكيف با هم جنگ كردند .\r\nدر پايان اين پيكار مردان بكر و يارانشان شكست خوردند و گروه بسيارى از ايشان كشته شدند و چنان آسيبى ديدند كه ديگر به جنگ قريش برنگشتند .\r\nابن شعلهء فهرى درين باره گفت :\r\n فلله عينا من رأى من عصابة * غوت غى بن بكر يوم ذات نكيف\r\nاناخوا الى ابياتنا و نسائنا * فكانوا لنا ضيفا بشر مضيف \r\nدر اين روز عبد بن سفاح قارى ، از خاندان قاره ، قتادة بن قيس را كشت .\r\nقتاده برادر بلعاء بن قيس بود كه بلعاء مساحق نام داشت .\r\nدرين روز گفته شد : «\r\n قد انصف القارة من راماها \r\n» و اين ضرب المثل گرديد . يعنى : هر كس كه در برابر قاره تير اندازى كند انصاف مىدهد كه مردان قاره تير اندازان ماهر هستند .\r\nخاندان قاره از فرزندان هون بن خزيمه بودند و او نيز از فرزندان عضل بن ديش بود .\r\nيكى از ايشان گفته است :\r\n دعونا قارة لا تنفرونا * فنجفل مثل اجفال الظليم \r\nگفته شده است :\r\nبنا بر اين شعر است كه آنان قاره ناميده شدند . جنگجويان قاره را « رماة الحدق » مىخواندند يعنى : تير اندازانى كه حدقهء چشم را مىزدند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nسخن دربارهء فجار اول و دوم\r\nدر فجار اول كارهاى مهمى پيش نيامده كه قابل ذكر باشد و ما آن را تنها از اين جهة ذكر مىكنيم كه اگر كسى در شرح فجار دوم به رويدادهاى بزرگى بر خورد گمان نبرد كه نخستين فجار نيز مانند دومين فجار مهم بوده و ما از بيان آن غفلت ورزيده‌ايم .\r\nبنا بر اين به شرح آن مىپردازيم .\r\nمحمد بن اسحاق گفته است :\r\nفجار نخستين ميان قريش و همهء كسانى كه از كنانه همدستش بودند با قيس عيلان روى داد .\r\nسبب اين زد و خورد آن بود كه مردى از كنانه به مردى از بنى نصر بن معاوية بن بكر بن هوازن مبلغى بدهكار بود و به تهيدستى افتاد و نتوانست وام خود را بپردازد .\r\nآن نصرى - كه طلبكار بود - ميمونى را به بازار عكاظ برد و گفت :\r\n« چه كسى در برابر طلبى كه من از فلان كنانى دارم ، او را\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبه چيزى مثل اين به من مىفروشد ؟ » اين كار را براى تحقير و نكوهش آن كنانى و قوم وى كرد .\r\nدر همين هنگام مردى از بنى كنانه به دو رسيد و از حرفى كه او مىزد خشمگين شد و شمشير كشيد و ميمون او را كشت .\r\nدر نتيجه ، اين نصرى - كه ميمونش كشته شده بود - و آن كنانى - كه به كسانش توهين شده بود فرياد شكايت بر آوردند و نصرى در ميان بنى قيس و كنانى در ميان بنى كنانه شكوه كرد .\r\nديرى نگذشت كه مردمى از هر دو قبيله گرد آمدند و سخنان تندى به هم گفتند كه نزديك بود ميانشان جنگى درگيرد ولى زود با هم آشتى كردند .\r\nو نيز گفته شده است :\r\nسبب درگيرى فجار اول آن بود كه جوانانى از قريش در كنار زنى پاكيزه روى از بنى عامر نشسته بودند كه روبنده‌اى به چهره داشت .\r\nبه او گفتند :\r\n« روبند خود را كنار بزن كه چهرهء تو را ببينيم . »\r\nزن اين كار را نكرد .\r\nيكى از آن جوانان برخاست و آهسته دامن زن را كشيد و به عقب جامه‌اش بست به طورى كه زن متوجه نشد و هنگامى كه از زمين برخاست ، پشت او نمودار شد .\r\nجوانان خنديدند و گفتند :\r\n« نگذاشتى رويت را ببينيم ، و ما ، در عوض ، پشتت را ديديم . »\r\nزن فرياد بر آورد كه :\r\n« اى بنى عامر به دادم برسيد كه مرا رسوا كرده‌اند ! » مردم جمع شدند و به مشاجره پرداختند و چيزى نمانده بود\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكه كار به زد و خورد بكشد ، ولى وقتى ديدند كه مسئلهء مهمى نيست .\r\nبا هم صلح كردند .\r\nهمچنين گفته‌اند :\r\n« چنين نيست ، بلكه سبب پيشامد فجار اول آن بود كه مردى از بنى غفار ، به نام ابو معشر بن مكرز ، كه آدمى با اراده و بلند طبع بود ، در بازار عكاظ نشست و پاى خود را دراز كرد و گفت :\r\n نحن بنو مدركة بن خندف * من يطعنوا فى عينه لا يطرف\r\nو من يكونوا قومه يغطرف * كانه لجة بحر مسرف \r\nمن به خدا بزرگ‌ترين مرد عرب هستم و هر كس كه گمان مىكند از من بزرگ‌تر است پاى مرا با شمشير بزند .\r\nمردى كه احمر بن مازن نام داشت و از قبيلهء قيس بود ، برخاست و پاى او را به شمشير زد كه خراشى جزئى وارد آورد . بر سر اين موضوع گروهى با هم در افتادند ولى بعد آشتى كردند .\r\nاما فجار دوم ، بيست سال از واقعهء فيل و دوازده سال پس از درگذشت عبد المطلب روى داد و در ميان روزهاى عرب روزى از اين بزرگ‌تر و بلند آوازه‌تر نيامد و از آن جهة « فجار » ناميده شد كه دو قبيلهء كنانه و قيس در ماه‌هاى حرام كه خونريزى نارواست ، دست به جنگ زدند .\r\nپيش از آن ، روز جبله بود كه از روزهاى مشهور عرب است ولى فجار از آن بزرگ‌تر مىباشد .\r\nسبب پيشامد فجار دوم آن بود كه براض بن قيس بن رافع كنانى ضمرى ، مردى بود آدمكش و مطرود كه قوم او به علت شرارت بسيارى كه از وى سر مىزد ، طردش كرده بود .\r\nوقتى مىخواستند كسى را در بيرحمى مثال بزنند مىگفتند :\r\n« افتك من البراض » : آدمكش‌تر از براض است .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nيكى از ايشان گفته است :\r\n و الفتى من تعرفته الليالى * فهو فيها كالحية النضناض\r\nكل يوم له به صرف الليالى * فتكة مثل فتكة البراض \r\nبراض بن قيس كه از ميان قبيله خويش رانده شده بود به راه افتاد تا خود را به بارگاه نعمان بن منذر رساند .\r\nنعمان هر سال كاروانى حامل عطريات و پارچه‌هاى گرانبها داروهاى خوشبو به قصد تجارت به بازار عكاظ مىفرستاد تا در آن جا براى او بفروشند .\r\nعكاظ و ذو المجاز و مجنه بازارهائى بودند كه تازيان هر سال ، هنگامى كه موسم گشايش آنها فرا مىرسيد ، بدانها روى مىآوردند و تا وقتى كه روز اين بازارها سپرى مىشد . از گزند هم در امان بودند .\r\nبازار مجنه در ظهران و بازار عكاظ ميان نخله و طائف بود .\r\nو ذو المجاز ، هنگامى كه در موقف مىايستادى ، سمت چپ واقع مىشد .\r\nروزى براض و عروة بن عتبة بن جعفر بن كلاب در خدمت نعمان بن منذر بودند .\r\nعروه معروف به « رحال » بود و او را « عروة الرحال » مىخواندند زيرا زياد به درگاه پادشاهان رحلت و رفت و آمد مىكرد .\r\nنعمان گفت :\r\n« اين كاروان مرا چه كسى براى من مىبرد تا به بازار عكاظ برساند . »\r\nبراض گفت :\r\n« درود بر تو باد ، من اين كاروان را مىبرم و از دستبرد قبيلهء كنانه هم آن را حفظ مىكنم . »\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنعمان گفت :\r\n« من كسى را مىخواهم كه اين كاروان را از دستبرد كنانه و قيس ، هر دو ، بر كنار دارد . »\r\nدرين هنگام عروه گفت :\r\n« درود بر تو باد ! آيا سگى مطرود مىخواهد اين كاروان را براى تو حفظ كند و سالم برساند ؟ من آن را در برابر هجوم اهل شيح و قيصوم و تهامه و نجد حفظ مىكنم و به مقصد مىرسانم . »\r\nبراض در حالى كه به خشم آمده بود ، گفت :\r\n« اى عروه ، تو مىتوانى اين كاروان را از دستبرد كنانه بر كنار دارى و سالم برسانى ؟ » عروه پاسخ داد :\r\n« آن را از دست همهء مردم حفظ مىكنم . »\r\nنعمان كه اين پافشارى را از عروه ديد كاروان خود را به دو سپرد و دستور داد كه آن را ببرد .\r\nهمين كه عروه كاروان را به راه انداخت ، براض هم در پى او روان شد . عروه او را در پشت سر خود مىديد ولى از او باكى نداشت و راه خود را ادامه داد تا به محل قوم و قبيلهء خود رسيد كه در دشتى به نام تيمن ، در اطراف فدك ، واقع بود .\r\nدر آن جا براض بن قيس ، خود را به دو رساند و تيرهائى را كه مخصوص قمار بود در آورد و سر گرم فالگيرى شد .\r\nعروه بر او گذشت و پرسيد :\r\n« اى براض ، چه مىكنى ؟ » جواب داد :\r\n« فال مىگيرم كه بينم آيا صلاح هست تو را بكشم يا نه ؟ » عروه گفت :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n« اين كلاه براى سر تو گشاد است ! » براض بيدرنگ بر او جست و با شمشير او را كشت .\r\nكسانى كه مراقب شتران و بار و بنه بودند ، همين كه ديدند كاروانسالار كشته شده ، ترسيدند و گريختند .\r\nبراض نيز شتران را بار كرد و به راه انداخت و متوجه خيبر گرديد .\r\nدو تن از قيس در پى او رفتند تا او را بگيرند . يكى از آن دو ، غنوى ، و ديگرى غطفانى بود . غنوى ، اسد بن جوين و غطفانى ، مساور بن مالك نام داشت .\r\nهمين كه اين دو تن نزديك خيبر رسيدند ، نخستين كسى كه با ايشان روبرو شد براض بود كه پرسيد :\r\n« اين دو مرد ، كيستند ؟ » آن دو تن كه براض را از نزديك نديده بودند و نمىشناختند ، پاسخ دادند :\r\n« ما دو تن از قيس هستيم و آمده‌ايم كه براض را بكشيم . »\r\nبراض آنان را فرود آورد و شترشان را بست . بعد پرسيد :\r\n« كداميك از شما براى كشتن او دلاورتر است و بهتر شمشير مىكشد ؟ » غطفانى جواب داد :\r\n« من . »\r\nبراض دست او را گرفت و با خود برد بدين بهانه كه جاى براض را نشانش دهد . ضمنا به غنوى گفت :\r\n« تو در اين جا بمان و شترها را نگه‌دار تا ما برگرديم . »\r\nآنگاه غطفانى را با خود برد تا به ويرانه‌اى رسيد كه در كنار خيبر ، دور از خانه‌ها و كوىها قرار داشت . به دو گفت :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n« براض هميشه درين خرابه به سر مىبرد . بگذار ببينم الآن اين جا هست يا نه ؟ » آن مرد ايستاد و براض به درون ويرانه رفت و برگشت و گفت :\r\n« او در اين جا خفته است . شمشيرت را بده ببينم كه با آن مىتوان او را كشت يا نه . »\r\nمرد ساده لوح شمشير خويش را به دو داد .\r\nبراض با همان شمشير بيچاره را كشت و بعد شمشير را پنهان كرد و پيش غنوى برگشت و گفت :\r\n« من مردى ترسنده‌تر از اين دوست تو نديدم . او را در جائى بردم كه براض زندگى مىكرد . به بالين براض رفت و با اين كه براض خفته بود ، نتوانست او را بكشد .\r\nغنوى كه اين سخن شنيد ، گفت :\r\n« به يكى بسپر اين دو شتر را نگه دارد تا من خود بروم و او را بكشم . »\r\nبراض گفت :\r\n« شترها را همين جا بگذار . اگر طورى شدند به عهدهء من ! آنگاه او را هم به ويرانه برد و كشت و با شتران رهسپار مكه شد .\r\nدر راه به مردى از بنى اسد بن خزيمه برخورد و به دو گفت :\r\n« آيا براى تو ممكن است كه پاداشى از من بگيرى و پيش حرب بن اميه به روى و خبرى به دو بدهى ؟ ميدانى كه او ، هم قوم من است و هم قوم تو . زيرا خاندان اسد بن خزيمه هم از بنى خندف هستند . مىخواهم به آنان خبر دهى كه براض بن قيس ، عروة الرحال را كشته است . بنا بر اين بايد از قيس بپرهيزند ! » ده شتر نيز به دو داد تا پيام وى را برساند .\r\nآن مرد اسدى به راه افتاد تا به بازار عكاظ رسيد كه در آن جا\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nگروهى از مردم بودند . حرب بن اميه را پيدا كرد و آن خبر را به دو رساند .\r\nحرب بن اميه ، به شنيدن اين خبر ، در پى عبد الله بن جدعان تيمى و همچنين هشام بن مغيرهء مخزومى ، پدر ابو جهل ، فرستاد كه هر دو از بزرگان و سالخوردگان قريش بودند .\r\nهمينطور براى تمام قبائل قريش پيام فرستاد و از هر قبيله مردى را فراخواند .\r\nبه حليس بن يزيد حارثى هم كه رئيس احابيش بود ، خبر داد .\r\nنمايندگان قبائل گرد هم آمدند و به كنكاش پرداختند و گفتند :\r\n« بيم آنست كه قيس به خونخواهى رئيس خود برخيزد و از ما انتقام بگيرد زيرا مردم قيس راضى نخواهند شد كه سرورشان را مردى رانده و مطرود از بنى ضمره بكشد . »\r\nدر پى چاره‌جوئى ، سرانجام با يك ديگر همرأى شدند كه پيش ابو براء عامر بن مالك بن جعفر بن كلاب ملاعب الاسنه كه در آن زمان ، بزرگ و سرور قبيلهء قيس بود برودند و به او بگويند :\r\n« اين واقعه در بين نجد و تهامه رخ داده و ما هيچ از آن خبر نداشته‌ايم . بنا بر اين كسانى را به ميان مردم بفرست كه موضوع را به آنها خبر دهند تا هم قبائل مختلف آگاهى يابند و هم تو آگاهى بيش‌ترى به دست آورى . »\r\nبدين قرار پيش عامر بن مالك رفتند و او هم كسانى را به ميان مردم فرستاد تا از آنچه به دو گفته شده بود آگاهشان كند .\r\nهمين كه اين خبر در همه جا پيچيد ، گروهى از قريش كه در بازار عكاظ بودند ، برخاستند و گفتند :\r\n« اى مردم عكاظ ، براى كسان ما در مكه پيشامد سهمناكى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nروى داده كه خبرش تازه به ما رسيده است و مىترسيم اگر از ياران خود دور بمانيم ، آتش آشوب به اندازه‌اى زبانه بكشد كه ديگر شما تاب تحملش را نداشته باشيد . »\r\nاين سخنان چنان همه را بر انگيخت كه برخاستند و سوار شدند و همهء دشوارىهاى راه را پشت سر نهادند تا خود را به مكه رساندند .\r\nدر پايان روز عامر بن مالك ملاعب السنه خبر هجوم آنان را شنيد و شگفت زده شد و گفت :\r\n« قريش ما را غافلگير كرد و حرب بن اميه ما را فريب داد .\r\nبه خدا سوگند كه كنانه هرگز در عكاظ فرود نخواهد آمد . »\r\nبعد همه برخاستند و در پى آنان شتافتند تا ايشان را در نخله يافتند و سر گرم جنگ شدند .\r\nدر اين نبرد ، كار قيس بالا گرفت و نزديك بود قريش شكست بخورد . چيزى كه بود به پاسدارى كعبه دلگرمى داشت و حرم كعبه نزديك بود و مىتوانست با ورود به حرم ، جان خود را از آسيب بر كنار دارد .\r\nاز اين رو ، مردان قريش همچنان به زد و خورد ادامه دادند تا شب كه وارد حرم شدند .\r\nپيغمبر خدا ( ص ) نيز با ايشان بود و در آن زمان ده سال داشت .\r\nزهرى گفته است :\r\n« او با ايشان نبود . اگر بود ، شكست نمىخوردند . »\r\nولى بدين سبب نمىتوان روايت بالا را نادرست دانست زيرا پس از وحى و پيغمبرى حضرت محمد ( ص ) نيز ياران او شكست مىخوردند و كشته مىشدند . بنا بر اين اگر پيش از پيغمبرى هم در\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nجمعى بوده كه شكست خورده‌اند ، بعيد نيست .\r\nهمين كه قريش به درون حرم رفت ، مردم قيس ناچار از ايشان دست برداشتند و بازگشتند و گفتند :\r\n« اى مردم قريش ، ما از خون عروه نمىگذريم . سال بعد ، وعدهء ديدار ما در عكاظ ! » آنگاه به سوى شهرهاى خود برگشتند در حالى كه از كشته شدن عروة الرحال متأثر بودند و مىگريستند و همديگر را به انتقام از قريش تحريك مىكردند .\r\nبعد قيس ، گروه‌هاى همدست و هم پيمان خود ، مانند ثقيف و ديگران را گرد آورد . قريش نيز به جمع آورى قبائل خود ، مانند كنانه و احابيش و اسد بن خزيمه پرداخت و ميان لشكريان خود جنگ افزارهائى پخش كرد .\r\nعبد الله بن جدعان به صد تن از كسان خويش اسلحهء كامل داد . ديگران نيز چنين كردند .\r\nدر سر موعد مردان قريش براى پيكار به راه افتادند در حالى كه بر هر خاندانى يكى يا دو سه تن از همان خاندان فرماندهى مىكردند .\r\nزبير بن عبد المطلب و با او محمد ( ص ) و برادران زبير ، ابو طالب و حمزه و عباس ، پسران عبد المطلب ، بر بنى هاشم پيشوائى داشتند .\r\nحرب بن اميه هم بر بنى اميه و هم پيمانانش فرماندهى مىكرد .\r\nبر بنى عبد الدار ، عكرمة بن هاشم بن عبد مناف بن عبد الدار ، بر بنى اسد بن عبد العزى ، خويلد بن اسد ، بر بنى مخزوم ، هشام بن مغيره پدر ابو جهل ، بر بنى تيم ، عبد الله بن جدعان ، بر بنى جمح ، معمر بن حبيب بن وهب ، بر بنى سهم ، عاص بن وائل ، بر بنى عدى ، زيد بن عمرو بن نفيل ، پدر سعيد بن زيد ، بر بنى عامر بن لؤى ، عمرو\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبن شمس پدر سهيل بن عمرو ، بر بنى فهر ، عبد الله بن جراح پدر ابو عبيده ، و بر احابيش ، حليس بن يزيد و سفيان بن عويف فرماندهى مىكردند .\r\nاحابيش از فرزندان حارث بن عبد مناة كنانه ، و عضل و قاره و ديش از بنى هون بن خزيمه و مصطلق بن خزاعه بودند و از آن رو احابيش ناميده شدند كه با بنى حارث پيمان اتحاد بسته بودند چون تحبش به مضى اتحاد و تجمع است .\r\nبر بنى بكر ، بلعاء بن قيس ، بر بنى فراس بن غنم از كنانه ، عمير بن قيس جذل الطعان ، بر بنى اسد بن خزيمه ، بشر بن ابى حازم فرماندهى مىكردند و فرماندهى كل همه را حرب بن اميه عهده‌دار بود زيرا در ميان افراد عبد مناف از نظر سالخوردگى و بلندپايگى بر همه برترى داشت .\r\nقيس پيش از قريش به عكاظ رسيده بود . در لشكريان قيس نيز بر بنى عامر ، ملاعب الاسنهء ابو براء ، بر بنى نصر و سعد و ثقيف ، سبيع بن ربيع بن معاويه ، بر بنى جشم ، صمه پدر دريد ، بر غطفان ، عوف بن ابو حارثهء مرى ، بر بنى سليم ، عباس بن زعل بن هنى بن انس ، و بر فهم و عدوان ، كدام بن عمرو فرماندهى مىكردند .\r\nقريش در راه خود پيش رفت تا به عكاظ رسيد و فرود آمد .\r\nقيس نيز ، چنان كه گفتيم ، پيش از قريش بدان جا آمده بود .\r\nبا حرب بن اميه ، برادرانش ، سفيان و ابو سفيان و عاص و ابو عاص ، پسران اميه نيز بودند .\r\nحرب و سفيان و ابو عاص ، هر كدام در يك جا ايستادند و گفتند :\r\n« هيچيك از ما ، از اين جا دور نمىشود تا هنگامى كه يا بميريم يا پيروزى يابيم . »\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآن روز را روز عنابس ناميدند يعنى روز شيران . زيرا عنبس به معنى شير است .\r\nدر آن روز جنگى سخت كردند . در آغاز روز ، پيروزى از آن قيس بود و بسيارى از بنى كنانه و قريش و بنى زهره و بنى عدى شكست خوردند . و معمر بن حبيب جمحى كشته شد .\r\nطايفه‌اى از بنى فراس نيز شكست خوردند .\r\nولى حرب بن اميه و بنى عبد مناف و قبيله‌هاى ديگر قريش ايستادگى و پايدارى كردند .\r\nاما قيس همچنان بر قريش و كنانه پيروزى و چيرگى داشت تا روز به نيمه رسيد .\r\nاز نيمروز به بعد ورق برگشت و پيروزى نصيب قريش و كنانه گرديد كه گروه بسيارى از قيس را كشتند و در كشتار زياده‌روى كردند .\r\nآتش جنگ زبانه كشيد و كار سخت شد و در آن روز تنها در زير پرچم بنى حارث بن عبد مناة بن كنانه يكصد تن كشته شدند ولى يارانشان هنوز پايدارى مىكردند .\r\nسرانجام قيس شكست خورد و از بزرگانشان عباس بن زعل سلمى و چند تن ديگر به خاك هلاك افتادند .\r\nابو السيد ، عموى مالك بن عوف نصرى وقتى ديد كه كنانه در كشتار چه مىكند ، فرياد زد :\r\n« اى گروه كنانه ، شما در كشتار اسراف كرديد . »\r\nابن جدعان جواب داد :\r\n« ما گروهى اسرافكار هستيم ! » سبيع بن ربيع بن معاويه ، هنگامى كه گريز قبائل قيس را نگريست ، در يك جا ايستاد و فرياد بر آورد :\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n« اى گروه بنى نصر ، يا مردانه بجنگيد و جان مرا حفظ كنيد يا مرا تنها بگذاريد . »\r\nبه شنيدن اين سخن بنى نصر و جشم و سعد بن بكر و فهم و عدوان به سوى او برگشتند و خونين‌ترين نبردى كردند كه مردم تا آن زمان ديده بودند .\r\nاما قبيله‌هاى ديگر قيس گريختند .\r\nبعد ، هر دو دسته يك ديگر را به صلح فرا خواندند و بدين قرار صلح كردند كه كشته‌شدگان را بشمارند و هر طرف كه بيش‌تر كشته بود ، خونبهاى مابه التفاوت آنچه بيشتر كشته به طرف ديگر بپردازد .\r\nكشته‌شدگان را شمردند و معلوم شد كه قريش و كنانه بيست تن بيش‌تر از قيس كشته‌اند .\r\nبنا بر اين حرب بن اميه در آن روز پسر خود ، ابو سفيان و چند تن از رؤساى ديگر را به عنوان گروگان در پيش قيس گذاشت تا هنگامى كه خونبهاى آن بيست تن را بپردازد و آنان را از گرو در بياورد .\r\nسپس گروه‌هاى متخاصم از يك ديگر جدا شدند و جنگ و ستيز را فرو گذاشتند و دشمنى و آشوبى را كه ميانشان بود ، از بين بردند و تعهد كردند كه ديگر درباره كار براض و عروه سخنى نگويند و يك ديگر را نيازارند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nروز ذى نجب\r\nداستان روز ذى نجب چنين است كه بنى عامر ، پس از شكستى كه در روز جبله از قبيلهء تميم خورد ، اميدوار بود كه بار ديگر بر آنان چيرگى يابد و آنان را از پاى در آورد .\r\nاز اين رو بزرگان بنى عامر با حسان بن كبشهء كندى ، كه پادشاهى از پادشاهان كنده ، و همان حسان بن معاوية بن حجر بود ، نامه نگاشتند و از او در خواست كردند كه ايشان را در جنگ با بنى حنظله كه از قبائل تميم است يارى دهد .\r\nدر اين نامه به دو خبر دادند كه آنان سواران و رؤساى ايشان همه را كشته‌اند .\r\nحسان نيز با جنگ افزار و تجهيزات و لشكريانى كه در اختيار داشت ، همراه فرستادگان بنى عامر عازم كارزار شد .\r\nهمين كه خبر حركت آنان به بنى حنظله رسيد ، عمرو بن عمرو كسان خود را گرد آورد و گفت :\r\n« اى فرزندان مالك ، شما در برابر اين پادشاه و سپاهيان بسيارى كه به جنگتان آورده ، نمىتوانيد ايستادگى كنيد . بنا بر اين بهتر است كه جاى خود را تغيير دهيد و به جاى ديگرى برويد . »\r\nآنان در جاى بلند دشت بودند و رو در روى مسير دشمن قرار\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمىگرفتند . اما بنى يربوع در جاى پست دشت سكونت داشت . بدين جهة بنى مالك فرود آمد تا در پشت بنى يربوع واقع شد و در نتيجه ، بنى يربوع در جلوى مسير لشكريان حسان قرار گرفت و به اصطلاح :\r\nسپر بلا شد .\r\nمردان بنى يربوع وقتى از كار بنى مالك آگاهى يافتند و به موقع و موضع خود پىبردند ، آمادهء كارزار شدند و براى روبرو شدن با دشمن ، به پيش تاختند .\r\nبامداد ، پسر كبشه ، يعنى حسان ، با لشكر خود از يك سو و بنى يربوع از سوى ديگر به هم رسيدند و سر گرم نبرد شدند .\r\nمردان قبيلهء بنى مالك وقتى جنگاورى و پايدارى بنى يربوع را ديدند ، دلگرم شدند و خود را به آنان رساندند و در جنگ شركت جستند و در كنارشان نبرد را ادامه دادند .\r\nدر گرماگرم كارزار حشيش بن عمران رياحى ، به پادشاه حسان بن كبشه ضربتى چنان سخت زد كه او بر زمين افتاد و جان سپرد .\r\nعبيدهء مالك بن جعفر نيز كشته شد ولى طفيل بن مالك با اسب خود ، قرزل ، گريخت .\r\nعمرو بن احوص بن جعفر ، رئيس عامر ، هم به قتل رسيد و بنى عامر و همراهان پسر كبشه گريختند .\r\nجرير در دورهء اسلام روز ذى نجب را چنين ياد مىكند :\r\n بذى نجب ذدنا و واكل مالك * اخا لم يكن عند الطعان بواكل \r\nروز ذى نجب يك سال پس از روز جبله بود .\r\nاحوص نيز پس از كشته شدن پسر خود ، عمرو ، دير زمانى زنده نماند و آخر از ماتم فرزند خود جان سپرد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nروز نعف قشاوه\r\nاين ، روزى است كه به سود شيبان و به زيان تميم پايان يافته است .\r\nابو عبيده گفته است :\r\nبسطام بن قيس بر بنى يربوع كه از تميم بود و در نعف قشاوه به سر مىبرد ، تاخت و پس از دميدن خورشيد به آن قبيله رسيد .\r\nروز ، روز باد و باران بود .\r\nبسطام به شتران بنى يربوع كه سر گرم چرا بودند چشم طمع دوخت و همه را ربود و برد . و دوباره بازگشت .\r\nمردان بنى يربوع به مقابله با دشمن برخاستند در حالى كه عمارة بن عتيبة بن حارث بن شهاب نيز در ميانشان بود .\r\nبسطام به عماره حمله برد و او را كشت .\r\nبعد مالك بن حطان يربوعى به ايشان پيوست و بسطام او را نيز به خاك هلاك انداخت .\r\nبجير بن ابو مليل به ميدان شتافت و بسطام خون او را هم ريخت .\r\nاز يربوع گروهى كشته و گروهى اسير شدند .\r\nولى بسطام و يارانش سالم بازگشتند در حالى كه غنائمى نيز\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبه چنگ آورده بودند .\r\nمليل بن ابو مليل در ميان اسيران بود .\r\nيكى از اسيران به بسطام گفت :\r\n« آيا شاد مىشوى از اين كه ابو مليل را به جاى من اسير كنى ؟ » جواب داد :\r\n« آرى . »\r\nگفت :\r\n« اگر من تو را ، هم اكنون به سوى او راهنمائى كنم ، مرا آزاد خواهى كرد ؟ » جواب داد :\r\n« آرى . »\r\nگفت :\r\n« پسر او بجير ، كه كشته شده ، در چشم او گرامىترين بندگان خداست . اكنون او بر سر نعش وى خم شده و رويش را مىبوسد . برو او را اسير كن . »\r\nبسطام برگشت و او را همچنان ديد كه آن اسير گفته بود . از اين رو ، وى را اسير كرد و آن يربوعى را آزاد ساخت .\r\nولى ابو مليل به بسطام گفت :\r\n« بجير را كشتى ، مرا و پسر من ، مليل ، را هم اسير كردى .\r\nبه خدا سوگند كه من تا هنگامى كه در بند اسارت تو هستم هرگز لب به خوراك نخواهم زد . »\r\nبسطام ترسيد كه او از گرسنگى بميرد . بدين جهة وى را آزاد كرد به شرطى كه او سر بهاى مليل را بپردازد و براى فرزند ديگرش بجير ، كه كشته شده بود ، خونخواهى نكند و در صدد انتقام بر نيايد و براى او دردسرى بر پا نكند و دشوارى پيش نياورد و بر او و قوم\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاو هرگز حمله نبرد .\r\nبدين قرار ، ابو مليل با بسطام پيمان بست و بسطام دسته‌اى از موى پيشانى او را چيد و آزادش كرد .\r\nابو مليل ، پس از آزادى به نزد قوم خود بازگشت و در صدد بر آمد كه پيمان بسطام را بشكند و او را غافلگير كند .\r\nولى يكى از بنى يربوع ، اين موضوع را پنهانى به بسطام خبر داد و بسطام نيز به مراقبت و پرهيز از ابو مليل پرداخت .\r\nمتمم بن نويره گفته است :\r\n ابلغ شهاب بنى بكر و سيدها * عنى بذاك ابا الصهباء بسطاما\r\nاروى الاسنة من قومى فانهلها * فأصبحوا فى بقيع الارض نواما\r\nلا يطبقون اذا هب النيام و لا * فى مرقد يحلمون الدهر احلاما\r\nاشجى تميم بن مر لا مكايدة * حتى استعادوا له اسرى و انعاما\r\nهلا اسيرا فدتك النفس تطعمه * مما اراد و قد ما كنت مطعاما \r\nاين چكامه مفصل است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nروز غبيط\r\nاين روزى است كه طى آن جنگى ميان بنى شيبان و تميم در گرفت و بسطام بن قيس شيبانى اسير گرديد .\r\nسبب اين پيشامد آن بود كه بسطام بن قيس و حوفزان بن شريك و مفروق بن عمرو با گروهى از بنى شيبان رهسپار سرزمين تميم شدند و بر ثعلبة بن يربوع و ثعلبة بن سعد بن ضبه ، و ثعلبة بن عدى بن فزاره و ثعلبة بن سعد بن ذبيان ، كه نزديك صحراى فلج بودند ، حمله‌ور شدند و با هم به زد و خورد پرداختند .\r\nدر اين پيكار ، ثعالبه و يارانشان شكست خوردند و گريختند و بسيارى از ايشان كشته شدند و بنى شيبان اموالشان را به غنيمت برد .\r\nمردان شيبان ، پس از اين پيروزى ، به قبيلهء بنى مالك بن حنظله كه از تميم بودند ، گذشتند . آنها ميان بيابان فلج و غبيط - المدره به سر مىبردند .\r\nشيبانىها شتران بنى مالك را ربودند .\r\nمردان بنى مالك سوار شدند و در پى آنان تاختند . عتيبة بن حارث بن شهاب يربوعى و سواران بنى يربوع نيز پيشاپيش آنان بودند . از رؤساى تميم ، احيمر بن عبد الله و اسيد بن جباة و حر بن سعد و مالك بن نويره نيز عتيبه را همراهى مىكردند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاين گروه شتابان تاختند تا به بنى شيبان رسيدند و با آنان به پيكار پرداختند .\r\nتا مدتى هر دو طرف در جنگ پايدارى كردند ولى بعد شيبان شكست خورد و تميم آنچه را كه ربوده شده بود ، باز پس گرفت .\r\nمردم شيبان در اين نبرد ، ابو مرحب ربيعة بن حصيه را كشتند .\r\nولى عتيبة بن حارث چندان بسطام بن قيس را دنبال كرد تا سرانجام بر او دست يافت و به دو گفت :\r\n« اى ابو صهباء ، به من تسليم شو ، چون اگر در بند اسارت من باشى بهتر است از اين كه در اين بيابان با تشنگى به سر برى . »\r\nبسطام بن قيس نيز ناچار تسليم شد .\r\nفرزندان ثعلبه ، به عتيبه ، كه بسطام را اسير كرده بود ، گفتند :\r\n« ابو مرحب تازه كشته شده و تو هم بسطام را اسير كرده‌اى كه قاتل بجير و مليل ، دو پسر ابو مليل است . از اين گذشته ، مالك بن حطان و ديگران را هم كشته ، بنا بر اين او را بكش ! » جواب داد :\r\n« من مردى عيالبار هستم و شير دوست دارم ، » ( يعنى : مىخواهم سربها يا خونبهاى گزافى بگيرم و او را آزاد كنم . )\r\nبه دو گفتند :\r\n« اگر در برابر خونبها آزادش كنى ، دوباره با كسان خود به ما مىتازد و آنچه داريم مىبرد . »\r\nولى عتيبه از كشتن بسطام خوددارى كرد و او را به نزد بنى - عامر بن صعصعه برد تا كسى او را نگيرد و نكشد .\r\nعلت اين كه آن جا را براى نگهدارى وى برگزيد اين بود كه عمهء وى ، خوله دختر شهاب ، با مردى از آن خاندان زناشوئى كرده بود .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمالك بن نويره درين باره گفت :\r\n لله عتاب بن مية اذ رأى * الى ثأرنا فى كفه يتلدد\r\nأ تحيى امرأ أردى بجيرا و مالكا * و أتوى حريثا بعد ما كان يقصد\r\nو نحن ثأرنا قبل ذاك ابن امه * غداة الكلابيين و الجمع يشهد \r\nهنگامى كه عتيبه براى گرفتن سربهاى بسطام ، با خانواده‌هاى بنى عامر تماس گرفت ، بسطام فرياد زد :\r\n« اى دريغ كه شيبانىها امروز ديگر در اختيار من نيستند تا مرا برهانند ! » ولى عامر بن طفيل كسى را به نزد وى فرستاد و پيام داد :\r\n« اگر مىتوانى خود را به منزل من برسانى ، به من پناهنده شو تا تو را حفظ كنم . و اگر نمىتوانى اين كار را بكنى ، خود را در چاه خانه بينداز ، و از راهى كه چاه‌ها به هم دارند بگريز . »\r\nيكى از پيروان عتيبه ، او را از اين موضوع آگاه ساخت او هم دستور داد كه چاه خانه را ويران كنند .\r\nآنگاه اسب خود را سوار شد و سلاح خود را بست و به مجلس بنى جعفر رفت كه عامر بن طفيل غنوى نيز در آن جا بود .\r\nبه حاضران درود گفت و سپس به عامر رو كرد و گفت :\r\n« اى عامر ، مرا از پيامى كه براى بسطام فرستاده‌اى آگاه كرده‌اند . اكنون به تو اختيار مىدهم كه از سه راه يكى را برگزينى . »\r\nعامر پرسيد :\r\n« اين سه راه كدامند ؟ » جواب داد :\r\n« اگر مىخواهى ، خلعت خود و خلعت خانواده خويش را به من بده تا بسطام را آزاد كنم . زيرا خلعت تو و خانوادهء تو كم‌تر از خلعت او و خانواده او نيست . »\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nعامر گفت :\r\n« اين كار انجام شدنى نيست . »\r\nعتيبه گفت :\r\n« پاى خود را جاى پاى او بگذار - يعنى : جاى او را بگير - زيرا تو هم از او كم‌تر نيستى : » عامر گفت :\r\n« اين كار را هم نمىكنم . »\r\nعتيبه گفت :\r\n« پس دنبال من بيا تا از اين پشته بگذريم . آنگاه ميان تو و او قرعه مىكشم بر سر مرگ تو يا او . »\r\nعامر گفت :\r\n« اين راه ، از آن دو راه قبلى براى من به مراتب دشوارتر است . »\r\nعتيبه ديگر سخنى نگفت و از او جدا شد .\r\nآنگاه اسير خود ، بسطام ، را به نزد بنى عبيد بن ثعلبه برد .\r\nبسطام چشمش به شتر مادر عتيبه افتاد و ديد كجاوهء آن بسيار فرسوده است . به عتيبه گفت :\r\n« اى عتيبه ، اين كجاوهء مادر تست ؟ » جواب داد :\r\n« آرى . »\r\nبسطام گفت :\r\n« من كجاوهء مادر هيچ رئيسى را بدين فرسودگى نديده بودم . »\r\nعتيبه گفت :\r\n« به لات و عزى سوگند كه تا مادرت كجاوهء خود را براى مادر من نياورد تو را رها نخواهم كرد . »\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكجاوهء مادر بسطام ، بزرگ بود و بهاى گزافى داشت . به همين جهة بسطام موضوع كجاوه را عمدا پيش كشيد تا عتيبه بدان علاقمند شود و براى بدست آوردن آن از خون وى در گذرد .\r\nبارى ، بسطام كسى را در پى كجاوه فرستاد و آن را در اختيار عتيبه گذاشت .\r\nاز اين گذشته ، چهار صد شتر ، و به گفته‌اى : هزار شتر و سى اسب به عتيبه داد و آزادى خود را خريد .\r\nهمين كه از گرفتارى رهائى يافت ، جاسوسان خود را به سر وقت عتيبه و شتران او فرستاد .\r\nآنان رفتند و برگشتند و او را از جايگاه شتران آگاه ساختند .\r\nاو نيز بر آنان حمله كرد و تمام شتران را با هر چه بار و بنه داشتند به يغما برد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nروزى به سود شيبان و به زيان تميم\r\nابو عبيده گفته است :\r\nاقرع بن حابس و برادرش ، فراس ، كه دو نفر تميمى و هر دو كچل بودند ، با مردان بنى مجاشع از تميم حركت كردند و مىخواستند بر قبيلهء بكر بن وائل حمله برند .\r\nآن دو تن را بروك ابو جعل نيز همراهى مىكرد .\r\nبسطام بن قيس شيبانى و عمران بن مره با افراد بنى بكر بن وائل ، در زباله با آنان روبرو شدند و جنگى سخت كردند .\r\nدر اين جنگ بكر پيروزى يافت و تميم شكست خورد و آن دو كچل و ابو جعل و بسيارى ديگر اسير شدند .\r\nآن دو كچل جان خود را از بسطام خريدند و پيمان بستند كه وقتى آزاد شدند سربهاى خويش را بفرستند .\r\nآنان را آزاد كردند ولى آن دو پس از رهائى از گرفتارى عهد خود را بجاى نياوردند و چيزى نفرستادند .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدر ميان اسيران مردى نيز از يربوع بود و بسطام بن قيس شب هنگام شنيد كه او مىگويد :\r\n فدى بوالدة على شقيقة * فكانها حرض على الاسقام\r\nلو أنها علمت فيسكن جأشها * أنى سقطت على الفتى المنعام\r\nان الذى ترجين ثم ايابه * سقط العشاء به على بسطام\r\nسقط العشاء به على متنعم * سمح اليدين معاود الاقدام \r\nبسطام كه اين شعر را از او شنيد به دو گفت :\r\n« به پدرت سوگند كه هيچ كس از تو به مادرت خبر نمىدهد جز خودت ! » و آزادش كرد .\r\nابن رميض عنزى گفته است :\r\n جاءت هدايا من الرحمان مرسلة * حتى انيحت لدى ابيات بسطام\r\nجيش الهذيل و جيش الاقرعين معا * و كبة الخيل و الاذواد فى عام\r\nمسوم خيله تعدو مقانبه * على الذوائب من اولاد همام \r\nهمچنين اوس بن حجر گفته است :\r\n و صبحنا عار طويل بناؤه * نسب به ما لاح فى الافق كوكب\r\nفلم ار يوما كان اكثر باكيا * و وجها ترى فيه الكآبة تجنب\r\nاصابوا البروك و ابن حابس عنوة * فظل لهم بالقاع يوم عصبصب\r\nو ان ابا الصهباء فى حومة الوغى * اذا ازورت الابطال ليث مجرب \r\nابو الصهباء لقب بسطام بن قيس بود :\r\nشاعران دربارهء اين روز ، بسطام را ستايش بسيار كرده‌اند و ما براى پرهيز از دراز گوئى به نقل آنها نپرداختيم .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nروز مبائض\r\nاين روز به سود شيبان و به زيان بنى تميم پايان يافت .\r\nابو عبيده گفته است :\r\nطريف بن تميم عنبرى تميمى كه مردى تنومند و ملقب به مجدع بود و از شهسواران و سروران قوم خود به شمار مىرفت در خانهء كعبه سرگرم انجام مراسم حج بود .\r\nدر آن جا حمصيصة بن جندل شيبانى ، از بنى ربيعه ، كه جوانى نيرومند و دلاور بود و خانهء كعبه را طواف مىكرد به دو برخورد و مدتى دراز در او خيره شد .\r\nطريف از او پرسيد :\r\n« براى چه اين همه به من خيره شده‌اى ؟ » حمصيصه پاسخ داد :\r\n« براى اين كه مىخواهم خوب قيافه‌ات در ذهنم بماند تا اگر با لشكرى به جنگ تو آمدم تو را در ميان كسانت بشناسم و خونت را بريزم . »\r\nطريف كه اين سخن شنيد ، گفت :\r\n« خدايا ، مرا زنده نگهدار تا با اين مرد در ميدان جنگ روبرو شوم . »\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nحمصيصه نيز همانند همين دعا را كرد .\r\nطريف در اين باره گفت :\r\n او كلما وردت عكاظ قبيلة * بعثوا الى عريفهم يتوسم\r\nلا تنكرونى اننى انا ذاكم * شاكى السلاح و فى الحوادث معلم\r\nحولى فوارس من أسيد جمة * و من الهجيم و حول بيتى خصم\r\nتحتى الاغر فوق جلدى نثرة * زغف تردى السيف و هو مثلم \r\nبعد هنگامى كه ميانهء بنى ابى ربيعة بن ذهل بن شيبان ، و بنى مرة بن ذهل بن شيبان به هم خورد ، بر اثر دشمنى و كينه‌اى كه فيما بين ايجاد شده بود زد و خوردى ميانشان در گرفت ولى خونى ريخته نشد .\r\nهانئ بن مسعود ، رئيس بنى ابى ربيعه ، به كسان خود گفت :\r\n« من دوست ندارم كه آشوبى در ميان ما بر پا شود . »\r\nو آنان را همراه برد و بر كرانهء آبى كه مبائض خوانده مىشد . و نزديك آب‌هاى بنى تميم بود ، فرود آمد و چند ماهى در آن جا به سر برد .\r\nمردان بنى تميم همين كه از وجود آنان در نزديكى خود آگاهى يافتند ، در صدد راندن آنان بر آمدند و در نتيجه ميانشان پيام‌هاى زننده‌اى رد و بدل شد .\r\nسرانجام افراد بنى تميم گفتند :\r\n« اين يك قبيله‌اى است يگانه و بىمانند و اگر شما ايشان را از بيخ بر اندازيد ، بكر بن وائل را ناتوان كرده‌ايد . »\r\nآنگاه گرد هم آمدند و به فرماندهى سه تن از رؤساى قبائل خود كه عبارت بودند از : ابو الجدعاء طهوى ، رئيس بنى حنظله ، ابن فدكى منقرى رئيس بنى سعد و طريف بن تميم رئيس بنى عمرو بن تميم ، براى جنگ با بنى ابى ربيعه روانه شدند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمردان بنى ابى ربيعه ، همين كه از نزديك شدن ايشان آگاهى يافتند ، آمادهء جنگ گرديدند و هانئ بن مسعود با آنان سخن گفت و ايشان را دلگرم ساخت و به جنگ بر انگيخت .\r\nهمچنين به آنان سپرد كه :\r\n« وقتى با دشمنان خود روبرو شديد مدتى كوتاه با آنان بجنگيد .\r\nبعد عقب‌نشينى كنيد و بگريزيد و همين كه آنان به تاراج دارائى شما سر گرم شدند ناگهان بر گرديد و آنان را غافلگير كنيد و داد خود را از ايشان بستانيد .\r\nبامداد جنگاوران بنى تميم بر آنان تاختند ولى مردان بنى ابى ربيعه كه آماده بودند و انتظارشان را مىكشيدند ، به مقابله پرداختند .\r\nفرزندان شيبان ، كه همان بنى ابى ربيعه بودند ، نخست جنگى سخت كردند ولى بعد همان تدبيرى را به كار بردند كه هانئ بن مسعود توصيه كرده بود .\r\nدر نتيجه ، تميم سر گرم تاراج شد و مردى از اين قبيله به كودك خردسالى رسيد كه فرزند هانئ بن مسعود بود .\r\nاو را ربود و گفت :\r\n« از غنائم جنگى ، همين براى من بس است . »\r\nاو رفت ولى ساير افراد تميم همچنان مشغول جمع آورى مال و اسير كردن زنان بودند كه ناگهان شيبانىها برگشتند و چنان بر آنان حمله‌ور شدند كه به زودى پيروزى يافتند و از آنان هر قدر كه دلشان مىخواست كشتند و اسير كردند .\r\nتميم هرگز چنان شكستى نخورده بود . از آنان جز گروهى اندك جان سالم بدر نبردند و چنان مىگريختند كه هيچ كس به هيچ كس اعتنا نمىكرد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nطريف نيز گريخت ولى حمصيصه در پى او شتافت و او را گرفت و كشت .\r\nشيبان پس ازين پيروزى ، خانواده و دارائى خود را باز يافت و آنچه را هم كه تميم داشت گرفت .\r\nولى هانئ بن مسعود براى پسر خويش يكصد شتر سربها داد و او را از اسارت رهانيد .\r\nيكى از مردان شيبان دربارهء اين روز گفته است :\r\n لقد دعوت طريف دعوة جاهل * غر و انت بمنظر لا تعلم\r\nو أتيت حيا فى الحروب محلهم * و الجيش باسم ابيهم يستهزم\r\nفوجدتهم يرعون حول ديارهم * بسلا اذا حام الفوارس اقدام\r\nو اذا اعتروا بابى ربيعة اقبلوا * بكتيبة مثل النجوم تلملم\r\nساموك درعك و الاغر كليهما * و بنو اسيد اسلموك و خصم \r\nعمرو بن سواد نيز در سوگ طريف گفته است :\r\n لا تبعدن يا خير عمرو بن جندب * لعمرى لمن زار القبور ليبعدا\r\nعظيم رماد النار لا متعبسا * و لا مؤيسا منها اذا هو أوقدا\r\nو ما كان وقافا اذا الخيل احجمت * و ما كان مبطانا اذا ما تجردا \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nروز زويرين\r\nابو عبيده گفته است :\r\nافراد خاندان بكر بن وائل دچار خشكسالى شده و سرزمين خود را ترك گفته و به محلى كه تميم زندگى مىكرد و ميان يمامه و هجر قرار داشت كوچ كرده بودند .\r\nدو قبيلهء بكر و تميم كه به هم نزديك شدند با يك ديگر به - كين‌توزى و دشمنى پرداختند و بر آن شدند كه هيچ بكرى به هيچ تميمى نرسد مگر اين كه او را بكشد ، همچنين هيچ تميمى به هيچ بكرى بر نخورد مگر اين كه خون وى را بريزد و هر كس كه به دارائى ديگرى دست يافت آن را بربايد بدين گونه آتش كينه در ميان دو طرف روز بروز تيزتر مىشد و بيش‌تر زبانه مىكشيد . تا يك بار كه حوفزان بن شريك و وادك بن حارث كه دو تن از قبيلهء شيبان بودند ، براى حمله بر بنى دارم حركت كردند .\r\nتصادفا در همين هنگام گروه بسيارى از قبائل وابسته به تميم مانند عمرو بن حنظله و رباب و سعد و غيره نيز گرد هم آمدند و براى حمله به قبيلهء بكر بن وائل به راه افتادند .\r\nفرماندهى ايشان را نيز ابو الرئيس حنظلى بر عهده داشت .\r\nهمين كه خبر حركت ايشان به مردان خاندان بكر بن وائل\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nرسيد ، خود را براى مقابله با دشمن آماده ساختند و به راه افتادند در حالى كه اصم عمرو بن قيس بن مسعود ابو مفروق ، و حنظلة بن سيار عجلى ، و حمران بن عبد عمرو عبسى فرماندهى ايشان را داشتند .\r\nهمين كه دو طرف با هم روبرو شدند ، تميم و رباب دو شتر را پالان نهادند و كسى را نيز به نگهدارى آن دو گماشتند و آنها را ميان دو صف ، در جائى بستند و نامشان را زويرين ( به معنى دو خدا ) نهادند و گفتند :\r\n« تا هنگامى كه اين دو شتر نگريزند ، ما نيز هرگز از ميدان نمىگريزيم . »\r\nابو مفروق ، همين كه چشمش به آن دو شتر افتاد ، راجع به آنها پرسش كرد و او را از موضوع آگاه ساختند .\r\nبيدرنگ در ميان دو صف در آمد و همچنان كه شتر به زانو در مىآيد ، زانو زد و نشست و گفت :\r\n« زوير شما منم . به پاس من پيكار كنيد و تا هنگامى كه من نگريخته‌ام شما هم نگريزيد . »\r\nدر پى اين سخن ، جنگ آغاز شد و نبردى خونين در گرفت .\r\nدر اين گير و دار شيبان به آن دو شتر رسيد و آنها را گرفت و كشت . بر سر اين موضوع جنگ شدت بيش‌ترى يافت .\r\nسرانجام تميم شكست خورد و ابو الرئيس فرماندهء تميم و عدهء بسيار ديگرى كشته شدند و بكر اموالشان را به غنيمت گرفت و زنان را به زور كشيد و برد و بسيارى از مردانشان را نيز اسير كرد و خلاصه ، آنچه هنگام گريز ، از زنان و اموال ، بر جاى نهاده بودند ، بر گرفت و سالم بازگشت .\r\nاعشى دربارهء اين روز گفته است :\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n يا سلم لا تسألى عنا فلا كشفت * عند اللقاء و لا سود مقاريف\r\nنحن الذين هزمنا يوم صبحنا * يوم الزويرين فى جمع الاحاليف\r\nظلوا و ظلت تكر الخيل وسطهم * بالشيب منا و بالمرد الغطاريف\r\nتستأنس الشرف الاعلى باعينها * لمح الصقور علت فوق الاظاليف\r\nانسل عنها بسيل الصيف فانجردت * تحت اللبود متون كالزحاليف \r\nدربارهء اين روز شاعران بسيارى شعر ساخته‌اند مخصوصا الاغلب عجلى كه از چكامه‌هاى رزمى وى يكى آنست كه چنين آغاز مىشود :\r\n ان سرك العز فجحجح بحشم \r\nتا آنجا كه مىگويد :\r\n جاؤوا بزويريهم و جئنا بالاصم * شيخ لنا كالليث من باقى ارم\r\nشيخ لنا معاود ضرب البهم * يضرب بالسيف اذا الرمح انقصم\r\nهل غير غارصك غارا فانهزم \r\nاز اين دو غار ، منظور بكر و تميم است .\r\nچكامهء رزمى ديگر او چنين آغاز مىشود :\r\n يا رب حرب ثرة الاخلاف \r\nكه در آن از اين روز ياد مىكند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nسخن دربارهء اسير شدن حاتم\r\nابو عبيده گفته است :\r\nحاتم طى با لشكرى از قوم خود بر قبيلهء بكر بن وائل حمله برد و در جنگى كه روى داد ، طيئ شكست خورد و گروهى كشته و گروهى اسير شدند .\r\nحاتم ، پسر عبد الله طائى نيز در ميان اسيران بود . او را بستند و در نزد مردى از عنيزه نهادند .\r\nزنى از خاندان عنيزه ، كه عاليه نام داشت ، شتر ماده‌اى پيش او آورد و به دو گفت :\r\n« اين را براى من حجامت كن . »\r\nولى حاتم شتر را گرفت و كشت .\r\nزن ، كه شتر خويش را كشته ديد ، فرياد و ناله را آغاز كرد .\r\nحاتم گفت :\r\n عالى لا تلتد من عاليه * ان الذى اهلكت من ماليه\r\nان ابن أسماء لكم ضامن * حتى يؤدى آنس ناويه \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n لا افصد الناقة فى أنفها * لكننى اوجرها العاليه\r\nانى عن الفصد لفى مفخر * يكره منى المفصد الآليه\r\nو الخيل ان شمص فرسانها * تذكر عند الموت امثاليه \r\nرميض عنزى نيز درين باره با افتخار مىگويد :\r\n و نحن اسرنا حاتما و ابن ظالم * فكل ثوى فى قيدنا و هو يخشع\r\nو كعب اياد قد اسرنا و بعده * اسرنا ابا حسان و الخيل تطمع\r\nو ريان غادرنا بوج كانه * و اشياعه فيها صريم مصرع \r\nيحيى بن منصور ذهلى نيز چكامه‌اى دارد كه در آن به روزهاى قوم خود مىبالد . اين چكامه ، دراز و پر از صنايع زيباى ادبى است و ما براى پرهيز از دراز گوئى از نقل آن خوددارى كرديم .\r\nمطلع قصيدهء مذكور اين است :\r\n أمن عرفان منزلة و دار * تعاورها البوارح و السوارى \r\nابو عبيده گفته است :\r\nپس از ظهور اسلام ، از لحاظ داشتن خانه‌هاى خوب ، و همسايگان بلند پايه و هم پيمانان بسيار ، هيچ قبيله‌اى در ميان عرب بزرگ‌تر از قبيلهء شيبان نبود .\r\nعنينه ، از لخم ، جزو هم پيمانان شيبان بود . همچنين در مكة بن كنده كه جزو بنى هند بود ، عكرمه ، از طيئ ، حوتكه ، از عذره ، و بنانه كه همه جزو بنى حارث بن همام بودند .\r\nعائذه ، از قريش و ضبه و حواس از كنده كه جزو بنى ابى ربيعه بودند .\r\nسليمه ، از بنى عبد القيس كه جزو بنى اسعد بن همام ، و وثيله از ثعلبه ، و بنو خيبرى از طيئ كه جزو بنى تميم شيبان ، و عوف بن\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحارث از كنده كه جزو بنى محلم بودند .\r\nهمهء اين قبائل و خاندان‌ها در همسايگى شيبان مىزيستند و شيبان از همبستگى آنان نيرومندى و گسترش و فزونى يافته بود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nروز مسحلان\r\nابو عبيده گفته است :\r\nربيعة بن زياد كلبى با لشكرى از قوم خود عازم جنگ شد و با سپاهيانى از بنى شيبان كه بيشترشان فرزندان ابو ربيعه بودند ، روبرو گرديد .\r\nدر پايان جنگى خونين كه ميانشان در گرفت ، جنگاوران شيبان پيروزى يافتند و دشمنان خود را شكست دادن و در بينشان كشتارى بزرگ كردند و گروه بسيارى را به اسارت در آوردند و آنچه داشتند ، گرفتند .\r\nدر آن روز ، كه روز مسحلان ناميده شده ، فرماندهى شيبان را حيان بن عبد الله بن قيس محلمى بر عهده داشت .\r\nبرخى نيز گفته‌اند زياد بن مرثد ، از بنى ابى ربيعه ، فرماندهء آنان بود .\r\nشاعران گفته است :\r\n سائل ربيعه حيث حل بجيشه * مع الحى كلب حيث لبت فوارسه\r\nعشية ولى جمعهم فتتابعوا * فصار الينا نهبه و عوانه \r\nبعد . هنگامى كه ربيع بن زياد كلبى از قوم خود بيزار شد و با آنان جنگيد ، شكست خورد و از ايشان كناره گرفت و به راه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nافتاد تا به بنى شيبان پيوست و به مردى پناهنده شد كه از بنى ابى ربيعه بود .\r\nولى بنى اسعد بن همام او را كشت و شيبان ناچار شد كه بابت خونبهاى وى دويست شتر به كلب بپردازد و رضايت خاندان وى را فراهم آورد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nجنگ سليم و شيبان\r\nابو عبيده گفته است :\r\nلشكرى از بنى سليم به فرماندهى نصيب سلمى براى حمله بر قبيلهء بكر بن وائل حركت كرد .\r\nدر راه ، مردى از بنى شيبان ، كه صليع بن عبد غنم نام داشت و بر اسب خود كه آن را بحراء مىناميد ، سوار بود ، به آنان رسيد و پرسيد :\r\n« به كجا مىرويد ؟ » پاسخ دادند :\r\n« مىخواهيم بر بنى شيبان حمله كنيم . »\r\nگفت :\r\n« پس بگذاريد شما را اندرزى بدهم : از بنى شيبان بپرهيزيد .\r\nبه خدا سوگند مىخورم كه اگر با آنان در افتيد ، جنگاورانشان سوار بر سيصد اسب اخته بر شما خواهند تاخت ، سواى آنان كه بر نريان و ماديان سوارند . »\r\nآنان به سخن وى گوش ندادند و انديشهء حمله بر بنى شيبان را از سر بيرون نكردند .\r\nصليع ، همين كه از آنان دور شد ، اسب خود را تازاند و شتابان\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبه نزد قوم خود رفت و آنان را از هجوم دشمن آگاه ساخت .\r\nمردان شيبان به شنيدن اين خبر بيدرنگ سوار شدند و آمادهء كارزار گرديدند .\r\nديرى نگذشت كه لشكر بنى سليم رسيد و با شيبان كه چشم به راه دشمن بود به جنگ پرداخت .\r\nدرين جنگ قبيلهء بنى سليم شكست خورد و بسيارى از ايشان كشته و بسيارى اسير شدند و جز گروهى اندك ، رهائى نيافتند .\r\nنصيب فرماندهء لشكرشان نيز به بند اسارت در آمد .\r\nاو را عمران بن مره شيبانى اسير كرد و گردنش را زد .\r\nصليع درين باره گفت :\r\n نهيت بنى زعل غداة لقيتهم * و جيش نصيب و الظنون تطاع\r\nو قلت لهم : ان الحريب و راكسا * به نعم ترع المرار رتاع\r\nو لكن فيه الموت يرتع سريه * و حق لهم ان يقبلوا و يطاعوا\r\nمتى تأته تلقى على الماء حارثا * و جيشا له يوفى بكل بقاع \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nروز جدود\r\nاين روز روزى است كه در ميان قبيلهء بكر بن وائل و قبيلهء بنى منقر ، از تميم ، جنگى در گرفته است .\r\nداستان آن از اين قرار است :\r\nميان حوفزان ، كه نامش حارث بن شريك شيبانى بود با بنى سليط بن يربوع پيمان صلح و متاركهء جنگ برقرار بود .\r\nولى حوفزان در انديشهء پيمان شكنى افتاد و به عزم پيكار ، افراد بنى شيبان و ذهل و اللهازم را گرد آورد و حمران بن عبد عمرو بن بشر بن عمرو نيز فرماندهى آنان را يافت .\r\nآنگاه عازم جنگ شد و اميدوار بود كه ناگهانى بر بنى يربوع بتازد و آنان را غافلگير كند . ولى عتيبة بن حارث بن شهاب قبلا از حركت ايشان آگاه شد و قوم خود را نيز آگاه كرد و در نتيجهء اين اخطار ، كسان او بموقع آمادگى يافتند و ميان حوفزان و آب حائل شدند .\r\nحوفزان كه چنين ديد ، به عتيبه گفت :\r\n« همراه تو جز گروه اندكى نيست ولى با من طوائفى از بنى بكر هستند . اگر من بر شما پيروزى يابم شمار افرادتان از اين نيز كم‌تر خواهد شد ولى اگر شما به من چيره شويد جز گروهى از\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nخويشاوندان دور مرا نمىتوانيد بكشيد . من هم نمىخواستم به شما آسيبى برسانم . بنا بر اين آيا ممكن است كه هر چه ما خرما داريم بگيريد و با ما به مسالمت رفتار كنيد ؟ به خدا سوگند كه ما هرگز يربوع را سرآسيمه نخواهيم ساخت . »\r\nعتيبه نيز آنچه خرما داشتند گرفت و راهشان را باز گذاشت .\r\nبكر به راه خود ادامه داد و پيش رفت تا در جاده‌اى به بنى - ربيع بن حارث رسيد كه مقاعس ناميده مىشد و اين قبيله را از آن رو مقاعس مىخواندند كه از پيمان بنى سعد شانه خالى كرده بود زيرا تقاعس به معنى طفره رفتن و شانه خالى كردن است .\r\nبارى ، افراد بنى ربيع از جايگاه و كسان خويش دور افتاده بودند كه بكر بر آنان حمله برد و شترانشان را گرفت و زنانشان را اسير كرد .\r\nبنى ربيع كسى را به فرياد خواهى پيش بنى كلب فرستاد ولى بنى كلب حاضر نشد كه ايشان را يارى دهد .\r\nلذا فرياد خواه ايشان پيش بنى منقر بن عبيد رفت .\r\nمردان بنى منقر سوار شدند و به جست و جوى بكر شتافتند تا به كسان بكر بن وائل رسيدند كه سر گرم پيكار با بنى ربيع بودند .\r\nحوفزان در زير سايه درختى نشسته بود كه ناگهان بىخبر سر را بلند كرد و اهتم بن سمى بن سنان منقرى را بالاى سر خود ايستاده ديد ، و بيدرنگ برخاست و سوار اسب خود شد .\r\nاهتم فرياد زد :\r\n« اى فرزندان سعد ! » حوفزان نيز فرياد زد :\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n« اى فرزندان وائل ! » چيزى نگذشت كه دو گروه به هم تاختند و نبردى خونين بر پاى كردند .\r\nدر اين جنگ مردان بكر شكست خوردند و اموال و اسيرانى را كه از بنى ربيع گرفته بودند بر جاى نهادند و گريختند .\r\nافراد منقر در پى ايشان شتافتند و گروهى از آنان را كشتند و اسير كردند .\r\nاهتم نيز حمران بن عبد عمرو را به بند اسارت در آورد .\r\nولى قيس بن عاصم منقرى جز به حوفزان به هيچ كس و هيچ چيز ديگرى توجه نداشت .\r\nاز اين رو به سرعت وى را تعقيب كرد . او سوار بر كره اسب و حوفزان سوار بر اسبى تيز تك بود . لذا قيس به دو نزديك شد ولى نتوانست به وى برسد و چون مىترسيد كه حوفزان بالاخره از دستش در برود با نيزه پشت او را نشانه گرفت و زد ولى حوفزان به سرعت خود را از خطر رهانيد و نيزه به دو نخورد . و به همين جهة از آن روز ببعد « حوفزان » ناميده شد زيرا احتفاز به معنى شتاب در رفتن است .\r\nدربارهء وجه تسميهء حوفزان جز اين نيز گفته شده است .\r\nاهتم دربارهء حمران ، كه اسيرش كرده بود ، مىگويد :\r\n نيطت بحمران المنية بعدها * حشاه سنان من شراعة ازرق\r\nدعا يال قيس و اعتزيت لمنقر * و كنت اذا لاقيت فى الخيل اصدق \r\nسوار بن حيان منقرى نيز با سرودن اين اشعار به مردى از بكر مىبالد :\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n و نحن حفزنا الحوفزان بطعنة * كسته نجيعا من دم البطن اشكلا\r\nو حمران قسرا انزلته رماحنا * فعالج غلا فى ذراعيه مثقلا\r\nفيا لك من ايام صدق نعدها * كيوم جواثا و النباج و نبتلا\r\n[ ( 1 ) 
  ] قضى الله انا يوم تقتسم العلى * احق بها منكم فأعطى فأجزلا\r\nفلست بمسطيع السماء و لم تجد * لعز بناه الله فوقك منقلا \r\n\r\n\r\n\r\n\r\n","description":"","footnote":"\r\n[ ( 1 ) 
  ] - نبتل : كوهى است در سر زمين طيئ - ابن اثير\r\n","page_name":" 144 ","page_number":144},
  {"content":"\r\n\r\n\r\nروز اياد كه روز اعشاش و روز عظالى است\r\nاين روز را از آن جهة روز عظالى خوانده‌اند كه ابو الصهباء بسطام بن قيس شيبانى و هانئ بن قبيصه و مفروق بن عمرو بر سر رياست با هم تعاظل و مشاجره كرده‌اند .\r\nبكر زير دست دولت ايران بود و ايرانيان اين قبيله را گرامى مىداشتند و پشتيبانى مىكردند .\r\nسيصد تن از مردان بكر ، از سوى حاكم عين التمر آمده بودند و مىخواستند از فرود آمدن بنى يربوع در الحزن جلوگيرى كنند .\r\nبنى عتيبه و بنى عبيد و بنى زبيد در الحزن گرد آمدند . آنگاه بنى زبيد به الحديقه و بنى عتيبه و بنى عبيد به روضة الثمد رفتند .\r\nلشكر بكر پيش رفت تا در حضبةالحصى فرود آمد . از آن جا بسطام بن قيس در الحديقه يك سياهى ديد . در همان هنگام چشمش به جوانى افتاد كه او را مىشناخت .\r\nبسطام چون چندى در بند اسارت عتيبه گرفتار مانده بود با همهء جوانان بنى ثعلبه آشنائى داشت .\r\nبارى ، بسطام از آن جوان پرسيد :\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« آن سياهى چيست كه در الحديقه است ؟ » جواب داد :\r\n« آنان بنى زبيد هستند . »\r\nپرسيد :\r\n« چند خانواده هستند ؟ » جواب داد :\r\n« پنجاه خانوار . »\r\nپرسيد :\r\n« بنى عتيبه و بنى عبيد در كجا هستند ؟ » پاسخ داد :\r\n« آنان در روضة الثمد و ياران ديگرشان هم در خفاف هستند . »\r\nخفاف نيز محلى بود .\r\nبسطام كه اين خبرها شنيد روى به مردان بكر كرد و گفت :\r\n« اى بنى بكر ، آيا حاضريد كه از من فرمانبردارى كنيد ؟ » گفتند :\r\n« آرى . »\r\nگفت :\r\n« مىبينم كه شما از اين قبيلهء دور افتادهء بنى زبيد چيزهائى را به غنيمت مىبريد و سالم بر مىگرديد . »\r\nپرسيدند :\r\n« بنى زيد به ما آسيبى نمىرساند ؟ » جواب داد :\r\n« نه ، يكى از دو غنيمتى كه نصيب شما مىشود ، در همان سلامت نهفته است . »\r\nگفتند :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n« عتيبة بن حارث نيز در گذشته است . »\r\nمفروق كه اين خبر شنيد ، رو به بسطام بن قيس كرد و گفت :\r\n« اى ابو الصهباء ، پس بر خود باد كن چون كسى هم كه تو را اسير كرده بود ديگر در ميان نيست . »\r\nهانئ بن قبيصه گفت :\r\n« خاموش باش و ياوه مگو . »\r\nآنگاه گفت :\r\n« يقين داشته باشيد كه اسيد بن جباة در تمام مدت شب و روز هرگز از ماديان سرخ و سپيد خود جدا نمىشود . و همين كه حركت شما را حس كند سوار آن خواهد شد و شتابان خواهد تاخت تا به مليحه برسد و فرياد بزند :\r\n« اى آل ثعلبه ، آگاه باشيد كه دشمن به شما نزديك است . »\r\nآن وقت همهء آمادهء نبرد خواهند شد و چنان با نيزه به شما حمله خواهند برد كه ديگر بدست آوردن غنيمت را از ياد خواهيد برد و هيچيك از شما گور ديگرى را نخواهد ديد . يعنى هيچ كس زنده نخواهد ماند . اگر به من گوش ندهيد و از من پيروى نكنيد ، من پيرو شما خواهم شد و آن وقت خواهيد دانست كه من راست مىگويم . »\r\nآنان نخست بر بنى زبيد و بعد بر بنى عتيبه و بنى عبيد تاختند ولى همچنان كه هانئ بن قبيصه پيش بينى كرده بود ، ماديان سرخ و سپيد اسيد نزديك شدن ايشان را حس كرد و سم‌هاى خود را به زمين كوفت و اسيد بن جباه كه متوجه خطر گرديد ، بيدرنگ سوار شد و به سوى مليحه شتافت و پيش بنى يربوع رفت و گفت :\r\n« اى آل ثعلبة بن يربوع ، امان از بامداد بدى كه خواهيم داشت ! » هنوز آفتاب درست نتابيده بود كه دو طرف به هم رسيدند و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nپيكار سهمگينى را آغاز كردند .\r\nشيبان ، پس از كشتن گروهى از سواران تميم ، سرانجام شكست خورد . و از شيبان نيز گروهى كشته و گروهى اسير شدند .\r\nيكى از اسيران ، هانئ بن قبيصه بود كه با پرداخت سربها آزادى خويش را باز خريد و رهائى يافت .\r\nمتمم بن نويره دربارهء اين روز گفته است :\r\n لعمرى لنعم الحى اسمع غدوة * اسيد و قد جد الصراخ المصدق\r\nو اسمع فتيانا ، كجنة عبقر * لهم ريق عند الطعان و مصدق\r\nاخذن بهم جنبى افاق و بطنها * فما رجعوا حتى ارقوا و اعتقوا \r\nعوام بن شوذب شيبانى نيز دربارهء اين روز گفته است :\r\n قبح الإله عصابة من وائل * يوم الا فاقة اسلموا بسطاما\r\nو رأى ابو الصهباء دون سوامهم * طعنا يسلى نفسه و زحاما\r\nكنتم اسودا فى الوغى فوجدتم * يوم الافاقة فى الغبيط نعاما \r\nعوام دربارهء اين روز شعر بسيار ساخت و چون زياد درين قسمت پافشارى كرد ، بسطام شتران او را گرفت . لذا مادرش گفت :\r\n أرى كل ذى شعر اصاب بشعره * خلا ان عواما بما قال عيلا\r\nفلا ينطقن شعرا يكون جوازه * كما شعر عوام اعام و ارجلا \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nروز شقيقه و كشته شدن بسطام بن قيس\r\nاين روزى است كه در جنگ ميان شيبان و ضبة بن اد ، بسطام بن قيس ، بزرگ و سرور قبيلهء شيبان كشته شده است .\r\nسبب اين رويداد آن بود كه بسطام بن قيس بن مسعود بن خالد بن عبد الله ذى الجدين با بنى ضبه به پيكار پرداخت .\r\nهمراه بسطام ، برادرش سليل بن قيس ، و مرد ديگرى بود از بنى اسد بن حزيمه ، به نام نقيد كه با پرنده فال مىگرفت و پيشگوئى مىكرد .\r\nبسطام در يكى از راه‌ها به خواب ديد كه رهگذرى به دو رسيد و گفت :\r\n« دلوى پر بالا مىآيد ولى سرنگون مىشود و آنچه دارد ، بر خاك مىريزد . »\r\nبسطام اين خواب را براى نقيد حكايت كرد و نقيد فال گرفت و گفت :\r\n« چون نگفته‌اى كه : بر مىگردد و باز پر مىشود ، بايد نحوست\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nرا از خود دور كنى . »\r\nبسطام راه خود را ادامه داد تا به يك تپه شنى رسيد كه در سرزمين ضبه واقع بود و آن را الحسن مىخواندند .\r\nبراى تماشاى اطراف ، از تپه بالا رفت و چشمش به شتران بسيارى افتاد كه سراسر زمين را پوشانده بودند .\r\nهزار شتر ماده ميان آنها بود كه به مالك بن منتفق ضبى ، از بنى ثعلبه بن سعد بن ضبه تعلق داشت و او يك چشم شتر نرى را از كاسه در آورده بود زيرا در دورهء جاهليت اين رسم بود كه وقتى تعداد شتران مادهء كسى به هزار مىرسيد ، يك چشم شتر نرى را كور مىكرد تا بدين وسيله چشم زخم را از شتران ماده دفع كرده باشد .\r\nآن شترهاى ماده هم در فصل بهار ، در زمين‌هاى سر سبز و پر از سبزه و گياه پرورش يافته بودند .\r\nمالك بن منتفق ، صاحب شتران ، نيز بر اسبى راهوار سوار بود و از آنها پاسدارى مىكرد .\r\nبسطام همين كه بر فراز تپه رسيد ، ترسيد كه او را ببينند و به خطرى كه در كمينشان بود پى ببرند . اين بود كه به پهلو خوابيد و سر خورد و سرازير شد و پائين رفت و به ياران خود گفت :\r\n« اى بنى شيبان ، من هرگز روزى به اين خوبى نديده بودم كه بتوانيم گروهى را غافلگير كنيم و شتران بسيارى به چنگ آوريم . »\r\nنقيد چشمش به ريش بسطام افتاد كه هنگام سرازير شدن از تپه خاك آلود شده بود . باز هم فال گرفت و گفت :\r\n« اگر اين پرندگان راست بگويند ، بسطام نخستين كسى است كه كشته خواهد شد . »\r\nنقيد اسدى ، پس از اين پيشگوئى بر آن شد كه از بسطام جدا\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nگردد ، ولى از انديشهء دورى از او ، ناراحت و نگران شد . اين بود كه براى اتمام حجت به او گفت :\r\n« اى ابو الصهباء ، برگرد زيرا مىترسم كه كشته شوى . »\r\nبسطام به دو گوش نداد و او هم ناچار از وى جدا شد .\r\nبسطام سپس با ياران خود سوار شد و بر آن شتران تاخت و به راندن آنها پرداخت .\r\nشتر نر مالك هم كه يك چشم بود و ابو شاعر ناميده مىشد ، در ميانشان بود .\r\nمالك كه حملهء دشمن را ديد ، بيدرنگ بر اسب خود جست و از ضبه به سوى قوم خود - كه قبيله‌اى به نام صباح بود - روانه گرديد تا به تعشار رسيد و فرياد زد :\r\n« اى مردان صباح ، روز ، روز كارزار است . » و باز به سوى شتران خود برگشت و به سواران بسطام رسيد كه سرگرم راندن شترهاى وى بودند .\r\nمالك ، شتر نر يك چشم را كه ابو شاعر نام داشت ، از ميان شترهاى ماده بر گرداند تا شترهاى ماده نيز از او پيروى كنند .\r\nولى هر شتر ماده‌اى كه به دنبال آن شتر نر مىرفت ، بسطام او را پىمىبريد .\r\nمالك وقتى ديد كه بسطام و يارانش چنين كارى مىكنند ، گفت :\r\n« اى بسطام ، اين چه ديوانگى است ؟ اين شتران را نكش چون سرانجام يا از آن ما خواهند شد يا از آن تو . »\r\nولى بسطام گوش نداد .\r\nاو بر اسبى سياه كه زعفران نام داشت سوار بود و ياران خويش را حمايت مىكرد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nهمين كه سواران و جنگاوران ضبه فرا رسيدند ، مالك به ايشان گفت :\r\n« مشك‌هاى آب دشمن را به تير بزنيد . »\r\nآنان هم به تير اندازى پرداختند و با تير همه مشك‌ها را سوراخ كردند .\r\nپس از آن ، مردان بنى ثعلبه رسيدند . و پيشاپيش آنان عاصم بن خليفهء صباحى بود كه مردى تهى مغز به شمار مىرفت و پيش از اين واقعه نيزه‌اى را به دنبال خود مىكشيد و وقتى از او پرسيدند :\r\n« اى عاصم ، اين چه كارى است كه مىكنى ؟ » جواب مىداد : « مىخواهم با اين نيزه بسطام را بكشم . » و مردم هم او را ريشخند مىكردند .\r\nاين مرد ، همين كه خبر حملهء بسطام را شنيد ، بدون اجازهء پدر خود ، اسب او را سوار شد و به سواران ديگر پيوست و هنگامى كه به ميدان كارزار رسيد ، رو كرد به مردى از ضبه و پرسيد :\r\n« فرماندهء آنها كيست ؟ » جواب داد :\r\n« همان كسى است كه بر اسب سياه سوار است . »\r\nعاصم به سوى او تاخت تا با او روبرو شد و بيدرنگ بر او حمله برد و با نيزهء خود چنان به پردهء گوش او زد كه نيزه در سرش فرو رفت و از طرف ديگر سرش بيرون آمد .\r\nبسطام سرنگون شد و به درختى خورد كه آن را « الاء » مىگويند .\r\nمردان شيبان ، همين كه فرماندهء خود را كشته ديدند ، دست از شتران برداشتند و برگشتند و گريختند .\r\nياران مالك در پى ايشان شتافتند و از آنان كشتند و اسير كردند .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبنى ثعلبه ، نجاد بن قيس ، برادر بسطام بن قيس و هفتاد تن ديگر از بنى شيبان را به بند اسارت در آورد .\r\nعبد الله بن عنمهء ضبى نيز در همسايگى شيبان مىزيست و بيم آن مىرفت كه او نيز كشته شود .\r\nاو در سوگ بسطام گفته است :\r\n لام الارض ويل ما اجنت * غداة اضر بالحسن السبيل\r\nيقسم ماله فينا و ندعو * ابا الصهباء اذ جنح الاصيل\r\nاجدك لن تريه و لن نراه * تحب به عذافرة ذمول\r\nحقيبة بطنها بدن و سرج * تعارضها مزببة زئول\r\nالى ميعاد ارعن مكفهر * تضمر فى جوانبه الخيول\r\nلك المرباع منها و الصفايا * و حكمك و النشيطة و الفضول\r\nلقد صمت بنو زيد بن عمرو * و لا يوفى ببسطام قتيل\r\nفخر على الالائة لم يوسد * كان جبينه سيف صقيل\r\nفان يجزع عليه بنو ابيه * فقد فجعوا و فاتهم جليل\r\nبمطعام اذا الاشوال راحت * الى الحجرات ليس لها فعيل \r\nبه سبب بلندپايگى بسطام بن قيس ، در ميان قبيلهء بكر بن وائل هيچ خانواده‌اى نماند كه راجع به كشته شدن وى سخنورى نكرد .\r\nشمعلة بن اخضر بن هبيرة ضبى ، او را چنين ياد مىكند :\r\n فيوم شقيقه الحسنين لاقت * بنو شيبان آجالا قصارا\r\nشككنا بالرماح و هن زور * صماخى كبشهم حتى استدارا\r\nو اوجرناه اسمر ذا كعوب * يشبه طوله مسدا مغارا \r\nدر شعر بالا ، شقيقه زمين سخت در ميان دو كوه شنى است .\r\nالحسنين هم دو كوه شنى است كه جنگ در ميان آن دو واقع شده است .\r\nمادر بسطام بن قيس نيز در سوگ فرزند خويش گفته است :\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n ليبك ابن ذى الجدين بكر بن وائل * فقد بان منها زينها و جمالها\r\nاذا ما غدا فيهم غدوا و كانهم * نجوم سماء بينهن هلالها\r\nفلله عينا من رأى مثله فتى * اذا الخيل يوم الروع هب بنزالها\r\nعزيز المكر لا يهد جناحه * و ليث اذا الفتيان ذلت نعالها\r\nو حمال اثقال و عائد محجر * تحل اليه كل ذاك رحالها\r\nسيبكيك عان لم يجد من يفكه * و يبكيك فرسان الوغى و رجالها\r\nو تبكيك أسرى طالما قد فككتهم * و ارملة ضاعت و ضاع عيالها\r\nمفرج حومات الخطوب و مدرك ال * حروب اذا صالت و عز صيالها\r\nتغشى بها حينا كذاك ففجعت * تميم به ارماحها و نبالها\r\nفقد ظفرت منا تميم بعثرة * و تلك لعمرى عثرة لا تقالها\r\nأصيبت به شيبان و الحى يشكر * و طير يرى ارسالها و حبالها \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nروز نسار\r\nنسار كه به معنى كوه‌هاى نزديك به هم است ، نزد عرب معروف مىباشد و در آن جا اين جنگ روى داده است .\r\nسبب پيشامد اين روز آن بود كه فرزندان تميم بن مر بن اد مهمان عموهاى خود ، ضبة بن اد و بنى عبد مناة بن اد بودند كه بنى ضبه بر گروهى از تميم تاخت .\r\nمردان تميم در پى ايشان شتافتند . ولى آن جماعت كه عبارت از تيم و عدى و ثور اطحل و عكل بنى عبد مناة بن اد و ضبة بن اد بودند و « رباب » خوانده مىشدند ، از جاى خود كوچ كردند و به بنى اسد پيوستند كه در آن روزگار با بنى ذبيان بن بغيض هم پيمان بود .\r\nآن جماعت را از آن رو « رباب » مىخواندند كه وقتى مىخواستند نسبت به هم سوگند وفادارى ياد كنند دست‌هاى خود را در ظرفى از رب فرو مىبردند .\r\nهمين كه يكى از مردان ضبه فرياد زد « يا آل خندف » ، بنى اسد به فريادشان رسيد و آنان را در پناه خود گرفت و اين نخستين روزى بود كه اهل ضبه وارد خندف شدند و از هم پيمانان خود ، ظبى و غطفان يارى خواستند .\r\nرئيس بنى اسد در روز نسار ، عوف بن عبد الله بن عامر بن\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nجذيمة بن نصر بن قعين بود .\r\nو نيز گفته شده است :\r\nرئيس اسد خالد بن نضله ، و رئيس رباب اسود بن منذر برادر نعمان بود .\r\nولى اين روايت درست نيست .\r\nرياست همهء آن جماعت را نيز حصن بن حذيفة بن بدر بر عهده داشت .\r\nدر اين باره زهير بن ابى سلمى مىگويد :\r\n و من مثل حصن فى الحروب و مثله * لانداد ضيم او لامر يحاوله\r\nاذا حل احياء الاحاليف حوله * بذى نجب لجاته و صواهله \r\nبنى تميم همين كه اين خبر را شنيد ، از بنى عامر بن صعصعه يارى خواست و بنى عامر نيز بنى تميم را يارى داد .\r\nحاجب بن زراره فرماندهى بنى تميم را داشت و عامر بن صعصعه را « جواب » ( به تشديد واو ) مىخواندند .\r\n« جواب » لقب مالك بن كعب ، از بنى ابى بكر بن كلاب ، بود زيرا بنى جعفر را جواب به سوى بنى حارث بن كعب رانده ، و بنى جعفر نيز با بنى حارث هم پيمان شده بود .\r\nمىگويند رئيس بنى عامر نيز شريح بن مالك قشيرى بود .\r\nاين دو طايفه حركت كردند و در نسار با حريف خود روبرو شدند و به پيكار پرداختند .\r\nدرين نبرد مردان عامر پايدارى كردند و به همين دليل تلفات زياد دادند ولى تميم كناره گرفت و رهائى يافت و تلفات زياد نداد .\r\nشريح قشيرى ، فرمانده بنى عامر و عبيد بن معاوية بن عبد الله بن كلاب و چند تن ديگر كشته شدند . گروهى از اشراف زنان بنى عامر نيز به اسارت در آمدند كه سلمى دختر مخلف و عنقاء دختر\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nهمام جزء آنان بودند .\r\nسلمى در نكوهش جواب و طفيل گفته است :\r\n لحى الإله ابا ليلى بفرته * يوم النسار و قنب العير جوابا\r\nكيف الفخار و قد كانت بمعترك * يوم النسار بنو ذبيان اربابا\r\nلم تمنعوا القوم ان اشلوا سوامكم * و لا النساء و كان القوم احرابا \r\nمردى نيز در نكوهش جواب و طفيل و فرار از دست دو زن مىگويد .\r\n و فر عن ضرتيه وجه حارثة * و مالك فر قنب العير جواب \r\nبشر بن ابى حازم نيز دربارهء شكست حاجب گفته است :\r\n و افلت حاجب جوب العوالى * على شقراء تلمع فى السراب\r\nو لو ادركن رأس بنى تميم * عفرن الوجه منه بالتراب \r\nروز نسار ، بعد از روز جبله و كشته شدن لقيط بن زراره پيش آمده است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nروز جفار\r\nدرست يك سال كه از روز نسار گذشت ، تازيانى كه روز نسار را ديده بودند گرد هم آمدند و فرماندهان ايشان در روز جفار نيز همان كسانى بودند كه در روز نسار فرماندهى مىكردند جز اين كه گفته‌اند رئيس بنى عامر در روز جفار عبد الله بن جعدة بن كعب بن ربيعه بود .\r\nدو گروه متخاصم در جفار با هم روبرو شدند و به جنگ پرداختند .\r\nدرين جنگ تميم سر سختى و پافشارى بسيار كرد ، از اين رو ، كشته بسيار داد به ويژه از قبيلهء عمرو بن تميم .\r\nروز جفار ، به سبب خونريزى زياد ، صيلم نيز ناميده مىشد .\r\nبشر بن ابى حازم در مخالفت با تميم و هوادارى از بنى عامر گفته است :\r\n عصبت تميم ان يقتل عامر * يوم النسار فاعقبوا بالصيلم\r\nكنا اذا نفروا لحرب نفرة * نشفى صداعهم برأس صلدم\r\nنعلو الفوارس بالسيوف و نعتزى * و الخيل مشعلة النحور من الدم\r\nيخرجن من خلل الغبار عوابسا * خبب السباع بكل ليث ضيغم \r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاين اشعار زياد است . او ، همچنين ، گفته است :\r\n يوم الجفار و يوم النسا * ر كانا عذابا و كانا غراما\r\nفاما تميم ، تميم بن مر * فألفاهم القوم روبى نياما\r\nو اما بنو عامر بالجفار * و يوم النسار فكانوا نعاما \r\nوقتى بشر در سرودن شعر بر ضد تميم زياده‌روى كرد به او گفتند :\r\n« چرا اين قدر تميم را نيش ميزنى ، در صورتى كه بنى تميم نزديك‌ترين خويشان تو هستند ؟ » پاسخ داد :\r\n« وقتى نكوهش آنها را به پايان رساندم ، ديگر كار همه را ساخته‌ام و هيچ كس نمىماند كه او را دست نينداخته باشم . »\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nروز صفقه و كلاب دوم\r\nسبب پيشامد روز صفقه اين است كه باذان - نمايندهء خسرو پرويز پسر هرمز ، در يمن ، كالاهائى از يمن به دربار او فرستاد .\r\nهمين كه كالاهاى مذكور به نطاع - از سرزمين نجد - رسيد ، مردان قبيلهء تميم بر آن حمله بردند و آن را تاراج كردند و آنچه هم كه فرستادگان و سواران خسرو پرويز داشتند ، از ايشان گرفتند .\r\nيغمازدگان ، كه از هستى ساقط شده بودند ، پيش هوذة بن على حنفى حاكم يمامه رفتند و او آنان را تسلى داد و نوازش كرد و جامه‌هاى برازنده‌اى پوشاند .\r\nتا پيش از اين تاريخ ، هر وقت خسرو كاروانى از عطريات و پارچه‌ها و ساير كالاهاى گرانبها براى فروش در يمن ، مىفرستاد ، هوذه فرستادگان خسرو پرويز را مجهز مىكرد و كسانى را به پاسدارى آنان مىگماشت و وسائل ايمنى آنان را فراهم مىآورد .\r\nاز اين رو ، خسرو مىخواست او را ببيند و به خاطر كارى كه مىكرد پاداش بدهد .\r\nاين بار ، وقتى كسانى را كه تميم غارت كرده بود مورد\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنوازش قرار داد ، به او گفتند :\r\n« شاه ايران هميشه از تو ياد مىكند و مايل است كه تو به نزد او به روى . »\r\nهوذه نيز همراه ايشان روانهء ايران گرديد ، و همين كه به دربار خسرو پرويز رسيد ، خسرو او را گرامى داشت و بنواخت و با او به گفت و گو پرداخت تا پايه و مايهء هوش و خرد او را دريابد . و از او زيركى و فراستى ديد كه شاد شد و فرمود كه پول بسيار به دو پاداش دهند و افسرى از افسرهاى وى را بر سرش بگذارند و در هجر نيز اموالى را به عنوان مقررى به دو تخصيص دهند .\r\nهوذه ، مردى مسيحى بود و خسرو پرويز دستور داد كه او و مكعبر و لشكريان خسرو پرويز با بنى تميم بجنگند و اين قبيله را كه به كاروان ايران حمله برده بود ، گوشمالى دهند .\r\nاين گروه از ايران به راه افتادند تا به هجر رسيدند و در مشقر فرود آمدند .\r\nمكعبر و هوذه ترسيدند از اين كه به سرزمين تميم داخل شوند چون دست يافتن بر آن سرزمين براى ايرانيان دشوار بود زيرا مردم تميم به سختى از آن دفاع مىكردند .\r\nاز اين رو تدبيرى انديشيدند و مردانى از بنى تميم را بدان جا فرستادند و آنان را به صرف طعام و دريافت خواربار دعوت كردند .\r\nآنان نيز به طمع افتادند و دعوت را پذيرفتند و با شتاب بسيار خود را به مشقر رساندند .\r\nمكعبر آنها را به دسته‌هاى پنج نفرى و ده نفرى و كمتر يا بيشتر تقسيم نمود تا هر دسته را از يك در به درون دژى بفرستد و از در ديگر بيرون كند .\r\nولى هر كس كه از در داخل مىشد ، گردنش را مىزد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nوقتى مدتى گذشت و ديدند كه همه به درون دژ مىروند و هيچ كس از آن بيرون نمىآيد ، كسانى را فرستادند تا از آنچه مىگذرد خبرى به دست آورند .\r\nدر نتيجه ، مردى از بنى عبس نيروى خود را به كار برد و زنجير دروازهء دژ را گسست و در را گشود و چند تن از كسانى را كه پشت در بودند بيرون آورد .\r\nمكعبر دستور داد كه دوباره در را ببندند و هر كس را كه در درون دژ بود بكشند . ولى هوذه چون مسيحى بود و آن روز هم روز عيد فصح بود . از مكعبر درخواست كرد كه يكصد تن از آنان را به وى ببخشد .\r\nمكعبر نيز آنان را جامه پوشاند و آزاد كرد .\r\nاعشى قصيده‌اى گفته است كه در طى آن هوذه را چنين مىستايد :\r\n بهم يقرب يوم الفصح ضاحية * يرجو الإله بما اسدى و ما صنعا \r\nپس از آن ، روز مشقر مثل گرديد و آن را ، به سبب اصفاق دروازه ، روز صفقه ناميدند زيرا اصفاق به معنى بستن در است .\r\nروز صفقه هنگامى پيش آمد كه محمد بن عبد الله ( ص ) به پيغمبرى مبعوث شده بود و در مكه بسر مىبرد و هنوز به مدينه مهاجرت نفرموده بود .\r\nاما روز كلاب دوم داستانش از اين قرار است كه مردى از بنى قيس بن ثعلبه به سرزمين نجران پاى نهاد و بر قبيلهء بنى حارث بن كعب وارد شد كه دائىهاى وى بودند .\r\nمردم اين قبيله از او پرسيدند كه چه خبرهائى دارد .\r\nاو براى ايشان حكايت كرد كه دروازهء مشقر بر روى بنى تميم بسته شد و جنگجويان تميم همه از دم شمشير گذشتند و اكنون\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدارائى و زنان و فرزندانشان همه در خانه‌هاشان بىصاحب مانده و به آسانى مىتوان بر آنها دست يافت .\r\nافراد بنى حارث ، از مذحج ، و هم پيمانان ايشان از نهد و جرم بن ربان گرد آمدند و لشكرى گران ترتيب دادند كه شمار آن به هشت هزار مىرسيد و در روزگار جاهليت ، از اين لشكر ، و لشكر خسرو در ذو قار و سپاهيان روز جبله ، لشكرى انبوه‌تر ديده نشده بود .\r\nاينان براى غارت بنى تميم به راه افتادند ولى كاهنى كه با بنى حارث بود و سلمة بن مغفل نام داشت به پيشگوئى پرداخت و ايشان را از آن كار بر حذر داشت و گفت :\r\n« شما خوشبخت و شادان مىرويد و احيانا جنگى مىكنيد و به ويرانگرى مىپردازيد ولى جز خاك غنيمت ديگرى به دست نمى - آوريد . بنا بر اين دستور مرا پيروى كنيد و از جنگ با تميم چشم بپوشيد . »\r\nولى به سخن او گوش ندادند و به سوى عروه روانه شدند .\r\nمردم تميم همين كه خبر حركت آنان را شنيدند ، خردمندان و صاحبنظران قوم را گرد آوردند كه يكى از ايشان اكثم بن صيفى بود و يكصد و نود سال از عمرش مىگذشت .\r\nبه او گفتند :\r\n« اى ابو جيده ، ما رياست را به تو مىدهيم تا اين گره دشوار را براى ما بگشايى . »\r\nاكثم گفت :\r\n و ان امرا قد عاش تسعين حجة * الى مائة لم يسأم العيش جاهل\r\nمضت مائتان غير عشر وفاؤها * و ذلك من عد الليالى قلائل \r\nسپس گفت :\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n« من به رياست نيازى ندارم ولى به شما توصيه مىكنم كه حنظلة بن مالك در دهناء فرود آيد ، و قبيلهء سعد بن زيد مناة و رباب هم كه عبارتند از ضبة بن اد ، و ثور و عكل و عدى ، پسران عبد مناة بن اد ، در كلاب اردو بزنند . بدين ترتيب هر كدام از اين دو راه را كه مهاجمان بگيرند ، يكى مىتواند به كمك ديگرى بشتابد و از او دفاع كند . »\r\nآنگاه به سخنان خود ادامه داد و گفت :\r\n« اندرزهاى مرا خوب به ذهن بسپاريد و زنان را در صفوف خود در نياوريد زيرا رهائى مرد در كناره‌گيرى از زن است . با فرماندهان خود مخالفت نورزيد و در جنگ از فرياد و هياهوى بسيار بپرهيزيد چون اين نشانهء ناتوانى و شكست است و مرد زبون مىشود . بدترين بىخردى ، گناهكارى و بهترين زيركى پرهيزگارى است . همه با يك ديگر همراى و يگانه باشيد زيرا يگانگى است كه اجتماع را حفظ مىكند و از اختلاف دورى جوئيد زيرا كسانى كه با هم اختلاف دارند اتحاد نخواهند يافت و كارى از پيش نخواهند برد . نه درنگ كنيد و نه شتاب ورزيد چون ، در ميان اين دو ، آنچه به دور انديشى نزديك‌تر است ، ثبات و استوارى است و چه بسا كه در نتيجهء شتابزدگى فرصت از دست مىرود . در برابر برادرانى كه بلندپايه‌تر از شما هستند فروتنى كنيد . پوست پلنگان را بپوشيد و به جنگ برويد . شتران و بار و بنهء خود را شبانه حركت دهيد چون بسيارى از دردسرها را مىتوان در پردهء شب پوشاند . پايدارى برتر از نيرومندى است . و گواراترين پيروزى ، بسيارى اسيران و بهترين غنيمت . مال است . در جنگ از مرگ نترسيد زيرا مرگ در پشت سر شماست و در جنگ ، علاقه به زنده ماندن ، مايهء لغزش مىشود . بهترين فرماندهان شما نيز نعمان بن مالك بن حارث بن\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجساس است كه از خاندان بنى تميم بن عبد مناة بن اد مىباشد . »\r\nاندرزهاى وى را پذيرفتند و به سفارش او عمرو بن حنظله و و كسان او در دهناء فرود آمدند و سعد و رباب نيز در كلاب اردو زدند .\r\nديرى نگذشت كه مذحج و افراد قضاعه روانهء كلاب شدند و سعد و رباب از حركت ايشان آگاهى يافتند .\r\nهمين كه مذحج نزديك شد ، شميت بن زنباع يربوعى به آنان هشدار داد و شتر خود را سوار شد و پيش سعد رفت و فرياد زد :\r\n« اى فرزندان تميم ، به هوش باشيد كه بامدادى سخت در پيش است . »\r\nبه شنيدن اين فرياد همه از جا جستند و در همين هنگام مذحج فرا رسيد و به شتران آنها دست يافت و به رجزخوانى پرداخت و گفت :\r\n فى كل عام نعم ننتابه * على الكلاب غيبت اصحابه\r\nيسقط فى آثاره غلابه \r\nولى به زودى قيس بن عاصم منقرى و نعمان بن جساس و مالك بن منتفق پيشاپيش جنگاوران فرا رسيدند در حالى كه قيس به دو پاسخ مىداد و مىگفت :\r\n عما قليل تلتحق اربابه * مثل النجوم حسرا سحابه\r\nليمنعن النعم اغتصابه * سعد و فرسان الوغى اربابه \r\nبعد قيس بر آنان حمله برد در حالى كه مىگفت :\r\n فى كل عام نعم تحوونه * يلقحه قوم و تنتجونه\r\nاربابه نوكى فلا يحمونه * و لا يلاقون طعانا دونه\r\nانعم الابناء تحسبونه * هيهات هيهات لما ترجونه \r\nدر سراسر آن روز با هم سخت جنگيدند و يزيد بن شداد بن قنان حارثى به نعمان بن مالك بن جساس حمله برد و او را با تير زد و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nكشت .\r\nپس از كشته شدن او قيس بن عاصم فرماندهى را عهده‌دار گرديد و جنگ را همچنان ادامه دادند تا پردهء شب در ميانه فرود افتاد و شب دست از جنگ كشيدند در حالى كه مراقب يك ديگر بودند .\r\nهمين كه صبح شد ، نبرد را آغاز كردند و قيس بن عاصم و مذحج سوار شدند و به ميدان تاختند و به نبردى خونين‌تر از روز نخست پرداختند .\r\nاز مذحج نخستين كسى كه گريخت مدرج الرياح بود كه عامر بن مجون بن عبد الله جرمى نام داشت . و پرچمدار بود و پرچم را انداخت و فرار كرد .\r\nمردى از بنى سعد به دنبال او تاخت و شتر او را پى بريد . او هم فرود آمد و پياده شروع به دويدن كرد .\r\nدر اين هنگام قيس بن عاصم فرياد زد :\r\n« اى آل تميم به سواران بپردازيد و به لشكر پياده كارى نداشته باشيد زيرا اينان به هر حال در چنگ شما خواهند بود . »\r\nآنگاه به اسير گرفتن پرداخت . و عبد يغوث بن حارث بن وقاص حارثى رئيس مذحج به اسارت در آمد و او را به انتقام خون نعمان بن مالك بن جساس كشتند .\r\nعبد يغوث شاعر بود . از اين رو ، پيش از كشتن وى زبانش را بستند تا آنان را هجو نكند . ولى او به ايشان اشاره كرد كه زبانش را بگشايند و هجوشان نخواهد كرد .\r\nوقتى دهانش را گشودند اين شعر را گفت :\r\n الا لا تلومانى ، كفى اللوم مابيا * فما لكما فى اللوم نفع و لا ليا\r\nالم تعلما ان الملامة نفعها * قليل و ما لومى اخا من شماليا\r\nفيا راكبا اما عرضت فبلغن * نداماى من نجران الا تلاقيا \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n ابا كرب و الايهمين كليهما * و قيسا با على حضرموت اليمانيا\r\nاقول و قد شدوا لسانى بنسعة : * معاشر تيم اطلقوا من لسانيا\r\nكأنى لم اركب جوادا و لم أقل * لخيلى كرى كرة من ورائيا\r\nو لم اسبا الزق الروى و لم اقل * لا يسار صدق عظموا ضوء ناريا\r\nو قد علمت عرسى مليكه أننى * انا الليث معدوا عليه و عاديا\r\nلحى الله قوما بالكلاب شهدتهم * صميمهم و التابعين المواليا\r\nو لو شئت نجتنى من القوم شطبة * ترى خلفها الكمت العتاق تواليا\r\nو كنت اذا ما الخيل شمصها القنا * لبيقا بتصريف القناة بنانيا\r\nفيا عاص فك القيد عنى فاننى * صبور على مرا الحوادث ناكيا\r\nفان تقتلونى تقتلوا بي سيدا * و ان تطلقونى تحربونى ماليا \r\nدر شعر بالا ، بيت سوم ، ابو كرب ، ابو كرب بشر بن علقمة بن حارث ، و الايهمان ، يعنى دو ايهم ( به معنى دو مرد شجاع ) اسود بن علقمة بن حارث و عبد المسيح بن ابيض ، و قيس هم قيس بن معدى كرب است .\r\nبرخى پنداشته‌اند كه قيس گفته است :\r\n« اگر مرا صاحب اختيار مىكردند ، تمام دارائى خود را سربها مىدادم و يغوث را باز مىخريدم . »\r\nولى سربها براى يغوث پذيرفته نشد و او را كشتند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nروز ظهر الدهناء\r\nاين روزى است كه قبيلهء طيئ و قبيلهء اسد بن خزيمه با هم نبرد كرده‌اند .\r\nسبب اين پيشآمد آن بود كه اوس بن حارثة بن لأم طائى ، مردى بزرگوار و بخشنده و پيشوا بود و خويشاوندانش همه از وى فرمانبردارى مىكردند .\r\nاو و حاتم طائى به نمايندگى از سوى قبيلهء خود پيش عمرو بن هند رفتند .\r\nعمرو ، اوس را به نزد خويش فراخواند و پرسيد :\r\n« آيا تو بالاترى يا حاتم ؟ » اوس در پاسخ گفت :\r\n« درود بر تو باد ! حاتم يگانه‌ترين مرد قبيله است و من يكى از مردان قبيله هستم . اگر حاتم اختيار من و فرزندان و خويشاوندانم را داشت همه را در يك روز مىبخشيد . »\r\nعمرو سپس حاتم را فراخواند و از او پرسيد :\r\n« آيا تو بالاترى يا اوس ؟ » حاتم جواب داد :\r\n« درود بر تو باد ! تو از اوس در پيش من ياد كردى در صورتى كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحتى يكى از فرزندان او بر من برترى دارد . »\r\nعمرو بن هند ، از احترامى كه آن دو تن براى هم قائل بودند خوشش آمد و آنان را پاداش داد و بنواخت .\r\nبعد ، هنگامى كه از قبيله‌هاى مختلف عرب نمايندگانى در بارگاه نعمان بن منذر گرد آمدند ، اوس نيز در ميانشان بود .\r\nنعمان دستور داد تا جامهء فاخرى از جامه‌هاى پادشاهان را بياورند و به آن نمايندگان گفت :\r\n« فردا پيش من بيائيد تا اين جامه را بر تن كسى كنم كه از همهء شما گرامىتر است . »\r\nروز بعد ، همه در بارگاه نعمان حاضر شدند جز اوس به او گفتند :\r\n« چرا در رفتن درنگ مىكنى ؟ » جواب داد :\r\n« اگر نعمان كسى غير از مرا بخواهد ، براى من بهترين كار اين است كه در آن جا حاضر نباشم . و اگر مرا بخواهد ، بىگمان كسى را به دنبالم خواهد فرستاد . »\r\nهمين كه نعمان بر تخت نشست و اوس را نديد ، گفت :\r\n« در پى اوس برويد و به او بگوييد : به حضور ما بيا و از آنچه مىترسى در امان باش . »\r\nاوس در بارگاه او حاضر شد و آن جامه را پوشيد .\r\nبرخى از كسان وى بر او رشك بردند و به حطيئه گفتند : « اگر او را هجو كنى ، سيصد شتر ماده به تو پاداش خواهيم داد : » حطيئه در جواب گفت :\r\n« چگونه من مردى را هجو كنم كه هر چه در خانه دارائى و اثاث دارم همه را او به من بخشيده است ؟ »\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبعد گفت :\r\n كيف الهجاء و ما تنفك صالحة * من اهل لأم به ظهر الغيب تأتيني \r\nولى بشر بن ابى حازم به آنان گفت :\r\n« من حاضرم كه او را براى شما هجو كنم . »\r\nآنان نيز سيصد ناقه به دو دادند و او بدترين هجو را دربارهء اوس ساخت و حتى از مادر وى ، سعدى ، نيز در آن ياد كرد .\r\nاوس ، همين كه از اين ماجرى آگاهى يافت بر آن شتران حمله‌ور شد و همه را از ميان برد .\r\nبعد به تعقيب بشر پرداخت و بشر گريخت و به بنى اسد كه عشيره وى بود پناهنده گرديد .\r\nفرزندان اسد او را در پناه خود گرفتند و تسليم وى را عار دانستند .\r\nاوس نيز مردان قبيله طيئ را گرد آورد و با آنان براى جنگ با اسد روانه شد .\r\nدو لشكر در ظهر الدهناء ، برابر بيابانى خشك و بى آب ، با هم روبرو شدند و جنگى سخت كردند .\r\nدر اين جنگ بنى اسد شكست خوردند و بسيارى از مردانشان كشته شدند .\r\nپس از اين شكست ، بشر گريخت تا به قبيله‌هاى ديگر پناه برد ولى به هر قبيله‌اى كه پناه مىبرد ، از پناه دادن به او در برابر اوس خوددارى مىكردند .\r\nسرانجام در صمان بالا به نزد جندب بن حصن كلابى رفت . و اوس كسى را پيش او فرستاد و بشر را از او خواست .\r\nاو هم بشر را پيش وى فرستاد .\r\nوقتى بشر را به نزد اوس بردند ، كسان وى توصيه كردند كه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاوس را بكشد . ولى اوس پيش مادر خود ، سعدى ، رفت و با او در اين باره مشورت كرد .\r\nمادرش به او سپرد كه آنچه از او گرفته به دو باز پس دهد و دوستدار وى گردد و بداند . كه هجو او را هيچ چيزى جز مدح او نمىشويد .\r\nاوس اندرز مادر خويش را پذيرفت و پيش بشر رفت و از او پرسيد :\r\n« اى بشر ، فكر مىكنى كه من با تو چگونه رفتار خواهم كرد ؟ » بشر در پاسخ وى گفت :\r\n انى لارجو منك يا اوس نعمة * و انى لاخرى منك يا اوس راهب\r\nو انى لا محو بالذى انا صادق * به كل ما قد قلت اذ انا كاذب\r\nفهل ينفعنى اليوم عندك اننى * ساشكران انعمت و الشكر واجب\r\nفدى لابن سعدى اليوم كل عشيرتى * بنى اسد اقصاهم و الاقارب\r\nتداركنى اوس بن سعدى بنعمة * و قد امكنته من يدى العواقب \r\nاوس كه اين اشعار را شنيد دربارهء وى احسان كرد و اسبى راهوار به دو بخشيد و آنچه را كه از وى گرفته بود به دو باز داد ، سيصد شتر نيز از مال خود به دو پيشكش كرد .\r\nبشر كه اين جوانمردى را از اوس ديد ، به دو گفت :\r\n« حال كه چنين است ، من تا دم مرگ ، ديگر هيچكس را ستايش نمىكنم جز تو را . »\r\nآنگاه چكامه‌اى در ستايش وى سرود كه مشهور است و دو بيت آغاز آن چنين است :\r\n أتعرف من هنيدة رسم دار * بحرجى ذروة فالى لواها\r\nو منها منزل ببراق خبت * عفت حقبا و غيرها بلاها \r\nاين قصيده مفصل است .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nروز وقيط\r\nداستان وقيط چنين بود :\r\nافراد قبيلهء اللهازم ، كه شامل قيس و تيم اللات دو پسر ثعلبة بن عكابة بن صعب بن على بن بكر بن وائل مىشد ، گرد هم آمد و فرزندان عجل بن لجيم و عنزة بن اسد بن ربيعة بن نزار نيز با ايشان همراهى كردند و بر آن شدند كه بر قبيلهء بنى تميم حمله برند و ايشان را غافلگير كنند .\r\nمردى يك چشم ، كه ناشب بن بشامة عنبرى ناميده مىشد و در نزد قيس بن ثعلبه اسير بود ، از حملهء ايشان آگاه گرديد و براى اين كه قوم خود را خبردار كند ، به نگهبانان خود گفت :\r\n« كسى را به من معرفى كنيد تا او را نزد خانوادهء خود بفرستم و برخى از چيزهائى را كه لازم دارم ، از ايشان بخواهم . »\r\nاز او پرسيدند :\r\n« پيامى كه براى آنان مىفرستى ، در حضور ما خواهد بود ؟ » جواب داد :\r\n« آرى . »\r\nآنان جوانى عجم را كه در عرب پرورش يافته بود پيش وى آوردند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nناشب گفت :\r\n« شما جوان تهى مغز و بىخردى را پيش من آورده‌ايد . »\r\nجوان گفت :\r\n« به خدا سوگند كه من كودن و بىخرد نيستم . »\r\nناشب گفت :\r\n« من تو را آدم ديوانه‌اى مىبينم . »\r\nجوان گفت :\r\n« به خدا سوگند كه در من هيچ ديوانگى نيست . »\r\nناشب گفت :\r\n« پس آدم عاقلى هستى ؟ » جواب داد :\r\n« آرى ، من مردى عاقلم . »\r\nگفت :\r\n« پس بگو ببينم ، خورشيد و ماه بيشتر هستند يا ستارگان ؟ » پاسخ داد :\r\n« ستارگان رويهمرفته بسيارند . »\r\nناشب دست خويش را پر از شن كرد و پرسيد :\r\n« در دست من چند دانه شن هست ؟ » جواب داد :\r\n« نميدانم . خيلى زياد است . »\r\nناشب با دست خويش به خورشيد اشاره كرد و پرسيد :\r\n« آن چيست ؟ » جواب داد :\r\n« خورشيد است . »\r\nدر اين هنگام ناشب گفت :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n« حالا معلوم شد كه مرد عاقلى هستى . درين صورت ، برو پيش خانوادهء من و به آنان سلام برسان و بگو دربارهء اسير خود مهربانى كنند زيرا من هم در نزد قومى اسيرم كه در حقم نيكى و مهربانى مىكنند . همچنين ، بگو كه آن شتر سرخ موى مرا كنار بگذارند و شتر مادهء سپيد و سياهم را سوار شوند و حاجت مرا به بنى مالك برسانند و به ايشان خبر دهند كه درخت عوسج برگ در آورده است و زنان به اشتكاء ، يعنى گله و شكايت ، لب گشوده‌اند ، همچنين به آنان بگو كه از همام بن بشامه سر پيچى كنند زيرا او مردى شوم است و از ما بريده ، و به فرمان هذيل بن اخنس در آيند زيرا او دورانديش و مبارك است . خبر مرا هم از حارث بپرسند . »\r\nفرستادهء ناشب پيش خانوادهء او رفت و پيام وى را رساند . آنان هر چه فكر كردند نفهميدند كه منظور ناشب از اين سخنان چه بوده است . لذا پيش حارث رفتند و آنچه را كه فرستادهء ناشب گفته بود به دو باز گفتند .\r\nحارث به فرستاده گفت :\r\n« براى من از آغاز ديدار خود با ناشب حكايت كن و دقيقا بگو كه با تو چه گفته است . »\r\nفرستاده نيز گفت و گوى خود با ناشب را از اول تا آخر حكايت كرد .\r\nحارث كه سخنان وى را شنيد ، گفت :\r\n« از سوى ما به ناشب درود و سلام برسان و خبر بده كه ما بدانچه گفته ، عمل خواهيم كرد . »\r\nفرستاده برگشت . پس از رفتن او ، حارث به افراد بنى عنبر گفت :\r\n« سرور شما براى شما موضوعى را روشن كرده است : با يك مشت شن كه در دست خود گرفته شما را آگاه مىسازد كه به زودى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nلشكرى بىشمار بر شما خواهد تاخت و با خورشيد كه بدان اشاره كرده ، مىگويد اين موضوع از آفتاب روشن‌تر است و شكى در اين باره نبايد داشته باشيد از كنار گذاشتن شتر سرخ منظورش اين است كه از صمان كوچ كنيد . و شتر مادهء سپيد و سياه نشانهء آن است كه به شما دستور مىدهد كه خود را به دهناء برسانيد . از ذكر بنى مالك نيز مقصود اين است كه آن قبيله را نيز از خطر آگاه سازيد و با خود ببريد . برگ آوردن درخت عوسج علامت اين است كه دشمن براى جنگ با شما سلاح پوشيده است . منظور از اشتكاء زنان هم اين است كه زنان شكاء يعنى مشك‌هاى آب را پر كرده‌اند كه براى جنگ همراه داشته باشند . »\r\nمردان بنى عنبر كه اين سخنان شنيدند بيدرنگ برخاستند و بار و بنه خود را بستند كه به دهناء كوچ كنند . بنى مالك را نيز از خطر آگاه ساختند ولى اين قبيله به سخن ايشان گوش نداد .\r\nقبيله‌هاى اللهازم و عجل و عنزه كه آمادهء كار زار شده بودند به نزد بنى حنظله آمدند و عمرو را يافتند كه در رفتن درنگ كرده بود .\r\nاز اين رو ، در وقيط ، به بنى دارم حمله بردند و زد و خوردى سخت كردند ، كار جنگ بالا گرفت و ربيعه گروهى از رؤساى بنى تميم را به اسارت در آورد كه ضرار بن قعقاع بن معبد بن زراره از آن جمله بود . و موى پيشانى وى را چيدند و آزادش كردند .\r\nهمچنين عثجل بن مأمون بن زراره ، و جويرة بن بدر بن عبد الله بن دارم را به بند اسارت در آوردند .\r\nجويره همچنان در بند بود تا روزى كه آنان را سرگرم شرابخوارى ديد و اشعارى ساخت . و آنان شنيدند كه به آواز مىخواند :\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n و قائلة ما غاله ان يزورنا * و قد كنت عن تلك الزيارة فى شغل\r\nو قد أدركتنى و الحوادث جمة * مخالب لا ضعاف و لا عزل\r\nسراع الى الجلى بطاء عن الخنا * رزان لدى الباذين فى غير ما جهل\r\nلعلهم ان يمطرونى بنعمة * كما صاب ماء المزن فى البلد المحل\r\nفقد ينعش الله الفتى بعد ذلة * و قد تبتنى الحسنى سراة بنى عجل \r\nهمين كه اشعار بالا را از او شنيدند ، آزادش كردند .\r\nنعيم و عوف ، دو پسر قعقاع بن معبد بن زراره و چند تن ديگر از بزرگان تميم اسير شدند .\r\nحكيم بن جذيمة بن أصيلع نهشلى نيز كشته شد . و در اين جنگ جز او هيچ كس ديگرى از نهشل شركت نكرده بود .\r\nبكر ، پس از اين جنگ ، برگشت و در راه خود به سه تن از بنى عنبر برخورد كه با قوم خود كوچ نكرده بودند .\r\nاين سه تن همين كه ديدند مردان بكر شتران ايشان را مىرانند .\r\nرفتند و شترهاى خود را پس گرفتند .\r\nشاعران بسيارى دربارهء اين روز شعر ساخته‌اند . از اين اشعار يكى شعر ابو مهوش قفعسى است كه تميم را دربارهء روز لقيط نكوهش مىكند :\r\n فما قاتلت يوم الوقيطين نهشل * و لا الأنكد الشؤمى فقيم بن دارم\r\nو لا قضبت عوف رجال مجاشع * و لا قشر الأستاه غير البراجم \r\nابو الطفيل عمرو بن خالد بن محمود بن عمرو بن مرثد گفته است :\r\n حكت تميم بركها لما التقت * راياتنا ككواسر العقبان\r\nدهموا الوقيط بجحفل جم الوغى * و رماحها كنوازع الاشطان \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nروز مروت\r\nروز مروت ، روز پيكار تميم و عامر بن صعصعه است .\r\nسبب اين پيشآمد آن بود كه قعنب بن عتاب رياحى و بحير بن عبد الله بن سلمهء عامرى در عكاظ به هم رسيدند .\r\nبحير [ ( 1 ) 
  ] از قعنب پرسيد :\r\n« اسب سپيد خود را چه كردى ؟ » جواب داد :\r\n« آن را دارم . منظورت از اين پرسش چيست ؟ » گفت :\r\n« آخر اين اسب بود كه ترا فلان روز از چنگ من رهانيد ! » قعنب از شنيدن اين سخن رنجيد و خشمگين شد و در نتيجه ، آن دو يك ديگر را ناسزا گفتند و دربارهء هم نفرين كردند كه خدا مرگ دروغگو را به دست راستگو قرار دهد .\r\nاز اين مشاجره مدتى گذشت تا وقتى كه بحير مردان عامر را گرد آورد و بر بنى عنبر بن عمرو بن تميم ، كه از جايگاه خود دور فتاده بودند و در ارم الكلبه به سر مىبردند ، حمله‌ور گرديد و بدون\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بحير به فتح باء و كسر حاء است . ابن اثير\r\n","page_name":" 177 ","page_number":177},
  {"content":"\r\n\r\nاينكه جنگ سختى بكند ، شترانشان را گرفت و زنانشان را اسير كرد .\r\nبنى عنبر كه چنين آسيبى ديده بود به فرياد خواهى برخاست و از قبيله ديگر يارى جست و در نتيجه ، بنى عنبر بن عمرو بن تميم ، و بنى مالك بن حنظلة بن مالك بن زيد مناة بن تميم ، و بنى - يربوع بن حنظله سوار شدند و به جست و جوى بحير پرداختند .\r\nقبيلهء بنى عنبر بن عمرو بن تميم پيش‌تر از دو قبيلهء ديگر مىرفت .\r\nبحير ، هنگامى كه به سرزمين مروت رسيد ، از پيروان خود پرسيد :\r\n« اى فرزندان عامر ، بنگريد كه آيا چيزى مىبينيد ؟ » جواب دادند :\r\n« سوارانى را مىبينيم كه پيش مىآيند و نيزه‌هاى خود را بر شانهء اسبان خود بسته‌اند . »\r\nگفت :\r\n« اينها خاندان عمرو بن تميم هستند و اهميتى ندارند . »\r\nچيزى نگذشت و زد و خورد كوتاهى ميانشان روى داد و از هم جدا شدند .\r\nاندكى پس از رفتن آنان ، بحير باز از پيروان خود پرسيد :\r\n« اى فرزندان عامر ، بنگريد كه آيا چيزى مىبينيد ؟ » جواب دادند :\r\n« سوارانى را مىبينيم كه نيزه‌هاى خود را راست نگاه داشته‌اند . »\r\nگفت :\r\n« اينها فرزندان مالك بن حنظله هستند و اهميتى ندارند . »\r\nديرى نگذشت كه بنى مالك نيز رسيد و با بحير و يارانش زد و خوردى كرد و گذشت .\r\nمدتى بعد ، بحير باز از كسان خود پرسيد :\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n« اى فرزندان عامر ، بنگريد كه آيا چيزى مىبينيد . »\r\nجواب دادند :\r\n« سوارانى را مىبينيم كه نيزه‌اى با خود ندارند . گوئى خردسالانى هستند كه بر اسب سوارند . »\r\nگفت :\r\n« اينان جنگجويان قبيلهء يربوع هستند و نيزه‌هاى ايشان ميان دو گوش اسبانشان قرار دارد . زنهار ، كه با آمدن آنها مرگ ناگهانى نيز به شما روى مىآورد . بايد سخت پايدارى كنيد و گرنه راه‌هائى نخواهيد يافت . »\r\nاز بنى يربوع نخستين كسى كه به پيكار پرداخت ، نعيم بن عتاب بود كه بر مثلم قشيرى حمله برد و او را اسير كرد . همچنين قشير بر دو كس بن واقد بن حنوط حمله‌ور گرديد و او را كشت .\r\nنعيم المصفى القشيرى را نيز اسير كرد و به قتل رساند .\r\nكدام اين بجيلهء مازنى بر بحير تاخت و با او گلاويز شد .\r\nدر اين هنگام قعنب كه جز بحير هيچ كس ديگر را نمىطلبيد ، همين كه ديد بحير با كدام گلاويز شده ، به سوى آن دو رفت .\r\nكدام گفت :\r\n« اى قعنب ، اين اسير من است . »\r\nقعنب گفت :\r\n« اى مازنى ، او دست بدار ، و گرنه با شمشير سر از تنت بر مىدارم . »\r\nكدام نيز از او دست برداشت و قعنب بر بحير پريد و به دو ضربتى زد و او را كشت .\r\nقعنب همچنين بر صهبان حمله‌ور شد - كه مادرش خانمى\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمازنى بود - و او را اسير كرد .\r\nخاندان مازن به دو گفتند :\r\n« اى قعنب ، تو اسير ما را كشتى . اكنون برادرزادهء ما را به جاى او به ما ببخش . »\r\nقعنب نيز صهبان را بر جاى بخير به آنان بخشيد و آنها بدين امر راضى شدند .\r\nجنگاوران يربوع با اين پيروزى دارائى بنى عنبر و اسيرانشان را از بنى عامر پس گرفتند و بازگشتند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nروز فيف الريح\r\nآنچه در اين روز رخ داد ، جنگى بود كه ميان عامر بن صعصعه و حارث بن كعب در گرفت .\r\nسبب آن هم اين بود كه بنى عامر آزردگى و رنجيدگى بسيارى از بنى حارث بن كعب داشت و در جست و جوى اين قبيله بود تا از او انتقام بگيرد .\r\nمقارن اين احوال ، بنى حارث با حصين بن يزيد بن شداد بن قنان حارثى كه ذو الغصه لقب داشت همدست شد و از جعفى و زبيد و قبيله‌هاى سعد قشيرى و مراد و صداء و نهد و خثعم و شهران و ناهس نيز يارى خواستند .\r\nآنگاه براى پيكار با بنى عامر كه در جست و جوى آبادى به جائى موسوم به فيف الريح رفته بود ، روانه شدند در حالى كه زنان و فرزندان خويش را در مذحج نهاده بودند تا همه به خاطر خانوادهء خود پابند شوند و نتوانند از ميدان كارزار روى برتابند و بگريزند .\r\nفرزندان عامر نيز گرد هم آمدند و عامر بن طفيل به ايشان گفت :\r\n« بر اين قوم به طور ناگهانى و بىخبر حمله كنيد و من اميدوارم كه غنائم آنان را بگيريم و زنانشان را اسير كنيم . ضمنا نگذاريد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه آنان بر شما پيشى گيرند و قبل از آن كه بر شما بتازند ، شما بر آنها حمله كنيد . »\r\nهمه پيشنهاد وى را پذيرفتند و براى روبرو شدن با دشمن حركت كردند .\r\nهمين كه به بنى حارث و مذحج و يارانشان نزديك شدند ، جاسوسان و ديده‌بانان بنى حارث آنان را از هجوم بنى عامر آگاه ساختند و بزرگانشان به نزدشان بازگشتند و همه را براى نبرد آماده ساختند .\r\nديرى نگذشت كه دو طرف با هم روبرو شدند و سه روز به سختى در نزديك فيف الريح با هم جنگيدند .\r\nصميل بن اعور كلابى و عمرو بن صبيح نهدى به هم بر خوردند و عمرو ، صميل را به نيزه زد و صميل به گردن اسب خود آويخت و به سوى قوم خود بازگشت . در راه مردى از خثعم به او رسيد و او را كشت و زره و اسبش را گرفت .\r\nفرزندان نمير نيز در آن روز شاهد جنگ دليرانهء عامر بن طفيل بودند و دليران عامر در دلاورى امتحان خوبى دادند و آن روز را حريجة الطعان ناميدند زيرا با نيزه‌هاى بسيار خود ، همانند حرجه شده بودند و حرجه بمعنى درختستان انبوه است .\r\nسبب همدستى و دلاورى فرزندان عامر اين بود كه آن روز در جائى كه عرقوب خوانده مىشد گردشى كردند و عامر بن طفيل ناگهان ملتفت شد و سراغ بنى نمير را گرفت و دريافت كه آنان از ميدان جنگ عقب مانده‌اند .\r\nاين بود كه برگشت در حالى كه فرياد مىزد :\r\n« كجا هستند جوانان نمير ؟ از امروز ببعد ديگر نمير يار و ياور من نخواهد بود . »\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو همچنان فرياد زنان با اسب خويش به ميان قوم خود تاخت و كسان وى كه دانستند نمير ديگر با ايشان نيست و بايد به خود متكى باشند بديدن سرور خويش دلگرم شدند و همه پيرامون او گرد آمدند .\r\nعامر بن طفيل از گودال زير گلو تا سر نافش بيست زخم نيزه خورده بود . او در آن روز ، همهء كسان خود را مجبور و متعهد مىساخت كه دليرانه بجنگند . به هر كسى مىگفت :\r\n« فلانى ، من نديدم كه در جنگ كارى صورت داده باشى .\r\nاگر كسى كارى كرده بايد شمشير يا نيزهء خود را به من نشان بدهد كه ببينم از آن خون مىچكد يا نه . و اگر كسى كارى انجام نداده بايد پيش برود و كارى بكند . »\r\nبدين قرار ، هر كس كه به ميدان مىرفت و از زبردستى و جنگاورى خويش امتحان خوبى مىداد ، به نزد او بر مىگشت و خونى را كه از نوك نيزه يا از دم شمشيرش مىچكيد به دو نشان مىداد .\r\nدرين گير و دار ، مردى از بنى حارث كه مسهر نام داشت ، پيش وى رفت و گفت :\r\n« اى ابو على ، ببين كه من با اين قوم چه كرده‌ام ! به نيزهء من نگاه كن ! » همين كه عامر جلو آمد تا نيزهء وى را بنگرد ، او سر نيزهء خود را به سوى چهرهء عامر پيش برد و چنان با نيزه كه به صورتش زد كه صورتش را دريد و چشمش را از كاسه در آورد و نيزهء خويش را انداخت و به سوى قوم خود برگشت .\r\nاو با اين كار مىخواست به او بفهماند كه اين همان كارى است كه او بر سر قوم وى مىآورده است .\r\nعامر بن طفيل كه چنين ضربتى خورد گفت : « به خدا كه اين\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nزخم . بدبخت كنندهء قوم من است . »\r\nآنگاه گفت :\r\n اتونا بشهران العريضة كلها * و اكلب طرا في جياد السنور\r\nلعمرى و ما عمرى على بهين * لقد شان حر الوجه طعنة مسهر\r\nفبئس الفتى ان كنت اعور عاقرا * جبانا و ما اغنى لدى كل محضر \r\nبنى عامر در آن روز ، سرور و بزرگ قبيلهء مراد را كه زخمى شده بود اسير كرد ولى پس از آن كه زخمش بهبود يافت آزادش كرد .\r\nاز كسانى كه در آن روز مردانه دلاورى كردند ، اربد بن قيس بن حر بن خالد بن جعفر ، و عبيد بن شريح بن احوص بن جعفر بودند .\r\nاشعار زير را به قولى لبيد بن ربيعه و به قولى عامر بن طفيل سروده است :\r\n اتونا بشهران العريضة كلها * و اكلبها فى مثل بكر بن وائل\r\nفبتنا و من ينزل به مثل ضيفنا * يبت عن قرى اضيافه غير غافل\r\nأ عاذل لو كان البداد لقوبلوا * و لكن اتانا كل جن و خابل\r\nو خثعم حى يعدلون بمذحج * فهل نحن الا مثل احدى القبائل \r\nدرين پيكار از هر دو دسته گروهى كشته شدند . بعد ، از هم دست برداشتند و به غنيمت گرفتن از هم و چپاول يك ديگر نپرداختند .\r\nهر دو دسته در عرصهء رزم پايدارى كردند ولى برترى از آن بنى عامر بود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nروز يحاميم كه به قارات حوق نيز معروف است\r\nدرين روز برخى از قبائل طيئ با برخى ديگر به جنگ پرداخته‌اند .\r\nسبب اين پيشامد آن بود كه حارث بن جبلهء غسانى ميان قبائل مختلف طيئ صلح و آشتى بر قرار كرده بود . ولى پس از مرگ وى ، اين قبائل دوباره هم به دشمنى و كينه كشى پرداختند .\r\nدر نتيجه ، دو قبيلهء جديله و غوث در جائى كه غرثان خوانده مىشد با هم جنگ كردند و درين پيكار ، پيشواى بنى جديله كه اسبع بن عمرو بن لأم ، عموى اوس بن خالد بن حارثة بن لأم بود ، كشته شد و مردى از سنبس ، كه مصعب نام داشت ، دو گوش او را بريد و آن را به كفش‌هاى خود دوخت .\r\nدر اين باره ابو سروهء سنبسى مىگويد :\r\n نخصب بالآذان منكم نعالنا * و نشرب كرها منكم فى الجماجم \r\nآن دو قبيله در اين باره شعرهاى بسيارى سرودند .\r\nكارى كه غوث كرد بر اوس بن خالد بن لأم گران آمد و او بر آن شد كه شخصا به جنگ دست بزند .\r\nدر پيكارهاى پيشين نه او حضور يافته بود نه هيچيك از رؤساى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nطيئ مانند حاتم بن عبد الله و زيد الخيل و رئيسان ديگر .\r\nهنگامى كه اوس خود را براى نبرد آماده ساخت و افراد جديله را گرد آورد و به راه انداخت ، ابو جابر گفت :\r\n اقيموا علينا القصد يا آل طيئ * و الا فان العلم عند التحاسب\r\nفمن مثلنا يوما اذا الحرب شمرت * و من مثلنا يوما اذا لم نحاسب\r\nفان تقطعينى او ترديدى مساءتى * فقد قطع الخوف المخوف ركائبى \r\nديرى نگذشت كه خبر لشكر كشى اوس به گوش غوث رسيد و در مناع كه بالاى كوه اجأ بود ، آتش جنگ در ميانشان زبانه كشيد و اين نخستين روزى بود كه در آن جا چنين آتشى روشن مىشد .\r\nهمهء قبائل غوث گرد آمدند و هر قبيله نيز رئيسى داشت .\r\nزيد الخيل و حاتم از جملهء اين رؤسا بودند .\r\nمردان جديله نيز كه پيرامون اوس بن حارثة بن لأم گرد آمده بودند ، فرا رسيدند .\r\nاوس سوگند ياد كرد كه از طيئ باز نخواهد گشت مگر هنگامى كه بر دو كوه طيئ - يعنى اجأ و سلمى - رسيده و ساكنان آن را غارت كرده باشد .\r\nدو طرف به سوى هم پيشروى كردند و با پرچم‌هاى خود ، در قارات حوق رو در روى يك ديگر قرار گرفتند و به پيكارى خونين دست زدند .\r\nبه زودى جنگ به زيان بنى كباد تمام شد و گروهى از ايشان به خاك هلاك افتادند .\r\nعدى بن حاتم گفته است :\r\nمن در روز يحاميم ايستاده بودم و ميدان رزم را مىنگريستم كه چشمم به زيد الخيل افتاد و ديدم دو پسر خويش ، مكنف و حريث ،\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nرا در يك شكاف بن بست كوه فرا خوانده و به آن دو مىگويد :\r\n« اى پسران من ، قوم خود را زنده بگذاريد و گرنه اين روز روز نابودى شما خواهد بود زيرا اگر اينان عموهاى شما هستند آنان نيز دائىهاى مىباشند . »\r\nاين را كه شنيدم به دو گفتم :\r\n« مثل اين كه از جنگ با دائىهاى خود اكراه دارى . »\r\nناگهان چشمانش از خشم سرخ شد و به سوى من برگشت تا وقتى كه چشم خود را پائين انداختم و به زين اسب كه در زيرش بود نگريستم و ترسيدم كه به من حمله كند . از اين رو تازيانه‌اى بر اسب خود زدم و از او دور شدم .\r\nاو با نگاه خود چنان مرا تعقيب مىكرد كه از دو پسر خود غافل ماند و آن دو نيز فرصت را غنيمت شمردند و مانند دو عقاب از آن جا بيرون جستند .\r\nدر اين روز ، قيس بن عازب بر بحير بن زيد الخيل بن حارثة بن لام حمله برد و زخمى بر سر او زد كه او به گردن اسب خود افتاد و گردنش را گرفت و گريخت .\r\nدر پى اين پيشامد ، قبيلهء جديله شكست خورد و گروهى انبوه از آنان كشته شدند .\r\nزيد الخيل درين باره گفته است :\r\n تجىء بنى لأم جياد كانها * عصائب طير يوم طل و حاصب\r\nفان تنج منها لا يزل بك شامة * اناء حيا بين الشجا و الترائب\r\nو فر ابن لأم و اتقانا بظهره * يردعه بالرمح قيس بن عازب\r\nو جاءت بنو معن كأن سيوفهم * مصابيح من سقف فليس بآئب \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n و ما فرحتى اسلم ابن حمارس * لوقعة مصقول من البيض قاضب \r\nپس از روز يحاميم ، از جديله گروه زيادى ديگر باقى نماندند كه مستقيما به جنگ پردازند و آنان كه مانده بودند ، به سرزمين كلب رفتند و با قبيلهء كلب هم پيمان شدند و به همزيستى پرداختند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nروز ذى طلوح\r\nدر اين روز - كه روز صمد و روز اود هم خوانده مىشود - نبردى ميان بكر و تميم روى داده است .\r\nداستان آن از اين قرار است كه عميرة بن طارق بن ارثم يربوعى تميمى ، با مريه ، دختر جابر عجلى و خواهر ابجر ، زناشوئى كرد و به عجل رفت تا خانواده‌اى تشكيل دهد .\r\nاو زن ديگرى نيز در قبيلهء بنى تميم داشت معروف به « دختر نطف » اهل تميم .\r\nهنگامى كه عميره در پيش مريه ، همسر عجلى خود بود ، ابجر ، برادر زنش آمد و به مريه گفت :\r\n« اميدوارم كه دختر نطف ، زن ديگر عميره را ، اسير كنم و برايت بياورم . »\r\nعميره كه اين سخن را از ابجر شنيد ، گفت :\r\n« من در تو نمىبينم كه تا وقتى من زنده هستم بتوانى خانوادهء مرا اسير كنى . »\r\nابجر از سخن خود پشيمان شد و گفت :\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n« قصدم جنگ با قوم تو نبود و ليكن اين قبيله از تميم مرا اسير كرده‌اند . »\r\nاندكى بعد ، ابجر و حوفزان بن شريك شيبانى لشكريان خود را گرد آورى كردند .\r\nحوفزان فرماندهى لشكر شيبان را عهده‌دار شد و ابجر نيز فرماندهء اللهازم گرديد .\r\nاين دو تن كسانى را نيز به نگهبانى عميره گماشتند تا نگذارند كه عميره پيش قوم خود برود و آنان را از اين لشكر كشى آگاه سازد .\r\nسپس با لشكريان خويش حركت كردند .\r\nولى عميره گماشتگان خود را فريب داد و گريخت و شتابان خود را به بنى يربوع رساند و گفت :\r\n« به زودى لشكرى از بكر بن وائل به شما حمله خواهد برد .\r\nبنا بر اين فورا بنى ثعلبه را آگاه سازيد . »\r\nآنان نيز پيشروان لشكر خود را به راه انداختند كه سه روز انتظار كشيدند تا سپاهيان بكر فرا رسيدند و بيدرنگ جنگاوران يربوع سوار شدند و در ذى طلوح با دشمن خود روبرو گرديدند .\r\nدر اين ميان عميره هم - كه ابجر گمان مىبرد هنوز تحت مراقبت است - با اسب به سوى ابجر تاخت و خود را به دو معرفى كرد .\r\nدو طرف در آن روز جنگى كردند كه با پيروزى يربوع پايان يافت و بكر شكست خورد و حوفزان و پسرش ، سريك ، و بيشتر لشكريان بكرى اسير شدند .\r\nابن عنمهء شاعر هم به بند اسارت افتاد ولى چون با بنى شيبان\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبود ، متمم بن نويره او را رهائى داد .\r\nابن عنمه در سپاسگزارى از متمم گفته است :\r\n جزى الله رب الناس عنى متمما * بخير الجزاء ما اعف و اجودا\r\nاجيرت به ابناؤنا و دماؤنا * و شارك فى اطلاقنا و تفردا\r\nابا نهشل انى لكم غير كافر * و لا جاعل من دونك المال سرمدا \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nروز اقرن\r\nابو عبيده گفته است :\r\nعمرو بن عمرو بن عدس تميمى ، با بنى عبس به زد و خورد پرداخت و شترانشان را ربود و زنانشان را اسير كرد و برگشت و راه كوهستانى اقرن را پيمود تا به پائين رسيد و يكى از زنانى را كه اسير كرده بود در بر كشيد و از او كام گرفت .\r\nدر اين هنگام مردان عبس كه به جست و جوى او پرداخته بودند ، فرا رسيدند و جنگ سختى ميان دو طرف بر پا شد .\r\nانس الفوارس بن زياد عبسى ، عمرو و پسرش ، حنظله ، را كشت و غنائم و اسرائى را كه عمرو گرفته بود ، باز پس گرفت .\r\nجرير اين خبر را به بنى دارم داد و گفت :\r\n أ تنسون عمرا يوم برقة اقرن * و حنظلة المقتول اذ هو يافعا \r\nعمرو ، بيمارى جذام داشت و پايش را خوره زده بود . او و يارانش ، هنگامى كه از جنگ و غلبه بر بنى عبس باز مىگشتند ، راه كوهستانى را گم كردند و راه ديگرى در پيش گرفتند . در نتيجه ، از بالاى كوهى كه مىپيمودند ، افتادند و دچار رنج و سختى بسيار شدند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدرين باره عنتره مىگويد :\r\n كان السرايا يوم نيق و صارة * عصائب طير ينتحين لمشرب\r\nشفى النفس منى او دنا لشفائها * تهورهم من حالق متصوب\r\nو قد كنت اخشى ان اموت و لم تقم * مراتب عمرو وسط نوح مسلب \r\nمادر سماعة بن عمرو از عبس بود . بدين جهة دائى سماعه به ديدن وى آمد و سماعه هم به انتقام خون پدر خود ، وى را كشت .\r\nدرين باره ، مسكين دارمى گفته است :\r\n و قاتل خاله بابيه منا * سماعة لم يبع نسبا بخال \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nروز سلان\r\nابو عبيده گفته است :\r\nفرزندان عامر بن صعصعه دلاورانى از قريش بودند كه در دين خود پافشارى و سرسختى بسيار داشتند و هرگز به فرمان پادشاهان در نمىآمدند و از ايشان پيروى نمىكردند .\r\nنعمان بن منذر ، پس از آن كه به فرمان خسرو پرويز در حيره به پادشاهى نشست ، هر سال كاروانى از عطريات و پارچه‌هاى زيبا و گوهرهاى گرانبها به راه مىانداخت و براى بازرگانى به بازار عكاظ مىفرستاد تا در آن جا به فروش رود .\r\nيك بار ، فرزندان عامر بن صعصعه راه را بر كاروان او بستند و قسمتى از كالاهاى وى را ربودند .\r\nنعمان از شنيدن اين خبر به خشم آمد و در پى برادر مادرى خود ، و برة بن رومانس كلبى ، و لشكريان دست‌پروردهء خود ، و پيران قوم فرستاد . همچنين براى بنى ضبة بن اد و تازيان ديگر ، از رباب و تميم ، پيام داد كه پيرامون وى گرد آيند .\r\nهمه فرمان وى را پذيرفتند و به كار بستند .\r\nضرار بن عمرو ضبى ، و نه تن از پسران خود ، كه همه از\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nسواران و دلاوران بودند ، با حبيش [ ( 1 ) 
  ] بن دلف ، كه او نيز شهسوارى دلير به شمار مىرفت ، به حضور نعمان رسيدند و لشكرى انبوه ترتيب دادند .\r\nنعمان كاروانى بزرگ فراهم آورد و به آنان گفت :\r\n« كاروان را تا عكاظ ببريد و پس از آن كه از بازار عكاظ فراغت يافتيد و ماه‌هاى حرام هم به پايان رسيد و هر قومى به شهر خود بازگشت ، بر بنى عامر حمله كنيد كه نزديك نواحى سلان هستند . »\r\nآنان نيز با كاروان به راه افتادند و راز خود را از همه كس پوشيده داشتند و گفتند :\r\n« ما فقط مأموريم كه كالاهاى بازرگانى پادشاه را از دستبرد حفظ كنيم . »\r\nولى هنگامى كه بازار عكاظ به پايان رسيد و مردم پراكنده شدند ، قريش به راز ايشان پى برد و عبد الله بن جدعان را به عنوان پيك به نزد بنى عامر فرستاد تا آنان را از اين موضوع آگاه كند .\r\nاو هم رفت و به بنى عامر خبر داد .\r\nمردان عامر به شنيدن اين خبر آمادهء نبرد شدند و نگهبانان و ديده‌بانانى گماشتند و در زير فرماندهى عامر بن مالك ملاعب الاسنه به راه افتادند و در سلان با دشمن روبرو شدند و جنگ سختى كردند .\r\nيزيد بن عمرو بن خويلد صعق ، در گير و دار جنگ چشمش به وبرة بن رومانس ، برادر نعمان ، افتاد و فريفتهء شكوه و شكل و شمايل وى گرديد و بر او حمله برد و او را اسير كرد .\r\nهمين كه و بره در چنگ بنى عامر گرفتار شد ، لشكريان نعمان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حبيش به ضم حاء و فتح باء است . ابن اثير\r\n","page_name":" 195 ","page_number":195},
  {"content":"\r\n\r\nدلسرد شدند و مىخواستند بگريزند . ولى ضرار بن عمرو ضبى آنان را از فرار باز داشت و به سر و سامان دادن ايشان پرداخت و او و پسرانش جنگ را با سر سختى ادامه دادند و تلفات سنگينى بر بنى عامر وارد آوردند .\r\nابو براء عامر بن مالك ، وقتى ضرار را ديد كه با بنى عامر چه مىكند ، با پسران خود بر او حمله برد .\r\nابو براء مردى قوى بازو بود و چنان بر ضرار حمله‌ور شد كه ضرار بر زمين افتاد ولى پسران ضرار از او دفاع كردند تا او را نجات دادند .\r\nضرار مردى سالخورده بود و هنگامى كه دوباره بر اسب سوار شد گفت : « من سره بنوه فسائته نفسه » ( كسى كه پسرانش او را خوشوقت كنند ، خود بدبخت شده است . ) و اين جمله ضرب المثل شد . يعنى وقتى پسرهاى كسى آنقدر بزرگ شده‌اند كه مىتوانند او را يارى دهند پيداست كه خودش ديگر سالخورده و ناتوان شده است و اين پيرى و ناتوانى مايهء بدبختى اوست .\r\nابو براء به طمع سربهاى گزافى كه براى ضرار بگيرد پيوسته او را تعقيب مىكرد و پسران ضرار نيز ازو دفاع مىنمودند و نمى - گذاشتند كه به چنگ ابو براء بيفتد .\r\nابو براء كه كار را چنين ديد ، به ضرار گفت :\r\n« بىگمان يا تو مىميرى يا من از غصه اين كه به تو دسترس نيافته‌ام مىميرم . پس مرد ديگرى را به من نشان بده كه اگر اسيرش كنم بتوانم در برابر آزادى وى سر بهاى گزافى بگيرم . »\r\nضرار نيز به حبيش بن دلف اشاره كرد كه از بزرگان قوم بود .\r\nابو براء به حبيش حمله برد و اسيرش كرد .\r\nحبيش مردى سياه و لاغر و زشت روى بود و ابو براء درست\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكه به دو نگريست گمان برد كه او برده‌اى بيش نيست و ضرار وى را فريب داده است . اين بود كه گفت :\r\n« من به خدا از همهء اين مردم گرامىتر و برترم جز در بدبختىهائى كه برايم پيش مىآيد . »\r\nحبيش كه اين سخن شنيد ترسيد كه او وى را بكشد . بدين جهة گفت :\r\n« اى مرد ، اگر تو شير - يعنى شتر به عنوان سربها - مىخواهى ، يقين بدان كه به خواستهء خود رسيده‌اى . »\r\nو به بهاى چهار صد شتر و شكست و بازگشت لشكر نعمان آزادى خويش را خريد .\r\nشكت‌خوردگان هنگامى كه به پيش نعمان بر گشتند ، اسارت برادرش و پرداختن ضرار به كار لشكر و ماجراى او با ابو براء ، همه را به وى خبر دادند .\r\nو برة بن رومانس ، برادر نعمان ، هزار شتر و اسب داد و از يزيد بن صعق كه اسيرش كرده بود ، آزادى خود را خريد .\r\nيزيد بدين ترتيب ثروتمند شد در صورتى كه پيش از آن وضع خوبى نداشت .\r\nلبيد ، با شعرى كه ساخته ، از روزگار قوم خود چنين ياد مىكند :\r\n انى امرؤ منعت ارومة عامر * ضيمى و قد حنقت على خصوم \r\nتا آن جا كه مىگويد :\r\n و غداة قاع القريتين اتاهم * رهوا يلوح خلالها التسويم\r\nبكتائب رجح تعود كبشها * نطح الكباش كانهن نجوم \r\nدر شعر بالا ، از قاع القريتين منظور روز سلان است .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nروز ذى علق\r\nدر اين روز ، بنى عامر بن صعصعه و بنى اسد در ذى علق با يك ديگر روبرو شده و جنگ سختى كرده‌اند .\r\nدر ميدان كارزار ، ربيعة بن مالك بن جعفر بن كلاب عامرى ، پدر لبيد شاعر ، كشته شد .\r\nمردان عامر كه چنين ديدند شكست خوردند و گريختند و خالد بن نضلهء اسدى و پسرش حبيب ، و حارث بن خالد بن مضلل ، به تعقيب فراريان پرداختند و چنان اين كار را دنبال كردند كه ناگهان ابو براء عامر بن مالك با گروهى از ياران خويش ، از پشت ايشان سر در آورد و به خالد گفت :\r\n« اى ابو معقل ، اگر مىخواهى ، تو به ما اجازه بده و ما هم به تو اجازه مىدهيم كه كشتگان خود را به خاك بسپريم و زخميان خود را نيز ببريم . »\r\nخالد گفت :\r\n« بسيار خوب » درين باره با يك ديگر موافقت كردند .\r\nآنگاه ابو براء از خالد پرسيد :\r\n« آيا مىدانى كه ربيعه چه شد ؟ »\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nجواب داد :\r\n« آرى ، من كشتهء او را در ميدان رها كردم . »\r\nپرسيد :\r\n« چه كسى او را كشت ؟ » جواب داد :\r\n« من به دو زخمى زدم و صامت بن افقم هم بر او پريد و كارش را تمام كرد . »\r\nابو براء ، همين كه خبر كشته شدن ربيعه را شنيد ، با ياران خويش بر خالد حمله برد . ولى خالد از حملهء آنان جلوگيرى كرد و با ايشان به مدارا پرداخت .\r\nياران ابو براء سلاح حبيب بن خالد را نيز گرفتند . ولى در همين هنگام مردان بنى اسد رسيدند و از كسان خود دفاع كردند .\r\nجميح درين باره گفته است :\r\n سائل معدا عن الفوارس لا * اوفوا بجيرانهم و لا سلموا\r\nيسعى بهم قرزل و يستمع ال * ناس اليهم و تخفق اللمم\r\nركضا و قد غادروا ربيعة فى * الآثار لما تقارب النسم\r\nفى صدره صعدة و يخلجه * بالرمح حران با سلا اضم \r\nدر شعر بالا قرزل نام اسب طفيل ، پدر عامر بن طفيل است .\r\nلبيد در چكامه‌اى پدر خويش را چنين ياد مىكند :\r\n و لا من ربيع المقترين رزئته * بذى علق فاقنى حياءك و اصبرى \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nروز رقم\r\nابو عبيده گفته است :\r\nعامر بن صعصعه با غطفان به پيكار پرداخت و در آن روز عامر بن طفيل هم كه دورهء جوانى را مىگذراند و هنوز به رياست نرسيده بود ، بنى عامر را همراهى مىكرد .\r\nگروه عامر پيش رفتند تا به دشت رقم رسيدند كه در آن جا بنى مرة بن عوف بن سعد و با ايشان قومى از اشجع بن ذئب بن غطفان ، و مردمى از فزارة بن ذبيان به سر مىبردند .\r\nاينان هنگامى خطر را احساس كردند كه بنى عامر در رقم كه دشتى نزديك تضرع بود ، بر ايشان هجوم بردند و نبردى خونين در ميانشان بر پاى شد .\r\nدرين گير و دار ، عامر بن طفيل زنى از فزاره را ديد و نامش را پرسيد . زن در پاسخ گفت :\r\n« من اسماء دختر نوفل فزارى هستم . »\r\nبرخى گفته‌اند كه او اسماء دختر حصن بن حذيفه بود .\r\nهنگامى كه عامر بن طفيل سر گرم پرسش از آن زن بود ناگهان قوم خود را ديد كه شكست خورده‌اند و مىگريزند و بنى مره نيز در تعقيبشان است .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nعامر كه چنين ديد زره خود را به سوى اسماء انداخت و شتابان گريخت . ولى آن زن پس از اين واقعه زره او را به وى پس داد .\r\nبنى مره همچنان به تعقيب فراريان مىپرداختند . سنان بن حارثهء مرى نيز فرمانده ايشان بود .\r\nجنگاوران قبيلهء اشجع نيز به كيفر جنگى كه بنى عامر بر پا كرده بود ، از بنى عامر هر كس را كه مىگرفتند ، مىكشتند .\r\nاين گروه از بنى اشجع كه به بنى مذحج موسوم بودند ، هفتاد تن از عامريان را كشتند .\r\nعامر بن طفيل در اشعار ذيل از غطفان ياد كرده و همچنين به اسماء پرداخته است :\r\n قد سائلت اسماء و هى خفية * لضحائها اطردت ام لم اطرد\r\nفلا بغينكم القنا و عوارضا * و لا قبلن الخيل لابة ضرغد\r\nو لا برزن به مالك و به مالك * و اخى المرورات الذى لم يسند \r\nهمين كه شعر وى به غطفان رسيد ، گروهى از غطفان او را هجو كردند .\r\nنابغهء بنى ذبيان در آن هنگام از دست نعمان بن منذر گريخته بود و در پيش ملوك غسان به سر مىبرد .\r\nولى نعمان او را امان داد و او هم بازگشت و از قوم خود پرسيد كه چه اشعارى در هجو عامر بن طفيل ساخته‌اند .\r\nبرخى از اشعارى را كه سروده بودند ، براى وى خواندند .\r\nگفت :\r\n« شما با اين شعرها به وى دشنام داده‌ايد . عامر را نبايد بدين گونه هجو كرد .\r\nآنگاه با سرودن اشعار زير به تخطئه عامر پرداخت كه زنى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nرا چنان گرامى داشته بود .\r\n فان يك عامر قد قال جهلا * فان مطية الجهل الشباب\r\nفانك سوف تحلم او تباهى * اذا ما شبت او شاب الغراب\r\nفكن كابيك او كابى براء * توافقك الحكومة و الصواب\r\nفلا تذهب بحلمك طاميات * من الخيلاء ليس لهن باب \r\nتا آخر . . .\r\nعامر ، وقتى آن را شنيد ، گفت :\r\n« پيش از اين كسى مرا چنين هجو نكرده بود . »\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nروز ساحوق\r\nابو عبيده گفته است :\r\nبنى ذبيان با بنى عامر - كه در ساحوق به سر مىبرد - به جنگ پرداخت .\r\nفرماندهى ذبيان را سنان بن ابو حارثهء مرى بر عهده داشت و اسب و شتر و زاد و توشهء كافى در اختيار مردان ذبيان گذاشت و آنان را براى هجوم به بنى عامر آماده كرد .\r\nآنان نيز شتران بسيارى از بنى عامر را ربودند و بازگشتند .\r\nچيزى نگذشت كه مردان عامر بدنبالشان شتافتند تا به ايشان رسيدند و نبردى خونين ميانشان در گرفت .\r\nولى سرانجام فرزندان عامر شكست خوردند و مردانى از ايشان به سوى بيابان گريختند و در آن گرماى سخت ، بيشترشان از تشنگى نابود شدند .\r\nمردان ذبيان ، به هر عامرى كه مىرسيدند ، مىگفتند :\r\n« بايست و سلاح خود را بر زمين بگذار تا جان در ببرى . »\r\nاو هم اطاعت مىكرد .\r\nآن روز براى بنى عامر روزى سخت هولناك بود . عامر بن طفيل و برادرش ، حكم ، گريختند . حكم ، هنگامى كه ديگر\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nتوانى در تن نداشت ، ترسيد كه گرفتار دشمن شود . از اين رو ريسمانى به گردن خويش انداخت و از درختى بالا رفت و سر ديگرش را به شاخه درخت بست و خود را از آن حلق آويز كرد و كشت .\r\nمردى از بنى غنى نيز همانند آن كار را كرد ولى همين كه خود را از درخت آويخت پشيمان شد و به فرياد و بيتابى پرداخت تا رسيدند و نجاتش دادند و او را به سبب بيتابى و ترسى كه نشان داده بود ، سرزنش كردند .\r\nعروة بن ورد عبسى درين باره گفته است :\r\n و نحن صبحنا عامرا فى ديارها * علالة ارماح و ضربا مذكرا\r\nبكل رقاق الشفرتين مهند * و لدن من الخطى قد طر اسمرا\r\nعجبت لهم اذ يخنقون نفوسهم * و مقتلهم تحت الوغى كان اجدرا \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nروز اعيار و روز نقيعه\r\nمثلم بن مشجر عائذى ضبى در همسايگى بنى عبس به سر مىبرد .\r\nاو به عمارة بن زياد ، كه مردى تهى مغز و بىپروا بود ، پيشنهاد قمار كرد ، و عماره با او به قمار پرداخت تا ده كره شتر از او برد .\r\nمثلم از او مهلت خواست تا نزد خانوادهء خويش برود و طلب وى را برايش بفرستد .\r\nولى عماره درخواست وى را نپذيرفت .\r\nمثلم ، ناچار پسر خود ، شرحاف ، را پيش او گرو گذاشت و به نزد كسان خود رفت و كره شترها را گرفت و براى عماره برد و پسر خويش را از گرو در آورد .\r\nهنگام بازگشت ، پسرش ، شرحاف ، در راه از او پرسيد :\r\n« پدر جان ، معضال كيست ؟ » پدرش پاسخ داد :\r\n« او مردى از پسر عموهاى تست كه مدتى است رفته و تا\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاين ساعت باز نگشته است . »\r\nشرحاف گفت :\r\n« پس او كشته شده و من قاتلش را مىشناسم . »\r\nپدرش پرسيد :\r\n« قاتل او كيست ؟ » جواب داد :\r\n« عمارة بن زياد . من به گوش خود از او شنيدم كه روزى سر مست از شراب بود و به عده‌اى مىگفت كه او را كشته و كسى هم به خونخواهى نيامده است . »\r\nمدتى از اين موضوع گذشت تا شرحاف بزرگ شد و جوانى نيرومند گرديد .\r\nيك بار عمارة بن زياد گروهى انبوه از قبيلهء عبس را گرد آورد و به دستيارى ايشان بر بنى ضبه دستبرد زد و شترانشان را ربود .\r\nفرزندان ضبه بيدرنگ سوار شدند و خود را در چراگاه به يغما گران رساندند .\r\nشرحاف ، همين كه چشمش به عمارة بن زياد افتاد ، گفت :\r\n« اى عماره ، آيا مرا مىشناسى ؟ » عماره پرسيد :\r\n« تو كيستى ؟ » پاسخ داد :\r\n« من شرحاف هستم . پسر عموى من معضال را به من بر گردان . او ، روزى كه به دست تو كشته شد ، همانند نداشت .\r\nاين را گفت و بيدرنگ بر عماره حمله برد و او را كشت .\r\nدر آن روز ضبه و عبس جنگى سخت كردند و سرانجام ضبه شترهاى خود را باز گرفت .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشرحاف در اين باره گفته است :\r\n الا ابلغ سراة بنى بغيض * بما لاقت سراة بنى زياد\r\nو ما لاقت جذيمة اذ تحامى * و ما لاقى الفوارس من بجاد\r\nتركنا بالنقيعة آل عبس * شعاعا يقتلون بكل واد\r\nو ما ان فاتنا الا شريد * يؤم القفر فى تيه البلاد\r\nفسل عنا عمارة آل عبس * و سل وردا و ما كل بداد\r\nتركتهم بوادى البطن رهنا * لسيدان القرارة و الجلاد \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nروز نباة\r\nابو عبيده گفته است :\r\nفرزندان عامر به راه افتادند تا قبيلهء غطفان را بيابند و به كيفر خون‌هائى كه اين قبيله در روز رقم و روز ساحوق ريخته بود ، از او انتقام بكشند .\r\nدر راه به بنى عبس برخوردند .\r\nهيچيك از مردم عبس با بنى غطفان نبود و اصولا بنى عبس نه در جنگ رقم شركت داشت نه در جنگ ساحوق ، و دشمنان بنى عامر را نيز يارى نداده بودند ، بلكه مىگويند اشجع و فزاره و خاندان‌هاى ديگر غطفان بودند كه به غطفان كمك كرده بودند ، چنان كه ما به شرح آن خواهيم پرداخت .\r\nبارى ، ابو عبيده گفته است :\r\nفرزندان عامر بر شتران بنى عبس و ذبيان و اشجع دستبرد زدند و آنها را ربودند و برگشتند كه به جايگاه‌هاى خود بروند ولى راه را گم كردند و در درهء نباة افتادند كه راه به جائى نمى - يافت و به بن بست مىرسيد .\r\nدرين دره پيش رفتند تا به پايان آن رسيدند كه نزديك بود دو كوه به هم وصل شوند .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nزنى كه بر فراز كوه ايستاده بود آنقدر شاخه‌هاى درختى را به هم زد تا آنان را متوجه خود ساخت .\r\nاز آن زن پرسيدند :\r\n« راه خروج از كدام طرف است ؟ » جواب داد :\r\n« از همان طرف كه سواران مىآيند . »\r\nزن در همان هنگام سوارانى را كه از دور مىآمدند ، به خوبى مىديد زيرا بر فراز كوه بود ولى فرزندان عامر ، آنها را نمىديدند زيرا در دره قرار داشتند . از اين رو ، مردى را بالاى كوه فرستادند تا درست بنگرد و ايشان را از آنچه مىبيند آگاه سازد .\r\nاو بر فراز كوه رفت و نگاهى انداخت و گفت :\r\n« كسانى را بر پشت اسبان مىبينم كه مانند خردسالان هستند و نوك نيزه‌هاى ايشان بر پشت گوش اسبشان است . »\r\nگفتند :\r\n« آنها اهل فزاره هستند . »\r\nاو بار ديگر نگاه كرد و گفت :\r\n« كسانى را مىبينم كه كلاه‌خودهاى چنين دار به سر و جامه‌هاى سرخ به تن دارند . »\r\nگفتند :\r\n« آنها سواران اشجع هستند . »\r\nاو پس از سومين نگاهى كه به دشت انداخت ، گفت :\r\n« همچنين ، كسانى را مىبينم به سياهى كركس‌ها ، كه گوئى بار و بنه خود را از روى اسب‌ها برداشته‌اند و بر روى رانهاى خود حمل مىكنند و نزديك سنان نيزه‌هاى خود را گرفته‌اند\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nو آنها را مىكشند . »\r\nگفتند :\r\n« آنها جنگاوران عبس هستند كه مرگ ناگهانى به همراه مىآورند ! » چيزى نگذشت كه مهاجمان به دره رسيدند و عامر بن طفيل نخستين كسى بود كه با اسب گلگون خود ، چنان تاخت كه از چنگ آن قوم رهائى يافت و همين كه اسبش خسته شد او را پى بريد و كشت تا اهل فزاره نتوانند براى جفتگيرى و كره كشى از آن استفاده كنند .\r\nجنگ ميان دو طرف در گرفت و ادامه يافت .\r\nمردان عامر شكست خوردند و بسيارى از ايشان كشته شدند . يكى از بزرگانشان كه به خاك هلاك افتاد ، براء بن عامر بن مالك بود ، كه پدرش ، ابو براء ، به نام وى كنيه داشت .\r\nنهشل و انس و هزار ، پسران مرة بن انس بن خالد بن جعفر هم به قتل رسيدند .\r\nربيع بن زياد عبسى نيز عبد الله بن طفيل برادر عامر را كشت .\r\nبجز اينها گروه بسيار ديگرى جان خود را از دست دادند و شكستى سخت نصيب بنى عامر گرديد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nروز فرات\r\nابو عبيده گفته است :\r\nمثنى بن حارثهء شيبانى ، خواهرزادهء عمران بن مره ، بر بنى تغلب ، كه نزديك فرات مىزيست ، حمله برد و پيروزى يافت و از جنگاوران آن قبيله ، هر كس را كه گرفت ، كشت . و گروه بسيارى را نيز در رود فرات غرق كرد و اموالشان را ربود و ميان ياران خويش تقسيم كرد . اين نبرد اندكى پيش از ظهور اسلام روى داد .\r\nشاعرشان درين باره گفته است :\r\n منا الذى غشى الدليكة سيفه * على حين ان اعيا الفرات كتائبه\r\nو منا الذى شد الركى ليستقى * و يسقى محضا غير ضاف جوانبه\r\nو منا غريب الشام لم ير مثله * افك لعان قد تنائى اقاربه \r\nدر شعر بالا منظور از « دليكه » اسب مثنى بن حارثه است .\r\nمنظور از « و الذى شد الركى » مرة بن همام ، و منظور از « غريب الشام » ابن قلوص بن نعمان بن ثعلبه است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nروز بارق\r\nمعضل ضبى گفته است :\r\nبنى تغلب و نمر بن قاسط و مردمى از تميم با هم به زد و خورد پرداختند تا در ناحيهء بارق ، كه از سرزمين سواد بود ، رسيدند و فرود آمدند و از ميان خود ، نمايندگانى را پيش بكر بن وائل فرستادند تا به سوى ايشان دست صلح و آشتى دراز كنند .\r\nمقارن همين احوال ، شيبان و يارانش گرد هم آمدند و بر آن شدند كه به تغلب و همدستانش بتازند .\r\nزيد بن شريك شيبانى گفت :\r\n« من دائىهاى خود را كه از خاندان نمر بن قاسط هستند امان داده‌ام . »\r\nآنان به شنيدن اين سخن ، از نمر بن قاسط ، چشم پوشيدند و به بنى تغلب و تميم حمله بردند و گروه بسيارى از ايشان را كشتند چنان كه تغلب تا آن زمان چنين آسيبى نديده بود و آن روز بدترين روز براى تغلب و تميم به شمار مىرفت زيرا مردانشان كشته شدند و اموالشان به يغما رفت و زنان و فرزندانشان به اسارت در آمدند .\r\nمهاجمان اموال و اسيران را ميان خود تقسيم كردند و ابو كلبهء شيبانى گفت :\r\n و ليلة بسعادى لم تدع سند * لتغلبى و لا انفا و لا حسبا\r\nو النمريون لو لا سر من ولدوا * من آل مرة شاع الحى منتهبا \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nروز طخفه\r\nدر اين روز بنى يربوع بر لشكريان نعمان بن منذر پيروزى يافته است .\r\nسبب بروز اين جنگ آن بود كه اختلافى بر سر « ردافت » پيش آمد . ردافت حكم وزارت را داشت و هميشه « رديف » در دست راست پادشاه مىنشست . [ ( 1 ) 
  ]\r\nردافت در خاندان بنى يربوع كه جزء تميم به شمار مىرفت ، موروثى بود و اين منصب را پسر از پدر و كوچك از بزرگ به ارث مىبرد .\r\nدر روزگار پادشاهى نعمان ، يا به گفتهء برخى : در زمان پسرش منذر ، حاجب بن زرارهء دارمى تميمى از نعمان در خواست كرد كه منصب ردافت را به حارث بن بيبة بن قرط بن سفيان بن مجاشع دارمى تميمى واگذار كند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ردافت اسم است از ارداف پادشاهان در جاهليت و هر گاه كه پادشاه به جنگى مىرفت ، ردف در جاى او مىنشست و تا بازگشت شاه خليفهء او بود و وقتى لشكريان شاه بر مىگشتند ، ردف يك چهارم غنيمت را از آنان مىگرفت . ( خلاصه از لغتنامهء دهخدا )\r\n","page_name":" 213 ","page_number":213},
  {"content":"\r\n\r\nنعمان اين موضوع را با بنى يربوع در ميان گذاشت و از ايشان خواست كه موافقت كنند .\r\nولى بنى يربوع كه در پائين طخفه مىزيست از موافقت خوددارى كرد .\r\nنعمان نيز به سبب اين سر پيچى ، پسر خود ، قابوس ، و حسان برادر خود را كه پسر منذر بود ، به سر كوبى ايشان بر انگيخت .\r\nقابوس فرماندهى لشكر و حسان فرماندهى پيشروان لشكر را داشت .\r\nنعمان از سپاهيان دست‌پرورده خود و پيران و بزرگان و تودهء قبيلهء تميم و غيره لشكرى انبوه ترتيب داد و در اختيار قابوس و حسان گذاشت .\r\nاين دو تن با لشكريان خود به راه افتادند تا به طخفه رسيدند و با مردان يربوع سر گرم كارزار شدند .\r\nيربوع در اين نبرد سر سختى و پافشارى بسيار نشان داد تا سرانجام قابوس و يارانش شكست خوردند و ابو عميرهء طارق ، اسب قابوس را پىبريد و كشت و قابوس را اسير كرد و مىخواست كاكل جلوى پيشانى وى را بتراشد كه قابوس گفت :\r\n« موى جلوى پيشانى پادشاهان را نمىتراشند . »\r\nابو عميره به شنيدن اين سخن ، او را رها كرد .\r\nحسان را نيز بشر بن عمرو بن جوين اسير كرد ولى بر او منت نهاد و آزادش ساخت .\r\nشكت‌خوردگان به سوى نعمان رفتند و هنگامى به بارگاه وى رسيدند كه شهاب بن قيس بن كياس يربوعى در حضورش بود نعمان كه خبر شكست لشكر خود را شنيد ، گفت :\r\n« اى شهاب ، پسر من و برادر مرا جست و جو كن . اگر آن\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدو را زنده يافتى ، ردافت را به بنى يربوع باز مىگردانم و كسانى را هم كه كشته‌اند به ايشان مىبخشم ، اموالى را هم كه برده‌اند به ايشان وا مىگذارم . دو هزار شتر نيز به آنان مىدهم . »\r\nشهاب رفت و آن دو را زنده يافت و با خود آورد . نعمان نيز به عهد خود وفا كرد و آنچه گفته بود به جاى آورد و ديگر ردافت را از آنان نگرفت .\r\nمالك بن نويره در اين باره گفته است :\r\n و نحن عقرنا مهر قابوس بعد ما * راى القوم منه الموت و الخيل تلحب\r\nعليه دلاص ذات نسج و سيفه * جراز من الهندى ابيض مقضب\r\nطلبنا بها ، انا مداديك نيلها * اذا طلب الشأو البعيد المغرب \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nروز نباج و ثيتل\r\nابو عبيده گفته است :\r\nقيس بن عاصم منقرى تميمى با مقاعس كه خاندان‌هائى از تميم به شمار مىرفتند و صريم و ربيع و عبيد ، پسران حارث بن عمرو بن كعب بن سعد بودند ، به پيكار پرداخت .\r\nسلامة بن ظرب حمانى هم با احارث - كه خاندان‌هاى ديگرى از تميم محسوب مىشدند و حمان و ربيعه و مالك و اعرج ، پسران كعب بن سعد بودند ، قيس را در آن پيكار يارى مىكردند .\r\nاين گروه كه با بكر بن وائل سر جنگ داشتند به اللهازم رسيدند كه عبارت بودند از بنى قيس و تيم اللات ، پسران ثعلبه بن عكابة بن صعب بن على بن بكر بن وائل ، و با ايشان ذهل بن ثعلبه ، و عجل بن لجيم و عنزة بن اسد بن ربيعه در نباج و ثيتل مىزيستند . [ ( 1 ) 
  ]\r\nچون در ميان قيس بن عاصم و سلامة بن ظرب صلح و صفا بر قرار بود ، قيس به سوى نباج تاخت و سلامة نيز به ثيتل هجوم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نباج به فتح نون و ثتيل به فتح ثاء و سكون ياء و فتح تاء است .\r\nابن اثير\r\n","page_name":" 216 ","page_number":216},
  {"content":"\r\n\r\nبرد تا ساكنانش را غارت كند .\r\nقيس همين كه به نباج رسيد ، اسبان خود را آب داد ، سپس آنچه لشكريانش آب همراه داشتند همه را دور ريخت و به آنان گفت :\r\n« بايد مردانه بجنگيد تا به پيروزى برسيد ، و گرنه مرگ در پيش روى و بيابان بىآب در پشت سر شماست . »\r\nياران قيس كه چنين ديدند ، صبح به هر كس كه از قبيلهء بكر در نباج بود حمله بردند و چنان سخت نبرد كردند كه بكريان شكست خوردند و لشكر قيس غنائمى از ايشان به چنگ آورد كه از شدت زيادى به شمار در نمىآمد .\r\nقيس پس از فراغت از آن تاراج ، شتابان باز گشت و به سوى ثيتل رفت و خود را به سلامة و يارانش رساند .\r\nسلامة هنوز با ساكنان ثيتل به جنگ نپرداخته و از تاراج آن ناحيه نصيبى نبرده بود كه قيس رسيد و به مردم ثيتل نيز حمله برد و آنان را شكست داد و غنائمى به چنگ آورد به اندازهء غنائمى كه در نباج به دست آورده بود .\r\nدر اين هنگام سلامة بن ظرب به نزد او آمد و گفت :\r\n« شما كسانى را هم كه از آن من بوده‌اند غارت كرده‌ايد .\r\nدر صورتى كه اينها شكار من بودند و مىبايست اموالشان به من برسد . »\r\nبر سر اين موضوع با هم چون و چرا كردند تا جائى كه نزديك بود ميانشان آشوبى بر پاى گردد ولى سرانجام با هم صلح كردند بدين قرار كه قيس آنچه از ثيتل به چنگ آورده به سلامة واگذار كند .\r\nربيعة بن طريف در اين باره مىگويد :\r\n فلا يبعدنك الله قيس بن عاصم * فانت لنا عز عزيز و معقل \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n و انت الذى حربت بكر بن وائل * و قد عضلت منها النباج و ثيتل \r\nهمچنين قرة بن زيد بن عاصم گفته است :\r\n انا بن الذى شق المرار و قد رأى * بثيتل احياء اللهازم حضرا\r\nفصبحهم بالجيش قيس بن عاصم * فلم يجدوا الا الاسنة مصدرا\r\nسقاهم بها الذيفان فيس بن عاصم * و كان اذا ما اورد الامر اصدرا\r\nعلى الجرد يعلكن الشكيم عوابسا * اذا الماء من اعطافهن تحدرا\r\nفلم يرها الراءون الا فجاءة * يثرن عجاجا كالدواخن اكدرا\r\nو حمران ادته الينا رماحنا * فنازع غلا فى ذراعيه اسمرا \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nروز فلج\r\nابو عبيده گفته است :\r\nاين روز با پيروزى بكر بن وائل و شكست تميم پايان يافت .\r\nسبب جنگ ميان اين دو قبيله آن بود كه گروهى از بكر به صعاب رفتند و زمستان را در آن جا گذراندند .\r\nهمين كه بهار نيز به پايان رسيد ، از آن جا برگشتند و به الدو گذشتند و مردمى از بنى تميم بن بنى عمرو و حنظله را ديدند و بر بسيارى از شتران آنها دستبرد زدند و رفتند .\r\nبنى عمرو و حنظله كه چنين زيانى ديده بودند ، به هر سو فرياد خواه فرستادند و لشكريانى براى خود گرد آوردند و در پى بكر بن وائل شتافتند .\r\nمردان بكر نيز كه چنان دستبردى زده بودند دو شبانه روز بيدرنگ راه پيمودند تا شتابان خود را به فلج ( به فتح فاء و سكون لام ) رساندند ، ضمنا دو تن را با دو اسب تيز تك به عنوان ديده‌بان در پشت سر خود گذاشته بودند تا چنانچه ديدند يغمازدگان به تعقيبشان پرداخته‌اند شتابان خود را به آنها برسانند و از اين موضوع آگاهشان كنند .\r\nهمين كه تميم به آن دو مرد رسيد ، آن دو ، سوار بر اسب‌هاى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nخود شدند و به سوى قوم خود شتافتند و تعقيب تميم را به ايشان خبر دادند .\r\nديرى نگذشت كه مردان تميم به فلج رسيدند . و همين كه حنظلة بن يسار عجلى سراپردهء خويش را بر پا كرد . كسان وى نيز پيرامون او گرد آمدند و آماده شدند كه در كنار او به پيكار پردازند .\r\nاين گروه كه از قبيلهء بكر بن وائل بودند ، هنگامى كه با بنى تميم روبرو شدند به نبردى خونين پرداختند و عرفجة بن بحير عجلى به خالد بن مالك بن سلمهء تميمى حمله برد و او را به نيزه زد و اسير كرد .\r\nدر ميدان جنگ ربعى بن مالك بن سلمه نيز كشته شد و تميم شكست خورد و بكر بن وائل آنچه خواست از آنان گرفت .\r\nبعد ، عرفجه موى پيشانى خالد بن مالك را چيد و آزادش كرد .\r\nخالد درين باره گفت :\r\n وجدنا الرفد رفد بنى لجيم * اذا ما قلت الارفاد زادا\r\nهم ضربوا القباب ببطن فلج * و ذادوا عن محارمهم ذيادا\r\nو هم منوا على و اطلقونى * و قد طاوعت فى الجنب القيادا\r\nأ ليسوا خير من ركب المطايا * و اعظمهم اذا اجتمعوا رمادا\r\nأ ليس هم عماد الحى بكرا * اذا نزلت مجللة شدادا \r\nو قيس بن عاصم در نكوهش خالد گفته است :\r\n لو كنت حرا يا ابن سلمى بن جندل * نهضت و لم تقصد لسلمى ابن جندل\r\nفما بال اصداء بفلج غريبة * تنادى مع الاطلال : يا لابن حنظل\r\nصوادى لا مولى عزيز يجيبها * و لا اسرة تسقى صداها بمنهل\r\nو غادرت ربعيا بفلج ملحبا * و اقبلت فى اولى الرعيل المعجل \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n توائل من خوف الردى لاوقيته * كما نالت الكدراء من حين اجدل \r\nقيس بن عاصم بدين گونه خالد را نكوهش مىكند كه چرا به خونخواهى برادر خود ، ربعى و كسان ديگرى كه با وى در روز فلج كشته شدند ، برنخاسته است .\r\nهمچنين ، مىگويد : به كسانى كه بر خاك افتاده بودند و از تشنگى فرياد العطش مىزدند و مطابق روش دورهء جاهليت مىبايست به آنان آب داده شود ، هيچ كس آب نداد .\r\nاگر كار به دراز گوئى نمىكشيد در اين باره روشن‌تر از اين شرح مىداديم .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nروز شيطين\r\nابو عبيده گفته است :\r\nروز شيطين ( به فتح شين و فتح ياء مشدد و فتح طاء و سكون ياء ) روزى است كه به سود بكر بن وائل تمام شده است .\r\nهنگامى كه اسلام در نجد ظهور كرد ، بكر رهسپار سواد گرديد و از قريش ، مقايس بن عمرو عائذى بن عائذه در شيطين با بنى شيبان هم پيمان ماند .\r\nفرزندان بكر ، پس از اقامت در سواد ، دچار و با و طاعونى شدند كه در روزگار خسرو شيرويه بروز كرده بود .\r\nاز اين رو ، گريزان از آنجا برگشتند و در دامنهء كوه لعلع فرود آمدند كه خشك و بىحاصل بود . ولى شيطين ، بر عكس ، سر سبز و حاصلخيز شده بود ، بدين جهة قبيلهء تميم در آن جا سكونت گزيد .\r\nفرزندان بكر ، همين كه خبر آبادى و سر سبزى شيطين را شنيدند گرد هم آمدند و گفتند :\r\n« ما بر تميم حمله مىبريم . و چون در دين عبد المطلب - يعنى دين محمد ( ص ) - هر كس كه كسى را بكشد بايد او را در برابرش كشت ، ما تميم را غارت مىكنيم و بعد اسلام مىآوريم\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nتا ديگر نتوانند ما را بكشند . »\r\nبدين قرار با زنان و فرزندان و دارائى خويش ، به فرماندهى بشر بن مسعود بن قبس بن خالد از لعلع حركت كردند و چنان شتابان راه پيمودند كه تا شيطين هشت شب راه بود ولى آنان اين راه را در چهار شب طى كردند و با اين سرعت ، پيش از آن كه خبرشان به شيطين برسد ، خودشان رسيدند .\r\nدر نتيجه ، مردم تميم غافلگير شدند و هنگامى به خود آمدند كه مورد حملهء مردان بكر قرار گرفته بودند . از اين رو جنگى سخت كردند و تا آنجا كه توانستند پايدارى و ايستادگى نشان دادند ولى شكست خوردند و بكر پيروزى يافت .\r\nرشيد بن رميض عنبرى ، با سرودن اشعار زير ، بدين موضوع مىبالد :\r\n و ما كان بين الشيطين و لعلع * لنسوتنا الا مناقل اربع\r\nفجئنا بجمع لم ير الناس مثله * يكاد له ظهر الوديعة يطلع\r\nبار عن دهم تنسل البلق وسطه * له عارض فيه المنية تلمع\r\nصبحنا به سعدا و عمرا و مالكا * فظل لهم يوم من الشر اشنع\r\nو ذا حسب من آل ضبة غادروا * بجرى كما يجرى الفصيل المفزع\r\nتقصع يربوع بسرة ارضنا * و ليس ليربوع بها متقصع \r\nبعد پيغمبر اكرم ( ص ) به بكر بن وائل نامه فرستاد و آنان را در برابر كارى كه كرده بودند اندرز داد :\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nروزهاى انصار كه قبيله‌هاى اوس و خزرج هستند و آنچه در ميانشان رخ داده است\r\nانصار لقب دو قبيلهء اوس و خزرج است .\r\nاوس و خزرج دو پسر حارثة بن ثعلبة العنقاء بن عمرو مزيقياء بن عامر ماء السماء بن حارثة الغطريف بن امرؤ القيس البطريق بن ثعلبة بن مازن بن ازد بن غوث بن نبت بن مالك بن زيد بن كهلان بن سبأ بن يشجب بن يعرب بن قحطان بودند .\r\nپيغمبر خدا ، صلّى اللّه عليه و سلم ، هنگامى كه به مدينه مهاجرت فرمود و اوس و خزرج به پاسدارى و يارى او پرداختند ، اين دو را به لقب « انصار » ملقب ساخت .\r\nمادر اوس و خزرج ، قيله ، دختر كاهل بن عذرة بن سعد بود .\r\nاز اين رو ، آن دو را پسران قيله مىخوانند .\r\nثعلبه ، جد اوس خزرج ، را به سبب گردن درازى كه داشت ثعلبة العنقاء لقب داده بودند زيرا « عنقاء » به معنى دراز گردن » است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nجد بزرگ ايشان ، عمرو ، را نيز از آن رو عمرو مزيقياء مىخواندند كه هر روز يكى از جامه‌هاى خود را پاره مىكرد تا هيچ كس ديگرى آن را نپوشد .\r\nعامر نيز به سبب گشاده دستى و بخششى كه داشت به ماء السماء ملقب شده بود چون دستش همانند ابرى بود كه باران جود و كرم از آن مىباريد . برخى نيز گفته‌اند به سبب شرف و بزرگوارى او ، اين لقب را به وى داده بودند .\r\nامرؤ القيس نيز از آن جهة « بطريق » لقب يافته بود كه نخستين كسى بود كه اسرائيليان عرب ، پس از بلقيس ، از او يارى خواستند و رحبعم بن سليمان بن داود ( ع ) او را به پايهء بطريقى رساند و از آن پس « بطريق » خوانده شد .\r\nخانه‌هاى قبائل ازد در مأرب ، از سرزمين يمن ، قرار داشت تا هنگامى كه پيشگويان عمرو بن عامر مزيقياء را خبر دادند كه چون آنان به پيغمبران خدا ايمان نياورده و ايشان را دروغگو انگاشته‌اند ، به كيفر اين گناه ، به زودى سيل عرم شهرشان را ويران و بيشتر مردم شهر را غرق خواهد كرد .\r\nعمرو كه اين پيشگوئى را شنيد ، هر چه داشت فروخت و با پيروان خويش از مأرب كوچ كرد .\r\nاز آن پس در شهرها پراكنده شدند و هر گروهى ناحيه‌اى را برگزيد . خزاعه در حجاز و غسان در شام ماندگار شد .\r\nثعلبة بن عمرو بن عامر و همراهانش ، ضمن كوچ ، به مدينه گذشتند كه در آن زمان يثرب ناميده مىشد .\r\nاوس و خزرج ، دو پسر حارثه ، با همراهان و خويشان خود در آن شهر ماندند .\r\nيثرب داراى قريه‌ها و بازارهائى بود و قبائلى از يهود ، از\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبنى اسرائيل و غيره ، مانند قريظه و نضير و بنو قينقاع و بنو ماسله و زعوراء و ديگران در آن جا سكونت داشتند و دژهائى ساخته بودند كه هر گاه خطرى تهديدشان مىكرد بدانها پناهنده مىشدند .\r\nخانواده‌هاى اوس و خزرج نيز در آن شهر فرود آمدند و براى خود خانه‌ها و دژهائى ساختند . ولى برترى و فرمانروائى با يهود بود تا هنگامى كه فطيون روى كار آمد و ميان او و مالك بن عجلان واقعه‌اى روى داد كه ما به خواست خداى بزرگ به ذكر آن مىپردازيم .\r\nپس از آن واقعه ، پيروزى نصيب اوس و خزرج شد و آنان همچنان با پيروزى و همدستى و يگانگى مىزيستند تا جنگ سمير پيش آمد به گونه‌اى كه ما - چنان كه خداى بزرگ بخواهد - در جاى خود شرح خواهيم داد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nسخن دربارهء چيرگى انصار بر مدينه و سستى كار يهود در آن شهر و كشته شدن فطيون\r\nپيش از اين گفتيم كه وقتى انصار در مدينه فرود آمدند ، يهوديان بر آن شهر تسلط داشتند و اين چيرگى و برترى ، همچنان از آن ايشان بود تا هنگامى كه فطيون يهودى بر آنان فرمانروائى يافت .\r\nفطيون - كه اصلا اسرائيلى و از بنى ثعلبه بود مردى بدخوى و نابكار و هرزه به شمار مىرفت .\r\nيهوديانى كه از او پيروى مىكردند بدين حكم او تن در داده بودند كه هيچ كس حق زناشوئى ندارد مگر اين كه نخست ، قبل از زفاف ، زن خود را به بستر فطيون بفرستد .\r\nاوس و خزرج نيز ناچار بودند كه از اين قرار ننگين پيروى كنند تا وقتى كه يكى از خواهران مالك بن عجلان سالمى خزرجى زناشوئى كرد و در شب عروسى ، از بزم بيرون رفت در حالى كه برادرش نيز همراهش بود .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nچون ساق پاهاى او بيرون بود ، برادرش به دو خرده گرفت ، و گفت :\r\n« اين وضع خيلى بد است . »\r\nخواهرش جواب داد :\r\n« آن كه شوهر من است ، مرا به وضعى بدتر از اين مىخواهد زيرا رضا داده است كه من قبلا با كسى غير از او همبستر شوم . »\r\nبعد كه دوباره به بزم عروسى برگشت ، برادرش خود را به دو رساند و گفت :\r\n« خبر دارى كه من چه مىخواهم بكنم ؟ » گفت :\r\n« چه مىخواهى بكنى ؟ » جواب داد :\r\n« مىخواهم با زنانى كه همراه تو پيش فطيون مىآيند ، من نيز داخل اطاق شوم و همين كه زنان بيرون رفتند و فطيون وارد شد و خواست با تو نزديكى كند ، او را بكشم . »\r\nخواهرش گفت :\r\n« همين كار را بكن . »\r\nهنگامى كه زنان مىخواستند خواهرش را پيش فطيون ببرند ، او نيز در جامهء زنانه همراهشان رفت و شمشيرى هم با خود برد و همين كه زنان خواهرش را به سراى فطيون رساندند و برگشتند و فطيون به خواهرش نزديك شد ، او را كشت و گريخت .\r\nيكى از آنان درين باره گفته است :\r\n هل كان للفطيون عقر نسائكم * حكم النصيب فبئس حكم الحاكم\r\nحتى حباه مالك بمرشة * حمراء تضحك عن نجيع قاتم \r\nمالك بن عجلان ، پس از كشتن فطيون ، گريزان از مدينه\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبيرون رفت تا به شام رسيد و به پادشاهى از پادشاهان غسان پناهنده گرديد كه ابو جبيله خوانده مىشد و نامش عبيد بن سالم بن مالك بن سالم بود و يكى از بنى غضب بن جشم بن خزرج به شمار مىرفت و تازه در ميان كسان خود به پادشاهى و بزرگى رسيده بود .\r\nو نيز گفته شده است كه او پادشاه نبود بلكه در نزد پادشاه غسان پايه‌اى بلند داشت . و اين درست است زيرا پادشاهى بدين نام در ميان پادشاهان غسان شناخته نشده است . او همچنين ، به گونه‌اى كه ياد شد ، از خزرج بود .\r\nهنگامى كه مالك به دو رسيد ، از بيدادگرى و سياهكارى فطيون شكايت آغاز كرد و به دو خبر داد كه فطيون را كشته و ديگر نمىتواند كه بدان شهر باز گردد .\r\nابو جبيله كه اين سخنان شنيد با خداى خود عهد كرد كه تا وقتى كه يهود را به خوارى ننشانده و اوس و خزرج را به بزرگى و سر فرازى نرسانده ، به هيچ زيب و زيورى دست نزند و از هيچ زنى كام نگيرد .\r\nآنگاه با گروهى انبوه از شام به راه افتاد و چنين وانمود كرد كه مىخواهد بر يمن بتازد ، تا اين كه به مدينه رسيد و در ذو حرض ( به ضم حاء و راء ) فرود آمد و اوس و خزرج را از قصد خويش آگاه ساخت .\r\nبعد بزرگان يهود را به نزد خود فرا خواند و وانمود كرد كه مىخواهد آنان را بنوازد . ايشان هم با همراهان و چاكران و ويژگان خود به راه افتادند و همين كه به سراى ابو جبيله رسيدند ابو جبيله دستور داد كه يك يك بر او وارد شوند .\r\nسپس هر كس را كه وارد شد گردن زد و بدين تدبير همه را كشت .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nپس از نابودى سران يهود ، اوس و خزرج گرامىترين مردم مدينه به شمار آمدند و در بهره بردارى از نخلستان‌ها و خانه‌ها با يهوديان شريك و سهيم شدند .\r\nرمق بن زيد خزرجى در چكامه‌اى ابو جبيله را ستوده ، كه اين چند شعر از آن جمله است :\r\n و ابو جبيلة خير من * يمشى و أوفاهم يمينا\r\nو أبرهم برا و أع * ملهم بهدى الصالحينا\r\nابقت لنا الايام و ال * حرب المهمة تعترينا\r\nو ابو جبيلة خير من * يمشى و أوفاهم يمينا \r\nابو جبيله كه اين چكامه را شنيد گفت : « عسلى پاكيزه بود در ظرفى بد ! » و اين سخن را از آن رو گفت كه رمق مردى لاغر و كوچك اندام بود .\r\nرمق پاسخ داد :\r\n« بزرگى مرد به دو عضو اوست كه از همه كوچك‌تر است :\r\nدل او و زبان او . »\r\nابو جبيله سپس به شام بازگشت .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nجنگ سيمر\r\nانصار ، همچنان با يك ديگر اتفاق و اجتماع داشتند تا اينكه نخستين اختلاف ميانشان روى داد و جنگى در گرفت كه معروف است به جنگ سمير ( به ضم سين و فتح ميم و سكون ياء ) سبب آن اين بود كه مردى از بنى ثعلبه ، از خاندان سعد بن ذبيان ، كه كعب بن عجلان خوانده مىشد به سراى مالك بن عجلان سالمى فرود آمد و با او هم پيمان و همخانه گرديد .\r\nكعب يك روز به بازار بنى قينقاع رفت و در آن جا مردى را ديد از قبيلهء غطفان كه اسبى داشت و مىگفت :\r\n« اين اسب به كسى مىرسد كه گرامىترين مرد يثرب باشد . »\r\nيكى از كسانى كه سخن او را شنيد ، گفت :\r\n« به فلان شخص مىرسد . »\r\nديگر گفت :\r\n« به احيحة بن جلاح اوسى مىرسد . »\r\nسومى گفت :\r\n« فلان ، پسر فلان مرد يهودى بر همهء اهل اين شهر برترى دارد . »\r\nسرانجام آن مرد غطفانى اسب را به مالك بن عجلان فروخت .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكعب كه چنين ديد ، فرياد زد :\r\n« نگفتم به شما كه هم پيمان من ، مالك ، از همهء شما برتر است ؟ » يكى از مردان اوس ، كه از خاندان بنى عمرو بن عوف بود و سمير خوانده مىشد ، از حرف كعب به خشم آمد و او را دشنام داد .\r\nولى به زودى از هم جدا شدند .\r\nمدتى بعد ، يك روز كعب به بازارى رفت كه در قباء ( به ضم قاف ) داشتند .\r\nسمير نيز در پى او روان شد و او را همچنان دنبال كرد تا هنگامى كه بازار خلوت شد و او را كشت .\r\nمالك بن عجلان ، همين كه از كشته شدن كعب آگاه گرديد ، براى بنى عمرو بن عوف پيام فرستاد و قاتل او را خواست .\r\nولى آنان پاسخ دادند :\r\n« ما نمىدانيم چه كسى او را كشته است . »\r\nدرين باره پيك و پيام‌هائى ميانشان رد و بدل گرديد . مالك سمير را مىخواست و آنان نيز آدمكشى وى را انكار مىكردند .\r\nبعد حاضر شدند كه خونبهاى مقتول را بپردازند و مالك هم اين پيشنهاد را پذيرفت .\r\nدر ميان ايشان رسم بود كه خونبهاى هم پيمان نصف خونبهاى خويشاوند پرداخته مىشد .\r\nولى مالك از پذيرفتن نصف خونبها خوددارى كرد و خونبهاى كامل مىخواست .\r\nآنان از پرداخت چنين مبلغى سرباز زدند و گفتند :\r\n« ما خونبهاى هم پيمان را مىپردازيم كه نصفه بايد پرداخت شود . »\r\nدر اين باره هر دو طرف سر سختى و پافشارى كردند تا كارشان\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبه جنگ كشيد و با هم در افتادند و پيكارى سخت كردند و پراكنده شدند .\r\nولى ساير خاندان‌هاى انصار نيز دخالت كردند و آتش فتنه را دامن زدند تا يك بار ديگر دو گروه متخاصم با هم روبرو شدند و جنگيدند تا شب شد و تاريكى شب در ميانه حائل گرديد .\r\nدر آن روز ، پيروزى با اوس بود .\r\nوقتى دو طرف از هم جدا شدند ، افراد اوس براى مالك پيام فرستادند و او را به داورى فراخواندند و پيشنهاد كردند كه منذر بن حرام نجارى خزرجى ، جد حسان بن ثابت بن منذر ، در ميانشان داورى كند .\r\nمالك اين پيشنهاد را پذيرفت .\r\nبنا بر اين پيش منذر رفتند و منذر حكم كرد كه براى كعب ، هم پيمان مالك ، استثنائا به اندازهء خونبهاى خويشاوند بپردازند ، بعد باز به همان روش قديم برگردند .\r\nناچار بدين داورى گردن نهادند و خونبها را پرداختند ولى دشمنى و كينه‌اى كه نسبت به هم پيدا كرده بودند ، همچنان در ميانشان باقى ماند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nسخن دربارهء جنگ كعب بن عمرو مازنى\r\nاين جنگ در ميان بنى جحجبا ، از اوس ، و بنى مازن بن نجار ، از خزرج ، در گرفت .\r\nسبب بروز اين جنگ آن بود كه كعب بن عمرو مازنى با زنى از قبيلهء بنى سالم زناشوئى كرد ولى با اين قبيله اختلاف داشت .\r\nبدين جهة احيحة بن جلاح ، بزرگ قبيلهء بنى جحجبا گروهى را فرستاد كه مواظب وى بودند و در نخستين فرصت كه بر او دست يافتند ، او را كشتند .\r\nعاصم بن عمرو ، برادر مقتول ، همين كه خبر كشته شدن برادر خود را شنيد ، كسان خود را گرد آورد و آمادهء كارزار شد و براى بنى جحجبا پيام فرستاد و به ايشان اعلان جنگ داد .\r\nدر نتيجه ، دو گروه متخاصم در رحابه با هم روبرو شدند و پيكارى سخت كردند .\r\nسرانجام بنى جحجبا و يارانش شكست خوردند و احيحه نيز با ايشان گريخت ولى عاصم بن عمرو در تعقيب او تاخت و هنگامى به وى رسيد كه او به درون دژ خود رفته بود .\r\nعاصم تيرى به سوى او انداخت كه به دروازهء دژ خورد و او\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nجان بدر برد ولى عاصم به يكى از برادران وى حمله برد و او را كشت .\r\nپس از آن جنگ چند شب درنگ كردند و احيحه شنيد كه عاصم درين مدت مىكوشد تا فرصتى بيابد و او را غافلگير كند و بكشد .\r\nاز اين رو ، احيحه گفت :\r\n نبئت انك جئت تس * رى بين دارى و القبابه\r\nفلقد وجدت بجانب ال * ضحيان شبانا مهابه\r\nفتيان حرب فى الحدي * د و شامرين كاسد غابه\r\nهم نكبوك عن الطري * ق فبت تركب كل لابه\r\nأ عصيم لا تجزع فا * ن الحرب ليست بالدعابه\r\nفانا الذى صبحتكم * بالقوم اذ دخلوا الرحابه\r\nو قتلت كعبا قبلها * و علوت بالسيف الذؤابه \r\nعاصم در پاسخ وى گفت :\r\n ابلغ احيحة ان عرض * ت بداره عنى جوابه\r\nو انا الذى اعجلته * عن مقعد الهى كلابه\r\nو رميته سهما فأخ * طأه و اغلق ثم بابه \r\nو چند شعر ديگر .\r\nبعد احيحه ياران خود را گرد آورد و قرار گذاشت كه بر بنى نجار شبيخون بزند .\r\nسلمى ، دختر عمرو بن زيد نجارى ، در پيش او بود . اين خانم همان كسى است كه مادر عبد المطلب ، نياى پيامبر ، صلى الله عليه و سلم ، است .\r\nسلمى ، بدين كار راضى نبود و همين كه شب فرا رسيد ، احيحه كه مدتى بيدارى كشيده بود به خواب رفت . سلمى فرصت را غنيمت\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nشمرد و پيش بنى نجار رفت و آنان را از موضوع آگاه ساخت و بازگشت .\r\nمردان قبيلهء نجار به شنيدن اين خبر به حال آماده باش در - آمدند و نزديك سپيده دم كه احيحه و همدستانش حمله را آغاز كردند ، آنان كه سراپا مسلح شده بودند ، با دشمن روبرو گرديدند و جنگ كوتاهى ميانشان در گرفت و احيحه كه ديد نتوانسته بنى نجار را غافلگير كند ، عقب نشست .\r\nبعد شنيد كه سلمى ، بنى نجار را از نقشهء آن شبيخون ناگهانى آگاه ساخته بوده است . از اين رو ، به خشم آمد و چنان او را زد كه دستش شكست . بعد او را طلاق داد و اشعارى ساخت كه اين چند بيت از آن جمله است .\r\n لعمر ابيك ما يغنى مكانى * من الحلفاء آكلة غفول\r\nتؤوم لا تقلص مشمعلا * مع الفتيان مضجعه ثقيل\r\nتنزع للجليلة حيث كانت * كما يعتاد لقحته الفصيل\r\nو قد اعددت للحدثان حصنا * لو أن المرء ينفعه العقول\r\nجلاه القين ثمت لم تخنه * مضاربه و لاطته فلول\r\nفهل من كاهن آوى اليه * اذا ما حان من آل نزول\r\nيراهننى و يرهننى بنيه * و ارهنه بنى بما اقول\r\nفما يدرى الفقير متى غناه * و ما يدرى الغنى متى يعيل\r\nو ما تدرى و ان اجمعت امرا * باى الارض يدركك المقيل\r\nو ما تدرى و ان انتجت سقبا * لغيرك ام يكون لك الفصيل\r\nو ما ان اخوة كبروا و طابوا * لباقية ، و امهم هبول\r\nستثكل او يفارقها بنوها * بموت او يجىء لهم قتول \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nسخن دربارهء جنگ در ميان عمرو بن عوف و بنى حارث كه روز سراره است\r\nدر ميان بنى عمرو بن عوف ، كه از قبيلهء اوس بود ، و بنى حارث ، كه از خزرج بود ، جنگى خونين در گرفت .\r\nسبب بروز اين جنگ آن بود كه مردى از بنى حارث ، مردى از بنى عمرو را كشت .\r\nمردان عمرو در صدد خونخواهى بر آمدند و قاتل او را غافلگير كردند و كشتند .\r\nافراد خانوادهء قاتل ، وقتى كه پىبردند او چطور كشته شده ، خود را براى جنگ آماده كردند و براى بنى عمرو بن عوف پيام فرستادند و آنان را به پيكار فراخواندند .\r\nدر نتيجه ، دو طرف در السراره با هم روبرو شدند .\r\nحضير بن سماك پدر اسيد بن حضير بر قبيلهء اوس ، و عبد الله بن سلول ابو الحباب ، همان كسى كه در رأس منافقان قرار گرفت ، بر قبيلهء خزرج فرماندهى مىكرد .\r\nدرين نبرد خونين ، هر دو دسته تا چهار روز در برابر هم\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nپايدارى كردند . بعد مردان اوس به خانه‌هاى خود برگشتند و قبيلهء خزرج به پيروزى خود فخر كرد و حسان بن ثابت در اين باره گفت :\r\n فدى لبنى النجار امى و خالتى * غداة لقوهم بالمثقفة السمر\r\nو صرم من الاحياء عمرو بن مالك * اذا ما دعوا كانت لهم دعوة النصر\r\nفو الله لا انسى حياتى بلاءهم * غداة رموا عمرا بقاصمة الظهر \r\nحسان ، همچنين گفته است\r\n لعمر ابيك الخير بالحق ما نبا * على لسانى فى الخوب و لا يدى\r\nلسانى و سيفى صارمان كلاهما * و يبلغ ما لا يبلغ السيف مذودى\r\nفلا الجهد ينسينى حيائى و عفتى * و لا وقعات الدهر يفللن مبردى\r\nاكثر اهلى من عيال سواهم * و اطوى على الماء القراح المبرد \r\nو از آنهاست :\r\n و انى لمنجاء المطى على الوجى * و انى لنزال لما لم اعود\r\nو انى لقوال لذى اللوث مرحبا * و اهلا اذا ما ريع من كل مرصد\r\nو انى ليد عونى الندى فاجيبه * و اضرب بيض العارض المتوقد\r\nفلا تعجلن يا قيس و اربع فانما * قصاراك ان تلقى بكل مهند\r\nحسام و ارماح بايدى اعزة * متى ترهم يا ابن الخطيم تلبد\r\nاسود لدى الاشبال يحمى عرينها * مداعيس بالخطى فى كل مشهد \r\nاين اشعار زياد است . قيس بن خطيم به دو چنين پاسخ داد :\r\n تروح عن الحسناء ام انت مغتدى * و كيف انطلاق عاشق لم يزود\r\nتراءت لنا يوم الرحيل بمقلتى * شريد بملتف من السدر مفرد\r\nو جيد كجيد الريم حال يزينه * على النحر ياقوت و فص زبرجد\r\nكان الثريا فوق ثغرة نحرها * توقد فى الظلماء اى توقد\r\nالا ان بين الشرعبى و راتج * ضرابا كتجذيم السيال المصيد\r\nلنا حائطان الموت اسفل منهما * و جمع متى تصرخ بيثرب يصعد\r\nترى اللابة السوداء يحمر لونها * و يسهل منها كل ربع و فدفد \r\n\r\n","description":"","footnote":"","page_name":" 238 ","page_number":238},
  {"content":"\r\n\r\n فانى لاغنى الناس عن متكلف * يرى الناس ضلالا و ليس بمهتد\r\nلساء عمرا ثورا شقيا موعظا * الد كان رأسه راس اصيد\r\nكثر المنى بالزاد لا صبر عنده * اذا جاع يوما يشتكيه ضحى الغد\r\nو ذى شيمة عسراء خالف شيمتى * فقلت له دعنى و نفسك ارشد\r\nفما المال و الاخلاق الا معارة * فما اسطعت من معروفها فتزود\r\nمتى ما تقد بالباطل الحق يأبه * فان قدت بالحق الرواسى تنقد\r\nاذا ما اتيت الامر من غير بابه * ضللت و ان تدخل من الباب تهتد \r\nاين چكامه دراز است . عبيد بن ناقد گفته است :\r\n لمن الديار كانهن المذهب * بليت و غيرها الدهور تقلب \r\nو درباره آن جنگ مىگويد :\r\n لكن فرار ابى الحباب بنفسه * يوم السرارة سىء منه الاقرب\r\nولى و القى يوم ذلك درعه * اذ قيل جاء الموت خلفك يطلب\r\nنجاك منا بعد ما قد اشرعت * فيك الرماح ، هناك شد المذهب \r\nاين هم چكامهء درازى است و ابو الحباب همان عبد الله بن سلول است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nجنگ حصين بن الاسلت\r\nپيكارى نيز در ميان بنى وائل بن زيد كه اوسيان بودند ، و بنى مازن بن نجار كه خزرجيان بودند ، در گرفت .\r\nسبب آن اين بود كه حصين بن اسلت اوسى وائلى با مردى از بنى مازن نزاع كرد و او را كشت به نزد خانوادهء خود گريخت .\r\nيكى از بنى مازن به تعقيب وى پرداخت و او را گرفت و خونش را ريخت .\r\nبرادرش ، ابو قيس بن اسلت ، كه اين خبر را شنيد كسان خود را گرد آورد و به بنى مازن خبر داد كه با ايشان سر جنگ دارد .\r\nچيزى نگذشت كه اوس و خزرج براى جنگ با يك ديگر آماده شدند و از اين دو قبيله هيچ مردى نبود كه درين پيكار شركت نكند .\r\nجنگى بسيار سخت كردند تا جائى كه در ميان هر دو طايفه تعداد كشته‌شدگان رو به فزونى نهاد .\r\nابو قيس بن اسلت بر كسانى كه برادرش را كشته بودند دست يافت و آنان را كشت ولى سرانجام قبيلهء او ، اوس ، شكست خورد .\r\nوحوح ( به فتح واو اول و دوم و سكون حاء اول ) بن اسلت برادر خود ابو قيس را سرزنش كرد و گفت :\r\n« تو هميشه از خزرج شكست مىخورى و مىگريزى . »\r\nابو قيس به او ، كه كنيه‌اش ابو حصين بود ، در پاسخ گفت :\r\n ابلغ ابا حصين و بع * ض القول عندى ذو كباره\r\nان ابن ام المرء لي * س من الحديد و لا الحجاره\r\nماذا عليكم ان يكو * ن لكم بها رحلا عماره\r\nيحمى ذمار كم و بع * ض القوم لا يحمى ذماره\r\nيبنى لكم خيرا و بنيا * ن الكريم له اثاره \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nجنگ ربيع ظفرى\r\nجنگى نيز در ميان بنى ظفر از قبيله اوس ، و بنى مالك بن نجار از قبيلهء خزرج در گرفت .\r\nسبب آن اين بود كه ربيع ظفرى ، مىخواست از مرغزارى بگذرد و به ملك خود برود .\r\nچون آن مرغزار تعلق به مردى از بنى نجار داشت ، آن مرد از رفتن وى ممانعت كرد و در نتيجه ، با هم به نزاع پرداختند .\r\nربيع او را كشت و بعد هم قوم خود را گرد آورد و با كسان مقتول جنگ كرد . اين نبرد شديدترين زد و خوردى بود كه تا آن زمان ميان اين دو دسته روى داده بود .\r\nسرانجام قبيلهء بنى مالك بن نجار شكست خورد و قيس بن خطيم اوسى درين باره گفت :\r\n اجد بعمرة غنيانها * فبهجر ام شاننا شانها\r\nفان تمس شطت بما دارها * و باح لك اليوم هجرانها\r\nفما روضة من رياض القطا * كان المصابيح حوذانها\r\nباحسن منها و لا نزهة * ولوج تكشف ادجانها\r\nو عمرة من سروات النسا * ء ينفخ بالمسك اردانها \r\nاز همين چكامه است :\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n و نحن الفوارس يوم الربي * ع قد علموا كيف ابدانها\r\nجنونا لحرب و راء الصري * خ حتى تقصد مرانها\r\nتراهن يخلجن خلج الدلا * يبادر بالنزع اشطانها \r\nاين شعر دراز است .\r\nحسان بن ثابت خزرجى در قصيده‌اى به او پاسخ داده كه مطلع آن اين است :\r\n لقد هاج نفسك اشجانها * و غادرها اليوم اديانها \r\nاز همين قصيده است :\r\n و يثرب تعلم انا بها * اذا التبس الحق ميزانها\r\nو يثرب تعلم انا بها * اذا اقحط القطر نو آنها\r\nو يثرب تعلم اذ حاربت * بانا لدى الحرب فرسانها\r\nو يثرب تعلم ان النبي * ت عند الهزاهز ذلانها \r\nتا آنجا كه گويد :\r\n متى ترنا الاوس فى بيضنا * نهز القنا تخب نيرانها\r\nو تعط القياد على رغمها * و تنزل ملهام عقبانها\r\nفلا تفخرن التمس ملجأ * فقد عاود الاوس اديانها \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nجنگ فارع به سبب غلامى قضاعى\r\nيكى از روزهاى تازيان روز فارع است .\r\nسبب جنگى كه در اين روز پيش آمد ، آن بود كه مردى از بنى نجار ، غلامى را كه از قضاعه و بنى بلى بود ، زد آن غلام ، عموئى داشت كه در پناه معاذ بن نعمان بن امرؤ القيس اوسى ، پدر سعد بن معاذ ، مىزيست . بدين جهة پيش عموى خود رفت تا او را ببيند و از دست كسى كه وى را زده بود شكايت كند .\r\nولى مردى كه از بنى نجار بود به جاى اين كه از كردهء خود پوزش بخواهد ، عموى غلام را كشت .\r\nمعاذ كه اين خبر را شنيد براى بنى نجار پيام فرستاد كه :\r\n« يا خونبهاى كسى را كه در پناه من مىزيست بپردازيد يا قاتل او را پيش من بفرستيد تا با او هرطور كه دلم خواست رفتار كنم . »\r\nولى آنان از اين كار خوددارى كردند .\r\nمردى از بنى عبد الاشهل نيز تهديد كرد و گفت :\r\n« به خدا اگر خونبها نپردازيد يا قاتل را پيش ما نفرستيد ،\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nعامر بن الاطنابه را بجاى مقتول ، خواهيم كشت . »\r\nعامر بن الاطنابه از بزرگان قبيلهء خزرج بود و وقتى اين سخن را شنيد ، گفت :\r\n الا من مبلغ الاكفاء عنى * و قد تهدى النصيحة للنصيح\r\nفانكم و ما ترجون شطرى * من القول المزجى و الصريح\r\nسيندم بعضكم عجلا عليه * و ما اثر اللسان الى الجروح\r\nابت لى عزتى و ابى بلائى * و اخذى الحمد بالثمن الربيح\r\nو اعطائى على المكروه مالى * و ضربى هامة البطل المشيح\r\nو قولى كلما جشأت و جاشت * مكانك تحمدى او تستريحى\r\nلا دفع عن مآثر صالحات * و احمى بعد عن عرض صحيح\r\nبذى شطب كلون الملح صاف * و نفس لا تقر على القبيح \r\nربيع بن ابى الحقيق يهودى نيز در زمينهء سخن عامر بن الاطنابه گفته است :\r\n الا من مبلغ الاكفاء عنى * فلا ظلم لدى و لا افتراء\r\nفلست بغائط الاكفاء ظلما * و عندى للملامات اجتزاء\r\nفلم ار مثل من يدنو لخسف * له فى الارض سير و استواء\r\nو ما بعض الاقامة فى ديار * يهان بها الفتى الا عناء\r\nو بعض القول ليس له عناج * كمحض الماء ليس له اناء\r\nو بعض خلائق الاقوم داء * كداء الشح ليس له دواء\r\nو بعض الداء ملتمس شفاء * و داء النوك ليس له شفاء\r\nيحب المرء ان يلقى نعيما * و يأبى الله الا ما يشاء\r\nو من يك عاقلا لم يلق بؤسا * ينخ يوما بساحته القضاء\r\nتعاوره بنات الدهر حتى * تثلمه كما ثلم الاناء \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n و كل شدائد نزلت بحى * سيأتى بعد شدتها رخاء\r\nفقل للمتقى عرض المنايا : * توق و ليس ينفعك اتقاء\r\nفما يعطى الحريص غنى يحرص * و قد ينمى لدى الجود الثراء\r\nو ليس بنافع ذا لبخل مال * و لا مرز بصاحبه الحباء\r\nغنى النفس ما استغنى بشىء * و فقر النفس ما عمرت شقاء\r\nيود المرء ما تفد الليالى * كان فنائهن له فناء \r\nمعاذ بن نعمان وقتى ديد بنى نجار نه خونبها مىپردازد و نه قاتل را تسليم مىكند ، با كسان خود براى جنگ آماده شد و در نزديك فارع ، كه سراى حسان بن ثابت بود ، به جنگ پرداختند .\r\nآتش پيكار در ميان آنان بالا گرفت و همچنان ادامه داشت تا عامر بن الاطنابه خونبهاى مقتول را پرداخت و با اين كار ، دشمنى و خونريزى را از ميان برد چنان كه با هم آشتى كردند و به گونه‌اى از يك ديگر جدا شدند كه روابطشان بيش از پيش بهبود يافته بود .\r\nدر اين باره عامر بن الاطنابه گفت :\r\n صرمت ظلمة خلتى و مراسلي * و تباعدت ضنا بزاد الراحل\r\nجهلا و ما تدرى ظليمة اننى * قد استقل بصرم غير الواصل\r\nذلل ركابى حيث شئت مشيعى * انى اروع قطا المكان الغافل\r\nأ ظليم ما يدريك ربة خلة * حسن ترغمها كظبى الحائل\r\nقد بت مالكها و شارب قهوة * درياقة رويت منها و اغلى\r\nبيضاء صافية يرى من دونها * قعر الاناء يضيء وجه الناهل\r\nو سراب هاجرة قطعت اذا جرى * فوق الاكام بذات لون باذل\r\nاجد مراحلها كأن عفاءها * سقطان من كتفى ظليم جافل\r\nفلنأكلن بناجز من مالنا * و لنشر بن بدين عام قابل \r\n\r\n","description":"","footnote":"","page_name":" 245 ","page_number":245},
  {"content":"\r\n\r\n انى من القوم الذين اذا انتدوا * بدأوا ببر الله ثم النائل\r\nالمانعين من الخنا جيرانهم * و الحاشدين على طعام النازل\r\nو الخالطين غنيهم بفقيرهم * و الباذلين عطاء هم للسائل\r\nو الضاربين الكبش يبرق بيضه * ضرب المهند عن حياض الناهل\r\nو العاطفين عن المصاف خيولهم * و الملحقين رماحهم بالقاتل\r\nو المدركين عدو هم بذحولهم * و النازلين لضرب كل منازل\r\nو القائلين معا خذوا اقرانكم * ان المنية من وراء الوائل\r\nخزر عيونهم الى اعدائهم * يمشون مشى الاسد تحت الوابل\r\nليسوا بانكاس و لا ميل اذا * ما الحرب شبت اشعلوا بالشاعل\r\nلا يطبعون و هم على احسابهم * يشفون بالاحلام داء الجاهل\r\nو القائلين فلا يعاب خطيبهم * يوم المقالة بالكلام الفاصل \r\nدر اين اشعار از آن جنگ ذكرى نشده است و ما آن را فقط از نظر زيبائى و لطفى كه داشت نقل كرديم .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nجنگ حاطب\r\nاين جنگ به نام « حاطب » ، معروف شده است كه حاطب بن قيس ، از بنى امية بن زيد بن مالك بن عوف اوسى ، بود .\r\nميان اين جنگ و جنگ سمير نزديك به يكصد سال فاصله است و در اين مدت روزهائى بر عرب گذشته و جنگ‌هائى كرده‌اند كه ما روزهاى مشهورش را ذكر كرديم و از روزهاى غير مشهور در گذشتيم .\r\nاز روز بعاث كه بگذريم ، جنگ حاطب آخرين نبردى است كه پيش از اسلام در ميانشان روى داده است .\r\nسبب اين جنگ آن بود كه مردى از بنى ثعلبة بن سعد بن ذبيان به حاطب رسيد و در خانهء وى اقامت گزيد .\r\nحاطب مردى سالخورده و بزرگوار بود .\r\nكسى كه در خانهء حاطب فرود آمده بود ، روزى به بازار بنى قينقاع رفت و در آن جا يزيد بن حارث به دو برخورد كه معروف به ابن فحسم بود . فحسم مادر وى بود . اين مرد ، يعنى يزيد بن حارث از قبيلهء بنى حارث بن خزرج به شمار مىرفت .\r\nيزيد بن حارث همين كه چشمش به مهمان حاطب افتاد ، به مردى يهودى گفت :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n« اگر به اين ثعلبى يك اردنگ زدى ، قباى خود را به تو مىدهم . »\r\nيهودى نيز قباى او را گرفت و چنان اردنگى به آن بيچاره زد كه هر كه در بازار از آن نزديك مىگذشت از اين موضوع خبر دار شد .\r\nثعلبى كه چنين توهينى به وى شده بود ، فرياد زد :\r\n« اى فرزندان حاطب ، مهمان شما را رسوا كرده‌اند ! » همين كه اين خبر به گوش حاطب رسيد ، خود را به مهمان خويش رساند و از او پرسيد كه چه كسى وى را اردنگى زده است .\r\nاو هم به مرد يهودى اشاره كرد .\r\nحاطب با شمشير چنان زخمى به دو زد كه فرق سر وى را شكافت .\r\nبه ابن فسحم ، يعنى همان يزيد بن حارث كه يهودى را به چنان كارى برانگيخته بود ، خبر دادند كه يهودى كشته شده و حاطب او را كشته است .\r\nابن فسحم به شنيدن اين خبر در پى حاطب شتافت ولى هنگامى به دو رسيد كه او در يكى از خانه‌هاى خانوادهء خود داخل شده بود .\r\nوقتى دستش به حاطب نرسيد ، مرد ديگرى از بنى معاويه را يافت و كشت .\r\nبر اثر اين واقعه ، جنگ در ميان دو قبيلهء اوس و خزرج در گرفت و هر دو قبيله آمادهء كارزار شدند و نزديك جسر ردم بنى حارث بن خزرج با هم روبرو گشتند .\r\nدر آن روز عمرو بن نعمان بياضى بر خزرج ، و حضير بن سماك اشهلى بر اوس فرماندهى مىكرد .\r\nچون آوازهء زد و خوردهائى كه اين دو قبيله تا آن زمان كرده\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبودند در همه جا پيچيده بود ، عيينة بن حصن بن حذيفة بن بدر فزارى ، كه تازه به مدينه در آمده بودند ، با اوس و خزرج درباره صلح گفت و خيار بن مالك بن حماد فزارى كه تازه به مدينه در آمده بودند ، با اوس و خزرج درباره صلح گفت و گو كردند و قول دادند كه آنچه يك قبيله از قبيلهء ديگر مىخواهد فراهم كنند و بپردازند .\r\nولى به اندرزهاى آن دو ، گوش ندادند و در نزديك همان جسر سر گرم نبرد شدند و عيينه و خيار نيز زد و خورد آنان را مىنگريستند و به آن دشمنى كه از آشتى دادن آنها نااميدشان كرده بود مىنگريستند .\r\nدر اين جنگ پيروزى نصيب خزرج گرديد و آن روز از مشهورترين روزهاى ايشان بود .\r\nپس از آن وقايعى روى داد كه همه از جنگ حاطب سرچشمه مىگرفت .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nروز ربيع\r\nپس از روز جسر ، انصار در نزديك ربيع با هم برخورد كردند كه بوستانى در ناحيهء سفح بود .\r\nجنگى سخت و سهمگين با يك ديگر كردند تا جائى كه نزديك بود يكى از دو قبيله ديگرى را به كلى نابود كند .\r\nدر پايان اين نبرد خونين ، اوس شكست خورد و گريخت و مردان خزرج به تعقيب اوس پرداختند تا افراد اوس به خانه‌هاى خود رسيدند .\r\nپيش از آن رسم بر اين بود كه وقتى طائفه‌اى مىگريختند و داخل خانه‌هاى خود مىشدند ، طايفهء ديگر ، از تعقيبشان چشم مىپوشيد و باز مىگشت .\r\nهنگامى كه خزرج ، در پى اوس شتافت و افراد اوس را تا خانه‌هايشان دنبال كرد ، اوس خواستار صلح شد ، ولى بنى نجار از خزرج ، اين درخواست را نپذيرفت .\r\nاوس نيز ناچار زنان و فرزندان خود را در دژهاى خويش پناه داد تا براى جنگ ديگرى آماده گردد ، و خزرج كه چنين ديد ، از اوس دست برداشت .\r\nصخر بن سلمان بياضى گفته است :\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n الا ابلغا عنى سويد بن صامت * و رهط سويد بلغا و ابن الاسلت\r\nبانا قتلنا بالربيع سراتكم * و افلت مجروحا به كل مفلت\r\nفلولا حقوق فى العشيرة انها * ادلت به حق واجب ان ادلت\r\nلنالهم منا كما كان نالهم * مقانب خيل اهلكت حين حلت \r\nسويد بن صامت در پاسخ وى گفت :\r\n الا ابلغا عنى صخيرا رسالة * فقد ذقت حرب الاوس فيها ابن الاسلت\r\nقتلنا سراياكم بقتلى سراتنا * و ليس الذى ينجو اليكم بمفلت \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nروز البقيع\r\nجنگ ديگرى كه ميان اوس و خزرج روى داد ، در بقيع الغرقد بود كه پيكارى سخت و خونين به شمار مىرفت .\r\nدر آن روز ، اوس پيروزى يافت و عبيد بن ناقد اوسى گفت :\r\n لما رأيت بنى عوف و جمعهم * جاءوا و جمع بنى النجار قد حلفوا\r\nدعوت قومى و سهلت الطريق لهم * الى المكان الذى اصحابه حللوا\r\nجادت با نفسها من مالك عصب * يوم اللقاء فما خافوا و ما فشلوا\r\nو عاوروكم كئوس الموت إذ برزوا * شطر النهار و حتى ادبر الأصل\r\nحتى استقاموا و قد طال المراس بهم * فكلهم من دماء القوم قد نهلوا\r\nتكشف البيض عن قتلى اولى رحم * لو لا المسالم و الارحام ما نقلوا \r\nتقول كل فتاة غاب قيمها : اكل من خلفنا من قومنا قتلوا\r\n لقد قتلتم كريما ذا محافظة * قد كان حالفه القينات و الحلل\r\nجزل نوافله حلو شمائله * ريان واغله تشقى به الابل \r\nعبد الله بن رواحهء حارثى خزرجى در پاسخ وى گفت :\r\n لما رأيت بنى عوف و اخوتهم * كعبا و جمع بنى النجار قد حلفوا\r\nقدما اباحوا حماكم بالسيوف و لم * يفعل بكم احد مثل الذى فعلوا \r\nدر روز جنگ حاطب ، فرماندهى قبيلهء اوس را ابو قيس بن\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاسلت وائلى بر عهده داشت كه مردانه به پيكار كمر بست و از آرام و آسايش دورى گزيد تا جائى كه رنگش پريده و دگرگون شده بود . روزى پيش زنش رفت و همسرش او را نشناخت تا هنگامى كه لب به سخن گشود و او از سخن گفتنش توانست وى را بشناسد . از اين رو به وى گفت :\r\n« از بس قيافه‌ات تغيير كرده ، اگر حرف نزده بودى تو را نمىشناختم . »\r\nابو قيس درين باره گفت :\r\n قالت و لم تقصد لقيل الخنا : * مهلا فقد ابلغت اسماعى\r\nو استنكرت لونا له شاحبا * و الحرب غول ذات اوجاع\r\nمن يذق الحرب يجد طعمها * مرا و تتركه بجعجاع\r\nقد حصت البيضة رأسى فما * اطعم نوما غير تهجاع\r\nاسعى على جل بنى مالك * كل امرئ فى شأنه ساعى\r\nاعددت للاعداء موضونة * فضفاضة كالنهى بالقاع\r\nاحفزها عنى بذى رونق * مهند كاللمع قطاع\r\nصدق حسام وادق حده * و منحن اسمر قراع \r\nاين شعر دراز است .\r\nبعد ، ابو قيس بن اسلت افراد اوس را گرد آورد و به آنان گفت :\r\n« هيچوقت نشد كه من فرماندهى قومى را بر عهده بگيرم و آنها شكست بخورند . لذا اين بار از خير من بگذريد و هر كس ديگرى را كه مىخواهيد به فرماندهى خود انتخاب كنيد . »\r\nآنان نيز حضر الكتائب بن سماك اشهلى را به فرماندهى بر گزيدند كه پدر اسيد بن حضير بود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاز آن ببعد ، حضير كارهاى جنگ ايشان را بر عهده گرفت و اوس و خزرج در جائى كه غرس خوانده مىشد به پيكار پرداختند و پيروزى نصيب اوس گرديد .\r\nسپس دربارهء صلح پيام‌هائى رد و بدل نمودند و بدين قرار صلح كردند كه اجساد كشته‌شدگان را بشمارند و هر قبيله كه تعداد بيشترى از قبيلهء ديگر كشته بود خونبهاى كسانى را كه بيش‌تر كشته بپردازد .\r\nخزرج سه نفر از اوس بيش‌تر كشته بود . بنا بر اين سه تن را به عنوان گروگان در پيش اوس گذاشت كه بعد خونبهاى سه نفر را بپردازد و آنها را از گرو در آورد .\r\nولى اوس خيانت كرد و آن سه تن را كشت .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nروز فجار اول كه براى انصار پيش آمد\r\nاين بجز فجارى است كه براى كنانه و قيس پيش آمد .\r\nوقتى اوس ، آن سه تن را كه به عنوان گروگان نگه داشته بود كشت ، مردان خزرج در صدد انتقام بر آمدند و آمادهء كارزار شدند و در بستان‌ها با قبيلهء اوس روبرو گرديدند .\r\nفرماندهى قبيلهء خزرج را عبد الله بن ابى بن سلول بر عهده داشت و اوس را ابو قيس بن اسلت فرماندهى مىكرد .\r\nجنگى بسيار سخت كردند تا جائى كه نزديك بود قبيله‌اى قبيلهء ديگر را نابود كند .\r\nاين روز از آن رو فجار ناميده شده كه اوس آن سه گروگان را به ناحق كشته بود . فجار به معنى گناه و سياهكارى است .\r\nهمچنين اين روز ، روز فجار اول است .\r\nدر اين روز ، قيس بن خطيم در بوستان خود بود كه ديد كسان و خويشان وى به جنگ مىروند و بر آن شد كه با ايشان همراهى و همكارى كند . و چون به تمام جنگ افزار خود دسترسى نيافت فقط شمشير خود را برداشت و با آنان به راه افتاد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nآن روز در جنگ كارش بالا گرفت و در مردانگى و دلاورى آزمايش خوبى داد . زخم سختى نيز برداشت و مدتى درنگ كرد تا زخم بهبود يابد .\r\nبه دو دستور داده بودند كه از آب پرهيز كند . به همين جهة عبد الله بن زواحه مىگويد :\r\n رميناك ايام الفجار فلم تزل * حميا فمن يشرب فلست بشارب \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nروز معبس و مضرس\r\nجنگ ديگرى كه ميان اوس و خزرج روى داد در اطراف معبس و مضرس بود .\r\nمعبس و مضرس نام دو ديوار بود .\r\nقبيلهء خزرج در پشت مضرس و اوس در پشت معبس قرار داشتند .\r\nدو قبيله چند روز به سختى با هم زد و خورد كردند تا اين كه اوس شكست خورد و گريخت و به درون خانه‌ها و دژهاى خود رفت .\r\nاين گريز ، بسيار زشت بود و اوس تا آن زمان بدين گونه نگريخته بود .\r\nبعد ، هنگامى كه بنى عمرو بن عوف و بنى اوس بن مناة ، از قبيلهء اوس ، با خزرج صلح كردند و پيمان متاركه جنگ بستند ، بنو عبد الاشهل و بنو ظفر و خاندان‌هاى ديگر اوس از صلح خوددارى كردند و گفتند :\r\n« ما تا انتقام خون خود را از خزرج نگيريم صلح نميكنيم . »\r\nخزرج نيز پس از صلح با بنى عمرو بن عوف و اوس مناة ، پى در پى بر ساير خاندان‌هاى اوس مىتاخت و دستبرد مىزد و آزار مىرساند .\r\nبدين جهة فرزندان اوس ، جز خاندان‌هائى كه گفتيم با خزرج\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nآشتى كرده بودند ، بر آن شدند كه از مدينه كوچ كنند .\r\nدر همين هنگام بنى سلمه بر مرغزار پر درختى كه به بنى - عبد الاشهل تعلق داشت و رعل خوانده مىشد حمله برد .\r\nفرزندان عبد الاشهل براى دفاع از جان و مال خود به جنگ پرداختند و سعد بن معاذ اشهلى زخمى سخت برداشت .\r\nبنى سلمه او را به خانهء عمرو بن جموح خزرجى بردند . عمرو او را در پناه خود گرفت و از آتش زدن رعل و انداختن درختان آن جلوگيرى كرد .\r\nسعد نيز در روز بعاث نيكى او را پاداش داد چنان كه ما به خواست خداوند در جاى خود به ذكر آن خواهيم پرداخت .\r\nبعد خانواده‌هاى اوس ، همچنان كه گفتيم ، از مدينه كوچ كردند و به مكه روى نهادند تا با قريش هم سوگند و هم پيمان شوند .\r\nدر راه چنين وانمود كردند كه مىخواهند مراسم عمره به جاى آورند و رسم بود كه وقتى يكى از ايشان قصد عمره يا حج داشت ، دشمن او به وى آزارى نمىرساند . هر كسى هم كه براى عمره به مكه مىرفت ، در اطراف خيمه و خرگاه خود شاخه‌هاى بزرگ درخت خرما را مىآويخت و اين نشانهء عمره كننده بود .\r\nآنان نيز چنين كردند و به مكه رفتند و با قريش هم پيمان شدند .\r\nدر آن هنگام ابو جهل به سفر رفته بود ، و وقتى كه برگشت با اين كار مخالفت كرد و به قريش گفت :\r\n« مگر اين سخن پيشينيان را نشنيده‌ايد كه گفته‌اند : واى از بلائى كه مهمان بر سر صاحبخانه مىآورد ؟ اينها گروهى انبوه و نيرومند و اهل زد و خورد هستند و كمتر گروهى است كه بر گروه ديگرى وارد شود و بر آنها پيروزى نيابد و آنها را از شهرشان بيرون نكند . »\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nگفتند :\r\n« به هر حال ما با آنان هم سوگند و هم پيمان شده‌ايم . اكنون چگونه مىتوانيم از زير بار پيمانى كه با ايشان بسته‌ايم شانه تهى كنيم ؟ » ابو جهل گفت :\r\n« من شما را از چنگ آنها نجات مىدهم . »\r\nبعد پيش اوس رفت و گفت :\r\n« هنگامى كه شما با قوم من هم پيمان شديد ، من در شهر نبودم و اكنون آمده‌ام كه با شما پيمان ببندم و آنچه را كه رسم ماست و شما هم بايد بدان تن در دهيد ياد آورى كنم . ما مردمى هستيم كه وقتى زنانمان به بازار مىروند هر مردى كه بدانها رسيد به پشتشان دست مىزند . اگر شما ميل داريد كه با زنانتان چنين رفتارى شود ، پيمان خود را نگاه مىداريم و اگر از چنين كارى بدتان مىآيد ، پيمان خود را فسخ مىكنيم . »\r\nمردان اوس گفتند :\r\n« ما هرگز به چنين كارى رضايت نمىدهيم . »\r\nابو جهل اين نيرنگ را از آن رو به كار برد كه مىدانست انصار غيرت بسيار دارند و هرگز رضا نخواهند داد كه با زنانشان چنان رفتارى شود .\r\nتدبير او كارگر افتاد و مردان اوس پيمانى را كه بسته بودند بر هم زدند و به شهر خود برگشتند .\r\nحسان بن ثابت در طى اشعار زير از بابت پيروزى قبيله‌اش ، خزرج ، بر اوس افتخار مىكند :\r\n الا ابلغ أبا قيس رسولا * اذا القى لها سمعا تبين\r\nفلست لحاصن ان لم تذركم * خلال الدار مسبلة طحون \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n يدين لها العزيز اذا رآها * و يهرب من مخافتها القطين\r\nتشيب الناهد العذراء منها * و يسقط من مخافتها الجنين\r\nيطوف بكم من النجار اسد * كاسد الغيل مسكنها العرين\r\nيظل الليث فيها مستكينا * له فى كل ملتفت انين\r\nكان بهائها للناظريها * من الاثلاث و البيض الفتين\r\nكانهم من الماذى عليهم * جمال حين يجتلدون جون\r\nفقد لاقاك قبل بعارث قتل * و بعد بعاث ذل مستكين \r\nاين چكامه نيز مفصل است .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nروز فجار دوم كه براى انصار پيش آمد\r\nقبيلهء اوس به قبائل قريظه و نضير - كه يهودى بودند - پيشنهاد اتحاد كرده و از آنان خواسته بود كه با اوس عليه قبيلهء خزرج هم پيمان شوند .\r\nخزرج همين كه از اين همدستى آگاهى يافت پيام فرستاد و آنان را به جنگ فرا خواند .\r\nيهوديان در پاسخ گفتند :\r\n« ما نمىخواهيم با اوس بر ضد شما پيمان ببنديم . »\r\nخزرج چهل تن از پسران قريظه و نضير را گروگان گرفت تا به آنچه مىگويند وفا كنند و از گفتهء خود بر نگردند .\r\nبعد ، روزى يزيد بن فسحم شراب خورد و مست شد و به خواندن شعرى پرداخت كه در اين باره سروده بود :\r\n هلم الى الاحلاف اذ رق عظمهم * و اذ اصلحوا ما لا لجذمان ضائعا\r\nاذ ما امرؤ منهم اساء عمارة * بعثنا عليهم من بنى العير جادعا\r\nفاما الصريخ منهم فتحملوا * و اما اليهود فاتخذنا بضائعا\r\nاخذنا من الاولى اليهود عصابة * لغدرهم كانوا لدينا ودائعا \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n فذلوا لرهن عند نافى حبالنا * مصانعة يخشون منا القوارعا\r\nو ذاك بانا حين نلقى عدونا * نصول بضرب يترك العز خاشعا \r\nقريظه و نضير كه اين شعر را شنيدند به خشم آمدند و كعب بن اسد قريظى گفت :\r\n« اگر ما به خزرج حمله نكنيم ، با اوس كه هم پيمان ماست مخالفت كرده‌ايم . »\r\nمردان خزرج به شنيدن اين سخن ، فرزندان قريظه و نضير را كه به عنوان گروگان در پيش خود نگه داشته بودند ، كشتند و فقط چند تن را آزاد كردند كه يكى از ايشان سليم بن اسد قرظى ، جد محمد بن كعب بن سليم بود .\r\nپس از اين پيشامد ، اوس و قريظه و نضير براى پيكار با خزرج گرد هم آمدند و جنگى سخت كردند كه فجار دوم ناميده شد به سبب كار ناروائى كه خزرج كرده و پسران يهود را كشته بود .\r\nدربارهء كشتن آن پسران جز اين هم گفته شده كه چنين است :\r\nعمرو بن نعمان بياضى خزرجى به قوم خود ، بنى بياضه ، گفت :\r\n« شما را پدرتان در جاى بدى سكونت داده است . به خدا سوگند كه سر من به آب نخواهد رسيد تا هنگامى كه يا شما را در خانه‌هاى قريظه و نضير جاى دهم يا پسرانى را كه در نزد ما گرو گذاشته‌اند بكشم . »\r\nقريظه و نضير در بهترين نقاط شهر سكونت داشتند . بدين جهة عمرو بن نعمان براى اين دو قبيله پيغام داد كه :\r\n« يا نقاط مسكون خود را خالى كنيد و به ما واگذاريد يا ما فرزندانتان را مىكشيم . »\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمردم قريظه و نضير كه اين پيام را شنيدند ، براى جان فرزندان خويش نگران شدند و در صدد بر آمدند كه از زمين‌هاى خود بيرون بروند .\r\nولى كعب بن اسد قرظى گفت :\r\n« اى مردم ، خانه‌هاى خود را نگه داريد و بگذاريد او پسران شما را بكشد . چيزى نيست جز اين كه هر يك از شما شبى در كنار زنى بخوابد تا فرزندى مانند همان پسران براى او زاده شود .\r\nآنان نيز در پاسخ گفتند :\r\n« ما از خانه‌هاى خود بيرون نمىرويم . بنا بر اين با - گروگان‌هاى ما به هر گونه كه انصاف حكم مىكند ، رفتار كنيد . »\r\nعمرو بن نعمان به خشم آمد و خواست پسرانشان را بكشد .\r\nولى عبد الله بن ابى بن سلول با وى مخالفت كرد و گفت :\r\n« اين گناهكارى و بيدادگرى است . »\r\nاو را از كشتن آن پسران كه منجر به جنگ اوس و خزرج مىشد ، بازداشت و گفت :\r\n« گوئى من درست به چشم خود مىبينم كه كشته شده‌اى و چهار مرد جسد تو را در ميان عباى خود حمل مىكنند . »\r\nعمرو بن نعمان كه اين حرفها را شنيد ، از تصميم خود منصرف شد و او و يارانش هيچيك از گروگان‌ها را نكشتند و همه را آزاد كردند كه سليم بن اسد جد محمد بن كعب هم يكى از آنان بود .\r\nقريضه و نضير كه گروگان‌هاى خود را آزاد يافتند ، با اوس بر ضد خزرج هم پيمان گرديدند و در ميانشان جنگى بر پاى شد كه به روز فجار دوم موسوم گرديد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاين روايت ، براى اين كه روز فجار ناميده شود تناسب بيش‌ترى دارد . اما بنا بر روايت نخستين ، گروگان‌ها به كيفر پيمان شكنى يهود كشته شدند و بدكارى و فجارى نبود كه از خزرج سر زده باشد مگر اين كه « فجار به سبب پيمان شكنى يهود » ناميده شود\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nروز بعاث\r\nوقتى قريظه و نضير پيمان‌هاى خود را با اوس تازه كردند تا با يك ديگر همكارى كنند و كار خود را استوار ساختند و در جنگ ايستادگى نشان دادند ، قبيله‌هاى ديگرى از يهود نيز - جز آنها كه ذكر كرديم - به ايشان پيوستند .\r\nمردان خزرج ، همين كه خبر اتحاد آنان را شنيدند ، گرد هم آمدند و هم پيمانان خويش ، از خاندان‌هاى اشجع و جهينه ، را نيز فراخواندند .\r\nاوس نيز براى هم پيمانان خويش كه از خانوادهء مزينه بودند پيام فرستاد و آنان را به يارى خواند .\r\nدو گروه متخاصم چهل روز درنگ كردند و درين مدت خود را براى كارزار آماده ساختند و در بعاث ( به ضم باء ) كه از اعمال قريظه بود ، با هم روبرو شدند .\r\nحضير الكتائب بن سماك ، پدر اسيد بن حضير ، فرماندهى اوس را بر عهده داشت و عمرو بن نعمان بياضى نيز خزرج را فرماندهى مىكرد .\r\nعبد الله بن ابى بن سلول و پيروانش از همراهى با خزرج ، و بنى حارثة بن حارث از يارى با اوس باز ماندند و خود را به ايشان\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nنرساندند .\r\nدر آن جنگ و ستيز سهمناك و خونين تا مدتى همه سخت پايدارى كردند .\r\nولى گروه اوس همين كه زخم شمشير و نيزه را دريافتند ، از ميدان رزم روى گرداندند و گريزان به سوى العريض شتافتند .\r\nحضير كه فرماندهى ايشان را بر عهده داشت ، همين كه فرارشان را ديد ، بر جاى ايستاد و با سر نيزهء خود به پاى خويش كوفت و فرياد زد :\r\n« من پاى خود را از كار انداختم همچنان كه شتر را پى مىبرند ، تا نتوانم از جاى خود بگريزم . به خدا سوگند كه بر نمى - گردم تا اين كه كشته شوم . اكنون ، اى مردم اوس ، اگر مىخواهيد مرا تسليم دشمن كنيد ، مختاريد . »\r\nآنان كه اين سخنان شنيدند ، از فرار باز ايستادند و به سوى او برگشتند و دو جوان از بنى عبد الاشهل به نام‌هاى محمود و يزيد ، دو پسر خليفهء اشهلى ، مردانه شمشير زدند و از حضير دفاع كردند تا كشته شدند .\r\nدرين جنگ ناگهان تيرى كه معلوم نشد چه كسى انداخته بود ، به عمرو بن نعمان بياضى ، فرماندهء گروه خزرج خورد و او را كشت .\r\nدر اين هنگام عبد الله بن ابى بن سلول سوار بر اسب از نزديك بعاث مىگذشت و دربارهء جنگ كسب خبر مىكرد كه ناگهان ، همچنان كه قبلا پيش بينى كرده بود ، چشمش به كشته عمرو بن نعمان افتاد كه چهار مرد تن بيجانش را در عباى خود حمل مىكردند .\r\nهمين كه او را ديد گفت :\r\n« بچش كه زيان بيدادگرى است ! »\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nسرانجام افراد خزرج شكست خوردند و گريختند و اوس با شمشير به جانشان افتاد تا فرياد زدند :\r\n« اى گروه اوس ، رحم كنيد و برادران خود را از ميان نبريد زيرا همبستگى و همسايگى آنان با شما بهتر از همبستگى اين روباهان است ! » گروه اوس به شنيدن اين سخنان از خزرج دست برداشتند و فقط قبيله‌هاى قريظه و نضير به تعقيب و كشتن ايشان پرداختند .\r\nحضير ، فرماندهء اوس ، را هم كه سخت زخمى شده بود ، از رزمگاه بيرون بردند تا زخمش را مرهم نهند ولى كار از كار گذشته بود و او جان سپرد .\r\nاوس كه پيروزى يافته بود ، خانه‌هاى خزرج و نخلستان‌هاى آن قبيله را آتش زد ولى سعد بن معاذ اشهلى ، از تلف شدن اموال بنى سلمه و نخيلات و خانه‌هاى ايشان جلوگيرى كرد . و اين پاداش نيكى و كمكى بود كه بنى سلمه با حفظ رعل در حق وى كرده بودند ، و شرحش پيش از اين گذشت .\r\nزبير بن اياس بن باطا ، در آن روز ، ثابت بن قيس بن شماس خزرجى را نجات داد . بدين معنى كه او را گرفت و اسير كرد ولى موى پيشانى وى را چيد و آزادش ساخت . اين هم ، دستى بود كه از ثابت در زمان اسلام ، روز بنى قريظه ، پاداش آن نيكى را گرفت و ما به زودى به شرح آن خواهيم پرداخت .\r\nروز بعاث ، آخرين جنگ از جنگ‌هاى مشهور ميان اوس و خزرج بود . ديرى نگذشت كه اسلام ظهور كرد و آنان با يك ديگر همزبان و همداستان شدند و براى يارى اسلام و مسلمانان گرد هم آمدند و خداوند گزند اين گونه جنگ و خونريزىها را از سر مؤمنان دور ساخت .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nانصار اشعار بسيارى دربارهء روز بعاث ساخته‌اند . از آن جمله گفته قيس بن خطيم ظفرى اوسى است :\r\n أتعرف رأسا كالطراز المذهب * لعمرة ركبا غير موقف راكب\r\nديار التى كانت و نحن على منى * تحل بنا لو لا رجاء الركائب\r\nتبدت لنا كالشمس تحت غمامة * بدا حاجب منها و ضنت بحاجب \r\nاز همين چكامه است :\r\n و كنت امرا لا ابعث الحرب ظالما * فلما أبوا شعلتها كل جانب\r\nأذنت بدفع الحرب حتى رأيتها * عن الدفع لا تزداد غير تقارب\r\nفلما رأيت الحرب حربا تجردت * لبست مع البردين ثوب المحارب\r\nمضعفة يغشى الانامل ريعها * كان قتيريها عيون الجنادب\r\nترى قصد المران تلقى كانها * تدرع خرصان بأيدى الشواطب\r\nو سامح فيها الكاهنان و مالك * و ثعلبة الاخيار رهط القباقب\r\nرجال متى يدعوا الى الحرب يسرعوا * كمشى الجمال المشعلات المصاعب\r\nاذا ما فررنا كان اسوا فرارنا * صدود الخدود و ازوار المناكب\r\nصدود الخدود و القنا متشاجر * و لا تبرح الاقدام عند التضارب\r\nظأرناكم بالبيض حتى لانتم * اذل من السقبان بين الحلائب\r\nيجردن بيضا كل يوم كريهة * و يرجعن حمرا جارحات المضارب\r\nلقيتكم يوم الحدائق حاسرا * كان يدى بالسيف مخراق لاعب\r\nو يوم بعاث اسلمتنا سيوفنا * الى حسب فى جذم غسان ثاقب\r\nقتلناكم يوم الفجار و قبله * و يوم بعاث كان يوم التغالب\r\nاتت عصب للاوس تخطر بالقنا * كمشى الاسود فى رشاش الاهاضب \r\nعبد الله بن رواحه در پاسخ وى گفت :\r\n اشاقتك ليلى فى الخليط المجانب * نعم ، فرشاش الدمع فى الصدر غالب \r\n\r\n","description":"","footnote":"","page_name":" 268 ","page_number":268},
  {"content":"\r\n\r\n بكى اثر من شطت نواه و لم يقم * لحاجة محزون شكا الحب ناصب\r\nلدن غدوة حتى اذا الشمس عارضت * اراحت له من لبه كل عازب\r\nنحامى على احسابنا بتلادنا * لمفتقر او سائل الحق واجب\r\nو معترك ضنك يرى الموت وسطه * مشينا له مشى الجمال المصاعب\r\nبرجل ترى الماذى فوق جلودهم * و بيضا نقيا مثل لون الكواكب\r\nو هم حسر لا فى الدروع تخالهم * اسودا متى تنشا الرماح تضارب\r\nمعاقلهم فى كل يوم كريهة * مع الصدق منسوب السيوف القواضب \r\nاين چكامه‌اى دراز است .\r\nدر شعر بالا « ليلى » كه ابن رواحه به دو تشبيب كرده ، خواهر قيس بن خطيم است .\r\nعمرة هم كه در آغاز چكامهء قيس بن خطيم آمده ، خواهر عبد الله بن رواحه است كه مادر نعمان بن بشير انصارى مىباشد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nسخن دربارهء دست يافتن ثقيف بر طائف و جنگ در ميان احلاف و بنى مالك\r\nسرزمين طائف از قديم در اختيار عدوان بن عمرو بن قيس بن عيلان بن مضر بود تا اين كه قبيلهء بنى عامر بن صعصعة بن معاوية بن بكر بن هوازن بن منصور بن عكرمة بن خصفة بن قيس بن عيلان رشد كرد و بزرگ شد و شمار افراد آن فزونى يافت و پس از جنگى سخت بر طائف چيره شدند .\r\nثقيف نيز در اطراف طائف خانه‌هائى داشت .\r\nدربارهء ريشهء اين خاندان مردم اختلاف دارند . برخى آنان را شاخه‌اى از قبيلهء اياد شمرده و گفته‌اند :\r\n« نام ثقيف ، قسى بن نبت بن منبه بن منصور بن يقدم بن افصى بن دعمى بن اياد بن معد است . »\r\nگروهى ديگر ، آنان را از هوازن دانسته و گفته‌اند :\r\n« نام ثقيف ، قيس بن منبه بن بكر بن هوازن بن منصور بن عكرمة بن خصفة بن قيس بن عيلان است . »\r\nبارى ثقيف ، وقتى برومندى درختان طائف و خوبى ميوهء آنها\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nرا ديد ، به بنى عامر گفت :\r\n« اين زمين براى سبزيكارى خوب نيست و براى درختكارى آمادگى دارد . مىبينم كه شما دامپرورى را به درختكارى ترجيح داده‌ايد ، در صورتى كه ما رمهء گاو گوسفند و شتر نداريم و از دامدارى محروميم ولى در درختكارى ماهريم . آيا مىخواهيد بدون هيچگونه هزينه درختكارى و دامپرورى را با هم داشته باشيد ؟\r\nاگر زمين‌هاى خود را به ما واگذاريد ، در آن درخت مىكاريم و چاه مىكنيم و هيچ خرجى هم به گردن شما نمىگذاريم . هزينه‌ها و كارهاى آن را خود بر عهده مىگيريم . فقط هنگام ميوه‌چينى ، نيمى از محصول به شما تعلق خواهد گرفت كه زمين به ما داده‌ايد و نيمى ديگر از آن ما خواهد بود كه روى زمين كار كرده‌ايم . »\r\nفرزندان عامر اين پيشنهاد را پسنديدند و زمين‌هاى خود را در اختيار افراد ثقيف نهادند .\r\nبدين گونه ، ثقيف كه قبلا در حوالى طائف به سر مىبرد ، وارد طائف شد و زمين ، را ميان افراد خود تقسيم نمود كه روى آنها كار كردند و درختان ميوه كاشتند و تا چندى به آنچه با بنى عامر شرط كرده بودند وفادار ماندند . بنى عامر نيز ثقيف را از دستبرد و حملات احتمالى عرب حفظ مىكرد .\r\nرفته رفته شمار فرزندان ثقيف رو به فزونى نهاد و بزرگى و نيرومندى يافتند و اطراف زمين‌هاى خود را مستحكم ساختند و ديوارى پيرامون طائف بنا نمودند و آن را استوار كردند و ديگر از دادن نصف محصول به بنى عامر خوددارى كردند .\r\nبنى عامر خواست حق خود را بگيرد و نتوانست . با ثقيف جنگ كرد ولى پيروزى نيافت .\r\nثقيف شامل دو خاندان بود : احلاف و بنى مالك .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاحلاف در ميان ثقيف قدرت بيش‌ترى داشتند و نيرومندتر از بنى مالك بودند ولى همچنان به بنى مالك توجه مىكردند و با آنان مىساختند .\r\nكم كم نيروى احلاف فزونى يافت و چارپايان آنها زياد شدند .\r\nبدين جهة زمينى از بنى نصر بن معاوية بن بكر بن هوازن را - كه جلذان خوانده مىشد - گرفتند و آن را چراگاه ساختند .\r\nبنى نصر به خشم آمد و با احلاف جنگ كرد و نبرد در ميانشان ادامه يافت .\r\nفرماندهء گروه بنى نصر ، عفيف بن عوف بن عباد نصرى يربوعى بود و فرماندهى احلاف را مسعود بن قعنب بر عهده داشت .\r\nوقتى كار جنگ در ميان بنى نصر و احلاف بالا گرفت ، بنى - مالك به سبب كينه‌اى كه با احلاف داشت ، گرفتارى احلاف را غنيمت شمرد و با بنى يربوع بر ضد احلاف هم پيمان شد .\r\nجندب بن عوف بن حارث بن مالك بن حطيط بن جشم ، از ثقيف ، رياست بنى مالك را عهده دار بود .\r\nاحلاف همين كه خبر آن هم سوگندى و پيمان بندى را شنيدند ، خود را براى پيكار با بنى مالك آماده ساختند و گرد هم آمدند .\r\nروزى كه نخستين جنگ ميان احلاف و بنى مالك و هم پيمانانشان از بنى نصر روى داد ، روز طائف خوانده شد .\r\nدر اين روز پس از جنگى سخت ، احلاف پيروزى يافتند و بنى مالك را به سوى دشتى راندند كه بيرون از طائف بود و لحب خوانده مىشد .\r\nطى اين جنگ ، در شكافى از شكاف‌هاى كوه كه الابان نام داشت ، گروه بسيارى از بنى مالك و بنى يربوع كشته شدند .\r\nپس از آن ميان اين دو قبيله ، جنگ‌هاى ديگر و روزهاى\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nديگرى پيش آمد و هر روزى نيز نامى داشت مانند روز غمر ذى كنده نزديك نخله ، و روز كرونا نزديك حلوان .\r\nدر روز اخير ، يعنى روز كرونا ، عفيف بن عوف يربوعى ، چنان نعره‌اى از جگر بر كشيد كه مىگويند هفتاد زن آبستن ناگهان به درد زايمان گرفتار شدند و بچه انداختند .\r\nدر اين روز ، سخت‌ترين جنگ را كردند و بعد از هم جدا شدند .\r\nسپس بنى مالك دست به دامن قبائلى مانند دوس و خثعم و غيره زد تا با آنان بر ضد احلاف پيمان ببندد .\r\nاحلاف نيز به مدينه رفتند تا با انصار بر ضد بنى مالك هم سوگند و هم پيمان شوند .\r\nدر آن شهر مسعود بن معتب ، به نزد احيحة بن جلاح ، كه از بنى عمرو بن عوف اوسى بود و در زمان خود بزرگ‌ترين فرد انصار شمرده مىشد ، رفت و به او پيشنهاد همعهدى و هم پيمانى كرد .\r\nاحيحه به دو گفت :\r\n« به خدا سوگند كه هيچ مردى هرگز از قوم خود جدا نشده و به نزد طايفه ديگر نرفته مگر اين كه پيش اين طائفه اقرار كرده كه از قوم خود آسيبى ديده كه تاب تحملش را نداشته و نخواسته با ايشان سازگارى كند . »\r\nمسعود ، چون با احيحه دوست بود ، به دو گفت :\r\n« من برادر تو هستم . »\r\nاحيحه گفت :\r\n« برادر تو كسى است كه وى را پشت سر گذاشته و از او روى گردانده‌اى . به پيش او برگرد و با وى آشتى كن اگر چه به بهاى بريدن گوش و بينى تو تمام شود . چون از قوم تو هر كس كه باشد ، وقتى با او ناسازگارى و دشمنى كردى ، با تو دوستى نخواهد كرد . »\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمسعود كه دريافت احيحه با او پيمان نخواهد بست ، از وى چشم پوشيد ولى هنگامى كه مىخواست برود ، احيحه جنگ افزار و زاد و توشه در اختيارش گذاشت و غلامى هم به دو داد كه در مدينه به ساختن دژ معروف بود .\r\nاو براى مسعود بن معتب دژى ساخت و اين نخستين دژى بود كه در طائف ساخته شد سپس دژهاى ديگرى در آن جا ساختند .\r\nاز آن ببعد نيز در ميانشان جنگى كه قابل ذكر باشد روى نداد .\r\nدربارهء زد و خورد آنان اشعار بسيارى ساخته‌اند . يكى از اين اشعار ، سخن محبر است كه ربيعة بن سفيان ، يكى از بنى عوف بن عقدهء احلافى ، بود :\r\n و ما كنت ممن ارث الشر بينهم * و لكن مسعودا جناها و جندبا\r\nقريعى ثقيف انشبا الشر بينهم * فلم يك عنها منزع حين انشبا\r\nعناقا ضروسا بين عوف و مالك * شديدا لظاها تترك الطفل اشيبا\r\nمضرمة شبا أشبا وقودها * بايديهما ما اورياها و اثقبا\r\nاصابت براء من طوائف مالك * و عوف بماجرا عليها او جلبا\r\nكحمثورة جاءوا تخطوا مآبنا * اليهم و تدعوا فى اللقاء معتبا\r\nو تدعو بنى عوف بن عقدة فى الوغى * و تدعو علاجا و الحليف المطيبا\r\nحبيبا و حيا من رباب كتائبا * و سعدا اذا الداعى الى الموت ثوبا\r\nو قوما بمكروثاء شنت معتب * بغارتها فكان يوما عصبصبا\r\nفاسقط احبال النساء بصوته * عفيف [ ( 1 ) 
  ] اذا نادى بنصر فطربا \r\n\r\n\r\n\r\n\r\n","description":"","footnote":"\r\n[ ( 1 ) 
  ] - عفيف به ضم عين و فتح فاء اول و سكون ياء است . - ابن اثير\r\n","page_name":" 274 ","page_number":274},
  {"content":"\r\n\r\n.\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n.\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n.\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n.\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n.\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n.\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n.\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n.\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n.\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n.\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n.\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n.\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n.\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n.\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n.\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n.\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n.\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n.\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n.\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n.\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n.\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n.\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n.\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n.\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n.\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n.\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n.\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n.\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n.\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n\r\n","description":"","footnote":"","page_name":" 340 ","page_number":340}
  ]