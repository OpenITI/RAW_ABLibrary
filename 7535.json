[
  {"content":"\r\n\r\nروضة الشهداء\r\nتأليف\r\nملاحسين كاشفى سبزوارى ( م 910 ه . ق )\r\nپيشگفتار و تصحيح : عقيقى بخشايشى\r\nدفتر نشر نويد اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nكاشفى ، حسين بن على ، - 910 ق .\r\nروضة الشهداء / تأليف ملاحسين كاشفى سبزواى : پيشگفتار و تصحيح عقيقى بخشايشى . - قم : دفتر نشر نويد اسلام ، بهار 1381\r\n544 ص .\r\nشابك : 7 - 36 - 6485 - 964\r\nISBN : 964 - 6485 - 36 - 7\r\nفهرستنويسى بر اساس اطلاعات فيپا .\r\nكتابنامه : ص . ( 543 ) . 544 : همچنين به صورت زير نويس .\r\n1 . روضه خوانى - متون قديمى تا قرن 14 ، الف . عقيقى بخشايش ، عبدالرحيم ، 1320 - مصحح . ب . عنوان .\r\n1381 9 ر 2 ك / 4 / 260 BP\r\n741 / 297\r\nدفتر نشر نويد اسلام قم ، خيابان ارم ، پاساژ قدس ، پلاك 111 تلفن 7743462\r\nنام كتاب : روضة الشهداء\r\nمؤلف : ملاحسين كاشفى سبزوارى\r\nمصحح : عبدالرحيم عقيقى بخشايشى\r\nناشر : انتشارات نويد اسلام\r\nتيراژ : 1000 نسخه\r\nنوبت چاپ : سوم 1382\r\nچاپخانه : معراج\r\nبها : 2500 تومان\r\nشابك : 7 - 36 - 6485 - 964\r\nISBN : 964 - 6485 - 36 - 7\r\n\" كليه حقوق محفوظ و مخصوص ناشر است \"\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب كتاب\r\nباب اول : در ابتلاى جمعى از انبياء عليهم التحيّة و الثناء 5\r\nباب دوم : در جفاى قريش و ساير كفّار با حضرت سيد ابرار عليه صلوات اللّه 89\r\nباب سوم : در رحلت حضرت سيّد المرسلين عليه أفضل صلوات المصلّين 123\r\nباب چهارم : در بعضى از احوال سيّدة النّساء فاطمة زهرا ( عليها السلام ) 151\r\nباب پنجم : در بعضى از اخبار و حالات على ( ع ) از ولادت تا هنگام شهادت 185\r\nباب ششم : در بيان فضايل و حالات امام حسن ( ع ) از ولادت تا شهادت 221\r\nباب هفتم : در مناقب و فضايل امام حسين ( ع ) از ولادت تا شهادت 243\r\nباب هشتم : در شهادت مسلم بن عقيل بن أبي طالب و بعضى از فرزندان او 267\r\nباب نهم : در رسيدن امام حسين ( ع ) به كربلا و محاربه شديد او با اعداء 305\r\nباب دهم : در وقايعى كه به اهل بيت عصمت ( ع ) بعد از واقعهء كربلا پيش آمده است 441\r\nخاتمه : پيرامون اعقاب و اخلاف پيشوايان معصوم ( ع ) 497\r\nفهرست اعلام و اشخاص 522\r\nفهرست اماكن و مناطق و بلاد 537\r\nفهرست منابع و مأخذ كتاب 543\r\nپايان بخش كتاب 544\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبسم ربّ الشهداء و الصدّيقين\r\n\r\nپيشگفتار مصحّح :\r\nذكر مصائب اهل بيت ( ع ) يكى از اركان و ابزار فرهنگ شيعه ، و يكى از مقوّمات و استوانه‌هاى اساسى نشر و تبليغ و توسعهء آن به شمار مىرود اين شيوه از عصر معصومين ( عليهم السلام ) معمول و متداول بوده است به حدّى كه امام سجّاد ( ع ) خود منبع و كانون ذكر و نشر مصيبت بوده است . امام باقر ( ع ) به ذكر مصيبت در صحراى عرفات توصيه مىنمود و امام صادق ( ع ) در بيت خود به اين امر ، قيام مىورزيد امام رضا ( ع ) به بازماندگان خويش در مدينه ادامهء اين راه را توصيه نموده بود اين شيوهء مرضيّه كه شيعيان يادآور فضائل و مناقب اهل بيت ( ع ) باشند ، در تمام اعصار اسلامى جريان داشته است ، در عهد آل بويه در خود بغداد ، [ مركز خلافت 
  ] عزادارى خيابانى انجام مىپذيرفت و زنان شيعه در اين مهمّ ، سهم به سزايى داشتند و در دورانهاى بعدى هم با توجّه به موقعيّتهاى سياسى و اجتماعى ، نوعى عزادارى و ذكر مصيبت ، متداول و مرسوم بوده است ولى از قرن نهم به بعد نام اين عمل به « روضه » و « روضه‌خوانى » تغيير عنوان پيدا كرد و افرادى را كه قيام به ذكر مصيبت اهل بيت ( ع ) مىنمودند « روضه‌خوان » مىگفتند ظاهر امر اين است كه اين نام از عنوان كتاب « روضة الشهداء » تأليف كاشفى سبزوارى ( م 910 ه . ق ) ( همين كتاب ) اقتباس و الهام گرفته باشد و وارد اين فرهنگ پربار و غنى شيعه گرديده است چون پيش از آن ، كتابى در نشر به پاى آن نمىرسيد .\r\nكتاب روضة الشهداء از آثار و كتابهاى اواخر قرن نهم به بعد مىباشد و اين كتاب با همه كاستىها و نواقصى كه داشته است . به عنوان منبع و مأخذ اهل ذكر و ذاكرين و روضه‌خوانان مولا ابا عبد اللّه الحسين ( ع ) قرار گرفته است و دوستداران اهل بيت ( ع ) در طول قرون به اين كتاب\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاستناد كرده‌اند و از مطالب و محتويات آن بهره جسته‌اند ديگر بحث اينكه آيا مؤلّف آن سنّى بوده است تا در دربار پادشاه سنّى مسلك راه يافته است و به عنوان شيخ الإسلام و واعظ رسمى دربار به ارشاد پرداخته است ؟ يا شيعه بوده است كه به صورت تقيّه و توريه و استتار مذهب . خود را پنهان و مستور مىداشته است چندان به حال ما فرق نمىكند جائى كه ميراث مكتوب او ، به نفع شيعه و در راستاى اهداف شيعه قرار گرفته باشد اتّفاقا اگر سنّى بوده باشد نافع‌تر و مفيدتر و مؤثّرتر مىباشد جالب توجّه اينست كه كتاب « روضة الشهداء » مشهورترين و نامىترين اثر تأليفى فارسى پيرامون شهيد و شهادت انبياء و اوصياء و اولياء ( رضوان اللّه عليهم ) مىباشد كه از قرن نهم و اوائل قرن دهم به يادگار مانده است كتاب ديگرى به اين صورت نبوده است البّته عامل بقاء و دوام حيات آن ، علاوه بر زنده بودن موضوع و سوژهء آن ، نثر شيوا و قلم رسا و ادب فاخر و منزلت علمى و ادبى كتاب است كه آن را مورد توجّه خوانندگان و دوستداران اهل بيت عصمت و طهارت ( ع ) ، و اهل ادب و قلم قرار داده است روضه يعنى بهشت و باغ ، باغى كه مطالب مربوط به شهيدان و غذاهاى روحانى و موادّ و مطالب معنوى ويژهء آنان ، در آن درج گرديده است .\r\n\r\nگفتار علّامهء تهرانى :\r\nكتاب‌شناس معروف مرحوم علّامه حاج آقا بزرگ تهرانى ( اعلى اللّه مقامه الشريف ) در مورد اين كتاب مىنويسد : « روضة الشهداء فارسى ملمّع و درخشان تأليف مولى واعظ حسين بن على كاشفى بيهقى ( متوفى 910 ه . ق ) مىباشد ، اين كتاب بر اساس ده باب و يك خاتمه ترتيب داده شده است در خاتمهء اين كتاب ، او نسل سبطين ( امام حسن و امام حسين عليهما السلام ) و شرح حال جمعى از سادات را نگاشته است . خاتمه آن را در 17 ورق به عنوان « أنساب سبطى النبى ( ص ) » تنظيم نموده است . برخى احتمال داده‌اند اين كتاب نخستين مقتل فارسى بوده است كه در ميان فارسى زبانان انتشار يافته است به حدّى كه به خوانندهء آن « روضه‌خوان » مىگفتند و اين نام تا اين زمان شيوع و گسترش يافته است ، و به هر خوانندهء مصائب نيز « روضه‌خوان » مىگويند ولى در بخش مقتل خواهد آمد كه مقتل فارسى متقدّم‌تر از آن كتاب نيز بوده است كه خود روضة الشهداء از آن نقل مطلب نموده است . و آن كتاب مقتل فارسى تأليف ابى المفاخر رازى است كه در كتاب روضة الشهداء شعر او را آورده است . اين كتاب نخستين بار در لاهور به سال 1287 و در بمبئى به سال 1331 و در تهران به سال 1333 ش به چاپ\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nرسيده است . . . » « 1 » .\r\nقابل عرض به ساحت مكرّم و معزّز شيخ المشايخ ما اين است تقدّم زمانى كتاب ابى المفاخر رازى نمىتواند از شأن و اعتبار و از مطرح بودن اين اثر ارزشمند بكاهد و نخستين بودن اين اثر را زير سؤال ببرد چون اين كتاب به علّت داشتن متن فصيح و كلمات بليغ و ادبيات درخشان توانسته است در قلوب مشتاقان جا باز كند و عرصهء انتشار وسيع‌تر و گسترده‌ترى را پيدا نمايد به حدّى كه امتياز و تشخّص را از ديگر همنامان و همرديفان خود بازگيرد و اين شعاع انتشار و دائرهء وسيع نشر آن ، توانسته است گذشتگان را نيز به بوتهء نسيان و فراموشى كشاند و اين كتاب در دست هر عامّ و خاصّ و هر شهرى و روستائى ، قرار گيرد .\r\nحقيقت امر اين است : نثر بديع و ادب فاخر و درخشان و معلومات و اطّلاعات متفرّقه و محتواى پربار توأم با شعر و تمثيل آن در سطحى قرار دارد كه امروز نيز پس از گذشت پانصد سال از تأليف آن مىتوان از نثر و ادب آن ، بهره جست و در اختيار مشتاقان قرار داد و شايد همين نكته باعث شده است كه اين كتاب به عنوان « نخستين اثر فارسى روضه‌خوانى » در سطح عمومى مطرح و مورد توجّه واقع گردد .\r\n\r\nمؤلّف آن كيست ؟\r\nما شرح حال او را در كتاب « طبقات مفسّران شيعه - ج 2 ، ص 355 » به تفصيل آورده‌ايم كه اجمالى از آن تفصيل را در اينجا مىآوريم :\r\n« او كمال الدّين حسين بن على واعظ كاشفى سبزوارى ، ( متوفّى 910 ه . ق ) يكى از اعلام پركار در زمينهء علوم قرآنى و معارف تفسيرى در قرن نهم و اوايل قرن دهم هجرى مىباشد .\r\nاو از فضلاى نامدار سبزوار بوده و در دورهء تيموريان مىزيسته است . وى همدورهء سلطان حسين ميرزا بايقرا و امير على شير نوائى بوده است ، و مدّتى در هرات به سر برده است .\r\nاو عالمى ذى فنون و صاحب اطّلاع وسيع در رشته‌هاى مختلف بوده است ، و كتابهاى متعدّدى را در موضوعات متنوّع از خود به يادگار گذاشته است كه يك مورد از آنها تفسير قرآن مجيد مىباشد :\r\n1 . جواهر التّفسير لكلام القدير ، يا جواهر التّفسير لتحفة الأمير مىباشد و همين تفسير گاهى به عنوان « عروس » نيز ناميده شده است .\r\n\r\n\r\n","description":"","footnote":"\r\n( 1 ) - الذّريعة الى تصانيف الشيعة ، ج 11 ، ص 294 - 295 ، كد معرفى 1775 .\r\n","page_name":" 8 ","page_number":8},
  {"content":"\r\n\r\n2 . المواهب العليّة في تفسير كتاب خالق البريّة ، معروف به تفسير ملّا حسين كاشفى .\r\nكه نخستين تفسير به زبان فارسى است ، جهت وزير كبير نظام الدّين امير على شير نوائى ، تأليف شده و در آغاز آن مقدّمات و معارف مربوط به تفسير را با 22 عنوان در ضمن چهار اصل اساسى بيان داشته است . سپس سورهء فاتحه ، بقره ، آل عمران ، و تا آيهء 84 از سورهء نساء را تفسير نموده است ، ولى موفّق به إتمام و اكمال آن نشده است .\r\nصاحب ريحانة الأدب مىنويسد : « اين تفسير افزون بر 50 هزار سطر است و آن را تفسير « زهراوين » نيز مىگويند ، چون شامل دو سورهء كامل و دو گل درخشان قرآن : بقره و آل عمران مىباشد . دو نسخهء خطّى از اين تفسير تحت شمارهء 1948 و 1949 در كتابخانهء مدرسهء شهيد مطهّرى تهران ( سپهسالار سابق ) موجود است . بنا به تصريح صاحب ريحانة ، همين تفسير را خود مؤلّف تلخيص نموده است و همين تفسير به نام « مختصر الجواهر » يا « عروس » نيز نام برده مىشود » .\r\nتفسير دوّم او كه « المواهب العليّه » يا تفسير حسينى مىباشد برگيرندهء تمام آيات قرآنى مىباشد . دو نسخهء خطّى از آن تحت شمارهء 1988 و 1989 ، و يك نسخهء جلد اوّل آن از اوّل قرآن تا آخر سورهء كهف ، تحت شمارهء 1992 ، و در دو نسخهء از جلد دوّم كه از سورهء مريم تا پايان قرآن مجيد تحت شمارهء 1990 و 1991 ، و يك نسخه هم كه شامل 10 جزء اوّل قرآن است ، تحت شمارهء 1942 ، و يك نسخه نيز كه از سورهء يس تا آخر قرآن است ، تحت شمارهء 1994 در كتابخانهء مدرسه سپهسالار موجود مىباشد . و چندين بار در هندوستان و پاكستان به طبع رسيده است و در ايران نيز طبع منقّحى از آن با تصحيح و تحشيهء دانشمند محترم ، آقاى دكتر سيّد محمّد رضا جلالى نائينى در سال 1317 ه . ش در تهران به چاپ رسيده است .\r\n\r\nديگر آثار و تأليفات :\r\nاو علاوه بر تفاسير نامبرده داراى تأليفات گوناگون در رشته‌هاى متنوّع مىباشد كه نخستين آنها همين كتاب « روضة الشهداء » است كه پيش روى شما قرار دارد .\r\nاين كتاب ذكر شهيدان از انبياء و اولياء به خصوص مصائب خامس آل عبا ( ع ) است چون مطالب اين كتاب را در مجالس عزادارى مىخواندند ، و اين مجالس را مجالس روضه‌خوانى مىگفتند و خوانندهء كتاب را روضه‌خوان مىناميدند از اينرو عنوان « روضه يا روضة الشّهداء » اشتهار پيدا كرده است .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n2 - اخلاق محسنى كه به سال 900 به نام ابو المحسن ميرزا شاهزادهء تيمورى نوشته است . و به او اهداء كرده است .\r\n3 - مخزن الإنشاء در فنّ ترسّل و نامه‌نگارى مىباشد به سال 907 تأليف نموده است .\r\n4 - انوار سهيلى كه تحرير جديدى است از كتاب كليله و دمنه به قصد ساده كردن آن .\r\n5 - فتوّت نامهء سلطانى در شرح آداب جوانمردان ( فتيان ) و طبقات مختلف آنان .\r\n6 - لبّ لباب مثنوى كه خلاصه‌اى است از لباب مثنوى به انتخاب كاشفى است كه در آغاز هر قطعه موضوع ابيات را توضيح داده است . اين كتاب با مقدّمهء سعيد نفيسى به طبع رسيده‌ست .\r\n7 - اسرار قاسمى : در مورد سحر و طلسمات و كيميا و ديگر علوم غريبه است . از اين كتاب تلخيصى به دست فرزند مؤلّف فخر الدّين على نگاشته آمده است كه به نام « كشف اسرار قاسمى » ناميده شده است .\r\n8 - رسالهء حاتميّه ، در ذكر داستانهايى دربارهء حاتم طائى كه به سال 891 ه . ق انجام يافته است . او فرد اديب و شاعرى بوده است كه سه نمونه از شعرهاى او نقل مىشود : او در مورد ولايت گويد :\r\n ذريّتى سؤال خليل خدا بخوان * وز لا ينال عهدى جوابش بكن أدا \r\n گرد تو را عيان كه امامت نه لايق است * آن را كه بوده بيشتر عمر ، در خطا \r\nاز همين شعر و كتاب روضة الشّهداى او كه در مقام بيان فضيلت شهداء و مصائب اهل بيت ( ع ) است ، شيعه بودن او معلوم مىگردد . وى در مقام عترت اين چنين مىسرايد :\r\n دولت اگر دولت جمشيدى است * موى سفيد ، آيت نوميدى است \r\n مرد را دوستان صاحب دل * زيور دين ، و زينت دنيا است \r\n نعمت دهر اگر چه بسيار است * نعمتى بهتر از رفيق كجاست ؟ \r\n گر نيايد نكته‌اى ، از فقه و فتوا در ميان * منهدم گردد اساس شرع و ملّت در جهان \r\nاو در وصف مركب امام ( ع ) آورده است :\r\n تيزتك ، چابك عنان ، پولاد سُم ، خارا شكاف * خُرد سر ، كوچك دهان ، لاغر ميان ، فربه سرين \r\n شير صولت ، پيل پيكر ، كوه كن ، دريا گذر * رعد هيبت برق سرعت ، باد جنبش ، تيزبين \r\n\r\n","description":"","footnote":"","page_name":" 10 ","page_number":10},
  {"content":"\r\n\r\n اينت مركب ، اينت راكب ، اينت تيغ ، اينت مرد * اى هزاران آفرين ، بر جانت از جان آفرين \r\n\r\nنمونه‌اى از دستخطّ او :\r\nاو داراى خط زيبا و نثر رسا و ادب روشن و فاخرى بوده است كه نمونه‌ى زير كه روايتى است كه در سال 872 ه . ق نگاشته‌اند ، گوياى اين مدّعاى ما مىباشد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nقرائت و ترجمهء دستخطّ :\r\nحمد و سپاس مر خدايى را كه شجرهء نبوّت را با انوار پيشوايان هدايتگر منوّر ساخت و باغچه‌هاى ولايت را با گلهاى اسرار كاملين موثّق مزيّن نمود و درود بىپايان به مظهر جوامع كلمات مسلسلات محمّد و آل عترت او باد ! كه چشمه‌هاى معارف عينى خالص و مناب الهى هستند .\r\nبعد از حمد و ثناى الهى ، به تحقيق تمام صحيفه رضويّه را از اوّل تا پايان مولاى معظّم افتخار صالحين ، زينت پارسايان ، جامع صفات پسنديده ، و مجمع خصال حميده مولانا نظام الملّة و الدّين عبد الخالق بن مولاى رفيع الشأن و عارف منيع الطّبع پيشواى عارفان سرور فرزانگان با تاج الملّة و الدين عبد العلى بيهقى [ كه خداوند سايهء هر دو را بر سر اين فقير حقير و پروبال شكسته و كثير التقصير حسين بن على واعظ مشهور به « كاشفى » 
  ] ( كه خداوند گناهان او را آمرزيده و عيوب او را پنهان سازد ! ) مستدام بدارد و من آن صحيفه را از پدرم [ كه خداوند روحش را شاد فرمايد ! 
  ] روايت مىكنم و او هم از فاضل دانشمند محمد بن عبيد اللّه روايت مىنمود و او هم از استاد كامل خود تاج الدين ابراهيم بن قصّاع طبسى او هم از شيخ كامل خويش مولانا تاج الدين على تركه كرمانى ، او هم از شيخ استاد خود شيخ الاسلام غياث الدين هبة اللّه بن عبد اللّه بن يوسف او هم از جدّ خودش صدر الدين ابراهيم بن محمد بن مؤيّد حموى او هم از ابن عساكر از ابن الرّواح صوفى هروى از زاهر بن طاهر كه گويد : خبر داد به من ابو على حسن بن احمد سكّاكى و او هم گويد : خبر داد ابو القاسم بن حبيب و او گويد به ما خبر داد ابو القاسم عبد اللّه بن احمد بن عامر طائى در شهر بصره و او گويد به ما حديث نمود امام ابو الحسن علىّ بن موسى الرّضا ( ع ) از پدران و الا قدرش تا مقام شامخ رسالت كه صلوات و درود خدا بر همهء آنان باد ! و من به او ( مستجيز ) اجازه دادم كه آن صحيفه را از من با آن شرايط معتبره ، روايت نمايد و تحرير اين اجازه‌نامه در تاريخ اواخر شعبان سال 872 ه . ق رخ داد .\r\n\r\nآرامگاه او :\r\nاو پس از عمرى خدمت به معارف اسلامى ، در سال 910 ه . ق برابر با 884 ه . ش درگذشته است و آرامگاهش هم اكنون در سبزوار ، بين آرامگاه حاج ملّا هادى سبزوارى ، و بناى مصلّاى شهر قرار دارد . ( روحش شاد باد )\r\n\r\nنقاط ضعف و قوّت :\r\nاين كتاب داراى نقاط ضعف و نقاط قوّت هر دو مىباشد ولى نقاط قوّت آن بر نقاط ضعف آن\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n1 - نقاط قوّت :\r\n\r\n1 . يكى از نقاط قوّت آن ، كه اتّفاقا همين امر عامل بقا و استمرارش نيز مىباشد نثر قوى و برخوردارى از ادب بلند و فاخر عصر خويش مىباشد\r\nاين كتاب همانند برخى از كتابهاى هم عصر خويش مانند : بدايع الوقائع آصفى و تاريخ وصّاف استرآبادى ادب شيرين و نثر قوى توأم با شعر و مقرون با تاريخ و مشحون از آيات و روايات مىباشد اين نقطه قوّت در اين كتاب از امتياز و الا و اعتبار بيشترى برخوردار مىباشد .\r\n\r\n2 . كثرت معلومات :\r\nيكى ديگر از نقاط قوّت آن كثرت معلومات مؤلّف ، و تنوّع محتويات كتاب مىباشد كتاب سرشار از علوم ، معارف ، اطّلاعات كلامى ، تاريخى ، فقهى و نجومى مىباشد و اين تنوّع و تكثّر ، نوعى جاودانگى و استمرار و دوام بر كتاب بخشيده است كه كمتر نظير آن را از نظر تنوّع و تكثّر ، مىتوان در بين هم رديفان خويش پيدا نمود .\r\n\r\n3 . منابع متنوّع :\r\nيكى ديگر از نقاط قوّت آن برخوردارى از منابع گوناگون و مأخذ متعدد مىباشد در اين كتاب از دهها كتاب و منبع نادر و كمياب و دست اوّل ، مطالبى نقل شده است كه امروز نمىتوان آنها را پيدا نمود و اتّفاقا اسامى آنها نيز قيد و ضبط شده است اين امر به محقّقين و پژوهشگران روز اين امكان را مىآفريند كه جهت شناخت آن منابع هم بوده باشد باز به اين كتاب مراجعه‌اى داشته باشند تا به منابع اصلى دسترسى پيدا كنند .\r\n\r\n4 . منابع غير شيعه :\r\nچهارمين نكته قوّت اين كتاب بهره‌گيرى آن از منابع اهل سنّت در مقام معرّفى اهل بيت ( ع ) و نشان دادن مقامات و مراتب آنان مىباشد . به قول شاعر :\r\n خوشتر آن باشد كه سرّ دلبران * گفته آيد در حديث ديگران \r\nدوستداران اهل بيت ( ع ) و مشتاقان نشر فضائل آن خاندان دوست دارند كه حديث محبوب و معشوق خود را از زبان تمام كائنات بشنوند از دوست ، دشمن ، از خودى و بيگانه و از هر منبع و مأخذى كه گوياى فضل ، و راهگشاى علوم و معارف آنان بوده باشد ( گرچه بخشى از اين توسعه ، جزء ضعف كتاب است كه در مبحث خود خواهد آمد ) ولى اساس كلّى و موضعگيرى عمومى آن ، نقطهء قوّت و امتياز آن مىباشد .\r\n\r\n5 . جامع بودن :\r\nپنجمين نقطهء قوّتى كه به نوعى امتياز هم محسوب مىگردد جامع بودن\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكتاب به تمام احاديث و روايات و آيات و سنن و سيره پيرامون اهل بيت ( ع ) بويژه ابى عبد اللّه الحسين ( ع ) مىباشد بىآن كه تحليل كامل يا موضع‌گيرى خاصّى از خود نشان دهد كار او بىشباهت به اقدامات علّامه مجلسى ( ره ) نيست كه در گردآورى احاديث قوى ، و ضعيف و موثّق و حسن انجام داده‌اند و همين گردآورى بود كه آن احاديث را از اندراس و زوال ، حفظ كرده است هر چند احاديث غير قابل استناد نيز در ميان آن احاديث و تواريخ وجود داشته است و اين امر ، يكى از عوامل بقاء و استمرار و تداوم اين كتاب مىباشد .\r\n\r\n6 . نخستين مقتل رايج :\r\nيكى ديگر از امتيازات و نقاط قوّت كتاب عنوان « نخستين مقتل فارسى رايج و متداول » بودن آن مىباشد كه اين خود نوعى قداست ، حرمت و پيش‌كسوتى و پيشتازى به آن داده است و گويا روضه و روضه‌خوانى و مدّاحى كه در فرهنگ شيعه از يك گسترش وسيع و سابقهء و الا برخوردار مىباشد از اين نام بهره جسته است كه قبلا اشارتى به آن رفت . اينها نقاط قوّتى بود كه ، به اندكى از فراوان ، و به قطره‌اى از اقيانوس ، اشارتى نموديم و يقينا متتبّع بردبار ، بيشتر از آنها را مىتواند بازگو نمايد .\r\n\r\n2 - نقاط ضعف :\r\n\r\n1 . در كتاب حاضر كه بخشى از امتيازات آن گذشت اصول علم درايه ، رجال ، و قواعد شناخت حديث درست انجام و اعمال نشده است\r\nنوعا از راويان ضعيف و مجهول الحال به صورت ارسال مطلب ، نقل شده است غثّ و سمين ، قوى ، ضعيف ، معتبر و نامعتبر هر دو با هم ، و در كنار هم قرار گرفته‌اند خواننده بايد بسيار فطن ، هوشيار و اهل دقّت باشد كه بتواند آنها را از همديگر تفكيك و جدا نمايد و هر كدام را در جايگاه خاصّ خود قرار دهد .\r\nگرچه محدّثين و فقهاى ما جائى كه حديث در باب احكام فقهى و شريعت ، نبوده باشد از باب توسّع و مسامحه در غير احكام چندان كنكاش نمىكنند و به ضعف راويان نيز چندان اهميّت قائل نمىشوند ولى به اعتقاد نگارنده ابواب مربوط به عقائد و كلام و توحيد و معارف و ارزشهاى والاى اسلامى ، خيلى مهم‌تر از ابواب فقهى و عبادى است و دقّت لازم و كنكاش و تحقيق عميق‌تر و اصولىترى را مىطلبد .\r\n\r\n2 . نوع منابع و مأخذ مؤلّف از منابع عامّه مىباشد\r\nگويا مؤلّف در آن شرائطى كه مىزيسته\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاست چاره‌اى جز استفاده از مأخذ و منابع اهل سنّت را نداشته است ، گرچه اين مسأله در نوع خود مزيّتى شمرده شده است ولى حقيقت مطلب آن است كه حراست و نگهبانى و دقّت و تعمّق شيعه ، خيلى قوىتر ، متقن‌تر از اهل سنّت است خاصّه آنكه عامّه يك قرن و نيم ديرتر از شيعه ، به نگارش حديث و خبر ، رو آورده است كه خيلى از مطالب و حقايق از دست رفته بود و ما تحقيق وسيع‌ترى در اين باب را در پيشگفتار « ترجمه أربعين شيخ بهايى » و كتاب « زير بناى تمدّن و علوم اسلامى » آورده‌ايم .\r\n\r\n3 . ضعف محتوائى :\r\nيكى ديگر از نقاط ضعف آن ، شمول آن به پاره‌اى از مطالب سخيف مىباشد كه ضعف و بىپايه بودن آنها مسلّم و قطعى است به عنوان مثال او داستان عروسى حضرت قاسم ( ع ) را با آب و تاب فراوان ، ذكر مىكند و نوعى مجلس‌آرائى و صحنه‌سازى و دكوربندى انجام مىدهد در صورتى كه اين امر در آن حشر عظيم و در آن گيرودار هولناك ، نه تنها صورت عملى و وقوعى ندارد ، بلكه بسيار دور از عقل و منطق و شئون عرف ، مىباشد هر چند اين موضوع ، گريه آور و حزن آفرين و مجلس آرا است ولى مگر ما تصميم گرفته‌ايم خاندان وحى و دودمان رسالت را عامل گريه و وسيلهء بكاء و ألم و ناراحتى قرار دهيم ؟ مگر گريه و اشك چشم ، خود هدف غايى و مقصد نهائى است ؟ به يقين مسئوليّت رهبرى و نقش هدايتى و تربيتى آن مراسم ، خيلى فراتر و بالاتر از اين نوع مسائل پيش و پا افتاده مىباشد شهامت و شجاعت و وفا به عهد حضرت قاسم ( ع ) فرزند امام مظلوم حضرت امام حسن مجتبى عليه السلام را از آن نكته‌اى مىتوان به دست آورد كه در آن شب تقسيم مسئوليّتها و تعيين تاكتيك جنگ عاشورا كه از سوى حضرت قمر بنى هاشم ابو الفضل العبّاس ( ع ) صورت مىگرفت و ظاهرا به علّت صغر سنّ و رعايت حال مادر و نگهداشتن نسل امام مظلوم ( ع ) حضرت مجتبى ( ع ) يا جهات ديگرى كه در بين بوده است از سوى عموى بزرگوارش ، مسئوليّتى به او محوّل نشد ، اين عنصر غيرت و ايثار و فداكارى در آن جمع به پا خاست و به محضر عموى سردارش ، عرضه داشت : با اجازهء شما من فردا در روز جنگ و محاربه ، پرچم سپاه دشمن را سرنگون خواهم ساخت و سرنگون ساختن پرچم ابن سعد به عهدهء من ! از اينرو در غوغاى بزرگ عاشورا پس از كشتن ازرق پهلوان نامى و چهار پسر جنگ آور او ،\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nوقتى جنگ دسته جمعى شروع مىگردد ، ملاحظه مىكنند كه اين جوهرهء غيرت و كان مردانگى و وفا ، بر اساس تعهّد و پيمان اخلاقى كه سپرده بود بر خلاف عرف جنگ آن روز ، كه معمولا از ميسره يا ميمنه به كارزار مىپرداختند او خود را به قلب لشكر نزديك مىسازد تا دسترسى به پرچم و پرچمدار ابن سعد را داشته باشد به همين علّت بوده است وقتى عموى بزرگوارش امام حسين ( ع ) را به كمك خويش مىطلبد آنگاه امام ( ع ) همانند عقاب تيزپرواز خود را به برادرزاده‌اش مىرساند كه در وسط جمع كثيرى قرار داشت و بدن مباركش صدمه‌هاى فراوانى ديده و اعضاى بدنش زير سم اسبها قرار داشت .\r\nآيا اين روح جوانمردى و مردانگى ، و اين روح شهامت و غيرت ، با عروسى و مسائل زندگى آنچنانى سازگارى دارد ؟ يقينا ، نه ، چند مورد از اين نوع مسائل در اين كتاب همانند اغلب كتابهاى روضه‌خوانى و مقتل نگارى وجود دارد كه در جاى خود مورد تذكّر قرار گرفته است و تذكّر كلى ما آنست هر مطلبى كه با عقل سازگارى ندارد ، و با آن روح مناعت ، و عزّت حسينى ( ع ) و كرامت اهل بيتى ( ع ) سازش ندارد يقينا مجعول و زبانحالى بيشتر نيست و واقعيّت مورد قبول تاريخى ندارد .\r\n\r\nچاپ دوم :\r\nچاپ اوّل اين كتاب با استقبال علاقه‌مندان و مشتاقان آن ، در همان روزهاى نخستين پايان پذيرفت اينك چاپ دوم آن ، با اندك اصلاحاتى كه در پيشگفتار صورت گرفت در اختيار خوانندهء گرامى قرار مىگيرد .\r\nانتظار داريم از پيشنهادها و نظرات مثبت و مفيد خوانندگان صاحب نظر در اصلاحات بعدى كمك بگيريم .\r\nدر پايان توفيقات همگان را در پيمودن راه سعادت‌بخش اهل بيت ( ع ) از خداوند متعال خواهانيم . و من اللّه التوفيق و عليه التكلان\r\nعبد الرحيم عقيقى بخشايشى بهار 1381\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدّمه مؤلّف\r\nبسم اللّه الرحمن الرحيم و به نستعين\r\n اى شربت درد تو ، دواى دل ما * آشوب بلاى تو ، عطاى دل ما \r\n از نامهء حمد تو شفاى دل ما * وز نام حبيب تو ، صفاى دل ما \r\nحضرت صبور بىملال ، و شكور بىزوال عمّت عطيّاته و طابت بليّاته در كتاب كريم و كلام لازم التكريم خود ، زمرهء بلا رسيدگان ميدان محبّت و محنت چشيدگان معركهء مشقّت را بدين خطاب دلنواز معزّز و سرافراز ساخته كه ، و لنبلونّكم « و هرآينه مىآزمائيم شما را » يعنى با شما معامله آزمايندگان مىكنيم گرچه هيچ حال شما بر ما پوشيده نيست امّا مىخواهيم كه عيار كار و بار هر كس ، بر محك امتحان ظاهر گردد و عالميان بدانند كه كدام نقد از بوتهء اخلاص ابتلا ، پاك و بيغش بيرون مىآيد .\r\n خوش بود گر محك تجربه آيد به ميان * تا سيه‌روى شود ، هر كه در او غش باشد \r\nو آزمايش الهى به چند نوع در اين آيه واقع شده است :\r\nبشىء من الخوف : به چيزى از ترس كه آن خوف الهى باشد ، يا بيم دشمنان .\r\nو الجوع : و به گرسنگى كه آن قحطى است يا تنگى معاش يا روزه داشتن .\r\nو نقص من الأموال : و نقص مالها به تاراج حادثات يا اخراج زكات و صدقات .\r\nو الأنفس : و نقصان در نفسها كه آن بيمارى باشد و ضعف و عجز يا احتياج و بينوائى .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n وَ الثَّمَراتِ  « 1 » : و به نقصان ميوه‌ها و تلف شدن محصولات به آفات ارضى و سماوى يا مرگ فرزندان كه ميوه باغ دل‌اند دو روشنى چراغ بصر و ثمرهء نهال پدر و مادر .\r\nو بشّر الصابرين : و مژده ده صبر كنندگان را كه در اين بليّات طريقه شكيبائى پيش آرند و رسوم جزع و شكايت فرو گذارند و\r\n جام محنت خورند و دم نزنند * جز به راه وفا ، قدم نزنند \r\n خوش بسوزند در بلا چون عود * كه از ايشان برون نيايد دود \r\nالّذين : و اين صابران كه استحقاق بشارت دارند به حكم الهى و فرمان پادشاهى ؛ إذا أصابتهم مصيبة چون برسد ايشان را مصيبتى و بليّتى و نكبتى قالوا گويند از روى اخلاص به طريق اختصاص كه إنّا للّه به درستى كه ما از آن خداونديم كه به كمند بندگى او در بنديم پس هر چه از خواجه به بنده رسيد و از مالك بر مملوك واقع گردد جز تسليم و انقياد و رضا به حكم قضا چاره نباشد . و إنّا إليه و ما به سوى مجازات و مكافات او راجعون « 2 » بازگردندگانيم يعنى رجوع ما به حضرت او خواهد بود و او جزائى بسزا ، فراخور كردار به ما خواهد رسانيد اگر به حكم او خورسند باشيم مستوجب ثواب أبد گرديم و اگر از آنچه مراد او بود سر بپيچيم مستحقّ عذاب مخلّد شويم .\r\n سَرِ قبول به بايد نهاد و گردن طَوع * كه هر چه حاكم عادل كند همه داد است \r\nمضمون اين آيت وافى هدايت ، مشعر است به آنكه بلا محك نقد عالميان و معيار تجربه احوال آدميان است تا هر كه دعوى محبّت كند نقد جان او در بوته بلا و كوره عنابه آتش امتحان و ابتلا بگدازند آن كه از غش هواى نفس دنى و غل آرزوى طبع خسيس پاك و پاكيزه است از خلاص آزمايش خالص بيرون مىآيد و ضراب عنايت چهرهء او در دار الضرب هدايت به سكّه قبول بيارايد و اگر مغشوش و معيوب است در نيران فراق به سمت احتراق موسوم شده مردود أبد گردد .\r\nو در يكى از كتب سماوى مذكور است كه : من أحبّ أو أحبّ يصب عليه البلاء يعنى هر\r\n\r\n\r\n","description":"","footnote":"\r\n( 1 ) - سورهء بقره ، آيه 155 .\r\n( 2 ) - سورهء بقره ، آيه : 156 .\r\n","page_name":" 18 ","page_number":18},
  {"content":"\r\n\r\nكه دعوى دوستى حق كند و به دست ارادت حلقه در محبّت زند يا هر كه حق تعالى او را خلعت محبوبيّت پوشاند يا جرعه مقبوليّت نوشاند باران بلا از ابر محنت و عنا پياپى بر فوق او ريزند و شادى و بهجت و آسايش و راحت به تمامى از وى گريزان شود البلاء للولاء كاللهب للذهب ترجمه اين كلام در مثنوى بر اين منوال آورده .\r\n دوستى چون زر بلا چون آتش است * زرّ خالص در دل آتش خوش است \r\nو از فحواى كلمات سابقه چنان به حيطه فهم در مىآيد كه بلا متوجّه أهل ولاست و محنت متعلّق به ارباب محبّت هر جائى كه بناى محبت نهاده‌اند درى از محنت در وى گشاده‌اند و در هر ميدان كه لواى ولا بر افراخته‌اند فوج بلا را ملازم او ساخته‌اند و هر كه را حق سبحانه و تعالى دوست دارد او را به بلا مبتلا سازد و به محن ممتحن گرداند و مؤيّد اين معنى حديث حضرت رسالت پناه ( صلى الله عليه و آله ) است آنجا كه فرموده : « إنّ الله إذا أحبّ قوما ابتلاهم » يعنى چون خداوند تعالى قومى را دوست دارد لشكر بلا و اندوه را بر ايشان گمارد . و مقرّر است كه محنت به اندازه محبّت بود و بلا به مقدار ولا نازل شود هر كه در راه محبّت حق از جمله رهروان پيش بود هرآينه مشقّت و بليّت او از همه بيش بود .\r\n هر كه را ذوق محبّت بيشتر * سينه‌اش از نيش محنت ريشتر \r\nو از حضرت خواجه كاينات سؤال كردند كه : أىّ الناس أشدّ ابتلاء ؟ كدام طايفه از آدميان سخت‌ترند از روى بلا يعنى بلاى كدام گروه از آدميان سخت‌تر و جانسوزتر است ؟ و محنت كدام زمره از اصناف صعب‌تر و غم‌اندوزتر ؟ گفت الأنبياء پيغمبران كه محرم حرم جلالتند . ابتلاى ايشان سخت‌تر از بلاى جمله بشر است و محنتى كه متوجه روزگار ايشان باشد از همه محنتها بيشتر « ثمّ الأمثل فالأمثل » پس از ايشان بلاى جمعى كه ماننده‌تر باشند بديشان در سلوك سبيل ، محبت و وقوف بر سراير معرفت نيز صعب باشد .\r\nپس آنها كه أشبه بودند بدين جماعت و بر همين قياس هر كه به درگاه قرب ، اقرب بود بلا و عناى او أشدّ و أصعب بود .\r\n هر كه درين بزم مقرّب‌تر است * جام بلا بيشترش مىدهند \r\n و آنكه ز دلبر نظر خاصّ يافت * داغ عناء بر جگرش مىنهند \r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبلا نه شربت شيرين است كه اطفال طريقت را دهند . بلكه قدح زهر هلاهل است كه بر دست بالغان راه نهند . يكى از مشايخ مىفرمود :\r\n دُردى خوردن به ميكده عادت ماست * رطلى كه گران‌تر است آن شربت ماست \r\nو از اينجاست كه هر بلائى كه گرانتر است بر دلهاى مبارك أنبيا نهاده‌اند و هر تحفه محنتى كه قويتر است براى أوليا و أصفيا فرستاده‌اند .\r\nدر روح الارواح آورده كه هر كه را جاه صديقان و قدمگاه محبّان مىبايد يك قدم به مراد خود برنبايد گرفت و يك دم به آرزوى دل بر نبايد آورد .\r\n عاشق باشى ترا زبون بايد بود * ور نه زره عشق ، برون بايد بود \r\nدر راه ابتلاى او هزار هزار دل كباب است و از كشاكش محنت و بلاى او هزار هزار ديده پرآب ، در هر باديه او را كشته‌اى است به حسرت افتاده ، و در هر زاويه سوخته‌اى است از سطوت كبرياى او جان داده . تن كدام ولى است كه نه گداخته زبانه آتش كبرياى اوست ؟ و دل كدام نبى است كه نه پرداخته نشانه تير بلاى اوست ؟ آخر نظرى كن به حسرت آدم صفى ، و نوحه نوح نجى و در آتش انداختن ابراهيم خليل ، و قربان كردن اسماعيل نبيل ، و كربت يعقوب در بيت الاحزان ، و بليّت يوسف در چاه و زندان ، و شبانى و سرگردانى موسى كليم ، و بيمارى و بىتيمارى ايّوب سقيم و ارّه شكافنده بر فرق زكريّاى مظلوم ، و تيغ زهر آب داده بر حلق يحيى معصوم ، و ألم لب و دندان سرور انبيا ، و جگر پاره پاره حمزه سيد الشهداء ، و محنت اهل بيت رسالت و مصيبت خانواده عصمت و طهارت ، و سرشك دردآلود بتول عذرا و فرق خون‌آلوده علىّ مرتضى ، و لب زهر چشيده نور ديده زهرا ، و رخ به خون آغشته شهيد كربلا ، و ديگر احوال بلاكشان اين امّت و محنت رسيدگان عالى همّت ، همه با جان غم اندوخته در كانون غم و الم سر تا پاى سوخته .\r\n عالم ز بلاى دوست محنت‌كده‌اى است * وين محنت و غم نصيب هر دل شده‌اى است \r\n هر جا كه نگاه مىكنم در ره تو * دل خون‌شدهء سوخته ، غم زده‌اى است \r\nاى عزيزان ! در راه هيچ نبى آن قدر خار بلا نريخته‌اند كه در راه سيّد بشر و بر فرق هيچ پيغمبر آن مقدار گرد محنت نبيخته‌اند كه بر سر آن سرور . چنانچه در اين معنى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nفرمود كه ما اوذى نبىّ مثل ما اوذيت يعنى رنجانيده نشد هيچ پيغمبرى مانند آن كه من رنجانيده شدم ، و به همين نسبت با اهل بيت هيچ پيغمبر اين جفا نكرده‌اند كه با اهل بيت خواجهء عالم ، و از جمله واقعه شهداى كربلا است كه هيچ ديده بدان گونه مصيبتى نديده و هيچ گوش چونان بليّتى نشنيده .\r\n تا دهر هست واقعه زين صعبتر نديد * هر كان خبر شنيد ، كسش با خبر نديد \r\n چشم زمانه بر ورق چرخ قصه‌اى * پرسوزتر ز حال شبير و شبر نديد \r\nامام يافعى در كتاب « مرآة الجنان » آورده است كه ابن عبد البرّ از حسن بصرى نقل كرده كه در واقعه كربلا شانزده تن از اهل بيت با ابى عبد اللّه الحسين شربت شهادت چشيدند كه در آن وقت و آن روز بر روى زمين ايشان را شبيه و نظيرى نبود .\r\nدر مصابيح القلوب « 1 » مذكور است كه كعب الاحبار روزى مردم مدينه را از ملاحم و فتنها كه در كتاب‌ها خوانده بود خبر مىداد . در اثناء سخن گفت : عظيم‌ترين واقعه و بزرگ‌ترين ملحمه قتل حسين على خواهد بود و چنين خوانده‌ام كه آن روز كه امام را شهيد كنند هفت آسمان خون بگريند . گفتند يا ابا اسحاق نشنيده‌ايم كه آسمان هيچ وقت خون گريسته باشد . گفت : « ويلكم إنّ قتل الحسين امر عظيم » واى بر شما كه قتل حسين كار بزرگ و صعب امرى است . وى فرزند خاتم پيغمبران و سبط رسول آخر الزمان و ريحانه سيد رسولان است . پسر سيد اوصياء ، پنجم آل عباء و نور ديدهء فاطمه زهرا ( س ) است .\r\nبدان خدايى كه جان كعب به دست اوست كه چنين خوانده‌ام كه آن روز كه وى را شهيد كنند گروهى از فرشتگان به سر روضه وى بايستند و مىگريند تا قيامت ، كه هرگز از گريه بازنايستند و در هر شب جمعه هفتاد هزار فرشته آيند و بر سر قبر وى زارى كنند ، چون بامداد شود به صوامع طاعت خود بازروند . اهل آسمان او را ابى عبد اللّه المقتول خوانند ، فرشتگان زمين ابى عبد اللّه المذبوح و فرشتگان دريا او را حسين مظلوم خوانند و ملائكه هوا حسين شهيد گويند .\r\n\r\n\r\n","description":"","footnote":"\r\n( 1 ) - مصابيح القلوب فارسى در مواعظ از ابى على الحسن بن محمد سبزوارى بيهقى شافعى .\r\n","page_name":" 21 ","page_number":21},
  {"content":"\r\n\r\n بر قتل حسين ارض و سما مىگريند * از عرش على ، تا به ثرا مىگريند \r\n ماهى ته آب و مرغ در روى هوا * در ماتم شاه كربلا مىگريند \r\nو گريه در اين ماتم موجب حصول رضاى ربّانى و سبب وصول به رياض جاودانى است ، چنانچه در آثار آمده كه « من بكى على الحسين أو تباكى وجبت له الجنة » يعنى هر كه بر حسين بگريد يا خود را به تكلّف به گريه وادارد ، سزاوارتر باشد كه او را به بهشت برند .\r\nشيخ جار اللّه علّامه فرمود كه هر كه بگريد بر حسين ، بهشت او را واجب شود و هر كه خود را گريان فرا نمايد به حكم « من تشبّه بقوم فهو منهم » در وعده « وجبت له الجنة » داخل است .\r\nامام رضى بخارى آورده كه اى عزيزان خاك كربلا خاكى است كه در آن خاك تخم شهادت كشته‌اند و آب از ديده محبّان و هواداران مىطلبد كه « من بكى على الحسين » .\r\nپس هر آن شخصى كه از جويبار ديده آبى به خاك كربلا فرستد ، هرآينه تخم محبّت كه در زمين سعادت اهل شهادت كشته باشد ، در مزرعهء رضا به ، آب ديدهء وى پرورش يابد و چون از منزل « الدنيا مزرعة الآخرة » بيرون رود ، محصول آن نعيم جنّت و نسيم بهجت بود كه « وجبت له الجنة » براى اين است كه جمعى از محبان اهل بيت هر سال كه ماه محرم درآيد ، مصيبت شهدا را تازه سازند و به تعزيت اولاد حضرت رسالت پردازند ، همه را دلها بر آتش حسرت بريان گردد و ديده‌ها از غايت حيرت ، گريان .\r\n ز اندوه اين ماتم جان گسل * روان گردد از ديده‌ها خون دل \r\nو اخبار مقتل شهدا كه در كتب مسطور است تكرار نمايند و به آب ديده غبار ملال از صفحه سينه به زدايند و هر كتابى كه در اين باب نوشته‌اند اگر چه به زيور حكايت شهدا حالى است اما از سمت جامعيت فضايل سبطين و تفاصيل احوال ايشان خالى است و بدين سبب اشارت عالى از عالى حضرت سلطنت رتبت نقابت منقبت شاهزاده اعظم نقاوه ملوك الأمم آفتاب تابان فلك بختيارى ، ماه درخشان سپهر شهريارى ، شرف العترة النّبويه عزّ الفرقة العلوية المخصوص بالنسب الحسنى و المختصّ بالحسب الحسينى داراى جمشيد مخبر فريدون فر خورشيد منظر خلاصهء اولاد سلاطين نامدار نقاوهء احفاد خواقين عالى مقدار .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n ذو همّة يرقى على مرقى العلى * و بنوره انكشفت دياجير الورى \r\n شاه ملك خوى فلك ، آستان * گلبن نه روضه مينو نشان \r\n سرور مه رايت بهرام جاه * صفدر مهر آيت گردون پناه \r\n داور عادل دل عالى نسب * والى كافى ، كف صافى حسب \r\nرفيع قدرى كه ارتفاع سدّه مناقب و اعتلاى عتبه مناصب و مراتبش در مرتبه‌اى است كه نه سيّاح و هم دورانديش پيرامن سرادقات شرح آن تواند گشت ، و نه سبّاح عقل روشن راى گرد ساحل درياى بيان شمّه‌اى از آن تواند گذشت .\r\n پايه قدر تو از آن بيش است * كه توانم اداى آن كردن \r\n بلكه نتوان به صد هزار زبان * عُشر اوصاف او بيان كردن \r\nقرّهء باصره سيادت و نقابت طره ناصيه سلطنت و نجابت\r\n سرو گلزار سيّد ثقلين * قرّة العين خواجه كونين \r\nالمستفيض من منايغ فيض الاله مرشد الدولة ، و الملّة و الدين عبد اللّه المشتهر به سيد ميرزا لا زالت سماء سلطنة بكواكب العظمه و الجلال مزينة و آيات ابهته على صحائف الكائنات بالدولة و الكمال مبيّنه كه با وجود علوّ نسب در سيادت چنانچه شمه‌اى از آن در آخر كتاب مسطور خواهد شد به سموّ مرتبت در نسبت سلطنت نيز آراسته است *\r\n هم سيادت در نسب هم شهريارى در حسب * شرف صدور يافت كه اين فقير حقير \r\nحسين الواعظ الكاشفى أيده اللّه بلطفه الخفّى به تأليف نسخه جامع كه حالات اهل بلا از انبيا و اصفيا و شهدا و ساير ارباب ابتلا ، و احوال آل عبا بر سبيل توضيح و تفصيل در وى مسطور و مذكور بود اشتغال نمايد و از ابيات عربى آنچه ضرورى الذّكر باشد با ترجمه ايراد كند و از منظومات فارسى آن چه مناسب اذهان اهل زمان بود در رشتهء بيان كشد .\r\n در آئين سخن‌رانى بكوشد * سخن را كسوتى از نو بپوشد \r\n ز سكّه نو كند نقد كهن را * به زيورها بيارايد سخن را \r\nاگر چه اين كمينهء بىبضاعت ، استحقاق اين معنى نداشت و به واسطه كبر سن و ديگر موانع رايت فصاحت در ميدان بلاغت بر نمىتوانست افراشت اما چون امتثال فرمان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nعظيم الشأن آن حضرت از لوازم بود به ترتيب اين نسخه كه به روضة الشّهداء موسوم است اشتغال نمود و برده باب و خاتمه مرتب گردانيد و فهرست ابواب اين است :\r\nباب اول : در ابتلاى بعضى از انبيا على نبيّنا و عليهم الصّلاة و السّلام .\r\nباب دوم : در جفاى قريش با حضرت رسالت ( صلى اللّه عليه و آله و سلم ) و شهادت حمزه و جعفر طيّار .\r\nباب سوم : در وفات حضرت سيّد المرسلين عليه افضل صلوات المصلّين .\r\nباب چهارم : در حالات حضرت فاطمه زهرا از وقت ولادت ، تا زمان وفات .\r\nباب پنجم : در أخبار علىّ مرتضى ( عليه السلام ) از زمان ولادت تا شهادت .\r\nباب ششم : در فضائل امام حسن عليه السلام و بعضى از احوال وى از ولادت تا شهادت .\r\nباب هفتم : در مناقب امام حسين ( عليه السلام ) و ولايت وى و احوال آن سرور بعد از وفات برادر .\r\nباب هشتم : در شهادت مسلم بن عقيل و قتل بعضى از فرزندان او .\r\nباب نهم : در رسيدن امام حسين ( عليه السلام ) به كربلا و محاربهء وى با اعداء و شهادت آن حضرت با اولاد و أقربا و ساير شهدا .\r\nباب دهم : در وقايعى كه بعد از حرب كربلا مر اهل بيت را واقع افتاد و عقوبت مخالفان كه مباشر آن حرب شدند .\r\nخاتمه : در ذكر اولاد سبطين و سلسله نسب بعضى از ايشان .\r\nاميد به عنايت ربّانى واثق است كه در اتمام اين رساله مدد توفيق ارزانى داراد ! و بركات اين روايات و حكايات به روزگار فرخنده آثار دولت انجام حضرت شاهزاده عالى مقام أيده اللّه تعالى إلى قيام الساعه او ساعة القيام و اصل و متواصل گرداناد ! و عامه مسلمانان و كافه ، اهل ايمان را از خواندن و نوشتن اين كتاب مثوبات بىحساب كرامت كناد !\r\nو هو الكريم الوهّاب آمين يا ربّ العالمين .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nباب اول در ابتلاى جمعى از انبياء عليهم التحيّة و الثناء\r\n\r\nنخست ابو البشر آدم صفى ( عليه السلام )\r\n آن روز كه آب و خاك بر هم زده‌اند * بر طينت آدم ، رقمِ غم زده‌اند \r\n خالى نبود آدمى از دردُ و بلا * كان ضربت اوّلين بر آدم زده‌اند \r\nهنوز آدم صفى از كتم عدم ، به فضاى وجود نيامده بود كه ملائكه زبان طعن بر آدميان گشادند و به فساد و خونريزى ايشان گواهى دادند و بعد از آن كه عزرائيل به حكم ملك جليل ، از همه اجزاى زمين يك قبضه خاك برداشته در بطن نعمان به ريخت حق سبحانه قطعه سحاب پاك را بر بالاى آن قبضه خاك چنان تعيين فرمود كه چهل روز بر آن خاك به بارد و به هيچ نوع سايه از سر آن برندارد آن سحاب به فرمان رب الأرباب سى و نه صباح از درياى اندوه آب برداشته بر خاك آدم مىباريد تا آن خاك به آب و غم و عنا گل شد .\r\n خاك آدم را به آب غم مخمّر ساختند * پس درو درد و بلا را جا مقرّر ساختند \r\nروز چهلم از بحر شادى آب بر گرفته قطره‌اى چند بر آن خاك افشاند گوئيا كثرت هموم و غموم آدميان و قلّت نشاط و انبساط ايشان بدين سبب است چنانچه فرموده‌اند .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n بىحكمتى غريب و حديثى عجيب نيست * شادى يك زمان و غم جاودان ما \r\nو چون روح در قالب آدم دميدند و از روى تعظيم مسجود ملائكه گشت و حوّا را از پهلوى وى بيافريده مونس روزگار وى ساختند فرمان در رسيد كه اى آدم « أسكن أنت و زوجك الجنّة » ساكن شو تو و زوجه‌ات در بهشت و بخوريد از ميوه‌هاى آن خوردن بسيار . به هر جا كه خواهيد برويد از هر گونه لباس به پوشيد و از هر لون طعام به نوشيد و گرد درخت گندم ( يا انگور يا كافور يا شجرة العلم ) نگرديد .\r\nشجرة العلم درختى بوده است در وسط فردوس جامع ثمرات لطيفه و مطعومات طيّبه و هر كه از آن بخوردى نيك و بد بدانستى پس آدم و حوّا در بهشت آرام گرفتند و ابليس بر حال ايشان رشك برده به وسيله طاوس و مار به بهشت درآمد و انواع حيله و وسوسه پيش آورد و به سوگند دروغ آدم و حوّا را فريب داد تا از شجره منهيّه تناول نمودند و لشكر بلا روى بديشان نهاد . آدم سلطان دار الملك بهشت بود متوّج به تاج عزّت و ملبس به حلّه كرامت غلمان و ولدان پيش آدم در مقام خدمت و رضوان و حوران نسبت به حوا در پايه ملازمت . بعد از أكل ثمره آن شجره فى الحال تاج شرف و افسر جلال از فرق ايشان درافتاد و حلل و حلى بهشت از بدن ايشان فرو ريخت ، برهنه مانده به حال خود در نگريستند و از غايت حسرت و نامرادى زار گريستند به جانب هر درختى كه مىشتافتند از ايشان صداى دور دور مىشنودند و از هيچ برگ نوائى نمىيافتند آدم از خجالت برهنگى به هر طرف مىگريخت و در پس هر درخت پنهان مىشد ، خطاب الهى رسيد كه « أ فررت منّى يا آدم ! » از ما مىگريزى اى آدم در جواب گفت بل حياء منك از شرم گناه خود سرگردان شده‌ام و چگونه از تو گريزم كه گريختن از حضرت تو ممكن نيست .\r\n كجا روم كه به غير از درت پناه ندارم * جز آستانهء لطفت گريزگاه ندارم \r\nعاقبت به برگ انجير خود را بپوشاند و فرمان رسيد كه از بهشت بيرون رويد آدم دست حوّا گرفته از بهشت روى به بيرون نهادند و هر دم آدم پىدرپى مىگريست كه شايد شب غم را مصباحى و آن دربسته را مفتاحى پديد آيد از هيچ جانب رايحه مرادى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبه مشام اميد نرسيد و چون آدم خواست كه از بهشت بيرون آيد كلمه : بسم اللّه الرحمن الرحيم بر زبانش جارى شد جبرئيل گفت اى آدم كلمه‌اى بزرگ گفتى زمانى باش شايد كه از افق غيب لمعه نجاتى درخشان گردد و از مطلع كرم كوكب خلاصى طلوع كند خطاب آمد كه اى جبرئيل ! بگذار تا برود جبرئيل گفت الهى ترا به اسم رحمن و رحيم خوانده چه شود كه بر وى رحمت كنى ملك تعالى فرمود كه مرا رحمت كم نيست و از رحمت كردن ملال و ندم نه فامّا اگر امروز بر وى رحمت كنم بر يك تن رحمت كرده باشم باش تا فرداى قيامت آدم روى به بهشت نهد و هزاران هزار عاصى از فرزندان وى با وى باشند آنگاه بر ايشان رحمت كنم تا سمت رحمت من آشكار گردد .\r\nدر بحر الحقايق آورده كه آدم را بدان سبب از بهشت عذر خواستند كه با عشق درآويخت و عشق را دار الملام بايد نه دار السلام عشق خواستار اهل ملامت است و عقل جوياى راحت و سلامت .\r\n اى مرد ره عشق بكش بار ملامت * يا درگذر از عشق و برو خوش به سلامت \r\nيكى از أكابر از روى تأويل فرموده كه آن شجره كه آدم ممنوع شد از نزديك شدن بدان ، نهال محبّت بود و فى نفس الأمر آن را هم براى آدم كاشته بودند يحبّهم و يحبّونه و سبب نهى از آن : يا عزّت جاه و دلال محبوبى بود كه حسن و جمال بدان كمال مىبايد يا تحريص و ترغيب طالب بدان كه الإنسان حريص على ما منع طبيعت آدمى اقتضاى آن مىكند كه از هر چه او را نهى كنند حرصش بر طلب آن بيفزايد و يمكن كه اگر نهى بدان متعلّق نشدى آدم عليه السلام را از استيفاى مرادات نفس و استكمال لذّات آن ، پرواى ميوه محبت نبودى چه محبّت غذاى روحانى است و آنكه به ترتيب جسم اشتغال كند فراغت پرورش روح ندارد ، پس حكم شد كه آدم اگر آسايش مىطلبى اينك در بهشت بخور و بياشام و گرد شجره محبّت مگرد تا به استجلاب محنت و محبّت از جمله ستمكاران نباشى بر نفس خود ، زيرا كه نوش محبّت بىنيش بليّت نيست محنت و محبّت توأمانند ويلا و و لا متلازمان .\r\n عاشقان را از بلا صد راحت است * كه محبّت همنشين محنت است \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n عشق چون دعوى ، جفا ديدن گواه * چون گواهت نيست دعوى شد تباه \r\n هر كه دعوى محبّت ساز كرد * صد در از غم ، بر رخ خود باز كرد \r\nاز سلطان العارفين ( قدّس سره ) منقول است كه پيش از وجود آدم عشق و محبت مظهرى مىجست و چون ملائكه را استحقاق مظهريّت آن نبود در كنج خلوت و گوشه فراغت مىغنود تا دبدبه طاعت و طنطنه عبادت ابليس ، در ملك و ملكوت افتاد عشق خواست تا دست در كمر مواصلت وى زند سلطان عزّت بانگ بر او زد كه حريف‌شناس باش عشق ديگر بار در حجله غيب نشست و در به روى جنّ و ملك دربست تا وقتى كه آدم از كتم عدم به فضاى شهود آمد ، عشق را در صورت شجره منهيّه به آدم نمودند واله جمال او شد خواست كه همان جا با او عقد وصال بندد گفتند اين معنى در سراى خلد راست نيايد منزل عشق ، خانهء دل محنت‌زدگانست و در بهشت متاع محنت يافت نيست از راحت بهشت كار نگشايد گريه و زارى زندانيان را مضيق دنيا به كار آيد .\r\n اى برادر عاشقى را درد كو * بر سر كوى محبّت مرد بايد ، مرد كو \r\n چند از اين ذكر فسرده چند ازين فكر دراز * نعره‌هاى آتشين ، و چهره‌هاى زرد كو \r\nپس آدم به هواى محبّت از فضاى بهشت به تنگناى دنيا آمد و از ساحل سلامت رو به گرداب ملامت نهاد ، و از گلشن فرح متوجّه گلخن ترح شد گلزار نعمت را به خارستان نقمت مبدّل ساخت و از ذروهء محبّت به حضيض محنت افتاد از مرتبه قربت رو به باديه غربت آورد و دركات كلفت را بر درجات انس و ألفت اختيار كرد قدم از صومعه شادكامى بيرون نهاده ساكن غمكده بدنامى شد زيرا كه عشق و نيكنامى ، با يكديگر راست نيايد .\r\n رها كنيد كه تن در دهم به بدنامى * كه نام نيك در آئين عاشقان ننگست \r\nالقصّه ! چون صداى  اهْبِطُوا مِنْها  بر آمد « 1 » و حكم شد كه همه فرود رويد از بهشت به دنيا در آن محل ، آدم دست حوّا گرفته گفت : بيا تا برويم كه نوبت معزولى رسيد و\r\n\r\n\r\n","description":"","footnote":"\r\n( 1 ) - سورهء بقره ، آيه : 36 .\r\n","page_name":" 28 ","page_number":28},
  {"content":"\r\n\r\nمحنت غريبى و بىكسى پيش آمد .\r\n برخيز كه وقت افتراق است امروز * با محنت و درد اتّفاقست امروز \r\n اى ديده رخ وصال ديدى يك چند * خون بار ، كه نوبت فراقست امروز \r\nو چون آدم و حوّا با يكديگر روان شدند جبرئيل آمد كه اى آدم حكم چنين است كه دست حوّا بدارى و دام مواصلت او از دست بگذارى كه هر يك را به جانب ديگر مىبايد رفت پس آدم دست از حوّا برداشته و هر يك روى به طرفى آوردند آدم مىگريست و مىگفت وا غربتاه ! حوّا فرياد مىكرد و مىگفت وا فرقتاه ! ملائك متعجب ايستاده مىنگريستند و به غربت آدم و كربت حوّا مىگريستند و ايشان يكديگر را گم كردند نه اين را از آن خبر ، كه كجا مىرود و نه آن را از اين وقوف ، كه كجا مىبرند آدم به سر كوه سرانديب افتاد و حوّا بر ساحل درياى هند در موضعى كه آن را جدّه گويند فرود آمد آدم دويست سال بر سر كوه سرانديب مىگريست .\r\nابن عباس ( رضى اللّه عنه ) گفته كه هرگاه آدم بهشت را ياد كردى بىهوش شدى نه از بهر بهشت بلكه براى خداوند بهشت جبرئيل به آمدى و دست بر سر آدم فرود آوردى تا به هوش آمدى و ندا رسيدى كه اى جبرئيل ! آدم را مونسى كن كه غريب است و چون جبرئيل خواستى كه برود آدم گفتى زمان ديگر باش كه غم دل با تو بگويم و دفتر اندوه خود بر تو خوانم و چون جبرئيل عزم رفتن كردى و از چشم آدم ناپيدا شدى چنان به ناليدى كه مرغان هوا را بر وى رحم آمدى و چندان بگريستى كه جويها از آب چشم او ، روان گشت .\r\n روزى كه چشم ما ز جمالت جدا بود * چندان كه چشم كار كند أشك ما بود \r\nو حوّا نيز بر ساحل جدّه مىگريست و ناله و زارى مىكرد روزى آدم از جبرئيل پرسيد كه اى برادر حوّا كجاست گفت بر كنار دريا از فراق تو مىگريد و از حال تو هيچ خبر ندارد آدم بىهوش شد جبرئيل سر وى ، بر كنار داشت ناگاه در آن بىهوشى حوا را ديد كه بر كنار دريا نشسته مىگريد و مىگويد « حبيبى آدم ! » اى دوست من آدم و اى مونس همدم « أ جائع أنت ام شبعان ؟ » آيا گرسنه‌اى يا سير ، آيا تو در خوابى يا بيدار ؟ آدم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخواست كه جوابش دهد ناگاه به هوش آمد و خروش و فغان درگرفت جبرئيل گفت ترا چه شد آدم صورت واقعه بازنموده چنان از روى درد به خروشيد كه جبرئيل به ناله درآمد كه الهى ! بر اين دو غريب فرو مانده رحم كن خطاب رسيد كه آدم را بشارت ده كه نزديك آن رسيد كه شب فراق به سر آيد و ماه مراد از مشرق اميد برآيد .\r\n نسيم باد صبا دوشم آگهى آورد * كه روز محنت و غم ، رو به كوتهى آورد \r\nآنگه حق سبحانه توبه آدم قبول كرد .\r\nو علما را در آن باب سخن بسيار است يكى از محقّقان فرموده كه سبب قبول توبه آدم سه چيز بود حيا و بكاء و دعا امّا حيا بمثابه‌اى بر آدم غالب بود كه شهر بن حوشب ( رحمة اللّه ) گفته كه چون آدم به زمين آمد سيصد سال سر بالا نكرده و به آسمان ننگريست از شرمسارى .\r\nامّا بكاى او به مرتبه‌اى بود كه در اخبار آمده كه اگر جمع كنند گريه تمامى اهل دنيا را و نسبت دهند به بكاى داود پيغمبر عليه السلام هنوز گريه داود بيشتر باشد و اگر بكاى اهل عالم و بكاى داود را نسبت به گريه نوح بنگرند بكاى نوح از آنها زيادتر باشد و اگر گريه مجموع عالميان با گريه نوحى و داود جمع كنند بكاى آدم از همه بيش باشد\r\nدر عيون الرضا « 1 » آورده كه آب ديده آدم عليه السلام چون سيلى بيرون مىآمد از ديدهء راست او مانند آب دجله و از چشم چپ او مانند فرات و مرويست كه آدم در مدّت دويست سال چندان باران حسرت ، از ابر ديده بر زمين ندامت باريد كه در رخساره مبارك او دو جوى پديد آمد و از آب چشم وى چشمه‌ها روان شد مرغان از آب ديده آدم مىخوردند و با يكديگر مىگفتند اين چه خوش آبى است كه ما خوشتر از اين آب نخورده‌ايم آدم عليه السلام گمان برد كه اين سخن را از روى طنز و افسوس مىگويند آه سرد از دل پردرد برآورد و زار زار به ناليد و گفت بار خدايا ! حال من بدان جا رسيد و كار من بدان مرتبه انجاميد كه مرغان هوا به آب ديده من سخريّت مىكنند\r\n\r\n\r\n","description":"","footnote":"\r\n( 1 ) - البته مقصود عيون اخبار الرضا عليه السلام تأليف صدوق است .\r\n","page_name":" 30 ","page_number":30},
  {"content":"\r\n\r\nآخر آب چشم گناهكاران را چه مزه خواهد بود خطاب رسيد كه اى صفىّ دل خوش دار كه مرغان راست مىگويند ما هيچ جوهرى نفيس‌تر از آب ديده نيازمند نيافريده‌ايم . « 1 »\r\n گوهرى بس گرانبها اشك است * سبب آبروى ما اشك است \r\n گريه مىكن كز آن ثمر يا بى * اشك‌ريزى كنى گهر يا بى \r\n ابر تا گريه بر چمن نكند * غنچه هم خنده بر سمن نكند \r\nامّا دعا آن بود كه تشفّع كرد به حضرت رسالت صلى اللّه عليه و آله و گفت يا رب به حق محمد ( ص ) و اهل بيت محمد صلى اللّه عليه و آله و سلم كه توبه مرا به شرف قبول برسان !\r\nحق سبحانه پرسيد كه اى آدم تو محمد ( ص ) را چگونه شناختى گفت الهى بر ساق عرش نام نامى او را با اسم سامى تو قرين ديدم دانستم كه گرامىترين آفريدگان به حضرت تو او تواند بود پس چون آدم به حضرت خاتم صلى اللّه عليه و آله و سلم استشفاع نمود توبه او به محلّ قبول رسيد .\r\n چو آدم كرد روى دل به سويش * شفيع آدم آمد آبرويش \r\n كز اوّل دسته بند گلشنش بود * نه آخر خوشه چين خرمنش بود \r\nديگر غم آدم وقتى بود كه قابيل هابيل را به كشت و صورت اين قصّه بر سبيل اجمال چنان است كه بعد از اتّصال آدم به حوا و مجالست ايشان با يكديگر حوا چند نوبت حامله گشت و به بطنى پسرى و دخترى مىآورد و چون بزرگ مىشدند آدم عليه السلام جاريه يك بطن را به غلام بطن ديگر مىداد « 2 » و دخترى كه با قابيل زاده بود اقليما نام\r\n\r\n\r\n","description":"","footnote":"\r\n( 1 ) - روش واعظان است كه اگر خبر ضعيف مشتمل بر پند و تنبّهى صحيح باشد و آن پند را نيكو در دل جاى دهد از نقل آن خبر ضعيف باك ندارند و چون مستمعان اين رسم را مىدانند موجب تدليس نمىگردد چنان كه حكايت از زبان حيوانات نيز گاهى نقل مىكنند ، در روايت است كه مرغان اشك چشم آدم را لذيذ يافتند براى فهماندن حسن توبه و محبّت خداى به تائبان آن را مفيد ديدند نقل كردند .\r\n( 2 ) - استاد شعرانى مىنويسد : در روايات اماميه آمده است كه پيش از اين آدم و حوا كه پدر و\r\n","page_name":" 31 ","page_number":31},
  {"content":"\r\n\r\nداشت و در غايت حسن بود روى درخشان و موى مشگ افشان داشت .\r\n روئى چه گونه روئى ، گوئى چو آفتابى * موئى چه گونه موئى ، هر حلقه پيچ و تابى \r\nو همزاد هابيل را ليوذا مىگفتند و او چندان جمال نداشت چون به حدّ بلوغ رسيدند آدم ليوذا را به قابيل نامزد كرد و اقليما را به هابيل اختصاص داد قابيل از اين حكم ابا نموده گفت خواهر من اجمل است و با من در رحم بوده او به من اولى است آدم فرمود كه حكم الهى برين جمله عزّ صدور يافته مرا درين هيچ اختيارى نيست .\r\n\r\nحكم حكم او و ما محكوم اوييم\r\nقابيل مسلم نداشت و گفت تو هابيل را از من دوست‌تر مىدارى لا جرم آنچه خوبروىتر است به دو مىگزارى ، آدم گفت اگر : سخن من باور نمىداريد هر يك از شما قربانى كنيد به آنچه مىتوانيد قربان هر كه مقبول گردد اقليما از آن او باشد هابيل گوسفنددار بود برّه فربه كه بغايت دوست مىداشت بياورد و بر سر كوهى بنهاد و نيت كرد كه اگر قربان من مقبول نگردد ترك اقليما كنم و قابيل صاحب زرع بود دسته گندم ضعيف كم دانه بياورد و در همان موضع بنهاد و با خود گفت كه اگر اين قربانى مقبول شود يا نه من دست از خواهر خود بازندارم پس آتش سفيد بىدودى از آسمان فرود آمد و گوسفند را بخورد و از قربانى قابيل درگذشت و به خوردن آن ملتفت نگشت قابيل از آتش خشم به اشتعال درآمد دو حسد ديده بصيرت او را تيره كرده كمر به قتل برادر بر بست و در كمين‌گاه انتقام نشست همين كه آدم عزيمت زيارت بيت المعمور فرمود قابيل فرصت يافت و به سر رمه‌ها آمد هابيل در آنجا در خواب بود سنگى برداشت و سر هابيل را فرو كوفت چنان كه مغزش پريشان شد .\r\n\r\n\r\n","description":"","footnote":"\r\nمادر ما هستند آدم و حواى ديگر بود و پيش از آن آدم و حواى ديگر و اين آدم در آخر آن آدميان است پس آدم و حوّا نخستين انسان روى زمين نبودند بعضى گويند هنوز از اولاد آدم پيشين در زمين موجود بود و اولاد اين آدم با بازماندگان آدم پيشين ازدواج كردند و خواهر با برادر در نياميختند .\r\n","page_name":" 32 ","page_number":32},
  {"content":"\r\n\r\n خود برادر با برادر اين كند ؟ * كافرم گر هيچ كافر اين كند ؟ \r\nو چون هابيل كشته شد قابيل ندانست كه با وى چه كند ؟ او را در جامه‌اى پيچيده و در پشت كشيده روى به بيابان نهاد چهل روز هم چنان بر پشت گرفته به هر طرف مىرفت و نمىدانست كه چه چاره سازد ؟ و آخر الامر روزى ديد كه زاغى به منقار و چنگال خود حفره‌اى كرد در خاك و زاغى مرده بياورد و در آن حفره نهاد و خاك بر آن مىپاشيد تا آن زاغ پوشيده گشت قابيل نيز به همان طريق هابيل را در خاك كرد و به ميان قوم آمد امّا چون آدم عليه السلام از زيارت حرم بازآمد فرزندان همه به استقبال وى آمدند مگر هابيل و آدم هابيل را بسيار دوست داشتى چه جوانى بود با روى چون ماه و دو گيسوى سياه داشت و حق سبحانه او را صورت خوش و سيرت دلكشى ارزانى داشته بود و هيچ يك از اولاد آدم به جمال و كمال وى نبود .\r\n نه چنين صورت و معنى كه تو دارى دارند * پيش رويت دگران صورت بر ديوارند \r\nو هنوز شيث ( عليه السلام ) متولد نشده بود در خبر آمده كه اجمل اولاد آدم شيث بوده چه لمعه نور محمّدى صلوات اللّه و سلامه عليه از بشرهء او لامع و در جبين مبين او ساطع بود القصه چون آدم هابيل را نديد به جست و جوى او اشتغال فرمود از هر كه خبر وى پرسيدى « 1 » هيچ نشان ندادندى و گفتندى كه چندى روز است كه پيدا نيست ندانيم كجا رفته و به چه كار مشغول است ؟ آدم هفت شبانه روز كوه و صحرا را به قدم طلب مىپيمود و در تحقيق حال هابيل جدّ تمام و جهد لا كلام مىنمود و زبان حالش بدين مقال مترنّم بود .\r\n به شب دراز هجران ، مگر از خدات جويم * شب من سيه شد از غم ، مه من كجات جويم \r\nشب هشتم در واقعه ديد كه هابيل جائى ايستاده و مىگويد وا أبتاه الغياث ! اى پدر بزرگوار به فرياد من برس آدم از هول آن از خواب درآمد و خروش درگرفته بىهوش شد چون با خود آمد جبرئيل را ديد بر سر بالين وى نشسته و گفت اى برادر از حال\r\n\r\n\r\n","description":"","footnote":"\r\n( 1 ) - شايد از بازماندگان آدم پيشين .\r\n","page_name":" 33 ","page_number":33},
  {"content":"\r\n\r\nهابيل هيچ خبر دارى ؟ كه حالى او را در خواب ديدم چون مظلومان استغاثه مىكرد و چون بيچارگان فرياد رس مىطلبيد جبرئيل گفت يا آدم حضرت عزّت مىفرمايد : « أعظم أجرك » بزرگ باد مزد تو در اين مصيبت بدان كه قابيل هابيل را كشت و او فرياد مىكرد و الغياث مىگفت و كس به فرياد او نمىرسيد اكنون همان فرياد است كه از زير زمين ظاهر مىشود و فرداى قيامت نيز فرياد كنان به عرصه‌گاه درآيد آدم فرياد در گرفت و گريه آغاز كرد و گفت اى برادر خاك او را به من نماى جبرئيل آدم را به سر قبر هابيل برد آدم خاك از وى دور كرد هابيل را ديد سر كوفته و تمام اعضاى وى به خون آغشته روى مبارك در روى وى ميماليد و مىگفت وا حسرتا ! وا ابناه وا كربتاه ! .\r\n در زير خاك قامت و بالاى او دريغ * از شكل و از شمايل زيباى او دريغ \r\n زير زمين نهفته سر و پاى او دريغ * سر تا به پاى چابك و نغز و لطيف بود \r\nآدم چندان به گريست كه فرشتگان هفت آسمان به گريه درآمدند و گفتند بار خدايا آدم دو سه روزى از گريستن آسوده بود اكنون باز گريان شد ما را طاقت گريستن وى نيست خطاب رسيد كه اى آدم صبر كن در مصيبت كه مزد صابران بىنهايت است و ما حكم كرديم كه نصف عذاب دوزخ تنها مر قابيل را باشد .\r\nاز بزرگى استماع افتاده كه همه اهل اسلام متفقند بر آنكه حضرت رسالت صلى اللّه عليه و آله و سلم از آدم صفى افضل و اشرفست هرگاه كه قاتل فرزند آدم را اين مقدار عذاب مقرر شده آيا قاتل فرزند مصطفى و جگرگوشه سرور انبياء را حال چگونه خواهد بود .\r\nدر صحيفه رضويه كه احاديث آن مسند به حضرت سلطان خراسان امام على بن موسى الرضا عليه التحية و الثناء است و آن حضرت از آباى كرام عظام خود نقل فرموده مذكور است كه قاتل امام حسين ( ع ) در تابوتى باشد از آتش دوزخ و زنجيرهاى آتشين بر دست و پاى او بربسته و از او نتنى مىآيد كه اهل دوزخ به خدا پناه مىبرند از شدّت آن نتن و چگونه چنين نباشد سزاى ظالمى كه تيغ آب داده ، بر حلق آب ناداده امام نهد و گردنى كه بوسه‌گاه حضرت رسول اللّه بود به خنجر كين آزرده گرداند . در كتاب\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكنز الغرائب آورده كه روزى حضرت فاطمهء زهرا ( ع ) جهت شاهزادگان كرتها ( پيراهن ) دوخته بود و بديشان پوشانيد و ايشان را به حضرت رسالت صلى اللّه عليه و آله فرستاد چون به خدمت رسيدند ايشان را در كنار گرفت ديد كه گريبان پيراهن حسين ( ع ) تنگ است در حال تكمه بگشاد خطى ديد گرداگرد گردن وى پديد آمده بر دل مبارك وى گران آمد فى الحال جبرئيل حاضر شد و گفت اى سيّد بدين مقدار خط كه بر گردن حسين ( ع ) ديدى دل مبارك تو متألّم شد روزى باشد كه به ضرب خنجر ستم همين موضع سر مباركش از بدن جدا ساخته باشند اين سخن خواجه عالم را در گريه آورد و چگونه كسى در اين مصيبت نگريد و درين واقعه بسوز دل ننالد .\r\n دل‌شكن‌تر زين عزا ، هرگز عزائى كس نديد * در جهان زين صعبتر هرگز بلائى ، كس نديد \r\n در سر بستان دين برگ و نوائى كس نديد * تا ز بىآبى گل باغ نبى پژمرده شد \r\n ليك در عالم ازينسان ابتلائى كس نديد * ابتلاء انبياء و اوليا ، بسيار بود \r\n دوران او چون بلاى كربلا كرب و بلائى نديد * چشم گردون چون نگريد خون كه در \r\n هم چو دشت كربلا ماتم‌سرائى كس نديد * در سراى دهر تا شد رسم ماتم آشكار \r\n\r\nدر بيان ابتلاى نوح ( عليه السلام )\r\nو از جمله انبياء ، نوح را على نبيّنا و عليه الصلاة و السّلام بلاهاى عظيم پيش آمد و نهصد و پنجاه سال جفاى قوم مىكشيد و شربت زهرآلود بلا از جام محنت و عنا مىچشيد يكدم نائره بلاغش در ابلاغ پيام ربانى تسكين نيافت و لحظه‌اى از راه دعوت حقّانى عنان برنتافت .\r\nدر تكمله آورده كه سه قرن خلق را به خدا مىخواند و اهل هر قرنى قريب به سيصد سال بقا داشتند چون ايشان را مرگ آمدى فرزندان ايشان را دعوت كردى و حق تعالى او را آوازى داده بود كه هرگاه آغاز دعوت فرمودى هر كه از امّت او بودى آواز او بشنودى ، هم در خلوت ايشان را نصيحت فرمود و هم به آشكارا ملامت مىنمود و ايشان سنگ بر وى زدندى و استخوان‌هاى پهلوى مباركش درهم شكستندى و گاه\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبودى كه چندان سنگ بر وى افكندندى كه در ميان سنگ پنهان گشتى و قوم گفتى كه او كشته شد خاطر جمع كردندى شب جبرئيل عليه السلام بيامدى سنگها را از وى دور كردى و پر با فر خود ، بر او ماليدى همه جراحتهاى او درست گشتى و صباح به انجمن اشراف قوم درآمدى و گفتى قولوا لا إله الا اللّه تفلحوا يعنى بگوئيد لا إله الا اللّه تا رستگارى يابيد باز آن سنگدلان دست جفا بگشادندى و تير آزار جهت تألّم دل آن بزرگوار بر كمان انكار و استكبار نهادندى و آن حضرت قضا را به رضا استقبال نموده سپر صبر در روى كشيدى ، و در ميدان بلاهاى گوناگون جوشن تسليم پوشيدى ، چه يقين مىدانست كه بليّه عين عطيّه است از آن جهت به دوستان داده و راحت و نعمت سبب طرد و غفلت است بدين سبب به دشمنان فرستاده .\r\n كز دامن تنعّم دنيا جدا بود * دستى به آستين و لا آشنا بود \r\nآورده‌اند : كه پدران كودكان خود را بر گردن گرفته بياوردندى و نوح عليه السلام را بوى نموده گفتندى كه اى پسر اين مرد ديوانه است نگر تا هرگز فرمان او نبرى و اين سخنان بيهوده كه مىگويد در گوش نگذارى پدران ما وى را جفا كردندى و ما هم خوار داشت وى مىكنيم شما نيز بايد كه بر همين طريقه عمل كنيد و به هيچ وجه به دو نگرويد و سخن او را به سمع قبول نشنويد .\r\nروزى مردى پسر خود را بر دوش گرفته نزد نوح عليه السلام آمده وصيت مىكرد پسر گفت اى پدر شايد كه مرا پيش از آنكه اين وصيّت به جاى آرم مرگ دريابد و از دولت ايذاى او محروم مانم مرا بر زمين نه ! پدر وى را بر زمين نهاد پسر سنگى برداشت و به جانب نوح افكند و سر او شكسته و خون بر روى مباركش فرو دويد ، نوح عليه السلام آن خون پاك كرد و گفت  رَبَّهُ أَنِّي مَغْلُوبٌ فَانْتَصِرْ  « 1 » اى پروردگار من بدين گونه مغلوب قوم شدم و به چنگال قهر اعداء گرفتارم يارى كن و مرا درياب ! .\r\n\r\n\r\n","description":"","footnote":"\r\n( 1 ) - سوره قمر ، آيه : 10 .\r\n","page_name":" 36 ","page_number":36},
  {"content":"\r\n\r\n\r\nرحمى كن اى رحيم كه وقت ترحّم است\r\nبعد از اين صورت حق سبحانه فرمود تا نوح عليه السلام كشتى بساخت و اهل خود را به كشتى درآورد و طوفان عذاب پديد آمد اهل عالم هلاك گشتند و كشتى شش ماه بر روى آب بماند و در تمام زمين طوف كرد .\r\nدر كنز الغرائب آورده است كه كشتى نوح بر روى آب گرد عالم مىگشت چون نوبت جريان او به زمين كربلا رسيد كشتى از رفتار فرومانده همان جا توقّف نمود نوح ( عليه السلام ) مناجات كرد كه الهى اين چه جاى است و حكمت در توقّف چيست ؟\r\nخطاب رسيد كه اين جائى است كه كشتى مثل أهل بيتي كمثل سفينة نوح در گرداب خون غرقه خواهد شد . در اخبار آمده كه چون امام حسين ( ع ) از مدينه منوره بيرون آمده عزيمت كوفه نمود او را دخترى بود هفت‌ساله و به جهت رنجورى كه او را عارض شده بود نتوانست كه با خود همراه برد در خانه ام المؤمنين امّ سلمه رضى اللّه عنها بگذاشت و آن دختر در آن خانه مىبود و دائم تفحص حال پدر مىنمود تا در آن ساعت كه امام را شهيد كردند كلاغى بيامد و پروبال خود را در خون حسين عليه السلام ماليده پرواز كنان مىرفت تا به مدينه رسيد و بر ديوار ام سلمه نشست قضا را دختر حسين ( ع ) از خانه به باغچه درآمد و نظرش بر آن كلاغ خون‌آلوده افتاد دست كرد و مقنعه عصمت از فرق مبارك دركشيد و فرياد برآورد كه وا أبتاه ! وا حسيناه ! وا معيناه ! مخدّرات حجرات رسالت همه جمع شدند و گفتند اى دختر ترا چه افتاد ؟ و سبب اين خروش و افغان چيست دختر حسين عليه السلام اشارت بر آن ديوار كرد و گفت بدين كلاغ خون‌آلود نگريد كه صاحب خبر كشتى نوح بود اينجا نيز خبر كشتى اهل بيت آورده و چنان مىنمايد كه سفينهء مثل أهل بيتي كمثل سفينة نوح امروز در غرقاب خون فرو رفته است « 1 » فرياد از عورات اهل بيت برآمد چون خبر به امّ سلمه رسيد برخاست و\r\n\r\n\r\n","description":"","footnote":"\r\n( 1 ) - ظاهرا امر اينست هيچ‌كدام از فرزندان ابا عبد الله ( ع ) در مدينه نمانده بود حضرت تمام اولاد و زن و فرزندان خود را همراه خود داشت .\r\n","page_name":" 37 ","page_number":37},
  {"content":"\r\n\r\nنزديك دختر حسين ( عليه السلام ) آمده او را تسلى مىداد و مىگفت اى دختر اين واقعه را كه تو مىگوئى نشانه‌اى هست قدرى خاك كربلا پيش من است و در شيشه‌اى مضبوط ساخته‌ام و جدّ بزرگوارت صلوات اللّه و سلامه عليه فرمود كه هرگاه خون فرزندم حسين ( ع ) برين خاك ريزد اين خاك كه تو دارى به رنگ خون گردد و درين خبر علما را اقوالست قاضى عياض در شفا آورده كه حضرت پيغمبر صلى اللّه عليه و آله خبر داد به كشتن حسين عليه السلام در طفّ و طف زمين كربلا را گويند و به دست مبارك خاكى بيرون آورده فرمود كه فيه مضجعه خوابگاه حسين در اين خاك خواهد بود و امام يافعى در مرآت الجنان آورده : كه امام احمد حنبل در مسند خود از انس بن مالك نقل مىكند كه ملكى كه بر سحاب موكلست به در حجره حضرت رسالت صلى اللّه عليه و آله و سلم آمده اجازت در آمدن طلبيد سيد عالم او را شرف اجازت ارزانى فرموده ام سلمه را امر كرد كه در خانه را در بند تا كسى بر ما در نيايد ام سلمه برخاست كه در ببندد حسين به رسيد و خواست كه به حجره درآيد ام سلمه او را منع كرد حسين برجست و خود را درون حجره افكند و نزديك جدّ بزرگوار آمده دست به گردن وى درآورد و بر دوش و گردن آن حضرت بر مىرفت و فرود مىآمد ملك السحاب گفت يا رسول اللّه اين پسر را دوست مىدارى گفت آرى دوست مىدارم آن ملك گفت اى سيد زود باشد كه جمعى از امت تو او را به قتل رسانند و شربت شهادت بچشانند و اگر مىخواهى به تو نمايم آن مكانى كه وى در آنجا مقتول خواهد شد پس دست ببرد و مقدارى گل سرخ به حضرت رسالت داد ام سلمه آن را فرا گرفت و در شيشه‌اى كرده نگاه مىداشت و چون قتل حسين عليه السلام واقع شد و خون مباركش بر آن خاك ريختند آن گل در آن شيشه به خون مستحيل گشته بود . در شواهد النبوّه « 1 » آورده : « كه ام سلمه رضى اللّه عنها گفت شبى رسول صلوات اللّه عليه از خانه من بيرون رفت و بعد از زمانى دراز بازآمد ژوليده موى و غبارآلوده و چيزى در دست گرفته گفتم يا رسول اللّه\r\n\r\n\r\n","description":"","footnote":"\r\n( 1 ) - شواهد النبوة از عبد الرحمن جامى است كه با مؤلّف مصاهرت داشت .\r\n","page_name":" 38 ","page_number":38},
  {"content":"\r\n\r\nاين چه حالتست كه در تو مشاهده مىكنم ؟ فرمود كه امشب مرا به موضعى بردند از عراق كه آن را كربلا گويند و جاى قتل حسين و جمعى از فرزندانم را به من نمودند و من خونهاى ايشان را برچيدم و اين است در دست من . پس دست مبارك به گوش زد و گفت اين را فراگير و نگهدار من آن را بستدم خاكى بود سرخ در شيشه كردم و سر آن را محكم ببستم چون حسين ( ع ) به سفر عراق بيرون رفت آن شيشه را هر روز بيرون مىآوردم و نگاه مىكردم و مىگريستم روز دهم محرّم بود كه آن را نگاه كردم آن خاك در آن شيشه خون تازه گشته بود دانستم كه او را شهيد كرده‌اند راوى سخن اول گويد كه چون دختر حسين عليه السلام اضطراب مىكرد ام سلمه آن شيشه را بيرون آورد و آن خاك را كه خون گشته بود مشاهده كردند خروش از اهل بيت برآمد و دختر حسين مىگفت يا أبتاه مرا غريب و تنها بگذاشتى و به دست مفارقت رايت مصيبت برافراشتى .\r\n بحر زلال آل محمّد سراب شد * آه اين چه حالت است كه عالم خراب شد \r\n برجى ز آسمان هدايت خراب شد * سروى ز بوستان ولايت ز پا فتاد \r\n بيت الوبال كوكبهء آفتاب شد * چون ذرّه بىقرار از آنم كه كربلا \r\n وز داغ ابتلا جگر ما كباب شد * از ياد كربلا دل ما بىقرار گشت \r\n در خاك شد فتاده و از خون خضاب شد * روئى چنان كه بوسه‌گه مصطفى بدى \r\n\r\nبيان ابتلاى ابراهيم عليه السلام :\r\nديگر از جمله پيغمبران ابراهيم خليل عليه سلام اللّه الملك الجليل به چندين بلا مبتلا شد زيرا كه نام دوستى داشت و در اين كارخانه شور محبّت ، بىسوز محنت نباشد حق سبحانه هرگاه بنده را به تحفه بلائى بنوازد دل او را منظور نظر عنايت بىنهايت خود سازد تا در كشش بلا و محنت چنان شادمان گردد كه ديگران در بخشش نعمت و راحت . يكى از اكابر دين فرمود « نحن نفرح بالبلاء » ما فرحناك و مسرور مىشويم به بلا « كما يفرح أهل الدنيا بالنعم » همچنان كه اهل دنيا به نعمت شادمان و مبتهج مىگردند زيرا كه بلا صيقلى است كه آئينه دل را از غبار هوا مصفّا و از زنگار شهود ما سوى مجلى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمىگرداند و محنت ، كحل الجواهرى است كه ديده بصيرت بدان روشنى مىيابد به حيثيّتى كه مبتلا به مشاهده جمال حضرت معلى بينا مىشود و معاينه بيند كه بلا از اوست و مىداند كه هر چه از اوست به غايت زيبا و نيكوست .\r\n زمانى بىبلا بودن روا نيست * طريق عشق جانان جز بلا نيست \r\n چو تير از شست او آيد خطا نيست * اگر صد زخم ازو بر جانم آيد \r\nو از جمله ابتلاى خليل يكى آن بود كه او را در آتش انداختند در اخبار آمده است كه چون آتش نمرود بالا گرفت و ابراهيم را در منجنيق نهاده خواستند كه در آتش اندازند فرياد از فرشتگان برخاست زمين و آسمان و طيور و وحوش به گريه درآمدند جمله عرش و سكنه كرسى آغاز گريستن كردند ملائكه گفتند بار خدايا از شرق تا غرب يك آدمى است كه ترا به وحدانيت مىشناسد اكنون مىخواهند كه او را بسوزانند ما را دستورى ده تا او را مدد كنيم خطاب رسيد كه به نزديك وى رويد اگر از شما مدد طلبيد ممدّ و معاون وى باشيد اول ملك الرياح بيامد و بر خليل عليه السلام سلام كرد ابراهيم جواب داد و گفت تو چه كسى كه بر بيچارگان و بىكسان سلام مىكنى گفت اى خليل من فرشتهء موكل بر بادهاام آمده‌ام ترا مدد دهم اگر فرمائى لشكر باد را امر كنم تا تمام جمرات آتش را بردارند و در خانه‌هاى نمروديان افكنند و أبدان و امتعه ايشان را بدان آتش محترق سازند ابراهيم گفت نمىخواهم كه در اين حال پناه جز به ملك متعال برم ملك السحاب بيامد كه اى خليل همه ابرها محكوم فرمان منند اگر امر كنى بگويم تا قطرات بر آن جمرات افشانند ابراهيم گفت مهم خود را به حق واگذاشته‌ام و چشم از مددكارى اين و آن برداشته‌ام ملك الجبال برسيد و گفت اى پدر ملت ! و اى صاحب خلّت ! حكم فرماى تا كوههاى بابل را بر سر نمروديان فرود آرم همه را در زير كوههاى بلند پست گردانم ابراهيم گفت نمىخواهم كه غير حق را در مهم من مدخلى باشد ملك الأرض پيش آمد كه اى خليل جليل طبقات زمين مأمور منند اجازت ده تا زمين بابل را گويم تا همه نمروديان را فرو برد گفت خلّوا بينى و بين حبيبى به گذاريد مرا با دوست تا هر چه خواهد به كند .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n گر زنده ساز دار بكشد رأى رأى اوست * ما كار خود به يار گرامى گذاشتيم \r\nدر آخر جبرئيل عليه السلام بيامد در وقتى كه ابراهيم از منجنيق جدا شد و به خطيره آتش نزديك رسيد نعره زد كه اى خليل « هل لك من حاجة ؟ » هيچ حاجت دارى ابراهيم گفت « امّا اليك فلا » حاجت دارم اما به تو ندارم جبرئيل فرمود كه بدان كس كه دارى بخواه ابراهيم جواب داد كه « علمه بحالى حسبى من سؤالى » دانستن او حال مرا از سؤال بازمىدارد يعنى چون او مىداند چه گويم و چون بىخواستن مراد مىدهد چه جويم .\r\n در حضرت كريم تمنّا چه حاجتست * ارباب حاجتيم و زبان سؤال نيست \r\nآورده‌اند : « كه جبرئيل با وى گفت كه چرا به آن كس كه حاجت دارى نمىگوئى گفت چون دوست دوست را سوختن خواهد زيستن روا نيست همان ساعت خطاب رسيد كه چون دوست مراد دوست خواهد سوختن سزا نيست و بعضى گفته‌اند كه ابراهيم ( ع ) در جواب جبرئيل گفت مرا هيچ خواستى نماند نفس را حكايتى نيست و از نار نمرود شكايتى نى اراده ارادهء اوست  يَفْعَلُ اللَّهُ ما يَشاءُ  و يحكم ما يريد « 1 » از حق تعالى خطاب مستطاب صادر شد كه اى آتش چون خليل از طبيعت خود بيرون آمد تو نيز طبع خود را بگذار كما قال :  « يا نارُ كُونِي بَرْداً وَ سَلاماً عَلى إِبْراهِيمَ »  « 2 » اى آتش بر ابراهيم سرد و به سلامت شو كه هر كه در بلاى دوست به طريق تسليم درآيد هرآينه از كورهء محنت خالص و سليم برآيد .\r\n شك نيست كه پاى تا به سر جان گردد * از خنجر دوست هر كه قربان گردد \r\n آن آتش سوزنده ، گلستان گردد * در آتش اگر قدم نهد از سر صدق \r\nو ابتلاى ديگر او ذبح اسماعيل عليه السلام بود حق سبحانه و تعالى در نص تنزيل از قصّهء ذبح اسماعيل و فرمانبردارى خليل خبر مىدهد و مىگويد :  « إِنَّ هذا لَهُوَ الْبَلاءُ الْمُبِينُ »  « 3 » اين بلائى بود هويدا و آزمايشى بود به غايت پيدا تا محبّان راه و مقرّبان درگاه دانند كه دعوى محبّت بىترك جاه و جلال و در باختن فرزند و مال مقرّر و ميسّر نيست .\r\n\r\n\r\n","description":"","footnote":"\r\n( 1 ) - سوره مائده ، آيهء : 1 .\r\n( 2 ) - الأنبياء ، آيه : 69 .\r\n( 3 ) - الصافات ، آيه : 106 .\r\n","page_name":" 41 ","page_number":41},
  {"content":"\r\n\r\n خونابه بود مدام در ساغر ما * خونريز بود هميشه در كشور ما \r\n ما دوست كشيم و تو ندارى سر ما * دارى سر ما و گرنه دور از بر ما \r\nدر اخبار آمده كه روزى اسماعيل از شكار بازگشته بود از آثار غبار شكارگاه ، گردى بر گل رخسارش نشسته بود و از تاب آفتاب طناب سنبل پرتابش آشفته خليل بر سر راه بود چون نظرش بر اسماعيل افتاد رخسارى ديد چون گل شكفته و عذارى مشاهده كرد تابنده‌تر از ماه دو هفته .\r\n خطى چنان كه ز مشك سياه نتوان ساخت * رخى چنان كه ز خورشيد و ماه نتوان ساخت \r\nمهر پدرى از طبع بشرى در حركت آمد غيرت الهى سلسله محبّت را نيز در حركت آورد چون محبّت رخ نمود اسباب محنت ساز كرد .\r\nچون شب درآمد و ابراهيم بعد از وظيفهء عبادت به طريق عادت سر بر بالين نهاد در خواب به سر او ندا دادند كه اى خليل دعوى محبّت ما مىكنى و مهر فرزند در دل خود راه مىدهى آخر ندانسته‌اى كه\r\n بر جمله كائنات ، آتش باريم * گر عاشق ما به غير ما در نگرد \r\nاى خليل اگر تشنهء وصال مائى برخيز و جوى گلوى فرزند دلبند به آب دشنه نيز غرقه خون ساز .\r\n كين تحفه ، پس از دست بريدن بتوان يافت * دارى سر يوسف ، ببر از هر چه عزيزست \r\nابراهيم از سطوت آن خواب و هيبت آن خطاب بيدار شد و على الصباح هاجر را كه مادر اسماعيل بود گفت برخيز و فرزندت را كسوت فاخر و خلعت طاهر بپوشان كه او را به همان دوستى عزيز مىبرم خانه چشمش را به سرمه سياه كن كه حوارى دعوت سراى دوست براى مقدم بزرگوارش كه كحل الجواهر ديده‌هاى اولو الأبصار است چشم اميد بر راه انتظار دارند گيسوى مشكينش را تاب ده كه خدم ضيافتخانه حلقه حلقه ايستاده به سوداى تماشاى آن سنبل عنبربيز سر ارادت بر خط تمنّا نهاده‌اند .\r\n گرد بيفشان از رخ چون آفتاب * شانه كن مرغول زلفش از گلاب \r\n هر چه بتوانى همه در كار كن * اندك آرايش مكن بسيار كن \r\n\r\n","description":"","footnote":"","page_name":" 42 ","page_number":42},
  {"content":"\r\n\r\nهاجر جامه نو در بر فرزند ارجمند پوشانيد و روى و مويش شسته و شانه كرده به بوسيد و گفت اى جان مادر نمىدانم كه تو را به كدام مجمع مىبرند ؟ امّا از گيسوى تو بوى پريشانى فراق مىشنوم معلوم ندارم كه ترا به كدام مهمانخانه دعوت مىكنند ؟ اما در دل بريان خود خوناب جگر كباب مىبينم .\r\n دل كباب تست بر خوان كسان مهمان مرو * جان من لطفى بكن زين ديده گريان مرو \r\n از تنم تا بر نيايد جان من اى جان مرو * تا تو كردى عزم رفتن از تنم جان مىرود \r\nابراهيم هاجر را فرمود كارد و رسنى بيار تا با خود ببريم هاجر گفت يا خليل اللّه پيوسته مهمانى واسطه پيوند و مواصلت دوستان باشد و كارد آلت قطعيّت و هجرانست آنجا به چه كار آيد و همواره ضيافت رابطه دل گشائى و وسيله رهائى مستمندان بود و رسن تعب بند و زندان است از بردن آن چه گشايد ؟ خليل فرمود شايد قربانى بايد كرد و بىكارد و رسن مشكل است پس خليل و اسماعيل هاجر را وداع كرده از خانه بيرون آمدند ابليس پرتلبيس را خبر شد با خود گفت وقت آن است كه مكر سازم كه بنياد خاندان خلّت براندازم پس تأمّل كرد كه زنان را قوّت شكيبائى كمتر است و دل مادران به جانب فرزندان مايلتر ، اول به وسوسهء او پردازم شايد كارى بسازم پس به صورت پيرى پيش هاجر آمد و گفت اى هاجر هيچ مىدانى كه خليل اسماعيل را كجا مىبرد ؟ گفت آرى به مهمانى دوست مىبرد .\r\nابليس گفت اى غافل او را مىبرد تا گلنار رخسار او را به زخم خنجر آبدار خونبار گرداند و سنبل با تاب او را در دم تيغ بىدريغ ، به خون خضاب كند . هاجر گفت اى پير خرف شده عجب كه تو ابليس نباشى پدرى چون خليل و پسرى چون اسماعيل چگونه دلش بار دهد كه ميوه نو رسيده نهال خود را كه نوباوه باغ خلّت و گلدسته بوستان ملتست بر خاك هلاك اندازد ؟ گفت اى هاجر مدعاى او آن است كه خوابى ديده و حضرت عزّت او را چنين فرموده كه فرزند را در راه ما قربان كن و از روى رضا امتثال اين فرمان نماى هاجر گفت خليل دروغ نگويد و چون فرمان ربّ العالمين بر اين صورت ظاهر شده باشد هزار جان هاجر و فرزندش فداى حضرت جليل باد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n مائيم و يك جان در جهان آن هم فداى دوست به * وز هر چه هست اندر جهان ، ما را رضاى دوست به \r\nابليس از هاجر نوميد شده به نزد خليل آمد و گفت اى ابراهيم هزار جان مقدّس قربان كمان‌ابروى اسماعيل مىسزد ، تو مىخواهى كه او را چون تير پرتاب با لب خون‌آلود بر خاك افكنى و شمع تابان اين چراغ ديده نبوّت و روشنى ديده اهل فتوّت را كه هزار مرغ روح مطهر پروانه جمال اويند به تيغ سر بردارى در اين باب تأمّلى كن و در اين كار فكرى فرماى .\r\n باغبانا گر ز سرو خويشتن خواهى بريد * اوّل از بىرونقى جويبار انديشه كن \r\nابراهيم دانست كه اين سخن شيطان است ، تير استعاذه بر كمان لا حول نهاده به جانب او افكند ابليس بدان منزجر نشده گفت : اى ابراهيم خوابى كه تو ديده‌اى شيطانى است و گرنه حق سبحانه و تعالى چون كسى را ناحق به قتل فرزند امر كند ؟ ابراهيم گفت : تو شيطانى و ترا بر انبياء دست نباشد خواب من رحمانى است و امرى كه دوست فرموده مشتمل بر حكمتهاى پنهانى و من جز فرمانبردارى چاره ندارم . ابليس گفت اى خليل آخر تو را دل مىدهد كه به دست خود چنين فرزندى را هلاك كنى ابراهيم را آتش غضب در اشتعال آمده گفت اى مردود مطرود ! در آن دم كه مرا در آتش ناخوش مىافكندند جبرئيل كه به درقه مقربان درگاهست به آزمايش خواست كه عنان توكّل و زمام توسل مرا از طريق توجه به حضرت دوست بگرداند سخن او در دل من اثر نكرد تو كه واپس‌ترين راندگان اين راهى خواهى كه به افروختن آتش سركش فراق فرزند مرا از راه ببرى نتوانى به جلال ذو الجلال كه اگر مرا از مشرق تا مغرب فرزند باشد و فرمان الهى در رسد كه همه را به دست خود بكشى فى الحال آستين بر مالم و همه را تيغ بىدريغ به كشم و هيچ باك ندارم زيرا كه جز رضاى دوست مرادى در دل و خاطر من نيست\r\n در ضمير ما نمىگنجد به غير از دوست كس * هر دو عالم را به دشمن ده كه ما را دوست بس \r\nابليس خسيس ، از وسوسهء خليل جليل محروم مانده پيش اسماعيل آمد و گفت اى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nغنچه گلستان رسالت و اى ميوه بوستان عزّ و جلالت ، هيچ مىدانى كه پدر ترا به كجا مىبرد گفت به مهمانى دوست مىبرد گفت غلط كرده‌اى به مهمانى نمىبرد و به قربانى مىبرد به دوست ديدن نمىبرد به سر بريدن مىبرد و مىگويد كه خداوندى كه فرزند ندارد و خواب گرد سرا پرده كبرياى او گرديدن نيارد مرا در خواب گفته كه فرزند را قربان كن اسماعيل گفت اى پير بىتدبير اگر فرمان ، فرمان حضرت قديم قدير ، و حكم ، حكم مالك الملك علىّ كبير است هزار جان اسماعيل فداى تيغ خليل و امر جليل باد .\r\n جان شيرين گر قبول چون تو جانانى بود * كى به جائى بازماند هر كه را جانى بود \r\nابليس گفت اى پسر تو را تحمّل تيغ تيز نباشد ستيزه كن و از پيش پدر بگريز اسماعيل گفت از اين سخن درگذر كه من سر از فرمان حق بر نمىپيچم و رخ از امر پدر ، برنمىتابم .\r\n نتابم سر ز فرمانش به تيغم گر زند هر دم * مرا عيد آن زمان باشد كه قربان رهش گردم \r\nحكم جليل راحت روح منست و فرمان خليل سرمايه فتوح من .\r\n دلدار به من گفت كه خونت ريزم * گفتم شرف من است از آن نگريزم \r\n يك جان چه بود هزار جان بايستى ؟ * تا ميكشى و بار دگر ميخيزم \r\nابليس بار ديگر مبالغه آغاز كرد و ابراهيم مقدارى راه در پيش بود اسماعيل نعره زد كه اى پدر اين پير گمراه مرا رنجه دارد خليل گفت اى فرزند آن ابليس روسياه است و بدترين سگان اين درگاه . سنگى چند در كار او كن كه مايهء آشوب و جنگست و سزاى ضربت حربه و سنگ اسماعيل سنگى چند بر آن خاك سار انداخت و آن سگ بىآزرم را سنگسار ساخت و گفت اى لعين ترا در اين حضرت گفتند سر بنه گردن كشيدى لاجرم طوق  وَ إِنَّ عَلَيْكَ لَعْنَتِي  « 1 » در گردنت افتاد مرا مىگويند سر به باز اگر گردن نهم مباد كه گردن جان من از طوق شوق  إِنَّهُ كانَ صادِقَ الْوَعْدِ  ، « 2 » محروم ماند حالا .\r\n\r\n\r\n","description":"","footnote":"\r\n( 1 ) - سوره ص آيه : 78 .\r\n( 2 ) - سوره مريم ، آيه : 54 .\r\n","page_name":" 45 ","page_number":45},
  {"content":"\r\n\r\n\r\nما سر تسليم بنهاديم تا تقدير چيست ؟\r\nاما چون پدر و پسر به منا رسيدند ابراهيم ( ع ) به نشست و اسماعيل را در پيش خود بنشاند و كارد و رسن را از آستين بيرون آورده بر زمين نهاد و گفت اى فرزند تو مىدانى كه تجمّل قربت الهى بىتحمّل بلا و كربت نامتناهى ميسّر نشود و شهد لقا بىتجرّع زهر بلا ، دست ندهد و من مدّتى است كه كمر مقاسات بليّات بربسته‌ام و بر مرصّد صبر و شكيبائى مترصّد ورود محنت و اذيّت نشسته امّا هيچ بلا بدين ابتلا نمىرسد كه در خوابم نموده‌اند كه داغ فراق چون تو فرزندى بر دل بريان نهم و تو را به زخم تيغ بىدرمان ، قربان فرمان كنم\r\n چگونه صبر كسى در فراق يار كند ؟ * ز جان خويش بريدن كه اختيار كند ؟ \r\nاسماعيل از روى دلخوشى و طوع گفت  يا أَبَتِ افْعَلْ ما تُؤْمَرُ  « 1 » اى پدر بزرگوار بكن آنچه تو را فرموده‌اند و به جاى آر آنچه تو را در خواب نموده‌اند اى پدر اسماعيل را بدل باشد و حضرت جليل را بديل نيست و فرزند را عوض ممكن است و آن حضرت را عوض نىء از حضرت عزّت فرمان كردن از اسماعيل امتثال آن نمودن و از تو كه خليلى تيغ كشيدن و قربان كردن اى پدر اگر بعد از اين گويند كه ابراهيم براى فرمان حق پسر را درباخت اين نيز خواهند گفت كه اسماعيل در راه رضاى او سر درباخت .\r\n مرا سريست كه خواهم فداى پاى تو كردن * قبول كن كه جز اين مايه ، دستگاه ندارم \r\nابراهيم گفت اى فرزند هيچ وصيّتى دارى كه به جاى آرم گفت آرى سه وصيّت دارم از من قبول كن .\r\nاول آنكه به وقت كشتن دست و پاى مرا بر بند ابراهيم گفت اى پسر نزديك خداوند ميروى جزع مىكنى گفت اى پدر جزع نمىكنم امّا اين وصيّت به جهت دو معنيست يكى آنكه زخم كارد خونريز چون به بدن نحيف و جسم ضعيف من ، رسد مبادا كه دست و پاى زنم و صورت تردّد و اضطراب از من در وجود آيد و بدين حركت نام مرا از جريدهء صابران\r\n\r\n\r\n","description":"","footnote":"\r\n( 1 ) - سوره الصافات ، آيه : 102 .\r\n","page_name":" 46 ","page_number":46},
  {"content":"\r\n\r\nبيرون كنند . دوم آنكه التزام حرمت تو بر من واجب است شايد كه در وقت اضطراب دست و جامه تو به خون‌آلوده شود و بدين بىادبى از جمله ارباب عقوق و عصيان شوم .\r\n گفتى كه بريزم از تو خون باكى نيست * ز آن مىترسم كه دستت آلوده شود \r\nابراهيم اين وصيت را قبول كرد و گفت ديگر چه وصيت دارى اسماعيل گفت وصيت ديگرم آن است كه در وقت قربان روى من بر خاك نياز نهى و در اين وصيّت نيز دو چيز ملاحظه كرده‌ام يكى آن كه حضرت عزّت خوارى و زارى بندگان دوست دارد روىهاى گردآلود و جبينهاى خاك‌فرسود را به نزد او قدرى هست چون مرا بدين حال ببيند رحم فرمايد ديگر آنكه تعلّق خاطر پدران به محبّت فرزندان بسيار است مىترسم كه در حالت تيغ راندن نظر تو بر روى و موى من افتد و سلسله مهر و شفقت پدرى در حركت آيد و در فرمان حضرت عزّت تا خيرى رود و آن تأخير عين تقصير باشد .\r\nابراهيم را در اين حالت رقّت آمد و گفت اين وصيت را نيز قبول كردم .\r\nوصيت سوم كدام است اسماعيل گفت يا خليل اللّه ميدانم كه چون به خانه بازروى مادر فراق ديده هاجر هجران كشيده ، چون مرا همراه تو نبيند هرآينه بجوشد و از غصّه بخروشد و به درد دل آغاز زارى كند و از سوز سينه و حرارت جگر نعره زند و درخواست من آن است كه با وى درشتى نكنى و سخن سخت نگوئى كه فراق فرزند بر مادران صعب باشد و او را به تلطف دلدارى فرمائى و ابواب تسكين و تسلّى بر دل وى بگشائى و سلام من به وى رسانى و بگوئى كه اسماعيل گفت : اى مادر مرا به حل كن و در فراق من صبور باش كه حق سبحانه تعالى صابران را دوست دارد اى مادر در هر گل زمين كه جوانى تازه روى بينى از گل رخسار خون‌آلوده من به دعائى ياد كن و بر هر رهگذر كه دلبرى خرامنده مشاهده فرمائى از سر و قامت من بجاى راستان برانديش اى مادر اين فرزند مستمند به ديدار تو خو كرده بود و به خدمت تو أنس گرفته از سر خاكم قدم بازمدار و زيارت مرا از خاطر عاطر فرو مگذار .\r\n بر سر خاكم نشين اى شمع و درد من ببين * بر فراقت اشك گرم و آه سرد من ببين \r\n جام حسرت خورده ، و از خشت بالين كرده‌ايم * در فراقت خواب و خورد من ببين \r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاى پدر هم‌صحبتان محلّه و دوستان مكتب را از من سلام برسان و بگو كه اسماعيل از شما توقّع نموده كه هركجا جمع شويد از پريشانى و تنهائى اين غريب منزل خاك را به دعاى خير فراموش نكنيد و در مجلس و محفلى كه شمع طرب افروزيد ازين كشتهء تيغ بلا و خون ريخته ميدان ابتلاء به اشك و آهى ياد آريد .\r\n به شما باد كه چون باد بهارى گذرد * نازكى گل خندان مرا ياد كنيد \r\n چون قد سرو سهى جلوه كند در بستان * نازش سرو خرامان مرا ياد كنيد \r\nابراهيم اين وصيّت را نيز قبول كرد و به دل قوى دست و پاى اسماعيل را بربست خروش از ملاء اعلى برآمد فغان از ملائكه عالم بالا برخاست .\r\n غلغله در گنبد خضر افتاد * ولوله در قبّهء مينا فتاد \r\nفرشتگان به نظاره ايستاده مىنگريستند و بر حالت پسر و پدر و تفويض و تسليم ايشان مىگريستند ، و مىگفتند : يا رب چه بزرگ بنده‌اى است ابراهيم كه او را براى تو در آتش افكندند و باك نداشت و اكنون براى تو فرزند را قربان مىكند و هيچ غم ندارد حق سبحان به ايشان خطاب كرد كه ما او را خلعت خلّت پوشانده‌ايم و ساغر محبّت نوشانيده و راه گلستان محبّت از خار ابتلا و محنت خالى نيست .\r\n هر كه با عشق ما درآميزد * از غم و ابتلا نپرهيزد \r\n ور برو صد هزار تيغ كشيم * به كند سر فدا و نگريزد \r\nآورده‌اند : « كه ابراهيم تيغ تيز بر حلق اسماعيل نهاده هفتاد بار بكشيد ذرّه‌اى از پوست و گوشت و رگ و پى او نبريد ابراهيم در غضب شده كارد از دست بيفكند به قدرت بارى تعالى آن كارد با وى در سخن آمد كه اى پيغمبر خداى خشم مگير الخليل يأمرنى بالقطع » خليل مرا به بريدن مىفرمايد « و الجليل يمنعنى » و ملك جليل مرا از بريدن بازمىدارد و من آن مىكنم كه خداى مىخواهد .\r\n اگر تيغ عالم به جنبد ز جاى * نبرّد رگى تا نخواهد خداى \r\nدر اخبار آمده است كه : فرشتگان در اين كار متعجّب بودند و از اين واقعه تحيّر مىنمودند و مىگفتند آيا ابراهيم سخىتر است كه فرزند فدا مىكند يا اسماعيل\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nجوانمردتر است كه به رضا و رغبت جان در مىبازد به زبان عبارت خليل مىگفت جوانمردى مرا سزد كه فرزند عزيز دارم و براى دوست قربان مىسازم و به لسان اشارت اسماعيل مىفرمود كه من سخىترم كه جان عزيز در راه او مىبازم اى پدر ترا ديگر فرزند هست اگر من بروم تو با ديگرى پردازى و با مهر و محبّت با او در سازى مرا همين جانى است و بس به تحفه پيش مىآورم و باك ندارم اما حضرت جبّار جليل هر دو را معزول كرد و گفت من از هر دو جوادترم كه ناكشته را از ابراهيم به حساب كشته برمىدارم و ناخواسته را از براى اسماعيل فدا مىفرستم اى جبرئيل برو و فدا ببر و ابراهيم را بگوى : « قد صدقت الرؤيا » بدرستى كه خواب خود را راست كردى و شرط فرمانبردارى به جاى آوردى ابراهيم كارد از دست نهاده و متحيّروار ايستاده كه جبرئيل در رسيد و گوسفندى از بهشت آورده گفت اى خليل بزرگوار ! و صاحب قدم وفادار ! حضرت عزّت سلام مىرساند و مىگويد كه بر دعوت خلّت بىعلّت قربانى فرزند ارجمند را گواه گذرانيدى دست و پاى فرزند دلبند را بگشاى كه دست دعوى داران تسليم را بر چوب عجز بستى ، ابراهيم پاى گوسفند به بست و دست فرزند بگشاد و گفت اى فرزند دلبند ! جبرئيل سلام ملك جليل به تو آورده مىگويد كه دوست فرموده كه اى اسماعيل بر تيغ بلاى ما صبر كردى و رسم تسليم و اطاعت به جاى آوردى دست دعا بر دارو هر چه مراد تست به زبان آر تا حلّه عطا در دامن دعاى تو نهيم اسماعيل دست بر داشت و به نياز تمام گفت بار خدايا هر كه را از امّت پيغمبر آخر الزمان در حالت رفتن جان تيغ زبان به شهادت توحيد تو روان باشد گناه او را به من بخش جواب آمد كه اى اسماعيل و اى پسنديدهء جليل ! و اى نور ديده خليل مراد تو برآوريم و گناه‌كاران را در كار تو كرديم .\r\n چون شدى از صدق دل ، قربان ما * سر نپيچيدى تو ، از فرمان ما \r\n شد دعاهاى تو در دم ، مستجاب * عاصيان را از تو باشد ، فتح باب \r\nاز امام على بن موسى الرضا ( عليه التحيّة و الثناء ) منقولست كه : « چون حق تعالى گوسفندى براى فداى اسماعيل فرستاد ابراهيم آن را ذبح كرد به خاطر مباركش خطور\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنمود كه اگر به دست خود فرزند خود را قربان كردمى عجب ثواب عظيم يافتمى و به قدم حرمت بر درجه رفيع شتافتمى حقّ سبحانه به وى وحى فرستاد كه از جمله خلقان كه را دوست مىدارى ؟ خليل گفت محمد را صلى اللّه عليه و آله كه حبيب و صفىّ تست خطاب آمد كه او را دوست‌تر مىدارى يا خود را ابراهيم گفت حقا او را از خود دوست‌تر مىدارم باز فرمان رسيد كه فرزندان او را دوست‌تر مىدارى يا فرزندان خود را ؟ خليل گفت فرزندان امجاد او نزد من دوست‌ترند از اولاد من . حقتعالى وحى كرد به دو كه يكى از فرزندان بزرگوار او را به خوارى و زارى از روى جور و ستمكارى غريب و تنها گرسنه و تشنه در دشت كربلا شربت شهادت به چشانند ابراهيم عليه السلام چون شمّه‌اى از اين واقعه شنيد . قطرات حسرت از چشمه‌سار ديده بر صفحات رخسار فرو باريد خطاب رسيد كه اى ابراهيم ثواب گريستن تو بر حسين و المى كه به دل تو رسيد برابر آن مثوبت هست كه به دست خود فرزند را قربان مىكردى » .\r\nعزيزان تأمل فرمائيد كه ثواب گريستن در مصيبت حسين عليه السلام چه مقدار است ؟ از ائمه اهل بيت ( ع ) نقل كرده‌اند كه هر قطره آب كه در ماتم حسين عليه السلام از ديده كسى فرو بارد آن را در صدف شرف درّى مىسازند و در قلاده عمل آن كس مىكشند و قيمت آن در روز بازار قيامت ، بر خلق ظاهر خواهد شد .\r\n هر قطره آب ديده كه در ماتم حسين * ريزى ز چشم خويش چو دُرّى است شاهوار \r\n آن را به رشته عملت دركشد ملك * پس روز حشر پيش تو آرند آشكار \r\n و اندر إزاى هر گهرى جوهرى فضل * بر تو هزار جوهر رحمت كند نثار \r\nشيخ سهل بن عبد اللّه تسترى فرموده است كه : « روز عاشورا مىگريستم و با خود مىگفتم اگر آن روز حاضر نبودم كه در پيش آن شهيد ، خونم بريزند ، امروز بارى در حسرت آن قطره‌اى چند از آب چشم خود بريزم ، شبانه حضرت رسالت صلى اللّه عليه و آله را در واقعه ديدم كه مرا گفت اى سهل به جلال حضرت ذو الجلال كه يك قطره آب ديده ، در مصيبت فرزند دلبند من ضايع نيست و بدان گريه‌اى كه امروز كردى فردا ترا چندان ثواب مىدهند كه محاسبان تخته خاك و مستوفيان دفتر خانه افلاك ، از عهدهء\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nحصر و حساب ثواب آن بيرون نتوانند آمد » .\r\n به ياد حسين على ، گريه كن * كزين گريه پيدا شود آبروى \r\n هر آن نامه‌اى كز خطا شد سياه * بدان آب كردن توان شست‌وشوى \r\nدر آثار آمده كه حسين روز قيامت به عرصات درآيد با چهرهء خون‌آلود و گويد :\r\n« ربّ اشفعنى فيمن بكى على مصيبتى » خدايا مرا شفاعت ده در حق كسى كه در مصيبت من گريسته الهى هر كه در دنيا بر شهيدى و غريبى و محرومى و مظلوم و بىكسى و بىبرگى و بر تشنگى و گرسنگى من گريه كرده او را به من به بخش ! شفاعت آن سيّد به محل قبول رسيده گريندگان حسين را برات نجات ارزانى دارند .\r\n گر آب زنى ز ديده ، راه شهدا * بخشند گناه تو به شاه شُهدا \r\n\r\nبيان ابتلاى يعقوب و يوسف عليهما السّلام\r\nو ديگر از زمرهء أنبيا و فرقه أصفيا ابتلاى يعقوب عليه السلام و بلاى يوسف عليه السلام مشهور است ، و اكثر احوال ايشان در سوره يوسف مذكور و امام ركن الدين محمد المشهور به امام‌زاده در ترجمه سوره يوسف كه مشتمل بر روايات شريفه و محتوى بر حكايات لطيفه است كه در سبب نزول اين سوره علماى تفسير را اقوال است و قولى چند بيان كرده و از جمله وجهى نادر آورده كه اين سوره جهت تسلّى حضرت رسالت صلى اللّه عليه و آله نازل شده ، بعد از استماع واقعه حسنين و اين وجه به همان عبارت امام با اندك تغييرى اينجا به تحرير در مىآيد :\r\nدر صحايف آثار و لطايف اخبار نوشته‌اند : « كه روزى سيّد سادات و منشأ جميع سعادات سر دفتر جريده كاينات و شاه بيت قصيده موجودات ، عليه افضل الصلوات و اكمل التّحيات نشسته بود حسن و حسين را بر كنار نشانده و در عالم خوشتر از آن چه باشد مقصود در كنار و قاصد از آن ميانه بر كنار درياى رحمت موج زده بود و در شب افروز بر ساحل افتاده آن روز آفتاب و ماه از يك برج مىتافت و قيامت ناآمده بر\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nسر « و جمع الشّمس و القمر » مشاهده مىرفت ندانم تا كنار خواجه را عدن گويم كه پر در و مرجان بود يا آن را چمن خوانم كه پرگل و ريحان بود اگر عدن گويم كه پردرّ و مرجان رواست  « يَخْرُجُ مِنْهُمَا اللُّؤْلُؤُ وَ الْمَرْجانُ »  « 1 » مراد حسن و حسين‌اند . اگر چمن خوانم پرگل و ريحان سزاست « هما ريحانتاى من الدنيا » سيد عالم صلى اللّه عليه و آله و سلم گاه لب بر لب حسن مىنهاد و گاه روى خود بر روى حسين مىماليد كه ناگاه به فرمان إله جبرئيل امين در رسيد و خطاب ربّ الأرباب رسانيد كه أ تحبّهما آيا حسن و حسين را دوست مىدارى خواجه فرمود كه آرى أكبادنا چگونه دوست ندارم كه دو پاره جگرند و دو روشنايى بصر دو فرزند ارجمند و دو جگرگوشه دلبند . جبرئيل فرمود كه اى سيّد كدام را دوستتر مىدارى فرمود كه اى برادر هر دو در يك صدفند و هر دو بدرب يك آسمان شرف هر دو پاسبان يك مدينه‌اند و هر دو بادبان يك سفينه هر دو سرو يك باغند و هر دو پرتو يك چراغ هر دو گوهر يك درّند و هر دو اختر يك برج هر دو شكوفه يك شاخند ، و هر دو برگزيده يك كاخ هر دو جگرگوشه رسولند و هر دو توشه دل بتول ، هر دو شبل اسد اللّه‌اند هر دو سبط رسول اللّه يا اخى جبرئيل هر دو را دوست مىدارم جبرئيل گفت اى سيد ملك جليل مىگويد : كه اى حبيب ! من آگاه نه‌اى از اين كه يكى از اين فرزندان ارجمند ترا به زهر قهر از پاى درآرند و ديگرى را به تيغ بىدريغ سر بردارند خواجه چون از جبرئيل قضيّه ابتلاى ايشان شنيد فرمود كه « من يفعل بهما ؟ » با جگرگوشگان من اين بىرحمى كه كند ؟ و سنگ اين جفا در روى فرزندان من كه افكند ؟ جبرئيل گفت جمعى از امّت تو و گروهى هم از ملت تو مهتر فرمود أ يؤمنون بىاين ؟ جماعت به من ايمان آرند و يرجون شفاعتى و به شفاعت من اميد دارند ؟ و يقتلون اولادى و فرزندان مرا بكشند و جگرگوشگان مرا به كمند بلا در كشند گفت : آرى به كشند و زارشان كشند و سرشان به تيغ بردارند و قطره آب از حلق تشنه ايشان دريغ دارند .\r\n\r\n\r\n","description":"","footnote":"\r\n( 1 ) - سوره الرحمن ، آيه : 23 .\r\n","page_name":" 52 ","page_number":52},
  {"content":"\r\n\r\nخواجه فرمود كه اى جبرئيل امّت من به چه جرم حسن مرا شربت زهر چشانند ؟ و به چه گناه حسين مرا به باد خنجر آبدار سرافشانند ؟ جبرئيل گفت بىهيچ جنايتى اين خيانت روا دارند و بىهيچ خطائى از جور و جفا چيزى فرو نگذارند ماه تابان چه گناه دارد كه سگان كهدانى در رويش ولوله و علالا مىكنند از گل پاكيزه روى چه در وجود آمده است كه در كورهء گلاب گرانش مىافكنند .\r\n مه فشاند نور و سگ عوعو كند * هر كسى بر خلقت خود مىتند \r\nمهتر عالم صلّى اللّه عليه و آله و سلم از جفاى امّت گريان شد و غبار آزار بىخردان بر آئينه دل مباركش نشست جبرئيل از براى خرسندى دل خواجه پيغام رسانيد كه  نَحْنُ نَقُصُّ عَلَيْكَ أَحْسَنَ الْقَصَصِ  « 1 » از معامله عصاة امّت عجب مدار و از واقعه برادران يوسف برانديش اگر اينها چاكرانند آنها برادران بودند اگر اينها بىخبرانند آنها از نسل پيغمبران بودند پس اين قصه از براى تسلّى دل حضرت مصطفى و آرامش خاطر بلاكشان كربلا نازل شده و وجه احسنش را نيز همين گفته‌اند » .\r\n اصل اين قصّه چو درد و محنت است * موجب سوز و بكاء حزنست \r\n احسنش گفت خداوند كه او * در تسلّى حسين و حسنست \r\nو ابتلاى اين قصّه دو نوع است يكى آنچه به يعقوب رسيد از در مفارقت يوسف و يكى آنچه يوسف در چاه و زندان كشيد از محنت و بليّت و از هر يك دو سه كلمه بر سبيل اختصار گفته مىشود :\r\nآورده‌اند كه يعقوب على نبيّنا و آله و عليه الصّلاة و السّلام دوازده پسر داشت و يوسف را از همه دوست‌تر داشتى و نظر تربيت و تقويت بر حال او گماشتى زيرا كه هم به حليه جمال آراسته بود و هم به پيرايه كمال پيراسته صورتش از كمال معنى ، خبر مىداد و جمال معنيش در آئينه صورت جلوه مىكرد .\r\n صورتت مىبينم و حيران معنى مىشوم * تا چه معنىّ لطيفى تو ، كه اينت صورتست \r\n\r\n\r\n","description":"","footnote":"\r\n( 1 ) - سوره يوسف ، آيه : 3 .\r\n","page_name":" 53 ","page_number":53},
  {"content":"\r\n\r\nبرادران را از اين جهت زنگار حسد بر آئينهء دل نشسته بود و رقم رشك و غيرت بر لوح سينهء ايشان نقش بسته تا وقتى كه يوسف در خواب ديد كه آفتاب و ماه و يازده ستاره از آسمان فرود آمده و او را سجده كردند اين واقعه را با پدر تقرير كرد و برادران شنيدند . حسد ايشان روى به ازدياد نهاد خواستند تا خيال يوسف را از دل يعقوب محو كنند و سوداى او از سر پدر به يك سو فكنند از پدر درخواست نمودند كه يوسف را با ايشان به صحرا فرستد و به سعى تمام يعقوب را بر آن داشتند كه به اين معنى رضا داد و به فرمود تا يوسف را جامه‌هاى زيبا پوشانيدند و به نوعى كه طريق آن زمان بود بر آراستند و زبان قضا مىگفت : « كه آرايش براى شب وصال بايد ، امروز روز فراقست آرايش به چه كار آيد . ؟ »\r\n گذشت روز وصال و رسيد شام فراق * مباد هيچ دلى ، مبتلا به دام فراق \r\nالقصّه يعقوب يوسف را به برادران سپرد و فرمود كه برويد و بيرون دروازه كنعان در زير شجرة الوداع توقّف كنيد تا من بيايم و شجرة الوداع درختى بود كه هر كه به سفر رفتى ياران با او در آنجا وداع كردندى و خويشان و دوستان تا به دان محلّ به مشايعت رفتندى گويا بيخ آن شجره به آب اندوه پرورش يافته بود ، و شاخ و برگش در هواى محنت و بلا نشو و نما پذيرفته .\r\n نهالى كاشت دهقان محبّت در تنش مرد * دل برش اندوه : و بيخش خون ، و شاخش غم \r\nپسران به فرمان پدر از شهر بيرون آمده در سايه آن درخت قرار گرفتند و يعقوب جامهء پشمينه پوشيد و عمامه هم از پشم بافته خود بر سر نهاده ميان خود بربسته و عصا در دست گرفته روى به دروازه شهر آورد چون هرگز رسم نبود كه يعقوب به مشايعت فرزندان رود هر كه آن صورت مشاهده مىنمود در تعجّب و تحيّر مىافزود از سر كار و حقيقت حال بىخبر بود و زبان حال يعقوب اين نغمه أدا مىفرمود و جز گوش هوش يوسف نمىشنود .\r\n ميان به عزم سفر بسته بر سر راه است * سرشك ديده من مىرود كه راه به گيرد \r\n گه وداع بگريم چنانچه سيل به خيزد * شب فراق به نالم چنان كه ماه بگريد \r\nاما چون نظر فرزندان بر يعقوب عليه السلام افتاد از جاى برجستند و دست و پاى پدر\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nرا بوسيدند يعقوب به هيچ كدام التفات نكرد و يوسف را در بر گرفت و روى بر رويش نهاد و گفت اى فرزندان مرا معذور داريد كه از او بوى جدّ و پدر مىشنوم و از ديدن روى او مطلقا سير نمىشوم .\r\n چه حسن است اينكه گر هر دم رخش را * صد نظرم بيم آرزو باشد كه يك بار دگر بينم \r\nپس گفت اى روشنائى ديده پدر ! اگر توانستمى ترا بر گردن خود بردمى و بازآوردمى امّا پدرت ضعيف و نحيف و منتظر ديدار شريف است زينهار تا شب در صحرا نباشى و دل و ديده پدر را به ناخن فراق مخراشى يا بنىّ لو بقيت الليلة لأحترقت اى پسر اگر امشب در صحرا بمانى و بازنيائى بيم آن است كه از آتش فراق بسوزم و هزار شعله جانسوز در كانون سينه برافروزم يوسف پشت خم داد تا پشت پاى پدر بوسه دهد پدر سر مباركش برداشت و پيشانى نورانيش به بوسيد و گفت اى قرّة العين زمانى مرا در كنار گير و ساعتى در بغل من قرار گير اللّيل حبلى كه داند كه فردا بر سر ما چه نوشته‌اند و نهال حال ما به دست تقدير در كدام وادى كشته‌اند .\r\n نگاهدار زمانى زمام كشتى وصل * كه بحر حادثه‌ها را كناره پيدا نيست \r\nاى يوسف تو را چهار وصيت مىكنم وصيّت‌هاى پدر بشنو و نصب العين ضمير خود ساز :\r\nاول يا بنىّ لا تنس اللّه بكلّ حال اى فرزند خداى را به هيچ حال فراموش مكن و در هر كار كه باشى ذكر آفريدگار از زبان و دل خويش دور مدار كه هيچ غريبى در سفر و همنشينى در حضر برابر ذكر و شكر او نيست .\r\nدوم اذا وقعت فى بليّة فأستعن باللّه اگر به بلائى درمانى و عافيت از تو كرانه گيرد يارى از فضل خداجوى كه هر كه سر رشته تدبير از دست بداد اگر چنگ در حبل متين كرم او نزد زود از پاى درآيد .\r\nسوم و أكثر من قول  حَسْبِيَ اللَّهُ   وَ نِعْمَ الْوَكِيلُ  « 1 » و اين كلمه را بسيار گوى كه جدّت خليل را كه در آتش مىانداختند اين كلمه گفت ضرر شرر نمرودى از وى مندفع شد و\r\n\r\n\r\n","description":"","footnote":"\r\n( 1 ) - سوره زمر ، آيه : 38 .\r\n","page_name":" 55 ","page_number":55},
  {"content":"\r\n\r\nدود آن آتش به چهره عصمتش نرسيد وصيت آخرين يا بنىّ لا تنسانى اى پسر مرا فراموش مكن فأنّى لا أنساك بدرستى كه من ترا فراموش نخواهم كرد و تا سيل خون جگر خانه دل را خراب نسازد ساكن غمكده سينه‌ام سوداى خيال تو خواهد بود و تا دست محنت به كلبه اندوه لوح ديده را نشويد نقش اوراق پرده‌هاى چشمم خيال جمال تو خواهد بود .\r\n با مهر تو در خاك فرو خواهم شد * با عشق تو سر ز خاك بر خواهم كرد \r\nآورده‌اند : « كه يوسف را خواهرى بود دينا نام در آن ساعت كه برادران و پدر مىرفتند وى خفته بود ناگاه در خواب ديد كه ده گرگ يوسف را از كنار پدر در ربودند از بيم اين واقعه از خواب درجست و پرسيد كه يوسف كجاست ؟ گفتند با برادران به صحرا رفت گفت پدر إجازت فرمود گفتند آرى . دختر گفت آه قضا كار خود كرد و فراق يوسف دود از دودمان ما برآورد پس سر و پاى برهنه روى به دروازه شهر نهاد تا به زير درخت وداع رسيد پدر را ديد كه با يوسف در سخنست او نيز بيامد و در پاى يوسف افتاد و مقنعه از سر برگرفته در گردن افكند و گفت اى عزيز برادر ! چنان انگار كه من يك پرستارم مرا با خود ببر تا هركجا نزول كنى من خاك آن زمين را به جاروب مژگان برويم و چون آب نوشى برپاىخاسته هر دو دست زير جام دارم اگر طعام بايد پخت من هيزم جمع كنم و اگر لا بد نميبرى اى خورشيد فلك خوبى ، و اى درّ صدف يعقوبى زنهار تا روى آئينه دل اين عاجز بيچاره را به درد فراق سياه نسازى و جگر اين عجوزه ضعيفه را به آتش هجران نسوزى . يوسف از يك طرف اشك مىباريد و دينا از يك گوشه ميناليد و مىزاريد و در اين محل اطباق آسمانها را در بازنهاده بودند و حورا و عينا ايستاده مقرّبان در جوش ، و روحانيان در خروش ، و زبان حكم ازلى مىگفت اى يعقوب تو از مفارقت يك شبه مىزارى و از فراق چهل‌ساله خبر ندارى پس يوسف پدر و خواهر را وداع كرد .\r\n مىكند آن مه وداعى ، دوستان خويش را * تازه داغى مىنهد مر سينه‌هاى ريش را \r\nچون برادران روى به راه نهادند يعقوب آواز داد كه من از اينجا به شهر نخواهم رفت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nتا شما بازآئيد و روبيل را گفت تو از همه اولاد من بزرگترى يوسف را به تو مىسپارم زنهار كه از حال او غافل نشوى و اعتماد بر ديگر برادران نكنى روبيل قبول كرد و روى به راه آوردند اما چون قدمى چند دور شدند يعقوب آواز داد كه آهسته رويد كه حريف دامنگير هجران گريبان دل گرفته به تقاضاى جان تعجيل مىنمايد .\r\n يك قدم آهسته‌تر نه ، زان كه بر دل مىنهى * يك نفس آهسته‌تر رو زان كه با جان مىروى \r\nايشان مىرفتند و آن پير بزرگوار بر اثر ايشان آهسته آهسته قدم مىزد و به هر قدمى نمى از ديده مىباريد و در هر دمى آهى از سينه مىكشيد .\r\n مىرود آن ماه و من از بىدلى * مىدوانم در پىاش گلگون اشك \r\nآورده‌اند كه چون برادران قدمى چند برفتند و نزديك بود كه از نظر پدر غايب گردند يعقوب ( ع ) آهى زد و گفت اى فرزندان يوسف را بازآريد تا يك بار ديگرش بينم يوسف را پيش پدر آوردند در برش گرفت و گفت اى عزيز پدر ، راه برداشتى و مرا در فراق بگذاشتى\r\n رفتى و بر دل از غم عشق تو ، داغ ماند * و آشفتگى زلف توام در دماغ ماند \r\nيوسف ( ع ) پدر را تسلّى داده بازگردانيد يعقوب مراجعت نموده به زير درخت وداع رسيد از هر شاخى آواز الفراق شنيد دانست كه در پردهء غيب رنگ ديگر آميخته‌اند از كارخانه قضا نيرنگى ديگر انگيخته امّا فرزندان در نظر پدر يوسف را از يكديگر مىربودند و بر دوش و بر گردن بلكه بر فرق سر مىنهادند .\r\n به چشمان پدر تا مىنمودند * ز يكديگر به مهرش مىربودند \r\n گهى آن بر سر دوشش گرفتى * گه اين تنگ ، اندر آغوشش گرفتى \r\n چو پا در دامن صحرا نهادند * بر او دست جفا كارى گشادند \r\n ز دوش مرحمت بارش فكندند * ميان خاره و خارش فكندند \r\nپسران يعقوب چون از نظر پدر غايب شدند يوسف را بر زمين افكندند و گفتند كه چند بار تو كشيم ؟ و شربت رشك تو چشيم ؟ پياده روان شو و در پيش ما مىدوّ ! يوسف در گريه آمد كه اى برادران عزيز چه كرده‌ام كه با من اين خوارى مىكنيد ! و مرا پياده\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمىدوانيد گفتند اى صاحب رؤياى كاذبه آفتاب و ماه كه ترا سجده كرده‌اند از ايشان در خواه تا به فرياد تو رسند يوسف ( ع ) قدمى چند برفت مانده گشته بند نعلينش به گسيخت از ترس اخوان پاى برهنه بر خار و خارا روان شد .\r\n كف پائى كه مىبودش ز گل ننگ * ز زخم خار و خاره گشت گلرنگ \r\nنزديك هر برادر كه دويدى طپانچه‌اى بر رخسار وى زدى و به راندى و در دامن هر برادر آويختى ، گريبانش گرفتى و دور افكندى .\r\n به زارى هر كه را دامن كشيدى * به بيزارى گريبانش دريدى \r\n به گريه هر كه را در پا فتادى * به خنده بر سر او پا نهادى \r\nبدين منوال در صحرا مىدوانيدندش تا وقتى كه آفتاب ارتفاع گرفت و هوا چون سينهء يعقوب سوزناك شد تشنگى بر يوسف غلبه كرد روى به روبيل آورد كه اى برادر تو از همه بزرگترى هم مرا پسر خاله و برادرى و پدر ، مرا به تو سپرد و مهمّات من به عهده مكرمت تو كرد تو بارى بزرگى كن و بر خردى من رحم نماى روبيل به سخن وى التفات نكرد و طپانچه بر رخسار نازكش چنان زد كه برگ گلش مانند بنفشه كبود شد نزد شمعون آمد كه مشربه مرا بده كه از تشنگى جانم به لب رسيده تا دمى آب دركشم و خود را از باديهء تشنگى فراتر كشم و آن مشربه بود كه يعقوب از بهر يوسف قدرى آب و مقدارى شير با هم آميخته بود در آنجا ريخته و به شمعون سپرده كه هنوز از لب او بوى شير مىآيد او را طاقت تشنگى نخواهد بود و چون تشنه شود او را از اين مشربه شربتى بچشان چون يوسف آب طلبيد شمعون هر چه در مشربه بود بر زمين ريخت و آن آب و شير با خاك برآميخت آن شربت به خاك داد و بدان پاك نداد ، حسين عليه السلام را نيز واقعه يوسف افتاده بود او جفاى بدكيشان مىكشيد و يوسف از خويشان رنج مىديد ، اين جماعت آب بر خاك مىريختند و به برادر نمىدادند آن جفاكاران بر لب فرات ( حيوانات ) را سيراب مىكردند و شير بچگان امامت و كرامت را به آتش تشنگى مىسوختند .\r\n سوز دل مبارك لب تشنگان بپرس * زان ريگها كه فرش بيابان كربلاست \r\n در خون ناب غرقه لب تشنه حسين * لعلى است آبدارى كه در كان كربلاست \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n او جان سپرده تشنه و ما را ز روى شوق * جان تشنه محبّت سلطان كربلاست \r\nالقصّه يوسف گفت اى شمعون اين آب را چرا ريختى ؟ گفت ما داعيه داريم كه خون از حلق تو بريزيم چه جاى آن است كه آب در حلق ريزيم تو تشنه آبى ، ما به خون تو تشنه‌ايم يوسف چون حديث كشتن شنيد بر خود به لرزيد و از بيم جان آب و نان را فراموش كرد و در آن وقت يوسف را از تشنگى كام و زبان چون لاله آتشبار شده بود و حدقهء چشم چون ديده نرگس آب گرفته بىطاقت شد و از پاى درافتادهء آغاز ناله كرد .\r\n چو شد نوميد از ايشان ناله برداشت * ز خون ديده بر رخ لاله مىكاشت \r\n گهى در خون و گه در خاك مىخفت * ز اندوه دل صد چاك مىگفت \r\n كجائى اى پدر برگو كجائى ؟ * ز حال من چنين غافل چرائى ؟ \r\nآيا يعقوب كجا بود كه تا فرزند خود را مىديد پاى از رفتن آبله كرده و روى از طپانچه برادران كوفته گشته ، آيا مصطفى صلّى اللّه عليه و آله كجا بود تا جگرگوشه خود را مشاهده كردى لب آبدار از تشنگى خشك و رخسار چون گلنار به زخم شمشير فجار غرقه خون گشته مخدّرات حجرات عصمت از سوز حسرت او و كربت غربت خود در خروش آمده و درياى فتنه و غوغا براى استيصال آل عبا در جوش .\r\n يا رسول اللّه بر آر از روضهء پاكيزه * بسر بينى آنچه واقع در زمين كربلاست \r\n يا رسول اللّه گذر فرما به دشت كربلا * خود تو مىدانى كه خاك كربلا ، كرب و بلاست \r\n جعد مشكين حسين ، آغشته اندر خاك اين * چون محنتهاست يا رب وين چه اندوه و عناست \r\nامّا چون يوسف را قصد برادران متحقق شد ، روى به قبله دعا آورد و گفت اى خداوندى كه جدّ پدرم را از ضرر شرر آتش نمرودى خلاصى دادى و پدرم را مژده و باركنا عليه و على إسحاق فرستادى بر پدر پير من رحمت كن و مرا از كشتن نجات ده يهودا كه اين مناجات استماع كرد عرق اخوّت او در حركت آمده عرق مروّت بر جبينش نشست و روى به يوسف كرد كه اى برادر دل فارغ دار كه تا جان در تن من باقى بود نگذارم كه كسى به جان تو قصد كند .\r\nور رسد كار به جان از سر جان برخيزم\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبرادران چون ديدند كه يهودا يوسف را در زير دامن حمايت خود جاى داد دست تعدى در آستين ادب كشيده از سر كشتن او در گذشتند  « وَ أَجْمَعُوا أَنْ يَجْعَلُوهُ فِي غَيابَتِ الْجُبِّ »  « 1 » و راى ايشان بر آن قرار گرفت كه وى را در چاه افكنند و در سه فرسخى كنعان چاهى بود عميق و از طريق جاده دور افتاده او را به سر آن چاه كشيدند يوسف چنگ در دامان يك يك مىزد فايده نمىكرد گاه بزرگى پدر ، و گاه خردى خود را شفيع مىآورد و سود نمىداشت از ابر ديده آب حسرت مىباريد امّا از زمين همت برادران گياه وفا نمىرست . نسيم آه از گلشن دلش مىوزيد ولى در روضه شفقت ايشان غنچه مهر نمىشكفت . يوسف در پاى ايشان مىافتاد و به زبان حال مضمون اين مقال ادا مىنمود .\r\n ياران غمم خوريد كه بىيار مانده‌ام * در خار زار هجر ، گرفتار مانده‌ام \r\n يارى دهيد ، كز در او دور گشته‌ام * رحمى كنيد كز غم او زار مانده‌ام \r\nيوسف چون ديد كه از سر بيداد او نمىگذرند و به نظر مرحمت به حال زار او نمىنگرند فرمود كه مهلتم دهيد تا دو ركعت نماز گزارم . گفتند تو نماز گزاردن چه دانى ؟\r\nگفت آخر پيغمبرزاده‌ام و با پدر بسيار در محراب طاعت بر پاى ايستاده‌ام . يهودا برادران را درخواست كرد تا يوسف را گذاشتند دو ركعت نماز گزارد و بعد از نماز روى بر خاك نياز نهاد و گفت خدايا خود را به تو سپردم و زمام مهام خود به قبضهء تقدير تو بازدادم .\r\n ما بنده‌ايم و مصلحت ما رضاى تست * خواهى ببخش و خواه بكش رأى رأى تست \r\nچون از مناجات فارغ شد برادران گفتند پيرهن بيرون كن گفت هيهات هيهات زنده را عورت‌پوش مىبايد و مرده را بىكفن نمىشايد پيرهن بگذاريد اگر بميرم بىكفن نباشم ، و اگر نميرم ستر عورتى باشد گفتند البته پيرهن بيرون كن و غرض ايشان آن بود كه پيرهن خون‌آلود پيش پدر برند و گويند او را گرگ از هم دريد و اينك پيراهن خون‌آلود گواه حالست . يوسف به دو دست گريبان خود گرفته بود و ايشان به قوّت دست وى\r\n\r\n\r\n","description":"","footnote":"\r\n( 1 ) - سوره يوسف ، آيه : 15 .\r\n","page_name":" 60 ","page_number":60},
  {"content":"\r\n\r\nدور كرده و پيراهن از سرش بركشيدند و رسن بر ميان او بسته در آن چاه فرو گذاشتند .\r\n ميانش را كه بودى موى مانند * به پشمين ريسمان دادند پيوند \r\n كشيدند از بدن پيراهن او * چو گل از غنچه عريان شد تن او \r\n فرود آويختند آنگه به چاهش * به چاه انداختند از نيمه راهش \r\nهمين كه يوسف ( ع ) را به چاه فرو گذاشتند گفت اى برادران ! هر چه كردنى بود كرديد و هر چه خواستيد از جفا به جاى آورديد ، اكنون شما را نصيحتى مىكنم به گوش حال بشنويد و از سخن من بيرون مرويد گفتند : چه نصيحت مىكنى ؟ گفت آن كه پدر را نيكو داريد و جانب او فرومگذاريد و چنان مسازيد كه او داند كه شما با من چه كرده‌ايد ؟\r\nمبادا بر شما خشم گيرد و شما را عقوبت كند اگر شما را قوّت آن هست كه با من جفا كنيد مرا طاقت آن نيست كه شما به عقوبت پدر در مانيد . روبيل از اين سخن روى در هم كشيده كارد بر رسن زد يوسف در نيمه چاه بود كه رسن بريده شد گفت دريغ كه ديدار پدر ناديده رشته اميد از زندگى منقطع شد و در تك چاه فنا افتادم دل از جان برداشت و خود را به كلى به حق واگذاشت ندا رسيد به جبرئيل كه ادرك عبدى درياب بنده مرا ، جبرئيل به يك پر زدن از سدرة المنتهى به ميانه چاه رسيد و يوسف را در هوا به گرفت يوسف بىهوش شده آهسته آهسته او را به تك چاه رسانيد و بر بالاى سنگى خوابانيد خطاب آمد كه اى جبرئيل از جامه‌هاى بهشت ببر و در وى پوشان و از شربت‌هاى بهشت او را به نوشان و سر او را در كنار خود نه و پر با فر خود را در جراحتهاى او بمال تا بهتر گردد و چون به هوش بازآيد سلام ما را به وى برسان و بگوى هيچ غم مخور كه ما ترا براى تخت و جاه آفريده‌ايم نه براى تحت چاه . جبرئيل گفت الهى اجازت ده تا خود را به صورت يعقوب ( ع ) به وى نمايم تا زمانى تسلّى يابد فرمان خدا در رسيد كه چنان كن جبرئيل به صورت يعقوب ( ع ) برآمده سر يوسف را در كنار نهاد يوسف ( ع ) به هوش بازآمده سر خود را كنار پدر ديد ، هر دو دست در گردن روح الأمين كرد و فرياد بركشيد كه يا أبتاه ! كجا بودى كه برادران بر من جفا كردند و مرا از خدمت تو جدا كردند و ترا نيز به فراق من مبتلا كردند و مرا سر و پاى برهنه ، در بيابان مهلك دوانيدند و آنچه از جفا و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nستم ممكن بود به من رسانيدند و آب و نان از من بازداشتند مرا گرسنه و تشنه به گذاشتند رخسارهء مرا به زخم طپانچه پرخون كردند گيسوى مرا به خاك و خون آميختند پيراهنى كه تو به دست خود در من پوشانيدى از سرم بركشيدند رسن خوارى بر ميانم بستند و لگد بىادبى ، بر پشتم زده سرنگونم به چاه درآويختند اى پدر در روى من نگر و زخم طپانچه ببين در پشت و پهلوى من اثر جراحت ملاحظه كن يوسف اين مىگفت و از ديوارهاى چاه آواز ناله مىآمد و جبرئيل مىخروشيد و ملائكه مىگريستند آخر جبرئيل بىطاقت شده گفت : اى يوسف من يعقوب نيستم روح الأمينم و فرستادهء ربّ العالمين پس سلام الهى به دو رسانيد و مژده خلاص به گوش هوش او فرو خواند و خواست كه به مقام خود رود خطاب حضرت عزّت در رسيد كه اى جبرئيل دو سه روزى در تك چاه قرار گير و سر يوسف در كنار گير كه غريبست و تنها از يار و ديار دور و دل بر كربت غربت ، و حرقت فرقت نهاده .\r\n نه او را مونسى نه غمگسارى * نه غمخوارى ، نه دلدارى ، نه يارى \r\nآورده‌اند : كه « فرزندان يعقوب آن شب به كنعان نرفتند و يعقوب همه روز به انتظار يوسف در زير شجرة الوداع نشسته بود با خواهر يوسف سخن شوق خود در پيوسته نماز شام در آمد و اثر از فرزندان پيدا نشد و دود از دماغ يعقوب برآمد .\r\n آمد نماز شام و نيامد نگار من * اى ديده پاسدار كه خوابت حرام شد \r\nيعقوب گفت اى دينا برادرانت را چه شد كه دير آمدند ؟ و سبب چيست كه ماه رخسار يوسف من از مطلع وصال طالع نمىشود و شمع جمالش چرا كلبهء تاريك فراق را به لوامع انوار خود روشنى نمىبخشد اى دختر از تخيّل مفارقت يوسف ( ع ) و تصوّر مهاجرت او آتش حسرت در التهاب آمد و سفينه آرام و قرار در گرداب اضطراب افتاد .\r\n يا رب چه شد امروز كه آن ماه نيامد * جان رفت ز تن و آن بت دلخواه نيامد \r\nدينا پدر را تسلّى مىداد و انواع سبب‌ها و عذرها ترتيب مىكرد . القصّه يعقوب شب همانجا به سر برد و بامداد بر پشته‌اى بلند كه بر آن صحرا مشرف بود برآمد و دختر را نزد خود به نشانده ديده بر راه فرزندان نهاد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n من منتظرم كه يار از راه رسد * جان مژده دهم كه يار ناگاه رسد \r\nفرزندان يعقوب شب در سر رمه بودند و خواب بر ايشان غلبه كرد يهودا در خواب نمىشد چون ديد كه برادران در خواب رفتند فرصت غنيمت يافت و تنها به سر چاه شتافت ، آواز داد كه يا اخى يوسف اى برادر من يوسف أ حيّ أميّت ؟ آيا تو زنده‌اى در اين چاه يا مرده ؟ يوسف گفت تو كيستى كه از حال بيچارگان مىپرسى و از غريبان و بىكسان ياد مىكنى گفت من برادر توام يهودا . اى برادر با جان برابر ! حال تو چيست يوسف گريان شد كه چون بود حال كسى كه از كنار پدر جدا بود و در تك چاه در صدد فوت و فنا باشد به تن برهنه به لب تشنه به شكم گرسنه به دل خسته نه مونسى نه يارى نه همدمى نه غمگسارى نه در روى زمين از زندگان و نه در زير زمين از فرورفتگان . يهودا از درد دل يوسف در خروش آمد و بر خردى و غريبى و تنهائى و بيكسى وى بسيار به گريست و يوسف از قعر چاه آواز داد كه اى برادر وقت وصيّت است نه هنگام تعزيت .\r\nيهودا گفت چه وصيت دارى ؟ يوسف گفت كه وصيّت من آن است كه چون نماز شام با برادران به خانه رويد از بىكسى من برانديشيد و به وقت طعام خوردن از گرسنگى من ياد آريد و چون بامداد سر از بالين برداشته جامه پوشيد برهنگى من فراموش مكنيد و در وقت شادى و جمعيّت كه با هم گفت‌وگوى كنيد تنهائى و پريشانى مرا بر خاطر گذرانيد\r\n چو در ميان مراد آوريد دست اميد * ز عهد صحبت ما ، در ميانه ياد آريد \r\nو چه شبيه است اين وصيّت به وصيّت شهيد كربلا كه در نوبت آخر كه به ميدان مىرفت فرزند ارجمند خود امام زين العابدين عليه السلام را طلبيده در كنار گرفت و گفت اى عزيز پدر ! و اى غريب پدر ! و اى يتيم پدر ! بعد از من به صالحان امت جدّم و دوستداران پدر و مادرم بگوى كه حسين شما را سلام رسانيد و فرمود كه : اى ياران و هواداران هر جا كه ذكر غريبى رود از بىكسى من ياد آريد و به هر وقت كه شهيدى را نام برند شهادت مرا پيش خاطر آريد و چون شربت آبى بنوشيد از تشنگى جگر تفتيده و خشكى لب و زبان من فراموش مكنيد .\r\n از سوز سينه و جگر خون‌چكان من * چون آب خوش خوريد به حسرت كنيد ياد \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n از بهر آب دادن سرو روان من * در جوى ديده چشمه خونين روان كنيد \r\n آن دم كه غرقه گشت به خون طيلسان من * زد آسمان عمامه خورشيد بر زمين \r\nالقصّه يهودا از سوز آن وصيّت خروش بركشيد و او مرد بلند آواز بود آواز وى به گوش برادران رسيده ، برجستند و بر اثر آواز روان شده ديدند كه يهودا بر سر چاه نشسته و مىگريد گفتند : اى يهودا چرا مىگريى ؟ گفت بر حال اين غريب آواره بيچاره مىگريم و چون نگريم .\r\n همچو سرويست در آن آب روان پيوسته * آبم از ديده روان است و خيال قد او \r\n گوئى از زلف رگى بود به جان پيوسته * زلفش از دست بداديم و ز دل خون به چكيد \r\nبرادران يهودا را ملامت كردند و سنگى بر سر چاه نهادهء روى به كنعان آوردند و پيراهن يوسف را به خون گوسفندى آلوده ساخته با خود بردند نماز ديگر بود كه به حوالى آن پشته رسيدند كه يعقوب بر آن بالا بود همه روز انتظار برده و ديده ترصّد بر راه نهاده ناگاه گردى در آن صحرا پديدار شد يعقوب دختر را گفت اين چه گردست ؟\r\nگفت عجب نه كه برادران من مىآيند گفت نيكو بنگر كه ايشان هستند يا نه ؟ دينا در نگريست و لرزه بر اعضاى وى افتاد يعقوب پرسيد كه اى دختر تو را چه رسيد گفت اى پدر برادران من مىآيند امّا يوسف همراه ايشان نيست يعقوب از استماع اين سخن آهى سوزناك از جگر بركشيد و گفت ايشان را آواز ده تا به بالاى پشته برآيند دينا نعره زد كه اى ابناى يعقوب ! بيائيد كه پدر بزرگوار شما اينجا در انتظار شما است چون فرزندان بدانستند كه پدر ايشان آنجا است از بطن وادى دست به زدند و چون صبح كاذب گريبان چاك زدند و چون خروس سحرى خروش برآوردند كه وا حبيباه ! وا اخاه ! وا يوسفاه ! يعقوب گفت اى دختر اين چه فرياد است كه مىآيد و اين چه ضجّه است كه رگ خون از ديده گشايد اين چه شور است كه از تأثير آن آتش هجرت در كانون سينه مىافروزد و اين چه خروشست كه از هيبت استماع آن آب حسرت از فوّاره ديده غمديده مىريزد .\r\n مىرسد در گوشم از هر لب صداى ماتمى * موج زن مىبينم از هر ديده طوفان غمى \r\n اين قدر دانم كه در هم رفته كار عالمى * اهل عالم را نمىدانم چه حال افتاده است ؟ \r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدينا گوش فرا داشت و از مضمون گريه و فرياد ، يعقوب را خبر داد مقارن استماع اين خبر پير از پاى درافتاده از هوش برفت دينا نعره زد كه اى برادران بشتابيد و پدر پير خود را دريابيد كه حال او دگرگون شد و عنان عقل از كف اختيار ما بيرون رفت ايشان شتاب كنان به رسيدند و پدر را بدان حال ديدند فرياد از نهاد ايشان برآمد روبيل بدويد و سر پدر در كنار گرفت و دست به دهان مباركش برد اثر نفس نديد خروش بركشيد يهودا گفت اى برادران ! اين چه بود كه با خود كرديد ، پدر را ضايع ساختيد برادر را به چاه انداختيد زبان ملامت خلق بر خود دراز كرديد ؟ درهاى تعرّض آشنا و بيگانه به روى خود باز كرديد ! پرده خود بدريديد رشتهء پيوند خويش به تيغ قطيعت به بريديد پس نعره‌زنان و فرياد كنان پدر را برداشتند و به خانه بردند يعقوب همچنان بىهوش بود تا صبح صادق بدميد و نسيم سحرگاهى از مهبّ لطف الهى بوزيد يعقوب چشم باز كرد و گفت : نور چشم من كو ايشان پيراهن خون‌آلود در دست گرفته حديث گرگ در ميان آوردند باز يعقوب بىهوش شد دختر به سر بالين پدر آمد گريان ، گريان دست بر فرق مبارك وى نهاد و نعره وا ويلاء ! وا مصيبتاه ! بركشيد قطره‌اى آب از ديده او بر چهره اسرائيل چكيد ديده باز كرد و گفت أين انا ؟ من كجايم گفتند در منزل كرامت و مقرّ سعادت خود و عترت خود گفت يوسف من اينجا هست ؟ گفتند : نه فرزندان ديگر هستند . گفت چه حاصل ؟ .\r\n بت شكر لب من ، در كنار نيست چه سود ؟ * گل و بنفشه همه هست و يار نيست چه سود \r\nالقصّه يعقوب در فراق يوسف چندان آه كرد كه فرشتگان به فرياد آمدند گفتند : الهى يوسف را به دو بازده و يا يعقوب را خاموش گردان يا ما را اجازت ده تا به دنيا رويم و با يعقوب در آه و ناله موافقت كنيم هر بامداد يعقوب به صحرا آمدى و بر حوالى كنعان گرديدى و مىگفتى يا بنى ! اى فرزند دلبند من يا قرّة عينى اى نور ديده من يا ثمرة فؤادى اى ميوه باغ دل پرداغ من يا فلذة كبدى اى جگرگوشه جگر خون شده پررنگ فى اى بئر طرحوك آيا تو را در كدام چاه انداخته‌اند بأىّ سيف قتلوك آيا تو را به كدام تيغ هلاك ساخته‌اند بأىّ بحر غرقوك آيا تو را در كدام دريا به غرقاب فنا افكنده‌اند بأىّ ارض دفنوك در كدام بقعه از زمين براى دفن تو قبر كنده‌اند سرگشته در آن وادىها\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمىگشت و آب حسرت از ديده مىباريد و به سوزى كه آتش در گنبد افلاك زدى مىزاريد جبرئيل در رسيد كه اى يعقوب ببكائك بكيت الملئكة فرشتگان آسمان را به گريه خود بگريانيدى و مقدّسان ملاء اعلى را به ناله درآوردى .\r\nيعقوب جواب داد كه اى جبرئيل چه كنم كه نگريم ؟\r\n آه دردآلوده دارم چون ننالم آه آه ؟ * جان غم فرسوده دارم چون نگريم زار زار \r\nالقصّه يعقوب در فراق يوسف چندان به گريست كه چشمش سفيد شد . چنان چه حق سبحانه فرمود  وَ ابْيَضَّتْ عَيْناهُ مِنَ الْحُزْنِ  « 1 » در اخبار آمده كه امام زين العابدين على بن الحسين بعد از واقعه كربلا بسيار مىگريست گفتند يا بن رسول اللّه بسيار مىگريى و ما از بسيارى گريه ، بر تلف تو مىترسيم گفت : اى ياران مرا معذور داريد يعقوب پيغمبر خداى بود و دوازده پسر داشت يكى از آنها از نظر او غايب شد چندان بگريست كه چشم او خلل‌پذير شد مرا كه در پيش نظرم پدر بزرگوارم را ، برادرانم ، و اعمام ، و بنى اعمام و خويشان و دوستان و متعلّقانم را شهيد كرده باشند چگونه نگريم در فراق يك كس آن مقدار گريه واقع است در مفارقت هفتاد و دو تن شهدا حال چگونه خواهد بود .\r\n بدتر ز فراق در جهان چيست بگو ؟ * بىدرد فراق در جهان كيست بگو ؟ \r\n آن كيست كه در فراق نگريست بگو ؟ * ما را گويند در فراقش مَگِرى \r\nديگر ابتلاى يوسف ذلّ بندگى بود كه چون يوسف از چاه خلاص يافت برادران را خبر شد بيامدند و در وى آويختند كه اين بندهء خانه زاده ماست و از ما گريخته بود او را كجا يافتيد ؟ و بعد از گفت و گوى بسيار به هفده درم قلبش به فروختند به شرط آنكه غل در گردنش نهند و دست و پايش در زنجير كشند كه گريزپايست و او را برهنه و گرسنه و تشنه دارند كه غلام مجير و سركش است تا رام گردد يوسف در برادران ميديد و سخن غضب‌آميز ايشان مىشنيد نه ياراى سخن گفتن و نه قوّت راز نهفتن .\r\n نه رنگ توان نمود و نه بوى نهفت * اين طرفه گلى نگر كه ما را به شكفت \r\n\r\n\r\n","description":"","footnote":"\r\n( 1 ) - سوره يوسف ، آيه 84 .\r\n","page_name":" 66 ","page_number":66},
  {"content":"\r\n\r\nمالك كه يوسف را خريده بود به كسان خود گفت تا غل و زنجير حاضر كردند يوسف را كه چشم بر غل افتاد فغان برداشت مالك گفت اضطراب مكن بندگان گريزپا را از ذلّ غل و تشوير زنجير چاره نيست ، يوسف گفت كه من نه ازين غل و زنجير به فغان آمده‌ام از آن حالت ياد كردم كه ملك تعالى زبانه دوزخ را فرمايد كه بگير اين بندهء عاصى را و غل بر گردن او نه كه گردن از طوق خدمت ما پيچيده است پايش در زنجير كش كه قدم از دايرهء فرمان ما بيرون نهاده است مالك از اين گفتار متحيّر شد آهسته به او گفت اى غلام من تو را در نظر خواجگان در بند مىكنم دل خوش دار كه چون از ايشان برگذريم بند از پا و غل از گردن تو برداريم پس در حضور برادران .\r\n به گردن طوق تسليمش نهادند * ز آهن بند بر سيمش نهادند \r\nپلاسين كهنه‌اش پوشانيدند و از انواع وعيد و تهديد شنوانيدند فرزندان يعقوب خاطر جمع كرده روى به كنعان نهادند يوسف ديگر باره گريه آغاز كرد مالك گفت اى غلام :\r\nچرا اضطراب مىنمائى و در صبر و سكون بر خود نمىگشائى ؟ گفت اى مالك تحمّل فراق ندارم مرا دستورى ده تا بروم و فروشندگان را بار ديگر ببينم و ايشان را به درود كنم مالك گفت اى غلام من از ايشان نسبت به تو اثر مهر و محبتى مشاهده نكردم و به جز نفرت و وحشت چيزى ديگر از ايشان نيافتم ترا چه رغبت است كه بديشان مىنمائى ؟ گفت : اگر ايشان را از من نفرت است مرا بديشان رغبت است و اگر ايشان مرا دوست نمىدارند من ايشان را دوست مىدارم تو كرم نماى و ايشان را به گوى تا توقف كنند » مالك آواز داد كه اى جوانان آهسته باشيد كه اين غلام مىخواهد كه از شما به حلى طلبد و يوسف را دستورى داد كه برو و خواجگانت را وداع كن يوسف زنجير كشان نزد برادران آمد و گفت اى عزيزان ! آنچه كردنى بود كرديد تحمّل كردم .\r\nتوقع دارم كه در وقت گريه پدرم را تسلّى دهيد و به هر نوع توانيد مراعات او به جاى آوريد و من غريب مبتلا را از ياد مگذاريد يهودا به گريه درآمد و يوسف را در كنار گرفت و گفت اى جان برادر ! مردانه باش و كار خود را به خدا حواله كن پس شتر آوردند و يوسف را با پلاس و غل و زنجير بر بالاى آن شتر افكندند و غلامى زشت\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nروى و درشت‌خوى را بر او موكّل ساختند و كاروان به جانب مصر روان شد يوسف از عقب نگاه مىكرد و مىگفت اى پدر به درود باش و معذورم دار كه به رنج و غريبى و ذلّ بندگى گرفتارم اى خواهر مرا فراموش مكن كه من شفقت‌ها و دلسوزىهاى تو را ياد دارم كاروانيان شب همه شب مىراندند . سحرى بود كه به مقابر آل اسحاق رسيدند يوسف درنگريست قبر مادر خود را ديد بىاختيار خود را از بالاى شتر بر تربت مادر افكند از تربيت عهد كودكى ياد كرد مهر و شفقت مادرى به خاطر آورد و قطرات عبرات چون باران نيسانى بر روى ارغوانى ريختن گرفت و آواز داد كه يا امّاه اى مادر مهربان ارفعي رأسك سر خود را بردار و پرده خاك را از پيش نظر دور كن و أنظر الى ابنك و نگاه كن به حال فرزند دلبند خود أنا ابنك المغلول منم پسر تو كه غل بر گردنم نهاده‌اند و اسيروار پلاس پوشانيده دست و پايم به زنجير بسته و به تهمت بندگى مرا فروخته . دل پير پدرم به آتش هجران من سوخته‌اند از گور راحيل صيحه‌اى برآمد كه يا ولداه ! يا قرة عيناه ! اى فرزند پسنديده و اى نور هر دو ديده أكثرت همى بسيار گردانيدى غم مرا و زدت حزنى و افزون ساختى اندوه مرا اى فرزند نازپرورد غمان مرا بسيار كردى و جانم را به تيغ درد افكار كردى فاصبر پس صبر پيشه كن إنّ اللّه مع الصّابرين به درستى كه خدا با صابران است در وقت و رود سهام بلا سپر صبر در روى كش تا علم ظفر در ميدان مراد بر توانى افراشت .\r\n چون‌كه كنى صبر ، نوبت ظفر آيد * صبر و ظفر هر دو دوستان قديمند \r\n نوبت يك روزگار چون شكر آيد * بگذرد اين روزگار تلخ‌تر از زهر \r\nاما چون روز روشن شد غلامى كه موكل يوسف بود نگاه كرد يوسف را بر شتر نديد بازپس دويد او را يافت بر سر قبر نشسته آن بىرحم جفا كار از روى قهر طپانچه بر روى عزيز يوسف زد كه رخسارهء نازكش از زخم آن طپانچه به شكافت و روى مباركش خون‌آلوده گشت پس گفت اى غلام خواجگانت راست مىگفتند تو گريز پا بوده‌اى يوسف هيچ نگفت امّا چنان به درد ناليد كه غلغله در صوامع ملكوت و ولوله در جوامع جبروت افتاد . فى الحال تندبادى پديد آمد و گرد و غبار برخاست صاعقه بىابر در هوا\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپيدا شد خروش رعد و سوز برق بىسحاب ظاهر گشت كاروانيان گفتند ما از خود در اين زودى گناه تازه‌اى نمىبينيم كه موجب اين عقوبت باشد آن غلام سنگدل بيامد كه اين محنت به شومى معاملت منست كه اين ساعت طپانچه بر روى اين غلام عبرى زدم و او آب در ديده به گردانيد و به درد دل ناله كرد مقارن اين حال اين صورت واقع شد .\r\nمالك گفت سبب آن چه بود گفت خود را از شتر انداخته بود و داعيهء گريختن داشت مالك گفت اين نامعقول مىنمايد كه كسى با غل و زنجير تواند گريخت پس پيش يوسف آمد و گفت اى جوان قصد گريختن دارى ؟\r\nگفت اى مالك من سر ستيز و پاى گريز ندارم به خاك مادرم رسيدم صبر و تحمّل از من رميده و رشته طاقتم به تيغ اضطراب بريده گشت مادرم هرگز انديشه نكرده بود كه من با غل و زنجير بر سر خاكش خواهم رسيد يا داغ بندگى بر رخ جگرگوشه او خواهند كشيد چون قبر مادرم ديدم بىاختيار خود را از بالاى مركب انداختم غم دل به او مىگفتم و قصّه پرغصه خود را بر او مىخواندم كه اين غلام بيامد و بىجهتى طپانچه بر روى من زد و من نفرين نكردم همين بود كه آهى از دل پردرد برآوردم : كاروانيان به گريه در آمده آغاز تضرّع و زارى كردند كه اى جوان عاليشان اين گردى كه برانگيخته‌اى فرونشان ! يوسف به هوا نگريست و لب به جنبانيد فى الحال باد بياراميد . و صافى شد مالك كه اين حال مشاهده كرد در زمان به فرمود غل از گردن و بند از دست و پاى يوسف برداشتند و جامه‌هاى نيكو در او پوشانيدند و بر راحله تيزرو سوار كردند . يوسف قبر مادر ديد تحمّل نداشت و از گريه و زارى دقيقه‌اى فرو نگذاشت آيا مخدّرات حجره رسالت ، و معظمات حجله ولايت ، در دشت كربلا سرهاى بىتن شهدا بر سر نيزه‌ها ديده باشند و تنهاى بىسر ايشان به خاك و خون آغشته مشاهده كرده باشند گريه و زارى و ناله و بىقرارى چگونه بوده باشد آورده‌اند كه بعد از شهادت امام حسين و اولاد وى ، عمر سعد دستور داد تا سرهاى كشتگان بر سر نيزه كردند و تنهاى ايشان در خاك ميدان افتاده به گذاشتند و حكم كرد تا حرم حسين و پردگيان سرادق طهارت و عفت به ميدان حرب رسيدند و آن تن‌هاى بىسر را ديدند بىاختيار ناله برداشتند و لواى افغان به جانب\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nقبّه خضرا برافراشتند زينب كه خواهر حسين و دختر فاطمه زهرا بود فرياد بركشيد كه يا محمّداه ! اى جد بزرگوار و اى سيّد نامدار هذا حسينك بالعراء اين حسين تو است كه در اين صحرا سرش بريده‌اند و پرده حرمتش بدست وقاحت دريده مرمّل بالدماء اين نور ديدهء تو است كه بدن مباركش كه در كنار تو پرورش يافته بود در خاك و خون افتاده مقطع الأعضاء اين ريحانه باغ نبوتست كه اعضاى او را پاره پاره ساخته‌اند . راوى گويد كه از گفتار زينب همه لشكريان مىگريستند و سرشك خونين از ديده مىباريدند .\r\nاى عزيز دشمنان را بر حال شهدا و رنج آل عبا گريه مىآيد اگر دوستان و محبّان در ماتم و مصيبت ايشان بگريند هيچ عجيب و غريب نيست .\r\n بر عترت نبى معلّى گريستن * لايق بود در اين دهه از ما گريستن \r\n كه آمد زمان نعره و پيدا گريستن * اى دوستان نهان مكشيد آه سوزناك \r\n لازم بود بر آن شه برنا گريستن * پيران با وقار و جوانان جمع را \r\n در ماتم خديجهء كبرى گريستن * عين صفاست مقنعه‌داران عهد را \r\n بر فوت نور ديده زهرا گريستن * محض وفاست زهره‌جبينان عصر را \r\n بر غرفه‌هاى جنّت مأوا گريستن * حوران ز بهر فاطمه آغاز كرده‌اند \r\n بايد به جاى اين همه ، ما را گريستن * مادر نبود و جدّ و پدر روز ماتمش \r\n قانع چرا شويد به تنها گريستن * بىناله و خروش مباشيد يك نفس \r\nابتلاى ديگر يوسف را با وجود درد هجران ، رنج زندان بود در وقتى كه عزيز مصر يوسف را به خريد و زليخا پا بستهء دام عشق او گرديد هر چند حيله انگيخت نتوانست كه يوسف را مقيّد عشق و هوا گرداند و زنان و مردان مصر زبان ملامت بر زليخا گشادند و چون عشق او مجازى بود تحمّل ملامت نداشت با وجود آن همه دبدبه شوق و طنطنهء عشق چون كار به تهمت رسيد با وجود آنكه خود گنهكار بود تهمت به يوسف حواله كرد و گفت از من عيبى نبوده و عيب از جانب يوسف ظهور نموده و بدين بسنده نكرده گفت : در زندانش كنند تا حكايت تهمت و شكايت ملامت از من دفع شود آيا نمىدانست كه ملامت نمك ، خوان عاشقان است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n گر مرد ملامتى ، در اين كوى در آ * اين كوى ملامت است و ميدان بلا \r\nالقصّه چون زبان مردم در عرض زليخا دراز شد و از هر جانبى در ملامت به روى او بازشد آهنگرى را بخواند و گفت بند گران بساز و سلسلهء محكم ترتيب كن تا بر دست و پاى اين غلام عبرى نهم و روزى چندش در زندان گوشمال دهم آهنگر كه نظر بر دست و پاى يوسف افتاد گفت اى زليخا او خردست طاقت بند گران ندارد و زليخا بانگ بر او زد كه تو بر او رحم مىكنى و بر زندانيان رحم نيست ، آهنگر بند و زنجير ترتيب داد و بر دست و پاى يوسف نهاد زليخا فرمود كه او را با بند و سلسله بر ستورى نشانند و در بازار مصر به گردانند و منادى كنند كه هر كه در حرم عزيز خيانت كند سزاى او اين است و خود جامهء مجهول پوشيده بيامد و بر سر راه او بايستاد تا چه خواهد گفت ؟ پس يوسف را بر مركب سوار كردند و دست بر گردن بسته و بند گران بر پاى نهادند يوسف بناليد كه الهى تو از سرّ حالم آگاهى از غم پدر بناله و فغانم و از جفاى برادران در غربت سرگردانم و به سر و پا گرفتار بند و زندان جز استغاثه به حضرت تو ، هيچ چاره ديگر نميدانم\r\n شكسته حال و دل آزرده و پريشانم * بزرگوار خدايا اسير و حيرانم \r\n تو چاره‌ساز كه من چاره‌اى نمىدانم * تو يار باش كه يارى ز كس نمىبينم \r\n به فضل خويش كه نوميد وامگردانم * به بارگاه تو آورده‌ام ، رخ اميد \r\nجبرئيل آمد كه اى يوسف غم مخور كه سلسله ، بند است و شيران را به گردن زيور است زنهار كه از تنگناى حبس انديشه نكنى و از جفاى قيد اندوه نخورى كه نزول در زواياى سجن موجب طراوت رياحين رياض دولت خواهد بود چه گل احمر در تنگناى غنچه نكهت جان‌پرور كسب مىكند و مشك أذفر از به بستگى نافهء شمامه عطرگستر مىيابد .\r\n مىفزايد رتبه عزّ و شرف * تنگناى گوشه زندان ترا \r\n پرورش يابد به زندان صدف * قيمت گوهر از آن باشد كه او \r\nامّا اى يوسف زليخا آمده است و به رهگذر تو نشسته تا نظاره كند كه تو چگونه جزع\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخواهى كرد ؟ و كه را براى خود شفيع خواهى آورد به زنهار اى يوسف تا روى خود ترش نكنى و گره بر ابرو نزنى و سر از پيش برندارى و به چپ و راست ننگرى خندان باش و تبسّم كنان و خود را بر آن مدار كه تو را از گلستان به زندان مىبرند تا من آن زندان را براى تو چنان كنم كه هزار گلستان به سلام آستانه زندان آيند .\r\n ز روى خود آن را گلستان كنى * مخور غم كه چون جا به زندان كنى \r\nچون يوسف را از در سراى عزيز به جانب بازار بردند صد هزار زن و مرد به نظاره بيرون آمدند مردان سنگ بر سينه مىزدند زنان روى به ناخن مىخراشيدند خروش از اهل مصر ، برآمد يكى گفت مظلوم است و بيچاره ، يكى گفت محروم است و از وطن آواره يكى نعره مىزد كه آه از درد اين غريب كنعانى يكى ناله مىكرد كه دريغ از اين اسير زندانى ، آن يكى فرياد مىكرد كه اين چه بىرحمى و دل آزاريست يكى طعنه مىزد كه اين چه بيداد و ستمكارى است گردنى كه دست حوران زيبا روى براى حمايل او در حسرت است با طوق چه‌كار ؟ دستى را كه گردن دلبران مشكين موى در آرزوى آن مقيّد قيد حيرت است به بند و زنجير چه نسبت دارد ؟ هر كه را نظر بر جمال يوسف افتادى ديوانهء عشق او گشته دل از دست بدادى و به زبان حال بدين مقال ترنّم كردى :\r\n مرا زنجير مىبايد كه من ديوانه‌ام * او را به زنجير از چه مىبندى رقيب آن سرو دلجو را \r\nو چون يوسف برابر زليخا رسيد بر زبان منادى جارى شد كه هذا غلام كنعانى اين غلامى است كنعانى عبرى زبان و العزيز عليه غضبان و عزيز مصر بر او خشمناك گشته و از دنبال آن جبرئيل بازآمد كه اى يوسف جواب منادى باز ده و بگوى هذا خير من غضب الرّحمن اين خوارى بهتر است از غضب ربّانى و معصية الدّيان و اين غضب خوبتر است از نافرمانى سبحانى و دخول النيران و رسيدن به آتش سوزان و سرابيل القطران و پوشيدن جامه قطران تا ما به كمال قدرت آواز را به گوش زليخا رسانيم و هيچ كس از اهل مصر نشنوند حضرت يوسف جواب داد زليخا شنيد و بر خود پيچيد و برخاست و به خانه بازآمد و پيغام فرستاد به امير زندان كه اين غلام را در جاى تنگ و تيره بازدار و آب و نان از او بازگير .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nيوسف را به زندان بردند و هفت سال در زندان بماند و شب و روز مىگريست تا به حدى كه زندانيان به تنگ آمدند و گفتند اى غلام به روز گريه مىكن و به شب خاموش باش تا ما را آرامشى باشد يا شب مىگرى و روز بيارام تا ما را آسايشى باشد زليخا را از اين حال اخبار نمودند به فرمود تا در زندان موضعى خالى كردند و دريچه‌اى به شارع عام ساختند و حكم كرد تا يوسف را در پيش آن روزنه بنشاندند تا به ديدن مردم مشغول شده گريه نكند و زندانيان را آرامى پديد آيد قضا را روزنه بر شارع كنعان واقع شده بود چون شب شدى يوسف در پيش آن روزنه به نشستى و آغاز گريه كردى و هر بادى كه از طرف كنعان وزيدى به زبان حال از وى خبر يعقوب پرسيدى و هر نسيمى كه به طرف كنعان رفتى پيغام و درود فرستادى .\r\n ز حال زار خبر دار ساز يار مرا * بيا نظاره كن اى باد حال زار مرا \r\nشبى نشسته بود ديده به راه انتظار نهاده ، ناگاه شبحى در راه پديد آمد و آن چنان بود كه اعرابى بر شتر سوار مىخواست كه به راه باديه رود ، شتر از راه سر مىكشيد و به طرف زندان مىرفت اعرابى او را مىزد و مهار او بر مىپيچيد و او تمكين نمىكرد القصّه اعرابى به تنگ آمد و پياده شد و شتر زمام از او دركشيده به سوى ديوار زندان رفت و در پيش روزنه‌اى كه يوسف آنجا بود به ايستاد و به زبان فصيح بر يوسف سلام كرد و گفت اى سمن چمن خوبى و اى گل گلشن يعقوبى از كنعان به مصر آمده بودم و حالا از مصر به كنعان مىروم بدان پير محنت زده هيچ پيغامى دارى و براى پدر فراق ديده ألم كشيده هيچ خبرى مىفرستى يوسف چون نام پدر و كنعان شنيد . خروش فرياد برداشته زار زار بگريست .\r\n عندليبان قفس را در فغان مىآورد * باز باد صبح ، بوى گلستان مىآورد \r\nناگاه اعرابى از پى شتر برسيد با عصاى كشيده خواست تا بر شتر زند زمين او را بگرفت تا نيمه ساق اعرابى فروماند يوسف ( ع ) آواز داد كه يا اخا العرب زمانى باش تا با تو سخن گويم اعرابى گفت من ايستاده‌ام و زمين خود مرا نمىگذارد و تو چه مىپرسى يوسف گفت « من اين تجيء ؟ » از كجا مىآئى گفت از كنعان يوسف گفت شتر تو در كدام\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nچراگاه مىبود ؟ گفت در مراعى آل يعقوب ( ع ) چريده و آب از چشمه سار كنعان چشيده يوسف فرمود كه در زمين كنعان هيچ درختى دانى كه آن را دوازده شاخ بود يكى از آن شاخه‌ها گسسته شد و اكنون چند سال است آن درخت در فراق شاخ خود مىنالد ، و اصل آن شجر در آرزوى فرع خود روزگار مىگذراند اعرابى گفت اين كه تو مىگوئى صورت حال يعقوب ( ع ) پيغمبر است كه او دوازده پسر داشت يكى از آن دوازده غائب شد و او مدتى است كه در فراق او مىگريد و بر سر چهار راهى خانه ساخته و بيت الاحزان نام نهاده هر كه از آن راهها مىگذرد از حال گمگشته خود مىپرسد و هيچ‌كس از نام و نشان او خبر نمىدهد .\r\n دلم به شد ز كف و دلستان نمىيابم * ز يار گمشدهء خود نشان نمىيابم \r\n چو آنچه مىطلبم در جهان نمىيابم * مرا جهان به چه كار آيد اى مسلمانان ؟ \r\nيوسف را استماع اين خبر درد بر درد افزود و گفت اى اعرابى از اينجا عزم كجا دارى گفت به باديه مىروم كه متاع مناسب آنجا خريده‌ام آن را بفروشم و بعد از آن به كنعان روم يوسف ( ع ) فرمود كه در اين معامله چند سود طمع دارى گفت صد درم يوسف گفت ياقوتى به تو دهم كه بيست هزار دينار مىارزد هم از اينجا بازگرد و به كنعان رو و بگو اى پيغمبر خدا من رسولم از غريبان و مهجوران و زندانيان در آن وقت كه دردت به نهايت رسيده باشد و سوز فراق به نهايت انجاميده دست تضرّع به حضرت بىنياز بردار و ما را به دعا ياد آر و چنان كه ما از تو فراموش نكرده‌ايم تو نيز ما را فراموش مكن .\r\nاعرابى گفت چه نام دارى گفت مرا دستور نام گفتن نيست اما در روى من نگاه كن و صفت و حليهء من بر ورق دل ثبت نماى و حرف حرف از صفت روى و موى من بر صفحه خاطر رقم زن و از اين علامت آن پير صاحب كرامت را خبر نماى و اگر از خالى كه بر رخسارهء راست داشته‌ام پرسيد بگو آن مظلوم محروم گفت آن نقطه بر رهگذر آب ديده افتاده بود از بس كه در فراق تو - خون جگرم ز ديده بر رخ پالود - آن خال محو شد - حال من اين است و خواهد بود دائم اين چنين اى اعرابى سلام اين غريب و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nپيغام اين اسير بدان پير برسان ترا از شادى كه به دل او رسد بركت بسيار خواهد بود اى اعرابى چون به محنتكده يعقوب برسى چندان صبر كن كه پاسى از شب بگذرد و غوغاى هنگامه دنيا فرو نشيند و نفس حيوانى رخت حواسّ از بساط استيناس برچيند و يعقوب از ورود خود فارغ گردد تو به در كلبه او رو و بگوى السّلام عليك ايّها المغموم سلام بر تو باد اى خورنده غمهاى دمادم من الغريب المهموم از غريب مبتلا به انواع هم و غم و هم بگو آن مظلوم مىگويد كه تا ز خدمت تو محروم مانده‌ام از گريه و ناله نياسوده‌ام و تا جمال تو را نبينم بر بساط راحت و فراش آسايش و فراغت ننشينم اى اعرابى بيا و اين ياقوت قيمتى از من بستان و از يعقوب هر دعائى كه خواهى درخواه كه دعاى آن پير مستمند بر درگاه خداوند مستجابست اعرابى گفت : اى جوان چگونه نزد تو آيم كه مرا زمين گرفته است يوسف گفت كه انديشه زدن شتر از دل بيرون كن تا زمين تو را رها كند و اين شتر را مرنجان كه او مرا از حال آن مكروب بيت الأحزان خبر داد و مرا از من بىخبر گردانيد .\r\n تا بوى تو بود ، بىخبر كرد مرا * گفتم خبر تو پرسم از باد صبا \r\nاز شتر درگذرانيدم فى الحال پايش از زمين برآمد نزد يوسف دويد و هم از شعاع رويش نشانها كه مىبايست همه بديد و ياقوت از دست مباركش فرا گرفته راه كنعان برگرفت يوسف از عقب اعرابى مىنگريست و زار زار مىگريست و مىگفت يا ليت راحيل لم تلدنى كاشكى راحيل مرا نزادى تا دل من در ورطهء چنين غمى نيفتادى .\r\n هرگز نبودمى وز مادر نزادمى * چون بىتو خواست بود همه عمر كاشكى \r\nپس اعرابى به كنعان آمد و صبر كرد تا مقدارى از شب بگذشت به در بيت الأحزان آمد و گفت السّلام عليك يا نبىّ اللّه يعقوب را از آن ندا راحتى به دل رسيد از خانه بيرون آمد و گفت و عليك السّلام يا عبد اللّه چه كسى و از كجا مىآئى ؟ گفت پيغامى آورده‌ام .\r\n خبر مقدم چه خبر ؟ يار كجا ؟ راه كدام ؟ * مرحبا قاصد فرّخ پى فرخنده پيام \r\nرسول كيستى و پيام كه دارى گفت من رسول غريبانم و پيك مهجورانم و قاصد\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nزندانيانم از زمين مصر مىآيم و تمام قصّه بازگفت يعقوب آن حكايت استماع نمود فرياد برآورد كه اگر تو رسول غريبانى من نيز در فراق غريبانم و اگر تو سفير مهجورانى من نيز سوختهء آتش هجرانم و اگر تو فرستادهء زندانيانى من نيز ساكن بيت الأحزانم اى اعرابى مژده‌اى دادى كه از آن بوى وصال به مشام مىرسد و خبرى آوردى كه بدان گره حسرت از دل مىگشايد به مژدگانى چه مىخواهى ؟ گفت يا نبىّ اللّه آنچه مقصود بود از او يافته‌ام از تو توقّع دعائى دارم يعقوب گفت : الهى سكرات مرگ برين بنده آسان گردان أشتر اعرابى به فرياد آمد كه سبب اين پيغام من بوده‌ام و اعرابى را به در زندان من راه نموده‌ام و در گذاردن اين رسالت مرا نيز شركتى هست طمع دعا مىدارم يعقوب فرمود كه الهى اين شتر را ناقه‌اى ساز از ناقه‌هاى بهشت ، اعرابى گفت اى برگزيدهء خداى آن غريب زندانى را نيز دعا گوى گفت اللّهم أطلق عنه خدايا او را از آن بند خلاصى ده و أوصله بأقاربه و او را به خويشان پيوستگى كرامت فرماى اى عزيز پيوستن به خويشان پيرايه راحت است و جدا ماندن از ايشان سرمايهء حسرت يكى در حال شهيد كربلا نظر كن كه يك يك از اقربا و دوستانش در نظر شريف وى شربت شهادت چشيدند و رشتهء صحبت به تيغ مفارقت مىبريدند تا وقتى كه آن حضرت غريب و تنها در ميدان كرب و بلا به ماند از هر طرف نگاه مىكرد نه يارى ميديد و نه دلدارى نه مونسى مىيافت و نه غم‌گسارى از ياران ارجمند و برادران دلبند و خويشان مهربان و فرزندان دلستان ياد مىكرد و آه سوزناك از سينهء گرم برمىآورد و بر رفتن دوستان و عزيزان و تنها ماندن خود حسرت مىخورد .\r\nدريغ از آن كه حريفان نازنين رفتند هزار حيف كه ياران همنشين رفتند به زيستند و چو رفتند هم برين رفتند زهى سعادت صاحب‌دلان كه با غم و درد آورده‌اند كه چون امام حسين تنها بماند مناجات كرد :\r\nقتيل الطف مغموما وحيدا الهى صرت مهموما فريدا به حسرت كشته گشته دور از يار و ديار خود خدايا مانده‌ام تنها و سرگردان به كار خود\r\nاهل بيت رسالت و معظّمات حجرات طهارت ، و جلالت ، چون سخن امام شنيدند و تنهائى و بىكسى و غريبى و حيرانى او را بديدند دود محنت از دلهاى ايشان برآمد و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآتش غم در جان آن پاكيزگان افتاد دختر امام حسين عليه السّلام چهره به خون دل مىآلود كه وا أبتاه و خواهرش جامه حيرت به دست حسرت چاك مىزد كه وا أخاه حرم محترمش مىناليد كه دريغا گل رخسار گلبن گلشن ولايت از شاخسار حيات فرو خواهد ريخت ، فرزند دلبندش زين العابدين عليه السلام مىزاريد كه افسوس كه دست روزگار غدار غبار يتيمى بر فرق من خواهد ريخت و زمانه جفا پيشه را با وجود جبّارى بر حال آن مظلومان رحم مىآمد و جهان سخت دل را با آن همه بىرحمى بر آن محرومان دل مىسوخت فلك به زبان حسرت مىگفت .\r\n پشت امل ز بار مصيبت شكسته شد * وا حسرتا كه رشته دولت گسسته شد \r\nزمين از روى نياز ناله مىكرد :\r\n بيداد بين كه عالم غدّار مىكند * غوغا نگر كه دهر ستمكار مىكند \r\nامام حسين ( ع ) اهل بيت را تسلّى مىداد و به صبر مىفرمود كه كليد در نجات است .\r\n صبر كن الصّبر مفتاح الفرج * اى كه هستى از حوادث در حرج \r\nاما سرگردانى موسى كليم و گريختن او از فرعون لئيم و آزارها ديدن از قوم خويش و شنيدن سخنان ناملايم از كم و بيش اشتهارى تمام دارد و فرار امام حسين ( ع ) از جفاى حكام شام و مهجور ماندن از زيارت جدّ بزرگوار خود عليه السلام و سرگردانى در صحراى كربلا و مبتلا شدن از بىوفائى امّت به انواع كرب و بلا در محل خود ازين اين كتاب رقم تحرير و سمت تسطير خواهد يافت هر سخن وقتى و هر نكته مكانى دارد .\r\n\r\nبيان ابتلاى ايّوب پيغمبر ( عليه السلام )\r\nديگر از پيغمبران على نبيّنا و آله و عليه السلام بليّه ايّوب مشهور است و صبر او در بلا بر همه زبان‌ها مذكور ، آرى لشكر نعمت كه در رسد درگاه بيگانگان طلبد تا فرود آيد و طليعه سپاه محنت كه بيايد زاويه آشنايان جويد و در آنجا نزول فرمايد اى دنياداران شما را نعمت و سو در خور است اى دوستان و هواداران شما را زحمت و شور خوشتر است در يكى از كتب سماوى مسطور است كه فرزندان آدم بدانيد كه آسمان خزينه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nفرشتگان است و بهشت خزانه حور و غلمان است دريا جاى درهاى آبدار است و كوه معدن گوهرهاى با قيمت و مقدار ، سينه‌هاى احرار مخزن اسرار قدم است دلهاى دوستان من خزانهء اندوه و غم در بلا شكستگى است و من دل شكسته دوست مىدارم كه أنا عند المنكسرة قلوبهم در محنت هجوم اندوه است و من اندوه كنان را به مقام محبّت فرود آرم كه انّ اللّه يحبّ كلّ قلب حزين .\r\nسوز او بر حال او باشد گواه هر كه دارد راه درد و درد راه دردخواه و دردخواه و دردخواه گر دواى وصل او مىبايدت\r\nايّوب صبور على نبيّنا و آله و عليه السلام پيش از محنت چهل سال در نعمت به سر برده بود دوازده پسر داشت و چهارصد غلام شبان و ساربان در تصرّف وى بودند هر يك با رمهء گوسفند و قطار شتر و چهل باغ و بوستان داشت همه با درختان رسيده ميوه‌دار . روزى جبرئيل امين نزد وى آمد كه اى ايّوب مدتى شد كه در نعمت مىگذرانى حالا حكم شده كه حال تو منقلب گردد نعمت به نقمت و راحت به محنت مبدّل شود توانگرى برود و درويشى بيايد تندرستى رخت بربندد و بيمارى در ملك وجودت خيمه زند .\r\nايوب عليه السلام فرمود كه باكى نبود چون رضاى دوست اين است ما تن به قضا در داديم .\r\nكه آسوده زيست آنكه رضا داد بر قضا خطّ است بر كتابهء اين دير ديرپا هر چه از دوست رسد چون مطلوب است به غايت زيبا و نيكو است .\r\nبر عاشقان دل‌شده باران رحمت است پيكان آبدار كه آيد ز دست دوست\r\nايوب مدّتى منتظر بلا مىبود تا روزى نماز بامداد گزارده بود و پشت به محراب نبوّت بازنهاده حاضران مجلس را موعظه مىفرمود كه ناگاه فريادى در مسجد برآمد و مهتر شبانان از در درآمد كه اى ايّوب سيلى از كوه فرود آمد و تمامى رمه‌ها را به دريا فرو راند شبان در اين حكايت بود كه يكى از ساربانان در رسيد كه يا نبىّ اللّه سمومى پيدا شد كه اگر بر كوه زدى صحرا ساختى و اگر بر خورشيد وزيدى ثريّا كردى بر شتران وزيد و همه را هلاك كرد باغبان بيامد جامه چاك كرده كه اى ايوب صاعقه‌اى پديد آمد و تمام درختان را به سوخت ايوب عليه السلام اين سخنان مىشنيد و ذكر حق بر زبان\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمىراند كه اتابك فرزندان درآمد سنگ بر سينه زنان و نوحه‌كنان كه اى پيغمبر خداى يازده پسرت در خانه برادر مهتر به مهمانى رفته بودند سقف خانه بر ايشان فرود آمد بعضى را لقمه در دهان و بعضى را كاسه در دست فروگرفت و همه را غبار فنا بر چهره حيات نشست حريف ناله و گريه خواست كه بر ايوب استيلا يابد ايوب عليه السلام خود را دريافت و به سجده درافتاد و گفت باكى نيست چون او را دارم همه چيز دارم\r\nچون تو دارم همه دارم دگرم هيچ نبايد اگر هيچ نباشد نه به دنيى نه به عقبى\r\nچون مال و منال و فرزندان رفتند انواع بلا و بيمارى روى به وى نهاد تا در خبر آمده كه چهار هزار كرم در بدن مبارك او جاى كردند و اعضاى شريف او را مىخوردند « 1 » دزدان بلا شبيخون آورده رخنه در ديوار قالب وى افكندند و جز دل و زبان هيچ عضوى ديگر به سلامت نماند كرمان آهنگ دل و زبان وى كردند ايوب عليه السلام فرياد برآورد كه  أَنِّي مَسَّنِيَ الضُّرُّ  « 2 » به درستى كه مرا رنج رسيد كه تا اين لشكر طلسم جسم من مىشكستند صبر مىكردم اكنون قصد خانه محبّت و خزانهء معرفت تو دارند كه دلست و مىخواهند كه آن را تاراج كنند و زبان را كه دست‌افزار مناجات است داعيه كرده‌اند كه از گفت و گوى بر طرف سازند رحمتى فرماى و أنت ارحم الراحمين تو مهربان‌تر مهربانانى .\r\nوين هر دو از آن تست رحمى فرما دل مخزن مهرست و زبان جاى ثنا\r\nحق سبحانه بر ايوب ببخشيد و آنچه از وى گرفته بود به أضعاف آن به وى ارزانى داشت اى عزيز چهار هزار كرم در نهاد ايوب بود بر الم آن صبر كرد شاه كربلا نيز بيست و دو هزار تيغ به ران و نيزهء جانستان و حربهء جان شكار و تير سنه‌گزار حوالهء وجود با جودش كرده همان سپر صبر در روى كشيد و زره شكيبائى پوشيده ، نناليد و از هيچ‌كس\r\n\r\n\r\n","description":"","footnote":"\r\n( 1 ) - بر اساس اهداف رسالت كه تبليغ فرمانهاى خدا و نزديك شدن با مردم در مسير ارشاد آنان است چنين آزمايش الهى منافى با آن اهداف عاليه مىباشد و مؤلّف محترم هم به صورت خبر ضعيف اين مطلب را نقل كرده است و ظاهر آنست كه چنين امر صحّت و قدعى و اعتبار علمى نداشته باشد . ( عقيقى ) .\r\n( 2 ) - سورهء الأنبياء ، 83 .\r\n","page_name":" 79 ","page_number":79},
  {"content":"\r\n\r\nاستغاثه نكرد و پناه جز به حضرت عزّت نبرد و مناجات مىكرد كه رب احكم خدايا حكم كن بينى و بين قومى ميان من و ميان قوم من و كذّبونى و خذلونى كه ايشان يعنى كوفيان به من دروغ گفتند كه بيا و من به سخن ايشان آمدم پس مرا فرو گذاشتند و حرمت جدّم مصطفى و پدرم مرتضى و مادرم فاطمهء زهرا را نگاه نداشتند مىبينم سپر وقاحت و شوخ چشمى در روى كشيده‌اند و شمشير قطعيت و بىرحمى حوالهء سينه بىكينهء ما كرده\r\n چندان قدح درد چشيدم كه مپرس * و از بىحيائى شاميان ، چندان الم و غصّه كشيدم كه مپرس \r\nحالا به جز صبر چاره ندارم و كار خود را به حق سبحانه و تعالى مىگذارم\r\n من نگويم جز به حق حال دل افكار خود * كار از آن اوست با او مىگذارم كار خود \r\n\r\nذكر ابتلاى زكريا و يحيى عليهما السلام\r\nو از جمله انبيا ابتلاى يحيى و زكريا اشتهارى تمام دارد . آورده‌اند كه چون زكريا با حق سبحانه تعالى مناجات كرد كه الهى ضعف من قوّت گرفت و سستى پيرى بر من مستولى شد   فَهَبْ لِي مِنْ لَدُنْكَ وَلِيًّا يَرِثُنِي   « 1 » پس ببخش مرا از نزديك خود فرزندى كه تو او را دوست دارى و او تو را دوست دارد حق تعالى يحيى را به وى داد و يحيى به غايت خداترس بود حقّ سبحانه و تعالى او را در كودكى علم و حكمت ارزانى فرمود آورده‌اند كه در وقتى كه سه‌ساله بود كودكان محله به در خانهء زكريا رفتند كه اى يحيى از خانه بيرون آى تا بازى كنيم هم از درون خانه جواب داد كه ما للعب خلقنا ما براى بازى آفريده نشده و به جهت لغو و لهو و لعب بدين عالم نيامده‌ايم و يحيى را رقّت قلبى و دقّت فهمى و خداترسى به مرتبه‌اى بود كه چون از احوال قيامت ، چيزى استماع كردى فى الحال دلش مضطرب شدى و مرغ روحش در پرواز آمدى از لباسها به پلاسى قناعت نموده و از طعامها به نان خشك بسنده كرده بود .\r\n\r\n\r\n","description":"","footnote":"\r\n( 1 ) - سوره مريم ، آيه : 6 .\r\n","page_name":" 80 ","page_number":80},
  {"content":"\r\n\r\n از پى شوق و ذكر حق ما را * در دو عالم دل و زبانى بس \r\n وز طعام و لباس اهل جهان * كهنه دلقى و نيم‌نانى بس \r\nدر چهار سالگى تورات را حفظ كرده بود و در ده سالگى بر جملهء احكام شرع وقوف يافته با چنان رتبت و چنين قدرت و منزلت چندان گريسته بود كه گوشت و پوست از رخسارهء مباركش فرو ريخته بود همين رگ و پى و استخوان مانده بود پس مادرش بيامدى و از سر شفقت دو پارهء پشمينه بر ممرّ آب ديدهء وى نهاده بود و هر لحظه برداشتى آن را و بفشردى و باز به جاى نهادى .\r\nروزى زكريا گفت الهى فرزندى خواستم كه سرور سينهء من باشد اين فرزند سرور از سينهء من بيرون برد و دلبندى طلب كردم كه دلم را از او شادى بود اين جگرگوشه داغ عنا ، بر جانم نهاد ديگر تحمل گريه و زارى او ندارم خطاب رسيد كه تو از من فرزند ولى طلبيدى ، و صفت اوليا گريستن و ناليدن و بار محنت كشيدن باشد آن روز كه بساط محبت به گستردند و علم شوق در عالم عشق برپاى كردند همه مرادها و راحتها را آتش در زدند و تخم حسرت و نااميدى در زمين دل انبيا و اوليا و راهروان راه خدا پاشيدند و به آب اندوه و باران بلا پرورش دادند و بناى راه محبت بر ضربت قهر است و غذاى محبان و عاشقان شربت زهراى زكريا هنوز كجايى باش تا پسرت را تيغ جفا بر حلق نهند و ترا از فرق تا قدم پارهء ستم به دونيم بازبرند ميان همت در بند و بلا را به قدم رضا استقبال نماى و با درد ما ساخته ديگر نام درمان مبر .\r\nچون خدا دلخستگى و درد مىخواهد ز تو خسته را مرهم مساز و درد را درمان مكن آتش او هر زمان جانى دگر بخشد ترا با چنين آتش حديث چشمهء حيوان مكن القصّه ! خوف يحيى به مرتبه‌اى بود كه در مجلسى كه حاضر بودى زكريّا از عقوبات الهى كلمه‌اى نگفتى و جز شرح آثار رحمت نامتناهى نكردى چه يحيى را قوّت استماع آيات خوف و وعيد ربّانى نبود و اگر از آن باب شمّه‌اى شنيدى از گريه به هلاكت نزديك رسيدى روزى زكريا به بالاى منبر برآمد و از چپ و راست نگاه كرد يحيى را نديد و يحيى خود در پس ستونى نشسته بود و گليمى در خود پيچيده چون يحيى به نظر\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nوى درنيامد سخنى از وعيد الهى درافكند و گفت در دوزخ كوهى است از آتش نام آن غضبان هيچ‌كس از آنجا نگذرد جز به گريستن از خوف خداى يحيى كه اين كلمه بشنيد برجست و گليم از دوش بيفكند و قدم از مسجد بيرون نهاد و فرياد مىكرد كه الويل لمن دخل غضبان واى بر آن كس كه غضبان جاى وى بود و آن كوه تفسان مأواى وى باشد نعره مىزد و ناله مىكرد تا از شهر پا بيرون نهاد و فرياد مىكرد تا بيرون رفت زكريا از منبر فرود آمد و به خانه رفت مادر يحيى را گفت من ندانستم كه پسرت در مسجد است و يك شمّه از وعيد بيان كردم او سر و پاى برهنه از مسجد بيرون رفت و شنيده‌ام كه رو به صحرا نهاده است بيا تا از پى او برويم مبادا كه از بىخودى در چاهى افتد پس پدر و مادر از عقب پسر روان شدند و شبانه روز كوه و دشت و صحرا به قدم طلب پيمودند هيچ اثرى از يحيى نديدند و خبرى او نشنيدند .\r\n اى گلبن حديقهء جانها كجا شدى ؟ * پنهان ز چشم بلبل بىدل چرا شدى ؟ \r\nصباح روز چهارم به شبانى رسيدند از وى خبر يحيى پرسيدند گفت او را چه افتاده است گفتند از خوف خداى سر و پا برهنه از شهر بيرون آمده و ما سه شبانه روز است كه او را مىطلبيم و هيچ خبرى و اثرى از او نيافته‌ايم شبان گفت من هم او را نديده‌ام اما سه شب است كه از اين كوه ناله زارى بيرون مىآيد كه گوسفندان من به سبب آن ناله از چرا بازمانده‌اند گوش بر آن ناله نهاده آب از ديده مىبارند\r\n ز سوز فرقت يار آنچنان بگريم زار * كه هر كه بشنود آن ناله در خروش آيد \r\nزكريّا گفت اين نشان نالهء يحيى است پدر و مادر روى بدان طرف نهادند مادر زودتر برسيد يحيى را ديد در گوشه‌اى به سجده افتاده و چندان گريسته كه خاك سجده‌گاه از آب چشمش گل شده مادر به نشست و سر يحيى را از ميان خاك و گل برداشته در كنار گرفت يحيى ديده بر هم داشت خيال كرد كه ملك الموت است به قبض روح وى آمده گفت اى عزرائيل پدر پير و مادر پير دارم چندان امانم ده كه از ايشان بحلى حاصل كنم و خشنودى از ايشان بدست آرم مادرش در خروش آمد كه اى جان مادر عزرائيل نيست مادر تست يحيى ديده باز كرد مادر را ديد برجست و خواست كه بگريزد مادرش\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nپستان مبارك بر دست گرفت و گفت اى يحيى به حرمت شيرى كه از پستان من خورده‌اى كه با من به خانه آى در اين حالت زكريّا نيز برسيد و به مبالغهء تمام يحيى را به خانه بردند و سه شبانه روز بود كه يحيى طعام نخورده بود قدرى آش عدس پختند يحيى مقدارى تناول نمود و ميل خواب فرمود در خواب ديد كه آينده‌اى بيامد و گفت اى يحيى مگر غضبان را فراموش كردى كه سير به خوردى و به خفتى يحيى بيدار شده برجست و باز رو به صحرا نهاد و يحيى معصوم كه در مدت عمر گناه نكرده بود و انديشهء گناهى به خاطر نياورده با وجود اين حال از خوف ذو الجلال\r\nاز مويه چو موئى شد و از ناله چو نال « 1 » آورده‌اند كه در روز عرض اكبر دو بار منادى ندا كند چنانچه اهل محشر آن را بشنوند نوبت اول ندا زند كه اى معشر بشر ديده‌ها بگشائيد و نظاره كنيد و ببينيد اين بندهء ما را كه هرگز گناه نكرده است و نيانديشيده مردمان نگاه كنند يحيى را ببينند كه مىگذرد گنهكاران همه از خجالت سر در پيش افكنند . ديگر باره ندا زنند يا اهل المحشر غضّوا أبصاركم اى اهل محشر ديده‌ها فرو خوابانيد ! هم مردان و هم زنان كه دختر رسول خدا مىگذرد علما گفته‌اند كه حكمت در آنكه زنان چشم بر هم نهند نه آن است كه ايشان نامحرمند سبب آن است كه فاطمهء زهرا به صفتى به عرصات درآيد كه هيچ كس را طاقت ديدن آن نباشد دراعهء زهرآلود حسن بر دوش راست و پيراهن خون‌آلود حسين بر دوش چپ و عمامهء خون‌آلود على به دست گرفته روى به عرش آورد و چنان به درد به خروشد كه ملائكه به ناله درآيند انبيا از كرسيها درافتند حوران بهشت گريه آغاز كنند و فاطمه دست در قائمه‌اى از قوايم عرش زند و گويد الهى داد من بده و به فرياد من برس جبرئيل خروش كنان پيش سيّد عالم صلى اللّه عليه و آله و سلم آيد كه يا رسول اللّه ! فاطمه به زير عرش آمده با خرقهء خون‌آلود و جامهء زهرآلود درياى قهر را نزديك است كه در موج درآورد اگر در نيابى خطر عظيم است . سيّد عالم از منبر فرود آمده به\r\n\r\n\r\n","description":"","footnote":"\r\n( 1 ) - نال مزمار يعنى نى ميان خالى است .\r\n","page_name":" 83 ","page_number":83},
  {"content":"\r\n\r\nزير عرش آيد و گويد : « اى فاطمه و اى نور ديده و اى فرزند پسنديده اى دوست پدر و اى عزيز پدر امروز روز فرياد رسيدن است نه روز فرياد بركشيدن و امروز روز نواختن است نه روز گداختن امروز روز برداشتن است نه روز فروگذاشتن من مظلومان را شفاعت مىكنم و تو ظالمان را شناعت مىكنى ؟ فاطمه گويد اى پدر چه كنم پيراهن خون‌آلود حسين مىبينم جگرم مىسوزد و دراعهء زهر اندود حسن مىنگرم دلم كباب مىشود سيد كاينات فرمايد كه اى جان پدر پيراهن خون‌آلود را بردار و بگو خدايا به حق خون به ناحق ريختهء حسين كه هر كه فرزندان مرا دوست داشته و تخم محبّت ايشان در مزرعهء دل كاشته و از واقعهء ايشان ملول گشته و در مصيبت ايشان گريسته گناه او را به من بخش بيا جان پدر كه به نزديك‌تر از او رويم هزار هزار درويش مفلس و عاصى بىكس دلها در ما بسته‌اند و در انتظار ما نشسته آنجا رويم تو جامهء خون‌آلود در دست گير تا من گيسوى خاك‌آلود بر كف نهم تو با دل خسته ناله مىكن تا من با دندان شكسته ، شفاعت مىكنم تا بود كه ارحم الراحمين بر بيچارگان و گناهكاران امّت من رحمت كند » « 1 » .\r\n از كرم عذر گناه عاصيان خواهد به حشر * هيچ امّت را بدين سان عذرخواهى كس نديد \r\n مجرمان آرند سوى درگهش روى اميد * ز آن كه در عالم از اين بهتر پناهى كس نديد \r\nامّا قتل يحيى را سبب آن بود كه ملك آن زمان را زنى بود و آن زن از شوهر ديگر دخترى داشت به غايت جميله و خود پير شده بود مىخواست كه دختر خود را به شوهر دهد ملك در اين باب با يحيى مشاورت كرد يحيى فرمود كه آن دختر بر تو حرام است ملك ترك آن معنى گرفت و آن زانيه فاجر . از اين صورت به رنجيد و صبر كرد تا روزى كه ملك مست و بىخود بود دختر را بياراسته در نظر او به جلوه درآورد ملك\r\n\r\n\r\n","description":"","footnote":"\r\n( 1 ) - به نظر مىرسد كلمهء درويش زبانحال مؤلّف باشد نه متن حديث .\r\n","page_name":" 84 ","page_number":84},
  {"content":"\r\n\r\nقصد دختر كرد زنش گفت اين صورت ميسّر نشود تا يحيى را نكشى چه شيربهاى دختر من قتل يحيى است ملك به كشتن يحيى اشارت نمود علماى وقت را خبر شد گفتند اگر قطره‌اى از خون يحيى بر زمين ريزد ديگر گياه نرويد ملك امر كرد تا سرش در طشت برند و آن خون را در چاهى ريزند پس كسان به طلب يحيى فرستادند يكى از مقرّبان ملك گفت كه پدرش مستجاب الدعوه است اول او را بايد به قتل رسانيد تا بر كشنده فرزند خود دعاى بد نكند ملك حكم كرد كه بدين موجب ( شيوه ) عمل كنند چاكران ملك به خانه زكريّا درآمدند پدر و پسر در نماز بودند يحيى را از پهلوى وى بكشيدند و بربستند قصد زكريا كردند و او از پيش ايشان فرار كرد و جمعى در عقب او روان شدند و گروهى يحيى را به در قصر ملك بردند آنها كه در قفاى زكريا بودند به وى نزديك رسيدند زكريا بىطاقت شد در آن موضع درختى بود اشارت بدان درخت كرد شكافته شد و زكريا به درون وى درآمد ، ابليس گوشه رداى زكريا را گرفت و بر بيرون درخت بداشت درخت فراهم آمد و كفّار در رسيدند و ابليس را به صورت پيرى ديدند از او پرسيدند كه بدين صفت مردى پيش ما مىرفت كجا شد ؟ ابليس ايشان را دلالت كرد به وى و گفت آن مرد در درون اين درخت است و گوشه ردا را به نشانى بديشان نمود گفتند اى پير او را به چه تدبير از ميان درخت بيرون آريم گفت او را چرا بيرون مىآوريد گفتند براى آنكه هلاك كنيم شيطان گفت هم اينجا نيز او را هلاك مىتوان كرد و تعليم داد تا ارّه دو سر حاضر كردند و بر سر درخت نهاده خواستند كه به دونيم ببرند از سرادقات غيبى ندا به زكريا رسيد كه هان تا ننالى و آهى نكنى كه نامت از جريدهء صابران محو كنيم دشمنانت از سراى وجود بيرون كنند و ما تو را در حجره شهود بگذاريم پس چون ارّه بر فرق زكريا رسيد گفت خدايا هزار شكر كه خون من بر سر كوى محبّت تو مىريزند .\r\n به جرم عشق تو ما را اگر كشتند چه باك * هزار شكر كه بارى شهيد عشق توايم \r\nصبر كرد و آهى نزد ، در آن وقت كه او را به دونيم مىبريدند اگر كسى از او سؤال كردى كه چه مىخواهى هر جزوى از اجزاى اعضاى وى ، نعرهء عشق برآوردى كه آن\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمىخواهم كه تا قيامت اين ارّه را مىرانند و مرا به دو پاره مىبرند و ديگر باره پيوند مىكند آرى هر كه لذّت بلا دريابد از هيچ محنتى و مشقتى روى برنتابد .\r\n در بلا لذّتى است پنهانى * ناچشيده كسى كجا داند \r\n و آنكه او لذّت بلا يابد * درد را بهتر از دوا داند \r\nامّا جمعى كه يحيى را نزد ملك بردند چون به درگاه رسيدند فرمان در رسيد كه هم در بيرون به قتل رسانيد و سر او را برداريد آن سنگين دلان جفاكار يحيى معصوم مظلوم را بياوردند و سر مبارك او را در طشتى بريدند و خونى كه در آن طشت جمع شد در چاهى ريختند آن خون در آن چاه به جوش آمد و حق سبحانه بخت النّصر بابلى را يا طيطوس رومى را بر ايشان گماشت تا هفتاد هزار كس از گروه بنى اسرائيل را به كشت تا آن خون از جوش فرو نشست .\r\nدر شواهد از امام زين العابدين عليه السلام نقل كرده‌اند كه در وقت توجه به كوفه به هيچ منزلى نرسيديم و كوچ نكرديم كه امام حسين عليه السلام ذكر يحيى بن زكريا نكرده باشد يك روز فرمود كه از خوارى و بىاعتبارى دنيا يكى آن است كه سر يحيى بن زكريا عليهما السلام را به زن نابكارى از نابكاران بنى اسرائيل هديه فرستادند .\r\nسعيد بن جبير از ابن عباس رضى اللّه عنه روايت كرده است كه وى گفت به رسول صلى اللّه عليه و آله وحى آمد كه به جهت قتل يحيى بن زكريا هفتاد هزار كس را بكشتيم و براى فرزند تو دو بار هفتاد هزار كس را بخواهيم كشت و روايتى ديگر هست كه براى خون جگرگوشه رسول هفتاد بار هفتاد هزار كس را بكشيم و چنين بود آنچه مختار بن أبى عبيده ثقفى و مسيّب بن قعقاع خزاعى و ابراهيم بن مالك اشتر نخعى و هفتاد و سه تن كه خروج كردند و هر يك از ايشان چندين مروانى را هلاك كرد و دود استيصال از تخمه مروانيان برآورد و حضرت خاقانى صاحب قرانى قطب السلطنه و الدّنيا و الدّين امير تيمور گوركان « 1 » كه جد اعلى حضرت سلطنت پناهى مرشدى است به طريقه انتقام با\r\n\r\n\r\n","description":"","footnote":"\r\n( 1 ) - يكى از مؤلّفين نصارى موسوم به رزق اللّه منقريوس ، در تاريخ دول اسلام نوشته است ( تيمور از بزرگترين مردان جهان بود در علو همت و صبر در سختىها و جهان‌گشائى بزرگتر از او\r\n","page_name":" 86 ","page_number":86},
  {"content":"\r\n\r\nاهل شام صورتى پيش برد كه رقم آن بر صحيفه روزگار مسطور خواهد ماند چنان چه در تاريخ آن حضرت مذكور است و اين شاهزاده عالى مقدار را نيز خلّد دولته همت بلند و نهمت ارجمند بر همان انتقام مصروف است « 1 » و عنان عنايت به صوب دفع جمعى از بقيه و تتمّه ظلمه معطوف است .\r\nميسّر بادش اين دولت به توفيق خداوندى .\r\nدر عيون الرضا خبرى ايراد فرموده كه مضمونش مشعر است بر آن كه تا مهدى آل محمد صلى اللّه على النبى و عترته و ذريته قتله حسين را به قتل رساند پس هنوز انتقام اين خون ناحق باقى است تا خروج مهدى اى عزيز دلهاى امّتان از خيال اين خون به ناحق ريخته دردى دارد كه جز گريه آن را دوائى نيست و سينه‌هاى دوستان از انديشه اين واقعه هائله جراحتى يافته كه جز ناله آن را مرهم و شفائى نى .\r\nاين چه زخم است كه جز ناله ندارد مرهم وين چه درد است كه جز گريه ندارد درمان عظّم اللّه أجورنا بمصاب الحسين و رزقنا يوم القيامة شفاعة جدّه محمّد سيّد الكونين عليه صلوات رب الثقلين .\r\n\r\n\r\n","description":"","footnote":"\r\nنيامد و مسلمان شيعى مذهب بود اسلام را تقويت مىكرد بر خلاف چنگيز خان اما چنان سنگدل بود كه مانند او انسانى بدين صفت نقل نكردند چون هيچ فاتحى نظير آنچه او در اصفهان و دهلى و دمشق و غير آن كرد ، نكرد و درباره دمشق گويد شاميان با لشكر او مقاومت كردند ناصر بن برقوق پادشاه مصر را براى مقابله با تيمور خواستند او به دمشق آمد اما توانائى مقابله با تيمور در خويش نديد شبانه بگريخت و تيمور با شام چنان كرد كه با هيچ شهر نكرده بود ) و كاشفى در اينجا اشاره به قصّه تيمور مىكند در شام و بخاطر دارم كه در طهران شبيه و باصطلاح خود ما تعزيه امير تيمور نشان مىدادند براى انتقام از خون شهداى كربلا گرچه تفاصيل شبيه را به ياد ندارم امّا بىشك آن نيز مانند ساير نكات تعزيه‌دارى مأخذش كاشفى و روضة الشهداست . ( شعرانى )\r\n( 1 ) - حيف از مؤلّف محترم كه اجر باقى را به پاداش فانى معامله كرده است و ملك فاجر و فاسق را مورد دعا و ثنا قرار داده است .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nباب دوم در جفاى قريش و ساير كفّار با حضرت سيد ابرار عليه صلوات اللّه الملك الجبّار و شهادت حمزه و جعفر طيّار\r\nحضرت رسول صلى اللّه عليه و آله مىفرمايد : كه « إنّ أعظم الجزاء مع اعظم البلاء » به درستى كه بزرگى جزا مترتّب بر بزرگى بلاست هر كه را بلا عظيم‌تر تحفه جزائى او جسيم‌تر هر كه را جگر از زخم تيغ عنا ، ريش‌تر مرهم راحت جراحتش از دار الشفاى عطا ، بيشتر .\r\nاى عزيز ! يكى از نظرات عواطف ربّانى و فتوحات مواهب سبحانى آن است كه بنده را به شرف محبّت خود به نوازد و پرتو التفات ، از مطلع يهبهم بر دل بىغل وى اندازد و نشانه دوستى آن بنده ابتلا است به صنوف بليات و امتحان به ضروب محن و اذيّات ، يحيى بن معاذ رازى ( قدس سرّه ) در مناجات خود مىگفت : « الهى هر كه از اهل دنيا كسى را دوست دارد و خواهد كه او را نوازش نمايد ابواب نعمت و راحت به روى بگشايد ، و تو هر كه را دوست دارى خواهى كه به انواع بلا مبتلا سازى و به آتش محنت و عنا بگذارى . باران مشقت بر او بارانى ، و غبار حسرت و ملال بر فرق احوال او افشانى هاتفى آواز داد كه ندانسته‌اى ، كه نصيب دوستان ما آتش جانسوز است و بهره محبّان ما از كمان قضا ناوك دل دوز ؟ ما هر كه را دوست داريم عساكر نوايب و مصايب بر او گماريم تا روى توجه او از مخلوق برگردانيده به سوى خود آريم تا چون متوجّه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nحضرت ما شود محرم خلوتخانه اسرار كبريا شود و چون از ساغر محنتش جرعه‌اى دهيم فى الحال نام ولايت بر او نهيم » .\r\n ما بلا بر كسى عطا نكنيم * تا كه نامش ز اولياء نكنيم \r\n اين بلا گوهر خزانهء ماست * ما به هر كس گهر عطا نكنيم \r\nپس به بايد دانست كه محنت از اين روى ، محض راحت است و نكبت به دين وجه ، عين دولت . مولانا در مثنوى فرموده :\r\n رنج گنج آمد كه راحتها در اوست * مغز تازه شد چو به خراشيد پوست \r\n ظاهرا كار تو ويران مىكند * ليك خارى را گلستان مىكند \r\n پس رياضت را به جان شو مشترى * بر بلاها دل بنه تا جان برى \r\nدر بعضى از كتب سماوى آمده كه اى آدمى چون راه بلا بر تو گشاده شود و اسباب رنج و محنت براى تو آماده گردد فقرّ عينا پس روشن ساز چشم خود را و شادمان شو كه آن طريق انبياست كه به تو مىنمايند و ابواب فتوح أولياست كه براى تو مىگشايند و چون محقّق شد كه سلوك سبيل بلا صفت انبيا و حرفت اولياست و هر چند بلا بزرگتر است عطا بيشتر است از اين نكته تحقيق بايد كرد كه از جمله أنبيا هيچ نبى آن مقدار جفا نكشيد كه حضرت مصطفى كشيد و از زمره أصفيا هيچ صفى را آن محنت و بلا نرسيد كه پيغمبر ما را رسيد اگر خرقه مىپوشيد بر آن بخيه قهرى بود و اگر جرعه مىنوشيد در آن تعبيه زهرى ، زبان حال آن حضرت به اشارت ما أوذي نبىّ مثل ما اوذيت ندا مىكرد .\r\n كانچه ما ديديم از جور و جفا هر كس نديد * و آنچه ما خورديم از زهر و بلاها كس نخورد \r\nآن نه بلا بود كه زكريّا را به أرّه به دو پاره بريدند و آن نه محنت بود كه يحيى را به تيغ سر برداشتند بلا و محنت اين است كه بر ما ريختند ما را بر اهل آسمان و زمين مقدّم ساخته زمام مهمّات ايشان به دست اهتمام ما بازدادند معصيت أمّت را بر دامن شفاعت\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nما بستند ندا مىرسد كه  وَ مِنَ اللَّيْلِ فَتَهَجَّدْ  « 1 » شبها برخيز و سخن مفلسان امّت به عرض رسان به عوض خفتگان فراش غفلت تو بيدار باش و به جاى غافلان عشرتخانه راحت تو اشك از ديده ببار اكنون كار كاهلان ما را مىبايد كرد و عذر مجرمان ما را مىبايد خواست از يك طرف كار دوستان مىبايد ساخت از يك جانب آزار دشمنان مىبايد كشيدگاه ما را بر مسند قاب قوسين نشانند و گاه به آستانه جفاى ابو جهل فرستند گاه بشير و نذير و سراج منير دهند گاه شاعر و ساحر و مجنون نام نهندگاه قلعه خيبر به دست يكى از خاندان ما بگشايند گاه دندان ما به سنگ ناگرويدگان به شكنند اين همه براى آن است تا بر عالميان روشن گردد كه در اين راه درياهاى بلا در موجست و آتشهاى عنا ، در اشتعال اگر كسى برگ اين راه دارد درآيد و الّا زحمت خود دور دارد .\r\n راه عشق او كه إكسير بقاست * درد بر درد عنا اندر عناست \r\n فانى مطلق شود از خويشتن * هر ولى كو طالب اين كيمياست \r\nاوّل تحفهء بلا كه بدان حضرت فرستادند آن بود كه پدرش را از پيش برداشتند تا ناز پدر نبيند و بر كنار مهر او ننشيند هنوز آن حضرت در شكم مادر بود كه پدرش وفات كرد ، و داغ يتيمى بر دل مباركش نهادند در خبر آمده كه در آن وقت ملائكه او را يتيم خواندند و برگرد يتيمى او أشك از ديده‌ها فشاندند .\r\n گر يتيمى چه شد كه از تعظيم * بيش باشد بهاى درّ يتيم \r\nحق تعالى با ملائكه خطاب كرد كه اگر چه حبيب من يتيم است ، اما من كارساز و ولىّ و حافظ و وكيل اويم شما بر وى صلوات فرستيد و آن را مبارك دانيد و چون سيد عالم به شش سالگى رسيد مادرش نيز وفات كرد دوباره سمت يتيمى بر فرق آن حضرت كشيدند .\r\n چون درّ اگر يتيم شد بيش بود بهاى او * زان كه خرد فزون نهد درّ يتيم را بها \r\nآورده‌اند : « كه چون آن حضرت شش‌ساله شد مادرش او را به مدينه برد به زيارت قبر پدرش عبد اللّه كه آنجا وفات يافته بود و در وقت مراجعت به أبواء رسيده مادرش\r\n\r\n\r\n","description":"","footnote":"\r\n( 1 ) - سوره الأسراء ، 79 .\r\n","page_name":" 91 ","page_number":91},
  {"content":"\r\n\r\nبيمار شد روزى رسول بر بالين وى نشسته و در روى مادر مىنگريست و بر تنهائى و غريبى و بىكسى خود ، مىگريست .\r\n سخت دشوار است تنها ماندن از دلدار خود * با كه گويم حال تنها ماندن دشوار خود \r\nو آمنه خاتون بىهوش بود ناگاه به هوش بازآمده بر روى رسول نگريست ديدهء اشك‌آلود او را ديد و آه دردآلود او را شنيد بيتى چند براى تسلّى فرزند دلبند خود برخواند و اين ابيات از آن جمله است .\r\n بارك اللّه فيك من غلام * ان صحّ ما أبصرت فى المنام \r\n فأنت مبعوث إلى الأنام * من عند ذى الجلال و الاكرام \r\nيعنى : خدا بركت دهد ترا اى پسر و اگر آنچه من در خواب ديده‌ام دربارهء تو و از هاتف غيبى شنيده‌ام راست و درست است پس تو پيغمبرى برانگيخته به سوى آدميان از نزديك خداوند جهان بعد از آن گفت اى پسر هر زنده‌اى ميرنده است و هر نوى كهنگى پذيرنده هر كه از كتم عدم قدم بر بساط وجود نهاد ، نهايت كار او آن است كه حنجرهء أمل او به خنجر أجل بريده شود و هر كه در محفل زندگانى شربت با حلاوت حيات چشيد غايت مهم او آن است كه زهر مرارت ممات بچشد .\r\n در اين سراى مصيبت كه غير ماتم نيست * دلى كجاست كه زير شكنجهء غم نيست \r\n لباس عمر نكو كسوتيست ليك چه سود * كه آستين بقاش از دوام معلّم نيست \r\nامّا اى پسر اگر من بميرم ذكر من زنده خواهد بود و نام من از صحيفهء روزگار محو نخواهد شد زيرا كه چون تو پاكيزه نهادى زادم و مانند تو نيكوكارى ، يادگار گذاشتم .\r\n زنده است كسى كه از تبارش * ماند خلفى به يادگارش \r\nمرويست كه چون آمنه خاتون وفات كرد آواز نوحهء جنّيان مىآمد كه به روى مىگريستند و مىگفتند .\r\n نبكى الفتاه المرأة الآمنه « 1 » * أمّ رسول اللّه ذى السكينة \r\n\r\n\r\n","description":"","footnote":"\r\n( 1 ) - شايد صحيح امينه باشد .\r\n","page_name":" 92 ","page_number":92},
  {"content":"\r\n\r\n ما همىگرييم بهر اين زن نيكو شعار * مادر پيغمبر دين‌پرور صاحب وقار \r\nو چون آن حضرت هشت‌ساله شد جدّش عبد المطلب كه كافل مهم وى بود وفات كرد و او را به عمّش ابو طالب سپرد و بعد از بيست سالگى پنج سال شبانى مىكرد و در بيست و پنج سالگى خديجه خاتون را رضى اللّه عنها بخواست و در چهل سالگى وحى به دو فرود آمد و در چهل و سه سالگى آغاز دعوت كرد و ده سال در مكه از كفر و ضلال انواع بىادبى و سفاهت و اصناف ضرر و مشقّت ديد و كشيد اوّلا در ميان دو همسايه خانه داشت كه بدترين دشمنان بودند يكى ابى لهب و يكى عتبة بن ابى معيط .\r\nدر زلال الصفا آورده « 1 » كه در اول حال آن حضرت را صلى اللّه عليه و آله دو جار جاير بود و دو خليط ضاير دو خود بين خود كلمه و دو بدنام سيه‌نامه دو همسايهء گران‌سايه دو زيان كار بىسرمايه ، روز در ايذاى وى كوشيدندى و شب جوشن جفاى وى پوشيدندى و انواع ارواث و الواث بياوردندى و در رهگذر آن پاك ، پراكنده كردندى تا شايد كه دامن پاك آن حضرت بدانها آلوده گردد » و در بعضى تفاسير آمده كه ام جميل كه زن ابو لهب بود وقتها پشته‌هاى خار و دسته‌هاى خسك جمع كردى و به شب آوردى و در سر راه آن حضرت ريختى تا خارى در دامنش آويزد يا در پاى مباركش خلد . آن حضرت كه به نماز بيرون آمدى آنها را از سر راه برگرفتى و به طريق ملايمت و ملاطفت گفتى اين چه همسايگى است كه با من مىكنيد ؟ .\r\n مىريختند در ره تو خار و با همه * چون گل شكفته بود رخ دلستان تو \r\nطارق بن عبد اللّه گويد : « در به دو اسلام به سوى حجاز رفتم در يكى از بازارهاى عرب مردى را ديدم حلّهء سرخ پوشيده و به زبان فصيح و بيان مليح مىگفت قولوا لا إله الا اللّه تفلحوا بگوئيد كلمهء شهادت تا رستگارى يابيد و يكى را ديدم در پى او مىرفت و مىگفت سخن او مشنويد كه او دروغ‌گو است و سنگ بر وى مىانداخت چنان كه پاشنه و كعب او را خونين كرده بود من پرسيدم كه اينها چه كسانند ؟ يكى گفت آن جوان كه لباس\r\n\r\n\r\n","description":"","footnote":"\r\n( 1 ) - در كشف الظنون گويد : « زلال الصفا في احوال المصطفى » فارسى است از ابى الفتح محمد بن ابى بكر رازى .\r\n","page_name":" 93 ","page_number":93},
  {"content":"\r\n\r\nسرخ دارد محمد قرشى است صلى اللّه عليه و آله كه خلق را به خداى آسمان دعوت مىكند و آن كه از عقب او سنگ مىاندازد عمّ وى ابو لهب است و اكثر صناديد عرب در اين قضيّه با ابى لهب متفقند » و هر كس كه در موسم و غير موسم به مكّه آمدى او را از صحبت آن حضرت تحذير مىكردند و از مكالمه با وى تنفير مىنمودند و سخنان مختلف در باب آن حضرت مىگفتند گاه وى را به سحر نسبت مىدادند و گاه شاعر مىگفتند زمانى منسوب به كهانت مىداشتند و وقتى نام مجنون بر وى مىنهادند و سيّد رسل را از اين اقوال غبار ملال بر خاطر عاطر مىنشست و حضرت ذو الجلال براى تسلّى دل كامل او آيتها مىفرستاد و مضمون بعضى آنكه هيچ پيغمبرى به قومى نفرستاديم الا كه معاندان قوم او را ساحر و ديوانه گفتند و آن پيغمبران بر جفاى قوم تحمّل مىفرمودند و طريق مصابرت به قدم اجتهاد مىپيمودند  فَاصْبِرْ كَما صَبَرَ أُولُوا الْعَزْمِ  « 1 » تو هم شكيبائى ورز چنان كه اولو العزم ورزيدند پس چنان اضرار و إيذا از آن قوم غدّار به آن حضرت مىرسيد و ثبات قدم مىورزيد و مصابرت نموده ترك دعوت نمىفرمود .\r\nاز ثبات خودم اين نكته خوش آمد كه به بر جور جر كوى تو از پاى طلب ننشستم در « روضة الاحباب » آورده كه عروة بن زبير از عبد اللّه بن عباس پرسيد كه از آن ايذاها كه تو ديدى كه قريش به حضرت پيغمبر رسانيدند كدام سخت‌تر بود گفت روزى اشراف قريش در حجره‌اى جمع شده بودند و من آنجا حاضر بودم سخن در ميان آوردند و گفتند نديديم هرگز خود را كه صبر كرده باشيم بر هيچ امرى مثل صبرى كه مىنمائيم بر آنچه از اين مرد يعنى محمّد صلّى اللّه عليه و آله به ما مىرسد عاقلان ما را سفيه شمرد و پدران ما را دشنام داد و ما را عيب گفت و جماعت را متفرق ساخت و سبّ آلههء ما نمود و با اين همه وى را گذاشته‌ايم و هيچ نمىگوئيم در اين سخن بودند كه ناگاه سيّد عالم صلى اللّه عليه و آله به حرم درآمد و استلام ركن به جاى آورد و به طواف خانه مشغول\r\n\r\n\r\n","description":"","footnote":"\r\n( 1 ) - سوره الأحقاف آيه : 35 .\r\n","page_name":" 94 ","page_number":94},
  {"content":"\r\n\r\nشد و چون در اثناى طواف بر ايشان به گذشت وى را به ناسزا تعرض رسانيدند و سخن سخت گفتند چنانچه اثر كراهت در روى آن حضرت ، مشاهده كردم در طواف دوم و سوم نيز مثل آن گفتند در نوبت چهارم آن سرور بايستاد و فرمود كه بشنويد اى گروه قريش به خدائى كه جان محمد در قبضهء قدرت اوست كه آورده‌ام براى شما ذبح يعنى اگر سخن مرا نشنويد و متابعت من ننمائيد همچون گوسفند تيغ بر گلوى شما خواهم نهاد و شما را بخواهم كشت نپنداريد كه از چنگ من به رايگان بيرون خواهيد شد چون آن حضرت اين سخن بگفت گوئيا گلوى همهء ايشان بگرفت و لرزه بر اعضاى ايشان افتاد بعد از آن به تملّق درآمدند و آن كس كه در سبّ و طعن از همه زيادت بود وى را تسكين داد به بهترين كلامى و نرم‌ترين سخنى و مىگفت يا ابا القاسم بازگرد و به راه خود برو به خدا كه تو جهول نيستى يعنى در كار خود دانائى و هر چه مىكنى از روى دانش است پس رسول صلى اللّه عليه و آله بازگشت و طواف خود تمام كرد و روز ديگر همان جماعت در همان محلّ جمع شدند و من با ايشان بودم بعضى با بعضى گفتند آن همه ديروز سبّ محمد نموديم چون بر ما ظاهر شد و ما را دشنام داد هيچ نتوانستيم گفت و خاموش شديم چنانچه گوئى زبانهاى ما لال شده بود اين چه بود كه ما كرديم اگر اين نوبت وى را بينيم دانيم كه با وى چه بايد كرد ؟ در اين سخن بودند كه حضرت رسالت پيدا شد و طواف خانه آغاز كرد چون وى را ديدند از غايت بغض و غيظ كه داشتند همه به يك بار بر سر آن حضرت ريختند و گفتند توئى كه در حق ما و بتان ما سخنان مىگوئى فرمود كه آرى منم كه به آنها گفتم و مىگويم مردى را ديدم گوشهء رداى وى را گرفت و در گردن آن حضرت پيچيد چنانچه راه نفس بر وى تنگ شد يكى از صحابه آنجا حاضر بود فرياد برآورد و در گريه افتاد گفت آيا مىكشيد اين مرد را كه مىگويد پروردگار من اللّه است ؟ و معجزه‌هاى روشن به شما نمايد آن مردم دست از پيامبر داشتند و روى به آن صحابه نهاده محاسن او را گرفته چندان بر وى زدند كه سرش به شكست القصّه حضرت رسول صلى اللّه عليه و آله مثل اين جفاها مىديد و بدين نوع عناها مىكشيد و مىدانست كه در بلا ارتكاب شكيبائى را سبب كلّى است رنج و عنا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمباشرت و مصابرت را موجب اصلى به وادى جور و جفا را به اقدام صبر پيمودن منهج زوايد ، فوايد ثواب است و در وادى بلايا و رزايا ثبات قدم ورزيدن مثمر عوايد اقتراب به درگاه ربّ الأرباب و للّه فى ضمن البلايا ، لطائف .\r\n به زير غصه نهان ذوقها و شاديهاست * بسى مراد كه در زير نامراديهاست \r\nابن عبّاس « رضى اللّه عنه » آورده كه : قريش اتفاق كردند بر آنكه اين بار كه محمد را ببينيم او را زنده نگذاريم و به هيچ وجه دست از وى نداريم فاطمه را خبر شد به خدمت پدر آمد و قطرات عبرات بر صفحات و جنّات روان كرد .\r\n بر چهرهء خويش اشك گلگون مىريخت * خون جگرش ز ديده بيرون مىريخت \r\nآن حضرت كه فاطمه را گريان ديد فرمود ما يبكيك ؟ اى جان پدر تو را چه چيز به گريه آورده است و موجب گريستن چه چيز شده است ؟ فاطمه گفت يا أبتاه اى پدر بزرگوار انّ القوم عزموا على أن يقتلوك به درستى كه قوم عزم جزم كرده است بر كشتن تو و هر كس نصيبى از خون تو با خود تخمير كرده حضرت فرمود كه باك مدار قدرى آب بياور تا پدرت سلاح الوضوء سلاح المؤمن درپوشد و زرهء عصمت نماز در بر افكند پس وضوى تمام بساخت و قدم در مسجد الحرام نهاد آن گروه از هيبت او چشم نگشادند بلكه از مهابت او ديده بر هم نهادند خواجه عالم ( صلى اللّه عليه و آله و سلم ) قبضه‌اى سنگريزه برگرفت و در روى ايشان انداخت و فرمود « شاهت الوجوه يعنى زشت باد روهاى شما بر هيچ كس از آن سنگريزه‌ها نيامد الا در روز بدر كشته شد » و همچنان در ضلالت به نار اللّه الموقده رفت و در روز الغاشيه ابو جهل و عتبه و شيبه و ابى اميه و عماره را دعاى بد كرد و هر كه را در آن دعا نام برد كشته شدند و در روز بدر بر دست انصار دين هلاك گشتند و قصّه محاربان كربلا همچنين بود كه از آن بيست و دو هزار كوفى و شامى كه با حسين و اصحاب او حرب كردند هيچ كس نبود كه در آن سال به بلائى مبتلا و به عقوبتى گرفتار نگشت و چون سال به سر آمد و روز عاشورا در آمد از آن لشكر گران يك كس زنده نمانده بود چه آن‌ها كه مقاتله نمود و چه آنها كه سياهى لشكر بودند و چگونه چنين نباشد كه حسين نور ديدهء مصطفى و فرزند پسنديده مرتضى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو جگرگوشه بتول عذرا و برادر با جان برابر حسن رضا بود .\r\nدر كنز الغرائب آورده از ابو جعفر همدانى كه او نقل كرده است از ابو عبد اللّه قاضى بصره كه آشنائى را ديدم نابينا گفتم تو پيش از اين بينا بودى و ديدهاى تو روشن بود چشم تو را چه رسيد ؟ گفت ايّها القاضى من در لشكر پسر زياد بودم به كربلا چون آن واقعه هايله واقع شد و به وطن خود بازگشتم شبى نماز خفتن گزاردم و تكيه كردم خواب بر من غلبه كرد و در واقعه ديدم كه يكى بيامد و گفت إجابت كن رسول خدا ( صلى اللّه عليه و آله ) را من در عقب وى روان شدم تا به خدمت آن حضرت رسيدم ديدم كه در مسجد پيش محراب نشسته است ندانستم كه مسجد آن حضرت است يا مسجدى ديگر و بر يمين و يسار او صحابه نشسته بودند و بر حوالى ايشان مردم بسيار ايستاده و امام حسين ( ع ) را ديدم در پيش آن حضرت به زانو درآمده و جامهء خون‌آلود در تن اوست و آهسته با خود سخن مىگويد و يك يك از كشندگان امام حسين و اولاد و اخوان و اقربا و اصحاب وى را مىآوردند و حضرت رسالت ( صلى اللّه عليه و آله ) از روى غضب مىفرمايد اضربوه بالسّيف و أحرقوه بالنّار او را با شمشير بزنيد و به آتش بسوزانيد پس شمشير به ايشان مىزدند و چون شمشير بر يكى زدندى آتش به جستى و در وى افتادى تا بسوختى و باز زنده شدى و باز شمشير بر وى زدندى من چون آن حال مشاهده كردم بترسيدم و از جان خود بجستم و نزديك حضرت رسول اللّه دويدم و گفتم السلام عليك يا نبى اللّه آن حضرت نظرى از روى هيبت بر من انداخت و جواب سلام من بازنداد و ساعتى نيك درنگ كرد و گفت يا عدوّ اللّه حرمت مرا فرو گذاشتى و ادب مرا نگاه نداشتى عترت مرا بكشتى و از رسالت من ياد نكردى و از غضب من نينديشيدى گفتم يا رسول اللّه به خداى كه شمشير در روى هيچ يك از اولاد و اصحاب امام حسين نكشيدم و به نيزه ، طعنه بر هيچ يك نزدم و تير در لشكرگاه وى نيانداختم همين بود كه در لشكر خصم بودم و نظاره مىكردم فرمود كه راست مىگوئى شمشير نزدى و نيزه نرسانيدى و تير نيفكندى و لكن كثّرت السّواد و ليكن سياهى لشكر بودى و تكثير سواد خصمان مىنمودى نزديك من آى چون من پيشتر رفتم طشتى ديدم پر از خون نزديك\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nوى نهاده گفت اين خون جگرگوشه من است پس ميلى از آن برداشت و در چشم من كشيد از هول آن بيدار شدم نابينا بودم ، قاضى گفت اى ناكس اين عقوبت دنياست كه داند كه فرداى قيامت با تو چه خواهند كرد ؟\r\n به روز واقعه اى ظالم خدا ناترس * بيا ببين كه چها كرده‌اى به جاى حسين \r\n خداست حاكم و دعوى گرست پيغمبر * چگونه مىدهى انصاف ماجراى حسين \r\n روا بود كه به خاك و به خون كنى غرقه * رخ منوّر و گيسوى مشگساى حسين \r\nآمديم به بقيه ابتلاى حضرت رسالت صلى اللّه عليه و آله .\r\nمحمد اسحاق رحمه اللّه « 1 » گويد ، كه كفار به سبب حمايت ابو طالب ( ع ) بر حضرت پيغمبر صلى اللّه عليه و آله دست نداشتند و كبار صحابه را نيز به واسطه حمايت قوم و قبيله ايشان ايذا نمىتوانستند كرد پس هر جا عاجزى و فقيرى كه او را قبيله و عشيره‌اى نبود مىديدند به تعذيب وى اشتغال مىكردند بعضى را به گرسنگى و تشنگى عذاب كردندى و بعضى را ، زره پوشانيده در آفتاب بازداشتندى و مىزدندى كه بيائيد و از دين محمد برگرديد و از جمله اميّة بن خلف ، بلال حبشى را هر روز به بطحاى مكه بردى و او را برهنه بر ريگ گرم خوابانيدندى و سنگ به آفتاب گرم شده را بر سينه وى نهادى و گفتندى اى سياه از دين محمّد برگرد و به لات و عزّى ايمان آر بلال گفتى أحدا أحدا خداى يكتا را مىپرستم و همچنين صهيب و خبّاب و عامر بن فهيره و امثال و اشباه ايشان را به انواع عقوبات تعذيب مىنمودند و آن قارسان ميدان دين و راهروان طريق يقين آن بلاها را به قدم رضا استقبال مىنمودند و مىگفتند بلا عطاست پس از عطا ناليدن خطاست مجاهده ابدان صيقل آئينه جان است و خرابى آب و گل سبب معمورى خانه جان و دل .\r\n هر رنج كه از حضرت جانان آيد * زنگ غم از آئينه جان بزدايد \r\n گر راه سلامتش ببندد ليكن * صد در ، ز كرامت به رخش بگشايد \r\nالقصّه كار بدان كشيد و مهم بدان انجاميد كه دست به قتل مؤمنان برگشادند و خرمن\r\n\r\n\r\n","description":"","footnote":"\r\n( 1 ) - محمّد بن اسحاق صاحب سيره در مائه دويم هجرى مىزيست و امام محمد باقر عليه السلام را ملاقات كرده و از آن حضرت روايت دارد .\r\n","page_name":" 98 ","page_number":98},
  {"content":"\r\n\r\nعمر پدر و مادر عمّار ياسر را به باد هلاكت دادند به ضرورت جمع كثير از اصحاب به اشارت آن سيّد احباب ( صلوات اللّه و سلامه عليه ) به جانب حبشه هجرت نمودند و چون ياران رسول صلى اللّه عليه و آله كم شدند كفّار در آزار و إضرار آن حضرت سعى بيشتر كردند روزى سيد عالم به جانب مقبره حجون مىرفت گذرش بر جمعى از صناديد عرب واقع شد ، چون ابو جهل و عدىّ بن حمير و امثال ايشان كه بر سر راه نشسته بودند چون خواجه را به ديدند بايذاى او برخاستند و از سخنان ناخوش ، هيچ باقى نگذاشتند آن حضرت به حكم  وَ إِذا خاطَبَهُمُ الْجاهِلُونَ قالُوا سَلاماً  « 1 » سر مبارك در پيش انداخته بىمجادله و مقاوله از ايشان بگذشت و در موضعى از گورستان ملول و محزون به نشست ابو جهل بيامد چنانچه به قول قبيح آن حضرت را آزرده بود به فعل شنيع نيز قاصد إيذا و اضرار او شد چنانچه بسى از زن و مرد بر آن مطّلع شدند و در آن وقت عمّ او حمزه به شكار رفته بود قضا را سه روز در كوه و صحرا گشته و شكارى به دست نياورده گرسنه و تشنه و خاك‌آلود به دروازه مكه درآمد كنيزك عبد اللّه جذعان در او نگريست و گفت اى حمزه تو را شكار به چه كار آيد ؟ و اين عار به كجا برى كه با برادر زاده تو كردند ؟ آنچه كه كردند ؟ حمزه از اين سخن متغيّر شد و مجال استفسار نداشت به خانه درآمد و طعام طلبيد زنش سفره بينداخت و طعام حاضر ساخت حمزه نگاه كرد و زن خود را گريان ديد گفت : چرا مىگريى ؟ جواب داد كه اى ابا عماره ! چگونه نگريم كه يتيمى را از يتيمان شما بلكه رضيعى را از رضيعان شما كسى اين جفا روا ندارد كه با نور ديده هاشم و سرور سينهء عبد المطلب واقع شد حمزه گفت روشن‌تر از اين بگوى گفت چه بگويم ؟ آنچه ابو جهل با برادر زاده تو محمد صلى اللّه عليه و آله كرد ، حمزه گفت چه حال عارض شد و چه صورت وقوع پذيرفت ؟ امّ عماره گفت : اى سيّد ! ابو جهل با جمعى از سفها او را گرفتند و چندان بزدند كه از پيشانى مباركش خون روان شد و ماه رخسارش را كه آفتاب از رشك آن مىسوزد بر زمين ماليدند حمزه گفت :\r\n\r\n\r\n","description":"","footnote":"\r\n( 1 ) - سوره الفرقان ، آيه : 63 .\r\n","page_name":" 99 ","page_number":99},
  {"content":"\r\n\r\nوا ويلاه ! عمّش ابو طالب كجا بود ؟ گفت به شعب رفته بود و گوسفند مىچرانيد و از اين حال خبر نداشت گفت ابى لهب آنجا نبود گفت آن سنگدل بىحاصل نشسته بود مىگفت بزنيد و بكشيد اين ساحر كذّاب را گفت عبّاس كجا بود ؟ گفت همچون پروانه كه به گرد شمع گردد در حوالى آن حضرت مىگرديد و فرياد مىكرد كه رحم كنيد پرسيد خود و كسى از آن بدبختان به سخن وى التفات نمىكرد حمزه زار زار بگريست و با آنكه از سه روز باز طعام و شراب نخورده بود از سر سفره برخاست و گفت طعام و شراب بر من حرام باد تا از آزارنده فرزند برادر خود انتقام نكشم . پس به طلب رسول صلى اللّه عليه و آله روان شد در مسجد الحرام نشان دادند چون به حرم درآمد آن حضرت را ديد در پيش خانه كعبه نشسته و سر بر زانو نهاده حمزه نزديك آمد و گفت السلام عليك يا ابن اخى اى برادر زاده اينك عمّ تو آمد تا داد تو از دشمنان بستاند آن حضرت در أشك از صدف ديده فرو ريخت و آه سرد از دل پردرد برآورد و گفت :\r\nبگذاريد بىكسى را كه نه پدر دارد و نه مادر و نه عمّ دارد و نه يار و مونسى نه دلدارى نه محرمى نه غمگسارى نه ناصرى نه مددكارى .\r\n آه كاندر زمانه محرم نيست * هيچ كس را ز حال من غم نيست \r\n دم نيارم زدن ز سوز درون * كه كسم غمگسار و همدم نيست \r\n دردمندى و غصّه بسيار است * هيچ‌چيز از بلا ، مرا كم نيست \r\nحمزه گريان و غريوان شده سوگند به لات و عزّى ياد كرد كه اى فرزند برادر من براى نصرت تو آمده‌ام حضرت فرمود به حق آن خدائى كه مرا به رسالت به خلق فرستاده است كه اگر به شمشير آبدار دمار از مشركان خاكسار برآرى و براى حمايت من مقاتله نمائى تا خود را به خون بيالائى تو را از درگاه حق سبحانه جز دورى نيفزايد و از محاربه و كارزار هيچ نگشايد مگر به وحدانيّت حق و رسالت من اقرار كنى اى عمّ ! اگر مىخواهى كه مرا شربت لطف دهى و مرهم راحتى بر جراحت دل من نهى ، بگوى لا إله الا اللّه محمّد رسول اللّه حمزه گفت اى جان عمّ اگر من اين كلمه بگويم تو خوشدل مىشوى ، گفت آرى رضاى من و خشنودى خدا در اين كلمه است حمزه كلمه شهادت\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبر زبان راند و بعد از آن از مسجد بيرون آمده به انتقام ابو جهل روان شد چون به در خانه أبو جهل رسيد وى نشسته بود و جمعى از اشراف عرب با وى بودند و كمانى در دست حمزه بود بىمحابا بر سر ابو جهل زد چنانچه سرش به شكست و خون روان شد و گفت تو محمّد صلى اللّه عليه و آله را إيذا مىكنى ؟ و دشنام مىدهى يكى از آن قوم برخاست كه يا ابا عماره غضب‌آلوده‌اى ، ساعتى صبر كن تا آخر پشيمان نشوى حمزه گفت چرا پشيمان شوم من گواهى مىدهم كه خدا يكى است و محمّد صلى اللّه عليه و آله رسول اوست به حق و از اين ملّت بازنمىگردم و از اين قول رو نمىگردانم .\r\n گشاد خويش چو در راه عشق مىيابم * به هيچ حال از اين راه رو نمىتابم \r\nقريش كه اين سخن شنودند در غم و ملال بيفزودند و دين را قوّتى ، و اسلام را عزّتى ، پديد آمد و تقويت مسلمانان شد امّا چون كفّار ديدند كه اسلام روز به روز قوّت مىگيرد و كار آن حضرت رونق مىپذيرد بغض و حسد ايشان زياد شد و داعيه هلاك آن حضرت كرده با ابو طالب مجادله بسيار كردند و مهمّ را به محاربه و مقاتله قرار دادند ابو طالب ، بنى هاشم و بنو عبد المطلب را جمع كرده در محافظت آن حضرت اتّفاق نمودند موحّدان و غير ايشان الّا ابى لهب كه با ايشان متّفق نشد و بعد از آنكه اين قوم حريف قتال قريش نبودند به شعب ابو طالب درآمدند با كوچ و بنه خود حضرت رسالت را پاسبانى مىنمودند و قريش عهد كردند كه با آن طايفه ، مخالطه و مناكحه و مكالمه نكنند و هيچ بديشان نفروشند و از ايشان نخرند و اگر كسى از شعب به جهت مهمّى بيرون آمدى او را بزدندى و ايذا كردندى و در موسمى هم كه بيرون مىآمدند آن بدبختان نمىگذاشتند كسى چيزى ، بديشان فروشد سه سال بر اين منوال در شعب گرفتار بودند تا كار به اضطرار رسيد و شبها از گريه و زارى اطفال و ضعفاى اهل شعب ، مردم مكّه در خواب نمىرفتند و بعد از سه سال كه حقّ سبحانه ايشان را خلاصى داد از شعب بيرون آمدند بعد از هشت ماه و بيست و يك روز ابو طالب عليه السلام وفات يافت و حضرت از فوت او بسيار ملول و محزون شد بعد از آن به سه روز يا يك ماه و پنج روز خديجه كبرى ( سلام اللّه عليها ) درگذشت و در خبر است كه سيد عالم صلى اللّه عليه و آله\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nدر وقت رحلت خديجهء كبرى به حجرهء طاهره درآمد خديجه از شدّت مرض شكايت كرد خواجه به گريست و او را دعاى خير گفت و فرمود اى خديجه ! بهشت مشتاق ديدار تست خديجه گفت يا رسول اللّه ! من از مرگ باك ندارم ولى بر مفارقت از صحبت تو مىگريم ، و حسرت مىخورم .\r\n ز مرگ بيم ندارم ولى از آن ترسم * كه من به ميرم و تو جان ديگران باشى \r\nيا رسول اللّه ! من از دختران خود خاطر جمع كرده‌ام و هر كدام سامانى و خان و مانى دارند امّا فاطمهء من ، هنوز سرانجامى ندارد او را خود متكفّل شده به ديگرى نگذارى حضرت به حضور وى فاطمه را طلبيد و در بر گرفت و گفت فاطمه پارهء جگر من است أمّا چون فاطمه عليها سلام مادر بزرگوار خود را در سكرات ديد فرياد بركشيد و روى در روى مادر مىماليد و زار زار در مفارقت وى ، مىناليد و چگونه كسى از فراق ناله نكند و از سوز هجران نعره بىخودانه نزند چون مفارقت دوستان بناى صبر را برمىاندازد و مهاجرت ياران روزگار ، بازماندگان را سياه و تيره مىسازد .\r\n روز ما را ساخت چون شب تيره آن ماه از فراق * چند سوزيم از فراق ، آه از فراق ، آه از فراق \r\n آگهند از ماه تا ماهى كه هر شب مىرود * آب چشمم تا به ماهى ، آه تا ماه از فراق \r\nدر كتاب مبكيات از امام وقار رحمه اللّه مذكور است كه چون خديجه خاتون ( رضى اللّه عنها ) را عمر به پايان رسيد و دانست كه وقت رحلت است سيّد عالم را فرمود كه يا رسول اللّه دمى پيش من بنشين تا ديدار آخر من تو را ببينم و ذوق لقاى ترا توشهء آخرت سازم و به زبان نياز وداع آخرين عرض كنم حضرت پيش وى به نشست خديجه گفت يا رسول اللّه عمرى در خدمتت به سر بردم و حالا پيك اجل آمده است و من مىميريم .\r\nملتمس من آن است كه در قيامت مرا بازجوئى و سخن من با حق سبحانه بگويى و عفو مرا درخواست كنى و مهم من به شفاعت راست كنى . ديگر اگر در خدمت تقصيرى از من در وجود آمده باشد عفو فرمائى و مرا به حلّ كنى و ديگر فاطمه من خردست و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبىمادر ماند وى را نيكو دارى آنگاه گفت كلمه‌اى بزرگ دارم با تو نمىتوانم گفت با فاطمه بگويم تا به عرض شما رساند سيد عالم گريان از سر بالين وى برخاست و فاطمه درآمد و پيش مادر به نشست خديجه گفت اى دختر پدرت را بگوى كه مادرم مىگويد :\r\nكه چون من درگذرم رداى مبارك خود را كه به وقت نزول وحى بر فرق همايون مىانداختى كفن من كن ، باشد كه به بركت آن حقّ سبحانه بر من رحمت كند .\r\nفاطمه ( عليها سلام ) بيامد و اين سخن به عرض رسانيد مهتر عالم صلّى اللّه عليه و آله گريان شد و رداء به فاطمه داد كه برو به مادرت بنماى تا دل وى خوش شود ، فى الحال جبرئيل امين در رسيد كه يا محمّد ! خداى تعالى تو را سلام مىرساند و مىگويد تو رداى خود نگهدار كه چون خديجه آنچه داشت در راه ما فدا كرد كفن وى به كرم ماست او را از لباس كرم خود پوشيده گردانيم و از بهشت پاكيزه سرشت كفن وى ، بفرستيم و اگر اين به صحّت رسد « 1 » ارسال كفن او از بهشت يكى از خصائص وى باشد « رضى اللّه عنها » و به وفات او حضرت خواجهء عالم صلى اللّه عليه و آله به غايت متألّم شد .\r\n جان در عنا بماند كه آرام دل نماند * دل از الم بسوخت كه مطلوب جان برفت \r\n اكنون چه حاصل از قفسِ تنگ روزگار * كان طوطى شكرشكن از بوستان برفت \r\nآورده‌اند : كه بعد از فوت ابو طالب و موت خديجه قريش دست طغيان از آستين عدوان بيرون كردند و هر چه جفا مىتوانستند نسبت به سيّد عالم ( صلى اللّه عليه و آله و سلم ) به جا مىآوردند و مهم بدان رسيد كه آن حضرت در مكه نتوانست بود به جانب طايف رفت و آنجا نيز از سفهاى قوم آزارهاى عظيم يافته باز به مكه آمد حاصل آنكه ده سال حبيب ملك متعال در مكّه ، جفاى اهل ضلال مىكشيد تا امر الهى به در رسيد كه از آنجا متوجّه به مدينهء مكرّمه شود و چون به مدينه تشريف برد آنجا نيز يهودان كمر عداوت بربستند و منافقان در كمين حيله و كيد نشستند و مشركان و عبدهء اوثان در صدد\r\n\r\n\r\n","description":"","footnote":"\r\n( 1 ) - درگذشت خديجه و ابو طالب هر دو مقارن هم و با چند روز فاصله نزديك رخ داد پيامبر اسلام ( ص ) كه دو يار وفادار و دو ناصر پركار و مهربان را از دست داده بود نوعا محزون و اندوهگين بود به حدّى كه آن سال را سال « دعا الحزن » ناميدند .\r\n","page_name":" 103 ","page_number":103},
  {"content":"\r\n\r\nمحاربه و مقاتلهء اهل اسلام درآمدند و حرب اوّل كه حضرت پيغمبر صلى اللّه عليه و آله به نفس نفيس در آن حاضر بود غزوهء بدر است و در آن غزا از اهل بيت آن حضرت عمّ وى عبيدة بن حارث بن عبد المطلب شربت شهادت چشيد و او مردى كهنسال بود او را شيخ المهاجرين مىگفتند و حضرت او را بسيار دوست مىداشت و اوّل كسى كه رسول خداى صلى اللّه عليه و آله به دست مبارك خود براى او لوا ، بر بست او بود صورت شهادت او چنان است كه هر دو لشكر بر سر چاه بدر صف بركشيدند و علمها بر پاى كردند ، لشكر كفّار نهصد و پنجاه مرد جنگى بود و صد اسب و هفتاد شتر در ميان ايشان بود و بيشتر ايشان سلاح داشتند و لشكر اسلام سيصد و پنجاه نفر بودند اكثر ايشان بىسلاح و در ميان ايشان هفتاد شتر و دو اسب و شش زره و هشت شمشير بود و بعد از تسويه صفوف ، سه كس از كفّار در ميان ميدان درآمد مبارز طلبيدند يكى عتبة بن ربيعه دوم شيبه برادر او ، سوم وليد بن عتبه و از لشكر اسلام سه جوان انصارى در برابر ايشان رفتند ايشان پرسيدند كه شما چه كسانيد ؟ گفتند ما از انصاريم مبارزان قريش گفتند ما را با شما كارى نيست ما أبناى اعمام خود را مىطلبيم و يكى از ايشان ندا كرد كه اى محمّد از اكفاى ما بيرون فرست . حضرت فرمود اى عبيده ! اى حمزه ! اى على ! شما به ميدان ايشان رويد اين سه مرد مردانه و اين سه شجاع فرزانه در ميدان آن سه بىدين بيگانه در آمدند و عبيده مردى پير بود در مقابله عتبه رفت كه او هم مرد سال يافته بود و حمزه ميان سال بود غنيم شبيه شد و على كه جوان بود در برابر وليد آمد كه نوخاسته و نو رسيده بود على و حمزه غنيم ( حريف ) خود را به قتل رسانيدند و عبيده و عتبه يكديگر را مجروح ساختند عتبه زخمى بر ساق عبيده زد كه استخوانش به شكافت و مغز بيرون آمد و عبيده از پاى در افتاد حمزه و على كه چنان ديدند روى به عتبه آورده وى را به تيغ به گذرانيدند و عبيده را برداشته به نظر انور رسانيدند و مغز از ساق وى بيرون مىريخت و عبيده بىهوش بود چون ديده باز كرد چشمش بر جمال خواجهء عالم صلى اللّه عليه و آله افتاد گفت يا رسول اللّه أ لست شهيدا ؟ آيا من شهيد نيستم حضرت فرمود بلى تو از جملهء شهدائى و سر دفتر سعدائى عبيده گفت اگر ابو طالب زنده بودى انصاف دادى كه من\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nأحقّم به آنچه او در نظم آورده است :\r\n و نسلّمه حتّى نصرع حوله * و ندنهل عن ابنائنا و الحلايل \r\nمضمون بيت راجع به آن است كه ما در سلامت پيغمبر و محافظت او از آفتها بكوشيم تا وقتى كه هلاك ، گشته شويم بر گرداگرد او و غافل شويم و فراموش كنيم از زنان و فرزندان خود يعنى خود را و همهء كسان خود را فداى او سازيم .\r\nآورده‌اند كه حضرت او را تصديق كرد و دعاى خير گفت و او در وقت مراجعت از بدر در منزل روحا به دار القرار انتقال يافت رضوان اللّه عليه و شهيد دوم از اهل بيت حمزه بود كه در حرب احد مرتبهء شهادت يافت و غزوهء احد اجمالا بر آن وجه بود كه مشركان بعد از جنگ بدر به كينهء اهل اسلام كمر بسته خواستند كه جهت صناديد اشراف ايشان كه كشته گشته بودند انتقام كشند لشكرى جمع كردند سه هزار مرد كه هفتصد از ايشان زره‌پوش بودند و دويست اسب و سه هزار شتر در ميان ايشان بود به ميدان آمده در احد لشكرگاه به زدند و حضرت رسالت ( صلى اللّه عليه و آله ) با هفتصد مرد در مقابلهء ايشان بايستاد بر وجهى كه احد در قفا و مدينه در پيش روى و كوه عينين بر يسار ايشان واقع شد كوه عينين « 1 » شكافى داشت كه محلّ خطر بود كه دشمنان از آنجا كمين كرده بر سر لشكر اهل اسلام آيند حضرت رسول ( صلوات اللّه عليه ) عبد اللّه بن جبير را با پنجاه تيرانداز آنجا افراشت و مقرّر كرد كه شكاف كوه را نگاه دارند و نگذارند كه كسى از مشركان بدان راه درآيد فرمود كه شما به هيچ وجه از جاى خود نجنبيد و اين مركز را از دست مدهيد خواه ما غالب شويم و خواه مغلوب ، و بعد از تسويهء صفوف و برافراشتن الويه ، علمدار قريش طلحة بن ابى طلحه به ميدان آمده مبارز خواست و مرتضى على به مبارزت وى بيرون رفته تيغى بر فرق وى زد كه تا مغزش رسيد و هلاك شد برادرش به ميدان آمد و بر دست حمزه كشته شد القصّه علمدار قريش هلاك شد و علم كفر نگونسار شد و مسلمانان غلبه كرده كفّار را از لشكرگاه بيرون كردند و به غنيمت گرفتن\r\n\r\n\r\n","description":"","footnote":"\r\n( 1 ) - كوه عينين به لفظ تثنيه ، نزديك احد است .\r\n","page_name":" 105 ","page_number":105},
  {"content":"\r\n\r\nمشغول شدند چون نگاهبانان عينين ، فرار كفّار و غنيمت گرفتن را ديدند مركز را بىمحافظ گذاشته روى به لشكرگاه نهادند هر چند عبد اللّه بن جبير مبالغه كرد كه خلاف امر رسول خداى مكنيد فايده نكرد و ابن جبير با معدودى چند آنجا به ايستاد و كفّار چون آن ممرّ را خالى ديدند روى بدان صوب نهاده ابن جبير را با يارانش شهيد كردند و از عقب لشكر اسلام درآمده صف ايشان را از هم بپاشيدند و به شئامت مخالفت پيغمبر صلى اللّه عليه و آله كه از آن قوم واقع شد شكست بر مسلمان افتاد و بعضى كفّار كه پشت داده بودند روى به معركه نهادند و اهل اسلام را در ميان گرفتند و در اين حال لشكر اسلام به سه قسم شدند : قسمتى به هزيمت رفتند به حوالى مدينه تا به شهر درآمدند ، و قسمتى از ملازمت آن حضرت مفارقت ننمودند چون مرتضى على و سعد وقّاص و طلحه و قسمتى سراسيمه و حيران در ميان ميدان مىگشتند و برخى از ايشان به سعادت شهادت فايز شدند و برخى آخر به خدمت حضرت خواجهء عالم شتافتند .\r\nو در روضة الاحباب آورده كه منقول است كه در روز احد چون مسلمانان روى به هزيمت نهادند حضرت رسول اللّه صلى اللّه عليه و آله را تنها گذاشتند آن حضرت خشمناك شد در آن حال نگريست مرتضى على ( ع ) را ديد كه پهلوى وى ايستاده است گفت اى على ! چونست كه به ديگران ملحق نشدى ؟ گفت : يا رسول اللّه ! انّ لى بك أسوة به درستى كه مرا به تو اقتداست مقتدى از نزديك مقتدا كجا رود ؟ !\r\n جان دهد عاشق ، و از كوچهء جانان نرود * بلبل سوخته هرگز ز گلستان نرود \r\n صفت عاشق صادق به حقيقت آن است * كه گرش سر برود از سر پيمان نرود \r\nناگاه جمعى متوجّه آن حضرت گشتند فرمود : كه اى على مرا از اين جمع نگاهدار على فى الحال متوجّه آن قوم گشت و دمار از روزگار ايشان برآورد همه را متفرّق گردانيد و بعضى را به دوزخ فرستاد و جماعت ديگر پيدا شدند نبى به ولى اشارت كرد مهمّ آن گروه نيز كفايت شد در آن حال جبرئيل ( ع ) با پيامبر ( صلى اللّه عليه و آله ) گفت اين كمال مواسات و جوانمردى است كه على به جاى مىآورد حضرت فرمود كه : « انه منى و أنا منه » به درستى كه على از من است و من از اويم جبرئيل گفت و انا منكما و من\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاز شما هر دوام ، و شنيدند كه گويندهء غيبى مىگفت لا فتى إلّا على لا سيف الّا ذو الفقار . « 1 »\r\nدر درج الدرر ( روّح اللّه روح مؤلّفه ) در اين محل ذكر كرده كه بايد بىشبهه تصديق نمائى و بىشائبه تصوّر فرمائى كه سلطان اوليا علىّ مرتضى عليه السلام را كسب اين دولت عظمى و درك اين سعادت كبرى و نزول در اين مرتبهء اسنى و عروج بر اين مقصد أقصى به بركت اقتدا به افضل أصفيا و به واسطهء انتماء به أكمل أتقيا يعنى محمد مصطفى ( صلى اللّه عليه و آله ) حاصل شد كما قال الناظم و لقد أجاد فيما افاد .\r\n آن كو به سر مرتبهء لا فتى رسيد * از دولت متابعت مصطفى رسيد \r\n آن پردلى كه بر سر أعدا به ذو الفقار * همچون كليم بود كه با اژدها رسيد \r\n با مهر او ز تفرقه‌ها ، دل خلاص يافت * زر گشت كار قلب ، چو با كيميا رسيد \r\nآورده‌اند كه چهار تن از كفار قريش با يكديگر معاهده نمودند بر آنكه رسول خدا را ( صلى اللّه عليه و آله ) به قتل آرند ابن شهاب و ابن قمّيه و ابن حميد و عتبة ابن ابى وقّاص پس در اين محل كه اشرار غلبه كردند و ابرار مغلوب شده هر يك به گوشه‌اى افتاده بودند و حضرت رسالت با معدودى چند در موضعى افتاده بود آن سخت دلان سست پيمان فرصت يافته دست جرأت از آستين وقاحت به در آوردند و سنگها حوالهء آن معدن جواهر رسالت و جلالت كردند ابن قميّه سنگى چند حوالهء آن حضرت كرد و يكى از آن بر آئينهء نورانى پيشانى آن حضرت كه محراب قلوب متوجّهان حرم صدق و صفا بود و طاق ابروى دلجوى آن كعبهء حلم و وفا آمد و به غايت مجروح گشت چنانچه خون روان شد و قطرات خون بر محاسن مبارك وى فرود آمد و حضرت آن را به رداى أطهر خويش پاك مىساخت و نمىگذاشت كه بر زمين چكد و مىفرمود كه اگر قطره‌اى از آن بر زمين افتد هرآينه عذاب از آسمان بر اهل زمين نازل شود و ابن شهاب سنگى بر بازوى آن حضرت ( صلى اللّه عليه و آله و سلم ) زد چنانچه لب لطيفش به شكافت و\r\n\r\n\r\n","description":"","footnote":"\r\n( 1 ) - درج الدرر فى ميلاد سيد البشر : تأليف سيد اصيل الدين عبد اللّه بن عبد الرحمن الحسينى الشيرازى ( متوفى 884 ه . ق ) .\r\n","page_name":" 107 ","page_number":107},
  {"content":"\r\n\r\nهرآينه ، آن بينواى خارستان حسد كه به سنگ كينه رطب تازهء نخل جويبار قدس را خسته گردانيد نهال عملش در روز جزا به ثمرهء   إِنَّ شَجَرَةَ الزَّقُّومِ طَعامُ الْأَثِيمِ   « 1 » بارور خواهد بود .\r\n آن سخت‌دل كه سنگ جفا بر لبت فكند * جز خار ، خار از رطبش نيست حاصلى \r\nو هم از اثر آن سنگ دندان رباعيّه آن حضرت از طرف شيب شكسته شد و يكى از آن گوهرهاى شب چراغ كه ماه را داغ سياه از آتش سوداى آن در دلست از آن درج ياقوتى بيرون افتاد و از بىحيائى آن مردود كه بر تخته خاك در هيچ شمارى نبود كسرى بدان عقد صحيح راه يافت .\r\n داشت از درها دهانش ، درج پر * وندر آن دُر جست درسى و دو دُر \r\n بود عقدى صحيح ليك در آن * كسرى افكند سنگ بدگهران \r\nگوئيا آن سنگ خشك‌مغز را به جهت دفع سودا مفرحى در كار بود « 2 » كه به جهدى تمام در شاهوار مىكشت و ياقوت رمانى مىشود .\r\n كى شدى آن سنگ مفرح‌گراى * گر نشدى در شكن و لعل ساى \r\nيا آن سخت دل سياه چهره ، مىخواست كه چون عقيق يمنى درخشان گردد ار شعشعه سهيل تابانش اقتباس رنگى نمايد . « 3 »\r\n بود لعلش سهيل رخشنده * سنگ را رنگ لعل بخشنده \r\n چون سهيلش رفيق سنگ آمد * سنگ دردم ، « عقيق » رنگ آمد \r\nدر اين محل كه آن حضرت را چندين جراحت رسيد ابن قميّه شمشيرى حواله آن حضرت كرد سيد عالم ( صلى اللّه عليه و آله و سلم ) از شمشير او احتراز نموده در مغاكى\r\n\r\n\r\n","description":"","footnote":"\r\n( 1 ) - سوره الدخان ، آيه : 43 .\r\n( 2 ) - در قديم مىگفتند ياقوت و مرواريد شادى مىآورد و غم را زائل مىكند مؤلّف لب پيغمبر ( صلى اللّه عليه و آله ) را تشبيه به ياقوت كرده است و دندان را به مرواريد و سنگ كفّار را چون ديوانه سودا زده كه مفرح لازم داشت .\r\n( 3 ) - مىگفتند عقيق يمانى رنگ خود را به سبب تابش سهيل يمنى حاصل كرده است كه آن هم سرخ رنگ درخشان است و لب پيغمبر صلى اللّه عليه و آله تشبيه به سهيل كرده است .\r\n","page_name":" 108 ","page_number":108},
  {"content":"\r\n\r\nافتاد رخسارهء آفتاب آثارش از نظر ابرار و اشرار نهان گشت و روز روشن به ديده دوستان چون شب مظلم تيره و چشم روزگار از مشاهده آثار چشم زخم اغيار خيره شد .\r\n نالهء دلها ، به ثريّا رسيد * از مژه‌ها سيل به دريا رسيد \r\nابن قميه چون پنداشت كه خورشيد شرع يقين جامه غروب فنا پوشيده و ماه اوج كمال ، به مغرب فوت و زوال متوارى شده ، قوم خود را مژده داد كه كار محمد را بساختم و دل از مهم او بپرداختم ابليس از زبان او فرا گرفته آوازه انداخت ألا إنّ محمّدا قد قتل بدانيد به درستى كه محمّد كشته شد و آواز ابليس به مدينه رسيد و به يك لحظه اين خبر دلسوز ميان دوست و دشمن انتشار يافت اهل شرك از اين خبر شادمان شده به گرفتن غنيمت مشغول شدند . و سيّد عالم ( صلى اللّه عليه و آله و سلم ) بعد از زمانى از آن مغاك برآمد و به جانب شعب توجّه نمود و برخى اصحاب به وى پيوستند و در اين غزوه ، حمزه عليه السلام جرعه‌اى از جام شهادت چشيد و به روضه زاهره « يرزقون ، فرحين » رسيد و صورت شهادت حمزه سلام اللّه عليه بر اين وجه بود كه جبير بن مطعم كه مهتر زاده مكه و يكى از اشراف عرب بود غلامى داشت حبشى كه او را وحشى گفتندى مردى دلير و مبارزگريز « 1 » بود و پيوسته به زوبين جنگ كردى چون لشكر قريش عزيمت مدينه كردند جبير وحشى را طلبيد و گفت اى غلام دانسته‌اى كه مسلمانان در روز بدر عمّ من مطعم بن عدى را به چه زارى و خوارى بكشتند ؟ و من يك عمّ داشتم و حالا محمّد دو عمّ دارد حمزه و عبّاس ، عبّاس خود در مكه است و حمزه در مدينه اگر در اين حرب حمزه را به قتل رسانى تو را آزاد سازم و به مال وافر ، شاد گردانم وحشى اتمام آن كار در عهده اهتمام گرفت و هند كه زن ابو سفيان بود و در قبايل عرب به حسن جمال شهرت تمام داشت پدر او عنبه ، در روز بدر به چاه هلاك افتاد وحشى را طلبيد و گفت :\r\nاگر تو محمد را به زبان زوبين جواب كشتن پدر من بازدهى كامى كه تو را باشد به حصول وصول رسد و من ترا تربيت به قاعده كنم و منقول است كه دختر عتبة ابن حارث\r\n\r\n\r\n","description":"","footnote":"\r\n( 1 ) - يعنى با جربزه و با مكر و حيله .\r\n","page_name":" 109 ","page_number":109},
  {"content":"\r\n\r\nبن عامر نيز با وحشى گفت كه پدر من در بدر كشته شده و در لشكرى كه عزيمت محاربه با ايشان داريد سه كس را بيش كفو پدر خود نمىدانم محمد و على و حمزه اگر يكى از اين سه تن را مقتول سازى من تو را به شادى و آزادى برسانم وحشى جواب داد : كه من به قتل محمد قادر نيستم چه اصحاب در محافظت او يك جهتند و امّا حمزه به خداى كعبه كه اگر او را در خواب يابم از هيبت و سطوت او را بيدار نتوانم كرد اما چون على جوان نورسيده است و كارزار ناديده و به ميدان حرب كم رسيده شايد كه به راحتى ؟\r\nتوانم انداخت پس وحشى به شادى آزادى و به وعده هند و خيال تربيت دختر حارث عزم كشتن يكى از اين سه شير بيشه اسلام درست كرد و چون روز حرب به كمين‌گاه ترصّد درآمد تفحّص تمام به جاى آورد ديد كه سربازان مهاجر و جانبازان انصار ، در ملازمت سيّد اخيارند از آنجا نوميد شده به جست و جوى على درآمد ، ديد كه مبارز ميدان لا فتى و مبرّز ايوان هل أتى در حرب مهارتى تمام دارد و از جوانب و اطراف خود باخبر است دانست كه بر او دستى ندارد بازگشت و به جانب حمزه متوجّه شد ديد كه حمزه چون شير مست به ميان قوم درآمده صفوف قريش را بر هم مىزند و روايتى هست كه حمزه عليه السلام در آن روز به هر دستى شمشيرى داشت و به هر دو شمشير حرب كنان از دقايق كارزار چيزى فرو نمىگذاشت و به سطوت و شجاعت دستبردى مىنمود كه اگر سام نريمان زنده بودى به مشاهده او از پاى در افتادى و اگر رستم دستان ملاحظه پايدارى و درستكارى او نمودى ، بوسه بر نعل سمندش دادى .\r\n سالها لعب نمايد فلك چوگان قدر * تا چنان شاهسوارى ، سوى ميدان آرد \r\n از ره چستى و چالاكى اگر قصد كند * به دمى گوى فلك در خم چوگان آرد \r\nاتّفاقا به سباع بن عبد العزّى رسيد و بىتعلّل او را به مقرّ سقر فرستاد و رجزگويان مبارز طلبيد از جماعت قريش هيچ كس در برابر او نيامد حمزه در غضب رفت و بىتحاشى خود را در ميان جمعى انداخت و به ضرب شمشير آبدار ايشان را متلاشى و متفرّق ساخت و كف بر لب آورده پرواى حفظ اطراف نداشت وحشى در كمينگاه نشسته فرصتى مىطلبيد كه ناگاه مركبش به سر درآمد و روايتى آن است كه پياده بود پايش به\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكشته‌اى برآمد و بر پشت افتاد و شكمش برهنه شد وحشى از كمينگاه زوبينى به سوى وى انداخت و بر عانه‌اش آمد كه از طرف ديگر بيرون شد حمزه برخاست و به سوى كمينگاه توجّه نمود تا به نگرد كه اين زخم كه زده است نتوانست رفتن و بر روى زمين افتاد و پيشانى مباركش بر زمين نهاده كلمهء شهادت بر زبان راند و جان سيّد الشهدا به عالم بالا رفت وحشى صبر كرد تا مردم از نزديك وى دور شدند بيامد و به حربه‌اى كه داشت شكم وى را به شكافت و جگرش بيرون آورد ، به نزديك هند برد كه اينك جگر حمزه قاتل پدرت . هند آن را فراستد و به دهان برده بخائيد پس بينداخت و پيرايه زيورى كه در گردن و دست و پاى داشت به وى بخشيد و گفت چون به مكّه رسم ده هزار دينار زر سرخت بدهم پس از وى پرسيد كه حمزه را كجا كشتى به من بنماى ؟ وحشى او را آورد تا به سر حمزه هند كارد بركشيد و گوش و بينى و بعضى ديگر از اعضاى وى ببريد و در رشتهء كشيده با خود ببرد آن بزرگوار را مثله كرده در ميان خاك و خون بگذاشت .\r\n در خاك و خون فتاده روا كى بود تنى * كو در غزا به دشمن دين كارزار كرد \r\n جانها فداى عمّ محمّد كه در أحد * جان را براى دين إلهى نثار كرد \r\nآورده‌اند : كه چون آوازه قتل حضرت پيغمبر ( صلى اللّه عليه و آله ) به مدينه رسيد هيچ زنى قرشيّه و هاشميّه نماند الّا كه مىگريستند و مخدّرات حجرات طهارت قصد احد كردند فاطمه بر در حجره ايستاده بود يكى از هزيمتيان لشكر مىگذشت فاطمه خواست كه با وى سخن گويد و حال پدر بزرگوار خود به پرسد باز شرم داشت و يكى از مردم محلّه از هزيمتى پرسيد كه خبر چيست گفت چه مىپرسى ؟\r\n احوال درون خانه گفتن نتوان * خون بر در آستانه مىبين و مپرس \r\nفاطمه را از مضمون اين خبر دود از سينهء مبارك برآمد و به دماغ رسيده سيل اشك از ديده روان شد در انديشهء دور و دراز افتاد كه ناگاه كسى ديگر به رسيد و گفت اى مسلمانان خداى مزد دهد شما را به شهادت پيغمبر شما ! فاطمه كه اين خبر استماع فرمود بىهوش شد جماعت زنان كه آنجا حاضر بودند آب بر روى مبارك وى زدند تا به هوش آمد و فرياد بركشيد كه يا أبتاه ! و يا حبيباه ! پس چادر عصمت بر سر افكنده از\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nدروازهء مدينه بيرون آمد عايشه و صفيّه و امّ ايمن و جمعى ديگر از زنان اتّفاق نموده روى به كوه احد روان شدند راوى گويد كه فاطمه آهى مىزد كه هيچ احدى را تاب استماع آن نبود و ناله‌اى مىكرد كه هيچ كس ، طاقت شنيدن آن ، نداشت .\r\n اين چه آه است كه تا اوج ثريّا برود * كوه اگر بشنود اين ناله‌ام از جا برود \r\nفاطمه هر دو قدم كه مىرفت مىافتاد نه قوّت راه رفتن و نه روى توقّف .\r\nناگاه زنى از بنى ذبيان برسيد و گفت اى دختر خير البشر به كجا مىروى ؟ گفت مىخواهم كه پيش پدرم روم اما قوّت رفتار ندارم ، زن گفت اى سيّدة النساء تو هم اينجا ساكن باش تا من بروم و براى تو خبرى بياورم كه اگر پدر بزرگوارت ترا بدين حالت بيند تحمّل نتواند كرد ، فاطمه در سايهء ديوارى قرار گرفت امّا دلش بىقرار بود حالت چنان غم و سوزش چنين الم ، محنت زده‌اى داند كه به دست هجران عزيزى ، گرفتار شده باشد .\r\n آن را كه غمى چون غم من نيست چه داند ؟ * كز دست غمش دل به چه سان مىگذراند ؟ \r\nپس فاطمه فرمود كه اى زن چون چشمت بر جمال جهان‌آراى پدرم افتد سلام و نياز من برسان و حال من بدينسان كه مشاهده مىكنى عرض ده به وقت فرصت بگو .\r\n اى آفتاب من كه شدى غايب از نظر * آيا شب فراق ترا كى بود سحر \r\n اى نور چشم عالم و چشم و چراغ دل * بگشاى چشم رحمت و بر حال من نگر \r\n نالم چو نى ز غصّه و بادم بود به دست * سوزم چو شمع در غم و دودم رود به سر \r\nآن زن به رفت و فاطمه قطرات عبرات بر رخسار مىباريد و به درد تمام مىگفت اى پدر مرا به غربت آوردى ؟ و داغ يتيمى بر جگرم نهادى اى دريغا مادرم خديجه زنده بودى تا درد بىكسى و يتيمىام را دوا كردى و زخم تنهائى و غريبى مرا مرهمى ترتيب نمودى اينجا فاطمه در ناله و از آن جانب زن ذبيانيّه روى به لشكرگاه نهاد مىدويد و هر كه را مىديد خبر سيّد عالم ( صلّى اللّه عليه و آله ) مىپرسيد و او را پدر و برادر و پسر هر سه در ملازمت پيغمبر صلى اللّه عليه و آله به لشكر رفته بودند قضا را چون به لشكرگاه رسيد كشته‌اى ديد افتاده چون نيك نگاه كرد برادرش بود شهيد شده و آنجا به خاك و خون آغشته ديده بر هم نهاد و به گذشت و با خود مىگفت حرام است بر من ديدن روى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاو تا روى پيغمبر ( عليه السلام ) را نبينم چون قدرى ديگر به رفت پدر را ديد جان داده و بر خاك هلاك افتاده از او نيز درگذشت بعد از آن پسرش به نظر درآمد كه هنوز رمقى از حيات داشت چون مادر را ديد گفت اى مادر خوش آمدى كه آرزومند ديدار تو بودم زمانى در برم آرام‌گير تا گفتار تو بشنوم و ديدار تو بنگرم .\r\n دم جان دادن است و وعدهء ديدار ؟ ؟ ؟ * بر تو دشوار است بارى بر من آسان كن \r\nزن گفت اى عزيز مادر ! و اى شهيد مادر ، مادر در فراق تو گريانست و بر آتش اشتياق تو بريان . امّا دختر رسول خداى را جائى نشانده‌ام و به استخبار حال پدرش آمده و من هنوز از سيد عالم خبر ندارم و فاطمه انتظار مىبرد معذورم دار كه قوّت نشستن ندارم پسر را نيز به گذاشت و بيامد تا به پاى كوه احد در محلى رسيد كه سيّد عالم ( صلّى اللّه عليه و آله و سلم ) از شعب بيرون آمده بود و در پاى علم ايستاده و صحابه گرداگرد آن حضرت صف كشيده زن پيش آمد و در قدم رسول افتاده گفت يا رسول اللّه ! پدر و برادر و پسر و جدّ و قبيله و تمامى عشيره‌ام فداى تو باد ! سلام فاطمه آورده‌ام و حالت او را به حضرت تو عرض مىكنم آن حضرت فرمود كه او را كجا گذاشتى ؟ زن تمام قصّه را شرح داد رسول گفت اى زن زود بازگرد و بشارت حيات من به دو رسان و بىانتظارش نزد من آر ! آن زن بازگشت و مژدهء سلامت خواجهء عالم به فاطمه رسانيد و گفت به خداى كه پدرت را ديدم ايستاده و علم بر سر او به داشته فاطمه فرمود كه مرا به پدر رسان مژدگانى از من بستان زن او را پيش گرفته و به احد آورد چون حضرت رسول ، فاطمه را ديد پيش او بازرفت او را در كنار گرفت و فاطمه بسيار به گريست حضرت رسول ( صلوات اللّه و سلامه عليه ) او را تسلّى داد و به نواخت فاطمه گفت اى پدر من از اين زن مژدگانى قبول كرده‌ام سيّد عالم صلى اللّه عليه و آله و سلّم از آن زن پرسيد كه از فاطمه چه توقّع دارى ؟ گفت يا رسول اللّه ! دستورى فرماى تا بر سر كشتگان خود روم كه بىكسند آن حضرت او را اجازت داد .\r\nپس روى به اصحاب كرد كه ما فعل عمّى ؟ آيا چه كرده است . عمّ من حمزه و حال او چگونه است و چرا او را نمىبينم حارث بن صمّه از نزد آن حضرت روان شد تا خبر حمزه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nبياورد و دير آمد علىّ مرتضى از عقب او برفت و به حارث رسيد در زمانى كه بر بالين حمزه ايستاده بود چون علىّ حمزه را بدان حال مشاهده كرد در گريه آمد و به نزد پيغمبر صلى اللّه عليه و آله آمده او را از آن حال خبردار گردانيد .\r\n آه اين چه خبر بود كه دلها همه خون شد * جانها همه سوخت ديده‌ها جيحون شد \r\nسيّد عالم به نفس خود برخاست و بيامد و بر سر حمزه آمد و عمّ بزرگوار خود را كشته و مثله كرده ديد ، بسيار اندوهناك شد و به گريه درآمد چه حمزه را بسيار دوست مىداشت زيرا كه هم عم بود هم برادر رضاعى ، و در اين محل صفيّه عمّه آن حضرت كه خواهر حمزه بود از دور پيدا شد پيغمبر به پسر وى زبير فرمود كه برو و والده‌ات را بازگردان ، تا اينجا نيايد و برادر خود را بدين حال نبيند كه شايد طاقت نياورد و زياده از حدّ جزع كند زبير پيش مادر بازرفت و گفت كجا مىآئى ؟ رسول خدا چنان مىخواهد كه تو بازگردى صفيّه گفت اى پسر شنيده‌ام كه برادرم حمزه را شهيد كرده‌اند و مثله ساخته و مىدانم كه اين بلا و محنت وى را به جهت رضاى خدا پيش آمده ، آمده‌ام تا او را ببينم شايد كه خداى نيز مرا صبر دهد و به دولت رضاى او برسم زبير آمد و سخن مادر به عرض پيغمبر رسانيد حضرت وى را دستورى داد تا آمد و برادر را ديد استرجاع نمود و به جهت وى از حقّ سبحانه آمرزش طلبيد امّا خود را از گريه نگاه نتوانست داشت رسول ( صلى اللّه عليه و آله ) از گريهء او به گريه درآمد و فاطمه هم مىگريست حضرت فرمود : « ما اصاب بمثلك أبدا » هرگز مصيبت زده‌اى به مثل تو نخواهى ديد يعنى مصيبت هيچ كس نزد من برابر مصيبت تو نخواهد بود و مقرّر است كه در مصيبت جز بكاء و أنين ظهور نرسد و جز گريه و ناله نشايد .\r\n هنگام چنين مصيبت اى دل * كو ناله و آه و بىقرارى \r\n اى ديده تو اشكهاى خونين * از بهر كدام روز دارى \r\nپس با فاطمه و صفيّه گفت كه بشارت باد مر شما را كه جبرئيل آمده مىگويد : « حمزه را در ميان اهل آسمان أسد اللّه و أسد رسوله نوشتند » .\r\nو در بعضى از روايات آمده كه رسول اللّه ( صلى اللّه عليه و آله ) بر شهداى احد نماز گزارد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاوّل بر حمزه و ديگر جنازهء هر كه مىآوردند نزد حمزه مىنهادند نماز مىگزارد تا در آن روز هفتاد بار بر حمزه نماز گزارد . »\r\nو نور الائمّه خوارزمى آورده كه : « حمزه شهيد دوم بود از اهل بيت و حسين شهيد آخر از آن خاندان ، همانا كه سيد عالم را صلى اللّه عليه و آله خبر كرده بودند كه هفتاد كس را با حسين شهيد كنند و كس نباشد كه بر آن شهيدان بىكس نماز بگزارد و مهتر بشر صلوات اللّه و سلامه عليه هفتاد بار بر جنازهء حمزه نماز گزارد يكى براى وى و باقى براى شهداى كربلا يعنى تا حق سبحانه ثواب آن نماز را به ارواح شهداء رساند أجر شهادت ايشان و ثواب شهيدان خود از حدّ شمار بيرون است و از جيّز حساب افزون ، » در خبر آمده كه چون شهيدى از پاى در افتد حور العين در كنار خود براى سر او بالين آماده كرده باشند .\r\n وقت غزا تيغ زنان غيور * جان كه كنند از تن مردانه دور \r\n نى ز پى جاه زيادت كنند * كز پى اعلاى شهادت كنند \r\n لا جرم آن تيغ كه بر سر خورند * شربتى از چشمه كوثر خورند \r\nراوى گويد : كه پيغمبر ( صلى اللّه عليه و آله ) فرمود كه حمزه را همچنان با جامه خونين دفن كردند و از احد بازگشته به مدينه آمدند از اكثر خانه‌ها آواز گريه زنان شنيدند الّا از خانه حمزه فرمود : « امّا حمزة لا بواكى له هاهنا » حمزه را درين شهر زنانى كه بر وى گريه كند نيست يعنى او غريبست و غريبان را در غربت كسى كه بر ايشان شفقت ورزد و در مصيبت ايشان بگريد كمتر مىباشد حال غريبان عجيب است . هر جا الميست نصيب غريبست گفته‌اند دو وقت دو كس را موجب حسرت است اوّل بامداد يتيم را كه از خواب برخيزد و جمال پدر نبيند و نماز شام غريب را كه از هر طرف كه نگرد آشنائى به نظر در نيايد .\r\n نماز شام غريبان چو گريه آغازم * به مويه‌هاى غريبانه ، قصّه پردازم \r\n به ياد يار و ديار آنچنان بگريم زار * كه از جهان ، ره و رسم سفر براندازم \r\nآورده‌اند كه : « يكى از پيغمبران عزرائيل را پرسيد كه اى قابض ارواح چندين داغ\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nحسرت كه بر جگر آدميان مىنهى و اين همه شربت تلخ كه به عالميان مىچشانى هرگز بر كسى رحم مىكنى ؟ عزرائيل گفت اى پيغمبر ! خداى تعالى رحم را از دل من نزع كرده است مرا در قبض روح بر هيچ‌كس رحم نيست الّا بر آن غريب ممتحن جدا مانده از شهر و وطن آن ساعت كه خواهم امانت روح از وى استرداد كنم و پنجهء مطالبهء در دامن جانش زنم آن بيچاره نداند كه چه در پيش وى آمده از چپ و راست نظر كند نه زن بيند نه فرزند ، نه خويش مشاهده نمايد نه پيوند ، پدر و مادرى نه كه با ايشان غم دل گويد برادر و خواهرى نى كه با ايشان سر ضمير خود در ميان نهد نه يار مشفقى كه يتيم خود را به دو سفارش نمايد و نه دوست مهربانى كه وصيّتى به جاى آرد در آن ساعت آب حسرت در ديده وى بگردد و قطره‌اى چند باران ندامت از سحاب چشم وى بچكد مرا در اين حالت بر او رحم آيد و روح او را از تن او با مدارا قبض كنم . »\r\n هر شب برود ز سينهء آرام غريب * وز شربت غم تلخ ، شود كام غريب \r\n گويند كه از مرگ بتر نيست غمى * شك نيست كز آن بتر بود شام غريب \r\nالقصّه چون انصار شنيدند كه حضرت پيغمبر فرمود : كه حمزه در اين شهر گريندگان ندارد به خانه‌هاى خويش رفتند و زنان خود گفتند اوّل به خانهء حمزه عم رسول اللّه رويد و بر وى بگرييد بعد از آن به خانهء خويش بازآئيد و بر كشتگان خود بگرييد زنان انصار همه به خانهء حمزه آمدند و تا قريب نيم‌شب بر او مىگريستند و سيّد عالم ( صلى اللّه عليه و آله و سلم ) به خواب رفته بود چون بيدار شد آواز گريهء زنان از خانهء حمزه شنيد پرسيد كه اين چه آواز است ؟ گفتند زنان انصارند كه بر عمّ تو مىگريند آن حضرت فرمود كه خداى خشنود باد از شما و اولاد شما و اولاد اولاد شما .\r\nاى عزيز در قضيه كربلا ملاحظه كن كه حسين و اولاد و اصحاب او غريب بودند و در آن باديه كس نبود كه بر ايشان بگريد لا جرم آسمان بر ايشان به گريست .\r\nو امام محى السّنه « 1 » در تفسير معالم التنزيل از سدّى رحمه اللّه نقل كرده كه : « چون\r\n\r\n\r\n","description":"","footnote":"\r\n( 1 ) - حسين بن مسعود فراء بغوى از علماى شافعى است در سال 516 درگذشت .\r\n","page_name":" 116 ","page_number":116},
  {"content":"\r\n\r\nامام حسين را شهيد كردند آسمان به گريست و گريه او شفق اطراف اوست » و در تفسير ثعلبى آورده كه محمد بن سير بن رحمه اللّه فرمود كه پيش از قتل حسين حمرتى كه حالا از شفق مشهود مىگردد نبود بعد از قتل حسين ظهور نموده و درين باب گفته‌اند .\r\n اين سرخى شفق كه برين چرخ بىوفاست * هر شام عكس خون شهيدان كربلاست \r\nو در شواهد مذكور است كه معمّر و زهرى رحمهما اللّه در مجلس عبد الملك مروان بودند وليد پرسيد كه كدام از شما دانيد كه در روز قتل حسين حال سنگهاى بيت المقدّس چه بود ؟ زهرى رحمه اللّه فرمود كه به من چنين رسيده است كه در آن روز هيچ سنگى را از مسجد اقصى و حوالى آن برنداشتند مگر كه در زير آن خون تازه يافتند و از ديگرى مىآرند كه چون حضرت امام حسين شهيد شد از آسمان خون بباريد و هر چيز كه ما را بود پرخون شد و آسمان چند روز در چشم ما چون خون بسته مىنمود .\r\nو در عيون الرّضا در حديث ريّان بن شبيب مذكور است كه سلطان على بن موسى الرضا عليه التحية و الدّعاء با او گفت كه يا ابن شبيب وقتى كه جدّم را شهيد كردند آسمان خون بباريد و ترابى احمر ، از اطراف او به جانب زمين رسيد يا بن شبيب بدرستى كه چهار هزار فرشته براى نصرت او از محيط افلاك به مركز خاك فرود آمدند و در جنگ دستورى نيافتند بر سر روضهء مقدس و تربت مطهر ، او قرار گرفت با موى ژوليده و روى گردآلود مىگريند و مىباشند تا روز قيامت .\r\n اندرين ماتم ملائك دم به دم بگريسته * جنّ و انس و علوى و سفلى ز غم بگريسته \r\n كرسى از جا رفته و سدّ ره در افتاده ز پاى * عرش نالان گشته و لوح و قلم بگريسته \r\n مهر عالمتاب با سوز جگر ناليده زار * پير گردون هر زمان با پشت خم بگريسته \r\n زين عزا بهر رضاى خواجهء ركن و مقام * ناله كرده زمزم و بيت الحرم بگريسته \r\n حور عين بهر رضاى فاطمه در باغ خلد * بر شهيد باديه با صد ألم بگريسته \r\nو شهيد سوم از شهيدان اهل بيت ( ع ) جعفر بن ابى طالب بود برادر مرتضى على و او در اول بار با جماعتى از صحابه به حبشه هجرت كرد و نجاشى پادشاه آن ولايت به دست او مسلمان شد و از حبشه معاودت نموده در روز فتح خيبر به خدمت حضرت پيغمبر\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nرسيد و آن حضرت به غايت شادمان شده فرمود كه نمىدانم به كدام امر شادمان ترم به قدم جعفر يا فتح خيبر ؟\r\nو حضرت صلى اللّه عليه و آله او را بسيار دوست داشتى و درباره او فرمود أشبهت خلقى و خلقى تو مشابه منى در صورت و سيرت و اين نهايت شرفست در وصف وى آورده‌اند كه در سال هشتم از هجرت كه آن حضرت لشكرى نامزد فرمود و به حرب شرحبيل غسّانى فرستاد جعفر نيز در آن سريّه بود چون به موته رسيدند و آن موضعيست نزديك به بلقا از ولايت شام با لشكر كفر رو به رو افتادند سريّه حضرت رسالت ( صلى اللّه عليه و آله ) سه هزار كس بودند و لشكر شرحبيل صد هزار سواره و پياده بلكه از اين عدد نيز زياده مبارزان معركهء جهاد و يك جهتان پاك طينت پاكيزه اعتقاد از بسيارى دشمنان انديشه ناكرده دست اعتصام در دامن توكّل استوار داشتند و پاى ثبات در ركاب وقار آورده عنان اختيار به قبضهء مشيّت آفريدگار باز گذاشتند .\r\n در دست ما چو نيست عنان إرادتى * بگذاشتيم تا كرم او چه مىكند ؟ \r\nمردانه‌وار روى به كارزار كفّار آوردند و در اثناى قتال كه زيد بن حارثه شهيد شد جعفر بن أبي طالب علم برداشت و از مركب پياده شد ، اسب را پى كرد و اوّل اسبى كه در اسلام پى كردند آن بود آنگه به محاربه مشغول شد ضربتى بر دست راستش زدند چنانچه از تن وى جدا شد علم را به دست چپ گرفت آن را نيز بينداختند علم را به بازوى خود نگاهداشت مردى از روميان او را زخمى زد كه از پاى درآمد و در صحاح اخبار وارد شده كه حق تعالى پيغمبر خود را بر احوال اهل موته اطلاع داد و زمين را مرتفع گردانيد تا معركه محاربهء ايشان را ديد و ياران را خبر داد از اهل موته و فرمود كه زيد بن حارثه علم برداشت و شربت شهادت چشيد پس جعفر بن ابى طالب را مرگ فرا گرفت و به مرتبهء شهادت رسيد و پس از او ابن رواحه لوا برداشته جرعهء فنا چشيد اين سخن مىفرمود و قطرات اشك از ديده مباركش مىباريد و فرمود كه جعفر به بهشت درآمد و حق تعالى دو بال از ياقوت سرخ به عوض دو دست وى كه انداخته بودند به وى ارزانى داشت كه هركجا مىخواهد طيران مىنمايد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو از مرتضى على منقول است كه رسول خداى ( صلى اللّه عليه و آله و سلم ) فرمود : « كه جعفر را ديدم در بهشت بر مثال ملكى كه پرواز مىكرد »\r\nآورده‌اند كه وى را به خواب ديدند كه در جنّت با مرغان بهشتى پرواز مىكرد از اين جهت وى را جعفر طيّار گفتند و مرتضى على عليه السلام در شعر فرموده .\r\n و جعفر الّذى يضحى و يمسى * يطير مع الملائكه ابن أمّى \r\nيعنى آن جعفرى كه بامداد و شبانگاه با ملائكه طيران مىكند پسر مادر من است يعنى برادر من و در بعضى از قصص آورده‌اند كه جعفر را در آن جنگ پنجاه زخم رسيده بود بر طرف پيش او . همين كه در آن معركه بيفتاد و هيچ‌كس از كافران به واسطه هيبت و سطوتى كه از وى مشاهده مىرفت گردوى نيارستند گشت ، تا سر مبارك او را ببرند جمعى حمله كرده او را به نيزه از زمين در ربودند در اين محل خواجه عالم در مدينه بر منبر بود و رفع حجب شده آن معركه را مشاهده مىكرد و همين كه جعفر را به نيزه از زمين برداشتند روى مبارك به آسمان كرد و گفت الهى پسر عمّ مرا رسوا مساز حق سبحانه در همان ساعت او را دو بال بخشيد تا از سر نيزه‌هاى كافران پرواز نمود به روضه فردوس پريد و از اين است كه او را طيّار گويند و هرگاه صحابه تحيّت پسر وى به جاى آوردندى گفتندى السّلام عليك يا ابن ذى الجناحين منقول است كه حضرت رسول صلى اللّه عليه و آله بعد از مشاهدهء حال جعفر به خانه وى آمد و اسماء بنت عميس را كه زوجهء جعفر بود طلبيد و پرسيد كه كودكان جعفر كجايند ؟ ايشان را به نزد من آر اسماء ايشان را به نزد حضرت برد آن حضرت ايشان را ببوسيد و ببوئيد و در برشان گرفت و در كنار خود نشاند و آب از ديده آن حضرت مىچكيد اسماء گفت يا رسول اللّه فرزندان جعفر را چنان مىنوازى كه يتيمان را بنوازند و با ايشان آن معامله مىكنى كه با بىپدران كنند مگر از جعفر خبرى آمده است و او را حالى افتاده ؟ حضرت فرموده كه آرى او را شهيد ساختند اسماء از غايت بىخودى فرياد كرد و زنان بر او جمع شدند آغاز گريه و زارى كردند رسول ( صلى اللّه عليه و آله ) ايشان را تسلّى داده به صبر فرمود آورده‌اند كه حضرت از آنجا برخاست و با چشم پرآب به منزل فاطمه تشريف فرمود ديد كه فاطمه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىگريد و مىگويد وا عمّاه ! پيغمبر ( صلى اللّه عليه و آله ) فرمود : كه : « علىّ مثل جعفر فلتبك الباكيه » يعنى اگر گرينده‌اى بگريد سزاوار است بر مثل جعفر بگريد .\r\n حيران شده‌ام كه در غمت چون گريم ؟ * از ابر بهار بارى افزون‌گريم \r\n گرديده ز بهر ديگران گريد آب * بهر تو من خسته‌جگر خون گريم \r\nو از عبد اللّه جعفر مرويست كه گفت من ياد دارم كه آن سرور به خانه ما آمد و تعزيت پدرم رسانيد و دست بر سر من و برادرم فرود آورد و بوسه بر روى من و برادرم نهاد و اشك از چشمش روان بود به حيثى كه محاسن مباركش متقاطر مىشد و فرمود كه بار خدايا جعفر به بهترين ثوابى رسيد اكنون تو خليفهء وى باش در ذريّت وى به بهترين خلافتى كه با يكى از بندگان به جاى آوردى و بعد از سه روز باز به خانهء ايشان رفت و فرزندان جعفر را بنواخت و دلدارى نمود و حلّاق را طلبيد تا سر ايشان را بتراشد و فرمود اما محمّد بن جعفر به عمّ من ابى طالب شبيه است و امّا عون بن جعفر در خلق و خلق به پدر خود ماند و دعاى خير در شأن عبد اللّه به تقديم رسانيد آورده‌اند كه مادر ايشان مىگريست و از يتيمى ايشان ياد مىكرد و از بىكسى ايشان مىناليد آن حضرت ( صلى اللّه عليه و آله ) فرمود أ تخافين عليهم و أنا وليّهم فى الدّنيا و الآخرة آيا مىترسى بر فرزندان جعفر و حال آنكه من يار و مددكار و متولّى كار ايشانم در دنيا و آخرت و جعفر را هفت پسر بود دو تن از ايشان كه عون و محمّد اصغر بودند در كربلا با پسر عمّ خود امام حسين ( ع ) شربت شهادت نوش فرمودند چنانچه بعد از اين در واقعهء جانسوز غم اندوز كربلا كه سبب بكاء و موجب اندوه و عناست مذكور خواهد شد .\r\n سوراخ مىشود دل ما چون گل حسين * هر جا كه ذكر واقعهء كربلا رود \r\n آخر روا بود كه ز سنگين دلان شام * بر اهل بيت اين همه جور و جفا رود \r\nديگر ابتلاى آن حضرت به وفات فرزندش ابراهيم بود و ابراهيم در مدينه به سال هشتم از هجرت در ذى الحجّه متولد شد از ماريهء قبطيّه و قابله‌اش سلمى آزاد كردهء حضرت رسول خدا بود ، شوهر خود ابو رافع را خبردار گردانيد كه ماريهء پسرى آورده ابو رافع بشارت به حضرت ( صلوات اللّه و سلامه عليه ) رسانيد و آن سرور به مژدگانى آن\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nخبر بنده‌اى به ابو رافع بخشيد ، و هم در آن شب او را ابراهيم نام نهاد جبرئيل آمد و گفت السّلام عليك يا ابا ابراهيم حضرت بدين سبب شادمان گشت و دايه‌اى براى وى مقرّر فرمود و ابراهيم قريب به يك سال و نيم به زيست و در سال دهم از هجرت وفات يافت و پيمبر از موت وى بسيار اندوهناك گشت و به صحّت رسيده كه چون خبر به نزد آن حضرت آوردند كه ابراهيم در سكرات است آن سرور نزد دايهء وى آمد و در آن وقت عبد الرحمن بن عوف همراه حضرت بود و ابراهيم در كنار مادر قرار داشت حضرت پيغمبر وى را فرا گرفت و چون به آن حالش بديد اشك در چشم مباركش روان شد عبد الرحمن گفت يا رسول اللّه ! تو نيز گريه مىكنى ؟ نه نهى كرده بودى از گريه بر ميّت حضرت ( صلى اللّه عليه و آله ) فرمود : اى پسر عوف نهى كرده‌ام از روى و موى كندن و جامه پاره كردن و طپانچه بر رخساره زدن أمّا آب چشم اثر رحمتست و هر كه رحم نكند بر وى رحم نكنند آنگاه فرمود : كه اى ابراهيم اگر نه آن بودى كه موت امريست حق و وعدهء صدق و آخر ما عن‌قريب به اوّل ملحق خواهد شدن هرآينه كه بر تو بيشتر از اين حزين مىشدم آنگاه فرمود العين تدمع ديده اشك مىبارد و القلب يحزن و دل اندوهناك مىشود و لا نقول إلّا ما يرضى ربّنا و نمىگوئيم سخنى مگر آنچه پسندد پروردگار ما و انّا بفراقك يا ابراهيم لمحزونون و ما به فراق تو اى ابراهيم هرآينه اندوهناكيم و چگونه كسى در فراق جگرگوشهء خود اندوهناك نبود چه او جزويست از والدين و در قطع جزو هرآينه كلّ را ملال و كلال مىرسد .\r\n دل ز پيوند كسان برداشتن آسان بود * ليك از پيوند جان خود بريدن مشكلست \r\nدر شواهد النبوة و ديگر كتب سير مذكور است كه روزى پيغمبر صلى اللّه عليه و آله امام حسين را بر ران راست خود نشانده بود و پسر خود ابراهيم را بر ران چپ جبرئيل عليه السلام فرود آمد و گفت يا حبيب اللّه ! خداى تعالى اين هر دو را براى تو جمع نخواهد كرد و يكى را از تو بازخواهدستد اكنون تو اختيار كن هر كدام كه خواهى تا خداى به جوار رحمت خود برد رسول صلى اللّه عليه و آله فرمود كه اگر حسين وفات كند در فراق وى هم جان من بسوزد و هم دل على ملول شود و هم جگر فاطمه ريش\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nگردد و هم برادرش حسن را اندوه رسد و اگر ابراهيم برود بيشتر الم بر جان من باشد من ألم خويش را اختيار كردم بر ألم ايشان و بعد از سه روز إبراهيم وفات كرد و هرگاه كه حسين پيش پيغمبر آمدى وى را بوسه دادى و گفتى مرحبا به كسى كه من فرزند خود ابراهيم را فداى وى كردم پس با چنين كس چنان خواريها چگونه روا باشد ؟ در كنز الغرائب آورده كه روزى امام حسين پيش حضرت رسول بود و مىخواست كه به خانه رود باران مىباريد حضرت در حسين نگريست او را ملول ديد فرمود كه اى جان جد چرا ملولى ؟ گفت دلم به جانب برادر و مادر مىكشد و آرزوى ديدار ايشان دارم و باران مرا از رفتن بازمىدارد حضرت رسول دعا فرمود تا باران به ايستاد و حسين به خانه بازرفت آن حضرت صلى اللّه عليه و آله قطرات باران بر جگرگوشهء خود روا نمىداشت تيرباران زهرآلود بر وجود نازنين او كى روا بود .\r\n گلبرگ سينهء وى از آسيب خار تيز * مانند جيب غنچه شده چاك اى دريغ \r\n از خاك سرو ناز برآيد كشيده قد * سرو قدش فرو شده در خاك اى دريغ \r\n ديدند غرق خون رخ او را ملائكه * گفتند در صوامع افلاك اى دريغ \r\nاى دريغ و درد كه تا قيام قيامت اين ماتم در ميان ماتم‌زدگان امّت باقى خواهد بود و هر سال كه ماه عاشورا درآيد مصيبت داران حسين را درد بر درد خواهد افزود حق سبحانه غم دوستان را شادى آخرت گرداند تا روح مقدس امام و ساير شهدا از ما خشنود باد .\r\n يا رب نظر لطف عطا كن ما را * داريم دل خسته دوا كن ما را \r\n هر چند گنهكار و پريشان حاليم * در كار شهيد كربلا كن ما را \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nباب سوّم در رحلت حضرت سيّد المرسلين عليه أفضل صلوات المصلّين و على عترته و أسرته أجمعين\r\nبر خواطر زاكيهء عقلاى عالم ، و ضماير صافيه فضلاى بنى آدم ، وضوح تمام و ظهور لا كلام دارد كه لباس حيات آدميان مستعار است ، و اساس عمر ايشان به غايت ناپايدار ، ليالى و ايّام منازل مسافران راه دور و دراز عقبى است ، و شهور و اعوام مراحل گذرندگان باديهء خونخوار بناى ساحت ربع مسكون منهل خداع است ، و محدّد حدود فلك نيلگون منزل وداع بساط بسيط گيتى دامگاه فناست ، نه آرامگاه بقا و مخادع غرور است ، نه مرابع سرور ، قنطرهء عبور است ، نه منظرهء قصور ، مخاوف فرار است نه مواقف قرار ، ممكن بوار است نه مسكن مسار ، منزّهات بقاع او مراحل گذرست و مستحسنات رباع او منازل سفر .\r\n گنج أمان نيست در اين خاكدان * مغز وفا نيست در اين استخوان \r\n آنچه در اين مايدهء خرگهيست * كاسهء آلوده و دست تهيست \r\n هر كه درو ديد دهانش به دوخت * و آنكه از او گفت ، زبانش به سوخت \r\nاى عزيز ! گل اين جهان رفيق خار است ، و حالش قرين خمار ، گنجش به رنج پيوسته ،\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nعيشش به طيش بازبسته ، راحتش باز حمت همخانه ، محبّتش با محنت در يك كاشانه ، قربتش با كربت آميخته ، و مسرّتش با مضرّت درآويخته ، نوش لطفش با نيش قهر است ، و اثر ترياقش با ضرر زهر ، وفاقش به انفاق هم وثاقست ، و تلاقش را با افتراق اتّفاق ، عشرتش بىعسرت وجود نگيرد ، و فرحش بىترح وقوع نپذيرد .\r\n جهان را هر گلى بر نوك خاريست * خزانى از پى هر نوبهاريست \r\n وصال غنچه ، بىخار جفا نيست * چراغ لاله ، بىباد فنا نيست \r\n جهان گر گنج دارد مار با اوست * و گر خرما نمايد خار با اوست \r\n گر از وى لطف جوئى ، قهر يا بى * و گر ترياق خواهى ، زهر يا بى \r\n نه سروى در چمن بينم نه شمشاد * كه آن از ارّهء دهرست آزاد \r\nكدام سرو سهى در چمن دهر بالا كشيد كه به أرّهء فوات سرو شاخش را بر خاك هلاك نينداختند ؟ و كدام نهال تازه در گلشن حيات نشو و نما يافت كه به تيشهء ممات بيخ آن را منقطع نساختند ؟\r\n كدامين سرو را داد او بلندى * كه بازش خم نكرد از دردمندى \r\nهر كه از دروازهء عدم ، قدم در فضاى صحراى وجود نهاد ، بىشبهه او از رخنهء فنا بيرون بايد رفت ، و هر كه رخت آمال و امانى ، به كشور زندگانى كشيد بالضّروره متاع جان بىبدل را به تمنّاچى اجل بايد سپرد .\r\n آن كيست كه دل نهاد و فارغ بنشست * پنداشت كه مهلتى و تأخيرى هست \r\n گو ميخ مزن كه خيمه مىبايد كند * گو بار منه ، كه رخت مىبايد بست \r\nهر سحرگاه مناديان بارگاه قضا نداى دل‌گزاى كلّ مخلوق سيموت به گوش هوش عالميان فرو خوانند ، و هر صبحدم داعيان بارگاه قدر صداى مشقّت انتماى و كلّ مرزوق سيفوت به اسماع جهانيان رسانند يعنى هر آفريده‌شده‌اى زود باشد كه بميرد و هر روزى خورنده‌اى اندك زمانى را سمت فوت و فنا پذيرد پس اى خفتگان زمانه ! بيدار شويد كه مرگ در كمين است . و اى مستان شبانه هشيار گرديد كه رجوع به ربّ العالمين است اى مغرورشدگان به سرور ايّام زندگانى ، گوش به خود داريد كه هر كمالى را زوالى در عقبست ، اى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمسرورگشتگان به نيل آمال و امانى هوش به تن آريد كه ايام حيات را زمان ممات در قفاست .\r\n كه مىنهد قدم اندر سراى كون و فساد * كه بازروى به راه عدم نمىآرد \r\nهيچ خانه‌اى ديده‌اى كه از روزنهء آن دود مرگ برنيايد ؟\r\nو هيچ ايوانى شنيده‌اى كه شرفهء شرف او ، به قهر اجل از پاى در نيايد ؟ هيچ مجلس وصلتى بوده كه آوازهء  لَقَدْ تَقَطَّعَ بَيْنَكُمْ  « 1 » بر آن نخوانده‌اند ؟ و هيچ دوستى ديده‌اى كه آواز هذه فراق بينى و بينك به دو نرسانده‌اند نيل رحيل كلّ شيء هالك بر چهرهء ادانى و اقاصى كشيده‌اند و غبار  كُلُّ مَنْ عَلَيْها فانٍ  « 2 » بر مفارق اسافل اعالى فشانده همه را بار فوات كشيدنى است و جمله را شربت فنا چشيدنى ، خاقان و امير و سلطان و وزير و منشى و دبير و غنى و فقير و صغير و كبير و جوان و پير و عالم و جاهل و عاقل و غافل و ناقص و كامل و قائم و قاعد و هابط و صاعد و خفته و بيدار و مست و هشيار و قوى و ضعيف و وضيع و شريف و موحّد و ملحد و مقرّر و جاحد و فاسق و زاهد و كامل و جاهل ، همه در قبضهء اين بلا و چنگال اين عنا برابرند\r\n در بارگاه حشر چه سلطان چه بينوا * بر آستان مرگ چه دربان ، چه پادشاه \r\nاگر درين جهان كسى را حيات أبد ميسّر و بقاى سرمد متصوّر بودى ، آن خلعت با قيمت بر قامت استقامت انبياء و رسل كه هاديان مسالك و سبلند راست آمدى ، و اگر أجل كسى را مهلت دادى و باب بقا بر روى كسى گشادى بايستى كه سيّد أنبيا و سند اصفيا كه منشور كرامت بىغايتش به توقيع وقيع  وَ لكِنْ رَسُولَ اللَّهِ وَ خاتَمَ النَّبِيِّينَ  « 3 » موضح و موشّح ، جام فوات ننوشيدى ، و جامهء ممات نپوشيدى ؟ حق سبحانه و تعالى جهت تسلّى اين امّت عالى همّت ، رقم موت بر صحيفه شريفهء حياتش كشيد كه  إِنَّكَ مَيِّتٌ وَ إِنَّهُمْ مَيِّتُونَ  « 4 » و به واسطه دفع توهّم بقا در دنياى دغا اين خطاب مستطاب به گوش هوشش رسانيد كه  وَ ما جَعَلْنا لِبَشَرٍ مِنْ قَبْلِكَ الْخُلْدَ  « 5 » : يعنى ما نداديم و مقرّر نكرديم هيچ بشرى\r\n\r\n\r\n","description":"","footnote":"\r\n( 1 ) - سورهء انعام ، آيه : 94 .\r\n( 2 ) - سوره الرحمن ، آيه : 26 .\r\n( 3 ) - سوره احزاب ، آيه : 40 .\r\n( 4 ) - سوره زمر ، آيه : 40 .\r\n( 5 ) - سوره الأنبياء ، آيه : 34 .\r\n","page_name":" 125 ","page_number":125},
  {"content":"\r\n\r\nرا پيش از تو رتبه جاويد بودن در دنيا . تمام انبيا و ازكياء و اوليا و اصفياء و غير ايشان كه پيش از تو بوده‌اند شربت مرگ چشانيديم و نداى  قُلْ يَتَوَفَّاكُمْ مَلَكُ الْمَوْتِ  « 1 » بديشان شنوانيديم .  أَ فَإِنْ مِتَّ فَهُمُ الْخالِدُونَ ؟  « 2 » آيا اگر تو بميرى اين ديگران كه هستند باقى خواهند ماند نىنى  كُلُّ نَفْسٍ ذائِقَةُ الْمَوْتِ *  « 3 » هر نفسى چشنده مرگست .\r\n گيرد قرار در رحم خاك عاقبت * هر نطفه‌اى كه آمده از صلب آدم است \r\n كاخ فلك پر است ز ذكر گذشتگان * ليكن كسى كه گوش كند اين صدا كم است \r\nپس ارباب مصائب و رزايا و اصحاب نوايب و بلايا ، اگر در واقعهء هايله انتقال سيّد المرسلين و حادثه نازله فوت و ارتحال خاتم النبيّين ( عليه افضل صلوات المصلّين ) به واجبى تأمل نمايند و دل و جان دردمند و روح روان مستمند ايشان با صبر و رضا قرين و با اطمينان و تسلّى همنشين گردد و انديشهء مرگ و خوف فناء بر ايشان آسان شود .\r\n و لو كان إنسان يدوم بقاؤه * لما مات خير المرسلين محمّد ( ص ) \r\n انديشه ز مرگ مصطفى بايد كرد * شادى و طرب جمله رها بايد كرد \r\n چون سيّد هر دو كون جاويد نماند * ما را طمع خام چرا بايد كرد ؟ \r\nاى عزيز ! چون ايّام غم انجام عاشورا محل ماتم و بكاست اگر دو سه كلمه از وفات حضرت سيّد كائنات ( عليه افضل الصلاة ) به زبان قلم بر صحيفه بيان سمت تحرير يابد دور نمىنمايد آورده‌اند كه در سال دهم از هجرت كه آن حضرت حجّة الوداع أدا فرمود در روز عرفه در ساحت عرفات اين آيه فرود آمد  الْيَوْمَ أَكْمَلْتُ لَكُمْ دِينَكُمْ  امروز دين شما را براى شما كامل گردانيدم  وَ أَتْمَمْتُ عَلَيْكُمْ نِعْمَتِي  « 4 » و نعمتهاى خود را بر شما تمام ساختم پيغمبر را مضمون آيه رايحه انتقال به روضه دار الوصال به مشام جان رسيد چه هر چيز كه رقم كمال بر او كشيده شد آفت زوال در عقب دارد .\r\n چو آفتاب به نصف النّهار يافت كمال * مقرّر است كه رو مىنهد به صوب زوال \r\n\r\n\r\n","description":"","footnote":"\r\n( 1 ) - سوره سجده ، آيه : 11 .\r\n( 2 ) - سوره انبياء ، آيه : 34 .\r\n( 3 ) - سوره آل عمران ، آيه : 180 .\r\n( 4 ) - سوره المائده ، آيه 3 .\r\n","page_name":" 126 ","page_number":126},
  {"content":"\r\n\r\nآورده‌اند كه حضرت در آن خطبه كه مىخواند فرمود كه فراگيريد از من مناسك خود را كه شايد نبينم شما را بعد از اين سال .\r\nو منقولست كه در خطبه روز عرفه فرمود كه از من پرسيده خواهيد شد يعنى فرداى قيامت از شما خواهند پرسيد كه محمّد ( ص ) با شما چگونه زندگانى كرد ؟ شما در جواب چه خواهيد گفت گفتند گواهى خواهيم داد كه اداى رسالت و امانت كردى و آنچه شرط ارشاد و نصيحت بود به جاى آوردى پس آن حضرت انگشت سبابهء خود را به جانب آسمان برداشت و به سوى زمين فرود آورده گفت : اللّهم اشهد بار خدايا گواه باش و بعد از آنكه از حجّ مراجعت فرمود در اثناى طريق ، به منزلى فرود آمد كه آن را غدير خم گفتندى و در نواحى جحفه واقعست و آنجا نماز پيشين در اوّل وقت اداء فرمود بعد از آن روى به ياران كرد و گفت أ لست اولى بالمؤمنين من أنفسهم ؟ آيا من نيستم سزاوارتر به مؤمنان از نفسهاى ايشان همه گفتند « بلى يا رسول اللّه » همچنين است كه مىفرمائى و تو اولى از ما بمائى پس گفت من كنت مولاه فهذا علىّ مولاه هر كه من مولاى اويم اين على مولاى اوست .\r\nدر روايتى آن است كه فرمود كه خداى تعالى مولاى منست و من مولاى جمعى مؤمنانم بعد از آن دست مرتضى على به گرفت و فرمود كه هر كه : « من مولاى اويم پس علىّ بن ابى طالب مولاى اوست » پس از آن پنج دعا در شأن مرتضى على عليه السلام به تقديم رسانيد و گفت اللهم وال من والاه بار خدايا دوست دار هر كه على را دوست دارد و عاد من عاداه و دشمن دار هر كه على را دشمن دارد و أنصر من نصره و يارى ده هر كه على را يارى دهد و أخذل من خذله و فروگذار هر كه على را فرو گذارد و ادر الحقّ معه حيث كان و حق را با او دار ، هر جا باشد مروى است كه عمر ( رضى اللّه عنه ) برخاست و دست مرتضى على بگرفت و گفت « بخّ ، بخّ يا بن أبى طالب » نيكوئى و خرّمى باد ترا اى پس ابو طالب ! « أصبحت مولى كلّ مؤمن و مؤمنه » بامداد كردى و مولاى همهء مؤمنين و مؤمناتى و اين سه بيت از روضة الأحباب « 1 » به جهت مناسبت اينجا نقل افتاد .\r\n\r\n\r\n","description":"","footnote":"\r\n( 1 ) - فارسى است از عطاء اللّه شيرازى از علماى اهل سنّت .\r\n","page_name":" 127 ","page_number":127},
  {"content":"\r\n\r\n رو از براى سر دين خويش ، تاجى ساز * ز خاك پاى جوانمرد ، وال من والاه \r\n ز دل عداوت او دور دار تا نخورى * ز تيغ لفظ نبى زخم عاد من عاداه \r\n گواه پاكى اصلت ولاى شاهى دان * كه بر كمال معانيش هل اتى است گواه \r\nو بوقت نقل اين حديث در درج الدّرر آورده است ، كه از فحواى اين خبر معتبر معلوم مىشود كه دوستى مهر سپهر لا فتى يعنى علىّ مرتضى در كمال ايمان دخل تمام دارد و بغض او و اولاد او عياذا باللّه شخص را در سلسله هالكان مىاندازد\r\n هر كه را هست با على كينه * در سخن حاجت درازى نيست \r\n نيست در دستش آستين پدر « 1 » * دامن مادرش نمازى نيست \r\nو روايتى آن است كه به همين وقت در غدير خم فرمود كه گوئيا مرا به عالم بقا خوانده‌اند و من اجابت نمودم بدانيد كه من در ميان شما دو امر مهم و عظيم مىگذارم يكى از ديگرى بزرگتر است قرآن و اهل بيت من ، ببينيد و تأمّل و احتياط كنيد كه بعد از من با آن دو امر چگونه سلوك خواهيد كرد ؟ و رعايت حقوق آن به چه كيفيّت به جاى خواهيد آورد ؟ و آن دو امر از يكديگر جدا نخواهند شد تا در لب حوض كوثر به من رسند بزرگى فرمود كه حضرت رسالت ( صلى اللّه عليه و آله ) امّت را به حوض كوثر وعده مىداده و بعضى از اين امّت بىحميّت جگرگوشگان را گرسنه و تشنه به شربت زهر و ضربت قهر ، هلاك كردند .\r\n اى به جاى تو من وفا كرده * تو مكافات آن جفا كرده \r\n بوده بيگانه و ترا با حق * به نصيحت ، من آشنا كرده \r\n من ترا چون به حشر تشنه شوى * وعدهء شربت صفا كرده \r\n در مكافات تو حسين مرا * به غم آب مبتلا كرده \r\n آن حسينى كه جبرئيل او را * هركجا ديده مرحبا كرده \r\n فاطمه از براى تربيتش * صد سحرگاه ربّنا كرده \r\n\r\n\r\n","description":"","footnote":"\r\n( 1 ) - يعنى پدر نداشته است و از مادر هر جائى به دنيا آمده است .\r\n","page_name":" 128 ","page_number":128},
  {"content":"\r\n\r\nدر مقتل نور الائمّه خوارزمى آورده كه وقتى حسين با كودكان در محلّه‌اى از محلات مدينه بازى مىكرد و خواجه عالم ( صلى اللّه عليه و آله و سلم ) از گوشه‌اى درآمد و قصد كرد تا حسين را به گيرد حسين در ميان كودكان مىگريخت و خواجه از پى او مىتاخت و او را به چپ و راست مىانداخت حضرت گفت حسينا اين چه گريزپائيست حسين گفت شاها نميگريزم ترا به جست و جوى آرم معشوق كه از جوينده گريز مىكند نه فكر پرهيز مىكند بلكه عاشق را در طلب خود تيز مىكند .\r\nالقصّه خواجه عالم او را بگرفت و تنگش در كنار كشيد و دست دعا برآورد كه اللّهم إنى أحبّه فأحبّه و احبّ من يحبّه ! بار خدايا من حسين را دوست مىدارم تو هم او را دوست دار و دوست دار كسى را كه دوست دارد او را در آن ساعت از عالم غيب پيام رسيد كه اى حبيب من ! اين جگرگوشه تو بر تابه گرم كربلا بريان خواهد شد و آب ازين ريحانه گلشن نبوّت بازخواهندگرفت و بر درگاه ما لب تشنه دوست دارند و در راه ما رخسارهء به خون‌آلوده طلبند مقرّبان ما سوگند به سرهاى بريده محبان خورند لا جرم او و پدر و برادر او به سعادت شهادت بدرگاه ما خواهند آمد « علىّ بضربة و حسن به بشربة حسين بحربة » .\r\n آن يكى را ضربت تيغ بلا بر فرق سر * و آن دگر را شربت زهر عنا در كام دل \r\n ديگرى با حلق تشنه خورده تيغ آبدار * خاك دشت كربلا از خون پاكش گشته گل \r\nآورده‌اند كه در ايام منا در حجّة الوداع سورهء كريمه   إِذا جاءَ نَصْرُ اللَّهِ   فرود آمد حضرت رسول ( صلى اللّه عليه و آله ) به جبرئيل گفت : اى برادر ! گوئيا كه مرا خبردار مىگردانند كه از اين عالم مىبايد رفت . جبرئيل گفت يا رسول اللّه و للآخرة خير لك من الأولى هرآينه عالم بقا تو را بهتر است از دار فنا آن حضرت بعد از نزول اين سوره در كار آخرت بيشتر جلد و جهد مىفرمود و كلمات سبحانك اللّهم اغفر لي انّك انت التوّاب الرحيم تكرار مىنمود گفتند يا رسول اللّه ! چونست كه اين كلمات را بسيار مىگوئى ؟\r\nفرمود كه بدانيد و آگاه باشيد كه مرا به عالم بقا خوانده‌اند و در گريه شد گفتند اى سيّد سرور از مرگ مىگريى و به تحقيق كه آمرزيده است حق سبحانه تعالى گذشته و آيندهء تو را فرمود كجاست هول اطّلاع بر فوت و تنگى قبر و تاريكى لحد و احوال قيامت .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nيعنى اين همه مىبايد ديد و مىبايد كشيد و مقرّر است كه اين سخن براى ارشاد و تنبيه سائلان مىفرمود و گرنه آن حضرت از اين خطرات سالم و ايمن بود .\r\nو منقولست كه سيّد عالم ( صلى اللّه عليه و آله و سلم ) از فحواى سوره فتح و مضمون آيه  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  « 1 » خبر ارتحال از اين عالم بىثبات سريع الزوال دريافت و شعشعهء آفتاب شوق رب الأرباب و ذوق مراجعت به وطن اصلى و خير المآب از مطلع ارجعي الى ربّك بر نفس مقدّس او تافت به يك ماه پيش از آنكه وفات كند خواصّ اصحاب را به خانه طلبيد و چون نظر مباركش بر ايشان افتاد قطرات عبرات از چشمهء چشم مبارك بگشاد و همانا كه آن از غايت رحم و شفقت آن حضرت بود بر ياران كه ايشان را تحمّل بار هجران و طاقت وداع آن جان جهان چگونه تواند بود ؟\r\n وداع يار و ديارم چو بگذرد به خيال * شود منازلم از آب ديده مالامال \r\n ميان آتش سوزنده ممكنست آرام * ولى در آتش هجران قرار و صبر ، محال \r\nپس از سر اهتمام به جهت حضّار مجلس بساط دعا بگسترانيد و فرمود :\r\n« مرحبا بكم » فراخى عيش و دوام جمعيّت و كمال نعمت به شما و اصل باد\r\n« و حيّاكم اللّه بالسلام » و تحيت گويد خداى شما را به سلام كه دليل سلامت و وسيلهء كرامت است .\r\n« جمعكم اللّه » جمع دارد خداى شما را و از تفرقه محفوظ سازد .\r\n« رحمكم اللّه » رحمت كند خدا مر شما را و مهربانى دربارهء شما پاينده دارد\r\n« حفظكم اللّه » شما را از آفات و مخافات نگهدارد .\r\n« جبركم اللّه » شكستگيهاى شما را به درستى مبدّل كند .\r\n« نصركم اللّه » و در همهء احوال شما را يارى و نصرت دهد\r\n« رفعكم اللّه » منزلت شما رفيع گرداند .\r\n« وفّقكم اللّه » توفيق رفيق روزگار شما سازد .\r\n\r\n\r\n","description":"","footnote":"\r\n( 1 ) - سوره مائده ، آيه : 3 .\r\n","page_name":" 130 ","page_number":130},
  {"content":"\r\n\r\n« قبلكم اللّه » شما را شرف قبول ارزانى دارد .\r\n« هداكم اللّه » شما را به راه هدايت بدارد .\r\n« آواكم اللّه » در كنف لطف و پناه فضل خود جاى دهد .\r\n« وقاكم اللّه » نگهدارد و حمايت كند شما را .\r\n« سلّمكم اللّه » از هر چه نبايد و نشايد به سلامت دارد .\r\n« رزقكم اللّه » از خزانه فضل بىزوال شما را روزى دهد .\r\nوصيّت مىكنم شما را به تقوى و پرهيزكارى و شما را به خدا مىسپارم و حق تعالى را بر شما خليفه خود مىگردانم و مىترسانم شما را از عقاب ربّ الأرباب به درستى كه من از او نذير نبينم ميبايد كه در طريق كبر و علوّ بر بندگان خدا غلوّ ننمائيد و در بلا و فتنه و عدوان نگشائيد كه حق تعالى فرمود : كه سراى آخرت يعنى نعيم را آماده كرده‌ايم براى كسانى كه نخواهند تكبّر و سربلندى در زمين و نه تباهى و طغيان را و عاقبت پسنديده مر متّقيان راست . . .\r\nاصحاب را از اين كلمات با بركات چنان مفهوم شد كه سيّد عالم ياران را وداع مىفرمايد و اين همه مبالغه به واسطه قرب سفر آخرت مىنمايد گفتند يا رسول اللّه ! وقت رحلت تو كى خواهد بود ؟ و اجل مسمّى كدام زمان روى خواهد نمود ؟ فرمود كه هنگام فراق نزديك رسيده و زمان بازگشت به خدا و وصول به سدرة المنتهى و رجوع به جنّة الماوى و رفيق اعلى گفتند يا رسول اللّه غسل تو كه به جا مىآورد ؟ و بدان وظيفه كه قيام نمايد ؟ فرمود كه از مردان اهل بيت من آن كس كه به من نزديك‌تر است گفتند در چه جامه تو را كفن كنيم ؟ فرمود در جامه‌ها كه پوشيده‌ام اگر خواهيد يا در جامه‌هاى مصرى يا در حلّه‌هاى يمنى يا در جامه‌هاى سفيد . گفتند يا رسول اللّه كه بر تو نماز گزارد ؟ و همه در گريه افتادند حضرت نيز به گريه درآمد و گفت صبر كنيد و جزع منمائيد كه رحمت خدا بر شما باد ! و گناهان شما را بيامرزد ! و شما را از قبل پيغمبر شما جزاى خير دهاد ! و چون مرا بشوئيد و كفن كنيد همچنان جنازه را درين خانه بر كنار قبر بگذاريد و همه بيرون رويد و بدانيد كه اوّل كسى كه بر من نماز گزارد دوست من جبرئيل خواهد بود پس ميكائيل آنگه اسرافيل و بعد از ايشان ملك الموت با گروه انبوه از ملائكه پس از ايشان\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nشما فوج فوج درآئيد و بر من نماز گزاريد و ابتدا به نماز بر من مردان اهل بيت ، كنند بعد از ايشان زنان اهل بيت آنگاه ساير مؤمنان گفتند يا رسول اللّه كه شما را در قبر گذارد ؟\r\nفرمود كه اهل بيت طيّبين من با گروهى از ملائكه مقرّبين كه ايشان شما را بينند و شما ايشان را نبينيد پس حاضران را به خير ياد كرد و گفت سلام من برسانيد بدان جماعت از ياران كه غايبند و هر كس كه پيروى دين من كند تا روز قيامت او را از سلام من محظوظ و مخصوص سازيد و به تحف تحيّت همه را بنوازيد .\r\n روزى كه ز تو سلام باشد ما را * آن روز فلك غلام باشد ما را \r\nبعد از تمهيد قواعد وصيّت سيّد عالم ( صلى اللّه عليه و آله ) مترصّد مىبود كه آيا كى باشد كه ايّام فانى اين جهان به انجام رسد و نفس مطمئنّه را از حضرت جلال احديت مژدهء فادخلى فى عبادى پيغام رسد تا در شب چهارشنبه بيست و هشتم ماه صفر در سال يازدهم هجرت به زيارت گورستان بقيع توجّه فرمود و گويند ابو مويهبه در آن شب ملازم آن حضرت بود ابو مويهبه گويد كه آن حضرت به جهت اهل مقبرهء بقيع زمانى طويل ، استغفار نمود و چندان دعاى خير كرد بر ايشان كه آرزو بردم كه كاش من از اهل آن گورستان بودمى تا شرف آن دعا دريافتمى آنگاه روى به من كرد و گفت اى ابو مويهبه ! خزاين دنيا را بر من عرض كردند و مرا مخيّر ساختند ميان آنكه در دنيا باقى باشم و بعد از آن به بهشت روم و ميان لقاى پروردگار خود بعد از آن بهشت به درستى كه من لقاى پروردگار خود و بهشت را اختيار كردم منقولست كه شبى آن حضرت مأمور شد كه به بقيع رود و جهت اهل آن مقبره استغفار كند حضرت چنان كرد و بازگشت و در خواب شد و باز با وى گفتند كه برو و از براى اهل بقيع استغفار كن باز برفت و طلب آمرزش نمود و بازآمد و به استراحت مشغول گشت با وى گفتند برو و براى شهداى أحد دعا كن حضرت به أحد رفت و در شأن شهداى احد دعا كرد و نماز گزارد بعد از هشت سال كه از واقعه احد گذشته بود ( مراد آن است كه ايشان را دعاى خير كرد و آمرزش طلبيد ) و در اين اوقات گوئى وداع أحيا و اموات مىفرمود روز ديگر آن حضرت صلى اللّه عليه و آله را صداع طارى گذشته سر خود را به عصابه بر بست و آن\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nروز نوبت ميمونه بود چون مرض اشتداد يافت زوجات مطهّرات همه آنجا جمع شدند حضرت فرمود كه اين انا غدا ؟ من فردا كجا خواهم بود و اين سخن را مكرر مىساخت فاطمه زهرا با امّهات مؤمنان گفت كه پيغمبر ( ص ) را مشقّت خواهد رسيد كه هر روز به خانهء يكى از شما تردّد كند همه به يك خانه راضى شويد ايشان به خانه عايشه راضى گشتند پس آن حضرت از خانه ميمونه بيرون آمد دستى به دوش مرتضى على و دست ديگر بر دوش فضل بن عبّاس نهاده پاهاى مبارك به زمين مىكشيد تا به حجرهء عايشه آمد و در آنجا بستر مرض بينداخت و ساير زوجات آن سرور ، آنجا به خدمت وى قيام نمودند و مرض آن حضرت روى به شدّت و صعوبت نهاد و تبى عظيم طارى شد .\r\nعبد اللّه بن مسعود ( رضى اللّه عنه ) گويد : كه درآمدم به نزد رسول ( صلى اللّه عليه و آله ) در حالتى كه تب داشت دست بر وى نهادم چنان گرم بود كه دستم تحمّل حرارت نكرد گفتم يا رسول اللّه تبى به غايت گرم دارى ؟ فرمود كه آرى به درستى كه تب من چنان است كه دو مرد را از شما گيرد گفتم پس ترا دو اجر باشد فرمود كه آرى به خدائى كه نفس و تن من به دست قدرت اوست كه هيچ احدى بر روى زمين نبود كه ايذاى از مرض و غير آن به دو رسد إلّا آنكه خداى تعالى گناهان وى را بريزاند چنان كه درخت برگهاى خود را مىريزاند .\r\nو منقول است از ابو سعيد خدرى ( رضى اللّه عنه ) كه گفت درآمدم نزد آن حضرت ( صلى اللّه عليه و آله ) و قطيفه‌اى بر خويش پوشيده بود و حرارت تب وى را از بالاى قطيفه در مىيافتم و دست تحمّل آن نداشت كه بىواسطه به بدن آن سرور رسانم از روى تعجّب سبحان اللّه ! مىگفتم فرمود كه هيچ احدى را بلائى سخت‌تر از انبياء نيست و چنان كه بلاى ايشان مضاعف است اجر ايشان هم مضاعف است و بعضى از ايشان را حق تعالى مبتلا ساختى به فقر و درويشى تا به حدّى كه از ملبوس قادر نبودى بر غير يك قبا ، كه شب و روز همان پوشيدى و فرح أنبيا به بلا زياده بودى از فرح شما به عطا . آرى محبّان راه و مقرّبان درگاه را زخمى كه از دوست رسد عين مرهم است و المى كه براى دوست كشند عين عطا و كرم .\r\n المى كز براى دوست كشم * راحت جان مبتلاى من است \r\n زخم او مرهم است بر دل من * درد او شربت دواى من است \r\n\r\n","description":"","footnote":"","page_name":" 133 ","page_number":133},
  {"content":"\r\n\r\nو در همين باب گفته‌اند :\r\n من خار غمش به صد گلستان ندهم * خاك قدمش به آب حيوان ندهم \r\n دردى كه مرا در غم او حاصل شد * آن درد به صد هزار درمان ندهم \r\nمادر بشر بن البراء گويد : بر رسول خداى درآمدم در مرض موت و تبى در غايت حرارت داشت گفتم يا رسول اللّه هرگز بر هيچ كس مثل اين تب گرم كه بر بدن تست نيافته‌ام . فرمود براى چنين است كه اجر ما مضاعف است اى امّ البراء ! مردم در باب مرض من چه مىگويند گفتم مىگويند مرض آن حضرت ذات الجنب است فرمود كه سزاوار لطف و كرم الهى نيست كه آن مرض را بر پيغمبر خويش مسلّط كند چه آن زحمت از همزات شيطان است و شيطان را بر من استيلا نيست و ليكن اين مرض من اثر آن گوشت زهرآلود است كه با پسر تو در خيبر خورديم و به هر چند وقت ألم آن بر من تازه مىشود و اين زمان وقت انقطاع حيات است و گوئيا حكمت در اين آن بود كه پيغمبر را ( صلى اللّه عليه و آله ) از مرتبهء شهادت نصيبى باشد . و در روح الارواح آورده كه : « عجب سرّيست كه معدن فتوت با بضعهء نبوّت قرين شد و دو درّ شاهوار پديد آمد كه يخرج منهما اللّؤلؤ و المرجان أعنى حسنين هر يكى ميراث پدرى برداشتند پدر بزرگتر حضرت مصطفى بود ( صلى اللّه عليه و آله ) به اثر زهر از عالم رحلت فرمود و پدر ديگر كه على مرتضى بود به ضرب تيغ توجّه به سفر آخرت نمود حسن هم كه فرزند بزرگتر بود به اتّفاق حضرت رسول ( ص ) شربت زهر چشيد حسين فرزند ديگر كهتر بود به موافقت مرتضى ألم زخم تيغ كشيد سالها گذشت و هنوز ضرر آن زهر به هيچ ترياقى مندفع نگشته و قرنهائى برآمد و هنوز زخم آن تيغ را مرهمى پديد نيامده و ديده‌هاى دردمندان از اثر آن زهر گريانست و سينه‌هاى مستمندان از شرر آن تيغ ، بريان .\r\n چون چراغ ديدهء زهرا بكشتندش به زهر * زهره را دل بر چراغ ديدهء زهرا به سوخت \r\n چون روان كردند خون از قرّة العين رسول * چشم عيسى خون بباريد و دل موسى به سوخت \r\n\r\n","description":"","footnote":"","page_name":" 134 ","page_number":134},
  {"content":"\r\n\r\nآورده‌اند : كه حضرت رسول ( صلى اللّه عليه و آله ) چهارده روز بيمار بود در آن ايّام قضايائى متحقّق گشته و ما بعضى از آن‌ها را از روضة الاحباب و ديگر كتب اينجا ايراد نموديم .\r\nاول آن است كه به صحّت رسيده از عايشه كه گفته نديدم من احدى را أشبه به رسول خدا صلى اللّه عليه و آله و سلم از فاطمهء زهرا از روى حسن سيرت ، و استقامت منظر ، و سكينه و وقار در قيام و قعود چون فاطمه بر پيغمبر صلى اللّه عليه و آله درآمدى آن سرور برخاستى و متوجه و مستقبل وى شدى و او را ببوسيدى و به جاى خويش بنشاندى و حضرت چون به خانه وى رفتى او نيز با پدر بزرگوار همان طريقه مرعى داشتى در آن بيمارى فرستاد و فاطمه را بخواند و چون بيامد فرمود كه مرحبا يا بنتى و او را پهلوى خود بنشاند و بعد از تمهيد قواعد تفقّد و تشييد مبانى تلطّف با وى سخنى با طريق مسّاره فرمود فاطمه گريان شد باز با وى بر سبيل نجوى سخنى گفت اين نوبت فرحان و خندان گشت عايشه گويد كه با فاطمه گفتم اى دختر خير البشر نديدم من هيچ فرح را بدين حزن نزديكتر مثل امروز ، و نشنيدم غمى را به شادمانى قرين‌تر از آنچه از تو ديدم فاطمه در آن وقت آن سرّ را به او نگفت امّا بعد از آن فرمود كه نوبت اول كه با من مسّاره كرد مضمونش اين بود كه بدان و آگاه باش كه در سالى از سنوات سابقه جبرئيل امين جهت درس قرآن مبين يك نوبت بر وى زمين مىآمد و امسال دو نوبت براى ضبط آن مهمّ نازل شده گمان نمىبرم مگر آنكه أجل من نزديك رسيده و شوق من نيز به عالم قدس به نهايت انجاميده و عن‌قريب از اين منزل فانى به جوار رحمت سبحانى رحلت خواهم كرد صحبت مرا غنيمت شمار و تا مىتوانى دست از دامن وصلم بازمدار .\r\nكه آيد روزى كه خواهى و نتوانى - از استماع آن خبر موحش تألّم بسيار و توجّع بىشمار به خاطر من رسيد و قطرات عبرات به صفحات و جنات من فرو دويد چون پدر بزرگوار من مرا بدان حال ديد ديگر بار مرا نزديك خود طلبيد و به طريق اختفا گفت اى نور ديده و اى فرزند برگزيدهء غم مخور كه من تو را دو مژده ارزانى دارم و زنگ ألم بر خاطرت نگذارم يكى آنكه در روضه رضوان سيده زنان اهل ايمان تو خواهى بود و\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nديگر آنكه پيشتر از ساير اهل بيت من با من ملاقات خواهى كرد من به ميان آن ترياق تجرّع زهر فراق را بر مذاق وفاق خود شيرين ساختم و به شكرانه استماع آن خبر مسرت اثر به بهجت و تبسم پرداختم .\r\nو روايت ديگر هست كه حضرت رسول صلى اللّه عليه و آله فرمود كه اى فاطمه جبرئيل مرا خبر داد كه نيست هيچ زن از زنان مسلمانان كه ذريّت او اعظم باشد از ذريّت تو پس بايد كه صبر تو از باقى زنان كمتر نباشد و در اين سخن اشارتى بود به آنكه فاطمه را در مفارقت آن سرور بايد كه جزع ننمايد و صبر كند بر خاطر عاطر آن حضرت ، واضح بود كه آن شكيبائى از ملاقات و مصاحبت آن حضرت بر فاطمه به غايت دشوار خواهد بود .\r\n روزى كه چشم ما ز جمالت جدا بود * چندان كه چشم كار كند اشك ما بود \r\n گفتى دلى كه فارغ و صابر بود كر است * در دور دلبرى ، چو تو اينها كه را بود \r\nو يكى ديگر از قضايا آن بود كه چون مرض آن حضرت اشتداد يافت فرمود كه آب بر من بريزيد از هفت مشك سر ناگشوده كه از هفت چاه پر كرده باشند كه شايد خفّتى يابم و بيرون روم و مردم را وصيّت نمايم پس به دستورى كه فرموده بود مرتّب ساختند و وى را در طشتى بزرگ نشانيده آب از آن مشك‌ها بر سر آن حضرت ريختند تا وقتى كه به دست مبارك اشارت فرمود كه بس ، آنچه گفته بودم به جاى آورديد پس وى را خفّتى حاصل شده بيرون رفت و با مردم نماز گزارد و خطبه خواند و بعد از حمد و ثناى خداوند تعالى و استغفار براى شهداى احد فرمود كه انصار خاصّهء من و محل سرمنند با ايشان هجرت كردم و مرا جاى دادند نيكان ايشان را گرامى داريد و از بدان ايشان درگذرانيد مگر در حدّى از حدود اللّه .\r\nروايتى آن است كه چون انصار ديدند كه مرض حضرت روز به روز زيادت مىگردد در خانه‌هاى خود آرام نداشتند و سراسيمه و حيران گرد مسجد نبوى مىگشتند .\r\nعباس رضى اللّه عنه درآمد و حضرت را از حال انصار اعلام فرمود آنگاه فضل بن عباس درآمد و حال انصار را به عرض رسانيد پس مرتضى على ( عليه السلام ) بيامد و به\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمثل آن كلمه‌اى معروض گردانيد حضرت صلى اللّه عليه و آله دست خود برداشت و فرمود كه ياران آن حضرت را مدد دادند تا بنشست و پرسيد كه انصار چه ميگويند ؟ على فرمود : يا رسول اللّه ميگويند ميترسيم كه پيغمبر صلى اللّه عليه و آله از دنيا نقل فرمايد و نميدانم كه بعد از وى حال ما چون شود ؟ پس سيّد عالم ( صلى اللّه عليه و آله ) برخاست و دستى بر دوش على ( عليه السلام ) و يكى بر دوش فضل انداخت و به مسجد آمد و بر پايهء اول منبر بنشست و عصابه بر سر مبارك بسته بود و مردم بر او جمع شدند خطبه خواند و بعد از حمد و ثنا مهاجر و انصار را به يكديگر سفارش نمود و در باب قريش نيز سخنان گفت كه ذكر آن‌ها موجب تطويل ميگردد .\r\nروايت است از فضل بن عباس كه گفت : رسول خدا ( صلى اللّه عليه و آله ) در ايام مرض روزى دست مرا گرفته از خانه بيرون آمد و بر منبر نشست و عصابه بر سر بسته بود بلال را بخواند و فرمود كه مردمان را ندا كن تا همه جمع شوند كه ميخواهم ايشان را وصيت كنم و بگو كه اين آخرين وصيّت است مر شما را . پس بلال به موجب فرموده عمل نموده در بازارها و محله‌هاى مدينه منادى كرد تمام مردم از خرد و بزرگ چون آن ندا شنيدند روى به مسجد نهادند تا وصيّت پيغمبر صلى اللّه عليه و آله را بشنوند\r\nپس آن حضرت به منبر برآمده خطبه‌اى بليغ أدا فرمود و گفت اى گروه مردمان بدانيد كه اجل من رسيده است و گوئيا مىبينم شما را كه از من جدا شده‌ايد و من از شما جدا شده‌ام چون از من به تنها جدا شويد بايد به دلها جدا مشويد اى مردمان خداى را هيچ پيغمبرى نبوده است كه جاويد در دنيا بمانده باشد تا من نيز بمانم و مرا اشتياق به لقاى الهى دريافته است و روايتى آن است كه گفت اى ياران من شما را چگونه پيغمبرى بوده‌ام جهاد كردم در ميان شما دندان مرا بشكستند و رخسار مرا خون‌آلود ساختند و رنج و بلا كشيدم و از جاهلان قوم سختيها ديدم و از گرسنگى سنگ بر شكم بستم گفتند يا رسول الله به درستى كه تو در راه خدا صابر بودى ما را به حق راه نمودى و از بديها بازداشتى خداى تعالى ترا جزاى خير دهد و آنگاه گفت پروردگار من حكم كرد و سوگند خورد كه از ظلم هيچ ظالم در نگذرد پس به خداى بر شما سوگند كه هر كس كه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمن او را آزرده باشم برخيزد و مرا قصاص كند و اگر ستمى نموده باشم و غبارى به خاطر او رسيده باشد مكافات آن از من طلب نمايد و اگر مال وى برده باشم اينك بيايد و حقّ خود را بازستاند و نگويد كه من ميترسم كه اگر قصاص بستانم رسول با من عداوت پيدا كند بدانيد كه عداوت از طبيعت من دور است و من به غايت از او نفور ، و دوست‌ترين شما به من آن كس است كه اگر بر من حقّى داشته باشد استيفاى حق خود از من نمايد يا مرا حلال كند تا به خداوند خود طيّب النفس و پاك و اصل شوم و چنان گمان ميبرم كه يك نوبت كافى نيست شما را يعنى اين معنى را مكرّر خواهم ساخت تا هر كه را بر من حقّى باشد استيفاى حق خود نمايد پس از منبر فرود آمد و نماز پيشين بگزارد و باز بر منبر رفت و همان مقاله را اعاده نمود مردى برخاست و گفت يا رسول اللّه مرا نزد تو سه درم است حضرت فرمود كه من تكذيب نمىكنم هيچ قائل را و سوگند نميدهم و ليكن اين سه درم بر من از چه ممرّست ؟ گفت يا رسول اللّه روزى درويشى مسكين بر تو بگذشت و سؤال كرد مرا فرمودى كه سه درم به وى ده ! من به وى دادم و عوض به من ندادى حضرت رو به فضل بن عبّاس كرد و گفت سه درم به وى ده .\r\nدر سيره امام شهيد امام اسماعيل خوارزمى و در روضة الإسلام قاضى سديد الدين جيرفتى مذكور است كه در آن مجلس عكاشة بن محصن الأسدى برخاست و گفت يا رسول اللّه اگر نه آن است كه مبالغه كردى درين باب و الّا من هرگز اين سخن نگفتمى أمّا چون تكرار فرمودى و بسيار مبالغه نمودى اگر نگويم عاصى شده باشم تو در سفر تبوك تازيانه‌اى برآوردى تا بر ناقهء غضباء زنى بر كتف من آمد و از آن بسيار بر من ألم رسيد اكنون قصاص آن طلبم . حضرت رسول صلى اللّه عليه و آله فرمود جزاك اللّه خيرا يا عكاشه خدا ترا جزاى خير دهد اى عكاشه كه اين خصومت را به قيامت نگذاشتى و من قصاص كشيدن در دنيا را دوست‌تر دارم از قصاص ، آخرت كه أنبيا و أصفيا و شهدا حاضر باشند و فرشتگان و مقرّبان درگاه كبريا ناظر اى عكاشه دانستى كدام تازيانه بود گفت آرى چوب دستى است ممشوق از خيزران بافته و در أديم گرفته مانند تازيانه حضرت فرمود كه اى سلمان آن تازيانه در خانهء فاطمه است برو و بستان سلمان برفت و ندا مىكرد كه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاى مردمان كيست كه انصاف از نفس خود بدهد پيش از آنكه در قيامت از او بستانند .\r\n إنصاف ده امروز كه فرصت دارى * بدهى به از آن بود كه بستانندت \r\nپس چون به در حجرهء فاطمه رسيد نعره زد كه السلام عليك يا اهل بيت النبوّة ! حضرت فاطمه آواز سلمان به شناخت و فرمود اى سلمان كجا بودى ؟ گفت اى سيّدة النساء پدرت تازيانهء ممشوق مىطلبد فاطمه گفت اى سلمان پدرم تب دارد سامان نشستن بر مركب ندارد تازيانه را چه كند ؟ سلمان گفت پدرت بر منبر است و خلق را وداع مىكند و اداى حقوق مىنمايد و مىگويد هر كه را بر من حقّى است بايد كه طلب كند مگر روزى اين تازيانه بر شتر مىزده بر كتف كسى آمده است حالا آن كس از حضرت قصاص مىطلبد فاطمه خروش برآورد و گفت اى سلمان ! به خداى بر تو كه آن كس را سوگند دهى كه بر پدرم رحم كند كه رنجور و ضعيف حال است سلمان بازگشت و فاطمه فرمود كه حسن و حسين را بخواندند و گفت اى جانان مادر جدّ شما در مسجد است و يكى مىخواهد كه او را تازيانه زند برويد تا به عوض جدّ شما هر يك از شما را صد تازيانه بزنند كه آن حضرت بيمار است و طاقت تازيانه ندارد و ايشان روى به مسجد نهادند امّا چون سلمان بيامد و تازيانه به مسجد درآورد فرياد و فغان از صحابه برآمد حضرت ( صلى اللّه عليه و آله ) فرمود كه اى عكاشه برخيز ! و تازيانه بردار و چنانچه من زده باشم بزن عكاشه تازيانه برداشت و هر يك از اكابر صحابه نزد عكاشه مىآمدند كه به عوض يك تازيانه ده تازيانه بر ما زن كه رسول خداى در تب است از او قصاص مكن و اندوه ما را زياده مساز و غبار اين ملال بر دل ما روا مدار ! حضرت عذرخواهى اصحاب مىنمود و مىفرمود كه قصاص بر من واجب است تازيانه زدن بر شما زدن مرا چه فايده رساند ؟ آخر حسن و حسين گريان و خروشان به مجلس درآمدند بار ديگر از صحابه خروش برآمد شاهزادگان گفتند اى جدّ بزرگوار ما شنيديم كه مردى از تو قصاص مىطلبد آمده‌ايم تا هر يك به عوض يك تازيانه صد تازيانه بخوريم حضرت رسول ( صلى اللّه عليه و آله ) فرمود كه جانان جدّ ! تازيانه من زده باشم شما چگونه قصاص كشيد ؟ اى عكاشه برخيز و قصاص كن عكاشه گفت يا رسول اللّه آن روز\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nكتف من برهنه بود آن خواهم كه تو نيز كتف مبارك برهنه كنى حضرت ( رسول صلى اللّه عليه و آله ) دست كرد و دراعهء حشمت از دوش برافكند خروش از ملائكه برخاست فغان از صحابه برآمد امّا چون عكاشه را نظر بر كتف آن حضرت افتاد و مهر نبوّت به نظر وى درآمد درجست و آن خاتم مشكين را بوسه داد و روى به ميان دو شانهء آن حضرت نهاد و گفت يا رسول اللّه غرض من قصاص نبود مراد من آن بود كه مهر نبوّت را ببينم و بعضى از اعضاى مبارك ترا مسّ كنم كه شما فرموده بوديد كه من مسّ جلدى لن تمسّه النّار هر كه پوست بدن مرا مسّ كند آتش دوزخ وى را مس نكند . بعد از آن سيد عالم ( صلى اللّه عليه و آله ) از منبر فرود آمد و آخرين موعظه كه گفت اين بود .\r\nديگر آنكه چون بيمارى آن حضرت روى به اشتداد نهاد و صداى اين معنى كه\r\n جانا به غريبستان چندين بنماند كس * بازآى كه در غربت ، قدر تو نداند كس \r\nاز عالم قدس به سمع عالى آن نقطه دايرهء معالى رسيد روزى جبرئيل به فرمان ملك جليل بيامد و گفت اى سيّد ، به درستى و راستى كه پروردگار تو سلام فرستاده است و ميگويد اگر مىخواهى تو را شفا دهم و از اين مرضت خلاصى بخشم و اگر خواهى ترا بميرانم و مستغرق درياى مغفرت گردانم .\r\nحضرت ( صلى اللّه عليه و آله و سلم ) در جواب گفت اى جبرئيل من امر خود را به پروردگار خويش باز گذاشته‌ام تا هر چه خواهد بكند فان شاء أحيانى و أن شاء أماتنى .\r\n اگرم خلاص جوئى ، و گرم هلاك خواهى * سر بندگى به خدمت بنهم كه پادشاهى \r\n به كسى نمىتوانم كه حكايت تو گويم * همه جانب تو خواهند و تو آن كنى كه خواهى \r\nو يكى ديگر آن بود كه : هر روز بلال حضرت رسول ( صلى اللّه عليه و آله ) را به اوقات نماز اعلام نمودى و آن حضرت بيرون آمد ، نماز با مردم بگزاردى و در آخر مرض سه روز بيرون نتوانست آمد نماز خفتن بود كه بلال به در حجرهء رسول ( صلى اللّه عليه و آله ) آمد و گفت : الصّلاة يا رسول اللّه ! . رسول صلوات اللّه و سلامه عليه ثقيل بود\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nطاقت بيرون رفتن نداشت فرمود كه برسانيدى يا بلال خدايت مزد دهد بلال اندك زمانى درنگ كرد و گفت الصّلاة يا رسول اللّه ! خواجه عالم ( صلى اللّه عليه و آله و سلم ) جامه از خود باز كرد و گفت برسانيدى يا بلال خداى بر تو رحمت كند بلال زمان ديگر توقّف نمود صداى الصّلاة در داد خواجه عالم در غشّ بود جوابش نداد بلال گفت آه خواجه ترك جماعت كرد از بسيارى زحمت پس گريان گريان روى به مسجد نهاد و گفت وا غوثاه وا انقطاع رجا آه وا انكسار ظهراه . آه كه به فرياد من رسد كه رشته اميد من بريده شد و پشت تمنّاى من شكسته گشت چه بودى كه مرا مادر نزادى و چون مرا بزادى چه بودى كه پيش از اين به مردمى و اين حال را بر حبيب حضرت ذو الجلال مشاهده نكردمى\r\n با من فلك از جفا نكردى چه شدى ؟ * وز يار خودم جدا نكردى چه شدى \r\n چون آخر كار بىتو ميبايد زيست * اوّل به تو آشنا نكردى چه شدى ؟ \r\nالقصه شخصى به نزد بلال آمد كه حكم نبوى چنين نفاذ يافته كه يك تن امامت قوم به جاى آورد بلال به نزديك صديق آمد « 1 » و صورت حال بازگفت ابو بكر برخاست و چون نظرش بر محراب افتاد آن محلّ را از قبلهء اهل يقين خالى ديد نتوانست كه خود را نگاه دارد و گريه بر وى غلبه كرد و صحابه فرياد بركشيدند\r\n زان روز كه قدّ تو به محراب نديديم * بر چهره به جز اشك چو خوناب نديديم \r\n بىموى تو يك لحظه قرارى نگرفتيم * بىروى تو در ديدهء خود خواب نديديم \r\nدر اين محلّ كه حضرت رسالت ( صلى اللّه عليه و آله ) به هوش آمده بود از فاطمهء زهرا ( سلام اللّه عليها ) پرسيد كه اى دختر اين چه فرياد است گفت يا رسول اللّه اصحاب تواند كه از غم مفارقت تو ميگريند و مينالند پس حضرت على ( عليه السلام ) و فضل بن عباس ( رضى اللّه عنه ) را طلبيد و تكيه بر ايشان انداخته از خانه بيرون رفت و نماز گزارد .\r\nو ديگر آنكه : در بعضى از كتب آورده‌اند كه روزى در ايام مرض امّ سلمه بر بالين آن\r\n\r\n\r\n","description":"","footnote":"\r\n( 1 ) - بعضى گويند ابو بكر به امر آن حضرت به نماز ايستاد بنا به روايت كاشفى خواجه عالم در آن وقت به ظاهر بيهوش بود و ابو بكر خود به نماز ايستاد و چون حضرت رسالت به هوش آمد برخاست و به نماز آمد .\r\n","page_name":" 141 ","page_number":141},
  {"content":"\r\n\r\nحضرت بود و حضرت ( صلى اللّه عليه و آله ) لب مبارك خود ميجنبانيد امّ سلمه گويد گوش فرا داشتم كه چه ميگويد با حق سبحانه مناجات ميكرد و ميگفت : الهى امّت مرا از آتش دوزخ نجات ده و حساب قيامت بر ايشان آسان گردان من گفتم يا رسول اللّه شما را چه حالست فرمود كه بدرود باش كه اندك زمانى بگذرد كه تو آواز من نشنوى ناگه مرتضى ( عليه السلام ) از در درآمد و گفت يا رسول اللّه در واقعه ديدم كه زرهى پوشيده‌ام ناگاه آن زره از من جدا شد و من بىزره بماندم حضرت ( صلى اللّه عليه و آله ) فرمود كه يا على آن زره كه پناه تو بود من بودم ، حالا وقت آن است كه من درگذرم و تو تنها بمانى اى على بعد از من بسى امور مكروهه به تو رسد بايد كه تنگدل نشوى و طريق مصابرت پيش‌گيرى و چون بينى كه مردم دنيا را اختيار كنند بايد كه تو آخرت اختيار كنى و بدان كه اوّل كسى كه در لب حوض كوثر به من رسد تو خواهى بود ناگاه فاطمه ( عليها سلام ) از در درآمد و گفت يا رسول اللّه در خواب ديدم كه ورق مصحفى دارم و از آنجا قرآن ميخوانم ناگاه آن ورق از نظر من غايب شد حضرت ( صلى اللّه عليه و آله ) فرمود : كه اى فرزند دلبند آن ورق منم كه از چشم تو غايب خواهم شد و تو از من دور خواهى ماند و در اثناى اين حال حسن ( ع ) و حسين ( ع ) درآمدند گفتند اى جدّ بزرگوار ! هر يك از ما چنان در خواب ديديم كه تختى در هوا مىرفت و ما در زير آن تخت سرها برهنه كرده مىرفتيم حضرت رسول ( صلى اللّه عليه و آله ) فرمود كه اى جانان جدّ ! آن تخت تابوت من است كه بردارند و شما در زير آن فرقهاى مبارك برهنه كرده و گيسوهاى مشكين پراكنده ساخته ميرويد .\r\nامّ سلمه ميگويد كه : « از اين واقعات و تعبير سيد كائنات عليه افضل التحيات خروش از اهل بيت برآمد و ديده‌ها از اثر هجران ، گريان شد و جانها از شرر حرمان ، بريان گشت . »\r\n جانم در آتش است كه جانان همىرود * سيلاب خون ز ديده گريان همىرود \r\n يعقوب را ز يوسف خود دور ميكنند * خاتم مگر ز دست سليمان همىرود \r\n آدم وداع سايهء طوبى همىكند * خضر از كنار چشمهء حيران همىرود \r\n دردا كه گوهريست گرانمايه صحبتش * دشوار دست داده و آسان همىرود \r\n\r\n","description":"","footnote":"","page_name":" 142 ","page_number":142},
  {"content":"\r\n\r\nديگر آنكه مرويست كه قبل از وفات آن حضرت به سه روز جبرئيل ( عليه السلام ) آمد و گفت : « پروردگارت ترا سلام مىرساند و مرا به تو فرستاده از جهت اكرام و افضال خاص به تو و چيزى از تو مىپرسد كه وى داناتر است يا امين اللّه خود را مكروب و مغموم و دردناك مىيابم باز روز ديگر جبرئيل آمد و همين پرسش نمود و همين جواب شنود و در روز سوم نيز بر همين منوال واقع شد آورده‌اند كه در روز سوم ملك الموت بيامد و ملك ديگر اسماعيل نام كه بر صد هزار ملك حاكم است كه هر يك از آنها بر صد هزار ملك حاكمند با وى همراه بود جبرئيل گفت يا رسول اللّه ! اين ملك الموتست بر در ايستاده و دستورى مىطلبد و هرگز از هيچ آدمى پيش از تو در قبض روح وى اذن نطلبيده حضرت فرمود كه جبرئيل دستورى ده تا درآيد ملك الموت بعد از آنكه دستورى يافت ، درآمد و سلام كرد و گفت يا رسول اللّه حق تعالى مرا به تو فرستاد و امر فرموده كه فرمان تو به جاى آرم اگر فرمائى روح ترا قبض كنم و به عالم بالا برم و اگر گوئى بازگردم حضرت به طرف جبرئيل نگاه كرد جبرئيل گفت : اى سيّد به درستى كه حق سبحانه و تعالى مشتاق لقاى توست . پس حضرت فرمود كه اى ملك الموت به كارى كه دارى مشغول شو كه من نيز شوق لقاى حق سبحانه دارم ؛ گوئيا از سرادقات غيبى هاتف علم لاريبى به گوش هوش آن حضرت اين ندا در ميداد :\r\n تو باز ذروهء نازى ، مقيم پردهء رازى * قرارگاه چه سازى ، درين نشيمن فانى \r\n تو مرغ عالم قدسى ، حريف مجلس أنسى * دريغ باشد اگر تو ، درين مقام به مانى \r\nاز ابن عباس منقول است كه در روز وفات آن حضرت حق سبحانه امر فرمود ملك الموت را كه به زمين رو به نزد حبيب من محمد ( صلى اللّه عليه و آله ) و به پرهيز از آنكه بىاذن به روى درآئى و از آنكه بىدستور وى قبض روح وى نمائى ملك الموت با هزار هزار ملك از اعوان خود همه بر اسبان ابلق سوار و جامه‌هاى منسوج به درّ و يواقيت پوشيده به در خانهء آن حضرت آمدند و در دست عزرائيل نامه‌اى بود از پروردگار عالميان پس از بيرون خانه به صورت اعرابى بايستاد و گفت : « السلام عليكم يا اهل بيت النبوّة و معدن الرسالة و مختلف الملائكة ! » دستورى دهيد ما را كه از راه دور آمده‌ايم تا به\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nحجره در آئيم فاطمه ( عليها سلام ) بر بالين رسول بود جواب داد كه حالا ملاقات ميسّر نيست كه پيغمبر ( صلى اللّه عليه و آله ) به حال خود مشغول است بار ديگر إذن طلبيد و همان جواب شنيد . نوبت سوم دستورى خواست به آواز بلند چنانچه هر كس در آن خانه بود از هيبت آن آواز به لرزيد حضرت ( صلى اللّه عليه و آله ) به هوش آمد و ديده مبارك بگشاد و پرسيد كه شما را چه مىشود فاطمه گفت : يا رسول اللّه مردى غريب با صوتى مهيب و صولتى عجيب بيرون در ايستاده اذن ميطلبد سه نوبت عذرخواهى كردم نميشنود حضرت رسول صلى اللّه عليه و آله فرمود كه : دانستى او كيست ؟ فاطمه گفت خدا و رسول او داناترند پيغمبر ( صلوات اللّه و سلامه عليه ) فرمود كه اين شكنندهء لذات است و قطع كنندهء آرزوها و مرادات است يتيم‌كننده فرزندان ، بيوه كنندهء زنان است حريفى است كه بىكليد در گشايد و بىحربه جان ربايد اگر در بر وى به بندند از ديوار درآيد و به هر خانه كه درآيد دود از دودمان آن برآيد اين ملك الموت است به قبض روح پدر تو آمده است و حرمت آستانه ما نگاه ميدارد و گرنه اجازت خواستن و رخصت طلبيدن دأب و عادت او نيست درش بگشاى فاطمه كه اين سخن شنيد فغان برداشت و گفت وا مدينتاه خربت المدينه ! اى دريغ مدينه خراب شد كه صاحب سكينه از آنجا عزم سفر دارد . حضرت ( صلى اللّه عليه و آله ) دست فاطمه را گرفت و آن را به سينه بىكينهء خود ضمّ كرد زمانى نيك ، چشم مبارك خود بر هم نهادء چنانچه گفتند مگر روح مقدّس وى از جسد مطهّر مفارقت كرده فاطمه سر فرا پيش برد و گفت يا أبتاه ! هيچ جواب نشنيد گريان ، گريان گفت :\r\n اى پدر جان من فداى تو باد * به سويم بنگر و با من تو بگو يك سخنى \r\nحضرت ديده بگشاد و گفت اى دختر من مگرى كه حمله به عرش از گريه تو ميگريند و به دست مبارك اشك از چهره فاطمه پاك ميكرد و او را بشارتها مىداد و دلدارىها مىفرمود و مىگفت : بار خدايا او را در مفارقت من صبرى كرامت فرماى ! پس گفت اى فاطمه چون روح مرا قبض كنند بگو انّا للّه و انّا اليه راجعون به درستى كه هر دشوارى را از هر مصيبتى عوضى هست . فاطمه گفت : يا رسول اللّه ! از تو كدام كس و چه\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nچيز عوض تواند بود ؟ بعد از آن چشم بر هم نهاد فاطمه گفت وا كرب اباه وا كربتاه ! حضرت فرمود كه بعد از امروز هيچ كرب و اندوه بر پدر تو نخواهد بود يعنى كرب و اندوه اين دنيا به واسطه علايق و عوائق جسمانى مىباشد و به جهت تعلّقات و تفرقه‌هائى كه لازمهء طبيعت بشرى است ، دست ميدهد اكنون چون قطع علائق خواهد بود و انتقال به عالم وصال ملك متعال روى خواهد نمود حسرت و ملال و اندوه و كلال چرا باشد ؟ .\r\n مرگست كه دوست را رساند بر دوست * آن كيست كه او به مرگ شادان نبود \r\nآورده‌اند كه : درين محل امّهات مؤمنان حاضر شدند ايشان را به تقوى و طاعت وصيت فرمود آنگاه با فاطمه گفت كه پسرانت را پيش آر فاطمه كس به طلب حسن و حسين فرستاد تا به تعجيل بيايند و ايشان گفتند وا ويلاه ! هرگز ما را بدين شتاب نطلبيده‌اند تا سبب اين طلب چيست شاهزادگان به سرعت تمام روان شدند چنانچه عمامه‌ها از سر ايشان بيفتاد و هر كه از زن و مرد ايشان را بدان صفت ميديد خروش و فغان برمىكشيد و چون ايشان به نزديك آن سرور آمدند و سلام كردند و در برابر جدّ بزرگوار به نشستند و چون حضرت خواجه را بدان حال ديدند گريه آغاز نهادند و چنان زار به گريستند كه اهل زمين و آسمان و جنيان و فرشتگان در مصيبت سيّد آخر الزمان ميزارند و در وداع آن محبوب جان اشك از ديده‌ها ميبارند آيا كدام دلست كه تحمّل اين فراق تواند داشت ؟ و كدام گوش را قوّت استماع نام اين وداع تواند بود ؟ .\r\n دوستان روز وداع است فغان درگيريد * دل به يكبارگى از جان جهان برگيريد \r\n شمع خورشيد به آه سحرى بنشانيد * وز تف سوز جگر بار ديگر درگيريد \r\nآورده‌اند كه : امام حسن ( ع ) روى خود را بر روى مبارك آن حضرت و امام حسين ( ع ) سر بر سينه با سكينهء آن سرور نهادند و آن حضرت ( صلى اللّه عليه و آله ) ديده مبارك گشوده در ايشان نگاه ميفرمود و از راه لطف و شفقت بديشان مينگريست و ايشان را ميبوسيد و مىبوئيد و در باب تعظيم و احترام و مودّت و اكرام ايشان وصيّت ميفرمود .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو در مقتل نور الأئمّه هست كه آن حضرت آهسته مىگفت : دريغ از اين رويهاى شما كه غبار يتيمى بر آن مىنشيند و افسوس از اين مويهاى شما كه به گرد غريبى آلوده ميگردد ندانم جفاكاران امّت با شما چه خواهند كرد و بعد از من حال شما به كجا خواهد انجاميد ؟ شاهزادگان ميگفتند : اى جدّ بزرگوار بسيار بوسه كه بر روى ما دادى و بسيار سينه ما را به سينهء خود بازنهادى پس از تو پناه ما كه باشد و غمگسارى و دلنوازى ما كه كند ؟ فاطمه ميگفت : اى پدر اگر مرا غمى باشد با كه گويم و اگر حسن و حسين را آرزوئى باشد از كه طلبند ؟ اى مونس غريبان و اى نوازندهء يتيمان و اى ملجأ بيكسان و اى دستگير بيچارگان ما به فراق تو چگونه صبر توانيم كرد و بىديدار مباركت چه سان توانيم بود ؟\r\n در غم‌آباد جهان بىيار بودن مشكل است * غم ز حد بگذشت بىغمخوار بودن مشكل است \r\n رفت دلدار و دل خون گشته را با خود ببرد * اى عزيزان بىدل و دلدار بودن مشكل است \r\nراوى گويد : بعضى از خواصّ اصحاب كه بر در حجرهء آن حضرت صلى اللّه عليه و آله بودند از گريهء حسن و حسين بگريستند و چنان كه آواز گريهء ايشان به گوش هوش آن سرور رسيد وى نيز بگريست . امّ سلمه گفت : يا رسول اللّه نه گناهان گذشته و آيندهء تو مغفور گشته و تو از صغيره و كبيره معصومى موجب گريه چيست ؟ فرمود : كه انما بكيت رحمة لأمّتى يعنى گريهء من نيست مگر از براى رحم و شفقت بر امّت خود كه آيا بعد از من حال ايشان به كجا رسد ؟ آنگاه فرمود : بخوانيد براى من برادرم على را . على ( عليه السلام ) بيامد و بر بالين وى بنشست حضرت سر خود را از بستر برداشت امير در زير بغل آن حضرت درآمد و سر مباركش بر بازوى خود نهاد و آن سرور وصيتها كه داشت به وى فرمود و از مرتضى على نقل كرده‌اند كه حضرت هزار باب از علم دين به من آموخت از هر بابى هزار باب ديگر بر من مفتوح شد .\r\nآورده‌اند كه چون ملك الموت در صورت اعرابى بيامد و دستورى طلبيد حضرت\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n( صلى اللّه عليه و آله ) وقوف يافت و اهل بيت را خبردار گردانيد كه اوست فرمود كه بگوئيد تا درآيد پس عزرائيل درآمد و گفت السّلام عليك أيّها النّبى به درستى كه خداى تعالى ترا سلام مىرساند و مرا فرموده كه قبض روح تو كنم به إذن تو . آن سرور فرمود كه آن مىخواهم كه روح مرا قبض نكنى تا زمانى كه جبرئيل بيايد . ملك الموت گفت :\r\nفرمانبردارم پس حقتعالى امر فرمود به مالك دوزخ كه روح مطهر حبيب من محمد را به آسمان خواهند آورد آتش دوزخ را فرو نشان و به ميران و وحى كرد بر رضوان كه براى روح صفى من بهشت را آراسته گردان و پيغام رسيد به حور عين كه خود را بيارائيد كه روح دوست من ميرسد و ملائكه ملكوت و سكّان صوامع جبروت را خطاب آمد كه برخيزيد و صف بايستيد كه روح محمد ( صلى اللّه عليه و آله ) مىآيد و جبرئيل را فرمان رسيد كه برو به نزديك حبيب من محمّد و سندسى از سندسهاى بهشت براى وى ببر .\r\nجبرئيل گريان ، گريان به نزد پيغمبر ( صلى اللّه عليه و آله ) آمد آن سرور فرمود اى دوست من در چنين حالى مرا تنها مىگذارى ؟ جبرئيل گفت : يا رسول اللّه به مهمّ تو مشغول بوده‌ام و خبرها دارم كه محبوب و مرضىّ تست فرمود كه آن كدام بشارت است ؟\r\nجبرئيل گفت :\r\n« انّ النيران قد أخمدت » به درستى كه آتش دوزخ را فرونشانده‌اند « و الجنان قد زخرفت » و بهشت پاكيزه سرشت را بياراسته‌اند « و الحوار العين قد تزيّنت » و حوران و عينان زيب و زيور محلّى شده‌اند « و الملائكة قد صففت » و فرشتگان صفها بركشيده‌اند « لقدوم روحك » از براى رسيدن روح تو .\r\n حجلهء قدس براى تو بياراسته‌اند * خوش خرامان گذرى كن به تماشاگه ناز \r\n قدمى پيش نه و قدر فلك را بفزاى * برقع از رخ نكن و جمله ملك را بنواز \r\nحضرت رسالت ( صلى اللّه عليه و آله ) فرمود : كه اى برادر اين بشارتها همه نيكست و ليكن مرا خبرى گوى كه چشم من بدان روشن شود و دل من بدان شاد گردد جبرئيل گفت بهشت بر جميع أنبيا و امم ايشان حرام است تا زمانى كه تو و امّت تو بدانجا در نيائيد . حضرت فرمود كه مرا مژده‌اى ازين وافىتر و خبرى از اين شافىتر برسان .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nگفت : يا رسول اللّه مقرّر گشته كه فرداى قيامت در عرصه‌گاه حسرت و ندامت اوّل كسى كه تاج شفاعت بر فرق همايون وى نهند و اوّل شفيعى كه منشور وافر السرور قبول به دست وى دهند تو باشى حضرت ( صلى اللّه عليه و آله ) فرمود : كه اى سفير وحى و اى مبلّغ امر و نهى ، بشارتى به من رسان كه گرهء ملال از دلم بگشايد و زنگ اختلال از لوح ضميرم بزدايد . جبرئيل گفت : اى مقتداى أنبياء و رسل ! و اى پيشواى مناهج سبل ! بيان كن كه در غم چيستى ؟ و در فكر كيستى ؟ كه اين همه خبرهاى فرح‌افزا بار اندوه از دلت برنمىدارد . جواب داد كه اى برادر همواره غم و انديشهء من به جهت أمّت بوده و اكنون بيشتر از پيشتر . براى ايشان مغموم و مهمومم كه آيا در دنيا بعد از من طالبان در معانى در استخراج جواهر زواهر حقايق از بحار اسرار قرآنى به كه رجوع نمايند ؛ و روزه‌داران ماه مبارك رمضان ، بىمن چگونه روزه گشايند ؟ حاجيان بيت الحرام بىمن ، چه سان به منابر منابر آيند و در عقبى سرانجام مهام و عاقبت كار و كردار ايشان به كجا رسد ؟ جبرئيل گفت : اى سيد و سرور ! خوش دل و شادمان باش كه حق سبحانه امروز امّتان ترا در پناه خويش خواهد داشت و فرداى قيامت چندان از امّت تو ، به تو خواهد بخشيد كه تو راضى شوى حضرت فرمود كه اين زمان خوشدل شدم و چشم من روشن گشت . اى ملك الموت پيشتر آى و به آنچه مأمور شده‌اى قيام نماى ملك الموت به قبض روح اطهر آن سرور مشغول شد آن حضرت در آن حالت به سقف خانه ميديد و دست خود را برمىداشت و مىگفت بالرّفيق الأعلى كه ناگاه دست مباركش مايل شد و به عالم وصال ارتحال فرمود .\r\n رفت آن طاووس عرشى سوى عرش * چون رسيد اندر مشامش بوى عرش \r\n شاهبازى اين قفس درهم شكست * رفت و خوش بر ساعد سلطان نشست \r\nو روايتى آن است كه ملك الموت در حضور جبرئيل روح مطهّر آن حضرت را قبض نمود و به أعلى علّيين برد و ميگفت « وا محمّداه يا رسول ربّ العالمين »\r\nو از على بن ابى طالب ( عليه السلام ) منقول است كه گفت : من از جانب آسمان مىشنيدم وا محمّداه و به صحت رسيده كه چون آن سرور ( صلى اللّه عليه و آله ) از اين\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nعالم انتقال نمود فاطمهء زهرا بنياد ندبه و زارى كرد و گفت يا أبتاه ! اى پدر بزرگوار « اجاب ربّا دعاه » اجابت كرد پروردگارى را كه او را به حضرت خود خواند يا أبتاه ! اى پدر مهربان « من جنة الفردوس مأواه » آن كس كه جنت مأوى قرارگاه اوست يا أبتاه اى پدر عزيز « الى جبرئيل ننعاه » خبر تعزيت او به جبرئيل گويم و اجر صبر بر مصيبت او از ملك جليل جويم و گويند بعد از پيغمبر كسى هرگز فاطمه را خندان نديد تا وقتى كه وفات فرمود بلكه شب و روز گريان بود و دمى از گريه و زارى نمىآسود .\r\n كار اوفتاد بىتو مرا با گريستن * عيب است در غم تو مرا ناگريستن \r\n شب تا به روز كار من و روز تا به شب * ناليدن است در غم تو يا گريستن \r\nو ذكر مراثى كه فاطمه زهرا و بعضى از ازواج طاهرات و جمعى از صحابه كبار در تعزيت آن حضرت گفته‌اند زياده ازين اوراق مجالى ميطلبيد و مضمون آن همه دريغ و افسوس و حسرت و سوز و ناله و اندوه و حيرتست .\r\n شعله آتش هجران تو جان ميسوزد * وز فراق تو دل پير و جوان ميسوزد \r\n اين چه در دست كزو خون جگر ميريزد * وين چه سوزست كزو جان جهان ميسوزد \r\n شرح اين غم چه نويسم كه قلم ميشكند * وصف اين حال چه گويم كه زبان ميسوزد \r\nو يكى از اكابر صحابه فرمود كه هر چشمى كه بر حضرت رسالت ( صلى اللّه عليه و آله ) بگريد آتش دوزخ نبيند و اين مخصوص به اهل زمان آن حضرت نبوده بلكه جميع امّت تا قيام قيامت چون از فوت آن حضرت متأثّر و متحيّر شوند و از درد فراق وى بگريند درين حكم داخلند زيرا كه فوت آن حضرت ( صلى اللّه عليه و آله ) مصيبت همه امّتان است و همه را در آن مصيبت گريه كردن امر لازم باشد و اندوهناك بودن حكم متحتّم بلكه جنّ و ملك و زمين و فلك و ثابت و سيّار و جبال و احجار و نبات و اشجار و وحوش و هوام و سباع و سوام و مرغان هوا و ماهيان دريا ، همه درين تعزيت مشارك و مساهمند و از گريه و ناله محزون و متألّم .\r\n اى ز هجرانت زمين و آسمان بگريسته * سينه و دل خون شده روح و روان بگريسته \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n كن فكان چون قالبند و تو چو جانى لا جرم * در عزاى تو تمامى كن فكان بگريسته \r\n نه همين ما خاكيان بهر تو ماتم داشتيم * بلكه رضوان نيز ، در باغ جنان بگريسته \r\n خون گريى اى ديده بهر سيدى ، كز ماتمش * جبرئيل اندر فلك ، با قدسيان بگريسته \r\n آدم و نوح و خليل موسى و عيسى به هم * در عزاى سيّد آخر زمان بگريسته \r\n اهل بيت آن دم كه گريان گشته از بهر رسول * سنگ خارا بر دل پردردشان بگريسته \r\nعظّم اللّه أجورنا بمصابنا به حضرت رسول ( صلى اللّه عليه و آله ) و ارزقنا شفاعته الكبرى و أدخلنا تحت لوائه الأعظم .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nباب چهارم : در بعضى از احوال سيّدة النّساء فاطمهء زهرا ( عليها السّلام ) از وقت ولادت تا زمان وفات\r\nبايد دانست كه حضرت رسالت را صلّى اللّه عليه و آله و سلّم از خديجهء كبرى رضى اللّه عنها ، دو پسر و چهار دختر بوده از پسران يكى قاسم بود كه آن حضرت را به آن مناسبت كنيت كرده ابو القاسم گفتند و ديگرى عبد اللّه كه طيّب و طاهر لقب اوست و در زمان اسلام متولد شده بود . امّا دختران زينب بود و فاطمه و امّ كلثوم و رقيّه و خردتر به قول اشهر فاطمه است و گويند : همهء فرزندان در زمان حيات آن حضرت وفات يافتند الّا فاطمه و در ولادت وى اختلاف بسيار است بعضى بر آنند كه ولادت او در سال سى و پنجم بوده از عام الفيل به پنج سال پيش از نوبت و بقولى در سال چهل و يكم واقع شده و شيخ ابو محمد بن الحسام در كتاب مواليد از امام محمد باقر عليه السلام نقل كرده است كه ولادت فاطمه بعد از بعثت بود به پنج سال و شيخ مفيد رحمه اللّه در روضة الواعظين آورده كه چون خديجه به فاطمه حامله شد حضرت رسول ( صلى اللّه عليه و آله ) فرمود كه اى خديجه ! جبرئيل مرا خبر داد كه اين فرزند دخترى است فاطمه نام كه وى را نسلى باشد پاكيزه و با بركت و خجسته ، امّا چون ولادتش نزديك رسيد\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخديجه كس به اقرباى خود فرستاد از قريش كه بيائيد و از من كفايت كنيد آنچه زنان از يكديگر كفايت مىكنند جواب بازدادند كه اى خديجه تو بر ما عاصى شدى و قول ما را قبول نكردى و زن يتيم عبد اللّه شدى درويشى بر توانگرى اختيار كردى ما نمىآئيم و شغل ترا كفايت نمىكنيم خديجه از اين سخنان ملول شد كه ناگاه چهار زن بر وى ظاهر شدند گندم‌گون و درازبالا چنانچه گفتى زنان بنى هاشمند خديجه چون ايشان را بديد بترسيد يكى از ايشان گفت اندوه مداراى خديجه ! و ترس به خود راه مده كه خداى تعالى ما را به تو فرستاده است و ما خواهران توئيم من ساره‌ام و اين ديگر مريم بنت عمران است و سوم كلثوم خواهر موسى و چهارم آسيه زن فرعون و اينها رفيق تو خواهند بود در بهشت پس يكى از راست وى به نشست و ديگرى از جانب چپ و يكى پيش روى و ديگرى در عقب و فاطمه ( عليها سلام اللّه ) متولد شد طاهره و مطهّره چون به زمين آمد نورى از وى درخشان گرديد چنانچه به خانه‌هاى مكه احاطه كرد و به شرق و غرب زمين هيچ جائى نماند الّا كه بدان نور روشن گرديد .\r\n بر آسمان رسالت هلالى از نو تافت * به بوستان نبوّت گلى ز نو به شكفت \r\nچمن دولت احمدى به نهالى برومند و گلشن سعادت محمدى ( صلوات اللّه و سلامه عليه ) به غنچه‌اى دلپسند آراسته شد و رياحين رياض عصمت در بساتين قدس و طهارت به نسيم جمال و شميم كمال پيراسته گشت .\r\n تبارك اللّه از اين أختر خجسته كه گشت * ز نور طلعت او برج فضل ، نورانى \r\nمرويست كه حق سبحانه ده حور از بهشت به حجرهء طاهرهء حضرت رسالت ( صلى اللّه عليه و آله ) فرستاد و با هر يكى طشتى و ابريقى و در آن اباريق آب كوثر بود پس آن زن كه در پيش روى خديجه بود فاطمه را فرا گرفت و بدان آب بشست و خرقه‌اى سفيد بيرون آورد به غايت خوشبوى وى را در آن خرقه پيچيد و رقعه‌اى ديگر پاكيزه كه با رايحهء طيبه به طريق مقنعه بر سر وى افكند و گفت بگير اى خديجه ! وى را پاك و پاكيزه بركت كند خدا بر وى و نسل وى و ديگر زنان نيز تهنيت گفتند خديجه وى را فرستاد شاد و خندان و حضرت رسالت صلى اللّه عليه و آله او را فاطمه نام كرد كنيت او\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nأمّ محمد است و لقبش راضيه و مرضيّه ميمونه و زكيّه و بتول و زهرا و وى را فضايل بسيار و مناقب بىشمار است .\r\nدر روضة الاحباب آورده كه از عايشه پرسيدند كه از زنان كه دوست‌تر بود پيش رسول خداى ( صلى اللّه عليه و آله ) گفت : فاطمه گفتند : از مردان گفت : شوهر وى . و به ثبوت پيوسته كه روزى حضرت رسالت ( صلى اللّه عليه و آله ) در مجمع صحابه فرمود كه زنان را چه بهتر ؟ ياران ندانستند كه چه جواب گويند مرتضى على به خانه آمد و آن چه در مجلس گذشته بود با فاطمه بازگفت فاطمه گفت چرا نگفتى كه زنان را آن بهتر است كه مردان را نبينند . پس على عليه السلام به مسجد بازآمد و جواب را به آن سرور به گفت فرمود از كه تعليم گرفتى ؟ گفت از فاطمه حضرت فرمود كه « فاطمه بضعة منّى » او پاره ايست از من و به صحت پيوسته كه خداى تعالى خشم گيرد به خشم فاطمه ، و خشنود شود به خشنودى او ، آيا فاطمه از كشندگان فرزند خود خشمناك خواهد شد يا خشنود ؟ آن محالست كه بتول زهرا از قاتلان فرزند خود ، خشنود باشد و بىشك بر ايشان غضب خواهد داشت و غضب فاطمه سبب غضب خداوند است پس آن ظالمان ستمكار و آن بدبختان غدّار ، به خشم خداى گرفتار خواهند بود و عذرى كه در اين باب گويند كس نخواهد شنود .\r\n قتل أولاد نبى آنگاه عذر * بىشك آن عذريست بدتر از گناه \r\nدر اخبار آمده است : كه روزى سيّد انبياء ( صلى اللّه عليه و آله ) به غزائى رفته بود و مرتضى على عليه السلام را با خود برده و حسين و حسن طفل بودند ، حسين از خانه بيرون آمده به خرماستانهاى مدينه افتاده بود و هر طرف مىگشت و درختان را تفرّج مىفرمود ناگه يهودى كه او را صالح بن رفعه مىگفتند آنجا به گذشت و نظرش بر حسين افتاد فى الحال او را به گرفت و به خانهء خود برد در جائى پنهان ساخت و روز به نماز ديگر رسيد و حسين پيدا نشد دل خاتون قيامت ، به جوش آمد و زبان مباركش در خروش . راوى گويد هفتاد بار حضرت سيّدة النساء سلام اللّه عليها به پيش در حجره آمده بود و بازگشته و كسى پيدا نشد كه او را به طلب حسين فرستد آخر روى به حسن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكرد كه اى جان مادر برخيز و طلب برادر كن كه دل مجروح من در فراق او مىسوزد و هر دم شعلهء اندوه در كانون سينهء بىكينهء من برمىافروزد حسن برخاست و از مدينه بيرون آمده گرد خرماستانها مىگشت و مىگفت يا حسين بن على يا قرّة عين النّبى اين أنت ؟ تو كجائى و چرا ديدار عزيز به برادر نمينمائى .\r\n دل ما تمام بردى رخ خود نمىنمائى ؟ * به كجات جويم اى جان ز كه پرسمت كجائى ؟ \r\nحسن نعره ميزد و جواب نمىآمد ناگه آهوئى پيدا شد فى الحال بر زبان حسن جارى گشت كه « يا ظبى هل رايت أخى حسينا » اى آهو آيا برادرم حسين را ديده‌اى ؟ آهو به فرمان حضرت اللّه و بركت و ميمنت محمد رسول اللّه صلى اللّه عليه و آله به سخن درآمد و گفت اى نور ديدهء پيغمبر و سرور سينه زهرا و حيدر « أخذه صالح بن رفعة اليهودى » او را صالح بن رفعه يهودى گرفته است « و أخفاه فى بيته » و در خانه خود پنهان كرده است اين گنج را در ويرانهء او جوى و اين جوهر را در خزانه او طلب كن حسن خرامان خرامان به در خانه صالح آمد و آواز داد صالح بيرون آمد حسن گفت اى صالح برادرم حسين را بيرون آور به من سپار و اگر نه مادرم را بگويم تا به يك يا رب سحرگاهى ، از حضرت الهى در خواهد تا جهودى بر روى زمين زنده نماند و پدرم را بگويم تا به زخم تيغ آبدار دمار از يهودان نابكار برآرد ، و از جدّم درخواست كنم تا تير دعا از جعبهء إخلاص بركشيده در كمان يقين پيوندد و به هدف قاب قوسين اندازد تا حق سبحانه و تعالى اجابت نموده تمامت يهود بيجان شوند صالح از آن گفت و گوى متحيّر شده و در آن جست و جوى متعجّب مانده گفت : اى پسر ! مادر تو كيست ؟ گفت مادرم زهرهء زهرا و روضهء خضراء و صفوة خانوادهء رسالت ، واسطه قلادهء عزّت و جلالت ، درّهء صدف عصمت ، غرهء چهرهء علم و حكمت ، نقطه دائرهء مناقب و مفاخر ، لمعه ناصيه محامد و مآثر ، وجود مباركش از سيب بهشت سرشته و در قباله او آزادى عاصيان نوشته مادر سادات ، مجمع سعادات خشم بر هم نهاده از بهر او اهل عرصات بتول عذرا فاطمه زهرا سلام اللّه عليها .\r\nصالح گفت مادرت را دانستم پدرت كيست ؟ گفت پدرم شير يزدان و شاه مردان و به\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدو شمشير حرب‌كننده در ميدان ، و به دو نيزه طعنه‌زننده مر اهل انكار و عدوان ، و به دو قبله با مصطفى نماز أدا كرده و شب غار جان خود را براى سيّد إنس و جان فدا كرده و جبرئيل به جوانمردى او از آسمان ندا كرده خدايش على نام كرده و رسول در تعظيمش اهتمام كرده سيّد غالب ، محور فلك مواهب ، ابن أبي طالب عليه السلام .\r\nصالح گفت پدرت را هم دانستم جدّت كيست ؟ گفت دريست از صدف شرف خليل ، و ميوه‌ايست از درخت بخت اسماعيل ، نوريست فروزان از قنديل تبجيل آويخته ، از ذروهء عرش ملك جليل در مكّه نماز خفتن گذارده در مسجد اقصى سنّت أدا كرده در زير عرش مجيدش بگذرانيده به مقام قاب‌قوسينش رسانيده رسول ثقلين امام عالمين سيد كونين و نظام دارين ، مقتداى حرمين ، پيشواى اهل مشرقين و مغربين ، جدّ سبطين سندين حسن منم و برادرم حسين حضرت اين مناقب را اداء مىنمود و صيقل كلامش غبار كفر از آئينه دل صالح ميزدود و آب ندامت از ديده‌ها مىباريد و به ديدهء حيرت در روى حسن مىنگريد و مىگفت .\r\n اى آفتاب عالم جان ، نور روى تو * صد دل اسير سلسلهء مشكبوى تو \r\n كردى سخن أدا و صدف‌وار گوش من * پر درّ شاهوار شد ، از گفت و گوى تو \r\nپس گفت اى جگرگوشه رسول خدا و اى نور ديدهء على مرتضى و اى سرور دل فاطمه زهرا ، پيش از آنكه برادرت را به تو تسليم كنم مهر مهر جدّ بزرگوار خود به رنگين دل من عرض فرماى تا احكام اسلام را گردن نهم و منقاد فرمان قرآن شوم حسن اسلام برو عرض كرد و صالح از روى اخلاص مسلمان شد و به خانه درون رفته دست حسين عليه السّلام گرفته بيرون آورد و به دست حسن عليه السلام داد و طبقى زر سرخ و سفيد بر سر ايشان نثار كرد و حسن دست برادر را گرفته به خانه بازآمدند و فاطمه عليها السلام را دل مبارك آرام گرفت .\r\n رخ نمودى و دلم را فرحى روى نمود * آمدى وز قدمت جان به تنم بازآمد \r\nروز ديگر صالح با هفتاد تن از قوم خود مسلمان شده به در خانه فاطمه آمد و آواز شهادت بركشيد و محاسن سفيد خود را در آستانه خانه زهرا فاطمه مىناليد به سوز سينه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو نياز تمام مىناليد و مىگفت اى دختر مصطفى بد كردم كه فرزند تو را بيازردم از آن حركت پشيمان شدم از سر گناه من درگذر فاطمه به وى پيغام فرستاد كه من از حصّهء خويش در گذشتم و نصيب خويش عفو كردم ، اما ايشان فرزندان مرتضىاند از او عذر بايد خواست صالح صبر كرد تا حضرت على از غزا بازگشت امير را ملازمت كرده صورت حال بازنمود على فرمود كه اى صالح من خشنود گشتم و از سر گناه تو درگذشتم امّا ايشان ريحان باغ رسالتند و نهال حديقهء جلالت ، جگرگوشگان سيّد عالمند و نور ديدگان خواجه اولاد آدم ، برو به نزد آن حضرت و از او عذر خواهى كن صالح گريه كنان به نزد رسول خداى ( صلوات اللّه و سلامه عليه و آله ) آمد و گفت يا سيّد المرسلين و رحمة للعالمين صالح خطا كرد و با جگرگوشه تو جفا كرد كه او را بىاجازه مادر و برادر ، به خانه برد و چون واقف شد فى الحال به برادرش سپرد و اكنون كمر اسلام بر بست و بر عتبهء متابعت شرع و سنّت نشست توبه و انابت پيش آورد و بر آنچه كرده بود حسرت بسيار خورد كنون روى آن دارد كه بر وى رحم كنى و از گناه وى درگذرى حضرت صلى اللّه عليه و آله فرمود كه اى صالح ! من از بهرهء خود در گذشتم اما ايشان برگزيدگان خدايند اگر وى از تو خشنود گردد زيانهاى تو همه سود گردد صالح بيچاره روى به صحرا نهاد و تضرّع و زارى مىكرد كه خدايا گناه كرده‌ام ! و حال خود تباه كرده‌ام و نامهء عمل خود را بدين بىادبى سياه .\r\n يا رب به درِ تو عذر خواه آمده‌ام * بگريخته بوده‌ام ، به راه آمده‌ام \r\n اكنون ز پى عذر گناه ، آمده‌ام * بپذير كه با حال تباه ، آمده‌ام \r\nهفده شبانروز مىگريست و در صحرا مىگشت و نالهء وى شبها از منزل ثريّا مىگذشت روز هجدهم جبرئيل امين از نزد حضرت ربّ العالمين در رسيد كه اى سيّد خداى سلام مىرساند و مىفرمايد : كه آن پير مجروح را بازخوان كه ما توبهء وى را قبول كرديم و گناهان او را قلم عفو در كشيديم و نام او را در جريدهء دوستان ثبت نموديم .\r\nعزيز من در اين معنى نظر كن كه كافرى اين مقدار خطا كرد كه حسين ( ع ) را به خانه برد و پنهان كرد نه او را طپانچه زد و نه در روى او سخن سخت گفت بعد از آن از كردهء\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nخود پشيمان شده كفر را بگذاشت و مسلمان شد اين همه تضرّع بايستى كرد تا حق سبحانه از او خشنود گردد آن ستمكاران كه جگرگوشهء مصطفى و نور ديدهء زهرا را به زهر قهر هفتاد و دو پاره ساختند ، و فرزند پسنديده مرتضى را به تيغ بيدريغ با هفتاد و دو تن در بوتهء كرب و بلا به پرداختند تا حال ايشان چگونه خواهد بود ؟\r\n اى كمر بسته به خونريزى اولاد رسول * هيچت آخر ز خداوند جهان شرم نبود \r\n هيچ انديشه نكردى كه رسول ثقلين * از پى حرمت ايشان ، چه وصيّت فرمود \r\n آه از آن دم كه كند فاطمه ، از جور تو داد * مصطفى بر تو غضبناك و على ، خشم‌آلود \r\nاكنون به ذكر بعضى از مناقب فاطمه مىپردازيم : در اخبار وارد شده است كه حذيفة بن اليمان ( رضى اللّه عنه ) گفت : مادرم پرسيد كه چندگاهست كه پيغمبر صلى اللّه عليه و آله را نديده‌اى ؟ گفتم چند وقت است مادر مرا خوارى كرد و دشنام داد گفتم بگذار تا بروم و با آن حضرت صلى اللّه عليه و آله نماز شام بگزارم و از براى تو و خود التماس كنم كه طلب آمرزش نمايد دستورى داد برفتم و با حضرت رسول ( صلوات اللّه عليه ) نماز شام و خفتن گزاردم چون از نماز فارغ شد برخاست و متوجّه حجرهء طاهره شد ، من هم از عقب آن حضرت روان گشتم ديدم كه در راه شخصى او را پيش آمد و به طريق مسّاره با وى سخنى گفت و غايب شد باز آن سرور روان شد و من از پى او مىرفتم آواز پاى مرا شنود فرمود اين كيست ؟ حذيفهء است ؟ گفتم آرى پرسيد كه حاجت تو چيست ؟ گفتم آنكه براى من و مادر من آمرزش طلبى فرمود « غفر الله لك و لأمك » پس گفت اين شخص كه مرا در راه پيش آمد ديدى ؟ گفتم آرى يا رسول اللّه فرمود كه ملكى بود كه هرگز پيش از اين به زمين نيامده بود از حضرت پروردگار خود دستورى خواسته كه بر من سلام كند و بشارت دهد مرا كه فاطمه سيّده زنان اهل بهشت و حسن و حسين سيّد جوانان اهل بهشت خواهند بود » .\r\nو در حديث انس بن مالك آمده است كه : حضرت رسول صلى اللّه عليه و آله فرمود :\r\n« بس است تو را از زنان عالميان يعنى از آنها كه به سمت مناقب و معالى آراسته‌اند مريم بنت عمران و خديجه بنت خويلد و فاطمه بنت محمد و آسيهء زن فرعون بنت مزاحم » .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو ابن بابويه در كتاب آل از حضرت امام حسن عسكرى عليه السلام نقل مىكند كه چون حق سبحانه و تعالى آدم و حوّا را در بهشت متمكّن گردانيد ايشان در روضهء فردوس مىخراميدند و خود را در غايت عزّت و احتشام مىديدند وقتى آدم به حوّا گفت كه خداى از تو نيكوترى نيافريده است و بر لوح وجود هيچ‌كس رقمى زيباتر از تو نكشيده ، حق سبحانه و تعالى امر كرد به جبرئيل كه ايشان را به فردوس اعلى بر ، چون آدم و حوّا به فردوس اعلى درآمدند نگاه كردند دخترى ديدند بر بساطى ظريف از بساطهاى بهشت نشسته ، و تاجى از نور بر سر و دو گوشواره از نور در گوش ، و ساحت بهشت از نور روى چون آفتابش ، درخشان گشته است . « تو رخ نمودى و عالم تمام نور گرفت » .\r\nآدم گفت اى جبرئيل اى دوست من ! اين دختر چه كس است ؟ بدين زيبائى كه رياض جنان از نور روى وى چنين نورانى گشته است ؟\r\nجبرئيل گفت اين فاطمه است دختر محمّد ( صلى اللّه عليه و آله ) از فرزندان تو كه پيغمبر ، آخر الزمان خواهد بود ؟ گفت آن تاج چيست بر سر وى ؟ گفت زوج وى على است گفت آن گوشواره‌ها چيست در گوش وى ؟ گفت فرزندان وى حسن و حسين‌اند آدم گفت : اى جبرئيل ايشان پيش از من آفريده شده‌اند جبرئيل گفت اى آدم ايشان موجود بودند در غامض علم الهى پيش از آنكه تو آفريده شوى به چهار هزار سال .\r\n آن دم كه خانه بر سر كوى تو ساختم * آدم هنوز محرم خلد برين نبود \r\n آن دم كه ما به بار امانت درآمديم * جبرئيل بر خزانهء رحمت امين نبود \r\nحديث كساء : و از عايشه به صحّت رسيده است كه گفت بيرون رفت پيغمبر ( صلى اللّه عليه و آله ) و بر وى كسائى بود از پشم . حسن پيش آمد وى را در زير آن كسا درآورد و حسين بيامد او را نيز جاى داد على و فاطمه بيامدند ايشان را نيز در آن كسا درآورد پس جبرئيل آمد و اين آيه آورد  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n تَطْهِيراً  « 1 » يعنى جز اين نيست كه خدا مىخواهد ببرد از شما رجس را اى اهل بيت و پاكيزه گرداند شما را پاكيزه گردانيدنى .\r\nو در شأن اين چهار كس فرمود . كه : « أنا حرب لمن حاربكم و سلم لمن سالمكم » .\r\nملخّص اين سخن آنست كه من حرب مىكنم با كسى كه با ايشان حرب كند و صلح دارم با كسى كه با ايشان صلح دارد .\r\nو حضرت فاطمه هشت سال در مكّه ملازم پدر بود و از آن حضرت كرامات بسيار منقول است .\r\nيكى آنكه در بعضى كتب آورده‌اند كه روزى حضرت سيّد عالم ( صلى اللّه عليه و آله ) در مسجد الحرام نشسته بود و پشت بر ديوار كعبه بازنهاده جماعتى از خواتين قريش خرامان در لباس ناز و عيش شادان در مفاخرت و طيش به نزد آن حضرت آمدند و گفتند : اى محمد ( ص ) ! اگر چه در ملّت از تو بيگانه‌ايم امّا در نسبت و قرابت يگانه و در يك شهر هم خانه‌ايم و نمىخواهيم كه به كلّى سر رشتهء رحم از تو بريده گردانيم امروز ترتيب عروسى داريم و كار زفافى مىسازيم ، و فلانه را كه خويش تست به فلان كس مىدهيم دختر خود فاطمه را به فرست تا عروسى ما را تماشا كند و رسم خويشاوندى به جاى آرد و به قدوم خود منزل ما را رونقى بخشد و محفل ما را زيب و زينتى ارزانى فرمايد خواجه تأمّل كرد آنگه سر برآورد و گفت نيكو باشد شما برويد تا من فاطمه را به فرستم ايشان به رفتند و حضرت سيّد عالم ( صلى اللّه عليه و آله ) نزد فاطمه آمد و گفت اى جان پدر ! ما را فرموده‌اند كه با خلق و خلق ورزيم و جفا و آزار دشمنان را تحمّل كنيم زهر نفاق ايشان را به شَكر شُكر مقابل سازيم .\r\n جنگ بايد ديد و پنداريد صلح * زهر بايد خورد و پنداريد قند \r\nامروز خاتونان عرب نزد پدرت آمده بودند و درخواست كرده‌اند كه به خانه ايشان روى و در عقد و زفاف ايشان حاضر گردى و من قبول كرده‌ام كه تو را به فرستم تو چه\r\n\r\n\r\n","description":"","footnote":"\r\n( 1 ) - سورهء احزاب ، آيه : 33 .\r\n","page_name":" 159 ","page_number":159},
  {"content":"\r\n\r\nمىگوئى ؟ فاطمه فرمود كه حكم مر خداى و رسول او راست من بنده فرمانبرم و از حكم تو سرپيچيدن نمىتوانم .\r\n مرا تو جان عزيزى ، و شاه محترمى * به هر چه حكم كنى بر وجود من حكمى \r\nاى پدر ! به فرمان تو به مجلس و محفل ايشان مىروم اما متحيّرم كه كدام جامه بپوشم ؟ و به چه لباس گردم ؟ ايشان جامه‌هاى زيبا پوشيده باشند و خود را به البسهء قيمتى آراسته مبادا كه چون مرا با جامهء خلقان و چادر كهنه بينند طعنه و طنز پيش آرند و به استهزاء و افسوس در من نگرند زن عتبه و دختر شيبه و خواهر ابو جهل با رعنايان فضول پيشه ، و بىادبان كج انديشه آنجا حاضرند اى پدر تو لاف و گزاف دختران عرب را نيكوشناسى حمّالة الحطب كه خار در راه تو مىاندازد و هند زن ابو سفيان كه جز غيبت شما به هيچ كار ديگر نمىپردازد در آن مجلسند اى پدر بر ضمير منير شما روشنست كه اينها همه به آستين آستانهء خانه مادرم خديجه مىرفته‌اند ، و به رسم ملازمت هر روز دائم به دائم به در خانهء او مىرفته امروز جمله با ديباى رومى و خز مصرى و برد يمنى و حلّهء عراقى نشسته باشند و زيورهاى به تكلّف بر بسته تاجهاى مكلّل به جواهر بر سر نهاده بر بالشهاى زربفت تكيه زده من با چادرى كه چند جا از ليف خرما بند بر نهاده‌ام و با پشمينه‌اى كه چندين جا رقعه بر آستين و گريبان او دوخته‌ام بدان مجلس درآيم ؟ چون مرا ببينند نگويند كه اين دختر را چه افتاده است عقد مادرش كه در روز عقد در گردن داشت خراج مملكتى بود اكنون دختر جامه پلاس مىپوشد ، سبب چيست ؟ ، اى پدر بزرگوار ايشان را ديدهء معنى گشاده نيست كه دانند درختى كه از بوستان نبوّت رسته است و نهالى كه از جويبار رسالت سر بالا كرده به جامهء ديبا و زيور زيبا بلكه به تمامى متاع غرور دنيا ، فريفته و شيفته نشود ايشان همه نظر بر صورت دارند و ديدهء بصيرت به جانب معنى نمىگمارند .\r\n وه كه آن صورت‌پرست از حال ما آگاه نيست * آرى ، آرى اهل صورت را ، به معنى راه نيست \r\nاى پدر چه بودى ؟ كه مادرم خديجه بودى تا ايشان را اين داعيه پيدا نشدى و اين خيال از خاطر سر برنزدى اكنون او به جوار رحمت حق پيوسته و من در خزان فراقش\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nچون عندليب بر بوى گلزار مىزارم و از خارخار خاتونان عرب كه در حضور انفعال منند در هجران مادر زار زار مىنالم .\r\n هر گه كه دلم از غم دلدار بنالد * از نالهء زارم در و ديوار بنالد \r\n عيبم مكن اى دوست اگر زار بنالم * كآن را كه فراقست به ناچار بنالد \r\nفاطمه اين مىگفت و قطرات عبرات بر رخساره مىباريد حضرت رسول ( صلى اللّه عليه و آله ) نيز به گريه درآمد و گفت اى جان پدر ! ملول مشو اندوهناك مباش كه جامه‌هاى فاخر و زيورهاى مكلّل نزد ما قدر و قيمتى ندارد هدهد تاج بر سر دارد گو مىدار كه رايحهء كريههء وى مشام را رنجه دارد و طاوس لباس ملمّع مىپوشد گرمىپوش كه پاى سياه او را رسوا مىسازد امروز آنها كه چون گل لباس زرد و سرخ پوشيده در چمن تكبّر جلوه مىكنند فردا مانند خار بىقيمت هيمهء آتش دوزخ خواهند بود ؟ خواهر ابو جهل پرجهل اگر امروز طوق زرّين در گردن دارد فردا غل آتشين بر گردن خواهد داشت . دختر عتبه اگر در دنيا بر متّكاى عشرت ، تكيه مىزند در آخرت بر عقبهء عقابش بازخواهندداشت اى دختر ما را فخر به گليم فقرست كه موسى كليم با گليم محرم ذروهء طور و مقرب قبّهء نور شد .\r\n ما و گليم فقر كه تارى از آن به است * از حلّهء يمانى و ديباى ششترى \r\n ما و پلاس عجز كه در ديدهء خرد * زيباتر از ملابس خز است و عبقرى \r\nايشان در اين سخن بودند كه جبرئيل از حضرت ملك جليل در رسيد كه يا رسول اللّه ! خداى تو را سلام مىرساند و مىفرمايد : كه فاطمه را بگو تا در آن عروسى حاضر شود كه آنجا به مقدم او رمزى عجيب و حال غريب ظاهر خواهد شد و بعضى از آن زنان صيد وى خواهند گشت و به بركت قدومش از قيد كفر ، خلاصى خواهند يافت .\r\nپس خواجهء عالم ( صلى اللّه عليه و آله ) گفت اى جگرگوشه من ! اينك آورندهء وحى و رسانندهء قواعد امر و نهى . طاووس ملائكه از آشيانه سدرة المنتهى رسيد . و فرمان حضرت عزّت مىرساند كه فاطمه را بگوى تا بدان محفل رود فاطمه فرمود كه اى پدر و اى سيّد بشر و اى شفيع محشر ! من نافرمانى نمىكردم اين انديشه پيش آمده بود كه دنيا\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nسراى ماتمست در سراى ماتم تماشاى عروسى عجب مىنمايد اين زمان كه حكم خداوند در رسيد توقّف را مجال نماند پس حضرت بتول عذرا مقنعه فقر بر سر افكند و چادر عصمت پوشيده از خانه پدر چون خورشيد انور تنها بىخادمه و حاجبه ، روان شد .\r\n چه غم خورشيدتابان را اگر تنها رود در ره * چه غم سرو خرامان را اگر يكتا برون آيد \r\nآورده‌اند كه : « حضرت عزّت به حفظ عصمت دامن خلقان او را از نظر خلقان پوشيده مىداشت دختران قريش همه چشم نهاده و خاتونهاى عرب مجموع گوش گشاده كه همين ساعت دختر محمّد ( ص ) درآيد با خرقهء كهنه و مقنعه پشمينه چون حلى و حلل ما بيند و لباس و پيرايه ما به نظر وى درآيد هرآينه از رشك آن آب اندوه از ديدهء وى روان شود و از حسرت آتش غم در دلش علم زند ايشان در اين انديشه بودند كه آواز برآمد كه اينك فاطمه درآمد همين كه زهرا قدم در آستانه خانه نهاد چهار ديوار خانه از شعشعهء جمالش ، چون چشمه خورشيد روشن و درخشنده گشت فاطمه نه به رسم جاهليّت بلكه طريق اسلام بر اهل مجلس ، سلام كرد\r\n كردى سلام و ذوق سلامت به دل رسيد * وين خانه از سلام تو دار السّلام شد \r\nحاضران آن محفل را از حيرت محال جواب نبود امّا ديدند كه دختر خير البشر خرامان خرامان مىآيد دامن حلّه‌اى كه چشم روزگار چنان جامه نديده در پا مىكشيد و تاجى مرصّع به در شاهوار و ياقوت آبدار و لعل درخشنده و فيروزه رخشنده و زمرّد تابنده كه ديده از مشاهدهء جواهر آن خيره مىشد بر سر و دست‌برنجين از زرى كه كسى در كان دنيا چنان زر خالص نديده و دست تصرّف هيچ زرگر بدان نرسيده در دست رشته‌هاى مرواريد از اطراف جامه‌اش درآويخته زيبائى حلّه و حليهء او آب روى همهء پيرايه‌ها ريخته حوران بهشت و كنيزكان پاكيزه سرشت در خدمتش روان شده يكى شقّهء چادر مطهّرش به دست ادب برداشته تا از غبار زمين آلوده نگردد يكى دامن مقنعهء پاكيزه‌اش به طريق احترام برگرفته تا گرد بر او ننشيند ديگرى مروحه صفا ، در دست گرفته او را باد ميزد يكى مجمرهء عود در پيش آورده تا رايحهء آن مشام عالميان را معطّر سازد يكى جهت دفع چشم زخم أعداء سپند مىسوخت ديگرى براى سلامت حال دوستانش ، دعا مىكرد بدين\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nعظمت و دبدبه و رايت و كوكبه فاطمه بدان خانه درآمد و زبان زنان بدين كلمات مترنّم شد .\r\n تو از هر در كه بازآئى بدين خوبى و رعنائى * درى باشد كه از رحمت به روى خلق بگشائى \r\n به زيورها بيارايند وقتى خوبرويان را * تو سيمين تن چنان خوبى كه زيورها بيارائى \r\n ملامتگوى بىحاصل ترنج از دست نشناسد * در آن ساعت كه چون يوسف جمال از پرده بنمائى \r\nچشم خواتين عرب كه بر آن گوهر صدف خلق و ادب افتاده ديدهء ايشان خيره و آئينهء عقل و فهمشان تيره گشت از جاى خود برجسته مىگفتند : آيا اين دختر كدام سلطانست ؟ و حرم محترم كدام خاقان ؟\r\n اين كيست ؟ اين كيست اين در حلقه ناگاه آمده * اين نور اللّه است اين از نزد اللّه آمده \r\n اين بخت و دولت را نگر اين لطف و رحمت را نگر * در حارهء بداختران با روى چون ماه آمده \r\nاين كدام خاتون است كه نور چهرهء او بر آفتاب و ماه غلبه مىكند و اين جامه‌ها از كجاست كه در خزاين ملوك عرب چنين لباس نباشد مگر اين جامه‌ها را چرب دستان مصر و اسكندريّه بافته‌اند و پود و تارش را هنرمندان روم و رنگ تافته ؟ ايشان ندانسته كه آن البسه از جامه خانهء غيب بوده يا جامه‌هاى فاطمه در نظر ايشان اطلس و ديبا نموده چون دانستند كه فاطمه است لرزه بر اعضاى ايشان افتاده پيشگاه سرير با فاطمه گذاشتند و هر يك در گوشه‌اى سر خجالت و انفعال در پيش انداختند .\r\n هر نازنين كه بر مه و خور ، حسن مىفروخت * چون تو درآمدى پى كار ديگر گرفت \r\nجمع كافران كه مدد توفيق از ايشان منقطع شده بود از آن مجلس فرار نموده آن صورت را بر سحر حضرت رسالت ( صلى اللّه عليه و آله ) حمل كردند و جماعت ديگر\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nكه آنجا قرار داشتند زبان به عذرخواهى گشاده گفتند : اى دختر مصطفى ما تو را تكليف كرديم مبادا كه غبار بر خاطر عاطرت نشسته باشد حكمى فرماى كه ما به امرى كه سبب خوشنودى تو گردد قيام نمائيم از طعامها چه پيش آريم و از شربتها كدام مهيّا سازيم ؟ .\r\nفاطمه فرمود خشنودى من به طعام و شراب نيست گرسنگى صفت من و پدر منست كه فرمود « اجوع يومين » دو روز گرسنه مىباشم « و أشبع يوما » و يك روز سير مىشوم اگر خشنودى من مىخواهيد و از آن پدر من بلكه رضاى حضرت ذو المنّ قدم از ظلمتكدهء كفر ، بيرون نهاده به فضاى روشنائىفزاى ايمان ، آئيد و با يگانگى خداوند آشنا شده از بيگانگى شرك بگريزيد جمعى از آنها كه سخن فاطمه شنيدند و آنچنان كرامتى معاينه ديدند جامه‌ها چاك زده و مقنعه‌ها از سر كشيده كلمه طيّبهء لا إله الا اللّه محمّد رسول اللّه بر زبان راندند و از يمن قدوم حضرت فاطمه عليها السلام بدان دولت و سعادت سرمدى رسيدند .\r\n آرام دل و زندگى جان زِ دَمِ اوست * هر جا كه نهد پاى صفا در قدم اوست \r\nو در شواهد النبوه وقوع اين صورت را در مدينه نقل مىكند يا همين حكايت است كه يك راوى آنجا دانسته و ديگرى اينجا يا خود كرامت ديگر بوده مر فاطمه عليه التحيّة و الدعا را .\r\nدر خبر است كه : چون يك سال از هجرت حضرت رسالت برآمد فاطمه به روايت اهل بيت نه‌ساله شد و به قولى چهارده‌ساله و به روايتى بيست‌ساله و غير از اين نيز گفته‌اند و بر هر تقدير در ماه رجب سال دوم از هجرت يا در ماه صفر از همين سال يا در ماه رمضان ، وى را به على داد و در باب تزويج فاطمه به على ( ع ) روايات بسيار است و اينجا نقل اشهر از كتب معتبر ايراد كرده مىشود مرويست كه هر كه از اكابر صحابه فاطمه را خواستگارى مىكرد سيد عالم ( صلى اللّه عليه و آله ) مىفرمود : كه در باب تزويج فاطمه انتظار وحى مىكشم .\r\nدر كتاب مناقب ابو المؤيّد خوارزمى مذكور است كه خبر كرد مرا حافظ ابو العلاى همدانى به اسناد خود از حسين بن على كه روزى رسول صلوات اللّه و سلامه عليه در خانه امّ سلمه رضى اللّه عنها بود كه بر وى فرود آمد ملكى كه او را بيست سر بود بر هر\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nسرى هزار زبان داشت و هر زبانش به لغتى تسبيح و تقديس مىگفت مر حق تعالى را كه به لغت زبان ديگر نمىمانست و كف دست او گشاده‌تر بود . از هفت آسمان و هفت زمين حضرت رسالت ( صلى اللّه عليه و آله ) پنداشت كه جبرئيل است گفت اى برادر ! تو هرگز بدين صورت نزديك من نيامدى آن فرشته گفت كه يا رسول اللّه من جبرئيل نيستم مرا صرصائيل گويند حضرت حق سبحانه مرا به حضور تو فرستاده براى تزويج نور به نور حضرت صلى اللّه عليه و آله فرمود كه اى صرصائيل كه را به كه مىبايد داد گفت :\r\nفاطمه را به على ( ع ) پس حضرت رسول در حضور وى فاطمه را به على داد به گواهى جبرئيل و ميكائيل .\r\nو شيخ زرندى در كتاب نظم درر السبطين روايت مىكند از أنس بن مالك كه گفت : « من نزد رسول خداى ( صلى اللّه عليه و آله ) نشسته بودم كه آثار وحى در بشرهء مبارك وى ظاهر شد و چون وحى منجلى گشت فرمود اى انس ! هيچ ميدانى كه جبرئيل براى من از نزد خداى چه پيغام آورده بود ؟ گفتم يا رسول اللّه پدر و مادرم فداى تو باد ! چه پيغام بود ؟ فرمود پيغامش اينست كه « انّ اللّه تعالى يأمرك أن تزوّج فاطمة بعليّ » بدرستى كه حق تعالى مىفرمايد كه فاطمه را به زنى به على دهى اى انس برو اشراف مهاجر را چون ابو بكر و عمر و طلحه و زبير را و جماعتى از اكابر انصار چون سعد بن معاذ و سعد بن عباده و أسيد بن خضير را به گوى كه رسول خداى شما را مىخواند من به موجب فرمودهء آن حضرت رفتم و آن گروه را بخواندم چون جمع شدند و على نيز حاضر گشت حضرت رسالت ( صلى اللّه عليه و آله و سلم ) خطبه‌اى بليغ خواند مشتمل بر حمد و ثناى حضرت حق جلّ جلاله و ترغيب به نكاح آنگاه فرمود كه حق تعالى مرا امر فرموده كه فاطمه را به زنى به على دهم او را به زنى به على دادم به مهر چهارصد مثقال نقره ، اى على راضى شدى ؟ على گفت راضى شدم يا رسول اللّه ! و روايت آنكه على عليه السلام را فرمود تا خطبه بخواند آنگاه آن حضرت دعاى خير در شأن فاطمه و على به تقديم رسانيد و گفت « جمع اللّه شملكما » جمع گرداند خداوند پراكندگيهاى شما را « و أسعد جدّكما » و به سعادت قرين سازد بخت شما را « و بارك اللّه عليكما » و بركت دهد شما را « و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nأخرج منكما أولادا كثيرا طيّبا » و از شما هر دو ، بيرون آرد ذريّت بيشمار و اولاد بسيار ، همه پاك و پاكيزه روزگار را . و در كتاب مناقب خوارزمى در اين باب حديثى طويلى واقع شده خلاصه‌ى همه آنكه جبرئيل ( ع ) به نزديك حضرت رسالت صلى اللّه عليه و آله آمد و قدرى از سنبل و قرنفل بهشت بياورد حضرت آن را فراستاد ، و به بوئيد و گفت اى جبرئيل ! سبب آوردن اين قرنفل چيست ؟ جبرئيل آن حضرت را خبر داد كه حق سبحانه وى كرد به بهشت كه خود را بياراى بهشت آراسته شد و فرمود درخت طوبى را كه بار بردار از حلى و حلل و حكم شد تا حوران و عينان خود را بياراستند و ملائكه را فرمان رسيد تا در حوالى بيت المعمور جمع شدند و آنجا منبريست از نور كه آدم على نبيّنا و عليه السلام بر وى خطبه خوانده در روز عرض اسماء بر ملائكه امر الهى به راحيل كه يكى از ملائكهء حجاب بارگاه ربوبيت است رسيد كه بر آن منبر بالا رود و خطبه به خواند و در ميان همهء ملائكه شيرين‌كلام‌تر از او نيست پس راحيل بر آن منبر بر آمد و حق‌تعالى را به انواع محامد ستايش أدا فرمود چنان كه اهل آسمانها فرحان و مسرور گشتند پس وحى آمد به وى كه عقد كن فاطمه دختر حبيب مرا به على پس راحيل عقد كرد و ملائكه گواه گشتند و كاتبان ديوان قضا اين مهم را بر همين و تيره ، ثبت نمودند آنگاه جبرئيل قطعهء حرير به حضرت رسالت ( صلى اللّه عليه و آله و سلم ) نمود كه اين صورت در اين وصلهء حرير نوشته شده به فرمان خداى بر تو عرض كردم و من اين را به خاتم مشك مهر خواهم كرد و به رضوان خادم بهشت خواهم سپرد و چون مهم عقد به اتمام رسيد اشجار فردوس سنبل و قرنفل نثار كردند و من به تحفه قدرى براى شما آورده‌ام آنگاه حكم شد درخت طوبى رقعه‌ها نثار كند طوبى آن حلى و حللها را نثار كرد و حور العين برداشتند و بدان در مفاخرت مىكنند ، و نقلى آن است كه درخت طوبى رقعه‌ها نثار كرد به عدد دوستداران اهل بيت از زمان آن حضرت تا قيامت و در هر رقعه نام يكى از دوستداران اهل بيت نوشته از مردان و زنان و هر ملكى كه حاضر بوده از آن يك رقعه برداشته و نگاه مىدارد تا در قيامت آن رقعه بدان كس دهند كه نام او در آنجا مسطورست و مضمون رقعه آن باشد كه فلان يا فلانه از آتش دوزخ\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآزادند و اين از بركت فاطمه و ميمنت علىّ مرتضاست .\r\n دوستانرا رسد برات نجات * دشمنان خوار مانده در دركات \r\n دوست شو تا به موجب دلخواه * فيض يا بى زوال من والاه \r\n بگذر از دشمنى كه تا ناگاه * نخورى زخم عاد من عاداه \r\nپس جبرئيل فرمود كه حقتعالى مىفرمايد : كه تزويج كن تو هم فاطمه را در زمين به على چنانچه در آسمان تزويج واقع شده پس سيّد عالم ( صلّى اللّه عليه و آله و سلّم ) فاطمه را به على داد و امّ سلمه را گفت كه دختر مرا به خانهء على بر و به دو بسپار و و با او بگوى تا تعجيل نكند تا من بيايم و ايشان را با يكديگر ببينم و چون نماز خفتن بگذارد كوزه‌اى آب برداشت و نزد ايشان آمد و آب دهن مبارك در آنجا انداخت و معوّذتين و ديگر ادعيه بر آن خواند آنگاه فرمود يا على از اين آب بياشاميد و وضو سازيد و روايتى آنكه مقدارى از آن آب بر سر فاطمه و ميان هر دو پستان او پاشيد و گفت اللّهم  إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ  « 1 » بار خدايا به پناه تو در مىآورم او را و فرزندان او را از شرّ ديو رانده يعنى شيطان آنگاه مقدارى ديگر از آن آب بر سر على و ميان هر دو شانه وى پاشيد و همان دعا گفت دربارهء وى آنگاه فرمود : اللّهم إنّهما منّى بار خدايا اين هر دو از منند و أنا منهما و من از ايشانم اللّهم اى بار خدايا كما اذهبت عنّى الرجس همچنانكه از من رجس را ببردى و طهّرتنى و مرا پاك و پاكيزه گردانيدى فطهّرهما پس ايشان هر دو را پاك ساز آنگاه فرمود برخيزيد و به جاى خواب خود رويد كه خداى تعالى ميان شما الفت دهد و در نسل شما بركت دهد و خود برخاست تا از خانه بيرون رود فاطمه در گريه افتاد حضرت ( صلى اللّه عليه و آله ) فرمود كه اى دختر من ! چه چيز تو را در گريه مىآورد و به تحقيق من تو را به كسى دادم كه اسلام وى از همه پيش و حلم و خلق وى از همه بيش ، و خلق وى از همه بهتر و عرفان وى به خداوند تعالى از همه ، زيادتر است .\r\nو روايتى آنست كه چون حضرت رسول بكاى فاطمه را مشاهده فرمود به طريق تلطف\r\n\r\n\r\n","description":"","footnote":"\r\n( 1 ) - سوره آل عمران ، آيه : 36 .\r\n","page_name":" 167 ","page_number":167},
  {"content":"\r\n\r\nفرمود كه اى جان پدر ! در حق تو تقصير نكردم كسى را شوهر تو گردانيدم كه بهترين اهل بيت منست و سوگند مىخورم به خدائى كه جان من در قبضهء قدرت اوست كه تو را به كسى داده‌ام كه سيّد است در دنيا و آخرت و مقرّر است كه گريه فاطمه به جهت آن بود كه از خدمت پدر دور مىافتد ، نه چنانچه جمعى خيال بندند كه گريه او از آن بود كه على مال و متاع چنان نداشت چه فاطمه دامن همّت از دنيا در كشيده بود و از پدر همه مراسم و قواعد فقر را ديده و شنيده و ميدانست كه پدر بزرگوار او را فخر و مباهات به فقر است و بس .\r\n مژدهء الفقر فخرى ، در طريق معرفت * هست از بهر تسلّى دل ارباب فقر \r\n ميوهء مقصود بار آرد به گلزار مراد * هر نهالى را كه باشد تازگى از آب فقر \r\nدر اخبار آمده است كه جهاز حضرت فاطمه ( عليها سلام ) از ثياب و متاع و اثاث بيت دو جامه برد بود و دو بازوبند نقره و قطيفه‌اى كه تمام بدن را نمىپوشيد و قدحى و يك آسيا دست و آردبيزى و دو سبو و مشك آبى و مشربه و دو نهالى از كتان سطبر كه حشو يكى از ليف خرما ، و حشو ديگرى از تراشه سختيان بود و چهار عدد بالش كه دو تا از آن را به پشم ، و دو ديگر را به ليف خرما پر كرده بودند .\r\nامام سيف النظر ابو بكر طوسى در كتاب ستّين الجامع للطائف البساتين آورده است كه :\r\nيكى از منافقان ، مرتضى على را ملامت كرد درخواستن فاطمه و گفت اى على تو معدن فضل و ادبى و شجاع‌ترين مبارزان عرب ، چرا زنى خواستى كه چاشتش به شام نمىرسد اگر دختر مرا بخواستى من چنان ساختمى كه از در خانهء تو شتر در شتر بودى پر از جهاز دختر من ، على فرمود : كه اين كار به تقدير است نه به تدبير الحكم للّه العليّ الكبير ما را نظر بر مال و متاع دنياى غدّار نيست و مقصود ما جز رضاى حضرت پروردگار نه ، تفاخر ما به اعمال است نه به اموال ، و مباهات ما به كردار است نه به درهم و دينار .\r\n همّت ما را نظر ، بر درهم و دينار نيست * مقصد و مقصود ما جز پرتو ديدار نيست \r\nچون مرتضى على عليه السلام رضاى خدا را به حكم قضا ظاهر ساخت در سرش ندا كردند كه اى على سر بردار تا قدرت خدابينى و جهاز دختر مصطفى بينى و قدر و حرمت فاطمهء زهرا بينى على سر مبارك بالا كرد و از بالاى سر خود تا عرش عظيم حجابها ديد\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز نور و در زير عرش ميدانى وسيع در نظرش آمد تمام آن ميدان پر از ناقه‌هاى بهشت بار ايشان درّ و گوهر و مشك و عنبر بر سر هر شترى كنيزكى چون آفتاب تابان و زمام هر شترى در دست غلامى چون سرو خرامان ، ندا مىكردند كه هذا جهاز فاطمه بنت محمد ( ص ) اين جهاز فاطمه دختر محمد ( صلى اللّه عليه و آله ) است مرتضى على عليه السلام از مشاهدهء آن حال خوشوقت شده روى از منافق به گردانيد و به حجره در آمد كه فاطمه را خبر دهد پيش از آن فاطمه را خبر داده بودند چون امير به خانه درآمد فاطمه گفت يا على تو مىگوئى يا من بگويم على گفت تو بگو فاطمه فرمود كه اگر سرزنش منافقان شنيدى أمّا جهاز ما را به عين عيان ديدى .\r\n ما اگر چشم از نعيم اين جهان بر دوختيم * دولت باقى و ملك جاودانى آن ماست \r\n بيسر و سامان مبين ما را كه در كون و مكان * هر سرو سامان كه بينى ، از سر و سامان ماست \r\nدر معارج آورده است كه : « روزى حضرت خواجه عالم ( صلى اللّه عليه و آله ) و سلم مىفرمود : كه سليمان پيغمبر على نبيّنا و آله و عليه السلام براى دختر خود جهازى ترتيب كرده بود بسيار نيكو و براى داماد تاجى ساخته و به هفتصد گوهر مكلّل و مرصّع گردانيده مرتضى على اين خبر از سيّد بشر شنيده به خانه آمد و پيش فاطمه تقرير كرد فاطمه را در خاطر عاطر گذشت كه شايد على را بر ضمير منير گذرد كه سليمان پيغمبر بزرگوارتر و عالىمقدارتر است دختر آن پيغمبر را آن همه جهاز و پيرايه و دختر اين پيغمبر را چنين نادار و بىسرمايه آن داماد را تاج بدان مثابه و اين داماد را احتياج بدين مرتبه . تا اندر اين قضيه خدا را چه حكمتست فاطمه اين سرّ را در دل مبارك نگاهداشت و با هيچ‌كس آشكار نكرد تا وقتى كه درگذشت ، شبى مرتضى على ( عليه السلام ) او را در واقعه ديد در صدر خدمت كمر بسته و دخترى در غايت حسن و جمال و نهايت غنج و دلال با زيورهاى شايسته و پيرايه‌هاى بايسته دو طبق به جهت نثار در دست گرفته و در پيش آن سرير ايستاده منتظر آنكه فاطمه بر وى نظر كند على پرسيد كه اى فاطمه ! اين دختر كيست گفت دختر سليمان پيغمبر عليه السلام است كه حقتعالى او را به خدمت من بازداشته آن روز كه حكايت جهاز او را از زبان پدرم نقل كردى انديشهء آن در خاطر من\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nخطور كرد امروز او را در پايهء خدمت من بازداشته‌اند و براى إعزاز و حرمت من ، تعيين كرده‌اند و عوض تاجى كه سليمان براى داماد خود ترتيب داده بود لواى حمد براى تو مقرّر شد و لواى حمد علميست كه خاصّهء حضرت رسالتست و ارتفاع آن لوا مقدار هزارساله را هست و قبضهء آن فضّهء بيضاست و سنان او از ياقوت حمرا و روحهء آن از زمرّد خضراء و آن را سه ذؤابه است يكى در مشرق و يكى در مغرب و سوم در مكّه و بر يك سطرى نوشته شده است بسم اللّه الرحمن الرحيم و بر ديگرى الحمد للّه ربّ العالمين و بر سوم لا إله الا اللّه محمّد رسول اللّه اين لوا را در فضاى عرصات حاضر گردانند و منادى ندا كند كه كجاست نبى امّى و رسول حرمى و سيّد عربى و خواجه هاشمى و رهنماى تهامى و پيشواى أمّى محمد بن عبد اللّه سيّد المرسلين و خاتم النبيّين خواجه پيش آيد و آن لواى مبارك به دست گيرد و بعد از آن تمامى أنبيا از آدم تا عيسى صلوات اللّه على نبيّنا و عليهم اجمعين با ساير صديقان و شهيدان و صالحان و كافّه مؤمنان از اهل عرفان و ايقان در زير آن لوا ، جمع شوند چنانچه فرموده آدم و من دونه تحت لوائى يوم القيمه .\r\n آدم و من دونه تحت اللّواء * آمده چون تو علم افراخته \r\nپس تاجى از نور بيارند و بر فرق سلطان أنس و جنّ نهند و لباس حرير أخضر در بدن مباركش پوشانند و براق حاضر سازد تا شهسوار ميدان أسرى بعبده سوار شود و براى هر يك از انبياء نيز براق و حلّه و تاج بياورند و آن گروه سواره روى به بهشت آورند و چون حضرت رسول سوار گردد علم به دست مرتضى على دهد و او پيش پيش مىرود و گويند آن لوا به هيئت تاج باشد بر سر على و بر سر او ندا كند كه اى على اين تاج بهتر يا تاج داماد سليمان پيغمبر ! كه به حضور فاطمه از روى تعجّب تقرير مىكردى\r\nببين تفاوت ره از كجاست تا به كجا ؟\r\nإمام نجم الدين عمر نسفى در تفسير فاتحه خويش ، روايت مىكند كه روزى حضرت پيغمبر ( صلى اللّه عليه الى يوم المحشر ) به خانهء فاطمه درآمد ديد كه فاطمه ملول و محزون نشسته و مىگريد از او پرسيد كه چرا مىگريى ؟ و به چه جهت اندوهناكى ؟ گفت يا رسول اللّه بر سبيل حكايت مىگويم نه به طريق شكايت ، سه روز است كه در منزل ما\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nطعام نيست و حسن و حسين بىطاقت شده از غايت جوع مىگريستند مرا از گريهء ايشان ، گريه آمد و على هم مىگريست و ما از شما پنهان مىداشتيم امّا امروز از حسن و حسين سخنى شنودم كه طاقتم طاق شد با هم مىگفتند كه آيا هيچ كودكى اينچنين گرسنه باشد كه مائيم ؟ جهان بر چشم من تاريك گرديد اى پدر چه گوئى اگر بنده‌اى با خداوند خود خواهد كه در مناجات گستاخى كند عيبى نباشد ؟ سيّد عالم ( صلى اللّه عليه و آله ) فرمود كه نه اى فرزند خداى تعالى گستاخى بندگان را دوست مىدارد و فاطمه به خانه درون رفت و دو ركعت نماز گزارد و چون از نماز فارغ شد دستها برداشته به زبان نياز مناجات آغاز كرد و گفت خداوندا ! تو مىدانى كه زنان را به مقدار پيغمبران قدرت و قوّت نيست اگر حضرت ترا با پدرم سرّى هست كه به قوّت ابيّت عند ربى يطعمنى و يسقينى تحمّل گرسنگى باشد مرا طاقت آن سرّ نيست يا مرا طاقت ده يا از اين اندوه راحت بخش اين بگفت و بيهوش شد جبرئيل آمد كه يا رسول اللّه برخيز حضرت فرمود كه چه بوده گفت نالهء فاطمه فرشتگان را در خروش آورده او را در باب خواجهء عالم صلى اللّه عليه و آله و سلّم بياورد و فاطمه را بيهوش افتاده ديد نشست و سر مبارك وى را از زمين برداشته در كنار گرفت رائحهء گيسوى مشكبار حضرت به مشام وى رسيد و به هوش بازآمده برخاست و سر در پيش افكنده بايستاد حضرت دست بر سينه وى نهاد و گفت خدايا ! وى را از گرسنگى ايمن گردان ! فاطمه فرمود كه بعد از آن دعا تا من بودم هرگز ديگر گرسنه نشدم .\r\nاى عزيز ! نپندارى كه ايشان را اگر دنيا بايستى بايشان ندادندى بلكه ايشان به اختيار خود طريق رياضت مسلوك مىداشتند و الّا دعاى آن حضرت و اهل بيتش بر درگاه الهى ، مستجاب بود .\r\nدر معارج آورده كه روزى حضرت مصطفى ( صلى اللّه عليه و آله ) به خانه فاطمه آمد و پرسيد كه اى دختر چگونه مىگذرانى ؟\r\nگفت اى پدر بزرگوار من و اولاد من با پدر فرزندانم سه روز است كه از طعام نچشيده‌ام بلكه بوئى از مطعومات نشنيده حضرت دست مبارك برآورد و دعا فرمود :\r\nكه اللّهم أنزل على محمّد و أهل بيته كما أنزلت على مريم بنت عمران خدايا . روزى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nفروفرست بر محمد و اهل بيت وى چنانچه فرو فرستادى بر مريم بنت عمران بعد از آن فرمود كه اى فاطمه در مطبخ خويش درآى و نگاه كن كه چه مىبينى ؟ فاطمه روان شد و حسن و حسين از عقب مادر دويدند كاسه‌اى ديدند مكلّل به جواهر ، و در آن كاسه تريد و قطعه گوشت پخته بر بالاى آن نهاده و از وى بوئى مىدميد بر مثال بوى مشك ، فاطمه كاسه را بيرون آورد و پيش پدر بزرگوار خود نهاد . حضرت پيغمبر ( صلى اللّه عليه و آله ) فرمود كلوا باسم إله محمّد بخوريد به نام خداى محمد . پس نبى و داماد و دختر و هر دو سبط پيغمبر از آن طعام تناول فرمودند .\r\nو در روايتى آمده كه : « هفت شبانه روز آن طعام بر آن منوال در آن خانه نهاده بود و در اين مدت اهل بيت سيّد أنام عليه الصلاة و السلام چاشت و شام از آن مىنوشيدند و ذرّه‌اى كم نمىشد روزى حضرت حسن از خانه بيرون آمد و لقمه‌اى از آن گوشت در دست داشت زنى يهوديّه آن را بديد پس گفت اى اهل بيت جوع ! شما را اين گوشت از كجا رسيده ؟ حسن فرمود كه اين را از عالم غيب به ما حواله كرده‌اند يهوديّه درخواست كه اين نواله را حوالهء من كن از آنجا كه كرم جبلّى حضرت بود دست دراز كرد تا آن لقمه را بدان زن دهد آن را از دست وى در ربودند و كاسه را نيز از خانه به بالا بردند حضرت رسول ( صلى اللّه عليه و آله ) فرمود كه اگر اظهار اين معنى نمىشد تا مدت حيات ، اين طعام انقطاع نمىيافت .\r\nو در بعضى از تفاسير آمده كه روزى حضرت رسالت ( صلى اللّه عليه و آله ) به خانهء فاطمه آمد و فرموده از خوردنى هيچ در خانهء تو هست ؟ كه پدرت سه روز است كه طعام نخورده و در حجرات طاهره هم هيچ نبوده فاطمه گفت يا رسول اللّه ما را نيز همين حال واقعست حضرت از آنجا بيرون آمد فاطمه آغاز دعا كرد كه الهى از غيب طعامى به رسان و دل مرا از بند اندوه پدرم بازرهان مقارن دعاى فاطمه كسى بر در نعره زد خادمهء فاطمه بيرون رفت كسى را ديد كه هرگز نديده بود دو تا نان و مقدارى گوشت به وى داد كه اين هديّه‌اى است به نزديك فاطمه برسان چون خادمه آن تحفه را درآورد و نزديك فاطمه نهاد بتول عذرا اسباب مهمانى مهيّا ديد آن را در ظرفى نهاد و سرش بپوشيد و حسن را به طلب پدر روان گردانيد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدر روايتى آمده است كه ظرفى خالى نزديك فاطمه نهاده بود چون دعا كرد ديد كه بخارى از آن برمىآيد نيك نظر كرد و آن را مملوّ ديد از طعام ، سر آن را بپوشيد و حسن را به طلب آن حضرت فرستاد و حسن از عقب سيّد عالم روان شد و با اندك زمانى خواجهء كونين ، حجرهء ما در سبطين را به نور حضور وافر السرور خويش ، زيب و زينت تمام داد .\r\n دميد صبح سعادت كه يار بازآمد * چه غم چه باك كه آن غمگسار بازآمد \r\nو چون حضرت پيغمبر ( صلى اللّه عليه و آله ) بر مسند حشمت قرار گرفت فاطمه به در مصاف سرپوش برگرفت ظرفى ديد پر از نانهاى لطيف و مملوّ از گوشتهاى لذيذ و نظيف ، فاطمه از مشاهدهء آن حال متحيّر شده دانست كه وقوع آن صورت ، جز بركت الهى و ميمنت حضرت رسالت پناهى ، نيست وظائف حمد احد جلّ ذكره و عم برّه و مراسم درود احمد ( صلوات اللّه عليه ) به تقديم رسانيد خواجهء عالم بدين عبارت زيبا پرسيد من اين لك هذا ؟ اى فاطمه اين از كجا به تو رسيده است ؟ عندليب زبان زهراى بتول على الفور بر شاخسار قبول به ترنّم اين جواب ملهم شد كه هو من عند اللّه اين از نزد خداوند است !  إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ  « 1 » به درستى كه خدا روزى مىدهد هر كه را مىخواهد از خزانه غيب بيشمار از جهت كثرت به جهت بعد از استماع اين كلام گل رخسار سيّد انام از شادى برافروخت و فرمود كه سپاس مر خداى را كه از راه فضيلت تو را به سيّدهء زنان بنى اسرائيل يعنى مريم بنت عمران مانند گردانيد كه هرگاه حضرت إله ، او را روزى فرستادى و زكريّا از او پرسيدى كه اين از كجاست ؟ همين جواب دادى كه هو من عند اللّه پس حضرت رسول ( صلى اللّه عليه و آله ) فرمود كه تا على و حسن و حسين را حاضر گردانيدند و مجموع از آن مائدهء مباركه تناول فرمودند چنانچه سير گرديدند براى هر يك از ازواج طاهرات نيز فرستادند راوى گويد كه تمام اهل بيت و متعلّقان از آن خوردن به حظوظ كامله محظوظ شده بودند و هنوز آن ظرف از طعام مملو بود پس فاطمه همسايگان را نيز باقسام وافيه بهره‌مند گردانيد و فائدهء آن طعام به اغلب خاصّ و عام رسيد .\r\n\r\n\r\n","description":"","footnote":"\r\n( 1 ) - سوره آل عمران ، آيه : 37 .\r\n","page_name":" 173 ","page_number":173},
  {"content":"\r\n\r\n از مقدم مبارك سلطان كاينات * أضعاف اين چنين بركتها غريب نيست \r\n در منزل مبارك زهرا و مرتضى * اين صورت ار وقوع پذيرد ، عجيب نيست \r\nو چون فضائل بتول عذرا و مناقب فاطمه زهرا نه محيطيست كه پايان و كنارى دارد به تحرير و تقرير شمّه‌اى از وفات آن حضرت اشتغال كنيم و از آن قصّه مشتمل بر غصّه دو سه كلمه بياريم راويان صادق الروايه و مخبران ظاهر الدّرايه آورده‌اند كه : « هيچ كس را الم مفارقت حضرت رسالت ( ص ) چنان در بود كه فاطمه را در آن زمان كه حضرت رسالت ( ص ) درگذشت فزعى در مدينه افتاده آسمان به گريه و زمين به لرزه درآمدند ناله پريان به گوش آدميان رسيد فغان ملائكه از ذروهء عرش مجيد برگذشت اهل مدينه را از زنان و مردان جگر از اين غصّه چاك شد و دل از وقوع اين قضيّه غرقه خوناب گشت ألم مفارقت سيّد عالم ( صلى اللّه عليه و آله و سلّم ) اساس طرب از دل صحابه برانداخت و مشرب صافى اهل بيت را به خس و خاشاك اندوه و تعب ، مكدّر ساخت .\r\n آن سرو خوش خرام چو اندر چمن نماند * بر طرف باغ زيب گل و ياسمن نماند \r\n يعقوب وار ديدهء نرگس سفيد شد * از درد آنكه ، يوسف گل پيرهن نماند \r\nدر اين اثنا على مرتضى نزديك فاطمه آمد كه اى دختر خير البشر امروز در مدينه قيامت است اگر خواهى كه من از تو خشنود باشم آواز خود را به كسى مشنوان گفت چگونه كنم ؟ گفت صبر كن تا شب درآيد ؟ آنگاه به سر تربت آن حضرت ( صلى اللّه عليه و آله ) برو و زيارت كن فاطمه آنچنان كرد چون شب درآمد و مردمان بياراميدند و مسجد خالى شد على به خانه آمد فاطمه را بيهوش ديد افتاده زمانى صبر كرد تا به هوش آمد و چون چشمش به على افتاد گفت يا ابا الحسن از شب چه وقتست ؟ گفت ثلثى يا بيشتر گذشته گفت اكنون دستورى هست تا بيرون آيم على گفت بيرون آى امّا به آواز بلند گريه مكن . فاطمه خواست برپاىخيزد بيفتاد على دستش گرفت و به سر روضه مقدّسه آن حضرت آورد فاطمه را چون نظر بر آن مشهد منوّر و مرقد مطهّر افتاد بناليد و گفت « مالك و التّراب » ؟ اى گوهر پاك ترا با حفرهء خاك چه‌كار ؟\r\n در خسوف دل خاك آن رخ چون ماه دريغ * آفتابى به زوال آمده ناگاه دريغ \r\n\r\n","description":"","footnote":"","page_name":" 174 ","page_number":174},
  {"content":"\r\n\r\nپس خود را بر تربت پدر افكند و روى بر خاك مىماليد و مىناليد و زبان حالش بدين مقال مترنّم مىبود :\r\n زين مصيبت بىغم دل در جهان يك جان كجاست * در همه روى زمين يك ديده بىطوفان كجاست ؟ \r\n عالمى همچون سكندر در سياهى مانده‌اند * اى خضر بنماى ره ، كان چشمهء حيوان كجاست ؟ \r\nعلى گفت اى فاطمه چندين مگرى كه هيچ‌كس را از اين راه گريز نيست\r\nفاطمه گفت اى : پسر عم ملامتم مكن كه درد فراق صعب است خصوصا مفارقت چنين پدرى و از قصيده‌اى كه حضرت فاطمه در مرثيهء پدر گفته يك بيت اين است\r\n صبّت علىّ مصائب لو أنها * صبّت على الأيّام صرن لياليا \r\nيعنى چندان مصيبتها بر من ريخته‌اند كه اگر آن را به روزها ريختندى همه از اندوه چون شب تيره شدندى و نقلى ديگر آن است كه فاطمه چون به زيارت پدر بزرگوار آمد قبضه‌اى از خاك تربت آن حضرت برداشت و بر چشمهاى مبارك خود نهاد و گريه آغاز كرد :\r\n نو بهار من كجا شد آن گل سيراب كو ؟ * مىتوان ديدن به خوابش اى دريغا خواب كو ؟ \r\n گر بگريم ور بخندم هيچ إنكارم مكن * گريه را صد وجه دارم ، خنده را اسباب كو ؟ \r\nو به صحّت رسيده كه فاطمه را كسى بعد از وفات پدر خندان نديد بلكه شب و روز گريه كردى و به سوز دل به ناليدى و گريهء او به مرتبه‌اى رسيد كه اهل مدينه از آن به تنگ آمده گفتند اى دختر مصطفى به روز گريه كن و به شب آرام‌گير ، تا ما را هم آرامشى باشد يا به شب گريه كن و به روز خاموش باش تا ما را آسايشى بود و فاطمه بعد از آن شبها به مقابر شهدا رفتى و چندانچه خواستى بگريستى .\r\nو از امام جعفر صادق عليه السلام نقل كرده‌اند كه گريندگان در عالم پنج تن بوده‌اند :\r\nكه كسى زياده از ايشان نگريسته سه تن از پيغمبران بوده‌اند و دو تن از اهل بيت ما از\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nانبياء اوّل آدم كه در فراق بهشت چندان بگريست كه گويا رود در رخسارهء وى پيدا شد .\r\nدوم يعقوب كه در فراق يوسف چندان گريه كرد كه چشمش سفيد شد . سوم يوسف كه در زندان شب و روز گريستى چنانچه همهء اهل زندان به تنگ آمده به زليخا پيغام فرستادند كه اين غلام ما را از گريه خود رنجه دارد زليخا پيغام فرمود تا غرفهء علىحده براى وى ترتيب كردند تا آنجا مىگريست و آواز او به زندانيان نمىرسيد .\r\nامّا از اهل بيت يكى فاطمه بود كه در فراق پدر چندان بگريست كه اهل مدينه به وى پيغام كردند كه اى فاطمه لقد آذيتنا ببكائك بدرستى كه ما را رنج مىرسانى به بسيارى گريهء خود ، حضرت بتول عذرا بعد از آن به مقابر شهدا مىرفت و مىگريست .\r\nدوم حضرت امام زين العابدين على بن الحسين عليهما السلام بود كه بعد از واقعهء كربلا چهل سال به زيست و هيچ بار طعام پيش وى نياوردندى مگر كه چندان گريستى كه آن طعام از آب چشم مباركش غرقه شدى و آن حضرت را غلامى بود مفلح نام روزى با وى گفت يا بن رسول اللّه چند مىگرئى مىترسم كه از گريه هلاك شوى فرمود كه اى مفلح چه كنم ؟ هرگاه برمىانديشم از صحراى كربلا كه پدرم را با برادرانم و عموهايم و جماعتى از خويشان و گروهى از دوستان را در حضور من شهيد كردند نمىتوانم خود را از گريه نگاه دارم و اگر به قدر اندوهى كه در دل منست بگريم هيچ احدى را طاقت مشاهدهء آن نباشد .\r\n گر به قدر سوزش من چشم من بگريستى * مرغ و ماهى از غم من تن به تن بگريستى \r\n صد هزاران ديده بايستى دل ريش مرا * تا به هر يك خويشتن بر خويشتن بگريستى \r\n ديدهاى بخت من بيدار بايستى كنون * تا بدى حال من بر حال من بگريستى \r\n آنچه از من گمشده گر از سليمان گم شدى * هم سليمان هم پرى هم اهرمن بگريستى \r\nآورده‌اند كه : « چون دو ماه و نيم و به قولى سه ماه و پنج روز و به روايتى شش ماه از وفات سيد كائنات عليه افضل الصّلوات و اكمل التحيات بگذشت فاطمه را هيچ رنجى و المى نبود جز غم فراق پدر و تقدّم اصحاب بر على و تصرّف ايشان در فدك روزى مرتضى على عليه السلام به حجره درآمد فاطمه را ديد كه قدرى آرد خمير كرده بوده تا\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنان پزد و مقدارى گل تر مىساخت تا سر فرزندان بشويد و ساز شستن جامهء اولاد امجاد بزرگوار عالىمقدار خود مىكرد على عليه السلام از آن حال متعجّب شده از روى تحيّر گفت : اى مخدومهء دو جهان ! و اى معصومه آخر الزمان و اى دو حبّه دو يحيى و اى مريم دو عيسى و اى بلقيس حجرهء تقديس و جلال و اى آسيه عالم تكميل و كمال ، اى زهراى مرضيّه و اى حوراى انسيّه‌اى ، مادر دو مظلوم و اى دختر يك معصوم اى عروس كم جهاز و اى خاتون حجله اعزاز و اى سيّارهء راه قبول و اى ستارهء جلوه‌گاه رسول ! و اى بضعهء احمد و اى بضاعت محمد ( صلى اللّه عليه و آله ) .\r\n يا زهرة الزهراء فى افق العلى * و الدّرة البيضاء فى صدف النّهى \r\n اى تو درّ درج نبوّت گوهر عالم‌فروز * وى تو در برج ولايت ، زهرهء روشن جبين \r\n اى به رفعت مريم ثانى ، كه مهد عفّتت * از ترفّع جاى دارد بر سر چرخ برين \r\n اى نهال روضهء عصمت كه هست از روى قدر * سايهء جاهت پناه قاصرات الطّرف عين \r\n ريشه‌اى از معجر عصمت شعارت آمده * حوريان گلشن فردوس را حبل المتين \r\n اى چراغ اهل بيت مصطفى اى فاطمه * مادر سبطين و نور چشم خير المرسلين \r\nدر اين مدّت هرگز از تو مشاهده نكرده‌ام كه در يك روز دو كار دنيا پيش گرفته باشى امروز مىبينم كه به سه كار اشتغال مىنمائى در اين چه حكمتست ؟\r\nفاطمه كه اين سخن استماع نمود قطرات عبرات از ديده به باريد و گفت اى تاجدار سورهء هل اتى و اى شهسوار عرصهء لا فتى و اى خطيب منبر « سلونى » و اى وارث مرتبه هارونى و اى طراز حلّه صفا ، و اى رازدار شير بيشه شريعت و اى كشتى لجّه حقيقت اى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nشكوفهء باغ ابو طالب و اى نواخته لقب اسد اللّه الغالب .\r\n اى ولىّ ساز وال من والاه * وى عدوسوز عاد من عاداه \r\n كاتب نقش نامهء تنزيل * خازن گنج نامه تأويل \r\n مهتر و بهتر زمين و زمن * معدن جوهر حسين و حسن \r\n« هذا فراق بينى و بينك » دولت وصال به سر آمد و نوبت فراق درآمد روز مواصلت به آخر رسيد شب مهاجرت روى نمود .\r\n هنگام وداع و افتراقست ، امروز * با درد فراق ، اتّفاقست امروز \r\n اى ديده جمال وصل ، ديدى يك چند * خونبار كه نوبت فراقست امروز \r\nاى على ديشب پدرم را به خواب ديدم بر بلندى ايستاده و هر طرف مىنگرد چنانچه گوئى منتظر كسى است فرياد بركشيدم كه يا أبتاه ! تو كجائى كه از فراق تو دلم سوخته و تنم گداخته گفت اى فاطمه من اينجا ايستاده‌ام و انتظار مىبرم گفتم يا رسول اللّه منتظر كيستى ؟ فرمود كه منتظر تو اى فاطمه زمان فراق از حد گذشت و مرا از شوق تو طاقت برسيد وقتست كه قفس تن در هم شكنى و دل از علائق بدنى بركنى و خيمه از مضايق سفلى به فضاى عالم علوى زنى و روزى از زندان محنت‌آباد دنيا به بوستان عشرت‌فزاى عقبى آرى .\r\nاى فاطمه بيا كه تا تو نيائى من نمىروم گفتم اى پدر من نيز آرزومندى لقاى تو دارم و همواره تمنّاى من آن دارم كه به دولت ديدار تو برسم حضرت مصطفى ( ص ) فرمود كه بسى به شتاب اى فاطمه ! تا فردا شب نزد من باشى من از خواب درآمدم و اشتياق آن عالم بر من غلبه كرد مىدانم كه در آخر اين روز و يا در اوّل شب آينده رحلت خواهم كرد نان از براى آن مىپزم كه فردا كه تو به مصيبت من مشغول باشى فرزندان من گرسنه نمانند و جامهء فرزندان به جهت آن مىشويم كه ندانم كه جامه فرزندان من بعد از من كه شويد ؟ و رضاى دل يتيمان من كه جويد ؟ مىخواهم كه سر فرزندان شانه كنم كه معلوم نيست كه پس از من غبار از روى و موى ايشان كه بيفشاند ؟ فاطمه از غبارى كه بر روى و موى ايشان نشيند اندوهناك بود آيا اگر بديدى مويهاى دلاويز عنبربيز ايشان به خاك‌آلوده و رويهاى دلكش آفتاب‌وش ايشان در خون آغشته چگونه تحمّل كردى و چه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nسان طاقت مشاهدهء آن داشتى ؟\r\n روى گردآلوده و رخسار پرخون حسين * گر بديدى فاطمه در عرصه‌گاه كربلا \r\n آنچنان بگريستى كز گريه‌هاى زار او * ساكنان آسمان به گريستندى بر ملا \r\nامّا چون على عليه السلام از فاطمه سخن فراق شنيد آب حسرت از ديده فرو ريخت و گفت اى فاطمه ! هنوز از داغ فراق پدرت بر نياسوده‌ام و از جراحت رحلت آن حضرت نفرسوده اينك نوبت مفارقت تو هم رسيد و داغى ديگر بر بالاى آن داغ پديد آمد .\r\n هر دم زمانه داغ غمم بر جگر نهد * يك داغ نيك ناشده داغ دگر نهد \r\n هر داغ كآورد قدرى رو به بهترى * آن داغ را گذارد و داغى بتر نهد \r\nفاطمه فرمود كه : « اى على در آن مصيبت صبر كردى در اين تعزيت نيز شكيبائى پيش آور و زمانى غايب مشو كه نفسم به شماره افتاده است و وعدهء ديدار به دار القرار . اين مىگفت و جامه شاهزادگان تر مىكرد و در رخسارهء مبارك ايشان نظر مىفرمود و آه حسرت از دل بر مىكشيد و آب اندوه از ديده مىباريد و مىگفت كاشكى بدانمى كه بعد از من با شما چه خواهد رفت ؟ و سرانجام كار شما به كجا خواهد رسيد ؟ و حسن و حسين از سخن مادر به گريه درآمدند فاطمه فرمود كه اى جانان مادر زمانى به گورستان بقيع رويد و مادر خود را دعا كنيد ايشان به رفتند و فاطمه بر بستر تكيه زد و على را گفت بنشين كه وقت وداع است على عليه السلام گفت آه وا حسرتا .\r\n دلها كباب مىشود از آتش وداع * يا رب كه برفتد ز جهان رسم انقطاع \r\nآرى وداع ياران با موت احمر در مقام مساواتست و با ذبح اكبر در رتبهء و موازات پس مرتضى على به نشست و فاطمه ، اسماء بنت عميس را طلبيد و گفت طعامى مهيّا ساز كه چون فرزندان بيايند تناول نمايند و چون به خانه درآيند در فلان موضع بنشان و طعام پيش ايشان بر ، تا بخورند و مگذار كه پيش من آيند و مرا بدين حال مشاهده نمايند امّا چون زمانى برآمد شاهزادگان بيامدند اسماء پيش ايشان بازآمد و در آن موضع كه فاطمه فرموده بود ايشان را نشاند و طعام حاضر كرد شاهزادگان فرمودند كه اى اسماء هرگز ديدى كه ما بىمادر طعام خورده باشيم اين چه معنى دارد كه ما را از هم جدا\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمىسازى ؟ اسماء گفت كه مادر شما اندك ملالى دارد شما طعام تناول كنيد گفتند : اى اسماء ما را بىمادر طعام گوارنده نيست برخاستند و به حجرهء مادر درآمدند وى را ديدند تكيه فرموده و مرتضى على بر زير سر او نشسته چون مادر ايشان را ديد گفت اى على يك زمان ايشان را به سر روضهء پدرم فرست تا با خداى خود راز گويند و نيز عرضه دارند مرتضى على فرمود كه اى جانان پدر لحظه‌اى به زيارت جدّ خويش رويد كه مادر شما رنجور است تا دمى بياسايد ايشان بيرون رفتند پس فاطمه فرمود كه اى على ساعتى قرار گير و سرم در كنار گير كه از عمرم چندان نمانده .\r\n بيمار غمت را نفس بازپس است اين * پاس نفسش دار كه آخر نفس است اين \r\nمرتضى على فرمود كه اى فاطمه مرا قوّت شنيدن اين مقال و طاقت ديدن اين حال نيست فاطمه گفت اى على راهى پيش آمده كه به ضرورت مىبايد رفت و غمى در دل جوش زده كه به هر حال مىبايد گفت دمى بنشين و سخن مرا گوش كن و شربت فراق مرا به ناكام نوش كن .\r\n بنشين مگر از دلم غمى بردارى * يا از سر آتشم دمى بردارى \r\n جانم ز فراق در عدم خواهد شد * هان تا به وداعش قدمى بردارى \r\nعلى عليه السلام به نشست و سر فاطمه در كنار گرفت فاطمه ديدهء مبارك فراز كرد تا گاه از باران غم و سيلاب ديدهء پرنم مرتضى على قطره‌ها بر گلزار رخسار فاطمه باريدن آغاز كرد فاطمه ديده باز كرد و على را گريان ديد گفت اى على ! وقت وصيّتست نه هنگام تعزيت على گفت يا سيّدة النساء چه وصيّت دارى ؟ فاطمه فرمود كه اى على چهار وصيّت دارم :\r\nاوّل آنكه اگر از من نسبت به حضرت تو صورت تقصيرى صادر شده كه غبار ملالى بر خاطر عاطر تو نشسته باشد آن را عفو فرمائى و مرا به حل كنى على گفت حاشا كه در اين مدت هرگز به قول و فعل از تو چيزى صدور يافته باشد كه موجب آزار دل شود تو هميشه دلدار من بوده‌اى نه دل آزار من و غمگسار من بوده‌اى نه آفت روزگار من و تو را وفادار يافته‌ام نه جفا كار و بر صفت گل ديده‌ام نه بر شوكت خار » .\r\nوصيّت دوم آنست كه : « فرزندان مرا عزيز دارى و جانب جگرگوشگان مرا فرو نگذارى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدست شفقت از سر ايشان نگيرى و عذر گستاخى كه از ايشان صادر شود در پذيرى » .\r\nوصيّت سوّم آنكه مرا به شب دفن كنى تا چنانچه در حال حيات هيچ بيگانه را نظر بر قد و بالاى من نيفتاده در حين مرگ نيز چشم كسى بر جنازهء من نيفتد » .\r\nچهارم : آنكه پاى از زيارت من بازنگيرى كه من با تو أنس دوام داشته‌ام و مونس اوقات صبح و شام من بوده‌اى و حالا به ناكام از تو دور مىمانم .\r\n اى به ناكام مرا از رخ تو مهجورى * خود كه باشد كه به كار از تو گزيند دورى \r\nمرتضى على ( ع ) كه اين سخنان شنيد فرياد از نهادش برآمد و به لسان حال مضمون اين مقال به أداء رسانيد .\r\n دلدار ز ما كرانه‌اى مىطلبد * در كوى فراق خانه‌اى مىطلبد \r\n تيرى ز كمان هجر مىاندازد * وز سينهء ما نشانه‌اى مىطلبد \r\nآنگاه على گفت : اى فاطمه قبول كردم كه به وصيّتهاى تو قيام نمايم امّا تو هم كرمى فرماى و وصاياى مرا بشنو فاطمه گفت چه وصيّتست ؟ گفت :\r\nاول آنكه اگر در خدمت تقصيرى واقع شده باشد عفو فرماى دوم جون به روضه پدرت برسى سلام من فراق ديدهء هجران كشيده را به رسانى سوم از من بدان حضرت شكايت نفرماى فاطمه فرمود حقّا كه در اين مدت ، مواصلت از تو چيزى نديده‌ام و سخنى نشنيده كه موجب شكايت باشد بلكه همه مردمى و مروّت و جوانمردى و فتوّت و حسن مقال و لطف فعال ، مشاهده كرده‌ام .\r\n اى ز سر تا پا چو چشم خويش عين مردمى * چون تواند بود چندين لطف در يك آدمى \r\nايشان در اين سخن بودند كه به يك ناگه خروش وا ويلاه و نالهء وا مصيبتاه از در حجره برآمد و حسن و حسين مىگفتند اى پدر اى در مدينه علم رسول خدا در حجره به روى ما بگشاى و اى پدر بزرگوار ما را در خانه آر تا ديدار بازپسين مادر خود ببينيم و وداعى بكنيم على مرتضى برخاست و در خانه باز كرد و شاهزادگان را در برگرفت و نوازش بسيار نمود و گفت جانان پدر شما چه دانستيد كه مادر شما در اين وقت از دنيا بخواهد رفت گفتند اى پدر مهربان فرمودى كه به روضهء جدّ خود رويد همين كه به\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nنزديك روضه رسيديم خروشى به گوش ما رسيد و آوازى شنيديم كه اينك ابراهيم خليل مىگويد : يتيمان فاطمهء زهرا آمدند و اينك اسماعيل ذبيح مىگويد كه شفيعان فردا آمدند اينك محمّد حبيب ( صلى اللّه عليه و آله ) مىفرمايد : جگرگوشگان ما آمدند چون به روضه درآمديم و سلام كرديم از مرقد آن حضرت آواز آمد كه اى فرزندان من و اى نور ديدگان من ! بازگرديد تا ديدار بازپسين مادر خود را در يابيد كه ما به استقبال مادر شما آمده‌ايم و جميع أنبياء همراهند ما بازگشتيم و بيامديم پس خود را در آن خانه افكندند كه حضرت فاطمه تكيه داشت و در دست و پاى وى افتادند و در زمين مىغلطيدند و به زارى تمام مىناليدند و مىگفتند اى مادر ! چشم مبارك باز كن و با ما سخن آغاز كن يتيمان خود را به يك نظر بناز و از گفتار شكربار خود بهره‌اى حوالهء ايشان ساز .\r\n نظرى كن كه فراق دل ما را خون ساخت * سخنى گو كه ز هجرت ، جگر ما به گداخت \r\nچون آواز ايشان به گوش فاطمه رسيد ديده باز كرد و دست بگشاد و ايشان را در بر گرفت و گفت اى جانان مادر ! و اى مظلومان مادر ندانم كه بعد از من حال شما به كجا خواهد رسيد و از دشمنان به شما چه جفاها خواهد رسيد ؟ پس دختران را طلبيد و به برادران سپرد و همه را ديگر باره به مرتضى على سفارش كرد .\r\nو در روايتى آن است كه على و حسن و حسين را فرمود كه شما بار ديگر به روضهء پدرم رويد ايشان به رفتند و فاطمه امّ سلمه را طلبيد و گفت آبى براى من مهيّا ساز تا غسل كنم امّ سلمه گويد كه آب ترتيب دادم و فاطمه غسلى فرمود كه هرگز نديده بودم كه كسى بدان خوبى غسل كند پس گفت جامهاى پاك مرا بياور بياوردم در پوشيد آنگه فرمود كه فراش مرا در ميان خانه بنه آنچنان كردم آن حضرت بيامد و بر فراش تكيه گرفت و بر پهلوى راست خسبيد روى به قبله و دست مبارك در زير رخسارهء راست نهاد پس اسماء بنت عميس را طلبيد و گفت اى اسماء روزى جبرئيل نزد پدرم ( صلى اللّه عليه و آله ) آمد در وقتى كه مريض بود و قدرى كافور بهشت به جهت حنوط بياورد و پدرم آن را به سه بخش كرد و يك بخش خود برداشت و دو بخش به من داد و گفت يك بخش از آن توست و يكى از آن على اى اسماء آن كافور در فلان موضع نهاده است آن را بردار چهل\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمثقالست ، بيست مثقال كه بخش من است مرا بدان حنوط ساز و باقى كه از آن عليست مضبوط ساز اسماء به موجب فرموده عمل كرد ديگر باره فاطمه فرمود كه اى اسماء بيرون رو و مرا تنها بگذار تا اندك زمانى با خداى خود راز گويم و اميدى كه در دل دارم با قاضى الحاجات بازگويم اسماء بيرون آمد و ساعتى انتظار برد آواز گريهء فاطمه شنيد به خانه درآمد ديد كه فاطمه مىگريد و با حق سبحانه مناجات مىكند اسماء گويد گوش فرا داشتم مىگفت خداوندا ! به حرمت پدرم مصطفى و به شوقى كه به ديدار من دارد و به درد دل على مرتضى كه در مفارقت من مىنالد و مىزارد و به سوز دل حسن و حسين كه در مصيبت من خواهند داشت و به فزع دختران نارسيدهء من كه در ماتم من هيچ دقيقه باقى نخواهند گذاشت كه بر گناهكاران أمّت پدرم رحمت كن و از سر گناه عاصيان بيچاره درگذر ! در اين محلّ گريه بر اسماء غلبه كرد فاطمه بازنگريست اسماء را ديد گفت تو را نگفتم كه مرا تنها بگذارى برو بيرون و منتظر باش و بعد از يك ساعت مرا بخوان اگر اجابت كردم فبها و إلّا بدان كه من نزد پروردگار خود رفتم و به پدر بزرگوار خود ملحق گشتم پس اسماء از خانه بيرون آمده زمانى انتظار برد آنگاه آواز داد كه يا قرّة عين الرسول ! هيچ جواب نيامد ديگر باره گفت يا سيّدة النساء يا ابنة المصطفى نداى اجابت نشنيد درآمد و جامه از روى مباركش دركشيد ديد كه حجرهء عنا و كلبه فنا به حجلهء بقا و روضه فردوس لقا انتقال كرده و وجه توجّه از اين مضيق با وحشت و كلال به نزهت‌آباد قرب و وصال آورده اسماء از پاى درافتاده و روى بر كف پاى مباركش نهاده مىگفت اى بتول عذرا ! چون به روضه پدرت رسى از من سلام و نياز برسان در اين محل حسن و حسين از در درآمدند و گفتند اى اسماء مادر ما چونست ؟ اسماء را تحمّل نماند دست كرده و مقنعه از سر كشيد شاهزادگان از صورت حال ، وقوف يافتند گريان گريان روى به مسجد نهادند مرتضى على با أشراف صحابه آنجا بود چون آواز گريهء سبطين به گوش آن حضرت رسيد دانست كه بر فوت مادر مىگريند مرتضى على به هوش شد صحابه حيران شده بيامدند و آب به روى مبارك امير افشاندند تا به هوش آمد و پيش حسن و حسين بازآمدند كه اى مخدوم‌زادگان شما را\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nچه مىشود و چرا مىگرييد ؟ گفتند چگونه نگرييم و براى چه نناليم ؟\r\n دل به شد از دست ، دوست را به چه جوئيم * نطق فرو بست حال خود به كه گوئيم ؟ \r\nدر اين وقت ميزبان جان عزيز زهرهء زهرا و بتول عذرا از مهمانخانه قالب شريفش ميل دعوت سراى  وَ اللَّهُ يَدْعُوا إِلى دارِ السَّلامِ  « 1 » فرمود و هودج روح بزرگوارش به جاذبه  ارْجِعِي إِلى رَبِّكِ  « 2 » از شاهراه  كُلُّ نَفْسٍ ذائِقَةُ الْمَوْتِ *  « 3 » به معموره ساكنان صوامع قدس برين و مقصوره متوطنان مجامع اعلى عليّين به خدمت حضرت سيّد المرسلين پيوست .\r\nدوست بر دوست رفت و يار بر يار .\r\nاصحاب نامدار از صورت حال وقوف يافته مراسم گريه و زارى به جاى آوردند و مصيبت حضرت رسالت را تازه كردند و حضرت مرتضى على عليه السلام را در مرثيهء آن حضرت ابياتيست از آن جمله : لكلّ اجتماع من خليلين فرقة يعنى هر اجتماعى را ميان دو دوست ، افتراقى در پى است و هر گل و صلى را خار هجرى با وى . و كل الّذى دون الفراق قليل و هر بلائى كه باشد به غير بلاى فراق اندكست و به نسبت شدّت مفارقت از هزار يكى . و إن افتقادى فاطما بعد احمد بدرستى كه گم كردن من فاطمه را بعد از هجران حضرت رسالت . دليل على أن لا يدوم خليل دليل ظاهر و علامت باهر است بر آن كه دوست دائم در عالم نيست و هيچ قاعدهء صحبت تا قيام قيامت قائم نه بلكه عادت روزگار غدّار و سيرت زمانه ناپايدار آنست كه پيوسته به تيغ مفارقت رشتهء مصاحبت جمعى انقطاع دهد و داغ فراق بر جگر دوستان قديمى و ياران و مصاحبان ديرينه نهد .\r\n فلك را غير از اين خود نيست كارى * كه گرداند جدا يارى ز يارى \r\n به هر جا دوستان بيند هم آواز * همان دم نغمهء دورى كند ساز \r\nو به روايت اهل بيت وفات آن حضرت شب سه شنبه سوم ماه مبارك رمضان سنه إحدى عشر من الهجره . و در روضه مدفونست .\r\n\r\n\r\n","description":"","footnote":"\r\n( 1 ) - سوره يونس ، آيه : 25 .\r\n( 2 ) - سوره الفجر ، آيه : 28 .\r\n( 3 ) - سوره آل عمران ، آيه : 185 .\r\n","page_name":" 184 ","page_number":184},
  {"content":"\r\n\r\n\r\nباب پنجم در بعضى از اخبار و حالات مرتضى على ( عليه السلام ) از زمان ولادت تا هنگام شهادت\r\nدر شواهد النبوّة آورده است كه : « امير المؤمنين على عليه السلام امام اوّلست ، از ائمّه اثنا عشر ، و شمايل و فضايل وى از آن بيشتر است كه به تقرير زبان و تحرير بيان استقصاى آن توان كرد » .\r\nامام احمد حنبل ( رحمه اللّه ) فرموده كه : « از هيچ يك از صحابه كرام آن قدر فضائل به ما نرسيده است كه از امير المؤمنين على ( ع ) رسيده است ، ولادت آن حضرت در مكّه بوده بعد از عام الفيل به سى سال روز جمعه سيزدهم ماه رجب ، و شيخ مفيد ( رحمه اللّه ) آورده كه : « در يمن مردى بود روى توجه به محراب عبادت آورده و به مدد تقوى و زهادت ، پشت بر دنياى دنى و متاع فانى آن كرده\r\n به كوهى رفته و كنجى گرفته * ز چشم خلق ، چون گنجى نهفته \r\nنام وى مثرم بن دعيب الشيقام ، و به زاهد يمن مشهور ، صد و نود سال از عمر او گذشته و در اين مدت از طاعت و عبادت نفور و ملول نگشته ، وقتى در مناجات خود گفت :\r\nالهى از بزرگان حرم محترم خود كسى را به من بنماى تير دعاى بىرياى وى به هدف\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاجابت رسيد ، و ابو طالب كه به سفر يمن رفته بود به زيارت وى توجّه نمود ، مثرم چون وى را ديد تعظيم كرد و به پرسيد ، و در پهلوى خود نشاند ، آنگه استفسار كرد كه تو كيستى و از كجائى ؟ گفت من مردىام از تهامه ، گفت : از كدام تهامه ؟ گفت : از مكّه ، ديگر پرسيد از كدام قبيله ؟ گفت : از بنى هاشم زاهد ، ديگر باره برخاست و سر و روى ابو طالب به بوسيد ، و گفت : الحمد للّه كه حقّ سبحانه دعاى من رد نكرد و مرا مرگ نداد تا يكى از مجاوران حرم شريف خود را به من نمود ، پس گفت نام تو چيست ؟ گفت :\r\nابو طالب ، گفت : نام پدرت چه بوده است ؟ گفت : عبد المطلّب ، زاهد گفت : چنين خوانده‌ام كه عبد المطلب را دو نبيره باشد يكى نبىّ خدا و پدر او عبد اللّه باشد و ديگرى ولىّ خدا پدر او ابو طالب بود ، و چون نبىّ خدا سىساله شود ولىّ خدا متولد گردد ، اى ابو طالب آن نبى به وجود آمده است ؟ گفت : آرى محمّد ( ص ) متولّد شده ، و بيست و نه سال از عمر وى گذشته ، گفت : اى ابو طالب بشارت باد تو را كه امسال فرزندى از صلب تو بيرون آيد كه امام متّقيان و پيشواى مؤمنان باشد . اى ابو طالب چون به مكّه بازرسى برادر زاده خود را بگوى كه مثرم تو را نيازى بسيار مىرساند ، و گواهى مىدهد كه خداى يكى است و به جز از وى خدائى نيست تو كه محمّدى رسول اوئى ، به حق ، و چون پسرت متولّد گردد او را هم سلام من برسان و بگو : آن پير كه دوست و هوادار تو بود چنين گفته است : كه تو وصىّ پيغمبرى ، به آن حضرت نبوّت تمام گردد و به تو ولايت آشكار شود و او خاتم نبوّت باشد ، و تو فاتح ولايت . ابو طالب گفت : اى شيخ ! من حقيقت آنچه تو مىگوئى به چه دريابم مگر برهان روشن و دليل هويدا به من نمائى ؟ مثرم گفت : چه خواهى تا از خداى در خواهم كه اجابت فرمايد ، و تو را در همين موضع راستى سخن من روى نمايد .\r\nابو طالب نگاه كرد درختى انار بود بر در آن غار خشك شده ، گفت : خواهم كه مرا از اين درخت خشك انار تازه دهى ، زاهد دست به دعا برداشت و گفت : الهى اگر آنچه از سرّ نبى و ولى تو گفتم راست گفتم ، ما را از اين درخت انار ده ، فى الحال به قدرت حضرت ذو الجلال آن درخت سبز شد ، و برگ پديد آورد و گلنار بر او پيدا شد و دو انار\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nلطيف به بست و هم در دم پخته گشت ، زاهد انارها را باز كرده و پيش ابو طالب نهاد و چون بشكافتند دانه‌هاى آن چون لعل رمانى سرخ بود ، ابو طالب دانه‌اى چند از آن تناول نمود . رنگ آن به نطفه سرايت كرد و سرخى روى امير از آن بود ، القصّه ابو طالب شاد و خندان از مجلس زاهد بيرون آمد و چون به مكّه رسيد نطفهء على از صلب وى به رحم فاطمهء بنت اسد منتقل شد و چون مدّت حمل بگذشت ، فاطمه روايت كند كه در طواف خانه بودم كه اثر مخاض بر من ظاهر گشت در شوط چهارم ، حضرت رسول ( صلى اللّه عليه و آله ) مرا ديد و گفت : اى مادر تو را چه بوده است كه رنگت متغيّر شده است ؟\r\nصورت حال به عرض رسانيدم گفت اى فاطمه طواف تمام كردى ؟ گفتم نى ، گفت طواف تمام كن و اگر آنست كه دردت زياده گردد در خانهء كعبه رو كه سرّ خداست .\r\nدر كتاب بشاير المصطفى از يزيد بن قعنب نقل مىكند : كه گفت من با عبّاس بن عبد الملك و جمعى از بنى عبد العزّى به در بيت الحرام نشسته بوديم كه فاطمه بنت اسد به مسجد درآمد و حال آنكه حامله بود به على ، و از حمل وى نه ماه گذشته بود به طواف اشتغال نمود ، ناگاه اثر طلق و علامت زادن بر وى ظاهر شد ، و مجال بيرون آمدن از مسجد نماند ، گفت اى خداوند خانه به حرمت بانى اين خانه كه اين ولادت را بر من آسان گردان ! راوى گويد : كه ديدم فى الحال ديوار خانه گشوده شد و فاطمه به درون خانه رفت و از چشم ما غايب گشت و ما خواستيم كه به خانه درآئيم ميسّر نشد ، روز چهارم بيرون آمد على را به دست گرفته است .\r\nامام ابو داود بناكتى آورده است : كه پيش از على و بعد از على هيچ كس را اين شرف نبوده كه وى در خانهء كعبه متولّد شده باشد » و در اين معنى گفته‌اند :\r\n ولدته فى الحرم المعظّم امّه * طابت و طاب وليدها و المولد \r\n گوهر چو پاك بود ، و صدف نيز پاك بود * آمد ميانهء حرم كعبه در وجود \r\n كعبش ز فيض كعبه صفا داشت لا جرم * بر دوش سيّد دو جهان جلوه‌ها نمود \r\nفاطمه چون با على از حرم بيرون آمد وى را به خانه آورده ، در مهد نهاد و ابو طالب را بشارت داد ، ابو طالب دليرانه بيامد تا پيش مهد كه رخسار على بيند ، على دست از بند\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبيرون كشيد و دست پدر را بگرفت و گفته‌اند : « روى پدر را به خراشيد . و روايتى آنست كه مادر خواست كه پستان در دهان او نهد نگذاشت و روى مادر را نيز خراشيده ساخت .\r\nابو طالب گفت : اى فاطمه ! اين پسر را چه نام نهاده‌اى ؟ كه پنجهء او راست به پنجهء شير مىماند ، گفت او را به نام پدر خود « أسد » تسميه كرده‌ام . ابو طالب گفت من او را زيد نام كردم به نام قصىّ كه جامع قبائل قريش بود ، پس فاطمه دست او را فرو بست و به مهمّى مشغول شد ، چون بازنگريست ديد كه بندهاى گهواره گسيخته و دستها بيرون كرده امّا چون خبر ولادت على ( ع ) به حضرت رسول ( صلى اللّه عليه و آله ) رسيد پرسيد وى را چه نام نهاده‌اند ؟ به عرض رسانيدند كه پدر زيد نام نهاده و مادر اسد ، حضرت صلوات اللّه عليه فرمود : كه نام خوشش « علىّ » عالى همّت مىبايد نهاد ، فاطمه كه اين سخن شنيد گفت به خدا كه من از هاتفى شنيدم كه گفت نامش را على نه ، امّا من پنهان مىكردم ، و روايتى هست كه پدر و مادر را در تسميهء وى مجادله مىرفت ، به اتّفاق شبى به در حرم آمدند فاطمه روى به آسمان كرد و رجزى خواند كه يك بيتش اينست .\r\n بيّن لنا بحكمك المرضيّ * ما ذا ترى من اسم ذا الصّبى ؟ \r\nيعنى الهى حكم كن آنچه خواهى در نام اين كودك ، از بام خانهء رجزى شنودند كه كسى در جواب ايشان مىخواند يك بيتش اين بود .\r\n فاسمه من شامخ علّى * عليّ اشتّق من العليّ \r\nپس بر اين نام قرار دادند .\r\n كام دهن و زيب زبان است ، اين نام * آرام دل ، و راحت جانست اين نام \r\nآورده‌اند : كه رسول ( صلى اللّه عليه و آله ) به خانه ابو طالب آمده نزديك مهد شد تا على را به بيند ، فاطمه بنت اسد گفت : اى فرزند دلير ! نزديك گهواره مرو كه اين فرزند شير خصلت است ، روى پدر و چهرهء مرا بخراشيد مبادا كه نسبت به شما جرئتى كند ، سيّد عالم ( صلى اللّه عليه و آله ) گفت اى مادر ! على با من هرگز اين شيوه پيش نبرد آنگاه فراپيش مهد شد و در روى على نگريست و على در خواب بود چون رايحه گيسوى معنبر آن حضرت ( صلى اللّه عليه و آله ) به مشام على رسيد ديده باز كرد و به زبان حال مضمون اين مقال أدا نمود .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n بوى جان مىآيد از باد صبا اين بو چه بوست * مشك را اين حدّ نباشد نكهت گيسوى اوست \r\nو چون نظر على بر جمال با كمال سيّد كائنات ( عليه افضل و الصّلاة ) افتاد در روى مبارك آن حضرت خنديد .\r\n اندرين ساعت كه ديدم نازنين خويش را * يافتم خرّم دل اندوهگين خويش را \r\nآن حضرت وى را از گهواره بيرون آورد و در كنار گرفته روى به روى وى نهاد و زبان مبارك در دهن او كرد ولى مدّتى زبان آن حضرت را مكيد و از رشحات لعاب آن دهن كه سرچشمهء اسرار  « وَ ما يَنْطِقُ عَنِ الْهَوى »  « 1 » ، بود شربت حيات « هذا لعاب رسول اللّه فى فمى » مىچشيد و گفته‌اند نكته در آنكه ابو طالب را نگذاشت كه وى را بردارد آن بود كه اوّل دست مردى كه به وى رسد حضرت رسالت ( صلى اللّه عليه و آله ) باشد و آنكه شير مادر نگرفت به جهت آن بود كه در مبدأ حال ، آب حيات از سرچشمه دهان سيّد دو جهان بنوشد .\r\n مفرّحى به جگرخستگان عشق رسان * ز كيمياى سعادت كه در دهن دارى \r\nپس رسول ( صلى اللّه عليه و آله ) طشت و آفتابه طلبيد و على را در طشت نشاند و به دست مبارك خود وى را مىشست ، چون جانب راست وى شسته شد على در طشت برگرديد بىآنكه كس وى را برگرداند حضرت كه اين حالت را مشاهده فرمود به گريست . فاطمه گفت : اى سيّد ! سبب اين گريه چيست ؟ خواجه فرمود ! كه گويا مىبينم اين پسر مرا غسل مىدهد و من پيش وى مىگردم بىآنكه كسى مرا بگرداند ، در روز اوّل ، من على را شستم و در روز آخر او مرا خواهد شست ، و آن چنان بود كه در محلّى كه آن سرور ( صلوات اللّه عليه و آله ) از دار الغرور به سراى سرور انتقال فرمود على ( ع ) مباشر غسل آن سرور بود و چنان مىنمود كه آن حضرت ( صلى اللّه عليه و آله ) از دستى به دستى ديگر مىگرديد .\r\n\r\n\r\n","description":"","footnote":"\r\n( 1 ) - سوره النجم ، آيه : 3 .\r\n","page_name":" 189 ","page_number":189},
  {"content":"\r\n\r\nو در بشاير آورده : كه آن حضرت تربيت على مىفرمود ، و پيوسته از او خبر مىگرفت و او در بغل و كنار رسول ( صلى اللّه عليه و آله ) پرورش مىيافت و چون به پنج سالگى رسيد در آن وقت تنگى و بىبرگى در قريش پديد آمده بود ، و به جهت خشكسالى به عسرت تمام مىگذرانيدند ، و ابو طالب عيالمند بود روزى حضرت رسالت ( صلى اللّه عليه و آله ) به عمّ خود عبّاس گفت : كه تو توانگرى و ابو طالب فقير است و عيال بسيار دارد ، و مردم به بلاى غلا و قحط در مانده‌اند . پيش آى و رحم كن كه محلّ ترحّمست . بيا تا برويم و هر يك فرزندى از آن او برداريم تا سبكبار شود و مؤنت او تخفيف يابد ، عبّاس قبول فرمود و با حضرت رسول ( ص ) به خانهء ابو طالب آمدند و صورت حال بازگفتند ، جواب داد كه از پسران من عقيل را با من بگذاريد باقى را شما دانيد ، پس حضرت ( صلوات اللّه عليه ) على را قبول كرد و عبّاس جعفر را پذيرفت و على در كفالت حضرت رسالت ( ص ) مىبود تا وقتى كه آن حضرت مبعوث شد به وى ايمان آورد ، و همچنان به ملازمت آن حضرت قيام مىنمود تا آن هنگام كه فاطمهء زهرا را به وى داد و حجره‌اى جهت ايشان تعيين فرمود .\r\nامّا كنيت على ، ابو الحسن بود و ابو تراب ، و اين كنيت او را ، خوشتر آمدى ، و در سبب كنيت على بدين لفظ چند چيز واقع شده . در شواهد آورده : كه روزى رسول ( صلى اللّه عليه و آله ) در خانهء فاطمه آمد و پرسيد كه پسر عمّ تو كجاست ؟ گفت : يا رسول اللّه ميان من و وى چيزى واقع شد و او خشم كرده بيرون رفت و نزد من قيلوله نفرمود . رسول ( صلى اللّه عليه و آله ) كسى را فرمود كه ببين كه وى كجاست ؟ آن كس آمد و گفت : يا رسول اللّه ! وى به مسجد در خوابست ، رسول ( صلوات اللّه عليه ) آنجا رفت وى را ديد خفته و ردايش از دوش افتاده و دوش مباركش خاك‌آلود شده ، رسول ( صلى اللّه عليه و آله ) آن خاك را به دست مبارك خود از دوش وى دور مىكرد و مىگفت « قم يا أبا تراب قم يا أبا تراب » « 1 » در روضة الأحباب فرموده كه در سال دوّم از هجرت كه غزوهء\r\n\r\n\r\n","description":"","footnote":"\r\n( 1 ) - اين حديث از ساخته‌هاى عامه مىباشد كه حضرت زهرا را مانند زنان معمولى پنداشته‌اند هرگز بين اين دو زوج تنها جز لفظى يا تنافر روحى رخ نداده است . ( مصحّح )\r\n","page_name":" 190 ","page_number":190},
  {"content":"\r\n\r\nذو العشيره واقع شد پيغمبر ، مرتضى على را به ابو تراب كنيت نهاد و عمّار بن ياسر ( رضى اللّه عنه ) گويد : در غزوهء ذو العشيره من و على در پاى درخت خرمائى به خواب رفته بوديم در زمين ريگستان حضرت به بالين ما درآمد ما را بيدار كرد و به على گفت :\r\nقم يا أبا تراب ! بعد از آن فرمود : كه اى على تو را خبر دهم كه بدبخت‌ترين مردمان كيست ؟\r\nعلى گفت آرى يا رسول اللّه ، فرمود : كه بدبخت‌ترين مردمان دو كسند : يكى آنكه ناقهء صالح پيغمبر را پى كرد و يكى آنكه روى و محاسن تو را به خون رنگين كند اين مىگفت و دست حق‌پرست را بر سر و روى وى مىكشيد .\r\nو كنيت ديگر مر آن حضرت را ابو الريحانتين است . در مناقب ابن مردويه از جابر انصارى نقل مىكند كه گفت : شنيدم از حضرت رسالت ( صلى اللّه عليه و آله ) به سه روز پيش از وفات كه على را گفت : يا ابا الريحانتين وصيّت مىكنم تو را به نگاهداشت دو ريحانهء من ( و مراد حسن و حسين بوده‌اند ) به درستى كه نزديك شد كه دور كن تو در هم شكنند و از جا بروند ، چون حضرت رسول ( صلى اللّه عليه و آله ) وفات كرد امير فرمود هذا الركن الأوّل يك ركن اين بود كه بر جاى نماند ، و بعد از وفات فاطمه گفت :\r\nهذا الركن الثانى اين ركن دوّم بود كه در هم شكست .\r\nدر اخبار آمده است كه مرتضى على فرمود كه : « من محنت بسيار ديدم و مشقّت بيشمار كشيدم امّا سخت‌ترين بلاهاى من سه بود :\r\nيكى : وفات حضرت سيّد كاينات ( عليه افضل الصلوات ) كه هادى راه و پشت و پناه من بود چون آن حضرت درگذشت دل من بر آتش حيرت بريان شد و ديده‌ام از غايت حسرت گريان گشت و زبان حال من بدين مقال تكلّم نمود .\r\n اى همنفسان آه كه بىيار بماندم * در دست غم هجر گرفتار بماندم\r\nآن بحر رسالت چو شد از ديدهء من دور * من با صدف چشم گهربار بماندم \r\nدوّم : وفات حليلهء جليلهء من ، يعنى فاطمه كه سلوت دل پرغم ، و روشنى ديدهء پرنم و مونس روزگار وفادار و غمگسار من بود و به فوت وى جراحت مصيبت مصطفوى تازه شد و دست فراق داغى ديگر بر بالاى آن داغ نهاد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n زنهار ز دست فلك بىبنياد * هرگز گره كار كسى را نگشاد \r\n هر جا كه دلى ديد كه داغى دارد * داغ دگرش بر سر آن داغ نهاد \r\nسوّم : خبر شهادت جگرگوشهء من حسين كه رسول ( صلى اللّه عليه و آله ) مرا از آن خبر داد . در شواهد آورده : كه روزى حضرت مرتضى على ( ع ) در بعضى از سفرهاى خود به صحراى كربلا رسيد و گريان گريان از آنجا به گذشت پس گفت : و اللّه اين است . محلّ خوابانيدن شتران ايشان و موضع شهادت ايشان ، اصحاب گفتند : يا امير المؤمنين اين چه موضعست ؟ فرمود اين كربلاست . اينجا قومى را بكشند كه بىحساب به بهشت درآيند ، بعد از آن به رفت ، و هيچ كس تأويل سخن وى ندانست تا آن روز كه واقعهء امام حسين ( ع ) واقع شد و الحق از شرر آن مصيبت ، قلوب اهل اسلام شمع‌وار در لگن ضجرت سوخته است و موقد حيرت در كانون سينه‌هاى امّت سيّد أنام ، آتش قلق و اضطراب برافروخته .\r\n شد بساط خرّمى طى در جهان زين واقعه * زير و بالا شد زمين و آسمان زين واقعه \r\n نيست شبها بر كنار آسمان رنگ شفق * خون همىآيد ز چشم روشنان زين واقعه \r\nاما ألقاب مرتضى على بسيار است . چون امير النّحل ، و بيضة البلد ، و يعسوب الدّين ، و كرّار غير فرّار ، و اسد الله الغالب ، و امثال آنها . و حضرت رسول ( صلى اللّه عليه و آله و سلم ) او را بسيار دوست مىداشت و در جزو سابع از مسند امام احمد حنبل مذكور است :\r\nكه حضرت رسالت ( ص ) دست حسن و حسين به گرفت و فرمود : « هر كه مرا دوست دارد و اين هر دو را و مادر و پدر ايشان را دوست دارد ، با من باشد روز قيامت در درجهء من . و در فردوس الأخبار از معاذ بن جبل نقل كرده است كه گفت : رسول خدا « حبّ علىّ حسنة لا تضر معها سيّئة ، و بغض علىّ سيّئة لا تنفع معها حسنة » دوستى على حسنه ايست كه با آن سيّئهء ضرر نكند و دشمنى على سيّئه‌اى است كه با آن حسنه نفع نرساند . و در خبر آمده است كه روزى حضرت رسول ( صلى اللّه عليه و آله ) نشسته بود على عليه السلام بيامد حضرت او را در برگرفت و ميان دو چشم او را بوسه داد عبّاس بن عبد المطلّب حاضر بود گفت : يا رسول اللّه ! اين كس را دوست مىدارى ؟ گفت اى عم نعم . آرى او را دوست مىدارم و بسيار دوست مىدارم و نمىدانم كه كسى او را بيشتر از من دوست\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدارد به درستى كه حق سبحانه ذريّت هر پيغمبر را در صلب همان پيغمبر نهاد و ذريّت مرا در صلب على وديعت فرمود .\r\nامام ترمذى در سنن خود آورده كه سلمان ( رضى اللّه عنه ) را گفتند چه بسيار على را دوست مىدارى ؟ گفت من از حضرت رسول ( صلى اللّه عليه و آله ) شنودم كه فرمود : هر كه على را دوست دارد بدرستى كه مرا دوست دارد و هر كه على را دشمن دارد به درستى كه مرا دشمن داشته باشد . و در حديث آمده كه « لا يتخالفك بعدى الّا كافر او منافق » . اى على با تو خلاف نكنند بعد از من الّا كافرى يا منافقى و حضرت رسالت ( صلوات اللّه و سلامه عليه ) دربارهء وى دعا فرمود كه : خدايا دوست دار هر كه على را دوست دارد و دشمن دار هر كه على را دشمن دارد . و در حديقه مذكور است .\r\n دوستى علىّ به حق خداى * دست گيرد ترا به هر دو سراى \r\n بهر او گفته مصطفى به إله * كاى خداوند وال من والاه \r\n بغض او موجب زيان كاريست * سبب خوارى و نگونساريست \r\n دشمنىّ وى افكند در چاه * هم به برهان « عاد من عاداه » \r\nدر شواهد از دلايل امام مستغفرى نقل كرده است : كه يكى از صالحان اين امّت گفت :\r\nشبى در خواب ديدم كه قيامت قائم شده است و همهء خلايق را در حسابگاه حشر حاضر كرده‌اند به صراط نزديك رسيدم و از آنجا در گذشتم ناگاه ديدم كه رسول ( صلى اللّه عليه و آله ) بر كنار حوض كوثر است و حسن و حسين مردمان را آب مىدهند پيش ايشان رفتم كه مرا آب دهند ، ندادند ، پيش حضرت رسالت ( صلوات اللّه و سلامه عليه ) آمدم و گفتم يا رسول اللّه ! ايشان را بگوى كه مرا آب دهند رسول ( صلى اللّه عليه و آله ) فرمود :\r\nكه تو را آب نخواهند داد ، گفتم چرا يا رسول اللّه ؟ فرمود : از آن سبب كه در همسايگى تو شخصى است كه على را مذمّت مىكند و ناسزا مىگويد و تو وى را منع نمىكنى ، گفتم يا رسول اللّه مىترسم كه قصد هلاك من كند و مرا استطاعت آن نيست كه منع وى توانم كرد ، رسول ( صلى اللّه عليه و آله ) كاردى برهنه به من داد كه برو و وى را بكش ، من در خواب وى را بكشتم و پس بازگشتم و پيش رسول آمدم و گفتم : يا رسول اللّه آنچه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nفرمودى كردم ، پس رسول اللّه ( صلى اللّه عليه و آله ) فرمود كه : اى حسن وى را آب ده ، امام حسن مرا آب داد و كاسه از دست مبارك وى گرفتم و نمىدانم كه خوردم يا نه ، بعد از آن از خواب بيدار شدم بسيار ترسناك پس وضو ساختم و به نماز مشغول گشتم تا آن زمان كه صبح به دميد ناگاه آواز مردم برآمد كه فلان كس را در جامهء خواب وى كشته‌اند ، و در آن حال گماشتگان حاكم آمدند و همسايگان بىگناه را گرفتند ، من با خود گفتم سبحان اللّه اين خوابى است كه من ديده‌ام و خداى تعالى آن را راست گردانيد ، پس برخاستم و نزد حاكم رفتم و گفتم اين كارى است كه من كرده‌ام و مردم از اين بىگناهند .\r\nحاكم گفت : واى بر تو اين چيست كه مىگوئى ؟ گفتم : اين خوابى است كه من ديده‌ام و حقّ سبحانه آن را راست گردانيده و خواب را با وى حكايت كردم گفت : « قم جزاك اللّه خيرا ابر خيز » و برو كه تو بىگناهى و قوم نيز بىگناهند ، و الحق حاكم راست مىگفت ، كه گناه آن ناكس بود كه ابن عمّ و داماد مصطفى را ناسزا مىگفت .\r\n ناسزا هر كه گفت و هر كه شنيد * بسزا و جزاى خويش رسيد \r\nو هم در شواهد از حسين بن على بن الحسين ( عليهم التحية و الرضوان ) آورده كه وى فرمود كه : « ابراهيم بن هشام المخزومى و الى مدينه بود و هر روز جمعه ، را به نزديك منبر جمع مىكرد و خود به منبر برآمده زبان به سبّ امير المؤمنين على ( ع ) ميگشاد و ناسزا مىگفت در يكى از جمعه‌ها آن مقام از مردم پر برآمده بود ، من در پهلوى منبر افتادم و در خواب شدم ديدم كه قبر مبارك حضرت رسول ( صلى اللّه عليه و آله ) به شكافت ، و از آنجا مردى بيرون آمد جامهء سفيد پوشيده مرا گفت : اى ابو عبد اللّه تو را اندوهگين نمىسازد آنچه اين شخص مىگويد : گفتم بلى يا رسول اللّه گفت چشمان خود بگشا و ببين كه خداى تعالى با وى چه مىكند ؟ چون چشم گشادم وى مذمّت مرتضى على مىكرد از بالاى منبر بيفتاد و هلاك شد .\r\n ناكسى كز جام بغض مرتضى يك جرعه خورد * دست ساقىّ فنا زهر هلاكش مىدهد \r\n حال او امروز از اين نوعست و فردا روز حشر * من نمىدانم كه از خشم الهى چون رهد ؟ \r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو چنانچه حضرت رسالت ( صلى اللّه عليه و آله ) او را دوست مىداشت حق سبحانه و تعالى نيز او را دوست داشته چنانچه در غزوهء خيبر منقولست كه حضرت رسول ( صلى اللّه عليه و آله ) فرمود : كه من فردا اين رايت بدست كسى دهم كه « يحبّ اللّه و رسوله و يحبّه اللّه و رسوله » دوست دارد خدا و رسول را و دوست دارد او را خدا و رسول او . و مرتبهء قرب حضرت امير المؤمنين على ( عليه السلام ) بر درگاه إلهى جلّت عظمته و علت كلمته از اين حديث معلوم توان كرد كه در روضة الأحباب از جابر بن عبد اللّه انصارى ( رضى اللّه عنه ) روايت كرده كه رسول ( صلى اللّه عليه و آله ) در حين محاصرهء طائف ، على بن ابى طالب را به طلبيد و با او به طريق راز در خفيه سخنان گفت ، و زمان نجواى آن حضرت با على امتداد يافت مردمان گفتند عجب راز دور و دراز با پسر عمّ خويش گفت ، رسول ( صلى اللّه عليه و آله ) فرمود : كه « ما انتجيته و لكن اللّه انتجاه » . يعنى من به خود با وى راز نمىگفتم اللّه تعالى با وى نجوى مىنمود ، و اين حديث در صحيح نسائى مذكور است و ترمذى نيز آورده و ذكر كرده كه خداى تعالى با وى نجوى مىفرمود يعنى امر كرده بود مرا كه با وى راز گويم و محرميّت راز الهى نشانه قرب حضرت پادشاهى است .\r\n محرم او بوده كعبهء جان را * محرم او گشته سر يزدان را \r\n كاتب نقشنامهء تنزيل * خازن گنج نامهء تأويل \r\n هم نبى را وصىّ و هم داماد * جان پيغمبر از جمالش شاد \r\nامّا صفات حميده و سمات پسنديدهء آن حضرت از قياس فهم ، أفزون و از حيّز إدراك و هم بيرون است و شمّه‌اى از حقيقت حال و حال حقيقتش بر ضماير صافيهء عقلا و خواطر زاكيهء عرفا و فضلا لايح و پيدا و واضح و هويدا است .\r\n در شرح حسن او چه تصرّف كند كسى * مرآت آفتاب چه محتاج صيقلى است \r\nفضايل ذات ساطعة اللّوامع و مفاخر صفات لازمة السّواطع آن حضرت در همه أفكار و أذهان كضوء النّهار و نور الأنوار قرار يافته پس ايراد و اثبات آن از مقولهء تحصيل حاصل مىنمايد . و الشّمس تكبر عن حلّ و عن حلل . بيت :\r\n قدم نهاد قلم تا به قدر شرح كند * ز وصف صورت مدحش نكات معنى را \r\n خرد گرفت عنانش كزين سخن بگذر * به ماهتاب چه حاجت شب تجلّى را \r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاما به حكم « ما لا يدرك كلّه لا يترك كلّه » دو سه كلمه از هر جا آورده مىشود ، و از جمله شرف نسب عاليش از خبر معتبر « علىّ منىّ و أنا منه » معلوم است و حسب وافيش از كلام ميمنت انجام « أنت منىّ بمنزلة هارون من موسى » محقّق و مفهوم ،\r\nأمّا علم او بر همهء اهل عالم روشن شده ، و كيفيت دانش او از نكتهء كاملهء « أنا مدينة العلم و علىّ بابها » معيّن گشته حكيم سنائى فرمايد :\r\n خوانده در دين و ملك مختارش * هم در علم و هم علم‌دارش \r\nدر شرح تعرّف آورده : كه على بن أبي طالب را سخنانى است كه كسى پيش از وى نگفته و بعد از وى نيز كسى مثل آن نياورده تا به جائى كه روزى به منبر برآمده گفت : كه « سلونى عمّا دون العرش » بپرسيد از من ماوراى عرش ، پس بدرستى كه در ميان دو پهلوى من علمها بسيار است . و اين لعاب رسول خداى است در دهان من ، و اين آن چيزى است كه زقه كرده است يعنى چشانيده است مرا حضرت رسول ( صلى اللّه عليه و آله ) به خدائى كه جان من در قبضهء قدرت اوست كه اگر فرمان رسد مرا تورات و انجيل را سخن گويند و هرآينه من و ساده‌اى وضع كنم و بر آن نشسته خبر دهم بدانچه در آن هر دو كتاب است آن هر دو كتاب مرا در آن باب تصديق نمايند .\r\nشك نيست كه اين علوم در مكتب أدب از أديب لبيب « و علمك ما لم تكن تعلم » در آموخته بود چنانچه فرمود : كه رسول خداى هزار باب از علم دين به من آموخت كه از هر بابى هزار باب ديگر بر من منكشف شد . شيخ فريد الدّين عطّار فرمايد :\r\n نبى در گوش او يك علم در داد * وز آن اندر دلش صد علم بگشاد \r\n چو شهر علم دين پيغمبر آمد * در آن شهر ، بىشك حيدر آمد \r\n از آن آب حيات اى دل كه جان خورد * ز دست ساقى كوثر توان خورد \r\nامّا عبادتش به مرتبه‌اى بود كه هر شب از خلوت او هزار تكبيرة الاحرام مىشنودند ، و راى تكبيرات فرائض و نوافل ،\r\nامّا حلم او را بر اين وجه نقل كرده‌اند كه غلام وى در پس ديوار ايستاده بود أمير او را هفتاد بار نعره زد و او جواب نداد آخر الأمر امير در عقب ديوار نگاه كرد او را ديد\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nگفت اى غلام آواز مرا شنودى ؟ گفت آرى فرمود : كه چرا جواب ندادى ؟ گفت :\r\nمىخواستم كه تو را به خشم آرم گفت : من آن كسى را به خشم آرم كه تو را بر آن مىداشت كه مرا به خشم آرى ، يعنى شيطان را . پس فرمود كه برو تو را آزاد كردم در راه خدا ، و تا زنده باشم مؤنت تو بر من است و اين غايت بردبارى و بىنهايت نيكوكارى است .\r\n آراسته بود جانش از زيور علم * بر فرق سر مباركش افسر حلم \r\nو از تواضعش حكايت كرده‌اند كه در زمان خلافت از افريقيّهء مغرب تا سغد سمرقند در تصرّف وى بود ، پياده در بازار كوفه مىگذشت و مردم به معاملات خود مشغول شده از مرور وى خبر نداشتند و بر ممرّ وى انبوهى مىكردند و وى مىفرمود كه راه دهيد أمير خود را ، مردم آواز مباركش را مىشنودند و راه بر وى خالى مىكردند . و در روايتى هست كه روزى بعضى حوايج خانه خريده بود و خود برداشته ، يكى از خدّام عتبهء وى پيش آمد كه يا امير المؤمنين اين بار به من ده ، تا بردارم فرمود « أبو العيال أحقّ ان يحمل » پدر عائله سزاوارتر است به برداشتن بار ايشان . خادم گفت تو خليفهء زمانى و امام مؤمنانى اين صورت با حال تو نسبتى ندارد ؟ جواب داد : كه « لا ينقص الرّجل من كماله ما يحمله إلى عياله » از كمال مرد كم نكند بارى كه براى عيال مىكشد .\r\nامّا سخاوتش در مرتبه‌اى اشتهار يافت كه بر مجموع صغار و كبار مخفى نماند و بر همه چون روز روشن است . امام واحدى « رحمة اللّه عليه » در أسباب نزول آورده كه مركز دايرهء مناقب ابو الحسن على بن أبي طالب عليه السلام از متاع دنيا چهار درم داشت كه آن را از خرج لا بد خود بازگرفته ، در راه رضاى حق سبحانه بر درويشان نفقه كرد . يكى به ظاهر ، و يكى در سرّ ، و يكى در روز نورانى ، و يكى در شب ظلمانى . حق تعالى اين آيت فرستاد « و  الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً »  و على را به تشريف اين خدمت تعريف كرده بر تقديم اين عمل بر تخت بخت جلوه داد . و حضرت مصطفى « صلى اللّه عليه و آله » پرسيد كه : اى على تو را چه بر آن داشت كه به دين نوع تصدّق نمودى ؟ جواب داد : كه طريق صدقه را بيرون از چهار نديدم جهت رضاى ربّانى جمع آن طريق را التزام نمودم ، و تمنا آنكه يكى از اينها شرف قبول يافته به موقع رضا رسد و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمقصود من كه خشنودى معبود من است حاصل آيد حضرت رسالت فرمود : كه « يا ابن ابى طالب الا انّ ذلك لك » اى پسر ابو طالب آنچه مقصود تو بود يافتى و بدانچه مىجستى و اصل شدى ، و قضيّهء روزه و ايثار او و أهل بيت او طعام خود را از مضمون آيهء  « وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً »  « 1 » بر همهء عالميان واضح است .\r\nأمّا زهادت مرتضى على در ترك دنيا و ترتيب اسباب أمور عقبى و توجّه به أنوار مشاهدهء صفات حضرت مولى درجه قصوى داشت ، چنانچه جابر انصارى ( رضى اللّه عنه ) فرموده : كه نديدم در دنيا زاهدتر از على بن أبي طالب ، كه مطلقا ديدهء همّت از متاع فانى دنيا فرو بسته بود ، و بر مرصد رياضت مترصّد شهود « تجوع ترانى » نشسته . در أخبار آمده است كه مدّتهاى مديد سه روز متوالى از نان جو سير نخورده بود و مىفرمود :\r\n« حسبى من الطّعام ما يقيم ظهرى » بس است از طعام مرا آن مقدار كه پشت مرا راست دارد و از عبادت پروردگار من مانع نيايد ، آورده‌اند كه در زمان خلافت روزى به بيت المال درآمد و در آنجا زر و نقرهء بسيار جمع آمده بود آن‌ها را نگاه كرده زمانى نيك تأمل فرموده آنگاه گفت : « يا صفراء و يا بيضاء غرّيا غيرى » اى زر زرد رخسار و اى نقرهء سفيد عذرا غير مرا غرور دهيد و جز مرا بفريبيد كه من فريفتهء جلوهء دل‌فريب و شيفتهء شيوهء شيرين شما نمىشوم ، و بدرستى كه من شما را سه طلاق داده‌ام كه رجعت به آن محالست و دست تصرّف به دامن وصال شما رسانيدن بزه و و بال .\r\n چگونه عشوهء دنيا مرا فريب دهد * چو من بديدهء همّت در آن نمىنگرم \r\n چو گرد خرمن من خوشه چين بود پروين * سزد كه مزرع دنيا به نيم‌جو نخرم \r\nأمّا كرامات وى از حدّ و حصر بيرون است و از حيّز شمار و حساب افزون . در شواهد آورده كه به روايات صحيحه ثابت شده است كه : چون پاى مبارك به ركاب مىنهاد افتتاح تلاوت قرآن مىكرد ، و چون پاى ديگرش به ركاب مىرسيد و به روايتى بر بالاى مركب راست مىايستاد ختم تمام مىفرمود .\r\n\r\n\r\n","description":"","footnote":"\r\n( 1 ) - سوره الأنسان ، آيه : 3 .\r\n","page_name":" 198 ","page_number":198},
  {"content":"\r\n\r\nو هم در شواهد نقل فرموده كه أسماء بنت عميس از فاطمه روايت كند كه گفت : در شبى كه على با من زفاف كرد از وى به ترسيدم زيرا كه شنيدم كه زمين با وى سخن مىگفت . بامدادان با حضرت رسول حكايت كردم آن حضرت سجده‌اى دراز كرد پس سر برآورد و گفت : بشارت باد تو را ! اى فاطمه به پاكيزگى نسل ، به درستى كه خداى تعالى فضيلت نهاد شوهر تو را بر ساير خلايق ، و زمين را فرمود كه با وى بگويد أخبار خود را و آنچه بر روى زمين خواهد گذشت از مشرق تا مغرب . و هم در آن كتاب مذكور است كه در وقت توجّه به صفّين أصحاب وى به آب محتاج شدند و هر چند از چپ و راست شتافتند آب نيافتند ، و حضرت امير ايشان را اندكى از جادّه بگردانيد ديرى ظاهر شد در ميان بيابان ، جمعى رفتند و از ساكنان دير سؤال آب كردند ، گفتند : از اينجا تا آب دو فرسنگ است اصحاب گفتند : يا امير المؤمنين اجازه ده تا بدانجا رويم ، شايد پيش از آنكه هيچ قوت نماند به آب رسيم . امير فرمود : كه حاجت به آن نيست و عنان بغله خود را به جانب قبله تافت و به جائى إشارت كرد كه به كاويد چون مقدارى خاك برداشتند سنگى بزرگ پيدا آمد ، كه هيچ آلتى بدان كار نمىكرد أمير فرمود كه اين سنگ بر بالاى آب است ، جهد كنيد و آن را بر كنيد ، هر چند أصحاب مجتمع شدند و جهد كردند نتوانستند كه آن را از جاى به جنبانند ، چون حضرت امير آن را بديد از مركب فرود آمد و آستين از ساعد باز نور ديد و انگشتان مبارك به زير آن سنگ درآورد ، و زور كرده آن سنگ را از بالاى چشمه دور انداخت آبى ظاهر شد به غايت صافى و شيرينى و خنك كه در آن سفر بهتر از آن آب نخورده بودند ، همهء اصحاب آب خوردند و آن مقدار كه خواستند برداشتند پس حضرت أمير آن سنگ را برداشت و به بالاى چشمه نهاد و فرمود كه آن را به خاك انباشتند ، چون راهب دير آن حال را مشاهده كرد از دير فرود آمد و پيش حضرت أمير بايستاد و پرسيد كه تو پيغمبر مرسلى ؟ فرمود كه نى ، پس گفت تو فرشتهء مقرّبى ؟ گفت نى ، گفت پس تو چه كسى ؟ فرمود : كه من وصىّ پيغمبر مرسلم ، محمّد بن عبد اللّه خاتم النّبيين ( صلوات اللّه و سلامه عليه ) . راهب گفت دست بيار كه مسلمان شوم ، مرتضى على دست به وى داد ، پير ديرانى گفت : « اشهد ان لا إله الا اللّه و أشهد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nأنّ محمّدا رسول اللّه و أشهدا أنّك وصىّ رسول اللّه » بعد از آن حضرت امير از وى پرسيد كه سبب چه بود كه بعد از آنكه مدتى مديد بر دين خود بودى امروز ايمان آوردى ؟ گفت :\r\nاى امير المؤمنين بناى اين دير براى كنندهء اين سنگست و پيش از من بسيار كس در اين دير بوده‌اند ، و ما در كتب خود ديديم و از علماى خود شنيديم كه در اين موضع چشمه‌اى است و بر بالاى آن سنگى كه آن را ندانند ، و كندن آن را نتوانند ، مگر پيغمبر يا وصىّ پيغمبر . پس من چون ديدم كه تو آن كار كردى به آرزوى خود رسيدم و آنچه انتظار مىبردم يافتم ، چون حضرت أمير آن را بشنيد چندان به گريست كه محاسن مبارك وى از آب ديده تر شد ، بعد از آن گفت : سپاس مر خداى را كه من نزديك وى منسىّ نبودم در كتب او مذكور شدم ، پس راهب ملازم أمير شد و در پيش او با أهل شام مقاتله كرد ، چندان‌كه شهيد شد و امير بر وى نماز گزارد و وى را دفن كرد و براى وى از خداى تعالى آمرزش طلبيد . و غير از اين از كرامتهاى ايشان از دايرهء شرح و بيان بيرون است .\r\nامّا صولت و جرئتش بر هيچ بينائى مختفى و سطوت شجاعتش از هيچ دانائى محتجب نيست ، آنچه در غزوهء بدر و أحد ، به توفيق ملك احد او را ميسّر شد از معاونت سيّد مختار و مقاتلت با زمرهء كفّار در آن باب همين نكته كافيست كه « لا فتى الا علىّ لا سيف إلّا ذو الفقار » و در حرب خندق عمر و بن عبد ود را كه پيش رو رزم احزاب بود به يك حمله در خاك تيره انداخت و مرحب يهودى را در جنگ خيبر به يك ضرب شمشير دو نيمه ساخت و بر كندن در خيبر اثرى است از ولايت حيدر ، كه تا زمان قيامت بر لوح دلهاى آدميان مسطور است و بر زبان كافهء عالميان مذكور .\r\n اى جان ! سخن ز دست و دل بو تراب كن * آباد ساز كعبه و خيبر خراب كن \r\n با هر كه آن جناب گرفت انس ، أنس گير * وز هر چه اجتناب نمود ، اجتناب كن \r\nو هلمّ جرّا در باقى اوصاف چنين خواهد بود . و چون مطاوى اين اوراق گنجايش تفصيل صفات مرتضوى ندارد و مقصد اصلى از تأليف اين كتاب ذكر احوال شهداى أهل بيت است بر اين قدر اختصار افتاد .\r\n هر چه گفتيم در اوصاف كماليّت او * همچنان هيچ نگفتيم كه صد چندانست \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\n( شهادت : )\r\nو حال شهادت آن حضرت بر آن وجه بود كه چون بر سرير خلافت متمكّن شد و واقعهء جمل و صفّين كه تفاصيل آن در متون تواريخ رقم ثبت ، يافته واقع گشت . و قصّه حكمين وجود گرفت و چهار هزار كس از عبّاد و زهّاد كوفه از لشكر امير المؤمنين على عليه السلام بيرون رفتند و گفتند « لا حكم الّا » و هشت هزار كس ديگر بديشان پيوستند و منزل ساخته « ابن كوّا » را بر خود امير ساختند و اين طايفه را خوارج مىگويند ، به سبب آنكه بر امام وقت بيرون آمدند ، مرتضى على ( عليه السلام ) ابن عبّاس را نزد ايشان فرستاد تا ايشان را نصيحت نموده بازآرد ، به هيچ وجه سخن او را قبول نكردند و گفتند على به حكمين راضى شد ما از او برگشتيم ، ابن عباس بازآمد و حضرت مرتضى على خود سوار شده نزد ايشان رفت و با ايشان آغاز سخن فرمود عمرو بن يربوع و حرقوص بن زهير گفتند يا على گناه بزرگ كرده‌اى توبه كن و سپاهى ترتيب ده تا به حرب شاميان رويم ، أمير گفت : من به حكمين راضى نبودم شما مبالغه كرديد كه ترك حرب كن و اكنون خود آمده‌ايد و اعتراض مىكنيد ؟\r\nيكى از خوارج گفت : ما با تو حرب خواهيم كرد ، على گفت تا با من حرب نكنيد با شما حرب نخواهم كرد . القصّه ايشان به هر شهرى فرستادند و مدد طلب كردند و نهروان را موعد ساختند ، و أمير خبر ايشان مىشنيد و التفات نمىفرمود و لشكرى ترتيب مىنمود كه به شام رود و به آخر خبر رسيد كه خوارج فساد مىكنند و به قتل و غارت مسلمانان ، اقدام مىنمايند و مىگويند كه چون على به شام رود ما برويم و كوفه را غارت كنيم ، سپاه امير گفتند : يا امير المؤمنين ! ما را نخست كار خوارج به بايد ساخت كه اگر متوجه شام شويم مبادا كه ايشان خانمان ما را غارت كنند و زن و فرزند ما را به أسيرى ببرند ، مرتضى على لشكر ظفر پيكر به جانب ايشان كشيد ، و ديگر باره عبد اللّه بن عبّاس را نزد ايشان فرستاد و مهمّ به جائى رسيد كه أمير خود به نزد ايشان رفت و ايشان را پند داد و از عذاب خداى ، تخويف نمود و هشت هزار كس روى به أمير آورده و « التّوبة ، التّوبة » مىگفتند و به زارى و نياز مىگريستند تا به لشكر اسلام پيوستند و ( ابن كوّا ) كه أمير\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nخوارج بود او نيز با ده كس از خواصّ خود از مذهب خوارج رجوع كرده نزديك مرتضى على آمد و خوارج عبد اللّه بن وهب و حرقوص بن زهير را كه « ذو الثّديه » گفتندى امير خود ساخته روى به نهروان نهادند ، و أمير در عقب ايشان روان گرديد و حضرت رسالت ( صلى اللّه عليه و آله ) از حرب خوارج با على خبر داده بود و ايشان را مارقين خواند .\r\nدر شواهد آورده كه : « حضرت رسول ( صلوات الله و سلامه عليه ) على را خبر داده بود كه محاربه خواهى كرد با جماعت مارقين از دين ، يعنى خوارج كه در ميان ايشان شخصى باشد كه به جاى يك دست وى ، پاره‌اى گوشت باشد و بر سر دوش وى چون پستان زنان و بر آن گوشت پاره موئى چند باشد چون دم يربوع ، و او « ذو الثديه » بود . مهتر خوارج شريك ابن وهب راسبى بود در امارت .\r\nابو الشيخ اصفهانى در دلايل خود روايت كرده است باسناد درست از ابو سعيد خدرى ( رضى اللّه عنه ) كه گفت : « نزديك رسول خداى ( صلى اللّه عليه و آله ) نشسته بودم و او چيزى قسمت مىكرد مردى از بنى تميم كه او را ذو الخويصره گفتند بيامد و گفت يا رسول اللّه عدل كن حضرت ( صلوات اللّه عليه ) فرمود : كه « ويحك » كيست كه عدل كند اگر من عدل نكنم ؟ فاروق گفت : يا رسول اللّه مرا دستورى ده تا گردن اين مرد را بزنم حضرت فرمود : كه بگذار او را كه او را يارانند كه هر يك از شما را حقير شمارد و با مارقين بر دين و امير حق بيرون آيند . پرسيدند يا رسول اللّه مارقين كيانند ؟ روزه دارند و نماز گزارند ؟ فرمود كه : اينها همه كنند و قرآن نيز خوانند اما بيرون روند از اسلام به سرعت ، همچنانكه تير از كمان بيرون رود ، و پيشرو ايشان مردى باشد سياه يكى از دو بازوى وى مثل پستان زنان باشد و بيرون آيند به بهترين فرقه‌اى از آدميان و حرب كنند .\r\nابو سعيد خدرى مىگويد : كه گواهى مىدهم كه من شنودم اين سخن را از رسول خدا ( صلى اللّه عليه و آله ) و گواهى مىدهم كه امير المؤمنين على عليه السلام كارزار كرد با اين گروه و من با وى بودم ، پس بفرمود تا آن مرد را كه پيشرو ايشان بود بجويند و بيارند چنان كردند چون حاضر شد نظر كردم بر همان صورت بود كه حضرت رسول خداى ( صلى اللّه عليه ) و آله وصف كرده بود .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n زبان مصطفى معجز ، نشان بود * خبر از هر چه مىداد ، آنچنان بود \r\nآورده‌اند كه لشكر أمير در راه نهروان بر ديرى مىگذشتند پير ترسائى بر بالاى دير بود نعره زد كه اى لشكر اسلام پيشواى خود را بگوئيد كه نزديك من آيد خبر به أمير مىرسانيدند عنان مركب بدان طرف مصروف گردانيد ، چون بدير نزديك رسيد پير ديرانى گفت اى سردار لشكر كجا مىروى ؟ گفت به حرب مخالفان دين مىروم ، پير گفت همين جا توقّف كن و لشكر خود را فرود آر ، و متوجّه حرب مخالفان مشو كه اين زمان ستارهء مسلمانان در هبوطست و طالع اهل ملت اسلام ضعيف ، چند روزى صبر پيش آور و شكيبائى پيشه گير تا آن كوكب هابط روى به صعود نهد ، و طالع مسلمانان قوّتى يابد . على فرمود : تو كه دعوى علم آسمانى مىكنى مرا از سير فلان ستاره خبر ده پير گفت : حقّا كه من هرگز نام اين ستاره نشنوده‌ام ، سؤال ديگر كرد پير جواب آن ندانست ، مرتضى على فرمود كه در احوال آسمان وقوف چندان ندارى از حالات ارضى چيزى پرسم آنجا كه ايستاده‌اى مىدانى كه در زير قدم تو چه چيز مدفونست ؟\r\nگفت نمىدانم . امير فرمود كه ظرفيست در آن چند عدد دنانير مسكوكه است كه نقش سكهء آن بر اين منوال است ، پير گفت تو اين سخن از كجا مىگوئى ؟ گفت :\r\nرسول خدا ( صلى اللّه عليه و آله ) مرا خبر داده و ديگر فرموده كه تو با اين قوم حرب كنى و از لشكر تو كمتر از ده كس كشته گردند و از لشكر ايشان كم از ده كس زنده بگريزند و بيرون روند ، پير از اين سخنان متحيّر شده به فرمود : تا زير قدم وى را بكاويدند آن ظرف بيرون آمد و دينارهاى او به همان عدد برد كه أمير گفته بود ، پير فى الحال از دير بيرون آمده بر دست امير مسلمان شد و امير با سطوت تمام و شوكت مالاكلام رو به نهروان آورد .\r\n تأييد بر يمين وى و فتح بر يسار * اقبال در ركاب وى و بخت هم عنان \r\nدر شواهد آورده كه جندب بن عبد اللّه الأزدى گويد : كه در حرب جمل و صفّين با على بودم و مرا هيچ شك نبود در آنكه حق به جانب وى است چون به نهروان فرود آمديم شكى در خاطر من افتاد كه آن جماعت كه با ايشان حرب مىبايد كرد همه زاهدان و نيك مردانند ، كشتن ايشان كارى بس عظيم است بامداد از ميان لشكرگاه بيرون آمدم و با خود مطهرهء آب داشتم نيزهء خود را به زمين فرو بردم و سپر خود را به آن بازنهادم\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو در سايهء آن بنشستم ، ناگاه مرتضى على بدانجا رسيد و پرسيد كه هيچ آب همراه دارى ؟ مطهره‌اى كه داشتم پيش بردم بستد و چندان دور رفت كه از نظر من پنهان شد بعد از آن بيامد و وضو ساخت و در سايهء سپر ، بنشست ، ناگاه ديدم كه سوارى از حال وى مىپرسد گفتم : يا امير المؤمنين اين سوار تو را چه مىگويد ؟ گفت : وى را بخوان ، به خواندم آمد و گفت يا أمير المؤمنين مخالفان از نهروان گذشتند و آب را ببريدند ، أمير فرمود كلّا كه ايشان گذشته باشند ! باز آن سوار گفت و اللّه كه ايشان گذشتند امير گفت كلّا ايشان نگذشته‌اند در اين سخن بودند كه ديگرى آمد كه مخالفان گذشتند حضرت امير گفت نگذشتند آن شخص گفت و اللّه نيامدم تا نديدم رايات ايشان را بدان جانب آب ، امير فرمود كه : و اللّه ايشان نگذشته‌اند و چون گذرند كه محلّ افتادن و جاى ريختن خون ايشان آنجاست ، بعد از آن برخاست و من نيز برخاستم و با خود گفتم : الحمد للّه كه ميزانى به دست من افتاد كه حال اين مرد را بشناسم كه او مدعىّ است دلير و هر گونه سخن مىگويد يا او را بيّنه هست از خداى تعالى در كار خود يا از رسول ( صلى اللّه عليه و آله ) خبرى شنوده است ، پس گفتم بار خدايا ! با تو عهد كردم كه اگر ببينم كه مخالفان از نهروان گذشته‌اند اوّل كسى كه با اين مرد محاربه كند من باشم و اگر نگذشته باشند همچنان بر محاربه و قتال أهل خلاف ثبات ورزم . چون از صفوف بگذشتيم ديديم كه رايات ايشان همچنان به حال خود ايستاده است و يك كس از آب نگذشته است ، ناگاه أمير پس پشت مرا بگرفت ، و بجنبانيد و گفت اى جندب ، حقيقت كار بر تو روشن شد ؟ گفتم بلى يا امير المؤمنين ، فرمود : كه به كار مشغول باش يك تن از ايشان بكشتم و ديگرى را هم كشتم و با ديگرى در آويختم من وى را زخمى زدم و او مرا زخمى زد هر دو بيفتاديم اصحاب من مرا برداشتند و ببردند و با خويش نيامدم جز آن وقت كه محاربه به آخر رسيده بود .\r\nراوى گويد كه چون سپاه شاه مردان كه بوقت طعن و ضرب در سربازى روى از شمشير آبدار نتافتندى و به هنگام قتال و حرب از روى ارادت به ميدان محاربه و معركه مجادله شتافتندى .\r\n همه چو گوهر شمشير غرق در آهن * دلير و صفدر و رزم‌آزماى و مردافكن \r\nبا لشكر أبتر خوارج كه از راه ضلالت ، خويش را در باديهء طغيان و هاويهء عصيان\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nانداخته بودند و از غايت إدبار مورد صافى انقياد و اطاعت را به شوايب سركشى و نافرمانبردارى مكدّر ساخته .\r\n با سرى پرشور از سوداى خام * با دماغى پر به خار انتقام \r\nدر مقابله آمده راه مقاتله گشودند .\r\n چو ابر و هوا لشكر آميختند * چو باران زين خون فرو ريختند \r\nمخالفان هر مقدّمه كه ترتيب كرده بودند نقيض مطلوب نتيجه داد و هر قضيّه‌اى كه تصوّر نموده بودند منعكس گشت .\r\n برداشتند دل ز اميدى كه داشتند * بر برنداشتند ز تخمى كه كاشتند \r\nلشكر امير را از مهبّ  « وَ اللَّهُ يُؤَيِّدُ بِنَصْرِهِ مَنْ يَشاءُ  « 1 »  »  نسيم عنايت بوزيد و گل مراد از گلشن  « فَقَدْ جاءَكُمُ الْفَتْحُ »  « 2 » بدميد .\r\n صبح ظفر از مشرق اقبال برآمد * و اصحاب غرض را شب يلدا به سر آمد \r\nاز آن چهار هزار ناكس سه هزار و نهصد و نود و يك تن عرصهء تلف شدند و نه كس گريخته جان از آن ورطه خونخوار بيرون بردند ، و از لشكر مرتضى على نه تن شربت شهادت چشيدند و باقى لشكر رخت زندگانى از آن درياى خون ، به ساحل سلامت كشيدند ، امير فرمود كه ذو الثدية را كه پيغمبر از او نشان داده ، بجوئيد . يك بار بجستند نيافتند جمعى گفتند شايد كشته نشده باشد و از معركهء حرب فرار نموده ، حضرت امير سوگند خورد كه و اللّه من دروغ نمىگويم و با من دروغ نگفته‌اند او را كشته مىيابيد ديگر بار او را به جستند در زير چهل تن از كشتگان يافتند به همين صفت كه ولىّ از نبى ( صلى اللّه عليه و آله ) روايت كرده بود ، پس مرتضى على فرمود كه : كيست كه به كوفه رود و خبر فتح ما به كوفيان رساند ، ابن ملجم مرادى پيش آمد كه يا امير المؤمنين من بروم و اين مژده به اهل كوفه رسانم ؟ امير فرمود كه برو كه كار خود خواهى ساخت .\r\nأهل تاريخ بر آنند كه اصل ابن ملجم از مصر بوده و او همراه آن مردمان كه به قتل عثمان آمده بودند آمده ، پس از آن به كوفه افتاده و در لشكر مرتضى على بود .\r\n\r\n\r\n","description":"","footnote":"\r\n( 1 ) - آل عمران ، آيه : 13 .\r\n( 2 ) - الأنفال ، آيه : 19 .\r\n","page_name":" 205 ","page_number":205},
  {"content":"\r\n\r\nو روايتى آن است كه امير در وقت توجّه به حرب خوارج از همه جا مدد طلبيده بود از يمن ده تن آمده بودند و ابن ملجم با ايشان بود ، مردى بود به غايت زشت و سهمگين با هيكل عجيب و پيكرى مهيب .\r\n ازين ناشسته روئى ، تيره رأيى * ددى بد طلعتى ، ناخوش لقائى \r\nو هر يك از ايشان تحفهء و تبرّكى به نزد امير آوردند و امير قبول مىفرمود مگر ابن ملجم كه شمشيرى داشت به غايت قيمتى ، پيش امير آورد مرتضى على روى از او بگردانيد ، و تحفهء او در معرض قبول نيفتاد .\r\nعاقبت ابن ملجم به خلوت پيش امير آمد ، و گفت : يا امير المؤمنين چگونه است كه از ياران و همراهان من هديه قبول مىكنى و دست ردّ بر پيشانى من مىنهى ؟ و اين چنين شمشير قيمتى كه شايد در عرب ده شمشير ديگر مانند اين نباشد از من نمىستانى ؟ امير فرمود : كه چگونه اين شمشير از تو بستانم و حال آنكه مراد تو از من بدين شمشير حاصل خواهد شد . ابن ملجم به زمين افتاد و جزع بسيار كرد ، و گفت ! يا امير المؤمنين « هيهات هيهات » ، هرگز مبادا كه اين صورت در خيال من گذرد يا اين فكر محال در خاطر من خطور كند ، و من به عشق ملازمت تو ترك وطن و مسكن گرفته‌ام ، و دل از أحباب و أصحاب برداشته محبّت اين حضرت عالى رتبت نقش دوستى ما سوى از لوح دلم شسته است ، و سلطان مودّت ملازمان اين جناب مستطاب در صدر دلم متمكّن گشته .\r\n حاشا كه دلم از تو جدا تاند شد * يا با كس ديگر آشنا تاند شد \r\n از مهر تو بگسلد كرا دارد دوست * وز كوى تو بگذرد كجا تاند شد \r\nأمير فرمود اين صورتيست واقع شدنى و در اين خلافى متصوّر نيست ، و اين امريست بودنى ، از آن تجاوز ممكن نى ، و تو غبار وحشت بر آئينهء ألفت خواهى بيخت ، و از مقام وفاق به باديهء نافرجام نفاق خواهى گريخت .\r\n آئين مهر و رسم وفا عادت تو نيست * هر چند شرط و عهد كنى باز بشكنى \r\nابن ملجم گفت : اى أمير اينك من در پيش تو ايستاده‌ام به فرماى تا هر دو دستم ببرند ، و اگر تحقيق فرموده‌اى كه از من اين صورت واقع خواهد شد حكم كن تا به قصاصم رسانند .\r\nأمير فرمود : كه چون تو را قصاص كنم ، كه از تو امرى صادر نشده است كه مستحق قصاص\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشوى ؟ امّا مخبر صادق مرا خبر داده است و مىدانم كه قول او راست و سخن او حقّ است .\r\nو قولى آن است كه ابن ملجم از خوارج بوده ، و به وقت توجّه آن قوم به نهروان آمده ، و مجال بيرون رفتن نيافته ، و در لشكر امير بمانده ، و بر هر تقدير ، چون حضرت امير از حرب خوارج فارغ شده متوجّه كوفه گشت ، ابن ملجم اجازت طلبيد كه از پيش برود ، و مژدهء فتح و نصرت أمير به اهل كوفه رساند . امّا چون به كوفه رسيد گرد بازار و محلّات مىگشت ، و به آواز بلند خبر فتح أمير با مردم كوفه مىگفت ، و مضمون اين كلام به مسامع خاصّ و عام مىرسانيد .\r\n خورشيد ظفر از أفق فتح برآمد * وز پرتو وى نوبت ظلمت بسر آمد \r\nناگاه در محلّه‌اى بدر سرائى رسيد ، و آواز دف و نى شنيد كه از خانه بيرون مىآيد ، بر در آن خانه بايستاد ، و با خود گفت : ساكنان اين خانه را از اين منكر نهى كنم ، و به عذاب الهى و عقوبت پادشاهى تخويف نمايم ، پس نعره زد ، و أهل آن خانه را از غنا و سرود منع كرد . عجب حالتى كه اوّل كارش نهى بود از زمر و آخر عملش شرب بود از خمر ، و به سبب آن اختيار كرد صعبترين كارى و زشت‌ترين أمرى ، و منشور أحوال خود به توقيع شقاوت أبدى و خسران سرمدى موشّح گردانيد .\r\n ز نفس نابكار و طبع منحوس * به زندان شقاوت ماند محبوس \r\nالقصّه ، جمعى عورات ديد كه از آن خانه بيرون آمدند با جامه‌هاى ملوّن ، و پيرايه‌هاى گوناگون ، و در ميان ايشان زنى بود بسيار جميله ، نام او قطامه . و در عرب به حسن و جمال او مثال زدندى ، چون چشم ابن ملجم بر آن زن افتاد شعلهء عشق او در كانون سينهء پركينه‌اش برافروخت ، و خرمن صبرش به شرارهء برق محبّت او بسوخت .\r\n لشكر كشيد عشق و دلم ترك جان گرفت * صبر گريز پاى سر اندر جهان گرفت \r\nآخر بدست وقاحت ، پردهء حيا را از پيش برداشته نزد قطامه آمد ، و گفت : اى دلارام نازنين ، از كدام قوم و قبيله‌اى ؟ جواب داد : كه از تيم الرّباب ، و آن قبيلهء خوارج بودند ، و حضرت أمير در نهروان جمعى از ايشان را به قتل رسانيده بود ، و پدر و برادر قطامه و دوازده تن از خويشان او از جمله آن قتلى بودند . القصّه ، ابن ملجم گفت : ايم أنت أم ذات بعل ؟ يعنى تو بيوه‌اى يا شوهر دارى ؟ گفت : شوهر ندارم ، گفت : رغبت مىكنى به\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nشوهرى كه تو را هيچ‌كس بدان ملامت نكند و از فتنهء او ايمن باشى ؟ قطامه گفت : ديرگاهست كه به چنين شوهرى محتاجم ، و نمىيابم ، ابن ملجم گفت اكنون يافتى اجابت كن ، از آنجا كه نسبت جنسيّت بود ، دل قطامه به جانب وى ميل نمود .\r\n ذرّه ذرّه كاندر اين ارض و سماست * جنس خود را همچو كاه و كهرباست \r\nگفت همراه من بيا تا با اولياى خود مشورت كنم ، آن ملعون با آن ملعونه به رفت تا به در سراى وى رسيد ، قطامه به منزل خود درآمد ، و فرمود : تا در سراى فرو بستند ، و جامه‌هائى به تكلّف در پوشيد ، و پيرايه‌ها بر خود بست .\r\n تو بىپيرايه دلها مىربودى از كسان و اين دم * كه اين پيرايه بستى قصد جان بىدلان دارى \r\nپس جلوه‌كنان به بالاى غرفه برآمد ، و به كرشمه حسن و جمال و شيوه غنج و دلال ابن ملجم را به يكبارگى گرفتار خود گردانيد ، و چون ديد كه تير عشق بر نشانه آمد آغاز ناز كرد ، و گفت : اولياى من رغبت نمىكنند كه در عقد و نكاح تو درآيم إلّا به مهر گران ، و مشكل كه تو عهده آن بيرون توانى آمدن ، ابن ملجم گفت تعيين مهر نماى ، تا در آن باب تأمّلى كنم ، قطامه گفت : كه مهر من سه چيز است : يكى آنكه سه هزار درهم نقد أدا كنى ، دوم كنيزك جميله مغنّيه بياورى ، سوم قتل على بن ابى طالب اختيار نمائى ، پسر ملجم گفت : قضيّه درهم و كنيزك را قبول دارم ، امّا كشتن على كاريست به غايت صعب ، و يحك اى قطامه ! كه قادر تواند بود بر كشتن على ؟ كه شهسوار مشرق و مغرب و شكننده گردنكشان و پردلان عرب است .\r\n چو او بر كشد ذو الفقار از غلاف * ز هيبت فتد لرزه بر كوه قاف \r\n چو در دست او نيزه گردان شود * بلاى دليران و گردان شود \r\nقطامه گفت : من مال و كنيزك نيز به تو مىبخشم ، امّا از سر قتل على در نمىگذرم ، و تا كينهء پدر و برادر از او نخواهم آرام ندارم ، اين زمان كابين من كشتن على است ، اگر وصال من مىخواهى اين كار را قبول كن و گرنه پندار كه هرگزم نديدى . ابن ملجم كه اين سخن بشنود ، آتش نفاق او شعله كشيد ، و ديگ حميّت جاهليّتش به جوش آمد ، و گفت : و اللّه كه سخن على راست است و آنچه مرا مىگفت اينك أثر آن پديد آمد ، و گوئيا كه من بدين شهر نيامدم الّا به كشتن على ، پس گفت : اى قطامه برين عزيمت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبايستادم و كمر به قتل او بربستم ، و اگر به يك ضربت كه به او زنم از من راضى شوى زود اين مهمّ را كفايت كنم ، قطامه گفت : روا باشد ، و من نيز جماعتى را طلب كنم كه در اين كار تو را يار و مدد كار باشند ، و من بدين مقدار راضى شدم ، اكنون شمشير خود بدين سخن نزديك من بنه ، تا از سر شرط در نگذرى ، و زود بازآئى ، ابن ملجم شمشير خود را به دو داد ، و روى به خدمت امير نهاد ، و در آن محل أهل كوفه به استقبال رفته بودند ، و حضرت أمير به كوفه درآمده بود ، مردمان تهنيت مىگفتند و مبارك باد مىكردند .\r\n للّه الحمد كه مقصود ز در بازآمد * مردم چشم جهان بين ز سفر بازآمد \r\n للّه الحمد كه از وصل مسيحا نفسى * به تن خسته دلان جان دگر بازآمد \r\nامير المؤمنين مىراند ، تا به در مسجد كوفه رسيد عنان مركب باز كشيد و پاى از ركاب بيرون كرده پياده شد و قدم مبارك در مسجد نهاد ، و دو ركعت نماز تحيّت مسجد أدا فرمود ، و فرزندان أمير و محبّان و أشراف و اعيان كوفه همه آنجا حاضر بودند ، مرتضى على ( عليه السلام ) به بالاى منبر برآمد ، و خطبه‌اى مشتمل بر حمد الهى و نعت حضرت رسالت پناهى خواند ، و مردمان را از عقوبت ربّانى به ترسانيد ، و به مثوبت جاودانى اميدوار گردانيد ، پس بر جانب راست منبر نگاه كرد امام حسن را ديد نشسته ، گفت : « يا بنى كم مضى من شهرنا هذا » از اين ماه ما چند روز گذشته است ؟ و آن ماه مبارك رمضان بود ، شاهزاده فرمود : كه سيزده روز يا امير المؤمنين ، پس به جانب چپ منبر نگريست حسين حاضر بود ، فرمود : « يا بنىّ كم بقى من شهرنا هذا ؟ » از اين ماه چند روز مانده است ؟ گفت : هفده روز يا امير المؤمنين ، پس على دست به محاسن مبارك خود فرود آورد ، و گفت : در اين ماه محاسن مرا از خون سر من خضاب كند بدبخت‌ترين اين امّت ، و بيتى چند أدا فرمود ، كه مضمونش اين است : قتل من مىخواهد نامرادى از قبيلهء مراد ، و من به وى نيكوئى خواهم كرد .\r\nآورده‌اند : كه چون اين سخن به سمع ابن ملجم رسيد هيبتى عظيم به وى غلبه كرد بيامد و در پيش امير بايستاد ، و گفت : پناه مىبرم به خداى يا امير المؤمنين ! از آنچه بر من گمان مىبرى ، و از تو درخواست مىكنم كه بفرمائى تا دستهاى مرا قطع كنند يا مرا به\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nزشت‌ترين وجهى قتل كنند . امير فرمود : كه ناكشته را قصاص نتوان كرد و ليكن رسول خدا ( صلى اللّه عليه و آله ) مرا خبر داده است كه كشندهء تو از قبيله مراد باشد و تو را از براى مراد خود ، ضربتى زند ، و او به مراد خود نرسد . ابن ملجم همچنان استبعاد مىكرد ، و استعاذه مىنمود . امير گفت : من تو را از سرّى خبر دهم كه تو بر آن مطّلع باشى ، و دايه تو هيچ‌كس ديگر بر آن وقوف نداشته باشد ، به خداى بر تو سوگند كه تربيت كنندهء تو در طفوليت زنى يهوديه بود ؟ گفت : آرى أمير فرمود : كه روزى آن زن از تو در غضب شده بود ؟ گفت : آرى و سر در پيش انداخت . بعد از آن أمير به گريست گريستنى كه محاسن مباركش تر شد ، و حضّار مجلس نيز بگريستند ، پس گفت : اى قوم تا نپنداريد كه من از مرگ مىترسم ، نى ، هميشه آرزومند مرگ بوده‌ام و انتظار شهادت مىبرم .\r\n مرگ ما را زندگى ديگر است * زهر مرگ از شهد شيرين خوشترست \r\n مرگ سازد مغز را صافى ز پوست * تا رساند دوست را نزديك دوست \r\nاما گريه من براى فرزندان مظلوم و جگرگوشگان محروم منست كه حالا به درد غريبى مبتلااند ، و بعد از من بسوز يتيمى نيز گرفتار خواهند گشت ، پس فرمود : كه اى حاضران بغايبان برسانيد كه چون فرزندان مرا شهيد كنند و خبر آن به شما رسد در مصيبت ايشان بگرييد ، و از حسرت ايشان بناليد ، كه گريه شما بر اولاد من ضايع نخواهد بود . پس اى عزيزان در اين ايّام غم انجام ، جهد كنيد تا قطره‌اى چند آب از ديده بباريد ، كه آب ديدهء بنده ، آتش غضب ربّانى را فرو نشاند ، هر كه در اين روزها از سر لذّت نفس برخيزد ، و به ماتم فرزندان رسول ( صلى اللّه عليه و آله ) نشيند و گل اندوه در باغ سينه بشكفاند ، و مرغ ندامت را بر شاخسار ملامت به نغمه درآرد ، اميد هست كه فردا در رياض بهشت پاكيزه سرشت رياحين مرادش از بساتين اميد شكفتن گيرد ، و رخسارهء جانش به خط نجات و خال رفع درجات زيب و بها پذيرد .\r\n هر كه امروز از براى آن شهيدان غم خورد * باشد از اندازه بيرون شادى فرداى او \r\n اى عزيزان يك ره از حال حسن ياد آوريد * گشته تلخ از زهر دشمن ، لعل شكر خاى او \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n پس برانديشيد از قتل حسين بن على * وز غم اولاد پاك و عترت والاى او \r\n تشنه لب ، خسته جگر ، مجروح تن پرغصّه دل * در ميان خاك و خون پنهان رخ زيباى او \r\nالقصّه ، أمير از منبر فرود آمد ، و شبى در خانهء حسن افطار مىكرد ، و شبى در منزل حسين ، و زياده از سه لقمه تناول نمىفرمود ، گفتند يا امير المؤمنين چرا زياده طعام نمىخوريد ؟ فرمود : كه نزديك رسيده كه به درگاه حق بازگردم ، مىخواهم كه چون أمر حق در رسد آلوده نباشم . پس ابن ملجم در همان شب به خانه قطامه رفت و قطامه وردان تميمى را پيدا كرده بود از قبيله خود ، و ابن ملجم با شبيب بن بجره أشجعى سخن گفته بود ، و او را به معاونت خود بر قتل على راضى ساخته ، پس هر سه خارجى ، در آن شب به حضور قطامه بر قتل امير بيعت كردند ، و ابن ملجم به فرمود تا شمشير او را به زهر آب دادند ، و منتظر فرصت مىبود ، تا شب نوزدهم رمضان درآمد ، امير همه شب به طاعت مشغول بود ، و مطلق خواب نفرمود ، هر ساعت ميان سراى درآمدى ، و در آسمان نگريستى و گفتى : « صدق رسول اللّه » و اللّه كه هرگز رسول خداى ( صلى اللّه عليه و آله ) دروغ نگفت . پس چه چيز بازمىدارد كشندهء مرا از كشتن ، و بر همين منوال مىگذرانيد ، تا وقت آن آمد كه به مسجد رود ، پس وضو تازه كرد و ميان در بست و در حال ميان بستن فرمود :\r\n« اشدد حيازيمك للموت فانّ الموت لاقيكا » ميان را سخت بربند از براى مرگ ، كه مرگ با تو ملاقات خواهد كرد .\r\n« و لا تجزع من الموت اذا حلّ بواديكا » و جزع مكن از مرگ چون به وادى تو فرود آيد كه رقم خلود بر صحيفهء حال هيچ مخلوقى نكشيده‌اند ، و شربت حيات جاودانى هيچ أحدى را از موجودات نچشانيده .\r\n آرى اساس خانهء عمر استوار نيست * دار فنا محل ثبات و قرار نيست \r\nپس چون امير ، عزيمت بيرون رفتن فرمود به ميان سراى رسيد كه مرغابى چند كه در آن خانه بودند پيش آمدند ، و فرياد بركشيده دامن آن حضرت را به منقار گرفتند ، و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنمىگذاشتند كه بيرون رود ، دختران امير خواستند كه ايشان را دور كنند ، أمير فرمود كه دست از اينان بداريد ، كه ايشان نوحه‌كنندگانند بر من .\r\nو در روايتى آمده است كه فرمود : « هنّ صوايح ، تتبعها نوايح » . حالا اينها فريادكنندگانند در فراق من ، و بعد از آن نوحه‌كنندگان از پى در خواهند آمد براى مصيبت من . و آن شب أمير در خانهء امام حسن إفطار كرده بود ، چون اين كلمه بگفت حسن فرمود كه يا أبتاه ! اين چه فالست كه مىزنى ، و اين چه حديث است كه مىگويى ؟ كه دلهاى ما دردمند و جانهاى ما مستمند شد ، گفت : اى فرزند اين فال نيست ، امّا دلم گواهى مىدهد كه در اين ماه از جمله كشتگان خواهم بود . پس با يك يك فرزندان بر سبيل وداع كلمه‌اى مىگفت ، و گوئيا از در و ديوار آواز جان‌گزارى الفراق ! الفراق ! استماع مىافتاد .\r\n رخت بر بستيم و دل برداشتيم * صحبت ديرينه را بگذاشتيم \r\n وقت شد كز غصّه و غم وارهيم * بر غم و شادى عالم پا نهيم \r\n تا به كى بار غم دونان كشيم ؟ * تا بكى خونابه زين و آن چشيم ؟ \r\n صدر جنّت بهر ما آراسته * ما درين زندان به محنت كاسته \r\nپس امير روى به مسجد روان شد و گفت :\r\n خلوا سبيل المؤمن المجاهد * فى اللّه لا يعبد غير الواحد \r\nيعنى راه دهيد مؤمن جهادكننده در راه خداى را كه هرگز غير معبود يكتا ، پرستش نكرده ، و چون به مسجد بانك نماز گفت و مردمان را براى نماز آواز داد ، و قدم در مسجد نهاد ، و به نماز ايستاد .\r\nامّا آن سه نفر خارجى شب همه شب در خانه قطامه شراب خورده بودند ، و در آن وقت مست و خراب افتاده ، چون قطامه آواز بانگ نماز امير شنيد ، ابن ملجم را بيدار كرد و گفت : برخيز كه وقت رسيد و اينك على به مسجد آمد و دم به دمست ، كه مردم روى به مسجد خواهند نهاد ، زود برو حاجت من روا كن و به زودى بازآى ، و درد فراق خود را هم به شربت وصال من دوا كن . ابن ملجم برخاست ، و تيغ زهرآلود خود را برگرفت ، و گفت بروم به تن هلاك و بدبخت ، و بازآيم بديده آنچه نتوان ديد ، كه من\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nديروز از على شنيدم كه گفت رسول خداى ( صلى اللّه عليه و آله ) فرمود : كه بدبخت‌ترين پسينيان كشنده علىّ بن ابى طالب خواهد بود ، اين به گفت و روى به مسجد نهاد و خود را در ميان خفتگان انداخت ، امّا چون مرتضى على از أداى تحيّت مسجد ، فارغ شد برخاست و گرد مسجد برآمد و خفتگان را براى نماز بيدار مىكرد . ابن ملجم بر روى خفته بود ، امير سرپائى فراوى زد ، و گفت كه : « قم و صلّ » يعنى بيدار شو و نمازگزار ، و از او درگذشت و باز پيش محراب آمد ، و در نماز ايستاد ، ابن ملجم برخاست و دستيار خود را گفت برخيز كه فرصت فوت مىشود .\r\nو در تاريخ طبرى و بعضى كتب معتبره مذكور است كه : « امير هنوز بانك نماز مىگفت كه آن سه خارجى به در مسجد آمدند ، شبيب و وردان هر دو به در مسجد بنشستند ، هر يكى از طرفى ، و گفتند هر دو شمشير بزنيم اگر يكى خطا شود ديگرى به جائى رسد . و ابن ملجم را گفتند : تو به درون مسجد رو ، و اگر ما را كارى برنيايد كار خود بكن ، امّا چون امير از اذان فارغ شد ، قدم در مسجد نهاد ، شبيب شمشير بزد بر طاق در مسجد آمد و بشكست . وردان هم تيغ فرود آورد ، بر ديوار آمد ايشان هر دو بجستند ، ابن ملجم گفت : وا فضيحتاه همين زمان مردم در رسند و ما را بگيرند ، پس شمشير بكشيد و پيش محراب آمد ، و امير در نماز بود ، صبر كرد تا سجدهء اول بجاى آورد ، و همين كه سر از سجده برداشت آن شقى شمشير فرود آورد ، و قضا را بر آن موضع آمد كه در روز حرب خندق عمرو بن عبد ود زخم زده بود ، چون اين ضربت بر محلّ آن ضربت رسيد تا مغز سر مباركش شكافته شد ، و آوازى از أمير برآمد كه « فزت بربّ الكعبه » يعنى بازرستم و فيروزى يافتم به خداى كعبه . ابن ملجم كه اين صدا شنيد از مسجد بيرون گريخت ، و آوازه درافتاد ، كه « قتل أمير المؤمنين » اهل كوفه به يك بار روى به مسجد نهادند ، و حسن و حسين كه اين خبر شنيدند جامهء صبر چاك كرده ، عمامهء شكيبائى از سر برداشته به مسجد آمدند ، پدر بزرگوار خود را ديدند در پيش محراب افتاده ، در قدم پدر افتادند و كف پاى مبارك وى بر ديده روشن نهادند ، و امير به دست خود خون سر خود را فرا مىگرفت و در روى و محاسن مىماليد ، و مىگفت : بدين حالت\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nرسول خداى را ببينم و بدين صفت با فاطمه ملاقات كنم ، و بدين هيئت عمّم حمزه سيد الشهدا را مشاهده نمايم ، و بدين صورت برادرم جعفر طيّار را به نظر درآرم . حسن و حسين مىگريستند ، و اعاظم كوفه وا ويلاه ! و وا مصيبتاه ! و وا عليّاه ! مىگفتند .\r\n افغان كه راحت دل و آرام جان برفت * شاه زمان و قدوهء خلق جهان برفت \r\n غم شد محيط مركز عالم ز هر طرف * كان مركز محيط كرم از ميان برفت \r\nيكى گفت يا امير المؤمنين كه با تو اين معامله كرد ؟ فرمود : كه صبر كنيد كه همين ساعت از در درآيد ، درين سخن بودند كه شبيب كه اوّل قصد آن حضرت كرده بود سراسيمه و سرگردان از در مسجد درآمد ، وى را گفتند مگر تو ضربت زده‌اى ؟ خواست كه گويد ، نى . بىاختيار گفت : آرى . مردمان وى را در روى افكندند و لگد بر وى مىزدند تا هلاك شد ، و ابن ملجم گريخته به سراى ابن عمّ خود شد ، و سلاح از تن باز مىكرد كه پسر عمّش درآمد وى را مشوّش ديد ، پرسيد كه مگر قاتل على توئى ؟ خواست كه گويد لا بر زبانش رفت كه نعم . پسر عمّ گريبانش گرفته كشان‌كشان به مسجد درآورد .\r\nو قولى آن است كه شبيب را پسر عمّش به مسجد آورد و ابن ملجم از مسجد بيرون جسته مىرفت ، يكى از قبيلهء همدان به وى رسيد ديد ، كه شمشير كشيده و مىرود ، حال پرسيد بر زبانش رفت كه على را بكشتم . آن مرد قطيفه‌اى در دست داشت بر روى ابن ملجم افكند و او را فرو گرفت ، و مردم مدد كردند و دست و گردنش بر هم بسته به مسجد درآوردند و امير المؤمنين فرزند خود امام حسن را فرمود : كه تا با مردم نماز بامداد به گزارد . امّا چون ابن ملجم را به مسجد درآوردند ، أمير را چشم بر وى افتاد ، گفت يا « اخا المراد » مگر من بد اميرى بودم شما را ؟ گفت « معاذ اللّه يا امير المؤمنين » گفت پس چه تو را بر اين را داشت كه فرزندانم يتيم ساختى ، و رخنه . در اركان خاندانم انداختى ، نه من با تو نيكوئى كرده بودم ؟ گفت بلى . امّا واقع شد آنچه شد ، « و كان أمر اللّه قدرا مقدورا » امير فرمود كه وى را به زندان بريد ، و تا من زنده‌ام از مطعومات ، و مشروبات هر چه مىخورم وى را نيز همان دهيد و خورش از وى بازنگيريد پس اگر من بزيم هر چه رأى من در باب وى تقاضا كند به جاى آرم ، و اگر درگذرم او را يك\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nضربت بيش مزنيد كه مرا يك ضربت زده است . پس امير را بر گليمى خوابانيدند ، و يك سر گليم را حسن بر دوش گرفت و سر ديگر حسين ، و چون آن حضرت را از مسجد بيرون آوردند صبح دميده بود ، و جهان روشن شده ، امير فرمود كه مرا روى به جانب مشرق برآريد ، چنان كردند ، فرمود كه :  « وَ الصُّبْحِ إِذا تَنَفَّسَ »  « 1 » اى صبح بدان خدائى كه به فرمان او برآمدى و به حكم او نفس زدى كه روز قيامت از تو گواهى در خواهم خواست ، و بايد كه چون تو صادقى به راستى گواهى دهى كه از آن روز كه با رسول خداى در اول جوانى خود نماز گزاردم تا امروز هرگز تو مرا خفته نيافتى ، و من تو را ناآمده يافتم ، آنگه سجده كرده و گفت : بار خدايا گواه باش و  « كَفى بِاللَّهِ شَهِيداً  « 2 »  » *  فرداى قيامت كه صد و بيست و چهار هزار پيغمبر حاضر باشند و ملائكه و صدّيقان و شهيدان ، به عرش ناظر باشند ، گواهى بدهى كه از آن ساعت كه بدست حبيب و صفىّ تو ايمان آورده‌ام ، هر چه فرموده‌اى به جان قبول كرده‌ام ، و هر چه از آن نهى كرده‌اى ، مباشر آن نگشته‌ام ، و خلاف سخن تو و پيغمبر تو نينديشيده‌ام ، و در خاطر نگذرانيده‌ام ، بزرگان كوفه كه حاضر بودند ، خروش برآوردند و فغان از كافّهء كوفيان برآمد .\r\n دلها تمام ز آتش حسرت ، كباب شد * جانها اسير سلسلهء اضطراب شد \r\n لب تشنگان باديهء اشتياق را * درياى صبر و بحر سلامت سراب شد \r\nامّا چون امير را به خانه درآوردند خروش از دختران فاطمه زهرا ، و ساير فرزندان برآمد ، و نالهء وا أبتاه و فرياد وا عليّاه و از روى زمين به بالاى چرخ برين رسيد .\r\n شايد ار شور در جهان فكنيم * غلغلى در جهانيان فكنيم \r\n رستخيزى ز جان برانگيزيم * گريه بر پير و بر جوان فكنيم \r\nيك يك از فرزندان امير مىآمدند ، و در دست و پاى پدر مىافتادند ، و بوسه بر قدم مبارك او مىدادند ، و مىگفتند . پدر اين چه حالست كه مشاهده مىكنيم ؟ اى كاش مادر ما فاطمه زهرا زنده بودى ، تا ما را در اين محنت تسلّى دادى ، و كاشكى ما در مدينه بر سر تربت جدّ خود مىبوديم ، تا در دل خود بر سر آن روضه به شرح بازمىگفتيم اين چه\r\n\r\n\r\n","description":"","footnote":"\r\n( 1 ) - سوره تكوير ، آيه 18 .\r\n( 2 ) - سوره نساء ، آيه : 79 .\r\n","page_name":" 215 ","page_number":215},
  {"content":"\r\n\r\nحالست كه ما را افتاده ، غريبى و يتيمى ما به هم جمع شد ؟ !\r\nراوى گويد كه از گريه و زارى فرزندان امير آتش حسرتى برافروخته شد كه دلهاى حاضران به سوخت و هر كه نالهء ايشان مىشنيد خون از ديده مىباريد .\r\n هر كه را بينم ازين سوز و الم مىگريد * هر كه را يابم از اين آتش غم مىسوزد \r\nامير يك يك از ايشان را در بر مىگرفت و بوسه بر سر و روى ايشان مىداد و مىگفت : صبر كنيد و شكيبائى پيش آريد ، كه به نزديك جدّ شما مصطفى و پيش مادر شما فاطمه زهرا مىروم ، و من در اين شبها حضرت مصطفى ( صلى اللّه عليه و آله ) را در خواب ديدم كه به آستين مبارك غبار از روى من پاك مىكرد ، و مىگفت : يا على آنچه بر تو بود به جاى آوردى . اين خواب دلالت مىكند بر آنكه نقاب جسم از پيش چهره روح من بر خواهند داشت ، تا جلوه كنان به منظر قدس برآيد .\r\n حجاب چهرهء جان مىشود غبار تنم * خوشا دمى كه ازين چهره پرده برفكنم \r\nو چون زمانى برآمد « عمرو بن نعمان » جرّاح را از در حجره درآوردند چون ديده جرّاح بر جراحت امير افتاد ، عمامه از سر برگرفت ، و جامه بر تن چاك زد و گفت وا ويلاه ! اين شمشير را به زهر آب داده‌اند ، اين جراحت مرهم‌پذير نيست . دريغ چون تو مقتدائى ، دريغ چون تو پيشوائى ، دريغ چون تو عالمى ، دريغ چون تو حاكمى .\r\n دريغ چون تو اميرى ، دريغ چون تو امامى * براى شرع مشيرى ، براى ملك نظامى \r\nديگر باره فرياد از خاندان ولايت و دودمان امامت برآمد . كه پيش از آمدن جراح به سر بالين امير ام كلثوم بدر آن خانه رفت . كه ابن ملجم محبوس بود و گفت : اى شقى تو در دام افتادى و امير از آن زخم هيچ باك ندارد . ابن ملجم گفت : اى دختر برو و گريه را ساز كن ، كه من آن شمشير را به هزار دينار خريده بودم ، و هزار درهم صرف كرده‌ام تا به زهر آب داده‌ام ، و اگر فرضا اين زخم بر همهء اهل كوفه واقع شدى يك تن جان سالم نبردى ، آخر يك كس به چنين زخمى چه كند ؟ و اين صورت در شب جمعه نوزدهم ماه مبارك رمضان واقع شد ، و آن حضرت در شب يكشنبه بيست و يكم درگذشت . و در آن دو روز وصيّت‌نامه نوشت و فرزندان را وداع فرمود چون شب يكشنبه درآمد ، فرمود : تا وى را به حجره خاصّ بردند . امّ كلثوم را گفت : « يا بنيّة أغلقى على ابيك الباب »\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاى دختر من ، در را بر روى پدر خود فراز كن ، امّ كلثوم از خانه بيرون آمد و چنان كرد ، و حسن و حسين در بيرون در بنشستند و ناگاه آواز هاتفى آمد كه « أ فمن يلقى فى النّار خير ام من يأتى آمنا يوم القيمة » . و شنودند كه هاتفى ديگر او را جواب داد « بل من يعطى آمنا يوم القيامه » راوى گويد : چون امير را در آن حجره بردند . در فراز كردند ناگه كلمه طيبهء « لا إله الّا اللّه » شنيدند شاهزادگان را طاقت طاق شد در باز كردند و بدان حجره درآمدند ، امير به جوار رحمت ملك كبير پيوسته بود .\r\nو در شواهد آورده : كه امير المؤمنين حسين روايت كرده كه چون حضرت امير وفات يافت ، شنيدم كه قائلى مىگويد كه بيرون رويد و اين بنده خدا را با ما گذاريد . بيرون رفتيم از درون خانه آوازى آمد ، كه محمد درگذشت و وصىّ او شهيد شد . نگهبانى امّت كه تواند كرد ؟ ديگرى گفت : هر كه سيرت ايشان ورزد و پيروى ايشان كند . چون آواز ساكن شد درآمديم وى را ديديم غسل داده و در كفن پيچيده ، بر وى نماز گزارديم .\r\nو روايتى هست كه امير فرمود : كه چون من از اين عالم بروم از زاويهء خانه ، لوحى پديد آيد مرا در آنجا خوابانيد و بشوئيد و از آستان خانه كفن و حنوط پديد مىآيد ، مرا كفن كنيد و در تابوت نهيد ، آن تابوت را در ميان خانه وضع كنيد ، و فرزندان مرا بياوريد تا پدر خود را وداع كنند ، يك بار حسن بر من نماز گزارد و يك بار حسين ، و چون پيش تابوت از زمين برخيزد ، شما پس تابوت را برداريد . هر جا كه سر تابوت به زمين فرود آيد ، تابوت مرا آنجا بگذاريد و بكنيد ، تابوتى از ساج پديد آيد ، مرا آنجا دفن كنيد . و در شواهد مذكورست ، كه امير المؤمنين حسن و حسين را وصيت كرده بود كه چون درگذرم مرا بر سريرى نهيد و بيرون بريد و به غريّين برسانيد ، كه آنجا سنگى سفيد خواهيد يافت كه از آن نور درخشان باشد . آن را بكنيد كه در آنجا گشادگى خواهيد يافت مرا در آنجا دفن كنيد ، پس حكم وصيّت حضرت أمير را در شب به جاى آورده ، در همين موضع كه حالا به نجف مشهور است دفن كردند . و قبر مبارك وى را مستور ساخته ، با زمين هموار كردند و كسى بر آن اطّلاع نداشت مگر جمعى از اهل بيت ، و همچنان پوشيده مانده بود . تا در زمان خلفاى عباسى ،\r\nروزى هارون الرشيد شكاركنان به ساحت غريّين رسيد . آنجا پشته‌اى بود آهوان پناه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبدان پشته بردند ، هر چند چرغ « 1 » بر ايشان انداختند و سگان بر ايشان دوانيدند بازگشتند ، و نزديك آهوان نيامدند . هارون از آن صورت متعجّب شد به فرمود ، تا پيرى را از مردم آن نواحى حاضر كردند و از سر آن معنى پرسيدند ، پير گفت : از پدران به ما چنين رسيده است ، كه قبر امير المؤمنين على اينجاست . هارون ترك شكار كرده آن موضع را زيارت مىكرد و تا زنده بود هر سال به زيارت آن مقام لازم الاحترام مىآمد .\r\nالقصّه ، چون شاهزادگان امير را به شب برداشته از كوفه بيرون بردند و در موضعى كه وصيّت فرموده بود دفن كرده بازگشتند ، جمعى از محبّان و مواليان كه خبر يافته از عقب مىرفتند ، چون ديدند كه حسن و حسين مىآيند سرها برهنه كرده در پاى ايشان افتادند و مىگفتند : اى مخدوم‌زادگان امير المؤمنين را چه كرديد ؟ و امام المتّقين را كجا گذاشتيد ؟ صاحب ذو الفقار كو شاه دلدل سوار كو ؟ ؟ .\r\n شهريست پر ز حسرت و غم شهريار كو ؟ * كاريست بس خراب خداوند كار كو ؟ \r\n هفت اختر و چهار گهر در مصيبتند * وا حسرتا خلاصهء هشت و چهار كو ؟ \r\n او روزگار دولت و روز اميد بود * آن روز خوش كجا شد و آن روزگار كو ؟ \r\nپس آن جماعت تأسّف بسيارى خوردند ، و هر چند در آن صحرا بگشتند و از تربت آن حضرت نشان نيافتند . راوى گويد : كه در آن وقت كه حسن و حسين از دفن پدر بزرگوار بازگرديدند ، به در شهر كوفه رسيدند از ميان ويرانه‌ها ، نالهء زارى شنيدند و بر اثر آن ناله رفته غريبى ضعيف ، و بيمارى نحيف ، ديدند در آن ويرانه تنها بر خاك افتاده و خشتى زير سر نهاده مىناليد و مىزاريد و اشك حسرت و اندوه از ديده مىباريد . گفتند :\r\nچه كسى كه چنين زار مىنالى ؟ گفت : مردى غريبم و مهجور و عاجز و حزين و رنجور به هر كارى درمانده و از همه كس بازمانده نه مادر دارم ، نه پدر نه خويش نه برادر نه مونسى و نه دلبندى نه زنى ، نه غمخوارى ، نه پيوندى ، گفتند : پس تيمارى تو كه مىكند ؟\r\nگفت : يك سال است كه من در اين شهرم . هر روز مردى بيامدى و بر بالين من به نشستى ، چون پدر مشفق مرا تيمار داشتى و چون برادر مهربان غمخوارى كردى ، گفتند : نام\r\n\r\n\r\n","description":"","footnote":"\r\n( 1 ) - چرغ : يعنى باز از مرغان شكارى است و معرّب آن صقر است .\r\n","page_name":" 218 ","page_number":218},
  {"content":"\r\n\r\nآن كس مىدانى ؟ گفت : نمىدانم . گفتند : هيچ بار از وى نپرسيدى ؟ گفت : آرى پرسيدم جواب گفت تو را با نام من چه كارست ؟ من تعهّد حال تو از بهر خدا مىكنم نه از بهر شهرت و ريا . گفتند : اى پير رنگ و روى و هيأت او چگونه بود ؟ گفت : من نابيناام از آن نشان نتوانم داد امّا سه روز است كه نزد من نيامده و تعهّد حال من نكرده ، ندانم تا وى را چه افتاده ؟ گفتند : اى پير هيچ نشانى از گفتار و كردار او مىدانى ؟ گفت : نشانى او آنست كه پيوسته تهليل و تسبيح كردى ، و چون آواز تسبيح برداشتى گوئيا درهاى آسمان به گشادندى و صداى تسبيح و تهليل ملايك به گوش من آمدى ، بلكه از در و ديوار و سنگ و كلوخ نداى تسبح و تهليل مىشنيدم ، و چون نزديك من نشستى گفتى « مسكين جالس مسكينا » درويشى است كه با درويشى همنشينى مىكند « غريب جالس غريبا » غربيست كه با غريبى مجالست مىكند . شاهزادگان درهم نگريستند و زار بگريستند و گفتند اين نشانهء باباى ما علىّ بن أبي طالب است . پير گفت : آن حضرت را چه شد كه درين سه روز پيدا نيست ؟ گفتند : اى پير ، بدبختى او را ضربت زد ، و او از دار غرور به سراى سرور ، انتقال فرمود . و ما حالا از دفن وى مىآئيم ، پير بعد از استماع اين واقعه به خروشيد و خود را بر زمين مىزد و مىگفت مرا چه محلّ ، آنكه امير المؤمنين على تعهّد حال من كند .\r\nحسن و حسين آن پير غريب را تسلّى مىدادند و او اضطراب بسيار مىكرد و مىگفت .\r\n نمىدانم چه كار افتاد ما را * كه آن دلدار ما را زار بگذاشت \r\n درين ويرانه اين پير حزين را * غريب و عاجز و بىيار بگذاشت \r\nپس گفت اى مخدوم‌زادگان ، به حقّ جدّ بزرگوار شما ( صلى اللّه عليه و آله ) و به روح مقدس پدر عالىمقدار شما ، سوگند كه مرا به سر قبر شريف او بريد ، تا زيارت وى كنم ، حسن برخاست و دست راست آن پير بگرفت و حسين دست چپ و او را بياوردند تا به سر روضهء مقدّس امير ، آن پير بر روى قبر درافتاد . و زارى بسيار كرد و گفت الهى به حق صاحب اين روضه كه جانم بستان كه من طاقت فراق وى نيارم . دعاى پير موافق حكم قضا افتاده فى الحال بر سر روضهء امير النحل جان شيرين بداد .\r\n ذرّه‌اى بود به خورشيد رسيد * قطره‌اى بود به دريا پيوست \r\nحسن و حسين بسيار بر وى گريستند و به تجهيز او قيام نموده در حوالى آن\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nروضه‌اش دفن كردند .\r\nو أشهر روايات آنست كه سنّ شريف امير در آن وقت به شصت رسيده بود ، و از اين زياد و كم نيز گفته‌اند . امّا روز ديگر حضرت امام حسن عليه السلام در مسجد كوفه به منبر برآمد و خطبه‌اى بليغ ادا نمود و گفت : اى مردمان هر كه مرا داند ، داند و هر كه نداند ، بداند كه « انا ابن البشير النذير » منم پسر پيغمبر بشارت دهنده و بيم‌كننده ، يعنى حضرت محمد مصطفى ( صلى اللّه عليه و آله ) و من فرزند على مرتضىام و مادرم فاطمه زهرا است ، جدّم شما را به راه راست دعوت مىكرد . پدرم شما را به دين خدا مىخواند .\r\nو من نيز شما را به همان مىخوانم . پس عبد اللّه بن عبّاس ( رضى اللّه عنه ) برخاست و گفت :\r\nاى مردمان اين مرد پسر پيغمبر شما و فرزند امام و راهبر شماست ، با وى بيعت كنيد و به امامت وى اقرار دهيد و عهد كنيد كه از وى برنگرديد . مردمان همه گفتند « سمعنا و أطعنا » شنوديم و فرمان مىبريم پس دست بدادند و بر حضرت امام حسن ( عليه السلام ) بيعت كردند . آنگاه فرستادند تا ابن ملجم را از زندان بياوردند و در پيش منبرش بداشتند ، آنگه فرمود : كه اى بدبخت‌ترين امّت ، اين چه بود كه كردى و رخنه در دين افكندى ؟\r\nابن ملجم سر برآورد ، كه اى حسن - ( رفتنى رفت و بودنى هم بود ) - آه و ناله كنون ندارد سود - مرا مكش تا حاكم شام را كه دشمن پدر تو بوده و حالا دشمن تست بكشم ، امام حسن او را به سخن نگذاشت و شمشير بكشيد و نوك شمشير به سينهء وى فرو برد و فرا پيش خودش كشيد و ضربتى بر گردن وى زد كه سرش ده قدم دور افتاد . پس مردمان وى را از مسجد بيرون برده در ميان بوريا پيچيدند و آتش در وى زدند تا به سوخت .\r\nشاه‌زادگان به تعزيت مشغول گشتند و مردمان مىآمدند و اهل بيت را تعزيت مىگفتند .\r\n زين مصيبت جاى آن دارد كه چشم آفتاب * دامن گردون ز اشك گرم آلايد به خون \r\n ليك با حكم قضا ، جان را چو مىافتد رجوع * مرجع دل نيست جز إنّا اليه راجعون \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nباب ششم : در بيان فضايل امام حسن ( ع ) و بعضى از احوال وى از ولادت تا شهادت :\r\nدر شواهد آورده است كه وى امام دوم است از ائمّه اثنى عشر و كنيت وى ابو محمّد است و لقبش تقى و سيّد . و ولادت وى در مدينه بود . در نيمه ماه رمضان سنهء ثلث من الهجرة ، و جبرئيل « عليه السلام » نام وى را به هديّه پيش رسول ( صلى اللّه عليه و آله و سلم ) آورد و بر قطعه‌اى از حرير بهشت نوشته و در صحيفه رضويّه مسطور است كه اسماء بنت عميس ( رضى اللّه عنها ) حديث كرد كه من قابلهء فاطمه بودم به حسن و حسين در وقتى كه اختر تابنده وجود حسن از برج ولايت طلوع نمود و گوهر درخشنده ذات صافى صفاتش از درج عصمت و طهارت ظهور فرمود .\r\n مهى گشت از افق طالع كه پيش طالع سعدش * كمر چون تو امان بستست خورشيد جهان آرا \r\n فلك تا مهد اطفال فلك را مىدهد جنبش * نخوابانيد از اين ماهى در اين گهوارهء مينا \r\nخبر به حضرت رسالت « صلى اللّه عليه و آله » رسيد فى الحال آمد و گفت اى اسماء بيار فرزند مرا ، پس شاهزاده را در خرقهء زرد پيچيده بياوردم و در كنار آن حضرت نهادم آن حضرت خرقهء زرد را دور افكند و فرمود : كه نه با شما عهد كرده‌ام كه فرزندان را در خرقهء زرد نپيچيد ؟ برفتم و خرقهء سفيد بياوردم و حسن را برداشته در آن ركو « 1 »\r\n\r\n\r\n","description":"","footnote":"\r\n( 1 ) - ركو فارسى قديم به معنى قطعه جامه ندوخته است .\r\n","page_name":" 221 ","page_number":221},
  {"content":"\r\n\r\nپيچيده بر كنار حضرت نهادم ، و سيد عالم بانگ نماز در گوش راست وى گفت و اقامت در گوش چپ وى ، و از على پرسيد كه وى را چه نام نهاده‌اى ؟ على گفت : يا رسول اللّه من حاضر نبودم كه پيشى گيرم به تسميت « 1 » فرزند بر شما ، اما در خاطر مىگذارانم كه اگر اجازت دهيد او را « حرب » نام كنم ، و روايتى آن است كه گفت او را مسمّى به اسم عمّ خود حمزه گردانم ، حضرت ( صلى اللّه عليه و آله ) فرمود كه من هم نيستم كه سبقت گيرم بر حكم خداى تعالى به نام نهادن او ، در اين اثناء جبرئيل فرود آمد و گفت : يا محمد ، حضرت علىّ أعلى تو را سلام مىرساند و مىگويد : على از تو به منزلهء هارون است از موسى ، الّا آنكه بعد از تو پيغمبرى نخواهد بود . پس اين پسر را به نام پسر هارون مسمّى گردان . پيغمبر ( صلى اللّه عليه و آله ) از جبرئيل پرسيد كه نام پسر هارون چه بود ؟ گفت « شبّر » حضرت ( صلوات اللّه و سلامه عليه ) فرمود : كه اى جبرئيل زبان من عربيست و اين لغت عبريست ، گفت معنى شبّر به عربى حسن است پس او را حسن نام نهاد ، و در روز هفتم عقيقه كرد ، از وى به دو كبش املح ( گوسفند نر سفيد كه اندك‌مايه سياهى به آن آميخته باشد ) كه ذبح فرمود .\r\nو ران كبش به قابله داد و سر او را بتراشيد و به وزن آن نقره تصدّق فرمود . و امام حسن شبيه‌ترين مردمان بود به رسول ( صلى اللّه عليه و آله ) از سينه تا به فرق سر ، و از انس بن مالك منقول است گفت : نبود هيچ‌كس به رسول خدا شبيه‌تر از حسن بن على ، و مروى است كه روزى در مرض موت آن حضرت فاطمه دست حسن و حسين گرفته نزد رسول ( صلى اللّه عليه و آله ) آورد و فرمود كه « هذان ابناك » اينان فرزندان تواند « فورثهما شيئا » پس ايشان را ميراث ده چيزى حضرت ( صلى اللّه عليه و آله ) فرمود امام حسن را بهره سيرت و سيادت من است ، و نصيب حسين جود و شجاعت من .\r\nو در صحيحين مذكور است مرفوع به براء بن عازب كه گفت : ديدم حضرت رسالت ( صلى اللّه عليه و آله ) را كه حسن بن على بر دوش وى بود و آن حضرت مىفرمود :\r\n\r\n\r\n","description":"","footnote":"\r\n( 1 ) - تسميت : نامگذارى .\r\n","page_name":" 222 ","page_number":222},
  {"content":"\r\n\r\n« اللّهمّ إنّى أحبّه فأحبه » بار خدايا من او را دوست مىدارم پس تو نيز وى را دوست دار ، و در روايتى آن است كه او را دوست مىدارم و كسى را كه وى را دوست مىدارد دوست مىدارم . و از ابو هريره منقول است : كه هرگز امام حسن را نديدم الّا كه از شادى لقاى او آب از چشم من ريزان شد به جهت آنكه روزى با حضرت رسول ( صلى اللّه عليه و آله ) به سوق « قينقاع » رفته بوديم و بعد از مراجعت به مسجد درآمديم حضرت ( صلى اللّه عليه و آله ) فرمود كه لكع را بخوانيد زمانى برآمد امام حسن در رسيد و خود را در كنار آن حضرت افكند و دست به درون محاسن مبارك آن حضرت در مىآورد ، سيّد عالم ( صلى اللّه عليه و آله ) و سلم دهان مبارك در دهان وى مىنهاد و مىگفت « اللهم انى احبّه و احبّ من يحبّه » شيخ فريد الدين عطار ( قدس سرّه ) در كتاب « گل و هرمز » آورده .\r\n امامى كو امامت را حسن بود * حسن آمد كه جمله حسن ظن بود \r\n همه حسن و همه خلق و همه علم * همه لطف و همه جود و همه حلم \r\n شب از موى سياهش تيره مانده * ز رويش ماه روشن خيره مانده \r\n لبش قائم مقام حوض كوثر * كه بودى چشمهء نوش پيمبر \r\n چنان نوشى به زهرآلوده كردند * دلش خون و جگر پالوده كردند \r\n ز زهرش چون جگر شد پاره پاره * ز غصّه گشت ، خونين سنگ خاره \r\nدر سنن ترمذى مرفوع به ابن عباس ( رضى اللّه عنه ) ، مرويست كه : حضرت رسول ( صلى اللّه عليه و آله ) حسن را بر دوش خود نشانده بود ، مردى گفت « نعم المركب ركبت يا غلام » نيكو مركبى است كه سوار شده‌اى اى پسر ! آن حضرت فرمود و « نعم الراكب هو » و او نيز نيكو سوارى است .\r\nدر شواهد آورده ، كه روزى رسول « صلى اللّه عليه و آله » به منبر برآمد و حسن با وى ، بود گاهى به مردمان نظر مىكرد و گاهى به سوى وى و مىگفت : اين پسر من سيّد است و زود باشد كه خداى تعالى اصلاح كند به واسطهء وى ميان دو گروه از مسلمانان . و احاديث صحيحه در مناقب حسن و حسين بسيار است و همين يك نكته كه : « هما ريحانتىّ من الدّنيا » مستبصر متأمّل را كافى است و خبر « الحسن و الحسين سيّدا شباب اهل\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nالجنة » دليل فضلى وافر و وافى ، ابو على فضل بن حسن الطبرسى در كتاب « اعلام الورى » آورده منقول از ابن عباس كه ما نزديك رسول خداى بوديم كه فاطمه بيامد گريان ، و حضرت رسول فرمود كه : چه چيز مىگرياند تو را ؟\r\nگفت : يا رسول اللّه حسن و حسين از حجره بيرون رفته‌اند و تا اين وقت بازنيامده‌اند و على اينجا نيست و من كسى ندارم كه به طلب ايشان فرستم و نمىدانم كه ايشان كجا باشند ؟ حضرت ( صلى اللّه عليه و آله ) فرمود كه مگرى اى فاطمه ، كه خدائى كه ايشان را آفريده بديشان مهربان‌تر است از تو ، پس آن حضرت دست به دعا برداشت و گفت : بار خدايا اگر در بيابانند ايشان را نگاهدار و اگر در دريااند به سلامت به كنار آر ، فى الحال جبرئيل آمد كه يا احمد « صلى اللّه عليه و آله » هيچ غم مخور و اندوهگين مباش كه ايشان فاضلانند در دنيا ، و بزرگانند در آخرت و پدر ايشان بهتر است از ايشان ، و ايشان حالا در حظيره بنى نجّارند و حق سبحانه و تعالى دو فرشته بر ايشان موكّل ساخته تا نگهبانى ايشان مىكنند .\r\nابن عبّاس گويد كه آن حضرت بر پاى خاست و ما با او برخاستيم تا به حظيره بنى نجار رسيديم ، حسن و حسين را ديديم دست در گردن يكديگر كرده و فرشته‌اى يك بال خود را فراش ايشان ساخته و به ديگر بال ايشان را پوشيده ، رسول خداى ( صلى اللّه عليه و آله ) حسن را برداشت و آن فرشته حسين را و مردم چنان مىديدند كه رسول ( صلى اللّه عليه و آله ) هر دو را برداشته است ، ابو ايوب انصارى پيش آمد و گفت يا رسول اللّه يكى از اين هر دو را من بردارم تا تو سبكبار شوى ، گفت بگذار كه ايشان بزرگانند در دنيا و آخرت و پدر ايشان بهتر است از ايشان و هرآينه امروز مشرّف سازم ايشان را به آن چيزى كه خداى تعالى شرف ارزانى داشته ايشان را ، پس خطبه‌اى ادا فرمود ، گفت : أيّها الناس خبر دهم شما را به بهترين مردمان از جهت جدّ و جدّه ؟ گفتند بلى يا رسول اللّه ! گفت حسن و حسين‌اند كه جد ايشان رسول اللّه است و جدّهء ايشان خديجه بنت خويلد ، پس گفت خبر دهم شما را به بهترين مردمان از جهت پدر و مادر ؟\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگفتند بلى يا رسول اللّه ! فرمود كه حسن و حسين‌اند كه پدر ايشان علىّ بن أبي طالب است و مادر ايشان فاطمه بنت محمّد ( صلى اللّه عليه و آله ) اى مردمان خبر دهم شما را به بهترين مردمان از جهت خال و خاله ؟ گفتند بلى يا رسول اللّه گفت : حسن و حسين‌اند كه خال ايشان قاسم بن رسول اللّه است و خالهء ايشان زينب بنت رسول اللّه . آيا خبر دهم شما را به بهترين مردمان از جهت عمّ و عمّه ؟ گفتند آرى يا رسول اللّه ، گفت : حسن و حسين‌اند كه عمّ ايشان جعفر بن ابى طالب است و عمّهء ايشان امّ هانى بنت أبي طالب . كجاست در همه عالم بدين شرف نسبى ، و چه نيكو گفته‌اند :\r\n هست بر اهل معرفت روشن * صفت حضرت حسين و حسن \r\n آن يكى اختريست تابنده * و آن دگر گوهريست رخشنده \r\n آن يكى نور ديدهء نبوى * وى دگر شمع جان مرتضوى \r\n و آن دگر گوهريست رخشنده * روى او صافتر ز لمعهء بدر \r\n گيسوى اين ، نمونهء شب قدر * آن يكى ماه آسمان كمال \r\nو آن دگر سرو بوستان كمال\r\nحضرت امام حسن عليه السلام را فضائل بسيار است و مناقب بىشمار ، از جمله آنكه روزى با يكى از اولاد زبير در سفرى همراه بودند و در نخلستانى كه درختان آن خشك شده بود نزول فرمودند ، خادمان براى امام حسن در پاى يك نخلهء خشك فرش بينداختند و بر آنجا قرار گرفت و پسر زبير در پاى نخلهء ديگر نزديك به حسن فرود آمد و گفت : كاشكى بر اين نخلهء خشك خرماى تر بودى ، تا تناول كردمى ، امام حسن فرمود كه : خرماى تر مىخواهى ؟ گفت آرى ؛ امام دست به دعا برداشت و در زير لب چيزى گفت كه كس ندانست فى الحال يك نخله سبز شد و برگ برآورد ، و به خرماى تر بارور گشت ؛ شتربان كه با ايشان بود گفت و اللّه كه اين سحر است امام حسن فرمود : اين سحر نيست ليكن دعائيست مستجاب كه از فرزند پيغمبر ( صلى اللّه عليه و آله و سلم ) واقع شده پس به آن نخله بالا رفتند و آنچه بار آورده بود ببريدند همه را كفايت كرد . و آنچه در مناقب وى از علم و عبادت و كرم و جود و غير آن از مكارم اخلاق در كتب اكابر مذكور\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاست و به صحّت رسيده نه بر وجهى است كه استقصاى آن توان كرد ، و لا جرم در تفاصيل آن خوض نانموده بر چند بيت كه صاحب ترجمهء مستقصى ايراد كرده اختصار نموده مىآيد .\r\n اگر عمرى بيارايم سخن را * نشايد نظم من نعت حسن را \r\n سخن گيرم كه جز در عدن نيست * سزاى وصف و اخلاق حسن نيست \r\n سخن گر بگذرد از چرخ اخضر * هنوزم وصف او باشد فزونتر \r\n كمالش گرچه نزد ماست ظاهر * زبان ما ز مدح اوست قاصر \r\n دو گيتى را وجودش زيب و زينست * نظير او اگر جوئى ، حسين است \r\nامّا راوى اخبار گويد : كه « چون مرتضى على ( عليه السلام ) به جوار رحمت ايزدى انتقال فرمود امام حسن بن على به منبر برآمد و خطبه‌اى در غايت فصاحت و نهايت بلاغت أدا كرد ، و گفت : اى مردمان ! امشب از ميان شما مردى بيرون رفته است كه متقدمان مثل او نديده‌اند و متأخّران مانند وى نخواهند ديد ، و در شبى متوجّه حضرت عزّت و قاصد بارگاه صمديّت شد كه موسى بن عمران در آن شب وفات يافته بود و عيسى بن مريم را عروج بر آسمان اتّفاق افتاده اين امّت را به دين حق دعوت كرد و من هم به طريق هدى مىخوانم » . القصّه ؛ مردم به آن حضرت بيعت كردند و اوّل كسى كه دست اعتصام در دامن متابعت او زد و قدم اخلاص در راه متابعت او نهاد ، قيس بن سعد عبادهء أنصارى بود . و بعد از وى ، ديگران نيز بيعت كردند و قريب چهل هزار كس به دولت بيعت وى رسيدند ، و چون خبر شهادت امير المؤمنين به حاكم شام رسيد با شصت هزار مرد به عزم تسخير ممالك عراق روان شد و امام حسن بر اين حال ، اطلاع يافته با چهل هزار كس از كوفه بيرون آمد و به دير عبد الرحمن نزول فرمود ، و قيس بن سعد را با دوازده هزار سوار نامدار مقدّمهء لشكر تعيين فرمود و چون به سابا مداين رسيدند در آن موضع توقّفى واقع شد تا چهار پايان آسوده شوند و از توقّف امام جمعى از لشكريان چنان فهم كردند كه او داعيهء حرب ندارد ، و بارها مىفرمود كه مرا با كسى منازعتى نيست ، أمن و سلامت و جمعيت و فراغت مسلمانان و اصلاح ذات البين نزد من دوستتر است از تفرقه ، و پريشانى مردم و فتنه و تشويش خلق ، بدين سبب سپاه بر وى بشوريدند و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبه سرا پردهء وى درآمده هر چه يافتند غارت كردند . حتى بساطى كه بر آن نشسته بود از زير پاى وى كشيدند و رداى وى را از گردنش بيرون كردند و مستوجب عذاب اليم گرديدند و آن حضرت سوار شده روى به مداين نهاد و در اثناى راه جرّاح بن قبيصهء اسدى كه در كمين نشسته بود به يك . بار بيرون تاخت و خنجرى بر ران مبارك آن حضرت زد ، كه تا استخوان برسيد ، عبيدة بن فضل طائى با يك بار ديگر خنجر از دست جراح بيرون كرده او را پاره پاره كردند ، و آن جناب رنجور و نالان شده در قصر أبيض مداين نزول فرمود ، و جرّاحان به معالجهء زخم وى اشتغال نمودند تا شفا يافت و امام حسن چون ديد كه كوفيان با پدرش چه كرده بودند و با وى چه كردند دلش از ايشان سرد شد و با معاويه به شرط چند كه تفاصيل آن طولى دارد صلح فرمود . و هر چند از اطراف و جوانب طرح فتنه‌انگيزى كردند به جائى نرسيد و از ملازمت مردم ابا فرموده و ملامت ايشان را ناشنيده انگاشته ، با خواص خدم و حشم خود روى به مدينه نهاد .\r\nو در خبر است كه روزى در مدينه على بن بشر همدانى با وى گفت : يا بن « رسول اللّه » با والى شام صلح نمىبايست كرد ، امام حسن فرمود : كه خاموش باش كه ما خازنان گنجينه‌هاى خدائيم نه به زر و سيم ، ليكن بر اسرار علم او ، و ما دانيم آنچه غير ما آن را نداند و من مصالحه كه كردم غرض آن بود كه خون دوستان من ريخته نگردد زيرا كه اهمال و تهاون ايشان را در قتال ديدم و يقين دانستم كه اگر صلح نكنم جمع شيعه من در معرض تلف آيد ، و تو را معلوم است كه اهل كوفه لشكر من بودند و پدر مرا كشتند و بارگاه مرا غارت كردند و مرا به زخم خنجر ، مجروح گردانيدند ، و به خداى سوگند و به جدّم « صلى اللّه عليه و آله » كه اگر با تمام جبال و أشجار به جنگ معاويه مىرفتم عاقبت اين امر را به دو تفويض مىبايست كرد . چنانچه خواب حضرت رسالت ( صلى اللّه عليه و آله ) بر آن دلالت مىكرد .\r\nو در شواهد آورده ؛ كه امام حسن فرمود كه : خداى تعالى ملك بنى اميه را به رسول « صلوات اللّه و سلامه عليه » نمود . ديد ايشان را كه به منبر وى بالا مىروند يكى بعد از ديگرى ، اين معنى بر آن حضرت دشوار آمد خداى تعالى سورهء   « إِنَّا أَعْطَيْناكَ  \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n  الْكَوْثَرَ »   « 1 » به وى فرستاد ، يعنى تو را جوئى عطا كرديم در بهشت كه آن را « كوثر » گويند :\r\nو ديگر سورهء   « إِنَّا أَنْزَلْناهُ فِي لَيْلَةِ الْقَدْرِ   « 2 »   »   نازل گردانيد و فرمود كه ليلة القدر بهتر است از هزار ماه ، و مراد به الف شهر ملك بنى اميه است . راوى گويد :\r\nكه مدت ملك ايشان را حساب كردم هزار ماه بود . اما چون از زمان مصالحه روزى چند منقضى شد فسدهء شام صلاح وقت در آن ديدند كه امام حسن از سر منزل حيات قدم در باديهء فوات نهند به تهيهء اسباب آن اشتغال نمودند ، و اول جمعى را از لوانيد « 3 » و رنود بصره برانگيختند تا بر طايفه‌اى از ملازمان امام حسن كه در آن بلده بودند شبيخون آورده ، سى و هشت تن از ايشان به قتل رسانيدند . و گروه باقى مانده گريختند ، و به امام التجا كردند و چون صورت حال به موقف عرض رسيد و آن حضرت رايحهء نقض عهد از اهل شام استشمام نمود با « عبد اللّه بن عباس رضى اللّه عنه » از مدينه متوجه دمشق شد ، و به هر جا كه مىرسيد مردم استبشار نموده طريق خدمت مرعى مىداشتند تا به شهر موصل نزول اجلال واقع شد ، و رئيس آنجا عمّ مختار بود و او را « سعد موصلى » گفتندى . فى الحال كه از قدوم امام حسن خبر يافت با نزل و علوفهء بسيار ، به ملازمت شتافت و در پاى آن حضرت افتاده وظايف نياز به عرض رسانيد ، و گفت آيا اين چه سعادت است كه مساعد گشت ؟\r\n شد بخت نكو مساعد اين بىدل * كو گشت به موصل وصالت و اصل \r\n گفتم كه به وصل با تو بسپارم دل * اينك من و اينك دل و اينك موصل \r\nو بعد از چند روز متوجه دمشق شده با حاكم آنجا ملاقات فرمود ، و شكوه‌اى كه از سرهنگان و عيّاران بصره داشت بازنمود ، و جوابهاى شافى كه مرضىّ خاطر مباركش بود استماع كرد و باز متوجّه مدينه شده گذرش بر موصل افتاد و او را در موصل دوستى بود ، كه دعوى يك جهتى و هوادارى كردى ، و لاف فرمان برى و هوا خواهى زدى ، امام حسن در خانهء وى نزول كرد و قبل از وصول آن حضرت ، معاويه او را به مال دنيا فريب\r\n\r\n\r\n","description":"","footnote":"\r\n( 1 ) - سوره كوثر ، آيه : 1 .\r\n( 2 ) - سوره القدر ، آيه : 1 .\r\n( 3 ) - جمع لوند يعنى : مردم بىآبرو .\r\n","page_name":" 228 ","page_number":228},
  {"content":"\r\n\r\nداده بود و شيشهء زهر قاتل به وى فرستاده تا به وقت فرصت در مطعومى يا مشروبى به خورد امام حسن دهد ، آن بىسعادت براى حطام فانى ، نظر از نعيم باقى بر دوخته و دين درست را در بازار غرور به نادرست چند بىثبات و بىاعتبار فروخته ، آن كار را قبول كرده چون امام حسن به خانهء وى نزول كرد ، ميان خدمتكارى بسته ، سه بار از آن زهر به وى خورانيد و كارگر نيامد امام هر بار رنجور مىشد و چيزها در خاطر مباركش مىگذشت و بر بيوفائى ميزبان دلايل روشن مشاهده مىنمود ، به زبان حال مضمون اين مقال أدا مىكرد .\r\n از كس وفا مجو كه به عالم وفا نماند * بنشين غريب وار كه يك آشنا نماند \r\n حرمت كرانه كرد و وفا از ميان برفت * زين هر دو دل ببر كه در ايام ما نماند \r\n چندان‌كه بنگرى به جهان گزاف كار * جز رنج و درد و محنت و جور و جفا نماند \r\nالقصّه ، هر بار كه امام رنجور شدى ، دعا فرمودى ، و خداوند تعالى شفا ارزانى داشتى ، ميزبان درمانده به باعث آن قضيّه نامه نوشت كه من سه بار وى را زهر دادم و كارگر نيامد اين نوبت نامه‌اى به وى نوشتند و مقدارى سم هلاهل فرستاده ذكر كردند كه سعى نماى تا از اين زهر قدرى به وى چشانى ، كه اگر قطره‌اى ، از اين در درياى محيط افتد همهء جانوران آبى بىجان شوند . قضا را آورندهء نامه به پاى درختى رسيده ، از شتر فرود آمد و طعامى تناول كرد و درد شكم بر او مستولى شد بى خود گرديد ، در اين محل گرگى سياه و گرسنه از بيابان درآمد و او را هلاك كرد ، و شترش خواست كه بگريزد مهارش بر درختى پيچيده و همانجا بماند . مقارن اين حال ملازم امام حسن از جائى مىآمد بدان موضع رسيد و آن حال مشاهده نمود ، شتر را از درخت باز كرد و متاع صاحبش را جست و مىفرمود ، آن نامه و شيشهء زهر بيرون آمد فى الحال برداشته به موصل آمد و نامه و شيشه را نزد امام نهاد . آن جناب نامه را در خفيّه مطالعه كرد تا كسى بر آن مطلع نگردد و موجب خجالت ميزبان نشود . در زير مصلّى نهاد و به كسى ننمود امّا رنگ مباركش برافروخته بود و تغييرى عظيم در وى پديد آمده و هر چند حضّار مجلس استفسار نمودند كه اين چه نامه بود و اين شيشه چيست ؟ ؟ امام حسن جواب ايشان بازنداد و\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nحديثى از جدّ بزرگوار خود ( صلى اللّه عليه و آله ) نقل مىكرد و مردم را بدان مشغول مىداشت و خود هم به مردم مشغول شده بود كه سعد موصلى آهسته دست در زير مصلاى آن جناب كرده نامه را بيرون آورد و بعد از مطالعه بر خود بلرزيد و از جاى برجسته ، دست و پاى امام حسن را ببوسيد و گفت : يا بن رسول اللّه مرا دستورى ده تا از اين ميزبان تو بپرسم كه صورت اين واقعه چگونه است ؟ امام حسن فرمود : كه من اين عمل نمىپسندم جهت آنكه سبب خجالت و انفعال وى مىشود ، و من نمىخواهم بعد از چندين خدمت كه از وى واقع شده ، شرمندگى از جهت من به او رسد .\r\nسعد در اين باب مبالغه از حدّ گذرانيد و بىاجازت امام حسن او را طلبيد و گفت يا فلان ! سؤالى دارم مرا جواب ده گفت : بگوى تا چه مىپرسى ، سعد پرسيد كه حضرت رسول ( صلى اللّه عليه و آله ) هرگز با تو جفا كرده است ؟ آن كس گفت : من به خدمت آن حضرت نرسيده‌ام و حاشا كه از وى به من جفا رسيده باشد . گفت امير المؤمنين على را ديده‌اى از او چه رنج كشيده‌اى و دربارهء تو از وى چه جور صادر شده ؟ گفت : مدتى ملازم وى بودم و هرگز غبار ملالى از او بر خاطر من ننشست . سعد گفت : پس چرا با فرزند مصطفى و جگرگوشهء مرتضى اين چنين عداوتها مىكنى ؟ و مانند اين قصدها مىانديشى ؟ اينك خط تو كه به شام نوشته‌اى كه سه بار وى را زهر دادم و كارگر نيامد و اينك جواب خطّ تو و شيشهء زهر هلاهل كه فرستاده‌اند . آن شخص انكار كرد و گفت « عياذا باللّه » من از اين خبر ندارم ، فى الحال ملازمان سعد او را بگرفتند و مىزدند تا هلاك شد ، و امام حسن رنجور و نالان از موصل بيرون آمده به مدينه رفت و در آن وقت والى مدينه مروان بن حكم بود و او بسيار امام حسن را حرمت داشتى و به ظاهر دقيقه‌اى از دقايق خدمتكارى فرو نگذاشتى ، امّا ضمنا در مقام دفع وى بوده ، در هلاك آن حضرت مىكوشيد و تدبيرها مىانديشيد تا روزى كنيزكى روميّه كه او را ايسونيّه گفتندى ، و در مدينه دلّالى كردى و به همهء خانه‌ها آمد و شد نمودى ، به منزل مروان درآمد . مروان وى را پرسيد كه اى ايسونيه به خانه حسن بن على آمد و شد مىكنى ، و با زن او جعده بنت اشعث ، آشنائى دارى ؟ گفت : آرى ، و اين جعده در مدينه به اسماء\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمشهور بود ، مروان گفت با تو رازى در ميان خواهم نهاد و اگر سرّ مرا نگاهدارى و راز مرا آشكار نكنى ، هزار دينارت بدهم و پنجاه دقّ مصرى براى تو بستانم ، و اينك به بيعانه صد دينار زر ، ايسونيّه چون زر ديد و وعدهء جامه شنيد سوگندان غلاظ و شداد خورد كه افشاى سرّ مروان نكند . و هر مهمّى كه وى را فرمايد در إتمام آن به جان كوشد ، پس مروان گفت : مىخواهم كه دل اسماء را از امام حسن بگردانى و گوئى كه آوازهء حسن و جمال و طنطنه غنج و دلال تو به شام رسيده است و يزيد كه پسر حاكم شام است بر تو عاشق گشته ، و از غم تو نزديك به هلاكت رسيده .\r\n ناديده تو را كسى كه نام تو شنيد * دل نامزد تو كرد و مهر تو گزيد \r\n با نقد غمت صبر و خرد را به فروخت * جان و دل خود بداد و مهر تو خريد \r\nپس او را بگوى ، كه اگر زن يزيد شوى عراق و شام در تحت تصرف تو درآيد و ملكهء عالم باشى ، اگر بينى كه اسماء سر بدين كار در مىآورد مرا خبر ده تا در اين باب فكرى كنم . ايسونيه گفت منّت دارم ، پس از آنجا بيرون آمده روى به خانهء امام نهاد و از قضا امام حسن با برادران به منزل عقيق رفته بودند و جعده تنها در خانه نشسته بود ، ايسونيّه درآمد و از هر جا سخنى در ميان آورد و از آنجا كه مكر زنان و تدبيرات فريبنده ايشان بود ، سخن را به سر حدّ مطلوب كشيد كه گفته‌اند :\r\n زنان ز افسون و از افسانهء خويش * فرو ريزند نوش صاف از نيش \r\n گه مردم فريبى از دم گرم * همىسازند سنگ خاره از نرم \r\n ز نيرنگ سخن صد رنگ سازند * به يك داد و دغل صد نقش بازند \r\n وفادارى مجوى از خوى ايشان * وفا را نيست ره در كوى ايشان \r\nيكى از اكابر علما فرموده كه مكر شيطان رجيم در كتاب كريم ، به صفت ضعيف مذكور است كه  « إِنَّ كَيْدَ الشَّيْطانِ كانَ ضَعِيفاً »  « 1 » و كيد زنان بىدين در كلام مبين به سمت عظمت مسطور كه  « إِنَّ كَيْدَكُنَّ عَظِيمٌ »  . « 2 »\r\n\r\n\r\n","description":"","footnote":"\r\n( 1 ) - سوره نسأ ، آيه : 78 .\r\n( 2 ) - سوره يوسف ، آيه : 28 .\r\n","page_name":" 231 ","page_number":231},
  {"content":"\r\n\r\n شيطان زند از عصيان هر لحظه ره مردان * در مكر و حيل امّا شاگرد زنان باشد \r\n از مكر زنان دون ، بسيار كسان بينى * كاينجامه در آن گردد و آن نعره زنان باشد \r\nالقصّه ، ايسونيّه به مقدّمه افسون آتش فريب برافروخت و به رشتهء دمدمه و صلهء دل ، اسماء را بر جامه محبت يزيد دوخت . و قصّهء عشق يزيد و وعده مملكت و تصرّف در خزاين به گوش هوش اسماء فرو خواند ، اسماء به سوداى ملك و مال جام دوستى يزيد نوش كرد ، و حق صحبت ديرينه امام حسن ، و حسين معاشرت او را فراموش كرد .\r\n مبادا كس كه از زن مهر جويد * كه از شوره بيابان ، گل نرويد \r\nايسونيه چون ديد كه اسماء در دام مكر او گرفتار گشت ، از آنجا بيرون آمده صورت حال به مروان بازگفت ، و مروان ديگر باره پيغام فرستاد كه تا امام حسن در حياتست اين مهمّ متمشّى نمىتوانم . القصه ، قدرى زهر به وى فرستاد و او عزيمت قتل جگرگوشهء مصطفى با خود تصميم داد و از آن زهر قدرى با عسل آميخته ، به وى خورانيد . و مضمون اين سخن بر منصهء ظهور به جلوه آمد .\r\n اى دل قدح زهر دمادم مىكش * گر بيش رسد بلا و گر كم مىكش \r\n چون نيست شكر جام هلاهل مىنوش * چون دست نمىدهد فرح غم مى مىكش \r\nپس حضرت امام حسن از خوردن آن عسل رنجور شد و شب همه شب قى مىنمود ، و درد شكم مىكشيد و چون صبح بدميد ، بر روضهء قدس حضرت رسول « صلّى اللّه عليه و آله » كه دار الشفاى دردمندانست توجّه نمود و خود را در عتبهء عاليه ماليد ، شفاى كلى يافته به منزل بازآمد ، و در حق جعده بدگمان شده ديگر در خانهء او چيزى نمىخورد بلكه از خانهء مادر قاسم يا از خانهء امام حسين طعام چاشت و شام مىآوردند ، تا روزى به خانهء أسماء درآمد ، اسماء گفت : اى سيد از خرماستان‌هاى حوالى مدينه قدرى رطب آورده‌اند ، اگر ميل دارى بيارم امام به خرماى تر ، ميل تمام داشت . فرمود : كه بيار ، اسماء برفت و طبقى رطب آورد و بعضى را به زهر بيالوده و علامتى كه همين خود مىدانست بر آن كرده و باقى را همچنان بر حال خود گذاشت چون طبق رطب حاضر شد ، امام حسن فرمود كه اى اسماء تو هم در خوردن رطب\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nموافقت كن ، اسماء خرماى به زهر ناآلوده مىخورد و امام ملاحظه نانموده از هر دو نوع تناول مىفرمود ، تا هفت خرماى زهرآلود نوش فرمود و دل مباركش به هم برآمده دست از آن باز كشيد و به خانهء برادر آمد و باز آن شب تا به روز فرياد مىكرد و چون روز روشن شد ديگر باره به سر روضهء مطهّره رفت .\r\n پادشاها درگهت دار الشّفاى رحمتست * دردمندانيم و اينجا بهر درمان آمديم \r\nديگر بار به بركت روحانيّت جدّ بزرگوار خود « صلوات اللّه و سلامه عليه » شفا يافت و بازگشته به خانهء اسماء آمد و گفت : اى جعده از ديروز كه در خانهء تو آن رطب خورده‌ام در خود حالهاى عجيب مشاهده مىكنم ، اسماء به هم برآمد و گفت اى سيّد من سر طبق پوشيده بودم و با شما نيز در خوردن مشاركت مىنمودم ندانم تا حال چيست ، امام خشم آلوده برخاست و از آن خانه بيرون آمد و به لسان حال مىگفت :\r\n بس ناخوش و تيره روزگارى دارم * بس درهم و بسته كار و بارى دارم \r\n غرقه شده‌ام ميان گرداب بلا * با آنكه من از جهان كنارى دارم \r\nپس برادران را طلبيد و گفت : اى عزيزان دو سالست تا من در اين شهرم يك روز تندرست نبوده‌ام ، و حالا مىخواهم كه دو سه روزى به موصل روم و آب و هوا را تبديل كنم ، باشد كه صحّتى روى نمايد و چند وقتى دلم از كيد اعدا بازرسته بياسايد ، پس با ابن عباس « رضى اللّه عنه » و جمعى از خواص خدم خود روى به موصل نهاد ، اما چون اهل شام خبر وصول آن جناب به موصل شنيدند اولياء مبتهج و نازان ، و اعدا محزون و گدازان گشتند . آورده‌اند كه : در دمشق نابينائى بود به غايت دشمن اهل بيت چون شنيد كه امام حسن به موصل آمده با خود گفت كه اين دشمن و دشمن زادهء من است ، و من جز به قتل وى راضى نيستم و كسى به من گمان فتنه نمىبرد هيچ به از آن نيست كه به موصل روم و با او طرح دوستى افكنم و در وقت فرصت كارى كه مقدور من باشد بكنم ، پس سنان عصائى كه داشت بفرمود تا به زهر آب دادند و برداشته روى به موصل نهاد و چون برسيد به مسجدى آمد كه امام حسن آنجا نماز مىگزارد ، و اظهار خلوص عقيدت كرده هر روز آمدى و در عقب امام حسن نماز گزاردى و حديث وى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاستماع نمودى و به هاىهاى بگريستى و پيوسته در اين انديشه بودى كه آيا كى باشد كه من اين سنان را به عضوى از اعضاى وى رسانيده باشم و آن زهر در بدن وى نفوذ كرده باشد و اگر هزار جان داشته باشد يكى نبرد ، تا روزى امام نماز ديگر گزارده بود و از مسجد بيرون آمده و برد كانچه‌اى در مسجد نشسته پاى راست بر بالاى پاى چپ نهاده ، با ياران به سخن مشغول شد ، كه آن كور بىبصيرت از مسجد بيرون آمده امام حسن را دعا مىگفت و سر عصا بر زمين مىنهاد قضا را سر آن سنان بر پشت پاى امام رسيد و كور دريافت كه سر عصا بر پشت پاى اوست به قوّت هر چه تمامتر آن سنان را به پاى مباركش فرو برد ، حسن آهى زد و بيفتاد ، فى الحال پاى مباركش ورم كرد و خون از سر زخم روان شد ، عبد اللّه عباس و ياران كور را به گرفتند تا به رنجانند ، امام فرمود كه : دست از وى بداريد كه همچنان كه به چشم ظاهر كور است بديدهء باطن نيز نابيناست ، و روز قيامت نيز به كورى مبعوث خواهد شد ، امّا چون كور را به فرمودهء امام حسن بگذاشتند ، به شتاب رفتن گرفت و از چشم مردم غائب گشت ، و امام از درد پا آغاز فرياد كرد و گفت : خواستم كه دو سه روزى از محنت و بلا و مشقت و عنا و كيد اعدا و جور اهل جفا ، خلاصى يابم هر جا كه مىروم محنت قرينست و رنج و بلا همنشين .\r\n غم مىنزند بىقدم من قدمى * سبحان اللّه زهى وفادار غمى \r\n امروز چو خود سوخته‌اى مىطلبم * تا هر دو به درد دل به ناليم دمى \r\nپس جرّاح آوردند چون چشمش بر آن زخم افتاد ، گفت : اين آهن را به زهر آب داده‌اند صاحبش اين زخم را به قصد زده ، سعد گفت « يا بن رسول اللّه ! » نگذاشتى كه آن كور را به جز او سزا برسانيم ، امام حسن گفت : او خود مكافات عمل خواهد يافت .  « لا يَحِيقُ الْمَكْرُ السَّيِّئُ إِلَّا بِأَهْلِهِ  « 1 »  »  .\r\n بد كنش را به كردگار سپار * تا از او انتقام به ستاند \r\nالقصّه جرّاح مرد دانا بود به معالجه مشغول گشت و آن زهر را از عروق امام باز\r\n\r\n\r\n","description":"","footnote":"\r\n( 1 ) - سوره فاطر ، آيه : 43 .\r\n","page_name":" 234 ","page_number":234},
  {"content":"\r\n\r\nكشيد و ياران در طلب آن نابينا بودند و او جائى پنهان شده بود تا چهارده روز بگذشت و صبح پانزدهم بيرون آمده به راه دمشق مىرفت ، از قضا عباس على بن در آن محل متوجّه خانهء سعد موصلى بود ، ديد كه آن كور همان عصا در دست گرفته مىرود چون چشم عبّاس به وى افتاد از خشم بلرزه درآمد و عصا را از دست وى بستد و بر سر و روى وى مىزد ، تا پاره پاره گشت پس غلامان را فرمود ، تا سرش از تن بازبريدند و آوازهء قتل آن شقى در موصل افتاد و سعد با برادرزادهء خود مختار بيامدند و مقدارى هيزم بياوردند و آن كور دل بدبخت را بسوختند و امام باز متوجّه مدينه شد .\r\nو روايتى آن است كه به شام رفت و با والى آنجا سخنان گفت و بر وى حجّتها ثابت كرده بازگشت و به مدينه آمد و همچنان رنجور بود و به خانهء اسماء آمد و شد نمىكرد . و ديگر باره ايسونيه مقدارى الماس سوده و عقدى جواهر از پيش مروان به نزد اسماء آورد و آتش او را تيزتر گردانيد و گفت يزيد از غم تو رنجور است و پيغام فرستاده كه نواير آرزومندى بر وجهى اشتعال يافته ، كه جز به زلال وصال منطفى نشود و موادّ شوق به نوعى به هيجان آمده كه جز به شربت ملاقات تسكين نيابد .\r\n شبها كه درد هجر تو اى ماه مىكشم * تا روز گريه مىكنم و آه مىكشم \r\nزودتر مهم خود بساز و از كار حسن بازپرداز تا نسيم راحت از گلشن عشرت در وزيدن آيد ، و صبح مراد از افق آرزو ، دميدن گيرد و دولت ملاقات و سعادت مقالات دست دهد .\r\n ادراك وصال تو كه مطلوب من است * بر وفق مراد دل ، محصّل گردد \r\nاى اسماء جهد كن ، تا از اين الماس مقدارى در آب يا گلاب به وى دهى ، كه بىشك از دغدغهء او بازرهى ، اسماء چون درج جواهر ديد و آن كلمات مهرانگيز شوق‌آميز شنيد در كار خود فريفته‌تر گشت ، به تدبير قتل آن امير كبير مشغول گرديد اما هر چند مىكوشيد و حيله مىانديشيد فرصت نمىيافت و مجال نمىديد ، زيرا كه به جهت وى منظرى ساخته بودند كه شب و روز در آنجا بودى ، تا يك بار شب آدينه ، بيست و هشتم صفر قدرى الماس برگرفته ، روى بدان منظر نهاد و با خود گفت ، اگر كسى مرا بيند و\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nپرسد گويم ، كه مرا بيش از اين طاقت هجران امام حسن نمانده بود و به خدمت وى آمدم و اگر كسى نبيند ، كار خود بسازم و بازگردم ، پس به بالاى آن منظر برآمد و نگاه كرد ديد كه امام تكيه كرده به خواب رفته است دختران و خواهرانش پيرامون وى خوابيده‌اند ، و كنيزكان در پائين پاى ايشان خفته‌اند و همه در خواب رفته ، پس جعده آهسته ، آهسته بيامد و كوزه آب كه بر بالين امام حسن بود برگرفت ، ديد كه سر كوزه را به ركوئى « 1 » بسته‌اند و مهر كرده ، آن الماس را بر آن ركو ريخت و با انگشت بماليد ، تا به ركو فرو شد و مهر را هيچ خلل نرسيد آنگه از منظر فرود آمده به منزل خود رفت و كسى او را نديد . امّا اندك زمانى را امام حسن از خواب درآمد و خواهر خود زينب را آواز داد و گفت : « يا اختاه » حالى جدم مصطفى ( صلى اللّه عليه و آله ) و پدرم مرتضى و مادرم فاطمهء زهرا را در خواب ديدم قدرى آب بيار ، تا وضو سازم و خود دست فراز كرد و آن كوزهء آب كه بر بالين وى بود ، برگرفت و نگاه كرد به مهر وى بود دمى آب در كشيد و گفت : آه اين چه آب بود كه از حلق تا نافم پاره پاره شد ، پس كس فرستاد و حسين را بخواند و چون حسين بيامد ، امام حسن بغل باز كرد و وى را در كنار گرفت و گفت بدرود باش اى برادر كه ديدار به قيامت افتاد .\r\n ما بار فراق برنهاديم و شديم * صد چشمه ز خون دل گشاديم و شديم \r\n كام دل ما تو بودى اندر عالم * ما كام بناكام بداديم و شديم \r\nاى برادر حالى جدّ و پدر و مادرم را در خواب ديدم ، كه دست من گرفته بودند و در رياض بهشت مىگردانيدند و حور بىقصور وافر النور به من مىنمودند و جدّم مىگفت اى فرزند شادمان باش ، كه از دست دشمنان خلاصى يافتى و از رنج أعادى بر كران شدى ، فردا شب نزد ما خواهى بود . بيدار شدم و از اين كوزه آبى بياشاميدم از حلق من تا ناف درهم بريد . امام حسين كوزه برداشت و گفت : تا من به چشم كه چگونه آبيست ، امام حسن كوزه از دست وى بستد و بر زمين زد تا بشكست و آبها بريخت و آن موضع كه\r\n\r\n\r\n","description":"","footnote":"\r\n( 1 ) - ركو پارچه از جامه بافته است .\r\n","page_name":" 236 ","page_number":236},
  {"content":"\r\n\r\nآب به دو رسيده بود به جوش آمده شاخ شاخ بترقّيد .\r\n زهر بلا اگر چه چشيدند اوليا * امّا بدين مثابه كسى زهر كى چشيد \r\nآنگاه امام را شكم مبارك درد گرفت و بر زمين مىغلطيد و فرياد مىكرد ، تا آفتاب برآمد ، قى بر وى غلبه كرد و طشتى در پيش وى نهادند و پاره پاره جگر و احشاء از حلق مباركش برمىآمد و در آن طشت مىافتاد ، تا هفتاد پاره جگر از حلق آن حضرت برون آمد و به قولى صد و هفتاد پاره در طشت افتاد ، چنان كه ابن حسام فرموده .\r\n كه ريخت سوزش الماس ريزه در قدحش * كه زهر گشت از آن آب خوشگوار حسن \r\n در اندرون صد و هفتاد پاره شد جگرش * همه ز راه گلو ريخت در كنار حسن \r\n به رنگ گونهء الماس شد زمرّدفام * مفرّح لب ياقوت آبدار حسن \r\n جگر بسوخت شفق را چو لاله ز آتش دل * ز حسرت جگر خسته فكار حسن \r\n لبش كه مايهء ترياك بود شد پرزهر * فغان ز تلخى شهد شكر نثار حسن \r\n ستاره خون بچكاند ز چشم اگر بيند * جراحت جگر و چشم اشك بار حسن \r\n به باغ عترت پيغمبر از خزان ستم * به ريخت لاله و نسرين ز نوبهار حسن \r\n بنفشه بين سر حسرت نهاده بر زانو * ز موى غاليه بوى بنفشه‌وار حسن \r\nاما چون آفتاب بلند شد رنگ مبارك امام حسن سبز گشت ، پرسيد كه روى من به چه رنگ برآمده است ؟ گفتند به سبزى ميل كرده ، امام حسن روى به امام حسين كرد و گفت : اى برادر حديث معراج ظاهر شد ، امام حسين گفت آرى و دست در گردن برادر كرد و روى به روى او نهاد و هر دو برادر به گريه درآمدند و خروش از حاضران برآمد ، گفتند : « يا بن رسول اللّه » ما را از حديث معراج خبر ده ، امام حسن فرمود كه : جدّ ما ( صلى اللّه عليه و آله ) ما را خبر داد ، كه شب معراج كه مرا به روضات الجنّات درآوردند و منازل و درجات هر كس را از اهل ايمان به من نمودند ، دو كوشك ديدم پهلوى يكديگر به يك اندازه در يك قانون يكى از زمرّد سبز كه شعاع آن چشم مرا خيره مىكرد و يكى ديگر از ياقوت سرخ كه صفاى آن چون شعاع آفتاب جهان تاب لامع و ساطع مىنمود ، من از رضوان پرسيدم كه اين كوشكها از آن كيست ؟ گفت : يكى از آن\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nحسن است و يكى از آن حسين گفتم چرا هر دو به يك رنگ نيست ؟ رضوان خاموش شد ، حضرت رسول فرمود : كه چرا جواب نمىگوئى ؟ جبرئيل گفت يا رسول اللّه شرم مىدارد كه بگويد قصر سبز از آن حسن است به سبب آن كه او را زهر دهند و در دم آخر رنگ رويش سبز گردد ، و كوشك سرخ از آن حسين است كه او را شهيد كند و در دم آخر رخسارهء او به خون سرخ شود . امام حسن اين بگفت و امام حسين را تنگ در برگرفت و روى در روى هم بماليدند و بوسه بر جبين يكديگر مىدادند و چنان به زارى مىگريستند ، كه هيچ كس را طاقت مشاهدهء آن نبود ، حاضرين نيز به اتفاق ايشان گريه مىكردند و در و ديوار در آن گريه و زارى موافقت مىنمودند و أشجار و احجار چون سحاب اشك بار ، گريان بودند .\r\n بگذار تا بگريم چون ابر در بهاران * كز سنگ ناله خيزد ، روز وداع ياران \r\nو الحقّ در مثل اين وقايع گريه را منع نتوان كرد و در مانند اين مصائب ، گرينده را معذور بايد داشت و آيا كدام دل را تحمّل كشيدن اين بار گران تواند بودّ و كدام ديده از عهده اشك‌ريزى اين مصيبت جانسوز بيرون تواند آمد ؟\r\n گر به قدر سوزش دل چشم من بگريستى * مرغ و ماهى در غم من تن به تن بگريستى \r\n زهره كو تا زهر جام دشمن آوردى به ياد * وز سر حسرت چو زهرا بر حسن بگريستى \r\n حال ياقوت لبش كز زهر شد زنگارفام * گر بدانستى عقيق اندر يمن بگريستى \r\n لعل اگر آن خردهء الماس ديدى بر لبش * خون شد و وز سوز آن فخر ز من بگريستى \r\n زان جگر كان پاره پاره شد اگر آگه شدى * مرغ زارى كردى و بهر حسن بگريستى \r\nدر شواهد مذكور است كه در وقت وفات امام حسن برادرش امام حسين بر سر بالين وى بود ، فرمود كه : اى برادر به كه گمان دارى كه تو را زهر داده است ؟ گفت : براى آن مىپرسى كه وى را بكشى ، گفت آرى ، فرمود اگر آن كس باشد كه من گمان مىبرم غضب و نكال خداى ، از همه سخت‌تر است و اگر نباشد دوست نمىدارم كه بىگناهى را براى من بكشند . و حضرت خواجهء پارسا در فصل الخطاب آورده ، كه حضرت امام حسن را شش نوبت زهر دادند . پنج بار بر وى كار نكرد و بار ششم كارگر آمد ، و امام حسين به\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبالين برادر حاضر شده ، گفت : اى برادر اگر دانى كه تو را زهر داده است مرا خبر ده ، كه اگر تو را كارى افتد ما با وى خصمى كنيم . گفت : اى برادر پدر ما على مرتضى غمّاز نبود و مادر فاطمه زهرا غمز نكرد و جدّ بزرگوار ما حضرت مصطفى ( صلّى اللّه عليه و آله ) غمّازى نفرمود و جدّهء ما خديجهء كبرى به غمز شهرت نداشت ، از اهل بيت ما غمز نيايد و غمّازى نيكو نباشد .\r\n رفتيم و غم عشق تو در سينه نهفتيم * با هيچ كسى ، حال دل خويش نگفتيم \r\nامّا در خبر آمده است كه اسماء را به خلوت طلبيده و گفت : اى بانوى ناسازگار من ، و اى يار بىوفاى جفاكار من ، بدان كه كرم ورزيدم و فرزندان و برادرانم را از حال و كردار تو واقف نگردانيدم و پرده از روى كار تو برنداشتم و مهمّ تو را به محكمهء قيامت گذاشتم ، از خداى هيچ شرمت نيامد و از من هيچ آزرمت دامن‌گير نشد ؟ آخر دوستان با دوستان اين كنند و با همچو من يار وفادارى بىسبب و جهتى چنين كنند ؟\r\n اى يار كسى بىسببى يار كشد * و آنگاه چو من يار وفادار كشد ؟ \r\n تو دوست مگو دشمن خود گير مرا * كس دشمن خويش را چنين زار كشد ؟ \r\nپس روى از وى بگردانيد و گفت برو كه دانم به مراد نرسى و مقصود و مطلوبى كه دارى نيابى ، پس حسين را آواز داد و همهء فرزندان و برادران را طلبيد و به تقوى و طاعت وصيّت فرمود .\r\nو نقلى هست كه امّ كلثوم را گفت : اى خواهر نامدار من يادگار مادر بزرگوار من ، فرزندم قاسم را حاضر گردان ، ام كلثوم به فرمود تا قاسم را آوردند حسن او را در برگرفت و روى بر روى وى نهاده ، به هاىهاى بگريست ، بعد از آن دست قاسم بگرفت و بدست امام حسين داد و گفت اى برادر : فلانه دختر تو را نامزد پسر خود قاسم كردم ، كه چون وقت آيد به وى سپارى « 1 » و نظر پدرى و شفقت از وى بازندارى پس چون شب شنبهء بيست و نهم صفر درآمد ، حال بر آن حضرت به گرديد و ديدهء مبارك بر هم\r\n\r\n\r\n","description":"","footnote":"\r\n( 1 ) - سوره آل عمران ، آيه : 198 .\r\n","page_name":" 239 ","page_number":239},
  {"content":"\r\n\r\nنهاد و برادران و خواهران و فرزندانش همه جمع بودند بر سر بالين وى ، چون دو پاس از شب بگذشت ، چشم مبارك باز كرد و گفت : اى حسين برادران و فرزندان را به تو سفارش مىكنم و تو را به خداى مىسپارم و كلمه شهادت بر زبان مبارك راند و نص  « وَ ما عِنْدَ اللَّهِ خَيْرٌ لِلْأَبْرارِ  « 1 »  »  از نصب العين خاطر عاطر داشته و رايت  « وَ إِنَّ لَهُ عِنْدَنا لَزُلْفى وَ حُسْنَ مَآبٍ  « 2 »  » *  برافراشته .\r\nدوست بر دوست رفت و يار و بر يار\r\n وا حسرتا كه سرو روان از چمن برفت * يعنى كه نور ديدهء زهرا حسن برفت \r\n از شوق گيسويش جگر نافه گشت خون * وز هجر رويش آب رخ نسترن برفت \r\n يعقوب وار ديدهء نرگس سفيد شد * كز مصر ناز يوسف گل پيرهن برفت \r\nبرادران به تجهيز و تكفين وى قيام نموده بر سرير كرامت مسير نهاده ، به بقيع بردند و نزد جده‌اش فاطمه بنت اسد دفن كردند .\r\nو نقل اصحّ آنست كه آن حضرت وصيت كرده بود ، كه جنازهء مرا به روضهء جد بزرگوارم بريد و اگر مخالفان نگذاردند كه مرا آنجا دفن كنيد زنهار و الف زنهار ، جنگ نكنيد و مرا برگردانى و به بقيع ببريد . چون برادران به موجب فرموده عمل نمودند و جنازهء آن حضرت را متوجّه سدّه عليهء نبويه گردانيدند ، مخالفين جنازه را تير باران كردند و از آنجا به بقيع برده ، دفن كردند . و عمر عزيز آن حضرت به قول اصح چهل و هفت سال بوده ، و به اندكى از اين زياد نيز گفته‌اند . اما بعد از مراسم تعزيت ، مروان حكم با خود انديشيد ، كه حسين بن على مردى غيور است و تحمّل نخواهد كرد و پيروى قتل برادر خود خواهد كرد و اگر اسماء را بگيرد و اسماء از ترس خود بگويد كه زهر و الماس مروان فرستاده ، امام حسين خاموش نگردد ، و بنى هاشم در خروش آيند و اين فتنه‌اى گردد كه به هيچ تدبير تسكين نتوان داد ، و آتشى افروخته شود كه به آب درياى محيط فرو نتوان نشاند ، پس به اسماء پيغام فرستاد كه چه نشسته‌اى ؟ برخيز و تا پاى دارى بگريز\r\n\r\n\r\n","description":"","footnote":"\r\n( 1 ) - سوره آل عمران ، آيه : 198 .\r\n( 2 ) - سوره « ص » ، آيه : 25 .\r\n","page_name":" 240 ","page_number":240},
  {"content":"\r\n\r\nكه حسين در فكر تست . و اسماء خود ترسيده بود و از عمل خويش پشيمان گرديده ، امّا پشيمانى سود نمىداشت فى الحال بگريخت و پناه به خانهء مروان برد و مروان او را با دو غلام و سه كنيزك به شام پيش معاويه فرستاد ، و نامه‌اى نوشت كه البته البته اين را پنهان كنيد و زنهار كه او را جائى فرستيد كه كسى نبيند و نداند ، كه اگر رمزى از آن قضيه فاش گردد فتنهء خفتهء ديگر باره بيدار شود و شمشيرهاى در نيام آرميده از غلاف بيرون آيد پس فكر آن بايد كرد كه اسماء راز را آشكارا نكند و سر پنهانى ما را برملا نيفكند ، اما چون نامه و اسماء به دمشق رسيد و خبر تعزيت امام پيش از آن رسيده بود ، والى شام فرمود : تا دكّانها در بستند ، و درهاى دروازهء شهر را سياه كردند و خود با همهء اعيان و اعاظم ولايت سياه پوشيد ، و سه شبانه روز تعزيت بزرگانه بداشت . پس از آن اسماء را طلبيد و از كيفيت حال باؤپرسيد ، اسماء در ايستاد و هر چه كرده بود از اوّل زهر در طعام كردن تا آخر الماس در آب افكندن به تفصيل بازگفت ، و تقرير كرد كه او را به جهت خوشنودى تو و به محبّت يزيد چگونه به كشتم ، و خشم خدا و رسول و عذاب دوزخ اختيار كردم ، حاكم دمشق گفت : لعنت خداى بر تو باد ! از خدا شرم نداشتى و از غضب رسول وى نينديشيدى و بر گيسوى تافتهء بافتهء مشگبار عنبر نثار ، او رحم نكردى ؟\r\nاز رخسارهء چون ماه وى و از روى سياه و حال تباه خود ياد نياوردى ؟ تو چه لايق مصاحبت يزيد باشى ؟ تو كه با جگرگوشه رسول « صلى اللّه عليه و آله » اين نوع معامله كردى ، معلومست كه با يزيد چه‌ها كنى ؟\r\n جز جور و جفا نيايد از تو * جز فعل خطا نيايد از تو \r\n از تو طلب وفا محالست * البتّه وفا نيايد از تو \r\nآن بىدولت بخت برگشته و آن سياه روزگار سرگشته ، ساعتى سر در پيش افكند . و از روزگار مصاحبت و مجالست امام حسن برانديشيد . و خلق و لطف و حلم و كرم و ملايمت و حسن معاشرت او ياد آورده ، زار زار بناليد و بگريه درآمده تأسّف خوردن آغاز نهاد . والى شام گفت اكنون كه خود را به دوزخ افكندى و خدا و رسول را بيازردى گريه مىكنى . چندان‌كه چشمت نابينا گردد ! راوى گويد : كه آن بدبخت سه شبانه روز\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمىگريست ، نه آب خورد و نه نان ، و مىگفت : واى بر من ! واى بر من ! كه دين از دست دادم و دنيا خود بدست نيامد و نفرين امام در من اثر كرد و رقم  « خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ  « 1 »  »  بر صحيفهء حال من ، از اين غصه گر خون بگريم رواست . بعد از سه روز چهار كس را امر شد تا او را بر دم اسب بسته مىبردند و حكم شد كه او را به جزيرهء فيل برند و دست و پايش بر بسته در دريا اندازند . چون به يك فرسخى آن جزيره رسيدند طوفانى پديد آمد و باد غبارآميز ظاهر شد ، او را در ربود و بدان جزيره افكند و بعد از آن ، هيچ‌كس از او نشان نداد . و آن را كه چنان كند چنين پيش آيد .\r\n هر كه دين را بهر دنياى دنى از دست داد * بىشكى محروم ماند از دولت دنيا و دين \r\n\r\n\r\n","description":"","footnote":"\r\n( 1 ) - سوره الحجّ ، آيه : 11 .\r\n","page_name":" 242 ","page_number":242},
  {"content":"\r\n\r\n\r\nباب هفتم : در مناقب امام حسين عليه السلام از ولادت آن حضرت و بعضى از احوال وى بعد از برادر .\r\nوى امام سوم است از ائمة اثنى عشر و ابو الأئمة است ، و كنيت او ابو عبد اللّه ، و لقب وى زكى و شهيد و سيّد و سبط ، ولادتش در مدينه بود روز سه شنبه چهارم ماه شعبان « 1 » ، و گفته‌اند پنجم ماه مذكور بوده سنه اربع من الهجرة ، و در شواهد آورده كه گويند مدّت حمل وى شش ماه بوده است ، و هيچ فرزند شش‌ماهه متولد نشده كه زيسته باشد مگر وى و يحيى بن زكريا ( عليهما السلام ) ، و ميان ولادت امام حسن و علوق فاطمه به امام حسين پنجاه روز بوده است ، پس امام حسين به هفت ماه و بيست روز از برادر بزرگوار خود به سن خردتر بوده باشد ، و در وقتى كه آن نهال حديقه ولايت به ارادت سبحانى بر طرف جويبار « الولد سرّ أبيه » بالا كشيد و آن غنچه چمن هدايت به مشيّت ربّانى در گلشن عصمت و طهارت جاودانى به نسيم  « فَهَبْ لِي مِنْ لَدُنْكَ وَلِيًّا »  « 2 » به شكفت ، روايح ارتياح بر جان پاك مرتضى وزيد ، و بشاير فرح و ابتهاج بدل جگرگوشهء مصطفى رسيد .\r\n\r\n\r\n","description":"","footnote":"\r\n( 1 ) - اشهر بنى شيعه تولّد آن بزرگوار در سوم شعبان سال چهارم هجرت بوده است ( مصحّح ) .\r\n( 2 ) - سوره آل عمران ، آيه : 8 .\r\n","page_name":" 243 ","page_number":243},
  {"content":"\r\n\r\n طلوع كرد بتابيد حق ز برج كمال * مهى خجسته رخ و أخترى مبارك فال \r\n ازين نهال شرف تازه گشت گلشن دين * چنان كه تازه شود برگ گل ز باد شمال \r\nمژدهء قدومش به حضرت سيّد كاينات عليه أفضل الصلوات و أكمل التحيّات رسيده ، به خانهء فاطمه تشريف آورد و أسماء بنت عميس او را در خرقهء سفيد پيچيده بر كنار آن حضرت نهاد ، و سرور عالم ( صلى اللّه عليه و آله ) بانگ نماز در گوش راست و اقامت در گوش چپ او گفت و فرمود كه يا على اين فرزند را چه نام نهاده‌اى ؟ گفت مرا جرئت آن نيست كه به حضرت شما سبقت كنم امّا در خاطر مىگذشت كه او را حرب نام كنم .\r\nو قولى آنست كه به نام برادر خود جعفر مسمّى گردانم ، حضرت فرمود كه من نيز در تسميهء او به حق سبحانه و تعالى سبقت نمىكنم ، مقارن اين حال جبرئيل ( عليه السلام ) فرود آمد و گفت يا رسول اللّه آن پسر را ( حسن ) به نام يك پسر هارون نبى عليه السلام مسمّى گردانيدى ، اين فرزند هم بايد كه هم نام ديگر پسر او باشد . حضرت پرسيد پسر دوم هارون چه نام داشت ؟ گفت شبير ، گفت اى جبرئيل اين لغت نيز عبريست و مرا حق سبحانه لسان عربى مبين كرامت فرموده ، چگونه فرزند خود را به لغت ديگر نام نهم ؟\r\nجبرئيل فرمود : كه يا رسول اللّه معنى شبير به لغت عربى ، حسين است . پس آن حضرت او را حسين نام نهاد ، و در روز هفتم عقيقه كرد از براى وى به دو گوسفند ، چنانچه از براى برادرش كرده بود ، و به فرمود : تا سرش بتراشيدند و به وزن آن نقره تصدّق فرمود .\r\nآورده‌اند كه چون حسين متولّد شد حقّ سبحانه جبرئيل را بفرستاد ، و گفت برو و حبيب ما را تهنيت برسان ، و بعد از آن خبر ده او را از قتل حسين و تعزيت آن هم به وى رسان ، چون جبرئيل بيامد حسين بر كنار رسول بود و آن حضرت بوسه بر حلق او مىداد پس جبرئيل تهنيت فرمود و آغاز تعزيت رسانيدن نمود ، حضرت سؤال كرد كه سبب تهنيت معلومست ، موجب تعزيت چيست ؟ گفت يا رسول اللّه اين موضع از حلق اين پسر كه حالا بوسه‌گاه تست بعد از وفات مادر و شهادت پدر و برادر به تيغ جفا مجروح خواهند گردانيد ، و شمّه‌اى از واقعه كربلا به عرض خواجه رسانيد ، مصطفى ( صلى اللّه عليه و آله ) گريان شد ، مرتضى على حاضر بود گفت يا سيّد المرسلين سبب گريه چيست ؟ آن حضرت\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nخبر جبرئيل را با وى بازگفت ، و على را نيز سيلاب خون از فوارهء ديده ريختن گرفت ، و همچنان گريان و دريغ‌گويان به حجرهء فاطمه درآمد ، چون فاطمه على را گريان ديد گفت اى پسر عمّ و اى سرور دل پرغم ، امروز روز شادى و بهجت است نه زمان اندوه و محنت ، اين گريه اگر از شاديست بفرما ، و اگر از غم است موجب آن را بازنما ، مرتضى على فرمود : كه اى فاطمه گريه من از غم حسين است ، كه پدر بزرگوارت خبر قتل از زبان جبرئيل مىدهد ، فاطمه كه اين سخن استماع فرمود خروش برآورد ، و چادر عصمت بر سر افكند ، و به حجرهء پدر درآمده فرياد بركشيد كه اى پدر على مرا خبر داد كه شما از قول جبرئيل فرموده‌اى كه جمعى از جفاكاران امّت و بىرحمان دون همّت ، حلق نورانى حسين را كه بوسه‌گاه شماست به تيغ جفا مجروح گردانند ، حضرت فرمود كه آرى جبرئيل مرا چنين خبر داد ، فاطمه ناله آغاز كرد كه اى پدر حسين من چه گناه كرده باشد كه در طفوليت بر او چنين ظلمى رود ، خواجه فرمود : كه اى فاطمه اين صورت در سنّ كودكى و جوانى نخواهد بود ، بلكه در وقتى واقع خواهد شد كه نه تو باشى و نه من ، و نه على باشد و نه برادرش حسن . فاطمه ديگر بار به خروشيد كه اى مظلوم مادر ، و اى شهيد مادر و اى بىكس مادر ، چون در آن زمان پدر و مادر و برادرت نباشند ، كه باشد كه به مصيبت تو قيام نمايد ، و شرايط تعزيت تو به جاى آرد ، كاشكى من زنده بودمى ، تا إقامت مراسم مصيبت تو نمودمى .\r\nراوى گويد : كه هاتفى آواز داد كه ماتم او را مصيبت‌زدگان آخر الزمان خواهند داشت ، كه هر سال چون آن موسم كه او را شهيد كرده باشند درآيد ، ايشان تعزيت وى را تازه گردانند ، و شرط مصيبت او را به جاى آرند ، اشك ندامت از ديده ببارند و آه جگرسوز از سينه بركشيده به درد دل بنالند .\r\n زين مصيبت داغها بر سينهء سوزان ماست * زين عزا صد شعلهء غم بر دل بريان ماست \r\nشيخ مفيد آورده كه : در وقتى كه جبرئيل به تهنيت ولادت حسين مىآمد ، فرشته‌اى ديد كه بر روى زمين افتاد و زار زار مىناليد جبرئيل نزد وى آمد او را به شناخت كه از ملائكه آسمان سوّم بود ، و « فطرس » نام داشت ، و مقدار هفتاد هزار ملك در فرمان وى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبودند ، جبرئيل گفت : اى فطرس اين چه حالست كه از تو مشاهده مىكنم ، گفت اى روح الأمين حقّ سبحانه ، مرا كارى فرمود ، و اندك تهاونى در آن از من واقع شد ، برق غيرت درآمد و پروبال من به سوخت ، ديروز بر مسند عزّت بودم و امروز در مهلكهء مذلّتم .\r\n ديروز كسى نبود به زيبائى من * و امروز كسى نيست به رسوائى من \r\nاى جبرئيل تو كجا مىروى ؟ گفت مرا به ملازمت سيّد عالم فرستاده‌اند جهت تهنيت مولودى كه او را وقع شده ، فطرس به ناليد كه چه شود كه مرا با خود ببرى ، شايد كه آن حضرت مرا شفاعت كند ، و پروبال من به من بازرسد ، و به مقام خود روم ، جبرئيل او را همراه بياورد ، و بعد از تحيّت تهنيت صورت واقعه را به عرض رسانيد ، و در آن محل حسين بر كنار رسول بود آن حضرت فرمود : كه اى فطرس بيا و خود را بر حسين من بمال ، فطرس بيامد و خود را بر وجود مبارك حسين ماليد ، و پر با فر و بال إقبال خود بازيافته پرواز نمود به صومعه عبادت خود بازرفت ، و بعد از شهادت حسين بر آن قضيّه مطّلع شده ، گفت : الهى چه بودى كه مرا خبر شدى ، و با رفيقان خود به زمين رفتمى و با دشمنان او حرب كردمى ، خطاب رسيد كه اگر آن صورت وقوع نيافت ، حالا با هفتاد هزار فرشته كه تابع تواند ، برويد و بر سر قبر وى ملازم شويد ، و هر صبح و شام بر وى گريه مىكنيد و ثواب آب ديدهء خود را بدانها كه در مصيبت وى گريانند به بخشيد ، فطرس به زمين كربلا فرود آمد و بدانچه فرموده‌اند مشغولست .\r\n زين واقعه ديدهء ملك گريانست * زين غم دل مهر بر فلك بريانست \r\nدر شواهد آورده كه : امام حسين را جمالى بود كه چون در تاريكى نشستى از بياض جبين ، و بريق رخسارهء وى به وى راه بردندى . و وى را از سينه تا به پا مشابهت بود با حضرت رسول ( صلى اللّه عليه و آله و سلم ) و حسن را از فرق تا به سينه مانندتر بود به آن حضرت .\r\nدر سنن ترمذى به روايت يعلى ابن مرّه « رضى اللّه عنه » مذكورست كه : « شنيدم از رسول خداى كه مىفرمود كه : حسين از من است و من از حسينم ، خداى دوست دارد ، آن كس را كه حسين را دوست دارد ، حسين سبطيست از اسباط . و آن حضرت امام حسين را بسيار دوست مىداشت . و آن كس را كه دوستدار حسين بود هم دوست مىداشت » .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nچنانچه در اخبار آمده كه روزى ( رسول صلى اللّه عليه ) و آله با جمع ياران در كوچه‌اى مىگذشت جماعتى از كودكان بازى مىكردند آن حضرت ( صلى اللّه عليه و آله ) فراز رفت و از آن ميان كودكى را به گرفت و بر پيشانى او بوسه داد و او را بر كنار نشاند ، برخى از ياران گفتند يا رسول اللّه ما اين كودك را كه به دولت نوازش شما سر فراز شد نمىدانيم كيست و حالش چيست ؟ ! گفت اى ياران مرا ملامت مكنيد كه من روزى ديدم كه اين كودك با حسين من بازى مىكرد و خاك قدم او بر مىگرفت و بر چشم خود مىماليد ، از آن روز باز او را دوست گرفتم و فردا شفيع وى و پدر و مادر وى خواهم بود حكيم الهى ( والهى ) فرمايد .\r\n پسر مرتضى امام حسين * كه چو اوئى نبوده در كونين \r\n مصطفى مرو را كشيده به دوش * مرتضى پروريده در آغوش \r\n عقل در بند عهد و پيمانش * بوده جبرئيل مهد جنبانش \r\nشيخ كمال الدين ابن الخشّاب آورده ، و در شواهد نيز هست كه : « روزى حسن و حسين در پيش حضرت رسالت ( صلى اللّه عليه و آله ) كشتى مىگرفتند و فاطمه نيز آنجا حاضر بود رسول ( صلى اللّه عليه و آله ) مر حسن را گفت بگير حسين را ، فاطمه گفت يا رسول اللّه بزرگ را مىگوئى كه خرد را بگير ، آن حضرت فرمود كه اينك جبرئيل حسين را مىگويد بگير حسن را . در عيون الرضا از امام حسين روايت مىكند كه گفت روزى نزديك جدّ بزرگوار خود رفتم و ابى ابن كعب « رضى اللّه عنه » نزديك وى نشسته بود حضرت ( صلى اللّه عليه و آله ) مرا گفت « مرحبا بك يا ابا عبد اللّه يا زين السّماوات و الأرض » يعنى خوش آمدى اى آرايش آسمان و زمين . ابىّ بن كعب گفت يا نبىّ اللّه كسى جز تو آرايش آسمان و زمين تواند بود ؟ ! حضرت فرمود كه اى ابىّ ! بدان خدائى كه مرا برانگيخته است پيغمبر به حق ، كه حسين بن على در آسمانها بزرگتر است از آنكه در زمين ، و او را در يمين عرش مصباح هدى و سفينه نجات نوشته‌اند . و تتمّه‌اى از اين حديث در صفت اولاد حسين و اسماء و أدعيه ايشان است . و ابن الخشّاب به اسناد خود از ابى عوانه نقل مىكند ، كه حضرت رسول ( صلى اللّه عليه و آله ) فرمود كه : حسن و حسين\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدو گوشواره عرشند . در آن محل كه حضرت عزت تعالى شأنه بهشت را بيافريد ، و با وى خطاب كرد كه تو مسكن فقرا و مساكين خواهى بود ، بهشت گفت « يا ربّ لم جعلتنى مسكن المساكين » اى پروردگار من چرا مرا مسكن مسكينان و منزل درويشان گردانيدى ، ندا رسيد كه آيا راضى نيستى كه اركان تو را آراسته گردانم به حسن و حسين ، بهشت بدين صورت تفاخر كرد و مباهات نموده ، گفت رضيّت ، خوشنود شدم و خرسند گشتم اگر بهشت است اركان آن آراسته به حسن و حسين است اگر عرش مجيد است گوشواره آن حسن و حسن است اگر دل مؤمن است روشن به دوستى حسن و حسين است . يكى از عظماى اين امّت فرموده :\r\n بسبطى رسول اللّه صدرى منوّر * و حبّهما فى حبّة القلب يزهر \r\n به هر دو سبط نبى هست ديده‌ام روشن * هواى هر دو شده جاى گير در دل مسكين \r\n دو دُرّ دُرج كرامت دو بدر برج كمال * دو مهر اوج هدايت ، دو صدر مسند دين \r\n فلك متابع اين و ملك ثناگر آن * جهان منوّر از آن ، و زمان مزيّن ازين \r\nدر كنز الغرائب آورده كه : « اعرابى به حضرت رسالت ( صلى اللّه عليه و آله ) آمد و گفت : يا رسول اللّه آهو بچه‌اى صيد كرده هديه به حضرت تو آورده‌ام ، خواجه عالم ( صلوات اللّه عليه ) قبول فرمود ، ناگاه حسن به مسجد درآمده آهو بچه را ديد و بدان ميل كرد ، آن حضرت آهو برّه را به حسن داد زمانى برآمد حسين پيدا شد ديد كه برادرش آهو برّه دارد با او بازى مىكند . گفت اى برادر اين آهو از كجا آوردى ؟ گفت جدّ من به من داده ، حسين در مسجد دويد و گفت يا جدّاه برادرم را آهو بچه دادى و مرا ندادى ، و اين سخن را إعاده مىكرد ، و رسول ( صلوات اللّه عليه ) او را دلدارى مىداد و در تسلّى خاطر او مىكوشيد تا كار به گريستن افتاد ، حسين خواست كه بگريد ناگاه غريو از در مسجد برآمده نگاه كردند ماده آهوئى ديدند كه به تعجيل مىآمد و بچه آهوئى با خود داشت پهلو برو مىزد و او را مىدوانيد ، تا پيش آن حضرت رسيد و به زبان فصيح گفت : يا رسول اللّه دو بچه داشتم يكى را صيّاد گرفت و نزديك تو آورد و يكى با من ماند به دو خرسند شده او را شير مىدادم ، ندائى به من رسيد كه به زودى بچه خود را پيش\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nانداز و به خدمت سيّد عالم رسان ، كه حسين در پيش وى ايستاده و براى آهو برّه مىخواهد كه بگريد و ملائكه به جهت نظاره او سر از صوامع طاعت بيرون كرده‌اند ، كه اگر او بگريد همهء مقرّبان به گريه و فرياد درآيند ، بشتاب و پيش از آنكه أشك به رخسارهء مبارك وى روان شود اين برّهء خود را براى وى ببر ، يا رسول اللّه مسافت دور قطع كرده‌ام و گوئيا كه زمين را در نور ديدند ، تا من زود رسيدم ، و به حمد اللّه كه هنوز أشك بر روى جگرگوشه تو فرو نيامده است . خروش از صحابه برآمد ، و رسول آن آهو را دعا گفت ، و حسين آهو برّه را پيش كرده همراه برادر به حجره درآمدند ، و صورت واقعه را مشروح به عرض فاطمه رسانيدند . اى عزيز ، ملائكه مقرّبين و رسول ربّ العالمين ، نمىخواستند كه أشك بر چهره حسين روان گردد ، آيا احوال آنها كه قطرات خون از فرق مباركش به رخسارهء وى روان ساختند چگونه باشد ؟\r\n رخى كه بوسه‌گه شاه أنبيا باشد * به خاك و خون شده پنهان كجا روا باشد ؟ \r\n كسى كه چشمهء كوثر عطاى جدّ وى است * به دشت كرب و بلا تشنه لب چرا باشد ؟ \r\n روا بود كه جگرگوشهء رسول خداى * فتاده غرقه به خون سر ز تن جدا باشد ؟ \r\nاخلاق ستوده و اوصاف پسنديدهء امام حسين ( عليه السلام ) نه در آن مرتبه است كه به دستيارى قلم تيز زبان پيرامون تحرير آن توان گشت و به پايمردى خامه سبك‌رو بحوالى بساط تقريرش توان گشت .\r\n خامهء وهم هوس كرد كه تحرير كند * صورت مدحت او بر ورق گويائى \r\n خردش گفت كه اين پايهء رفعت كور است * تو بدين فهم كى از عهده ، برون مىآئى ؟ \r\nسخاوتش كه بار نامهء حاتم را طى كرده بر دفاتر روزگار مسطور است .\r\nو شجاعتش كه داستان رستم دستان را منسوخ ساخته و شمه‌اى از آن در محاربه كربلا سمت گذارش خواهد يافت . در جرايد اخبار مذكور است چون آتش قهرش\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبرافروختى به شرارهء تيغ برق ، آثار خرمن عمر دشمن خاكسار را صاعقه‌وار بسوختى و آب سرچشمهء لطفش چون ترشّح نمودى ، غبار جرائم از صفحهء حال هر گنهكار محو فرمودى .\r\nو در باب حلم كامل و خلق عظيمش إمام نجم الدين نسفى ( رحمه اللّه ) حكايتى در تفسير آورده وقتى كه معنى اين آيت را بيان مىكند كه  « أُعِدَّتْ لِلْمُتَّقِينَ »  يعنى بهشت آماده كرده شده است براى پرهيزكاران ،  « الَّذِينَ يُنْفِقُونَ »  آنان كه نفقه مىكنند  « فِي السَّرَّاءِ وَ الضَّرَّاءِ »  در آسانى و سختى يا در توانگرى و درويشى  « وَ الْكاظِمِينَ الْغَيْظَ »  و فروخورندگان خشم را  « وَ الْعافِينَ عَنِ النَّاسِ »  و عفو كنندگان از مردمان  « وَ اللَّهُ يُحِبُّ الْمُحْسِنِينَ »  « 1 » و خداى تعالى دوست مىدارد . نيكوكاران را مضمون اين حكايت راجع است به اين كه روزى آن نوباوهء بوستان ولايت و با كورهء حديقهء هدايت ، سبط نبى و نجل ولىّ يعنى حسين بن على ( عليهما السلام ) با جمعى مهمانان از أشراف عرب و عظماى علم و أدب ، بر سر خوانى نشسته بودند ، خادمش با كاسهء آش گرم به مجلس در آمد ، و از غايت دهشت پايش به حاشيه بساط درآمد ، و كاسه بر سر امام افتاد و به شكست و آشها بر سر و روى مبارك فرو ريخت ، امام از روى تأديب نه از راه خشم و تعذيب ، در او نگريست خادم از ترس بيهوش و متحيّر مانده بود ، كه ناگاه بر زبانش جارى شد كه « و الكاظمين الغيظ » حسين فرمود كه خشم فرو خوردم ، گفت « و العافين عن النّاس » حسين فرمود كه عفوت كردم ، خادم تتمّهء آيت برخواند كه « و اللّه يحبّ المحسنين » سبط رسول در مقابل آن گفت از مال خود آزادت كردم و مؤنت معيشت تو بر ذمّهء كرم خود لازم گردانيدم .\r\n آنكه در او سيرت نيكو بود * آدمى از آدميان او بود \r\n نيكى مردم به نكو نكوخوئيست * خون نكو مايهء نيكوئيست \r\nحضّار مجلس از آن خلق و خوى متعجّب شده ، بر زبان راندند كه « و اللّه أعلم حيث يجعل رسالته » خداى مىداند كه چه مىبايد داد و به كه مىبايد داد . و جناب ولايت أنتما\r\n\r\n\r\n","description":"","footnote":"\r\n( 1 ) - آل عمران ، آيه : 134 .\r\n","page_name":" 250 ","page_number":250},
  {"content":"\r\n\r\nخواجه ابو نصر محمد پارسا « قدّس سرّه » در فصل الخطاب همين نقل آورده و فرموده كه مناقب آن كسانى كه پاره‌اى از پيغمبر ( صلى اللّه عليه و آله ) باشند و خداى تعالى دربارهء ايشان فرموده باشد  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 1 »  »  كى به پايان رسد . كان دريا را كناره چون پيدا نيست و چون مقصود از جمع اين اوراق ايراد بعضى از احوال آن حضرت است ، در اين محلّ به همين قدر از ذكر محامد و فضايلش اختصار مىرود ، و بعضى ديگر به جاى خود ذكر خواهد رفت . آورده‌اند كه : چون امام حسن بن على رخت زندگانى از اين منزل فانى به نزهت سراى جاودانى كشيد .\r\n آن والى خطّه ولايت گر رفت * زين خانه به خانه از اين بهتر رفت \r\nوالى شام خواست كه پسر خود را وليعهد گرداند ، پس از أهل شام و عراق بيعت وى فراستد ، و داعيه نمود كه أشراف حجاز نيز در آن معنى موافقت نمايند . اهل مدينه و مكه توقف نمودند و قضاياى عجيبه در اين محل روى نمود ، كه تفاصيل آن از كتب مبسوط توان دانست ، القصّه ، ضرورت شده حاكم شام خود به مدينه آمد ، و مردم را راضى ساخته در جريدهء بيعت داخل گردانيد ، امّا چهار كس از اين صورت ابا نمودند . يكى حسين بن على ، دوّم عبد الرحمن بن ابى بكر ، سوم عبد اللّه بن عمر ، چهارم عبد اللّه بن زبير ، و هر چند از روى عنف و غلظت كوشيدند و به طريق لطف و رفق و ملايمت درآمدند به جائى نرسيد ، و رفقاى أربعة از مدينه طيّبه روى به مكّه مباركه « زاد اللّه تعظيما و تكريما » نهادند ، والى شام از عقب ايشان به مكه رفت آنجا نيز مهمّ بيعت فيصل نيافت ، و احوال بر همين منوال مىبود تا وقتى كه والى شام از جام غم انجام  « كُلُّ نَفْسٍ ذائِقَةُ الْمَوْتِ  « 2 »  » *  جرعه‌اى چشيده رخت از خاكدان دنيا به دار الجزا كشيد رفت و منزل به ديگرى پرداخت .\r\nاركان دولت معاويه اجتماع نموده يزيد را بر سرير حكومت نشانيدند ، و نداى امارت او به أسماع خاصّ و عامّ أهل عراق و شام رسانيدند ، در اين اثنا جمعى از خواصّ وى بر سبيل دولتخواهى گفتند : اگر مىخواهى كه مملكت بر تو قرار گيرد و نعمت سلطنت پايدار بماند ،\r\n\r\n\r\n","description":"","footnote":"\r\n( 1 ) - سوره احزاب ، آيه : 33 .\r\n( 2 ) - آل عمران ، آيه : 185 .\r\n","page_name":" 251 ","page_number":251},
  {"content":"\r\n\r\nهمان چهار بزرگ حجاز را كه در زمان حيات پدرت از بيعت تو ابا كردند ، و به امارت و ايالت تو سر فرود نياورده هر نوع توانى به بيعت خود درآور ، و اگر در مقام عناد و جدال باشند در دفع ايشان لوازم جدّ و جهد به تقديم رسان . يزيد اين سخن را به سمع قبول تلقّى نموده ، نامه‌اى نوشت به وليد بن عتبه كه در آن وقت والى مدينه بود . مضمون آنكه خليفه روى زمين عالم فانى را وداع كرده روى به سراى باقى آورد ، و مرا در حال حيات خليفه خود گردانيد ، و من از جرئت اولاد ابو تراب ، و سفك دماء شيخ و شابّ مىترسم ، بايد كه چون بر فحواى اين مكتوب واقف شوى ، از اهل مدينه بيعت من بستانى ، و رقعه ديگر نوشته بود مشعر بر آنكه از حسين بن على و عبد اللّه بن عمر ، و عبد الرحمن بن ابى بكر ، و عبد اللّه بن زبير ، بيعت مرا بستان ، و در اين باب إهمال منماى ، كه محل تسويف و هنگام تأخير نيست .\r\n فرصت غنيمت است در جهد برگشاى * چون وقت فوت شد نتوانى بدان رسيد \r\n فرصت چو درگذشت و محصّل نشد مراد * تا چند پشت دست به دندان توان گزيد ؟ \r\nو اگر از بيعت من ابا نمايند ، سرهاى ايشان را بدار الملك شام فرست ، امّا چون نامه به وليد رسيد و بر مضمون آن اطلاع يافت گفت : « انّا للّه و انا اليه راجعون » مرا با پسر فاطمه چه‌كار ؟ ! و از بيم فتنه به تعجيل تمام مروان را كه در آن زمان در مدينه ساكن بود طلبيد ، و او را بر كما هى حالات مطّلع گردانيده در آن باب با وى مشورت نمود ، و مروان گفت فى الحال هر چهار كس را حاضر كن و بر بيعت تكليف نماى ، اگر در مبايعت متابعت نمودند فهو المطلوب ، و الّا به تيغ تيز حكم خود را بر ايشان روان كن ، خصوصا در طلب حسين و ابن زبير تأخير جايز مدار ، و پيش از آنكه خبر مرگ والى شام إفشا يابد با بيعت آن دو كس خلافت يزيد را مستحكم گردان ، وليد كس ، به طلب حضرت امام حسين و ابن زبير فرستاد ، و ايشان در مسجد مدينه با يكديگر سخن مىگفتند : فرستادهء وليد گفت أمير شما را مىطلبد ، ايشان گفتند تو برو تا ما از عقب تو برسيم ، فرستاده بازگشت ، و عبد اللّه بن زبير از حسين پرسيد كه هيچ مىدانى كه وليد ما را چرا مىطلبد ؟ حسين گفت به خاطر من مىرسد كه حاكم شام مرده است . چه امشب در خواب ديدم كه منبر او نگونسار شد ، و آتش در سراى او افتاد ، حالا اين خبر رسيده و مىخواهند كه از ما بيعت\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nيزيد بستانند . ابن زبير گفت كه اگر بر اين نمط باشد تو چه خواهى كرد ؟ امام حسين گفت :\r\nمن مىشنوم كه او خمّار و زمّار است ، و ما بقيّهء آل رسوليم ، چگونه جايز باشد كه متابعت چنين كس بكنيم . ايشان در اين سخن بودند كه رسول وليد بازآمد كه امير در انتظار شماست ، امام حسين بانگ بر وى زد كه اين همه تعجيل چيست ؟ اگر هيچ كس نيايد من خود مىآيم ، قاصد بازگشته صورت حال با وليد تقرير كرد ، مروان ( لعنة اللّه عليه ) گفت اى وليد حسين غدر خواهد كرد و نخواهد آمد ، وليد گفت خاموش باش كه حسين غدّار نيست ، هر وعده كه كند به وفا مقرون گرداند .\r\n كو ملكى بر صفت آدمى است * اوست كه سر تا قدمش مردمى است \r\n تاج وفا بر سر او أفسر است * افسرش از فرق فلك برتر است \r\nآورده‌اند كه : « وليد مرد خداى ترس بود ، و حرمت أهل بيت رعايت مىنمود ، چون صفت وفادارى و پاكيزه روزگارى حسين بازگفت مروان خاموش شد ، امّا چون رسول وليد مراجعت نمود امام حسين متوجّه منزل خود شد ، و سى كس از غلامان و موالى خود مسلّح و مكمّل گردانيده ، فرمود : با من به دار الاماره آئيد ، و به در سراى وليد بنشينيد ، اگر آواز مرا بلند بشنويد بىتحاشى درآئيد و تا بر شما روشن نشود كه قصد قتل من دارند هيچ‌كس را تعرّض مرسانيد ، پس آن حضرت عصاى رسول ( صلى اللّه عليه و آله ) به دست گرفته روان شد ، و به خانهء وليد رسيد ، و وصيت گذشته با موالى خود مكرّر ساخته به درون خانه درآمد وليد را ديد با مروان نشسته ، چون امام به رسيد تعظيم كردند و حسين به جاى خود قرار گرفت ، و گفت : باعث بر طلب من چه بود ؟ ايشان صورت حال از وفات پدر و بيعت پسر به تمام در ميان آوردند ، امام حسين ( ع ) جواب داد كه مناسب نيست كه چون من كسى به پنهانى بيعت كند ، فردا كه اين خبر آشكارا گردد و عامّهء أهل اسلام مجتمع گردند هر چه مصلحت باشد به تقديم رسانيده آيد ، وليد گفت : يا ابا عبد اللّه سخن سنجيده گفتى ، به سعادت بازگرد ، و فردا تشريف حضور ارزانى دار ، مروان گفت اى امير ! دست از حسين بازمدار كه اگر او را بگذارى ديگر بر وى قادر نگردى ، او را حبس كن تا بيعت كند ، و اگر امتناع نمايد به فرماى تا سرش بردارند . امام\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nحسين ( عليه السلام ) از روى غضب به مروان نگريست ، و گفت يا بن الزّرقاء كه را زهرهء آن باشد كه مثل اين حركت نسبت به من در خاطر گذراند ؟ تو امر مىكنى كه سر من بردارند ، هر كه قصد من كند روى زمين را از خون او رنگ كنم . پس با وليد خطاب كرد كه تو مىدانى كه ما أهل بيت نبوّت و معدن رسالتيم ، و خانهء ما محلّ رحمت ، و مكان آمد و شد ملائكه است ، با يزيد كه شراب مىخورد و علانيه انواع فسوق از وى صادر مىگردد چگونه بيعت كنيم ؟ فردا كه مجلس منعقد گردد آنچه گفتنى باشد بگوئيم و بشنويم و ببينيم كه أحقّ ، و اولى به خلافت كيست ؟ و چون آواز حسين بلند شد ، مردمى كه بر در سراى بودند خواستند كه پاى در دار الأماره نهاده دستبردى نمايند ، آن جناب تفرّس اين معنى كرده به تعجيل از خانه بيرون آمد و موالى خود را از دخول مانع شده به منزل خود شتافت . مروان با وليد گفت اى امير به سخن من عمل ننمودى و حسين از دست به رفت ، به خداى سوگند كه ديگر حكم تو بر وى جارى نگردد . وليد گفت ويحك يا مروان مرا به كشتن حسين مىفرمائى ؟ و اللّه اگر شرق و غرب عالم به من دهند در خون او سعى ننمايم . اى مروان فرداى قيامت ترازوى اعمال كشندگان حسين از حسنات خالى باشد ، و شخصى كه خفّت ميزان او بدين مثابه بوده باشد هرآينه حق عزّ و علا ، يوم يقوم الحساب به نظر رحمت در او ننگرد ، و او را به عذاب اليم و عقاب عظيم ، معذّب و معاقب گرداند .\r\n روز جزا كشندهء فرزند مرتضى * بىشبهه لايق دركات جهنّم است \r\n بس كور دل كسى كه كند قصد سرورى * كو نور چشم سيّد اولاد آدم است \r\nمروان بعد از استماع اين سخنان خاموش شد ، و وليد ، كس به طلب ابن زبير فرستاد ، و او درآمدن تعلّل نمود ، چندان‌كه شب درآمد با جمعى از خواصّ خود بر راهى كه شارع عامّ نبود روى به مكّه نهاد ، و كسان از عقب او فرستادند به او نارسيده بازگشتند ، و وليد صورت حال به يزيد نوشت ، و جواب رسيد كه متمرّدان را بار ديگر دعوت كند ، و از عبد اللّه بن زبير دست بازدارد . كه هر جا رود سخط ما به وى خواهد رسيد ، و سر امام حسين را مصحوب جواب به فرستد و به عنايت‌مّا اميدوار باشد ، كه مناصب ارجمند به او ارزانى خواهيم داشت ، چون رقعه به وليد رسيد گفت : « لا حول و لا قوّة إلّا با للّه العلىّ\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nالعظيم » اگر يزيد تمامت ربع مسكون را به من دهد من در خون فرزند رسول سعى نكنم ،\r\nو هر ضررى كه از مخالفت يزيد به من رسد باك ندارم . آورده‌اند كه وليد به دست محرمى مضمون نامه را نوشته نزد حسين ( عليه السلام ) فرستاد و پيغام داد كه يا بن رسول اللّه زمان زمان نامهء يزيد مىرسد و پىدرپى پيغام به قتل تو مىدهد و من در اين قضيّه حيرانم و در اين واقعه سرگردان .\r\n به حال خويش فرو مانده و پريشانم * ره برون شدن از كار خود نمىدانم \r\nامّا چون امام حسين از اين صورت آگاهى يافت صبر فرمود : تا شب درآمد و به سر روضهء حضرت مصطفى ( صلوات اللّه و سلامه عليه ) رفت و سلام كرد و گفت : يا رسول اللّه منم فرزند فاطمه دختر تو ، منم آن كس كه در وقت رحلت امّت را به رعايت من وصيّت فرمودى ، و شرف اولاد خود را در نكتهء « أذكرّكم اللّه فى أهل بيتى » بازنمودى و ايشان فرمان تو را كأن لم يكن انگاشتند ، و مرا ضايع و محروم و بىبهره و مهجور بگذاشتند ، اين مجملى بود از بيوفائى جفاكاران كه گفتم ، و چون با تو ملاقات كنم صورت وقايع را به تفصيل بازگويم ، پس بسيار بگريست ، و بعد از آن به نماز اشتغال نمود و پس از طلوع صبح به منزل مراجعت فرمود ، شب ديگر باز بر سر تربت مقدّس و مشهد معطّر منوّر آن حضرت ، حاضر شد « هزار جان گرامى فداى روضهء او » بعد از اداى مناحات و رفع حاجات گريان گريان سر خود را بر قبر اقدس آن سرور نهاد ، و به خواب رفت چنان ديد كه حضرت رسالت ( صلى اللّه عليه و آله ) با فوجى عظيم از ملائكه ظاهر گشت ، و سر حسين را بر سينهء خويش منظّم ساخته ، ميان دو چشمش بوسه داد ، و گفت اى حسين گوئيا مىبينم كه عن قريب أمّت من در كربلا تو را بكشند و تو در آن حالت تشنه باشى و تو را آب ندهند و با وجود اين حركت به شفاعت من اميدوار باشند ، و ايشان در قيامت از شفاعت من محروم خواهند بود ، اى حسين پدر و مادر و برادر تو همه ملول و محزون نزديك من آمدند و بديدار تو اشتياق دارند و تو نيز مهموم و اندوهناك پيش من خواهى آمد ، و تو را در بهشت درجاتى است كه آن را بدون شهادت در نتوان يافت .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nامام حسين گفت : يا جدّاه ، من به مراجعت دنيا احتياج ندارم مرا بگير و با خود به قبر اندر آور ، آن حضرت فرمود كه : تو را از رجوع به دنيا چاره نيست تا شهادت يافته به ثواب عظيم برسى ، حسين بيدار شد خيال جمال جدّ بزرگوار در نظر و بشارت شهادت و مژدهء وصول بدرجات علا در گوش به منزل شريف شتافت ، و از مدينه دل بر كند سفر مكّه را با خود راست بداشت ، و أهل بيت خويش را جمع كرده صورت واقع را تقرير نمود . أقربا و أحباب حزين و اندوهگين گشتند و حسين شب ديگر به زيارت برادر خود امام حسن رفت به مقبرهء بقيع و برادر را وداع كرده به سر تربت مادر بزرگوار خويش آمد و گفت ( السّلام عليك يا امّاه ) ، حسين به وداع تو آمده است و اين آخرين زيارتست از بالاى روضه آوازى شنيد كه و ( عليك السّلام اى مظلوم مادر ) ، و اى شهيد مادر ، حسين زمانى بگريست ، و وداع فرمود ، و در جوف الليل بر سر مشهد مقدس حضرت نبوى آمد تا شروط وداع به جاى آرد چون سلام گفت و طواف فرمود و نماز گزارد خواب بر وى غلبه كرد ، ديگر بار حضرت مصطفى ( صلى اللّه عليه و آله ) را در خواب ديد كه بيامد سر وى را در كنار گرفت حسين گفت : يا رسول اللّه از جفاى امّت ، بيچاره شده‌ام ، و به ضرورت از زيارت تو محروم مىمانم ، و چنان مىبينم كه ديگر زيارت تو نخواهم كرد ، حضرت فرمود : كه نزديك شد كه به من رسى ، و مىبينم كه تشنه و گرسنه بر خاك كربلا افتاده‌اى ، و تن نازنين تو مجروح شده و سر مباركت از تن جدا گشته ، اى حسين صبر پيش گير ، و در كار خود مردانه باش ، و بسى نگذرد كه تو نيز همچون پدر مغموم و مانند برادر مظلوم و مثل مادر مهموم به من رسى ، و با من بر خوان بهشت نشينى و ميوهء مراد از نهال عنايت خالق العباد بچينى . امام حسين روايت مىكند كه : در اثناى اين حال ديدم كه روى گلنارى رسول ( صلى اللّه عليه و آله ) زعفرانى شد ، و موى مشگبارش پر گرد و غبار گشت ، من بترسيدم و گفتم يا رسول اللّه اين چه حالتست كه بر شما پديد آمد ؟ گفت اى نور ديدهء من ، و اى فرزند پسنديدهء من ، اين نشانهء خاك كربلاست ، پس حسين از خواب درآمد و به شهادت خويش متيقّن گشته ، عزيمت حرم مكّه جزم كرد و شب جمعه چهارم شعبان سنهء ستّين از مدينه بيرون آمده از راه راست ، و شارع اعظم متوجّه مكّه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nگشت ، و از سرگردانى حضرت موسى كليم اللّه ، و فرار او از مصر و خوف او از فرعون و قصد جماعت قبطيان ، او را ياد فرموده اين آيت مىخواند  « فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ »  « 1 » پس جمعى از مواليان و هواداران گفتند : يا بن رسول اللّه ! از سر تربت بزرگوار جدّ خود كجا مىروى ؟ و از اين روضهء بهشت آئين كه غيرت خلد برينست چرا مىروى ؟ جواب داد كه من به اختيار خود نمىروم .\r\n به كام عاشق بىدل ز كوى يار نرفت * كسى ز روضهء جنّت به اختيار نرفت \r\nو كلامى كه امام ( عليه السلام ) در اين باب مىفرموده‌اند ترجمهء آن مضمون اين سه بيت است :\r\n به مراد دل خود من ز سر قبر نبى * به سوى هيچ سفر دان كه مقيّد نروم \r\n گز خزاين سويم از لعل و زبرجد آرند * من بدان لعل و زِبَرجَد زبرجد نروم \r\n ليكن از جور أعادى ز چنين جا و مقام * بايدم رفت و ليكن بدل خود نروم \r\nو در بعضى از منازل عبد اللّه بن مطيع كه از مكّه مىآمد به خدمت وى رسيد و گفت يا بن رسول اللّه .\r\n كرده‌اى عزم سفر لطف خدا يار تو باد * فضل حق از همه آفات نگهدار تو باد \r\nبه سعادت كجا مىروى و چه عزيمت دارى ؟ امام حسين فرمود : يا عبد اللّه از دست ظالمان از شهر خود بيرون آمده و وطن و مسكن را به درود كرده ، و دل از صحبت أحباب و أصحاب برداشته ، روى به حرم « و من دخله كان آمنا » آورده‌ام كه هر روز رنجى و غمى ، و هر ساعت محنتى و المى به من مىرسد .\r\n گردون همه اسباب غمم مىسازد * وز من به كسى دگر نمىپردازد \r\n از خاك در جدّ خودم دور انداخت * چون باد به گرد عالمم مىتازد \r\nحالا عزيمت مكّه دارم و چون بدانجا رسم آنچه مقتضاى وقت و صلاح روزگار باشد بر آن منوال عمل خواهم كرد . عبد اللّه گفت : آثار صحّت و سلامت و انوار عافيت و\r\n\r\n\r\n","description":"","footnote":"\r\n( 1 ) - سوره القصص ، آيه : 21 .\r\n","page_name":" 257 ","page_number":257},
  {"content":"\r\n\r\nكرامت ملازم خادمان اين حضرت باد .\r\n اقبال مطيع و بخت يارت بادا * توفيق رفيق روزگارت بادا \r\nمرا چيزى به خاطر رسيده اگر دستورى دهى به ذروهء عرض رسانم . امام حسين ( عليه السلام ) فرمود كه : تو دوست مائى ، و سخن دوستان به سمع قبول اصغا بايد نمود ، بگوى تا بشنوم ، گفت يا بن رسول اللّه تو امروز سرور عالمى و مهتر و بهتر اولاد آدمى ، برو و در حرم مكّه بنشين كه أهل حرم ، ديگرى بر تو اختيار نكنند ، و زنهار كه به گفتار كوفيان مغرور نشوى ، و به چاپلوسى ايشان فريب نيابى ، كه پدر تو را در آن ديار شربت شهادت چشانيدند ، و با برادرت وفا نكرده انواع محنت به وى رسانيدند و من مىدانم كه ايشان تو را خواهند طلبيد ، و اگر به روى ، تو را تنها خواهند گذاشت و طريق عهد و وفا نگه نخواهند داشت . « كه در جبلّت اين كوفيان مروّت نيست » . امام حسين سخن او را تصديق نمود ، و دربارهء وى دعاى خير كرده وداع فرمود ، و چون منازل و مراحل بيابان به پايان رسيده چشمش بر جبال مكّه افتاد ، هم از حال موسى ( عليه السلام ) و رسيدن او به مدين ياد كرده به تلاوت اين آيت كه  « وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ »  اشتغال فرمود ، و چون اهل مكّه از قدوم مباركش خبر يافتند به طريق استقبال از روى إعزاز و إجلال بشتافتند و به ديدار عزيزش استبشار نموده اظهار مسرّت كردند ، و به زبان حال نغمهء اين مقال به گوش هوش ارباب و جد و حال مىرسانيدند كه :\r\n دولت وصل تو دائم ز خدا مىجستيم * كعبهء كوى تو از راه صفا مىجستيم \r\n هر سحرگاه به اخلاص تمام از سر صدق * دست برداشته بوديم و تو را مىجستيم \r\n طاق ابروى تو كان قبلهء مشتاقانست * گاه‌وبيگاه به محراب دعا مىجستيم \r\nو در منزلى كه نزول اجلال فرمود فوج فوج به ملازمتش مىرسيدند ، و چون خبر رفتن حسين بن على و ابن زبير به يزيد رسيد وليد را به جهت ناگرفتن ايشان از امارت مدينه عزل كرد ، و ابن الاشدق را والى ساخت . اما والى مكه سعيد بن عاص بود و مؤذن امام حسين ( عليه السلام ) پنج وقت بانگ نماز را در غايت بلندى مىگفت و قومى عظيم با وى نماز مىگزارد سعيد به ترسيد كه ناگاه در موسم حج كه مردم از اطراف و جوانب\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nجمع شوند به هوادارى امام حسين او را هلاك كنند بگريخت ، و به مدينه رفت ، و به يزيد مكتوبى نوشت و از آمدن امام حسين به مكّه و ميل مردم به وى در آنجا ذكر كرد .\r\nامّا چون اهل كوفه شنيدند كه حاكم شام وفات كرده است ، و امام حسين بن على ( عليه السلام ) از بيعت يزيد امتناع نموده و چون اقامت وى در مدينه متعذّر بوده به مكّهء مباركه عظّمها اللّه تعالى شرفها رفته ، و آنجا مقيم شده هواداران امير المؤمنين على ( عليه السلام ) در خانهء سليمان بن صرد خزاعى جمع شدند ، و سليمان گفت : اى ياران ! يزيد امام حسين را به بيعت خود مىخواند ، و او ابا كرده ، به ضرورت از وطن خود جلا نموده به مكّه رفته است ، و شما شيعهء وى و شيعهء پدر اوئيد ، و وى را يارى دهيد ، تا حق در مركز خود قرار يابد ، پس هفتاد تن از أشراف كوفهء چون مسيّب قزارى و رفاعة بن شدّاد و حبيب بن مظاهر و محمد كثير ورقاء عازب و محمد اشعث و عبد الرحمن بن مخنف و عبد اللّه عفيف و طارق اعمش و اعمش طارق و مختار بن ابى عبيده و عمر سعد و امثال ايشان بر دست شريح قاضى سوگند خوردند كه در هوادارى آل على ، تقصير ننمايند و حسين را به امامت برداشته مال و جان فدا كنند ، پس نامه‌اى نوشتند از روى نيازمندى ، مضمون آنكه فلان و فلان تحيّت بىغايت و سلام بىنهايت مىرسانند و مىگويند كه پسر دشمن پدرت ، مىخواهد كه بىمشاورت أهل ملّت متصدّى ، و آمر حكومت گردد ، و ما كه دوستان تو و شيعه پدر توئيم به امامت و خلافت وى راضى نيستيم و داعيه آن داريم كه در ركاب تو با دشمنان مقاتله كنيم ، و أنفس و أموال خود را وقايهء ذات بىبدل تو گردانيم ، پس به وجه اقبال متوجّه ما شو ، به فرح و سرور و بهجت و حبور كه تو امام سديدى ، و همام رشيدى و سيّد مطاعى ، و خليفه واجب الاتّباعي ، و حالا پيشوا و حاكم ما نعمان بن بشير است ، و او مردى ضعيف و حقير است نه بزرگى از اهل كوفه به مجمع او مىرود ، و نه درويشى سخن او مىشنود ، تنها در قصر امارت نشسته است ، و غير عيد و جمعه درهاى منزل بسته ، اگر شما تشريف قدوم ارزانى فرمائيد و به قدم كرم بدين صوب تجشم نمائيد ، ما نعمان را از كوفه بيرون كنيم و با لشكرى ساخته و پرداخته روى به شام نهيم .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n ز تو رايت دولت افراختن * ز ما لشكرى بيكران ساختن \r\n سپاهى چو آشفته‌پيلان مست * همه نيزه و گرز و خنجر به دست \r\n چو با تيغ آهنگ خون آورند * ز سنگ آب و آتش برون آورند \r\n چو تير از كمان در كمين آورند * سر آسمان بر زمين آورند \r\nو هر كه از غايت سركشى چون خيمه ، پاى در دامن اطاعت آن حضرت نكشد ، مانند ميخ خيمه‌اش طناب در گردن افكنده و سر كوفته به زمين فرو بريم ، و هر كه قلم مثال در طريق إخلاص كمر ملازمت آن حضرت بر ميان جان نبندد به سنان سپاه ظفر پناه ، آب سياه در چشمهء چشمش آورده بند از بندش جدا كنيم .\r\n آنجا كه گرد نان جهان سر برآورند * جز تيغ آبدار تو مالك رقاب نيست \r\n دشمن گه قتال سؤالى كند اگر * غير از زبان تير تو او را جواب نيست \r\nالقصّه مبالغه بسيار در طىّ آن طومار فرموده بودند و اظهار اشتياق جمال با كمال امام نموده .\r\n اى آرزوى ديده ، دل اندر هواى تست * جانها اسير سلسلهء مشكساى تست \r\n ما جان فداى خنجر تسليم كرده‌ايم * خواهى به دار و خواه بكش رأى رأى تست \r\nپس آن نامه را به عبيد اللّه بن سلع همدانى و عبد اللّه بن مسمّع بكرى دادند ، و ايشان را به ملازمت آن حضرت فرستادند ، چون امام حسين نامه را مطالعه فرمود با رسولان از لا و نعم هيچ نگفت ، و جواب نامه نيز ننوشت و بنا بر آنكه رسولان ديرتر مراجعت مىنمودند اشراف و رؤساى كوفه ، بشير بن مشهر صيداوى و عبد الرحمن بن عبيد أرحبى را به طلب امام حسين فرستادند و مصحوب ايشان قريب پنجاه نامه بود ، كه عظماى آن ديار ارسال نموده بودند .\r\nنور الأئمّه خوارزمى آورده كه اهل كوفه صد و بيست نامه به حضرت امام حسين فرستادند و هيچ كدام را جواب ننوشت ، كوفيان ديگر باره هانى بن هانى سبيعى و سعيد بن عبد اللّه خثعمى را با مكاتيب بسيار به مكّه روان كردند ، و بعد از توجه اين جماعت شبث بن ربعى و عروة بن قيس و عمرو بن الحجاج و جمع ديگر كه در كوفه اختيار و\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاقتدار تمام داشتند به اتّفاق نامه نوشته در صحبت سعيد بن عبد اللّه الثّقفى به جانب مكّه فرستادند . و اين طايفه از پى يكديگر به تقبيل عتبهء عليّه ولايت پناهى سرافراز گشته ، مكتوبات را تسليم نمودند و مضامين همه قريب به مضمون مكتوب نخستين بود :\r\nابو المفاخر رازى در مقتلى كه نوشته چند بيت از منظومات خود از قبل أهل كوفه آورده است و دو بيت از آن اينجا افتاد « 1 » .\r\n هيچ رأيى نيست ما را جز وصال روى تو * هيچ دامى نيست ما را جز خم گيسوى تو \r\n بر عدو بگشا كمين و ز دوستان نصرت طلب * اى نهاده حق تعالى فتح در بازوى تو \r\nامّا چون ارسال رسل و رسايل كوفيان به سر حدّ افراط رسيد ، امام حسين ( عليه السلام ) در جواب ايشان نوشت كه مكتوبات شما رسيد ، و بر مضمون آنها كه مشتمل بر إظهار محبّت و منطوى بر آثار مودّت شما نسبت به من بود اطّلاع افتاد ، و غايت اشتياق شما كه به قدوم من داريد و نهايت انتظار شما كه براى ملاقات من مىبريد معلوم گشت ، بدانيد كه من در إسعاف مطلوب و انجاح مقصود شما إهمال و تأخير جايز نخواهم داشت ، و حالا برادر ، و پسر عمّ خود ، مسلم بن عقيل را به آن صوب فرستادم ، تا كيفيّت حال و صدق مقال شما را معلوم كند ، اگر بر سر حرف سابق باشيد با او بيعت كنيد ، و او مرا از بيعت شما اعلام دهد تا به زودى متوجّه آن جانب شوم ، و بر شما باد كه مسلم را يارى دهيد ، و جانب او فرومگذاريد ، كه امامى كه به كتاب خدا عمل نمايد و عالم و عادل باشد ، با حاكمى كه مصدر فسق و ظلم بود ، برابر نيست .\r\nآورده‌اند كه : عبد اللّه بن عبّاس با امام حسين ( عليه السلام ) ملاقات كرد ، و در باب مردم كوفه سخنان در ميان آورد ، امام حسين فرمود كه اى پسر عباس ! تو مىدانى كه من پسر دختر رسول خدايم ؛ ابن عبّاس گفت « الّلهم نعم » ، من هيچ كس را جز تو در عرصه\r\n\r\n\r\n","description":"","footnote":"\r\n( 1 ) - صاحب الذّريعة در جلد 22 در مقام معرّفى دين مىنويسد : مقتل الشّهداء تأليف ابى المفاخر رازى اغلب در روضة الشهداء از آن نقل مىنمايد به خصوص در منظومه‌هايش از آن ميان در مورد رجز حضرت قاسم ( ع ) و باز در مورد ناله‌هاى اهل كوفه به امام حسين ( ع ) سپس همين شعر را بازگو مىنمايد الذّريعة ، ج 22 ، ص 33 .\r\n","page_name":" 261 ","page_number":261},
  {"content":"\r\n\r\nعالم پسر دختر رسول خدا نمىدانم ، و پسر دختر پيغمبر برادرت بود و تو ، اكنون بر روى زمين غير از تو مردى كه نبيرهء پيغمبر ( صلى اللّه عليه و آله ) باشد نيست ، و نصرت و معاونت تو بر امّت فريضه است . امام حسين گفت : يا بن عبّاس ! چه گوئى در حق جماعتى كه مرا از خان‌ومان و منشأ و مولد من ، بيرون كنند و از مجاورت جدّم ( صلوات اللّه و سلامه عليه ) مهجور سازند ، و قصد كشتن من داشته باشند تا در هيچ موضع از خوف ايشان قرار نتوانم گرفت . ابن عبّاس ! اين آيت بر خواند كه  « يُخادِعُونَ اللَّهَ وَ هُوَ خادِعُهُمْ »  تا آخر پس گفت : يا بن رسول اللّه تو از زمرهء أبرار و فرقه أخيارى ، و من گواهى مىدهم كه از رسول ( صلى اللّه عليه و آله ) شنودم كه گفت : بدان خدائى كه جان محمّد در قبضهء قدرت اوست كه فرزندان مرا در ميان قومى بكشند كه ايشان توانند كه او را يارى دهند و ندهند ، و خداى تعالى ميان دلها و زبانهاى ايشان خلاف افكند . اى حسين هر كه از تو اعراض نمايد او را در آن جهان هيچ حظّى نباشد ، و نصيبى نبيند ، حسين ( عليه السلام ) گفت : « الّلهم أشهد » بار خدايا گواه باش . ابن عباس گفت : جان من فداى تو باد ! سخن تو به آن مىماند كه از وفات خود خبر مىدهى ، و از واقعه خويشتن مرا آگاه مىكنى ، و از من نصرت و معاونت طلب مىنمائى به خداى سوگند كه در پيش تو شمشير خواهم زد تا هر دو دست من بيفتد هنوز حقّى از حقوق تو نگذارده باشم و من حالا توجّه مدينه دارم و تو را نيز استدعا مىنمايم كه بيائى و بر سر تربت جدّ بزرگوار خود قرار گيرى . حسين فرمود كه مرا دشمنان كى گذارند كه قرار گيرم و من اگر آنجا توانستمى بودن ، هرگز بيرون نيامدمى ، و از نزهتگاه وصال روى به محنت‌آباد فراق ننهادمى .\r\n عشرت بىدلان را نيست ره در آباد وصال * بعد از اين ما و فراق و گوشه ويرانه‌اى \r\n خانمان گر گشت ويران شكر كز اقبال دوست * بر سر كوى بلا داريم محنت خانه‌اى \r\nابن عبّاس گفت : اى حسين چون التماس ما را در توجّه به مدينه رد مىكنى ، بارى به رسل و رسايل كوفيان مغرور مشو ، و به مواعيد كاذبه ايشان از حرم محترم بيرون مرو .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nامام حسين ( عليه السلام ) به مقتضاى رأى خود عمل نموده ، در ارسال مسلم بن عقيل به كوفه يك جهت گشت ، و چندانچه عبد اللّه بن عباس مبالغه كرد به جائى نرسيد چه قائد قضا زمام خاطر عاطر آن حضرت را با اهل بيعت وى به جائى مىكشيد كه سعادت شهادت در آن صوب بود .\r\n با قضا بر نمىتوان آويخت * با قدر بر نمىتوان آمد \r\n هر درى كز قدر گشاده شود * جز از آن در نمىتوان آمد \r\nامّا راوى گويد كه والى مكه گريخته به مدينه رفت و به سوى شام نامه فرستاد و از آمدن امام حسين به مكه و رجوع مردم به وى ، يزيد را خبر داد آن شقى را عرق عداوت أصلى و فرعى در حركت آمده ، تمامى همّت و همگى نهمت را بر دفع حسين گماشت ، و با أهل رأى و تدبير ، در آن باب مشورت فرمود .\r\nدر كنز الغرائب آورده كه : عداوت يزيد با امام حسين دو نوع بود : صورى و معنوى ، معنوى تباين ارواح در روز ميثاق ، و صورى دو نوع است : اصلى و فرعى ، و در حقيقت فرع تبع اصل باشد و صور تابع معانى و بواسطه تناكر ارواحست كه اختلاف در ميان اشباح پديد آمده ، ملخص اين معنى آن است كه ارواح أنبيا و أوليا و مؤمنان و مطيعان و صالحان مظاهر لطف و رحمت حقّند ، با تفاوت درجات ايشان ، و أرواح كفّار و اختلاف فجّار و مشركان و منافقان و فاسقان مظاهر قهر و غضب حقّند ، با تفاوت دركات ايشان ، و هر طايفه‌اى را توجّه به اصل خود است كه « كلّ شيئى يرجع إلى أصله » پس ارواحى كه مظاهر لطفند و تناسب معنوى دارند مانند ارواح انبيا و اوليا و أهل ايمان ، بدان مقدار كه بر وفق قرب مناسبت ميانهء ايشان در روز ميثاق تعارف واقع شده ، در اين دنيا ميان اشباح ايشان ألفت پديد مىآيد ، و به يكديگر مستأنس مىشوند ، و ارواحى كه مظاهر قهرند و مناسبت قرب ميثاقى دارند اشباح ايشان را به مقدار تعارف ارواح تأليف و استيناس با يكديگر هست ، كه « فما تعارف منها ائتلف » امّا چون ميانهء ارواح انبيا و اتباع ايشان از أهل ايمان و ميان ارواح كفار و اهل بدع و هوا قرب ، و مناسبت نبوده ، لا جرم در روز ميثاق يكديگر را نشناخته ، و بر وفق آن تناكر امروز در ميان ايشان اختلاف پديد\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nآمده ، كه ضدّ يكديگرند ، « و ما تناكر منها اختلف » و سبب اين اختلاف آنكه آنچه در هر طايفه‌اى مضمر است نسبت به يكديگر به ظهور مىرسانند كما وقع فى المثنوى .\r\n دوستى و دشمنى در هر نهاد * ز اختلاف روز ميثاق اوفتاد \r\n چون جهان كو در هم بسته شد * جنس با جنس اندر و پيوسته شد \r\n روميان مر روميان را طالبند * زنگيان هم زنگيان را راغبند \r\n و آنكه جنس هم نبودند از نخست * اين زمان در دشمنى هستند جست \r\nو مخالفت كفّار با أنبياء و معاندت أشرار با أخيار و مشاجرت فجّار ، با صلحا ، همه از اينجا ناشى شده ، و آن عداوت هميشه باقى است ، لا جرم چون يزيد به امارت به نشست ، و قوّت گرفت و فرصت يافت با امام حسين كه ضدّ او بود كرد آنچه كرد . و گفته شد كه مخالفت صورى تابع مخالفت معنوى است ، باز اين صورى دو نوع بود : اصلى و فرعى ، اصلى آن است كه ميان بنى هاشم و بنى اميّه واقع شده ، و مجمل اين قضيّه چنان است : كه عبد مناف چهار پسر داشت و دو پسر او هاشم و عبد الشّمس توأمان بودند يعنى هر دو به يك شكم متولّد شدند و پيشانى ايشان به هم چسبيده بود ، هر چند سعى مىكردند از هم جدا نمىشد ، تا آخر الامر به شمشير رويهاى ايشان را از هم جدا كردند ، اين سخن به شخصى از عقلاى عرب رسيد گفت : بايستى كه به چيز ديگر جدا كردندى ، چه بدين سبب هميشه ميان اولاد ايشان عداوت خواهد بود ، و شمشير مخالفت ايشان با يكديگر در نيام آرام نخواهد داشت ، و فى نفس الأمر اين معنى سمت تحقّق پذيرفت ، و آنچه ميان هاشم و اميّه كه پسر عبد الشمس بود ، در باب رفاده واقع شد ، كه هاشم او را از مكّه اخراج فرمود . و آنچه ميان عبد المطلب و حرب از مشاجرت پديد آمد و آنچه ميان ابو سفيان و حضرت رسالت ( صلى اللّه عليه و آله ) از محاربات وقوع يافت و آنچه ميان معاويه و مرتضى على به ظهور رسيد ، و آنچه يزيد دربارهء امام حسين كرد ، همه نتيجهء آن عداوت صورى أصلى بود ،\r\nامّا عداوت فرعى يزيد با حسين به دو سبب بود : يكى آن كه حسين از بيعت او ابا كرد و امتناع فرمود ، نه در زمان حيات پدرش رقم اطاعت او بر صفحهء حال خود كشيد و نه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبعد از وفاتش سخن بيعت را به سمع قبول و اجابت شنيد . دوّم آنكه عبد اللّه بن زبير زنى داشت كه در آن عصر به حسن و جمال او نشان نمىدادند و خبر خوبى او به يزيد رسيده ، ناديده دلش بسته محبّت او شد . و پيوسته با خيال او به زبان حال مىگفتند :\r\n به خبر عاشق جمال توايم * لا جرم طالب وصال توايم \r\nالقصّه أنواع حيله‌ها ساختند و تدبيرها پرداختند تا ابن زبير آن زن را بىجهتى طلاق داد ، و يزيد از شام وكالتنامه به أبو موسى اشعرى فرستاد ، كه مطلّقهء ابن زبير را براى وى بخواهد ، ابو موسى روزى كه به حكم وكالت يزيد به سوى آن خاتون مىرفت در راه عبد اللّه بن عمر به وى رسيد پرسيد كه كجا مىروى ؟ گفت به سوى مطلّقه ابن زبير مىروم تا او را خواستگارى كنم و در خطبهء او وكالتى و اصالتى دارم ، ندانم تا كدام را قبول خواهد كرد ، عبد اللّه پرسيد كه وكالت از آن كيست و معنى اصالت چيست ؟ گفت اصالت از آن من اگر قبول كند و وكالت از آن يزيد ، اگر به پسندد و راضى شود . عبد اللّه گفت به وكالت من هم سخن گوى ، و اگر قبول افتد به عقد من درآر ، گفت چنين كنم ، و در راه امام حسين ( عليه السلام ) به ابو موسى رسيد و بر صورت حال اطّلاع يافته فرمود كه من هم تو را وكالت مىدهم تا به جهت من عقد كنى . القصّه ابو موسى نزد آن زن آمد و بعد از رسم تحيّت و پرسش سخنان به طريق رمز و كنايت در ميان آورد ، خاتون فرمود كه كنايت را بگذار و مهمّى را كه دارى صريح در ميان آر . ابو موسى پرده از روى كار برداشته گفت چهار كس بر تو راغبند و من آمده‌ام تا هر كدام كه پسندى و رضا دهى تو را به عقد او درآرم ، پرسيد كه اين چهار كس كيانند ؟ گفت اوّل من اگر قبول كنى ، دوم يزيد سوم عبد اللّه بن عمر چهارم حسين بن على ، خاتون گفت من زن جوانم و مال بسيار دارم و تو مرد پيرى و سالخورده و من جوان نو رسيده ميان ما مناسبتى نيست ، تو پاى طمع از ميان بيرون نه ، و بىغرض شو تا با تو مشاورت كنم ، ابو موسى گفت كه : آنچه دربارهء من گفتى راست گفتى و من اين سودا از سر بيرون كردم و از اين خيال درگذشتم .\r\nتشريف وصال تو به اندازهء من نيست * زن گفت : اين زمان مرا راهى نماى و بگوى ، كه از اين سه كس كدام سزاوارترند ؟ ابو موسى گفت من عواقب امور ايشان با تو بگويم هر كه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nرا اختيار كنى تو دانى گفت بگو گفت : اگر ملك و سلطنت مىخواهى و به جاه و جلال ميل دارى ، و مطلوب تو استيفاى لذّت و معاشرت است يزيد را اختيار كن ، و اگر جوانى زاهد و مردى با حسن جمال ، و متّقى مىخواهى ، عبد اللّه مناسب است . و اگر در دنيا حسن خلق و لطافت خلق و در آخرت نجات از نيران و وصول به درجات جنان ، و همنشينى فاطمه زهرا و ساير أهل بيت در روضه رضوان مىطلبى ، اينك حسين ، چه من از رسول ( صلى اللّه عليه و آله ) شنودم كه فرمود : هر زنى كه در حبالهء حسين درآيد و مساس او را دريابد ، آتش دوزخ بر وى حرام گردد ، و اگر مىخواهى كه عروس فاطمهء زهرا و خديجهء كبرى باشى خادم حرم حسين شو . خاتون زمانى فكر كرد و گفت : امّا مال و جاه دنيا فانيست ، و آنچه خداى مرا عطا كرده تا آخر عمر من ، بس است ، و اگر جوانى و جمالست اينها زود به پيرى و بيمارى زايل مىشود ، امّا خدمت أهل بيت دولت أبدى و سعادت سرمدى است ، پس ابو موسى به حكم وكالت او را با إمام حسين ( عليه السلام ) عقد بست ، و آن نيك بخت دنيا و آخرت ملازمت پيشواى دو جهان اختيار فرمود .\r\n آن بنده‌اى كه خدمت او اختيار كرد * او را خداى در دو جهان بختيار كرد \r\nو چون اين خبر به شام رسيد عداوت حسين در دل يزيد زياده گرديد ، و گفت ما چندين مكر و حيله كرديم تا آن زن از حبالهء ابن زبير بيرون آمد ، و حسين او را عقد كرده حرمت ما نگاه نداشت ، و چون اين عداوتهاى فرعى علاوهء عداوت اصلى گشت كمر عداوت و هلاكت حسين به ميان عزيمت بسته ، به تدبيرات اشتغال نمود تا آن نهال حديقهء رسالت و ذريّت او در كربلا از تشنگى پژمرده گشت ، و حالا آب از چشمهء چشم دوستان و محبّان مىطلبد .\r\n دائم ز جوى ديدهء ما آب ، مىرود * بهر نهال تشنهء صحراى كربلا \r\n اى دل فغان برآر كه درمانده گشته است * شهزادهء دو كون به غمهاى كربلا \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nباب هشتم در شهادت مسلم بن عقيل بن أبي طالب و بعضى از فرزندان او رضوان اللّه عليهم اجمعين\r\nروايت است از آن هماى هواى سيادت ، و بيضاى سماى سعادت ، و دليل سبيل شهادت ، و رفيق طريق وصول به سر منزل حسنى و زيادت ، مقتداى زمرهء « يجاهدون فى سبيل اللّه » پيشواى فرقه « فاتبعونى يحببكم اللّه » شهسوار معركه « جاهد الكفار و المنافقين » صف‌شكن ميدان « و اعرض عن المشركين » شاه ملك سپاه ماه فلك پناه :\r\n اى حق تو را ستوده و احمد نهاده نام * جانها فداى نام تو يا سيّد الانام \r\nسلطان سرير اصطفا حضرت با نصرت ، اعنى « محمد مصطفى صلى اللّه عليه و آله » « المقرّبين لديه و المنتسبين اليه كه : « ان العبد اذا سبقت له » بدرستى كه بنده‌اى از بندگان حق كه پيشى گرفته باشد براى او من اللّه از نزديك خدا « منزلة لم يبلغها بعمله » منزلت و مرتبه‌اى كه بنده به عمل خود بدان نرسد يعنى هر بنده شايسته‌اى كه در ازل منشور وصول به منزلتى بزرگ و نزول به درجه رفيع به نام نامى او نوشته شده باشد و از فضل الهى و عنايت نامتناهى آنچنان عزّى و كرامتى براى وى مقرّر و مقدّر گشته و رفعت آن درجه و عظمت آن مرتبه از آن زيادت بود كه بنده به اقدام بر اعمال ستوده به آن تواند\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nرسيد پس به حكمت بالغه « ابتلاه اللّه » مبتلا گرداند خداى تعالى آن بنده را براى يافتن آن منزلت و جهت رسيدن به آن مرتبت فى جسده در تن او يعنى تن او را به امراض و اسقام و آلام گرفتار گرداند . « أو في ماله » يا ابتلا دهد او را در مال و منال كه آن را عرضهء تلف گرداند و او را محتاج و بىبرگ و نوا سازد « او فى ولده » يا آن امتحان در فرزند او باشد يعنى ميوهء باغ دلش را به خزان فنا از شاخسار زندگانى بريزاند و پرتو چراغ چشمش را بصرصر صرفوات و هلاك فرو نشاند « ثمّ صبروا على ذلك » پس آن بنده را صابر گرداند بر اين بليات ، و توفيق شكيبائى كرامت فرمايد بر تحمل اين اذيّات « حتّى يبلغه المنزلة الّتى سبقت له » تا او را به واسطهء صبر و بر كشيدن بار اين محنتها برساند ، به آن منزلت كه از حكم ازلى براى او آماده شده است و در ديوان ارادت لم‌يزلى مقرّر و مقدّر شده ، اى عزيز ! منزلتهاى رفيع و منصبهاى منيع و درجه‌هاى بلند و مرتبه‌هاى ارجمند نامزد بلاكشان باديه محنت و نامردان زاويهء مشقّت كرده‌اند .\r\n هر بلائى را عطائى در پى است * هر كدورت را صفائى در پى است \r\n زير هر رنج است گنج معتبر * خار ديدى چشم بگشا ، گل نگر \r\nو نه از عبث است كه شرارهء آتش محنت در جانهاى اولياء انداخته و به سوز شعلهء حسرت جگر صديقان را كباب ساخته ، گاهى خون مدعيان معركه محبّت بر سر ميدان هيبت ، به تيغ غيرت مىريزد . و گاهى سرّ سروران مملكت عشق و مودّت را بر چهار سوى سياست به تار موئى مىآويزد ، پس مرد راه و عارف آگاه و جويندهء قرب درگاه ، آن است كه هر جا متاع خوارى بيند به خريدارى برخيزد و هر جا طپانچه بلا پيدا شود رخسارهء تسليم پيش آرد و هر جا خنجر محنتى از نيام رياضت بركشند جان را به استقبال آن فرستد .\r\n در دام هواى تو گرفتار منم * غمهاى تو را به جان خريدار منم \r\n جانبازى عشّاق گرت هست هوس * اوّز كه قدم نهد در اين كار منم \r\n« فاصبر لحكم ربك فانّك بأعيننا » خوش بشارتى است . از حسين منصور مشهور است كه روزى در مناجات خود مىگفت . كه « خدايا به حقّ و حقيقت تو سوگند ، كه در\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nخزانهء بلا بر من بگشائى و چهرهء محنتهاى گوناگون به من بنمائى و خلعت اندوه در من پوشانى و جرعهء غم و ملال به من نوشانى ، بلاها را بر من مضاعف گردانى و تحفهء رنج و كلال در هر دم و در هر قدم به من رسانى و دلم را كوى ميدان بليّت سازى و به چوگان قهر به هر طرف كه خواهى اندازى و چون مرا هدف تير محن و نشانه سهام ألم و حزن ساخته باشى ، به من نظرى فرمائى . اگر دلم ذرّه‌اى از دوستى تو عدول كرده باشد حكم كن كه حسين حلّاج مرتدّ طريقت است و در دعوى خود دروغ گفته به خدائى تو كه اگر به مقراض رياضت ذرّه ذرّه اجزاى وجودم قطع كنند جز در ازدياد محبّت تو نخواهد كوشيد و جز كوس محبّت بر سر كوى تمنّا فرو نخواهد كوفت .\r\n آنجا كه منتهاى كمال ارادت است * هر چند جور بيش ، محبّت زيادتست \r\n« ضرب الحبيب زبيب » شربت جفاى دوست بسى شيرين باشد .\r\nو در روح الأرواح آورده كه عزيزى به عيادت درويشى رفت او را ديد به انواع بلاها مبتلا و به اصناف محن ممتحن ، بر سبيل تسليه گفت : اى درويش در دعوى دوستى صادق نيست هر كه بر بلاى دوست صبر نكند ، درويش گفت : اى عزيز غلط كرده‌اى در محبّت صادق نيست هر كه از بلاى دوست لذت نيابد آرى عاشق آن است كه اگر در هر نفسى هزار بلاى گوناگون به او متوجّه شود هر زمان شور عشق و ذوق و وجد ، در دل او زيادت گردد .\r\n هر بلا كز دوست آيد راحتست * و آن بلا را بر دلم صد منّتست \r\n اى بلاهاى تو آرام دلم * حاصل از درد تو شد كام دلم \r\n درد عشقت را خريدارم به جان * منّت از درد تو مىدارم به جان \r\n جانم از درد و غمت شادان شود * وز بلايت سينه آبادان شود \r\n درد باشد چارهء درمان ما * درد مىبخشد سر و سامان ما \r\n درد كان در عشق آن جانان بود * درد نبود مايهء درمان بود \r\nغرض از اين تشبيب ايراد شمه‌اى از بلاكشى اهل بيت رسالتست ، و ذكر مظلومى و محرومى و رنجورى و مهجورى ايشان .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nعبد اللّه مبارك ( رحمه اللّه ) نقل كرده است ، كه وقتى به عزيمت حرم توجه نموده بر توكّل مىرفتم و تنها در باديه قدم مىزدم ناگه كودكى را ديدم تخمينا در سنّ دوازده و سيزده سالگى با روى چون ماه و گيسوى سياه پياده و تنها مىرفت گفتم سبحان اللّه ! اين چه كس باشد در اين باديه ؟\r\n اين كيست اين ، اين كيست اين * ، اين يوسف ثانيست اين\r\nيا نور ربّانيست اين ، يا فيض سبحانيست اين \r\n اين لطف و رحمت را نگر ، در ساحت اين باديه * خضر است و الياس اين مگر ، يا آب حيوانيست اين \r\nفراپيش رفتم و سلام كردم جواب داد ، گفتم تو كيستى ؟ گفت : أنا عبد اللّه من بنده خدايم ، گفتم از كجا مىآئى ؟ گفت من اللّه از نزديك خدا مىآيم گفتم كجا مىروى ؟\r\nگفت : الى اللّه به نزديك خدا مىروم گفتم چه مىطلبى ؟ گفت رضاء اللّه خشنودى خدا مىطلبم ، گفتم زاد و راحله تو كو ؟ گفت : زادى تقواى ، توشه من تقواى من است و راحلتى جلاى و راحلهء من هر دو پاى من ، گفتم بيابانى به اين خونخوارى و تو نو رسيده‌اى به دين خردى ، چگونه مىكنى ؟ گفت : كه هيچ‌كس را ديده‌اى كه به زيارت كسى توجه كند و آن كس او را بىبهره و محروم بگذارد ؟ گفتم اگر به سال خردى به مقال بزرگى ، نام تو چيست ؟\r\nگفت : يا بن المبارك از محنت‌زدگان روزگار چه مىپرسى و از نام ايشان چه نشان مىجوئى ؟\r\n منم در غمش بيدلى ناتوانى * نه اسمى نه رسمى ، نه جسمى نه جانى \r\n ضعيفى نحيفى ، غمش را حريفى * به صورت خفيفى ، به معنى گرانى \r\nگفتم اگر نام نمىگوئى بارى بگو كه از كدام قوم و قبيله‌اى ؟ آهى سرد از دل پردرد كشيد و گفت : « نحن قوم مظلومون » ما قوم ستم رسيدگانيم « نحن قوم مطرودون » ما گروهى از وطن و مسكن راندگانيم « نحن قوم مقهورون » ما طايفه‌اى به دست قهر درماندگانيم ، گفتم مرا هيچ معلوم نشد بيان زيادت كن .\r\nبيتى چند خواند كه مضمونش ، اين بود كه ما آب‌دهندگانيم از حوض كوثر آيندگان را كه توجه به ما نمايند ، و به سعادت ورود به نزديك ما مستسعد گردند و هر كه نجات\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nيابد جز به وسيله ما بدان مراد نرسد ، و هر كه به دوستى ما زيد ، هرگز بىبهره نماند و هر كه حقّ ما را غصب كرده باشد روز قيامت در محكمهء جزا وعده‌گاه ما و اوست ، اين به گفت و از نظر من غايب شد . من بسى تأسّف خوردم كه ندانستم كه آن كيست چون به مكه رسيدم روزى در طواف جماعتى مردم ديدم حلقه زده و غلبه‌اى از خلايق بر پاى ايستاده ، فرا پيش شدم همان كودك را ديدم كه مردمان بر وى جمع شده بودند از او مسائل حلال و حرام مىپرسيدند و دقايق قرآن و حديث استفسار مىنمودند و ايشان را جواب مىداد و به زبان فصيح و بيان مليح گره از مشكلات ايشان مىگشاد . از يكى پرسيدم كه اين كيست ؟ گفت ويحك ! اين را نمىشناسى او آن كس است كه سنگريزه‌هاى بطحاى مكه او را مىشناسند . او آدم آل عبا و قرّة العين شهيد كربلا علىّ بن الحسين زين العابدين است . اما عبد اللّه مبارك كه اين سخن بشنيد برفت و دست و پاى امام را ببوسيد و گريه‌كنان گفت : يا بن رسول اللّه آنچه از مظلومى و مقهورى اهل بيت خود گفتى راست گفتى ، در اين امّت با هيچ جماعت آن نرفته كه با اهل بيت حضرت رسالت « صلّى اللّه عليه و آله » رو داده ، روز و شب با رنج و تعب قرين بودند و دمادم با غصّه و الم همنشين ، اگر خرقه مىپوشيدند در و بخيه قهرى بودى و اگر لقمه مىنوشيدند در آن تعبيهء زهرى بودى و بعضى خسته زهر قهر شدند و برخى كشتهء تيغ بىدريغ گشتند ، در عراق و خراسان تا اقصاى بلاد تركستان آثار مشاهد و مقابر ايشانست ، در هر ديارى مزار شهريارى مسلمى ( ع ) و بر سر هر راهى مرقد شاهى ، به بالاى هر پشته‌اى از اولاد پيغمبر كشته‌اى .\r\nو از جمله حكايات شهيدان أهل بيت ( ع ) قصّه پرغصّه مسلم بن عقيل بن أبي طالب است كه پسر عمّ امام حسين ( عليه السلام ) بود و قبل از اين سمت گذارش يافت كه چون امام ديد كه رسل كوفيان و رسايل ايشان از حدّ اعتدال متجاوز شد امام حسين در جواب ايشان نوشت كه اين نامه‌اى است ، از من به گروه مؤمنان ، مسلمانان ، اما بعد نامه‌هاى شما رسيد و هر چه نوشته بوديد بدانستم و گفته بوديد كه به اين جانب توجّه كن ، كه ما را امامى و پيشوائى نيست ، حالا من پسر عمّ خود را كه به زيور علم و حلم آراسته است و من او را به جاى برادر مىدانم و مىدارم بدان جانب فرستادم اگر او به من نامه نويسد و از\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nرغبت مهتران شما آگاهى دهد ، هر چه زودتر بيايم ، و السّلام .\r\nآنگاه مسلم را با گروهى از آنها كه از كوفه آمده بودند روان گردانيد هنوز يك منزل از مكّه قطع راه نكرده بودند كه صيّادى از دست راست ايشان در پى آهوئى بيامد و او را بگرفت و ذبح كرد ، مسلم چون آن بديد بازگشت و نزد امام حسين آمده گفت :\r\nيا بن رسول اللّه ! رفتن من به كوفه مصلحت نيست ، كه در راه چنين حالى ديدم و آن را به فال نپسنديدم . امام حسين فرمود : يا بن عم مگر ترسيدى ! و اگر تو را رغبت نيست من كسى ديگر بفرستم ، مسلم گفت هزار جان من فداى تو باد ، من اين صورت كه در راه ديدم خواستم كه به عرض تو رسانم و از آن ترسيدم كه از حضرت تو دور مانم و اگر نه ، من چگونه پاى از دايرهء حكم تو بيرون نهم و به چه وجه از اشارت عالى و فرمان مطاع تو سرپيچم .\r\n نتابم سر ز فرمانت به تيغم گر زنى هر دم * مرا عيد آن زمان باشد كه قربان رهت گردم \r\n من اوّل روز دانستم به مهمانخانهء عشقت * كه جز خون جگر خوردن ، غذائى نيست درخوردم \r\nيا بن رسول اللّه مىروم فامّا مرا در گمان است و مظنهء من چنان كه ديگر ديدار مبارك تو را نخواهم ديد بازگشتم تا يك بار ديگر . ديده روشن كنم از روى جهان افروزت پس دست و پاى امام حسين ببوسيد و آغاز وداع كرده ، گريان گريان گفت چنان مىدانم كه اين ديدار بازپسين است\r\n وداعت مىكنم جانا ، وداع آخرين از دل * ز كويت مىروم وز غصّه دارم قصّهء مشكل \r\n نيارم طاقت دورى ندارم تاب مهجورى * عجب دردى است بىدرمان ، عجب كاريست بىحاصل \r\n بود حاصل مراد من ، گرت بينم ولى ديدن * چه سان آيد ز مهجورى ، به خون آغشته زير گل \r\nامام حسين « عليه السلام » نيز گريان شد و او را در بر گرفته بسيار به نواخت و دعا كرد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمسلم روى به راه آورده مىگريست و مىرفت . گفتند : اى مسلم از مرگ مىترسى ؟ كه مىگريى ؟ گفت نى از مفارقت ، امام حسين مىگريم كه با او خو گرفته بودم و هرگز از خدمت او دور نرفته مىترسم ، كه ديگرش نبينم و از بوستان وصلش ميوهء لقاء نچينم لا جرم .\r\n مىروم و ز سر حسرت بقفا مىنگرم * خبر از پاى ندارم كه زمين مىسپرم \r\n ميروم بىدل و بىيار و يقين مىدانم * كه من بىدل بىيار نه مرد سفرم \r\n پاى مىپيچم و چون پاى سرم مىپيچد * بار مىبندم و از بار فرو بسته ترم \r\nسوز فراق سوخته‌اى داند كه به داغ هجران يارى گرفتار شده باشد ، و درد افتراق ، كسى شناسد كه در بيمارستان جدائى سر بر بالين هلاكت نهاده بود .\r\n نواى درد من مرغى شناسد * كه او از آشيانى دور ماندست \r\n چگونه ز آتش حسرت نسوزد * دلى كز دلستانى دور ماندست \r\nالقصّه ، مسلم به مدينه رسيده در شب به شهر درآمد ، به روضه حضرت پيغمبر « صلّى اللّه عليه و آله » رفت و نماز زيارت گزارده شرايط طواف به جاى آورده ، روى به منزل خود نهاد و او را دو فرزند خرد بود ، كه ايشان را بسيار دوست داشتى . و بر مفارقت ايشان صبر نتوانستى كرد ، با خود همراه ساخت و ساير اهل و عيال را به درود كرده ، دو دليل به مزد گرفت تا او را از راه باديه به كوفه رسانند ، قضا را دليلان راه را گم كردند و از تشنگى هلاك گشتند و مسلم با فرزندان به هزار محنت به آب رسيد امّا از آتش هجران امام حسين ( ع ) مىسوخت .\r\n مىزنم هر نفس از درد فراقت فرياد * آه اگر ناله زارم نرساند به تو باد \r\n چكنم گر نكنم ناله و فرياد و فغان * كز فراق تو چنانم كه بدانديش تو باد \r\nامّا چون مسلم به كوفه رسيد ، در سرائى كه به دار مختار مشهور بود فرود آمد و دوستان خبر يافته نزد وى مجتمع گشتند و وى نامه امام حسين را بر ايشان خواند و آن جماعت به آواز بلند گريسته ، فرياد وا شوقاه بركشيدند ، و روز به روز مردم كوفه به خدمت او مىرفتند و اظهار اطاعت و انقياد مىكردند . تا جمعى كثير به دائره بيعت در آمدند و مسلم نامه نوشت به امام حسين كه « يا بن رسول اللّه » مردم كوفه رغبت بسيار\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمىنمايند . به بيعت . و هيجده هزار مرد جنگى بيعت كردند و اين كار رونقى تمام دارد هرگاه خاطر مبارك خواهد بدين صوب توجّه نمايد ، كه حضور ايشان را حالى ديگر است .\r\n اى خوش آن روزى كه از الطاف ربّ العالمين * وصل او روزى شود و اللّه خير الرّازقين \r\nامّا نعمان بشير ، كه از قبل يزيد حاكم كوفه بود ، از اين معنى آگاهى يافته به مسجد جامع رفت و به استحضار كوفيان فرمان داد و بعد از انعقاد مجلسش به منبر برآمده ، گفت : اى اهل كوفه تا كى فتنه انگيزيد و نفاق كنيد آخر نمىدانيد كه تهيّج فتنه موجب بلا و سبب سفك دماء باشد ، از خدا بترسيد و بر خويشتن رحم كنيد و من ابتداء به محاربه نمىكنم و فتنه خفته را بيدار نمىگردانم و بيدار را نمىترسانم اگر شما از جرايم خويش توبه كنيد ، من شيمهء ( روش ) عفو شما را شعار خود سازم . و اگر نه « با للّه الذي لا إله الّا هو » كه شمشير بكشم . يا كشته شوم يا همه را بكشم . القصّه نعمان به مجرد تهديد اكتفا نموده از منبر فرود آمده ، به دار الاماره رفت ، و جمعى از جواسيس يزيد كه در كوفه بودند نامه‌اى به شام نوشتند و احوال مسلم و ميل مردم به و وى بيعت كردن با حسين و ضعف نعمان بشير در آن درج كردند و اين معنى را مذكور ساختند كه اگر تو به كوفه احتياج دارى مردى با هيبت و سياست را به امارت فرست ، كه تواند در دفع دشمنان كمر اجتهاد بستن ، و در تنفيذ اوامر و احكام تو بر مرصد تقويت نشستن ، اما چون يزيد پليد بر مضمون آن نامه اطّلاع يافت ، با سرجون رومى كه مدبّر مملكت و وزير او بود مشاورت نمود . سرجون گفت : از عهدهء اين كار به غير از عبيد اللّه زياد كسى بيرون نيايد و او حالا از قبل تو در بصره حاكم است . صلاح در آن مىبينم كه منشور ايالت كوفه نيز به نام وى نويسى ، و فرمان دهى تا از كسان خود نايبى بر بصره گماشته به كوفه رود ، و اين فتنه را فرو نشاند . يزيد اين رأى پسنديد و به پسر زياد نامه نوشت كه مرا اعلام كرده‌اند ، كه مسلم بن عقيل به كوفه آمده است و به جهت حسين بن على بيعت مىستاند ، بايد كه روى به كوفه نهى كه امارت آن ديار نيز به تو ارزانى داشتيم . و مسلم بن عقيل را طلب كنى و در ساعت به قتل رسانى ، و سرش نزديك من فرستى و چون مطلقا عذر تو بيش مسموع\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنيست . تعجيل نمائى ، و توقّف جائز ندارى ، چون مكتوب يزيد به پسر زياد رسيد به غايت شادمان شد و به تهيّه اسباب رفتن به كوفه مشغول گشت ، و در اين اثناء خبر به وى رسيد كه امام حسين « عليه السلام » مكاتيب به اشراف بصره نوشته است و غلام خود سلمان نام را فرستاد و مضمون هر مكتوبى آن است كه من شما را به احياى دين حقّ و مراسم امانت ديانت دعوت مىكنم ، اگر اجابت كنيد راه راست يابيد .\r\n هر كه او راه راست ميطلبد * گو بيا رو به جانب ما كن \r\n قدمى در حديقه دين نِه * روضهء قدس را تماشا كن \r\nو اينك من به جانب كوفه مىروم ، بايد كه هواداران من متوجّه آن طرف شوند و السلام . چون پسر زياد به اين امر مطلع شد ، كسان بر گماشت تا سلمان را پيدا كردند و به وعده و وعيد از او اقرار كشيد كه مكتوب براى چه كسان آورده ؟ پس تمام آن مردمان طلبيد و گفت : رسول حسين با من گفت كه مكتوب به فلان و فلان آورده‌ام ، و شما مىدانيد كه من پسر زيادم ، در سياست و خونريزى متابعت پدر مىنمايم و اكنون منشور ايالت كوفه به من رسيده است و مرا فرموده‌اند كه بدان جانب روم و مسلم بن عقيل و ساير هواداران حسين را به قتل رسانم و من فردا عزيمت خواهم كرد و برادر خود را از قبل خود خواهم گذاشت ، بايد كه فرمان وى بريد و اطاعت او را به جاى آريد و اگر به سمع من رسد كه يكى از شما طريق مخالفت سپرده است . او را با همهء كسان او به سياست رسانم و به آتش قهر و غضب دود از دودمان او برآرم .\r\n به يكسو نهم مهر و آزرم را * به جوش آورم كينه گرم را \r\n كسى كو درآيد ز راه ستيز * من و گردن او و شمشير تيز \r\nاهل بصره چون اين سخن شنيدند از وعيد آن ستمكار و تهديد آن نابكار بترسيدند ، و او فى الحال سلمان را طلبيد و فرمود : تا به قتل رسانيدند ، و روز ديگر از معاريف بصره هر كه امام حسين به او مكتوب نوشته بود همراه خود ساخته ، روى به كوفه نهاد .\r\nو در تاريخ اعثم كوفى مذكور است ، كه : چون پسر زياد نزديك كوفه شد توقف نمود تا دو ساعت از شب بگذشت پس عمامهء سياه بر سر بسته و طيلسانى به سر و روى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nفرو گذاشت و شمشير حمايل كرده ، كمان در بازو افكند و كيش و قربان بر بسته قضيبى در دست گرفته و بر استرى سوار شده ، با اصحاب و خدم و حشم روان گشت و از راه بيابان به كوفه درآمد و آن شب مهتاب روشن مىتافت و مردم كوفه شنيده بودند كه ، امام حسين بن على خواهد رسيد . چون آن كوكبه ديدند ، گمان بردند كه امام حسين است ، فوج فوج مىآمدند و رسم تحيّت به جاى مىآوردند و مىگفتند « مرحبا بك يا بن رسول اللّه » ، آمدى بهتر آمدنى .\r\n خير مقدم اى به رويت ديده را صد مرحبا * چشم جان را نور بخشيدى و مردم را صفا \r\nعبيد اللّه زياد جواب سلام ايشان باز مىداد و ديگر سخن نمىگفت و از غضب دندان بر دندان مىخائيد .\r\nراوى گويد : كه چون پسر زياد به دار الاماره رسيد نعمان بشير در را فرا بست و بر بام رفت و چون فرو نگريست و آن كوكبه را مشاهده كرد ، پنداشت كه امام حسين است گفت : يا بن رسول اللّه بازگرد و فتنه ميانگيز ، كه يزيد اين شهر را به تو نگذارد و امشب به منزل ديگر نزول كن ، تا فردا بنگريم كه مهمّ به كجا مىانجامد ؟ و مردم كوفه نعمان را دشنام مىدادند كه در باز كن . كه اين فرزند پيغمبر است آخر مسلم بن عمرو ( عروه ) باهلى نعره زد كه اى اهل كوفه ! اين امير عبيد اللّه زياد است و پسر زياد نيز طيلسان از سر برانداخته ، سخن گفت . و مردم او را بشناختند و پراكنده از در دار الاماره بازگشتند و نعمان به فرمود تا در بگشادند و پسر زياد به كوشك فرود آمد و روز ديگر به مسجد جامع رفت و اشراف و اعيان كوفه را طلبيده ، منشور ايالت خود بر ايشان خواند و مردم را وعده‌هاى خوب داده ، اميدوار گردانيد ، روز ديگر مجمعى ساخت و در اين روز قاعدهء تهديد را تمهيد نموده ، اهل كوفه را بترسانيد ، اما چون مسلم بن عقيل از آمدن پسر زياد خبر يافت ، خوفى عظيم بر دل او مستولى گشته ، به شب از سراى مختار برون آمد و به خانهء هانى بن عروه رفت و گفت : اى هانى . من در اين شهر غريبم و تو مردم كوفه را مىدانى پناه به تو آورده‌ام تا مرا حمايت كرده و از شرّ دشمن نگاه دارى ، هانى قبول فرمود ، و حجره‌اى در حرم خود براى وى مرتّب داشت و گفت به سعادت درآى و به سلامت قرار گير .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n رواق منظر چشم من آشيانهء تست * كرم نما و فرود آ ، كه خانه خانهء تست \r\nو چون شيعه را خبر شد كه مسلم كجاست ، گروه گروه نزد او مىآمدند و مسلم بيعت امام حسين از ايشان مىستاند و با ايشان عهد در ميان مىآورد كه به بيعت وفا كنند و از غدر بپرهيزند و آن جماعت سوگند خورده ، پيمان را به أيمان غلاظ مؤكّد مىگردانيدند ، تا زيادت از بيست هزار مرد به بيعت امام سرافراز گشتند ، و روايتى آن است كه نام هجده هزار كس در جريدهء بيعت مرقوم بود .\r\n دليران گردافكن شير گير * خروشنده با جوشن و تيغ و تير \r\nامّا پسر زياد در طلب مسلم بود . چندانچه سعى مىنمود پى به منزل مسلم نمىبرد ، آخر به حيله‌اى كه او را روى داد عقب آن رفت و حيله آن بود كه غلامى داشت « معقل » نام ، و بعضى گويند نام او « روزبه » بود . آن تيره روز را بخواند و سه هزار درم به او داد و گفت برو ، و با شيعه على اختلاط كن و خود را از ايشان به ايشان نماى و بگو كه يكى از دوستداران حسين بن على منم و مبلغى زر براى مسلم آورده‌ام ، توقّع آنكه مرا پيش او بريد ، تا ديدار مباركش بينم و اين زر به دست خود تسليم وى نمايم . تا اسب و سلاح به خرد و با دشمنان اهل بيت كارزار كند و چون اين عمل كنى و منزل مسلم را بيابى مرا خبر كن ، تا تو را از مال خود آزاد كنم و دل تو را به انواع رعايتها شاد گردانم . معقل آن زر ، را در حوزهء تصرّف درآورده ، از پيش پسر زياد بيرون آمد و در مسجد اعظم رفت و در تفكّر افتاد كه چگونه در آن امر شروع كند ، ناگه نظرش بر شخصى افتاد كه جامه‌هاى سفيد و پاكيزه پوشيده بود و بسيار در نماز رعايت مراسم خضوع و خشوع مىنمود با خود گفت ، كه شيعه جامه‌هاى سفيد پاك مىپوشند و در نماز إكثار مىكنند ، غالب آن است كه اين شخص از آن طايفه باشد .\r\n آن را كه نشان عشق مولاست * بر چهرهء او چو نور پيداست \r\nپس چندان توقّف كرد ، كه آن مرد از نماز فارغ شد ، آنگاه نزديك رفته سلام كرد و به سخن درآمده گفت : جعلت فداك جان من فداى تو باد ، من مردىام از اهل شام و خداى تعالى بر من منّت نهاده و محبّت اهل بيت و مودّت دوستان ايشان در دل من\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nافكنده ، و سه هزار درم نذر كرده‌ام كه بدان دولتمند دهم . كه به دين شهر آمده ، به دعوت امام حسين كه فرزند پيغمبر است اشتغال مىنمايد . اگر مرا به او راه‌نمائى تا اين مال را تسليم وى نمايم غايت كرم باشد ، آن شخص گفت كه : از همه مردم كه در اين مسجدند چگونه مرا اختيار كردى و صاحب سر خود ساختى . معقل گفت آثار خير و فلاح و انوار رشد و صلاح در بشرهء تو ديدم و به خاطرم رسيد كه تو از محبّان اهل بيت رسولى ، آن مرد ساده‌دل پاك طينت فرمود : كه ظنّ و خطا نيست من دوستدار اهل بيتم .\r\nو نام من مسلم بن عوسجه است بيا با خداى عهد و پيمان كن كه اين سرّ را پيش هيچ كس فاش نكنى تا من تو را به مقصود تو نشان دهم . معقل سوگند مغلظه خورد كه هر سرّى به من سپارى در افشاى آن نكوشم مسلم بن عوسجه گفت : امروز برو و فردا به منزل من آى ، تا تو را نزد صاحب خود يعنى مسلم بن عقيل برم . و خانهء خود مر او را نشان داد ، روز ديگر معقل به خانهء او رفت و ابن عوسجه او را نزد مسلم بن عقيل برده ، صورت حال تقرير كرد و معقل در دست و پاى مسلّم افتاد و آن درمها نزد وى به نهاد . مسلم فرمود كه مصحف بياريد تا وى را سوگند دهيم ، پس مصحف آوردند و معقل سوگند خورد ، كه سرّ شما را فاش نكنم و از مكر و حيله و دغا دور باشم ، پس بيعت كرد و آن روز تا شب در سراى هانى بود و بر كما هى احوال شيعه اطّلاع پيدا كرده ، از آنجا بيرون آمد و نزد پسر زياد رفته بر جميع حالات او را صاحب وقوف گردانيد .\r\nروز ديگر اسماء بن خارجه و محمد بن اشعث به مجلس ابن زياد آمدند . از ايشان پرسيد كه هانى بن عروه كجاست ؟ كه چند روزيست كه او را نمىبينم گفتند : مدتى شد كه او بيمار است . ابن زياد گفت مىشنوم كه در اين روزها بهتر شده و بر در خانهء خود مىنشيند ، آيا او را چه چيز مانعست كه به سلام ما نمىآيد ؟ و ما مشتاق ديدار اوئيم ، ايشان گفتند ما برويم و اگر سوار تواند شد او را به خدمت شما آريم . پس نزد هانى آمدند و به مبالغه و الحاح تمام او را سوار كرده روى به دار الاماره نهادند . هانى چون نزديك كوشك رسيد گفت : اى ياران خوفى از اين مرد در دل من پيدا شد ، محمّد بن اشعث و اسماء بن خارجه در تسكين وى كوشيده گفتند : اين معنى از وساوس نفسانى و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nهواجس شيطانيست . و هانى به تقدير ربّانى رضا داده مصحوب آن دو شخص به مجلس ابن زياد درآمد ، ابن زياد كلمه‌اى كنايت‌آميز گفت . هانى فرمود : كه ايّها الامير چه واقع شده ؟ گفت واقعهء از اين عظيم‌تر چه تواند بود ، كه مسلم بن عقيل را به وثاق خود راه داده‌اى و خلقى انبوه را به بيعت حسين درآورده و تصوّر تو چنان است كه من از كيد و غدر تو غافلم . هانى انكار اين معنى كرد . پسر زياد معقل را طلبيد و گفت اين شخص را مىشناسى ؟ هانى نظر كرد معقل را ديد . دانست كه وى جاسوس غدّار بوده است نه مخلص دوستدار ، از اين جهت اثر انفعال و خجالت در ناصيهء وى پيدا شد . گفت : اى امير به خدا سوگند كه من مسلم را به خانهء خود نطلبيدم و در احداث فتنه سعى ننمودم ، اما او در شبى از شبها ناخوانده به خانهء من درآمد و زنهار خواست مرا حيا مانع آمد كه او را نوميد سازم ، اكنون سوگند مىخورم كه مراجعت نموده او را از منزل خود عذر خواهم ، پسر زياد گفت : هيهات . هيهات . تو از پيش من بيرون نروى تا مسلم را حاضر نكنى ، هانى گفت هرگز اين كار نكنم و در آئين شريعت و طريق مروّت چگونه جائز بود كه زنهارى را به دست خصم دهم ، و قاعدهء وفادارى و عهد و پيمان را بر طرف نهم .\r\n صفت عاشق صادق ، به حقيقت آن است * كه گرش سر برود ، از سر پيمان نرود \r\nهر چند پسر زياد و نديمان او در اين باب با هانى سخن گفتند به جائى نرسيد و او را در كوشك محبوس گردانيدند . امّا اسماء بن خارجه ، روى به پسر زياد كرد ، كه اى غدّار ناكس ما اين مرد را به اشارت تو آورده‌ايم و تو در اوّل سخنان نيكو مىگفتى و چون پيش تو آمد با وى خوارى كردى و محبوس ساخته وعيد قتل مىدهى ! اين چه كردار ناصوابست كه از تو صادر مىگردد . پسر زياد در غضب شد و فرمود : تا اسماء را چنان زدند كه از حيات مأيوس شد و گفت اى هانى خبر مرگ خود به تو مىرسانم « انّا للّه و انّا اليه راجعون » پس ابن زياد ديگر باره هانى را طلبيد و گفت : اى هانى جان خود را دوست‌تر مىدارى يا جان مسلم بن عقيل را ؟ هانى . گفت : هزار جان من فداى مسلم باد و ليك اى پسر زياد ، تو امير و صاحب اختيارى مسلم را طلب كن تا بيابى ، از من چه مىطلبى ؟ گفت مسلم را جستم و در خانهء تو يافتم ، اكنون به خداى ، كه او را از پهلوى تو\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبيرون كشم يا خود را فداى او كنى . پس به فرمود تا تازيانه و عقابين بياوردند و جامه از تن وى برون كردند و هانى هشتاد و نه‌ساله بود ، به صحبت رسول خداى ( صلى اللّه عليه و آله ) رسيده . و مدّتها با علىّ مرتضى مصاحب بوده و او را بر عقابين كشيدند . و گفتند مسلم را بيار تا بازرهى ، هانى جواب داد كه به خداى كه ، اگر هر عقوبتى كه از آن بدتر نباشد با من بكنى و مسلم در زير قدم من باشد قدم از وى برندارم ، و او را به تو نشان ندهم . تو ندانسته‌اى كه ما روز اول كه قدم در راه محبّت اهل بيت رسول اللّه « صلى اللّه عليه و آله » نهاده‌ايم ، محنتهاى عالم را با خود قرار داده‌ايم و جانهاى خود را به رسم نثار بر طبق اخلاص نهاده .\r\n ما به رسوائى علم روزى كه مىافراشتيم * بر سر كوى تو اوّل ماتم خود داشتيم \r\nپسر زياد گفت تا او را پانصد تازيانه بزدند . و هانى بيهوش شد ، ما درخواست كردند كه اين پير بزرگوار از اصحاب سيّد مختار « صلى اللّه عليه و آله » است . بفرماى تا او را از عقابين فرود آرند . پسر زياد بفرمود تا او را فرو گرفتند و فى الحال به رحمت خداى پيوست .\r\nو روايتى آن است ، كه او را بر سر بازار برده ، گردن زدند و تنش را بر دار كرده ، سرش را پيش ابن زياد بردند اما چون اين خبر به مسلم رسيد ، عرق غضبش در حركت آمده ، هر دو پسر خود را به خانهء شريح قاضى فرستاد . و ملازمان را فرمود ، تا ندا كردند كه اى دوستداران اهل بيت ! همه جمع شويد قريب بيست هزار مرد مسلّح و مكمل مجتمع شدند و مسلم سوار شده ، آن جماعت در ركاب دولت او روان گشتند : و روى به قصر امارت نهادند پسر زياد با طايفه‌اى از اشراف كوفه كه در مجلس با او بودند و با جماعتى از ملازمان و لشكريان كه داشت ، در كوشك متحصّن شدند ، و مسلم با لشكر خود گرداگرد قصر درآمده ، بين الفريقين جنگ و جدال دست داد و نزديك بدان رسيد كه قصر را بگيرند ، ابن زياد بترسيد و حكم كرد تا رؤساى كوفه مثل كثير بن شهاب و محمد اشعث و شمر بن ذى الجوشن و شبث بن ربعى ، به بام كوشك برآمده اهل كوفه را تخويف كردند . كثير گفت : اى كوفيان واى بر شما ! اينك لشكر شام دم‌به‌دم شام مىرسند و امير سوگند مىخورد ، كه اگر همچنين بر محاربه خود ثابت باشيد روزى كه دست يابم ،\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبىگناه را به جاى گنهكار بگيرم و حاضر را به عوض غايب ، عقوبت كنم . اى مردمان بر خود ببخشائيد و بر عيال و اطفال خود رحم كنيد . كوفيان كه اين كلمات شنودند ، خوفى عظيم و هراسى بزرگ بر دلهاى ايشان مستولى شد . و بنا بر عادت قديم خود رسم بيوفائى پيش آوردند ، و از خدا و رسول او شرم ناداشته ، عهد و پيمان را ناكرده و انواع سوگندان را ناخورده انگاشتند ، و روى به منازل خود آورده ، مسلم را تنها گذاشتند . هنوز آفتاب غروب نكرده بود كه همه برفتند و با مسلم سى كس و به روايتى ده كس مانده بود . پس مسلم بازگشت و براى اداى نماز به مسجد درآمد و چون نماز گزارده از مسجد بيرون آمد ، آن جماعت نيز رفته بودند . مسلم حيران بماند و گفت : اين چه حالست كه من مشاهده مىكنم و اين چه صورت است كه معاينه مىبينيم ، دوستان را چه شد كه از راه برتافتند و به قدم بيوفائى در راه غدر و بىمروّتى شتافتند ! اى دريغ ! كه كوفيان از روش راستى به هزار مرحله دورند و از سلوك منهج مهر و وفا به همه روى ملول و نفور .\r\n اندر اول خودنمائى مىكنند * و اندر آخر بيوفائى مىكنند \r\n چون چنين جلدند در بيگانگى * پس چرا آن آشنائى مىكنند \r\nپس ، مسلم سوار شد بدان نيت كه از كوفه بيرون رود ، ناگاه سعيد بن احنف بن قيس به وى رسيد و گفت ايّها السيّد به كجا مىروى ؟ گفت : از كوفه بيرون مىروم ، تا در جائى استقامت كنم . باشد كه جمعى از بيعتيان به من پيوندند . سعيد بن احنف گفت زينهار زينهار كه همهء دروازه‌ها را فرو گرفته‌اند و راهداران بر سر راهها نشسته ، تو را مىطلبند .\r\nمسلم گفت : پس چگونه كنم ؟ گفت : همراه من بيا تا تو را جائى برم ، كه در پناه گيرند .\r\nپس مسلم را بياورد تا بر در سراى محمد كثير و او را آواز داد كه اينك مسلم بن عقيل را آوردم ، محمد كثير پاى برهنه بيرون دويد دست و پاى مسلم را ببوسيد و گفت اين چه دولت بود كه مرا دست داد و اين چه سعادت است كه روى به منزل نهاد .\r\n گذر فتاد به سر وقت كشتگان غمت * هزار جان گرامى فداى هر قدمت \r\n فكند سر و قدت بر من از كرم سايه * مباد از سر من دور سايهء كرمت \r\nپس محمد كثير مسلم را به خانه درآورد و در منزل شايسته بنشاند و اصحّ آنست ،\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nكه در زير زمين خانه‌اى داشت وى را آنجا پنهان كرد و به واسطهء غمّازان اين خبر به پسر زياد رسيد كه مسلم در خانهء محمد كثير است . ابن زياد پسر خود خالد را ، با جمعى فرستاد تا محمد كثير و پسرش را گرفته بيارند و مسلم را در خانهء او بجويند و اگر بيابند به دار الاماره حاضر سازند ، خالد بيامد و به يك ناگاه در سراى ، ابن كثير را فرو كوفت ، او را و پسرش را بدست آورده ، نزد پدر فرستاد و هر چند در آن سراى جست و جو كردند از مسلم نشان نيافتند . اما پسر زياد را چون چشم بر محمد بن كثير افتاد . آغاز سفاهت كرد ، محمّد كثير بانگ بر او زد كه اى پسر زياد من تو را همىشناسم ، پدر تو را به ستم ، بر ابو سفيان بستند ، تو را چه زهرهء آنكه با من سفاهت كنى ؟ ايشان در اين سخن بودند كه از هر گوشهء شهر كوفه آواز كوس حربى و نالهء ناى رزمى ، مىآمد و آنچنان بود كه قوم و قبيلهء محمد كثير بسيار بودند ، چون شنودند كه ابن زياد او را و پسرش را گرفته ، همه در سلاح شدند و قريب ده هزار كس روى به كوشك نهادند و غوغاى عام با ايشان يار شد و گذر بر پسر زياد تنگ آمد ، بفرمود تا محمد كثير و پسرش را بر بام كوشك بردند و بدان مردم نمودند و خيال مردم آن بود كه مگر ايشان را كشته‌اند چون ايشان را زنده و سلامت ديدند ، دست از جنگ بازداشتند و محمد كثير را اجازت شد كه بيرون آيد و پسر را آنجا بگذارد و مردم را تشكين دهد . محمد كثير بيرون آمد و قوم خود را بازگردانيد و به منزل خويش آمده ، از مسلم خبر گرفت ، پس به شب سليمان بن صرد خزاعى و مختار بن ابى عبيده و ورقاء بن عازب و جمعى از مهتران كوفه ، پيش وى آمدند . و گفتند : اى بزرگ دين ! فردا پسرت را از كوشك بيرون آر ، تا مسلم را برداريم و از كوفه بيرون رفته ، در قبائل عرب بگرديم و لشكر عظيم جمع كرده به ملازمت امام حسين رويم و به اتّفاق وى كمر حرب دشمنان بر ميان جد و جهد بنديم . بر اين اتّفاق كردند ، قضا را اول بامداد بود ، كه عامر بن طفيل با ده هزار مردم از شام آمده به ابن زياد پيوست و او بدان لشكر استظهار تمام يافته ، محمد كثير را طلبيد و ملازمان خود را فرمود تا همه سلاح پوشيدند و محمد كثير روى به دار الاماره نهاد و قوم اوه با غوغاى عام ، سى چهل هزار مرد گرداگرد قصر را فرود گرفتند و چون محمد كثير بيامد پسر زياد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nروى به او كرد ، كه بگو تو جان خود را دوست مىدارى يا جان مسلم بن عقيل را ؟\r\nجواب داد ، كه اى پسر زياد باز بر سر اين حديث رفتى ، جان مسلم را خدا نگهدارد و جان من اينك با سى چهل هزار شمشير است ، كه حوالى تو را فرا گرفته‌اند . ابن زياد سوگند ياد كرد كه به جان يزيد ، كه اگر مسلم را بدست من بازندهى بگويم تا سرت از تن بردارند ، محمد كثير گفت يا بن مرجانه ! تو را كجا زهرهء آن باشد كه موئى از سر من كم كنى ، ابن زياد منفعل شد و دواتى پيش او نهاده بود برداشت و بيفكند بر پيشانى محمد كثير آمد و به شكست . ابن كثير تيغ بركشيد و قصد پسر زياد كرد و مهتران كوفه كه حاضر بودند در وى آويختند و تيغ از دست او بيرون كردند و خون از پيشانى وى مىچكيد ، نگاه كرد معقل جاسوس كه به حيله و مكر حال مسلم را معلوم كرد ، آنجا ايستاده بود و تيغى حمايل كرده دست بزد و آن تيغ را بركشيد بر ميان آن ناكس غدّار زد كه چون خيار ترش دونيم كرد .\r\nابن زياد از سر تخت برخاست و در خانه گريخت و غلامان را گفت اين مرد را بكشيد ، غلامان و ملازمان قصد وى كردند و او تيغ مىزد تا ده كس را بينداخت ، آخر پايش به شادروان برآمد و بيفتاد و غلامان گرداگرد وى درآمدند و بر سر او ريخته او را شهيد كردند . و پسر محمد كثير كه آنچنان ديد با شمشير كشيده ، غرّان و غريوان روى به در كوشك نهاد ، هر كه پيش مىآمد او را فى الحال به عرصهء عدم مىفرستاد . القصّه ، به پايمردى شجاعت دستبردى نمود ، كه هر كه از دوست و دشمن آن را مىديد آفرين مىكرد .\r\n تا جهان رسم دستبرد نهاد * دستبردى چنين ندارد ياد \r\nو تا بدر كوشك رسيد ، بيست سردار را از پاى درآورده بود . ناگه غلامى از عقب وى درآمده ، نيزه‌اى بر پشت او زد كه سر سنان از سينه‌اش بيرون آمد و آن نوجوان از پاى درافتاده ، وديعت جان به قابض ارواح داد . « رحمة اللّه عليه » خروش از درون قصر بر آمد و لشكر يكه در درون بودند بيرون آمده ، بر قوم محمد كثير حمله كردند و ايشان پيش حمله آنها بازآمده درهم آويختند .\r\n چو درياى هيجا درآمد به جوش * ز مردان جنگى برآمد خروش \r\n ز خون دليران و گرد سپاه * زمين گشت سرخ و هوا شد سياه \r\n\r\n","description":"","footnote":"","page_name":" 283 ","page_number":283},
  {"content":"\r\n\r\nقوم كوفه دليروار مىكوشيدند و لشكر شام در حرب ايشان خيره مىماندند . ابن زياد فرمود كه جنگ ايشان براى محمد كثير و پسر اوست ، سر هر دو را از تن جدا كرده در ميان ايشان افكنند . تا دل‌شكسته شده ترك كارزار كنند . پس آن هر دو سر را از تن جدا كرده ، در معركه افكندند و چون كوفيان آن سرها بديدند ، در رميدند ، و چون شب در آمد از ايشان ديّارى نمانده بود ، پس مختار ديد كه كار از دست بيرون رفت ، بر اسب نشسته به قومى از بنى اعمام خود راه قبيلهء بنى سعد پيش گرفت و سليمان بن صرد خزاعى نيز به محلّهء بنى زيد رفت ، ورقاء بن عازب پناه به محلهء شريح قاضى برد ، كه آن محله شيعه اهل بيت بسيار بود ، اما چون مسلم خبر شهادت محمد كثير و پسرش شنود به غايت ملول و محزون گشته ، به غضب از خانه ايشان بيرون آمده ، سوار شد و راه دروازه مىطلبيد ، كه بيرون رود . ناگه در ميان طلايه پسر زياد افتاد و ايشان دو هزار سوار بودند و سپهسالار ايشان محكم بن طفيل بود ناگاه مسلم را بديدند يكى از وى پرسيد كه تو كيستى ؟ گفت : مردىام از عرب از قبيلهء فزاره مىخواهم كه به ميان قوم خود بازروم ، آن كس گفت بازگرد كه اين نه راه تست ، مسلم بازگشت و چون به دار الربيع رسيد ، ديد كه خالد پسر ابن زياد با دو هزار مرد ايستاده است از آن طرف نيز برگشت .\r\nچون به كناسه رسيد . حازم شامى را با دو هزار مرد آنجا بديد ، دليروار بگذشت و روى به بازار درود گران نهاد ، در آن وقت صبح دميده بود و هوا روشن شده ، حارس كناسه مسلم را به ديد ، بر مركبى نشسته و نيزه در دست گرفته و دراعه پوشيده و تيغ قيمتى حمايل كرده ، آثار شجاعت و سطوت ، ازو ظاهر و امارت شوكت و صلابت از سوارى او لايح و باهر .\r\n سوارى همچو برق و باد مىراند * كه باد از رفتن او بازمىماند \r\n چو ديگ از آتش بيداد جوشان * ز باد كينه چون دريا خروشان \r\nحارس را در دل آمد ، كه اين سوار نيست . الّا مسلم بن عقيل فى الحال به در سراى پسر زياد آمد و نعمان حاجب را گفت ، اى امير من مسلم را ديدم ، كه به بازار درودگران مىرفت و روى به دروازهء بصره نهاده بود نعمان با پنجاه سوار بدان جانب روان شد ناگه\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمسلم بازپس نگريست ، جمعى سواران ديد كه از عقب او مىآيند فى الحال از اسب فرود آمد و بانگ بر اسب زد اسب بر شارع بازار روان شد ، ناگاه مسلم روى به محله نهاد و گمان مىبرد كه از آنجا راه بيرون مىرود ، آن كوچه خود پيش بسته بود مسلم بدان كوچه درون رفت مسجد ويرانى ديد . بدان مسجد درآمد و در گوشه‌اى بنشست ، اما چون نعمان پى اسب برگرفت و مىرفت ، تا به محلهء حلّاجان اسب را بازيافت و از سوار هيچ اثر ، پيدا نبود ، حاجب خيره فرو مانده ، اسب را گرفته بازگشت و پيش پسر زياد آمده ، صورت حال بازنمود . ابن زياد به فرمود تا دروازه‌ها را مضبوط كردند و در محله‌ها منادى زدند ، كه هر كه خبر مسلم يا سر مسلم را بياورد ، او را از مال دنيا توانگر گردانم ، مردم در تكاپوى وى افتادند و قدم در راه جست و جوى نهادند و مسلم در آن مسجد ويرانه گرسنه و تشنه بود ، تا شب درآمد قدم از مسجد بيرون نهاد و نمىدانست كه كجا مىرود ؟ و با خود مىگفت اى دريغ ! كه در ميان دشمنان گرفتارم و از ميان ملازمان امام حسين بر كنار ، نه محرمى كه با او زمانى غم دل بگذارم و نه همدمى كه راز سينه و غم ديرينه با او در ميان آرم ، نه پيكى دارم كه نامهء سوزناك دردآميز من به امام حسين رساند ، نه يارى كه پيغام غمزداى محنت‌انگيز من به بارگاه ولايت پناه آن حضرت معروض گرداند .\r\n نه قاصدى كه پيامى به نزد يار برد * نه محرمى كه سلامى بدان ديار برد \r\n فتاده‌ايم به شهر غريب و يارى نيست * كه قصه‌اى ز غريبى به شهريار برد \r\nمسلم سرگشته و حيران در آن محله مىرفت ، ناگاه بدر سرائى رسيد پيرزنى ديد ، آنجا نشسته تسبيحى در دست مىگرداند و كلمهء ذكر الهى بر زبان مىگذراند و نام آن زن « طوعه » بود ، مسلم گفت يا امة اللّه هيچ توانى كه مرا شربت آبى دهى ؟ تا حق تعالى تو را از تشنگى قيامت نگاهدارد . كه من به غايت سوختهء دل و تشنه جگرم ، طوعه به طوع و رغبت جواب داد ، كه چرا نتوانم و فى الحال به رفت و كوزه‌اى آب خنك ساخته بياورد و مسلم آب بياشاميد و همانجا به نشست ، كه كوفته و مانده بوده و ديگر انديشه كرد كه چندين هزار كس او را مىجويند ، مبادا كه در دست كسى گرفتار گردد ، اما چون مسلم به نشست ، پيرزن گفت شهرى است پرآشوب ، برخيز و به وثاقى كه پيش از اين مىبوده‌اى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبازرو ، كه نشستن تو اينجا در اين وقت موجب تهمت من مىشود .\r\nمسلم گفت : اى مادر ! من مردىام از خاندان عزّت و شرف و غربت‌زده از يار و ديار خود دور افتاده ، نه منزلى دارم و نه جائى نه بقعه‌اى ، نه سرائى . آرى .\r\n در كوى بلا ساخته دارم وطنى * در منزل درد خسته جانى و تنى \r\n هر چند به كار خويش در مىنگرم * محنت زده‌اى نيست به عالم چو منى \r\nاگر مرا در خانه خود جاى دهى ، اميد چنان است كه حق سبحانه و تعالى تو را در روضهء بهشت جاى دهد . طوعه گفت : تو چه نام دارى و از كدام قبيله‌اى ؟ مسلم گفت : از محنت‌زدگان ستمديده و غريبان جفا كشيده چه مىپرسى ، طوعه مبالغه از حد گذرانيد و مسلم به ضرورت اظهار فرمود ، كه من مسلم بن عقيلم پسر عمّ امام حسين ، كوفيان با من بىوفائى كردند و مرا در ورطهء بلا گذاشتند و خود جان به سلامت بيرون بردند و حالا در اين محلّه افتاده‌ام و دل بر هلاك نهاده و با اين همهء يك زمان از ياد امام حسين غافل نيستم . و ندانم كه حال او با اين مردمان به كجا انجامد ؟ طوعه چون دانست كه او مسلم بن عقيل است بر دست و پاى وى افتاد و فى الحال او را به خانه خود درآورده ، منزلى پاكيزه جهت وى مهيّا ساخت . و از مطعومات و مشروبات آنچه داشت حاضر گردانيد و با بهجت نامتناهى ، وظايف شكر الهى بر مشاهدهء لقاى وى ، به تقديم مىرسانيد و به زبان نياز مضمون اين مقال ادا مىنمود .\r\n مگر فرشته رحمت درآمد از در ما * كه شد بهشت برين كلبهء محقّر ما \r\n مقرّر است كه فرّاش قدسيان امشب * چراغ نور فروزد ، ز شمع منظر ما \r\nمسلم طعامى به نوشيد و نمازهاى گذشته را قضا كرده ، سر بر بالين آسايش نهاد . امّا چون پاسى از شب بگذشت ، پسر آن پيرزن به خانه درآمد ، مادر را ديد كه در آن خانه درون مىرفت و بيرون مىآمد و مىگريست و مىخنديد ، گفت : اى مادر ، تو را امشب حالى عجيب است و تو در اين خانه تردّد بسيار مىكنى ، خير است ؟ مادر گفت : آرى خير است ، تو به خود مشغول باش . پسر إبرام نمود كه البتّه مرا بر اين قضيّه اطلاع مىبايد داد .\r\nمادر گفت : بگويم با تو به شرط آنكه سوگندخورى كه اين را با كسى نگوئى ، پسر سوگند\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nخورد و قبول كرد كه اين سرّ را با كس نگويد . مادر گفت : اى پسر مسلم بن عقيل است كه به ما پناه آورده و او را در اين خانه نشانده‌ام و مراسم خدمت و لوازم ملازمت او به جاى مىآورم و بدان از خداى عالى ثواب جزيل طمع مىدارم ، پسر خاموش شد و در خواب رفت و مسلم خفته بود ، ناگاه خواب آشفته ديد بيدار شد و از هجران امام حسين « عليه السلام » و فراق اهالى و اولاد خود ياد كرده به گريه درآمد و از ديدهء غم ديده به آب گريه ، بر كار و بار خود و محنت روزگار مدد مىطلبيد .\r\n بيا اى اشك تا بر روزگار خويشتن گريم * چو شمع از محنت شبهاى تار خويشتن گريم \r\n ندارم مهربانى تا كند بر حال من گريه * همان بهتر كه خود بر حال زار خويشتن گريم \r\nامّا چون روز روشن شد ، پسر پيرزن روى به در خانهء ابن زياد نهاد . و در وقتى رسيد كه ابن زياد ، حصين بن نمير را مىگفت كه گرد محلّات كوفه برآى ، و منادى كن كه امير مىگويد : كه هر كه خبر مسلم به نزد من آرد ، هزار درهم به او دهم و مرادات و حاجات آن كس به نزد من ، به اجابت اقتران يابد و اگر كسى پنهان سازد و در خانهء او بيابند ، آن خانه را غارت كنند و صاحب خانه را به قتل رسانند ، چون پسر ، پيرزن وعدهء درم و وعيد قتل شنود ، پيش دويد و صورت واقعه با محمّد اشعث تقرير كرد و ابن اشعث نزديك پسر زاد رفته ، تمامى حال بازنمود و ابن زياد خوش دل شده عمرو بن حارث مخزومى را گفت : كه سيصد تن از سرهنگان خاصّ من ، به محمّد أشعث ده ، كه او آن سراى را مىداند تا بروند و مسلم را گرفته بياورند . محمّد أشعث سوار شده با آن سواران روى به سراى طوعه نهادند و به يك بار در و بام آن خانه را فرو گرفتند . امّا مسلم نماز بامداد گزارده بود و بر جاى نماز نشسته ، كه آواز سم اسبان به گوش وى رسيد ، دانست كه به طلب وى آمده‌اند ، برخاست و سلاح بر خود راست كرد و شمشير كشيده ، از خانه بيرون آمد . آن گروه به يك بار ، روى به وى نهادند و مسلم چون شير خشمناك بر آن قوم حمله كرد و در آن حمله چند كس را بيفكند و اين خبر را به پيش پسر زياد بردند . وى به\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمحمّد اشعث پيغام داد كه : ترا با سيصد كس فرستاده‌ام تا يك شخص را گرفته پيش من آرى ، اين چه عجز و ضعف است كه تو دارى ؟ مسلم اگر چه مردى دلير است آخر يك كس بيش نيست . ابن اشعث جواب فرستاد كه تو را تصوّر آنست كه مرا به گرفتن حلاجى يا جولاهى فرستاده‌اى ؟ و اللّه كه مرا به جنگ شير ژيان و ببر دمان روان كرده‌اى . اين دلاوريست كه به حسام انتقام خون مبارزان بر خاك هلاك مىريزد و صفدرى است كه به ضرب خنجر خاك معركه را با مغز دليران برمىآميزد .\r\n چو بر جوشد از خشم چون تند ميغ * ز آب آتش انگيزد از برق تيغ \r\nعبيد اللّه خبر فرستاد ، كه او را امان ده ، به نزديك من رسان كه جز به امان بر مسلم دست نتوان يافت و چون حديث امام مسلم به ابن اشعث رسيد . با مسلم خطاب كرد ، كه اى مسلم خود را در مهلكه ميفكن و دست از شمشير بازدار و به نزد من آى ، كه امير تو را امان داده است . مسلم گفت : مرا به امان شما احتياج نيست ، چون قول شما را اعتماد نشايد و از كوفيان وفا نيايد .\r\n نديدم من از هيچ كوفى ، وفا * ز كوفى نيايد به غير از جفا \r\nاين بگفت و بار ديگر بر ايشان حمله كرد و چند كس را مجروح و مقتول ساخت ، لشكريان درماندند و بعضى پياده شده به بامها برآمدند و سنگ به جانب مسلم انداختن گرفتند و تن نازنين او را به سنگ كوفته و مجروح گردانيدند . و او با خود مىگفت : اى نفس ، مرگ را آماده باش ، كه مردانه در دفع اعدا كوشيدن ، و شربت هلاك نوشيدن ، و خلعت شهادت پوشيدن ، دولتى است جاويدى و سعادتى است أبدى .\r\n چون شهيد راه او در هر دو عالم سرخ روست * خوش دمى باشد كه ما را كشته زين ميدان برند \r\nناگاه حرامزاده‌اى سنگى بينداخت ، بر پيشانى مسلم آمد و خون بر روى مباركش دويد .\r\n خون جگرم ز ديده بر رخ پالود * رخساره كجا برم چنين خون‌آلود \r\nپس روى به جانب مكّه كرد و گفت يا بن رسول اللّه ! خبر دارى كه با پسر عمّت چه مىرود ؟ اما من در راه حق ، از اينها باك ندارم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n گر سنگ آيد به من چو باران اى دل * دست من و آستين جانان اى دل \r\n يا گوى بسر برم ز ميدان ، اى دل * يا در سرو كار دل كنم ، جان اى دل \r\nناگه سنگ ديگر بيفكندند و بر لب و دندان مباركش آمد و خون به محاسن شريفش فرو دويد . دامن پاكش به خون‌آلوده گشت و اين معنى به زبان حالش جارى شد :\r\n هر نشان كز خون دل بر دامن چاك من است * پيش اهل دل دليل دامن پاك من است \r\n شد تنم فرسوده زير سنگ جور كوفيان * كشتهء عشقم من ، و اين سنگها خاك من است \r\nپس مسلم از بسيارى زخم كه يافته بود ، پشت به ديوار بكير بن حمران بازنهاد و آن ناكس از سرا بيرون آمده شمشيرى حواله فرق مسلم كرد ، شمشير فرود آمد و لب بالاى او را ببريد . مسلم در همان كرمى تيغى بر بكير راند و سرش را ده قدم دور انداخت و باز پشت بر آن ديوار آورد و مىگفت بار خدايا مرا يك شربت آب آرزوست . كوفيان به نظاره ايستاده بودند و آن سخن مىشنودند و هيچ كس ياراى آن نداشت كه او را آب دهد ، آخر پير زنى بيرون آمد و قدحى از آب گينه ، پرآب كرده بدست وى داد ، چون مسلم آن قدح را بر لب نهاد پرخون شد ، به ريخت . باز پرآب كرده به او داد ديگر باره پرخون گشت آن را نيز بريخت ، بار سوم كه قدح بر لب نهاد ، دندانهاى مباركش در قدح بريخت . مسلم قدح را ز دست بنهاد و گفت آب خوردن من به قيامت افتاد . پس يكى از عقب مسلم درآمد و نيزه‌اى بر پشت وى زد ، كه مسلم بر روى درافتاد ، و مردمان از اطراف و جوانب درآمده او را بگرفتند و پيش پسر زياد بردند . او در آن محل در كوشك امارت نشسته بود . چون مسلم را درآوردند سلام نكرد ، گفتند : چرا بر امير سلام نكردى ؟ گفت : زيرا كه در اين سلام نه سلامت دنيا مىبينم و نه سلامت عقبى مشاهده مىكنم . « 1 »\r\nاما چون مسلم را بياوردند ، پسر زياد مدتى سر در پيش انداخته بود . آنگاه سر بر آورد و گفت : چرا بر امام زمان بيرون آمدى و اين همه فتنه انگيختى ؟ مسلم گفت : امام\r\n\r\n\r\n","description":"","footnote":"\r\n( 1 ) - در نقلى آمده است كه فرمودند : امير من حسين است و چه نيكو اميرى .\r\n","page_name":" 289 ","page_number":289},
  {"content":"\r\n\r\nزمان امام حسين بن على است . و من به فرمان او به اين شهر آمدم و آنچه كردم در آن رضاى حق جستم ، امّا اهل شقاوت نگذاشتند كه حقّ به مستحقّ رسد ، يا بن المرجانه يقين مىدانم كه به كشتن من امر خواهى كرد . پيش از آن كسى را به فرماى كه از قبيله قريش باشد تا نزد من آيد و وصيّتى كه دارم بشنود ، پس بازنگريست عمر سعد را ديد ، ايستاده گفت : اى پسر سعد بنا بر قربت و قرابت كه مرا با تست سه وصيّت مىكنم . ملتمس آنكه وصيّتهاى مرا قبول كنى : وصيت اوّل آنست : كه در اين شهر هفتصد درم وام دارم و اسب من نعمان حاجب دارد از او بستانى و سلاحى كه در بر دارم آن را بردارى و با اسب من به فروشى و وام من أدا كنى ، عمر سعد قبول كرد و پسر زياد گفت : اسب و سلاح از آن تست و هيچ‌كس مانع نخواهد شد كه از مال تو دين تو را بازدهند . وصيّت دوّم آن است : كه چون مرا شهيد كنند مىدانم كه سر مرا به شام خواهند ، فرستاد تن مرا از پسر زياد در خواهى و در محلّى كه مناسب دانى دفن كنى . پسر زياد كه اين سخن به شنيد گفت چون تو را كشته باشيم هر چه با جسد تو خواهند گو بكن . سپس گفت وصيّت سوم آن است : كه به حسين بن على « عليه السلام » نامه‌اى نويسى و در آنجا ذكر كنى كه كوفيان بىوفائى كردند و پسر عمّت كشته شد . زينهار تا به كوفه نيائى ، و به قول اين مردم فريب نيابى .\r\nپسر زياد گفت اگر حسين قصد ما نكند ما نيز قصد او نكنيم و اگر متعرّض امر خلافت گردد خاموش نه نشينيم . و روايتى آن است ، كه گفت اگر حسين ما را نطلبد ما وى را نطلبيم و سخنان ديگر ميان پسر زياد و مسلم گذشته كه گفتن و شنودن آن موجب ملالست .\r\nالقصّه ابن زياد آواز داد كه از اهل مجلس من كيست كه مسلم را بر بام كوشك برد و سرش از تن جدا كند . پسر بكير بن حمران گفت : يا امير اين كار من است ، كه امروز پدر مرا كشته ، پس دست مسلم گرفت و او را به بالاى بام كوشك برآورد و مسلم چندان‌كه مىرفت بر حضرت مصطفى « صلّى اللّه عليه و آله » درود مىفرستاد . زكى گفت :\r\n« الّلهم احكم بيننا و بين قومنا بالحق » بار خداى حكم كن ميان ما و ميان قوم ما براستى ، كه مرا بخواندند و چون بيامدم فرو گذاشتند ، و ما به راستى سخن گفتيم ما را دروغ‌گو پنداشتند پس چون به بالاى بام رسيد روى به جانب مكّه كرد و گفت : السلام عليك يا بن\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nرسول اللّه آيا از حال مسلم بن عقيل هيچ خبر دارى ؟ و بيتى چند فرمود ، كه ترجمه‌اش به فارسى اين است .\r\n اى باد صبا ز روى يارى * سوى حرم خدا گذر كن \r\n شهزاده حسين را چو بينى * بنشين حديث مختصر كن \r\n هر بد كه ز كوفيان به ديدى * فرزند رسول را خبر كن \r\n بر گوى كه مسلم ستمكش * شد كشته ، تو چارهء دگر كن \r\n مغرور مشو به قول كوفى * وز فتنهء شاميان حذر كن \r\nپس گفت ، يا بن رسول اللّه آرزوى من آن بود ، كه به يك بار ديگر ديده محنت ديده خود را به ديدار مباركت روشن سازم . و عمر ، امان نداد و وعده ديدار به قيامت افتاد .\r\n جان دادم و هواى لقاى تو در دلم * رفتم به خاك و تخم وفاى تو در گلم \r\nخوارزمى در مقتل نور الأئمّه خود آورده كه : مسلم از بام قصر فرو نگريست ، مردم بسيار ديد از اهل كوفه ايستاده بودند و نظارهء وى مىكردند روى به ايشان كرد و بيتى چند أدا فرمود ، كه ترجمهء آن اين است .\r\n اى كوفيان چو سر ز تن من جدا كنيد * بارى تن مرا به سوى خاكدان بريد \r\n چون كاروان به جانب مكّه روان شود * پيراهن مرا سوى آن كاروان بريد \r\n گوئيد كز براى خدا بهر يادگار * نزد حسين جامهء پرخون نشان بريد \r\n رحمى بر آب چشم يتيمان من كنيد * آن دم كه ياد كشتن من بر زبان بريد \r\n چون طفلكان من خبر من طلب كنند * از من تحيّتى سوى آن طفلكان بريد \r\nو چون مسلم سخن تمام كرد ، دست به دعا برآورد و گفت خدايا نصرت ده ، دوستان را و فروگذار دشمنان را ، آنگه كلمه به گفت و مترصّد قتل بايستاده ، پسر بكير بن حمران خواست كه تيغ بر مسلم براند دستش خشك شد و حيران فرو ماند خبر به پسر زياد بردند او را طلبيد و سؤال كرد كه تو را چه شد ؟ جواب داد كه يا امير ، مردى را ديدم مهيب كه در برابر من برآمد و انگشت خود به دندان مىگزيد .\r\nو روايتى آن است ، كه لب خود را به دندان گرفته بود و من از آن شخص چنان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nترسيدم كه به همهء عمر خود از هيچ كس چنان نترسيده بودم . ابن زياد تبسّمى كرد و گفت چون به خلاف عادت خود خواستى ، كارى كرد ، دهشت بر تو استيلا يافته ، خيالى به نظرت درآمده ، يكى ديگر را فرستاد . چون به بالاى بام رسيد ، صورت حضرت مصطفى « صلّى اللّه عليه و آله » به نظر وى درآمد ، كه آنجا ايستاده است . زهره‌اش بتركيد و مردى شامى را فرستاد و بيامد و مسلم را شهيد كرد و قول اصحّ آن است كه پسر بكير او را به قتل رسانيد و سرش نزديك پسر زياد برد ، و تنش از بام كوشك به زير انداخت .\r\n فغان از عالم بالا برآمد * خروش از عرصهء غَبرا برآمد \r\n غبار ساحت آفاق برخاست * به بام قبّهء خضرا برآمد \r\n بسا دمهاى آتش بار كز غم * به جاى موج از دريا برآمد \r\n از آن زارى كه جان مرتضى كرد * غريو از مرقد زهرا برآمد \r\n ز بهر ماتم آل محمّد ( ص ) * ز روح انبياء غوغا برآمد \r\nآنگه پسر زياد به فرمود ، تا تن مسلم و جسد هانى را در بازار قصّابان از دار درآويختند . و سرهاى ايشان را به دمشق و گفت : از كما هى احوال كه روى نموده بود اعلام كرد ، يزيد نامهء او را مطالعه كرده فرمود ، تا آن سرها را از دروازه‌هاى دمشق بياويختند و در جواب مكتوب ابن زياد نوشت كه ، تو به نزديك من پسنديده‌اى و عوض و بدل ندارى و هر چه از تو صدور يافته ، مرضىّ و مستحسن است . و چنان مىشنوم كه حسين بن على عزيمت عراق دارد . بايد كه نيك احتياط كنى و راهها را مضبوط گردانى و هر كه را كه از وى صدور فسادى متصوّر است به قتل رسانى و السّلام .\r\nچون اين نامه به پسر زياد رسيد خوش دل و خرّم گرديد . اما راوى گويد كه بعضى از غمّازان پسر زياد را گفتند ، كه مسلم را دو پسر در اين شهر پنهانند ، چون صد هزار نگار ، نه ماه شعاع روى ايشان دارد نه سنبل تاب گيسوى ايشان مىآرد .\r\n روئى چگونه روئى ، روئى چو آفتابى * موئى چگونه موئى ، هر حلقه پيچ و تابى \r\nابن زياد گفت : تا منادى كردند كه پسران مسلم بن عقيل در خانه هر كس پنهان باشند و نياورد به من نسپارد و مرا معلوم گردد بفرمايم ، تا آن خانه را غارت كنند و آن كس را به\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخوارى تمام بكشند و آن جوانان در خانهء شريح قاضى بودند . كه مسلم در روز جنگ ايشان را بدانجا فرستاده بود و در محافظت و مراقبت ايشان داد مبالغه داد . بعد از قتل مسلم چون اين منادى برآمد ، شريح ايشان را پيش خود طلبيد ، و چون چشمش بر ايشان افتاد ، بىاختيار نعره زد و آغاز گريه كرد و آن دو شاهزاده از قتل پدر خبر نداشتند چون گريه شريح قاضى ديدند شكّى در دل ايشان آمد و گفتند ايّها القاضى تو را چه شد كه ما را ديدى فرياد بركشيدى ؟ و بدين سوز گريه مىكنى و آتش حسرت در دل ما غريبان مىزنى ؟ قاضى چندانچه خواست راز را مخفى دارد طاقت آن نداشت .\r\n ناله را چندان‌كه مىخواهم كه پنهان بركشم * سينه مىگويد كه من تنگ آمدم فرياد كن \r\nقاضى خروش درگرفت و گفت اى مخدوم‌زادگان .\r\n بنياد دين ز سنگ حوادث خراب شد * دلها به درد و داغ جدائى كباب شد \r\n مهر شرف در ابر ستم گشت مختفى * بحر كرم ز صدمت دوران سراب شد \r\nبدانيد كه خلعت شادى دنيا ، مطرّز بطراز غم است . و شربت سور بىاعتبارش ، آلودهء به زهر ماتم ، مشرب هر تهنيتى مكدّر به شوب تعزيتى ، و گلستان هر عشرتى پيوسته به خار زار عسرتى .\r\n هيچ روشن‌دلى در اين عالم * روز شادى نديد بىشب غم \r\nاكنون بدانيد كه پدر بزرگوار شما كه اختر سپهر معالى بود ، از اوج اقبال به حضيض ارتحال ، انتقال نمود و شهباز روح مقدّسش به بال شهادت به جانب رياض سعادت پرواز نمود .\r\n دنيا بهشت و رحمت پروردگار يافت * در روضهء بهشت به خوبى قرار يافت \r\nحقّ سبحانه و تعالى شما را صبر جميل و اجر جزيل كرامت كند . پسران مسلم كه اين سخن استماع نمودند ، هر دو بىهوش شده بيفتادند و بعد از مدتى كه با خود آمدند جامه‌ها پاره كرده و عمّامه‌ها از سر برداشته و گيسوان مشگين پريشان ساخته ، آغاز فرياد كردند ، كه اى قاضى اين چه خبر دلسوز و اين چه سخن غم اندوز است .\r\n چه حالت است همانا به خواب مىبينم * كه قصر دولت و دين را خراب مىبينم \r\n به درد دل ز لب شرع ناله مىشنوم * ز سوز جان جگر دين كباب مىبينم \r\n\r\n","description":"","footnote":"","page_name":" 293 ","page_number":293},
  {"content":"\r\n\r\nنالهء وا أبتاه وا غربتاه برآوردند . قاضى فرمود ، كه : حالا محل اين فرياد و فغان نيست كه كسان عبيد اللّه زياد شما را مىطلبند ، و منادى مىكنند كه ايشان در هر منزلى كه باشند اگر ما را خبر ندهند آن منزل را غارت كنيم ، و صاحب منزل را به قتل رسانيم . و من در اين شهر به محبّت اهل بيت تهمت زده‌ام ، و دشمنان در تفحّص و تجسّس حال منند ، و من به جان شما و جان خود مىترسم ، اكنون فكر كرده‌ام كه شما را به كسى سپارم تا به مدينه رساند . ايشان از ترس ابن زياد از حال پدر فراموش كرده خاموش شدند . و قاضى هر يكى را پنجاه دينار زرد بر ميان بست و پسر خود اسد نام را گفت : كه امروز شنودم ، كه بيرون دروازهء عراقين كاروانى بوده و عزيمت مدينه داشته‌اند . ايشان را ببر ، و به يكى از مردم كاروان كه سيماى صلاح در جبين او ظاهر باشد بسپار ، تا به مدينه برد ، اسد در شب تار ايشان را پيش گرفت و از دروازه عراقين بيرون برد ، قضا را كاروانيان همان زمان كوچ كرده بودند ، و سياهى ايشان مىنمودند ، اسد گفت : اى جوانان اينك قافله مىنمايد زود برويد تا به ايشان برسيد ايشان از پى كاروان روان شدند و اسد بازگرديد . اما چون قدرى راه برفتند ، سياهى كاروان از نظر ايشان غايب شد و سراسيمه گشته ، راه گم كردند .\r\nناگاه عسسى چند . گرد شهر مىگشتند ، بديشان باز خوردند چون دانستند كه فرزندان مسلم بن عقيل‌اند . فى الحال ايشان را گرفته بربستند ، و امير عسسان دشمن خاندان بود ، ايشان را هم در پيش پسر زياد آورد و ابن زياد فرمود تا ايشان را به زندان بردند و هم در زمان نامه‌اى به يزيد نوشت ، كه پسران مسلم بن عقيل را كه دو طفلند ، در سن هفت و هشت سالگى بعد از قتل پدر ، ايشان را گرفتم و در زندان محبوس ساختم و مترصّد فرمان تا چه حكم صادر گردد . يا بكشم يا آزاد كنم ، يا زنده به خدمت فرستم ، و السلام .\r\nو نامه را به يكى داده به جانب دمشق فرستاد .\r\nامّا راوى گويد كه : زندانبان مردى بود نيك اعتقاد و دوستدار اهل بيت ، نام او مشكور چون آن دو شاهزاده را به زندان آورده و به وى سپردند و دانست كه ايشان چه كسانند ؟ در دست و پاى ايشان افتاد و به منزل نيكو نشاند و طعامى حاضر كرد تا تناول فرمودند و همه روز كمر خدمت بر ميان بسته بود و در مقام ملازمت ايستاده ، تا شب در\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nآمد و غوغاى مردم فرو نشست . ايشان را از زندان بيرون آورد و به سر راه قادسيّه رسانيد و انگشترى خود ، به ايشان داد و گفت اين راه امن است . برويد تا به قادسيّه رسيديد ، آنجا برادر مرا طلب كنيد و اين خاتم را نشانى به وى دهيد . تا شما را به مدينه رساند ، ايشان مشكور را دعا گفتند و روى به راه نهادند و چون به حكم « لا راد لقضائه » گره تقدير را به سر انگشت تدبير نمىتوان گشاد . و به فحواى « و لا معقّب لحكمه » مقتضاى قضا را به چاره‌گرى تغيير و تبديل نمىتوان داد .\r\n قضا به تلخى و شيرينى اى پسر رفتست * اگر ترش بنشينى قضا چه غم دارد \r\nحقّ سبحانه ، چنان مقدّر و مقرّر كرده بود . كه آن دو يتيم غريب هر چند زودتر به پدر مظلوم و شهيد خود رسند . لا جرم بار ديگر راه گم كردند و آن شب تا روز مىگرديدند چون روز روشن شد نگاه كردند هنوز بر در شهر بودند ، برادر بزرگ با خردتر گفت : اى برادر هنوز ما بر در شهريم . مبادا كه جمعى به ما رسند و بار ديگر به قيد ايشان گرفتار گرديم ، پس بنگريستند و بر دست چپ ايشان خرماستانى بود ، روى بدانجا نهادند و بر لب چشمه درختى ديدند ، سالخورده و ميان تهى شده ، به ميان آن درآمده قرار گرفتند و چون وقت نماز پيشين درآمد ، كنيزك حبشى آمد و آفتابه در دست چون به لب چشمه رسيد نگاه كرد عكس آن دو جوان در چشمه مشاهده نمود ، حيران بماند . دل صورت زيباى تو در آب روان ديد ، بىخود شد و فرياد برآورد كه ماهى ؟ كنيزك بالا نگريست چه ديد .\r\n دو گل از گلشن دولت دميده * دو سرو از باغ خوبى سر كشيده \r\n دو ماه از برج خوبى رخ نموده * ز ديده چشمهء باران گشوده \r\n يكى مانند مهر ، از دلربائى * يكى چون آب خضر ، از جانفزائى \r\n گل رخسارشان زير كلاله * شده از گريه خونين همچو لاله \r\n لب آن گشته خشك از آتش غم * رخ اين مانده تر از اشك ماتم \r\nچون كنيزك را نظر بر جمال با كمال آن دو اختر فرخنده فال ، اوج عزّت و اقبال افتاد . به تماشاى آن دو آفتاب برج هدايت و رشاد ، آفتابه از دست بنهاد ، و پرسيد چه شما چه كسانيد ؟ و چرا در ميان اين درخت پنهانيد ؟ ايشان فرياد بر كشيدند كه ما دو\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكودك يتيميم و درد يتيمى كشيده و دو محزون غريبيم ، رنج محنت غريبى چشيده از پدر دور افتاده راه گم كرده‌ايم ، و پناه به اين منزل آورده ، كنيزك گفت : پدر شما كه بود ؟ ايشان نام پدر شنودند ، چشمه‌هاى آب حسرت از ديده گشودند .\r\n خدا را اى رفيق از منزل مده جانان يادم * كه من در وادى هجران ز حال خود بفريادم \r\nكنيزك گفت : گمان مىبرم كه پسران مسلم بن عقيليد ، ايشان فرياد بركشيدند كه اى جاريه ، آيا تو بيگانه‌اى يا آشنا دوست با وفا يا دشمن پرجفا ؟ كنيزك جواب داد ، كه من دوستدار خاندان شمايم و بىبى دارم كه او نيز لاف محبّت شما مىزند و جان خود را نثار اهل بيت مىكند ، شما بيائيد با من تا نزديك وى رويم و مترسيد و غم مخوريد ، كه هيچ دغدغه نيست . پس ايشان را برداشت و روى به منزل نهاد و چون نزديك رسيد به خانه درون دويد و بىبى را بشارت داد كه اينك پسران مسلم بن عقيل را آوردم .\r\n باغ را باد صبا بس خبر رنگين داد * مژدهء آمدن ياسمن و نسرين داد \r\nبىبى مقنعه از سر بركشيد و به مژدگانى پيش كنيزك انداخت ، و گفت تو را از مال خود آزاد كردم . پس سر و پاى برهنه پيش پسران مسلم باز دويد و بر دست و پاى ايشان افتاد و بر خوارى مسلم و گرفتارى فرزندانش بگريست ، پس يك يك از ايشان را در برگرفت و بوسه بر سر و روى ايشان مىنهاد و چون مادر مهربان نوحه مىكرد ، كه اى غريبان مادر و اى بيكسان مظلوم ، و اى بيچارگان محروم ، و اى ! بر كسانى كه شما را به درد فراق پدر مبتلا ساخته‌اند ، و در ميدان كينهء اهل بيت رسالت علم عناد و فساد افراختند . آنگاه ايشان را به خانه درآورد و طعامى كه داشت حاضر كرد و كنيز را گفت : كه اين راز را پنهان دارد و شوهرم را از اين قضيّه آگاه مساز ، كو در حرم اهل وفا محرم نيست .\r\nامّا راوى گويد كه چون مشكور زندانبان به جهت رضاى خداوند آن دو مظلوم دردمند را از زندان رها كرد ، على الصباح آن خبر به پسر زياد رسانيدند . مشكور را طلبيد و گفت با پسران مسلم چه كردى ؟ گفت ايشان را براى رضاى خدا آزاد كردم و خانهء دين خود را با اين عمل ستوده و كردار پسنديده آباد گردانيدم ، ابن زياد گفت از من نترسيدى ؟ گفت هر كه از خداى ترسد از غير او نترسد . گفت : چه تو را بر اين داشت ؟\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمشكور گفت : اى ستمكار نابكار پدر بزرگوار ايشان را به ستم كشتى چه تقريب داشت كه آن دو كودك نارسيده بىگناه را كه داغ يتيمى بر جگر داشتند به محنت بند و زندان مبتلا ساختى ، من براى حرمت روح سيّد كونين و صدر ثقلين محمّد رسول اللّه « صلى اللّه عليه و آله » ايشان را از بند رهائى دادم و بدانچه كردم اميد شفاعت از آن سرور دارم ، و تو از آن دولت محرومى ، پسر زياد در غضب شد و گفت : همين لحظه سزاى تو بدهم ، گفت : هزار جان من فداى ايشان باد .\r\n من در ره او كجا به جان وامانم * جان چيست كه بهر او فدا نتوانم \r\n يك جان چه بود هزار جان بايستى * تا جمله به يك بار بر او افشانم \r\nپسر زياد جلاد را دستور داد تا او را بر عقابين كشيد و گفت : اول پانصد تازيانه‌اش به زن ، آنگه سرش از تن جدا كن ، جلاد فرمان به جاى آورده تازيانه اول كه زد ، مشكور گفت « بسم اللّه الرحمن الرحيم » و چون دوم بزد گفت : خدايا مرا صبر ده ، چون سوم بزد گفت خدايا مرا بيامرز ، چون چهارم بزد گفت : خدايا مرا براى محبّت فرزندان رسول تو مىكشند ، چون تازيانهء پنجم بزد گفت : الهى مرا به رسول و اهل بيتش در رسان ، آنگه خاموش شد و آه نكرد ، تا پانصد تازيانه‌اش بزدند . آنگه چشم باز كرد و گفت يك شربت آبم دهيد ، ابن زياد گفت آبش مدهيد و گردنش بزنيد و عمرو بن الحارث برخاست و او را شفاعت كرده به خانه برد و خواست كه به علاج او مشغول شود كه مشكور ديده از هم بگشاد و گفت مرا از حوض كوثر آب دادند . اين بگفت و جان به حق تسليم كرد .\r\n جانش مقيم روضهء دار السّرور باد * گلشن سراى مرقد او پر ز نور باد \r\nاما راوى گويد ، كه چون آن مؤمنهء صادقه هر دو كودك را به سراى درآورد ، خانهء پاكيزه براى ايشان ترتيب كرد و فرشهاى پاك بگسترد و چون شب درآمد ايشان را بخوابانيد و دلنوازى مىنمود تا به خواب رفتند . پس از آن از خانه بيرون آمد ، و بر جاى خود قرار گرفت زمانى گذشت شوهرش از در درآمد كوفته و نالان ، زن گفت : اى مرد كجا بودى در اين روز كه به خانه دير آمدى ؟ گفت : صباح به در خانهء امير كوفه رفته بودم منادى برآمد كه مشكور زندانبان ، پسران مسلم بن عقيل را از زندان آزاد كرده است ، هر\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nكس ايشان را يا خبر ايشان را بياورد امير او را اسب و جامه دهد ، و از مال دنيا توانگر گرداند ، مردمان روى به جست و جوى ايشان نهادند و من هم در طلب ايشان ايستادم و در حوالى و نواحى شهر مىگرديدم و جدّ و جهد مىنمودم ، آخر اسبم هلاك شد و مقدارى راه پياده برفتم و از مقصود اثرى نيافتم . زن گفت : اى مرد از خداى به ترس ! تو را با خويشان رسول خدا چه كار است ؟ گفت : اى زن خاموش باش كه پسر زياد مركب و خلعت و درم و دينار بسيار وعده كرده ، آن كس را كه پسران مسلم را نزد وى برد . زن گفت : چه ناجوانمردى باشد آن كه دو يتيم را بگيرد و به دست دشمن سپارد و از براى دنيا دين خود را از دست بگذارد ! مرد گفت : اى زن ، تو را به اين سخنان چه كار ؟ طعامى اگر دارى بيار تا بخورم ، زن بيچاره خوان بياورد و آن بىسعادت طعامى بخورد و بر روى جامهء خواب چون بيهوشان بيفتاد و در خواب شد چه تردّد بسيار كرده بود و مانده و كوفته شده اما چون از شب پاره‌اى بگذشت برادر بزرگ كه نامش محمّد بود از خواب بيدار شد و برادر كهتر را كه نامش ابراهيم بود ، گفت : اى برادر برخيز كه ما را نيز بخواهند كشت . در اين ساعت پدر خود را در خواب ديدم كه با مصطفى « صلى اللّه عليه و آله » و مرتضى و فاطمهء زهرا و حسن مجتبى در بهشت مىخراميدند . ناگاه نظر حضرت رسالت بر من و تو افتاد و ما از دور ايستاده بوديم ، حضرت رسول روى به پدر ما كرد كه اى مسلم چگونه دلت داد كه اين دو طفل مظلوم را در ميان ظالمان گذاشتى ؟\r\nپدرم بازنگريست و ما را بديد ، گفت : يا نبىّ اللّه اينك در قفاى من مىآيند و فردا نزديك من خواهند بود ، برادر خردتر كه اين سخن بشنيد ، گفت : اى برادر به خدا كه من هم همين خواب ديدم ، پس هر دو برادر دست در گردن يكديگر كرده مىگريستند . روى بر روى هم مىنهادند و مىگفتند « وا ويلاه ! وا مسلماه ! وا مصيبتاه ! » از آواز گريستن و خروش و افغان ايشان حارث بن عروه كه شوهر آن زن بود بيدار شد و زن را آواز داد كه اين افغان و خروش چيست ؟ و در اين خانهء ما كيست ؟ زن عاجزه فرو ماند ، حارث گفت : برخيز و چراغ روشن كن زن چنان بى خود شده بود ، كه به آن كار قيام نمىتوانست نمود ، آخر حارث خود برخاست و چراغ روشن كرد و در آن خانه درآمد ، دو كودك\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nرا ديد دست به گردن هم درآورده و وا أبتاه مىگفتند ، حارث پرسيد ، كه شما چه كسانيد ؟ ايشان تصوّر كردند كه او از دوستانست . گفتند : ما فرزندان مسلم بن عقيليم ، حارث گفت : وا عجباه ! ( يار در خانه و ما گرد جهان مىگرديم ) من امروز در طلب شما مىتاختم تا حدّى كه اسب خود را از تاختن هلاك ساختم ، و شما خود در منزل من ساكن و مطمئنّ بوده‌ايد ، ايشان كه اين سخن بشنودند خاموش شده سر در پيش افكندند و آن بىرحم سنگين دل ، هر يك را طپانچه‌اى بر رخسار نازنين زد و گيسوهاى مشگين ايشان كه حبل المتين متمسّكان عروة الوثقاى دين بود ، به هم بازبست ، و بيرون آمده در خانه را مقفّل ساخت و آن زن در دست و پاى وى مىافتاد و سر خود بر قدم وى مىنهاد و بوسه بر دست و پاى وى مىداد و گريه و زارى و ناله و بىقرارى مىكرد و مىگفت :\r\n بيداد مكن بر اين يتيمان * لطفى بنماى چون كريمان \r\n اينها به فراق مبتلايند * در شهر غريب و بينوايند \r\n بگذر ز سر جفاى ايشان * پرهيز كن از دعاى ايشان \r\n نفرين يتيم محنت‌آلود * آتش به جهان درافكند ، زود \r\nحارث بانگ بر زن زد ، كه از اين سخن بگذر و زبان دركش و الّا « هر جفائى كه بينى همه از خود بينى » ، زن بيچاره خاموش شد . امّا چون صبح بدميد و جهان روشن گشت ، آن تيره روى سياه دل برخاست و تيغ و سپر برداشته و آن دو كودك را پيش انداخته ، روى به لب آب فرات نهاد و زنش پاى برهنه از پى مىدويد و زارى و درخواست مىنمود و چون به نزديك رسيدى آن مرد تيغ كشيده ، روى به وى نهادى و آن زن از بيم تيغ بازگشتى و چون ايشان مقدارى راه به رفتندى ، باز از پى بدويدى ، بر اين منوال مىرفتند ، تا به كنار آب فرات رسيدند . حارث غلامى داشت خانه‌زاد ، كه با پسر وى شير خورده بود غلام از عقب خواجه آمد چون به آنجا رسيد حارث شمشير برهنه به وى داد كه برو و اين دو كودك را سر از تن جدا كن ، غلام شمشير بستد و گفت : اى خواجه كسى را دل دهد كه اين دو كودك بىگناه را بكشد ! حارث غلام را دشنام داد و گفت برو و هر چه تو را مىگويم چنان كن .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n بنده را با اين و با آن كار نيست * پيش خواجه قوّت گفتار نيست \r\nغلام گفت : مرا ياراى قتل ايشان نيست و از روح مقدّس حضرت رسالت « صلّى اللّه عليه و آله » شرم مىدارم ، كه كسانى را كه منسوب به خاندان وى باشند هلاك كنم ، حارث گفت : اگر تو سر ايشان برندارى من سر تو بردارم ، غلام گفت پيش از آنكه تو مرا بكشى من تو را به همين شمشير هلاك كنم حارث مرد نبرد ديده بود ، دست به زد و موى سر غلام به گرفت ، غلام نيز دست فراز كرد و ريش او را گرفته پيش خود كشيد چنانچه حارث بر وى افتاد و غلام خواست كه زخمى بر وى زند ، كه حارث قوّت كرد و تيغ از دست غلام بدر آورد و غلام تيغ خود را از نيام كشيده بر خواجه حمله كرد ، خواجه سپر پيش آورد و حملهء او را رد كرده شمشير بزد و دست راست غلام را بيفكند ، غلام به دست چپ گريبان او را بگرفت و خود را به او باز چسبانيده نگذاشت كه ديگر زخم بر وى زند و هر دو به هم درآويختند ، كه ناگه زن و پسر در رسيدند ، پسر پيش دويد و ميان غلام گرفته بازپس كشيد و گفت : اى پدر شرم ندارى اين غلام كه مرا به جاى برادر است و با هم شير خورده‌ايم و مادر مرا ، به جاى فرزند است از وى چه مىخواهى ؟ حارث جواب نداد و تيغ كشيده روى به غلام نهاد و ضربتى بر وى زد كه هلاك شد . پسرش گفت سبحان اللّه من هرگز از تو سخت دل ترى نديده ، هم و جفاكار ترى نشنيده .\r\n جفاكاران بسى هستند اما * بدين تندى جفا كارى كه ديده‌ست \r\n ندارى پيشه جز آزار دلها * چنين شوخ دل آزارى كه ديدست \r\nحارث گفت : اى پسر ، سخن كوتاه كن و بگير اين تيغ و برو هر دو را سر ببر ، گفت :\r\nلا و اللّه ، هرگز اين كار نكنم و تو را هم نگذارم كه مرتكب اين امر شوى و زنش نيز زارى مىكرد كه مكن و خون اين بىگناهان در گردن مگير و ايشان را زنده پيش پسر زياد بر ، تا مقصودى كه دارى محصّل گردد . او گفت : اكثر اهل كوفه هوادار اين مردمند ، اگر من ايشان را به شهر برم ، امكان دارد كه عوام غوغا كنند و ايشان را از من بستانند و رنج من ضايع گردد . پس خود تيغ بركشيد و آهنگ شاهزادگان كرد و ايشان مىگريستند و مىگفتند\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nاى پير بر كودكى و يتيمى و غريبى ما رحم كن ، و بر بىكسى و درماندگى ما ببخشا .\r\n سنگ را دل خون شود از ناله‌هاى زار ما * اين دل فولاد تو يك ذرّه سوهان‌گير نيست \r\nحارث گوش به سخن ايشان نكرده ، پيش دويد تا يكى از ايشان را بگيرد و هلاك كند زن درآويخت ، كه اى ناخدا ترس ، مكن . و از جزاى روز قيامت برانديش ، حارث در غضب شد و شمشير بزد و زن را مجروح ساخت ، اما چون پسر ديد كه مادرش زخم خورده و حارث مىخواهد كه زخم ديگر بر وى زند ، فى الحال برجست و دست پدر را گرفت و گفت : اى پدر با خود آى و آتش غضب را به آب فرو نشان ، حارث تيغ حواله پسر كرد و به يك ضربت او را نيز بكشت . اما چون زن پسر خود را كشته ديد ، غريو از نهادش برآمد و بواسطهء زخمى كه خورده بود ، قوّت برخاستن نداشت همين فرياد مىكشيد و به جائى نمىرسيد .\r\n جائى رسيد ناله كه از آسمان گذشت * با او به هيچ جا نرسيد اين فغان من \r\nپس آن سنگ دل به نزديك كودكان آمد ، گفتند : اى مرد ما را زنده نزد پسر زياد بر ، تا او هر چه خواهد درباره ما به جاى آرد ، گفت شما را داعيه آن است كه من شما را به شهر درآرم و غوغاى عوام شما را از من بستانند و مالى كه ابن زياد وعده كرده به من نرسد ، گفتند : اگر مراد تو مال است گيسوان ما را بتراش و ما را به فروش و زر بستان ، آن ناكس بىحميّت در جاهليّت افتاده ، گفت البته شما را مىكشم ، گفتند : بر كودكى و نحيفى ما رحم كن ، گفت : در دل ، من رحم نيست . گفتند بگذار تا وضو سازيم و دو ركعت نماز بگزاريم ، گفت : و اللّه نگذارم گفتند : بدان خدائى كه اسمش بردى ، بگذار تا او را سجده كنيم ، گفت نگذارم گفتند هلّا اين چه عداوت است كه مىورزى ، و اين چه بغض است كه با ما ظاهر مىكنى ، دريغ كه در اين گرفتارى نه كسى به فرياد ما رسد و نه مددكارى نفسى برآرد .\r\n يك هم نفسى نيست به عالم ما را * فريادرسى نيست در اين غم ما را \r\nپس حارث قصد هر كدام مىكرد ، آن ديگرى مىگفت كه اوّل مرا بكش ، كه من برادر خود را كشته نتوانم ديد . القصّه ، سر برادر بزرگ كه محمد بود ، جدا كرد و تن او را در آب فرات انداخت . برادر خردتر كه ابراهيم بود ، برجست و سر برادر برگرفت و رو\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبر روى او مىنهاد و لب بر لب او مىماليد و مىگفت : اى جان برادر تعجيل مكن ، كه من نيز مىآيم ، حارث آن سر را به عنف از او بستاند و سر او را نيز جدا كرده ، تنه‌اش را در آب افكند . در آن محلّ خروش از زمين و زمان برآمد و فغان در مناظر آسمان افتاد و افسوس از آن دو نهال گلشن اقبال و كامرانى كه در اوّل نوبهار جوانى به خزان اجل پژمرده شده و حيف از رخسار آن دو گل بوستان ناز كه به خارستان حادثهء جانگداز خراشيده گشت .\r\n دريغا كه خورشيد روز جوانى * چو صبح دوّم بود كم زندگانى \r\n دريغا كه ناگه گل نو شكفته * فرو ريخت از تند باد خزانى \r\nاما چون حارث جفاكار « لعنة اللّه عليه » سرهاى آن دو شاهزادهء نامدار را از تن جدا كرد و در توبره نهاد و از قربوس زين درآويخته ، روى به جانب عبيد اللّه زياد آورد و نيم چاشتى بود ، كه رسيد . هنوز ديوان مظالم قائم بود كه به قصر امارت درآمد و آن توبره پيش پسر زياد بر زمين نهاد و ابن زياد پرسيد ، كه در اين توبره چيست ؟ گفت : سر دشمنان تست ، كه به تيغ تيز از تن ايشان جدا كرده‌ام و به طمع رعايت و عنايت تحفه پيش تو آوردم . پسر زياد حكم كرد كه آن سرها را شسته و در طشتى نهاده پيش وى آوردند ، تا ببيند كه سرهاى چه كسانست ؟ اما چون بشستند و پيش آوردند نگاه كرد رويها ديد چون قرص ماه و گيسوها مشاهده كرد ، چون مشگ سياه ، گفت : اين سرهاى چه كسانست ؟ گفت : از آن پسران مسلم بن عقيل .\r\nابن زياد را بىاختيار آب از ديده روان شد و حضّار مجلس نيز بگريستند ، پسر زياد پرسيد كه ايشان را كجا يافتى ؟ گفت : اى امير دى همه روز در طلب ايشان بودم و اسب خود را هلاك كردم و ايشان خود در خانهء من بودند ، من خبر يافته ايشان را بر بستم و صباح به لب آب فرات بردم و هر چند زارى كردند بر ايشان رحم نكردم . القصّه ، ايشان را بكشتم و تن ايشان را در فرات افكنده ، سر ايشان را اينجا آوردم پسر زياد گفت : اى لعين از خداى نترسيدى و از عقوبت حقّ سبحانه نينديشيدى و تو را بر رخسارهاى دلاويز و گيسوهاى عنبربيز ايشان ، رحم نيامد ؟ و من به يزيد نامه نوشته‌ام كه\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nايشان را گرفته‌ام ، اگر بفرمائى زنده بفرستم . اگر حكم يزيد در رسد كه ايشان را بفرست ، چگونه كنم ؟ آخر چرا ايشان را زنده پيش من نياوردى ؟ گفت : ترسيدم كه عوام شهر غوغا كرده ايشان را از من بستانند و طمعى كه به امير داشتم حاصل نشود ، گفت : چرا ايشان را جائى مضبوط نساختى و خبر به من نياوردى ، تا كس فرستادمى و ايشان را پنهان نزد خود آوردمى ؟ آن شقى خاموش گشت . پسر زياد روى به نديمان كرد و در ميان ايشان شخصى بود مقاتل نام ، و از دل و جان دوستدار خاندان بود . پسر زياد عقيدهء او را مىدانست امّا تغافل مىكرد ، زيرا كه مقاتل نديمى قابل بود . او را پيش طلبيد و گفت اين شخص را بگير و به لب آب فرات بر همانجا كه اين دو طفل را شهيد كرده است به هر خوارى و زارى كه خواهى او را به قتل رسان ، و اين سرها را نيز ببر و همانجا كه تنهاى ايشان در آب افكنده است ، اينها نيز بيفكن .\r\nمقاتل به غايت شادمان شده ، دست او را گرفته بيرون آورد و با محرمان خود گفت :\r\nبه خدا كه اگر عبيد اللّه زياد تمام پادشاهى خود به من ارزانى داشتى ، مرا چنين خوش نيامدى ، كه كشتن اين ، را به فرمود . پس مقاتل حكم كرد كه دستهاى حارث را بازپس بستند و سرش را برهنه كرده ، به ميان بازار كوفه درآوردند و آن سرها را به مردم مىنمودند ، غريو از مردم برمىآمد و بر آن شخص لعنت مىكردند و خار خاشاك بر سر و روى وى مىريختند و بر اين منوال مقاتل او را مىبرد ، تا به موضعى كه مقتل ايشان بود . نگاه كرد زنى را ديد مجروح افتاده و جوانى چون سرو آزاد كشته شده ، و غلامى همهء اعضاى او پاره پاره گشته و آن زن نوحه مىكرد ، بر فرزندان و بر پسر نوجوان نازنين خود ، مىگفت :\r\n اى دريغ آن سرو باغ نازنين من كه شد ؟ * در جوانى همچو گل پيراهن عمرش قبا \r\nمقاتل پرسيد ، كه چه كسى ؟ گفت : زوجهء اين بدبخت بودم و از اين كار او را منع مىنمودم و پسر و غلام من در اين كار با من متّفق بودند ، آخر الأمر پسر و غلام را بكشت . و مرا زخم زد و به حمد اللّه كه نفرين آن دو طفل بىگناه در وى رسيد . پس روى به شوهر كرد كه اى لعين براى طمع دنيا پسران مسلم را بكشتى و دين را بدين قتل ناحق كه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nعمدا از تو صادر شد از دست دادى . پس حارث مقاتل را گفت كه : دست از من بدار ، تا در خانهء خويش پنهان شوم و ده هزار دينار نقد به تو دهم ، مقاتل گفت اگر مال همهء عالم از آن تو باشد و به من دهى دست از تو بازندارم ، و ناچار چون تو بر ايشان رحم نكردى من نيز بر تو رحم نكنم . و تو را هلاك سازم و از حق سبحانه ثواب عظيم طمع دارم . پس مقاتل از مركب فرود آمد و چون چشمش بر خون فرزندان مسلم افتاد فرياد برآورد و بسيار بگريست و خود را در خون ايشان غلطانيد و دست به دعا برداشته ، از حق سبحانه آمرزش طلبيد و آن سرها را نيز در آب انداخت . راوى گويد :\r\nكه به كرامتى كه اهل بيت رسول « صلّى اللّه عليه و آله » را مىباشد آن تن‌ها ، از آب برآمدند و هر سرى بر تنه خود چسبيد . دست در گردن يكديگر آورده ، به آب فرو رفتند . و روايتى است ، كه هر دو را از آب بيرون كرده در آن ساحل قبرى كنده به خاك كردند ، و تا امروز زايران زيارت مىكنند . آنگاه مقاتل غلامان را فرمود ، تا اول دستهاى او را بريدند ، آنگاه پاهايش را پس هر دو گوشش را قطع كردند و هر دو چشمش بركندند و شكمش شكافته اعضاى بريده وى را در آن نهادند ، و سنگى بر او بسته به آب انداختند . زمانى برآمد ، آب به موج درآمد و او را بر كنار انداخت ، تا سه بار اين صورت واقع شد . گفتند : آب او را قبول نمىكند . چاهى بكندند و او را در آن چاه افكندند و پرخاك و سنگ كردند . اندك فرصتى را زمين به لرزيد و او را بر روى افكند و تا سه نوبت اين معنى مشاهده افتاد . گفتند : خاك نيز اين مردود را قبول ندارد . پس بدان خرماستانها رفتند و هيزم خشك شده آوردند و آتشى برافروخته وى را در آن انداختند تا بسوخت و خاكسترش به باد بردادند ، پس دو جنازه حاضر كردند و پسر پير زن و غلامش را بر آن خوابانيده ، به در شهر بردند و آنجا كه باب بنى خزيمه است ، با جامه خونين دفن كردند و هواداران اهل بيت پنهانى ماتم شاهزادگان داشتند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nباب نهم در رسيدن امام حسين « ع » به كربلا و محاربه نمودن با اعداء\r\nحقّا كه شرح اين حكايت مشتمل بر نكايت ، به مرتبه‌اى است ، كه به اعانت قوّت تقرير در مكان امكان نگنجد ، و ثبت اين قصّه منطوى بر غم و غصّه بمثابه‌اى است ، كه به وسيله صورت تحرير ، به حيّز ظهور در نيايد ، نه زبان قلم را طاقت اظهار است و نه قلم زبان را قوّت و ياراى گفتار .\r\n همىترسم كه اندر وقت تقرير * زبان از آتش بىحد بسوزد \r\n وگر تحرير خواهم آن زمان هم * قلم بشكافد و كاغذ بسوزد \r\nنه سامع را قوّت شنودن اخبار استعلاى نواير اين حكايات است ، و نه قائل را استطاعت بيان استيلاى شدايد اين روايات .\r\n فرياد كه ياراى سخن نيست زبان را * بر بست غم و غصّه ره نطق و بيان را \r\nاعلام اين حادثه جانسوز كه يضيق صدرى ! نتيجه اوست ، و اخبار واقعه غم اندوز كه و لا ينطلق لسانى ! خاصيّتى متفرّع برو به چه وجه بر منصه تبيين و تفصيل ظاهر و هويدا تواند شد ؟ :\r\n ز دست گريه كتابت نمىتوانم كرد * كه مىنويسم و مغسول مىشود فى الحال \r\n ز آه و ناله حكايت نمىتوانم كرد * كه صد گره به زبان مىفتد به وقت مقال \r\n\r\n","description":"","footnote":"","page_name":" 305 ","page_number":305},
  {"content":"\r\n\r\nآرى شهادت امام حسين عليه السلام اندك واقعه‌اى نيست ، و مصيبت اهل بيت كم حادثه‌اى نى ، حضرت رسالت صلى اللّه عليه و آله از آن صورت خبر داده بود قبل از وقوع و داغ اين مصيبت بر دل زهرا و مرتضى نهاده .\r\nدر كنز الغرائب آورده كه جبرئيل امين پنج نوبت حبيب ربّ العالمين را از شهادت امام حسين خبر داده بود . اوّل : در روزى كه متولد شد جبرئيل به تهنيت و تعزيت نزول نمود ، چنانچه شمّه‌اى از آن سابقا سمت گذارش يافت .\r\nدوّم : در چهارماهگى و آن چنان بود كه از امّ الفضل بنت الحارث « رضى اللّه عنها » روايت كنند : كه گفت : شبى در خواب ديدم كه پاره‌اى از تن مبارك حضرت رسول صلى اللّه عليه و آله به بريدند و در كنار من نهادند ، از خواب درآمدم ترسان و هراسان ، نزد سيّد عالم رفتم و گفتم يا رسول اللّه خواب مهيب ديده‌ام و از هول و هراس آن آرامش از دل من رفته است و صورت خواب تقرير كردم آن حضرت « صلى اللّه عليه و آله » تبسّم كنان گفت يا ام الفضل ! نيكو خوابى ديده‌اى ، فاطمهء من حامله است به پسرى و آن پسر پاره‌اى است از من ، چون متولد شود تو را دايه سازم و او را در كنار تو نهم .\r\nبعد از چند روز حسين متولد شد ، او را به ام الفضل سپردند و به رضاع او مشرّف گشت ام الفضل گويد : « روزى سيّد عالم « صلّى اللّه عليه و آله » به خانه من درآمد و از مقدم او ، كلبهء من خلد برين شد . پس فرمود بيار جگرگوشه و نور ديدهء مرا ، من حسين را بر كنار پيغمبر نهادم حسين اراقه كرد و قطره‌اى از آن بر جامهء آن حضرت چكيد و آن حضرت روى بر حلق وى مىماليد و بوسه بر روى وى مىداد و بعد از زمانى من او را به عنف از رسول خداى فراستدم . چنان كه حسين بگريست ، رسول « صلّى اللّه عليه و آله » فرمود كه « مهلا يا ام الفضل مهلا » آهسته باش اى امّ الفضل كه اين قطره به آب پاك گردد . و اين رنج كه به جگرگوشه من رسيد به چه چيز برخيزد ، جبرئيل فرود آمد كه اى سيّد ، تو طاقت گريستن حسين ندارى وقتى كه حلق تشنهء او را به خنجر آبدار بريده باشند و جسد نازنين او را غرقهء خون ساخته ، حال چون خواهد بود ؟ حضرت خواجه ( صلوات اللّه و سلامه عليه ) از اين حال محزون شد و به غايت اندوهگين گرديد هر كه در اين\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمصيبت اندوهناك باشد مقرّر است كه با حضرت رسالت صلى اللّه عليه و آله موافقت نموده و از اينجا گفته‌اند كه ارواح انبيا « على نبيّنا و عليهم السلام » به جهت موافقت با آن حضرت همه در واقعهء حسين « ع » محزون و مغموم گشته‌اند .\r\n آدم در اين عزا به غم و غصه مبتلاست * كشتى ، نوح غرقهء طوفان ابتلاست \r\n هان اى خليل آتش نمرود ديده‌اى ؟ * اين شعله بين كه در جگر شاه اولياءست \r\n رنگين چراست پيرهن موسوى ز نيل * و ز دست غصّه جبّه عيسى چرا قباست \r\n گويا براى ماتم سلطان دين حسين * چندين خروش و ولوله در خيل أنبياست \r\n اينها غم از براى دل مصطفى خورند * آن خود چه حسرتست كه در جان مصطفى است \r\n گر مرتضى بگريد ازين غصّه درخورست * ور فاطمه بنالد از اين حالها ، رواست \r\n سوزش نه بر زمين بود و بس كه بر سپهر * در هر كه بنگرى به همين داغ ، مبتلاست \r\nو اين حكايت امّ الفضل در كتاب مطالب السئول فى مناقب آل الرسول از كمال الدين ابن طلحه منقولست ، و در شواهد از ام الحارث نقل كرده و اللّه اعلم . سوّم خبر شهادت حسين عليه السلام در سه سالگى واقع شده و اين حكايت را امام طبرى در سير كبير آورده ، كه يكى بود از ياران رسول « صلى اللّه عليه و آله » كه او را دحيهء كلبى گفتندى ، جوانى بود زيبا روى نيكو خوى اوقات وى به تجارت مىگذشت ، هرگاه كه به نزديك آن سرور آمدى آن حضرت او را گرامى داشتى و هر بار كه بيامدى دست تهى نبودى ، بلكه از جهت حسن و حسين ميوه‌هائى كه در آن زمان بودى بياوردى و شاهزادگان\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nچنان خو كرده بودند كه چون دحيه بيامدى ، هر دو برادر به مسجد يا حجرهء آن حضرت تشريف فرمودندى و دليروار بر كنار وى نشستندى و دست به گريبان و آستين وى درآوردندى امّا جبرئيل امين « عليه السلام » گاهگاه به صورت دحيه نزد آن حضرت مىآمد روزى به صورت دحيه با پيغمبر بر در مسجد نشسته بود ، كه حسن و حسين درآمدند و جبرئيل را به صورت دحيه ديدند ، چنان تصوّر فرمودند كه دحيه است ، گستاخانه درآمده بر كنار وى نشستند و دست در آستين وى مىكردند و به گريبان وى در مىآوردند ، روى مبارك آن حضرت برافروخت و از جبرئيل شرم داشت و خواست كه ايشان را دور كند جبرئيل گفت كه اى سيّد ايشان را هيچ مگوى پيغمبر صلى اللّه عليه و آله فرمود ، كه اى جبرئيل چون هيچ مگويم ؟ كه ايشان تو را نمىشناسند و حرمت به جاى نمىآرند و تو را دحيه مىپندارند از آن گستاخى مىنمايند جبرئيل گفت : اى سرور عالميان بسيار بوده كه فاطمه نماز تهجّد گزارده بوده و در خواب رفته و ايشان در گهواره بيدار شده‌اند و خواسته‌اند كه بگريند ، از آفريدگار عالم فرمان رسيده كه اى جبرئيل به تعجيل برو ، و گهوارهء ايشان را بجنبان كه فاطمه غنوده است . تا زمانى بياسايد .\r\nيا رسول اللّه من گهوارهء ايشان را بسيار شبها جنبانيده‌ام و صداى اين معنى كه :\r\n « انّ فى الجنة نهرا من لبن * لعلىّ و الزهراء و حسين و حسن » \r\nبه گوش ايشان رسانيده . اى سيّد من بسى دستاس فاطمه كشيده‌ام ، كه او از ماندگى دستاس كشيدن در خواب بوده و چون من دستاس كش و گهواره جنبان اينانم . اگر در كنار من آيند عجب نباشد ، اما در اين حيرانم كه در آستين و گريبان من چه مىجويند ؟\r\nحضرت رسول « صلى اللّه عليه و آله » فرمود كه چون ايشان تو را دحيه پنداشته‌اند و هرگاه كه دحيه اينجا آمدى ، براى ايشان ميوه يا تبرّكى ديگر در گريبان و آستين خود داشتى ايشان از تو تبرّك و ميوه مىجويند . جبرئيل دست بيازيد به بهشت و يك خوشه انگور و انارى از أشجار بهشت باز كرده ، پيش ايشان نهاد . و چون خواستند كه تناول فرمايند ، سائلى بر در مسجد آمده گفت اى اهل بيت نبوّت مرا از آنچه مىخوريد بدهيد ، به تخصيص از آن انگور كه مدّتى است در آرزوى آنم . حضرت رسول اللّه « صلّى اللّه عليه و آله » خواست كه از آن انگور قدرى به وى دهد ، جبرئيل دست آن حضرت به گرفت و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nگفت يا رسول اللّه اين ابليس است آمده تا از ميوهء بهشت بخورد و اين بر وى حرام است امّا چون ابليس بدانست كه او را بشناختند نااميد بازگشت پس شاهزادگان ميوه مىنوشيدند و پيغمبر در ايشان مىنگريست ، جبرئيل گفت اى سيّد ! اين دو ميوهء باغ ترا و اين دو چشم و چراغ تو را شربت شهادت خواهند چشانيد . و يكى را به زهر قهر مقتول خواهند كرد و ديگرى را به تيغ بىدريغ به خواهند گذرانيد ، و مصيبت ايشان تو را موجب زيادتى شفاعت است ، چنانچه ابن حسام گويد .\r\n به روز حشر ببينى بدست پيغمبر * كليد گنج شفاعت به خونبهاى حسين \r\nو در مصابيح القلوب آورده ، كه جبرئيل از بهشت انارى و سيبى و بهى فرا گرفت و به ايشان داد . ايشان شاد شدند و حضرت رسول فرمود كه اين ميوه را پيش پدر و مادر خود بريد و با يكديگر بخوريد و از هر يك چيزى باقى گذاريد چنان كردند روز ديگر كه بر سر آن رفتند درست شده بود و به حال خود بازرفته ، پس هرگاه كه از آن چيزى بخوردندى قدرى باقى گذاشتندى ، روز ديگر درست شده بودى . تا چون فاطمه از دنيا رحلت كرد آن انار گم شد و چون امير را شهيد كردند ، به نيز ناپيدا شد . امّا سيب نزد امام حسين عليه السلام بود و پيوسته با خود داشتى چون در كربلا تشنگى بر او غلبه كردى آن سيب را ببوئيدى و تشنگى او كمتر شدى و چون امام حسين را شهيد كردند ، آن سيب نيز غايب شد . امّا بوى سيب از تربت مقدّسه او مىشنودند .\r\nاز حضرت امام زين العابدين عليه السلام روايت است ، كه هر آن مؤمن ، مخلص كه در موسم عاشورا حسين را زيارت كند ، بوى آن سيب را از تربت وى مىشنود و بوى تربت آن حضرت خود ، هزار بار از مشك أذفر و طيب عنبر خوشتر است ، سلام على التراب الّذى ضمّ جسمه .\r\n اگر بر مرقد جنّت پناهش بگذرى ، يا بى * شميمش در مشام جان ز بوى مشك‌تر ، خوشتر \r\n هواى مشهدش چون روضهء فردوس روح‌افزا * فضاى آستانش چون سراى خلد ، جان‌پرور \r\n\r\n","description":"","footnote":"","page_name":" 309 ","page_number":309},
  {"content":"\r\n\r\nچهارم خبر شهادت او در چهار سالگى وقوع يافته و آنچنان بود ، كه جبرئيل نزد پيغمبر « صلى اللّه عليه و آله » آمد و آن حضرت حسين را بر كنار داشت و بوسه بر روى و حلق او مىداد و سر مبارك او را به سينه با سكينه بىكينه خود بازمىنهاد . جبرئيل پرسيد كه يا رسول اللّه ! اين ميوه باغ نبوّت و اين ثمره حديقه ولايت را دوست مىدارى ؟ فرمود :\r\nكه نعم اولادنا اكبادنا راوى گويد ، كه تعويذى برداشته و بسته در گردن حسين بود و اثر آن رشته ، بر گردن نازنينش مانند خطى پديد آمده بود جبرئيل « عليه السلام » در آن خطّ مىنگريست و سر مىجنبانيد سيّد انبيا « صلى اللّه عليه و آله » فرمود ، كه اى برادر بسيار در اثر اين رشته مىنگرى ، جبرئيل گريان گريان گفت : يا رسول اللّه روزى باشد ، كه در كربلا اثر همان رشته در گردنش خون‌آلود گردد و جانهاى اهل بيت به مصيبت آن شهيد غم زده مظلوم محنت فرسوده ، ملول و محزون و مغموم و مهموم گردد .\r\n ملك را جان درين ماتم بسوزد * فلك را هم جگر زين غم بسوزد \r\n بدانسان آتشى گردد فروزان * كه از يك شعله‌اش عالم بسوزد \r\nپنجم : اعلام واقعه هايله و حادثه نازله شاه شهيدان ، در پنج سالگى بوده ، آورده‌اند :\r\nكه صباح عيدى بود كه شاهزادگان به حجرهء سيّد عالميان درآمدند و گفتند اى جدّ بزرگوار ! امروز روز عيد است و بزرگ‌زادگان عرب را مىبينيم كه جامه‌هاى نو پوشيده‌اند و ما را لباس نو نيست ، روى به جانب تو كه تاج لعمرك بر سر و خلعت يا ايّها المدثّر دربردارى ، آورده تا عيدى بستانيم ، و عيدى جز جامه نو نمىخواهيم ، خواجه عالم « صلّى اللّه عليه و آله » تأمّل فرمود و جامه‌اى كه مناسب ايشان باشد در خانه نبود و نااميدى و محرومى ايشان را نيز لايق نمىنمود ، متوجه بارگاه احديّت شد و سرّ خود را به حضرت صمديّت فرستاد . فى الحال جبرئيل آمد و دو حلّه سفيد دوخته مناسب قد و قامت ايشان از قلل بهشت بياورد و گفت : اى سيّد ! ملول مباش و اين لباس در فرزندان عزيز خود پوش ، حضرت رسول « صلى اللّه عليه و آله » شاهزادگان را طلبيد .\r\nو گفت : اينك جامه‌هائى كه خيّاط قدرت فراخور قد و قامت شما دوخته از غيب رسيد .\r\n خلعت قدر كه خيّاط كرامت آراست * بر قد و قامت ! اقبال شما آمد راست \r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاما چون حسن و حسين آن خلعتها را سفيد ديدند ، ديگر باره به زبان نياز گفتند ؛ اى جدّ دلنواز همه كودكان عرب جامه‌هاى رنگين دارند ، ما را نيز هواى لباس ملوّن است .\r\nحضرت رسول صلى اللّه عليه و آله متفكّر شد . جبرئيل گفت يا رسول اللّه خاطر جمع دار ، كه استاد كارخانه صبغة اللّه اين مهمّ را فى الحال بسازد و دل جگرگوشه‌گان تو را به هر رنگ كه خواهند بنوازد ، بفرماى تا طشت و آب دستان بياورند . پس حضرت بفرمود ، تا طشت و ابريق آب بياوردند و جبرئيل گفت يا رسول اللّه من آب برين جامه‌ها مىريزم و تو دست مبارك در آن مىمالى تا هر رنگ كه مطلوب باشد به ظهور رسد آن سرور يك حلّه را در طشت نهاد و جبرئيل آب ريختن آغاز كرد .\r\nپس حضرت روى به جانب حسن آورده فرمود ، كه اى نور ديده جامهء خود را به چه رنگ مىخواهى ؟ گفت به رنگ سبز آن حضرت دست به يك جثّه ماليد به قدرت الهى لون سبز گرفت ، آن را بيرون آورد و به حسن داد تا در پوشيده و ديگر حلّه را در طشت نهاده ، روى به حسين كرد و او در آن وقت پنج‌ساله بود . گفت اى جان جدّ تو به كدام رنگ مايلى ؟ گفت به رنگ سرخ . فى الحال به اثر دست خواجهء انبيا آن حلّه به رنگ ياقوت رمّانى برآمد و حسين آن را در بر كرد . جبرئيل بعد از مشاهدهء اين حال گريان شد .\r\nشاهزادگان شاد شده و جامه‌ها پوشيده و روى به حجرهء مادر نهادند و سيّد عالم « صلى اللّه عليه و آله » جبرئيل را گفت : در اين وقت كه فرزندان من شاد گشتند تو چرا غمگين شدى ؟ گفت اى سيّد ! مگر قصر بهشت و قصرها كه به نام حسن و حسين ساخته بودند ، در خاطر مبارك نمانده كه كوشك حسن از زبرجد سبز بود و از آن حسين از ياقوت سرخ اينجا نيز اختيار هر يك از ايشان همان رنگ را مؤيّد آن حالست . و البتّه حسن را زهر دهند و در آخر عمر رنگ مباركش از اثر سموم سبز شود و حسين را شهيد كنند و رخسارهء دل‌فريبش از خون وى ، سرخ گردد .\r\n سبزه رو بر خاك مالد ، از غم زهر حسن * لاله‌گون گردد شفق ، از خجلت خون حسين \r\nو در شواهد از عايشه نقل مىكند ، كه : « روزى رسول اللّه « صلّى اللّه عليه و آله » با جبرئيل عليه السلام نشسته بود ، حسين بن على عليهما السلام درآمد جبرئيل پرسيد كه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاين كيست فرمود : كه پسر من است و او را بر كنار خود بنشاند . جبرئيل گفت : زود باشد كه وى را بكشند رسول « صلى اللّه عليه و آله » پرسيد كه وى را كه كشد ؟ جبرئيل گفت :\r\nجمعى از امّت تو و اگر خواهى من تو را بگويم كه وى را در كدام زمين خواهند كشت . پس جبرئيل اشارت به جانب كربلا كرد و قدرى خاك سرخ برگرفت و به حضرت رسالت صلى اللّه عليه و آله نمود و گفت اين خاك مقتل وى است ، و به خون او رنگين خواهد شد .\r\n خاك را كز خون آن شهزاده رنگين كرده‌اند * جمله حوران سرمهء چشم جهان بين كرده‌اند \r\n كوه خارا سنگها بر سر زند گر بشنود * آنچه آن سنگين دلان با آل ياسين كرده‌اند \r\n وه چرا در خاك ميدان غرق خون افتاده‌اند * شهسوارانى كه فتح قلعهء دين كرده‌اند \r\nراويان اين اخبار جگرسوز و ناقلان اين حكايات غم اندوز ، بر اين وجه نقل فرموده‌اند ، كه در مبدأ حال كه مسلم بن عقيل به كوفه رسيد و اشراف و اعيان به او رجوع نموده و قاعده بيعت را تمهيد دادند و هيجده يا بيست هزار مرد جرّار نامدار ، سر ارادت بر خط هوادارى و متابعت نهادند . او كتابتى به حضرت امام فرستاد و صورت حال به موقف عرض رسانيد و استدعاى قدوم شريف ايشان نموده ، مضمون اين كلام به مبالغهء تمام ادا كرد .\r\n هماى اوج سعادت به دام ما افتد * اگر تو را گذرى بر مقام ما افتد \r\nچون اين مكتوب به امام حسين رسيد ، آهنگ رفتن عراق ساز كرد و روى به تهيهء اسباب سفر آورد و دوستداران و هواداران او را اين صورت موافق ننمود . امّا هر چند آن جناب را از رفتن منع فرموده ، مدعاى خويش را به اقامت دلائل و براهين مؤكّد ساختند ، مفيد نيفتاد . به آخر عبد اللّه بن عباس به خلوتش شتافته ، گفت : يا بن عمّ ، مىشنوم كه عزيمت كوفه دارى ، فرمود كه آرى ! ابن عباس گفت يا بن رسول اللّه از مكه بيرون مرو و مفارقت حرم خدا اختيار مكن ، كه پدرت ترك حرمين كرده ، به عراق توجه فرموده ديدى كه به او چه رسيد ؟ و اهل كوفه همان مردمند كه قصد برادرت كرده و خيام وى را غارت نمودند ، زخم بر وى زدند ، تو از ايشان ايمن مباش و بر قول ايشان اعتماد مكن ، كه سخن ايشان وثوق را نشايد و از ايشان وفاى عهد و پيمان به هيچ گونه ، نيايد .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n وفا مجوى از ايشان و گر نمىشنوى * به هرزه ، طالب سيمرغ و كيميا مىباش \r\nامام حسين فرمود ، كه اين قضيّه نسبتى به آنها ندارد . چه مسلم بن عقيل به من نامه فرستاده و از بيعت بيست هزار مرد مردانه خبر داده و مردم كوفه مكاتيب بسيار به من نوشته‌اند و التماس نموده كه متوجه آن جانب شوم ، شايد كه كار حقّ تمشيت يافته مهم باطل ، درهم شكند و حالا بر من حجّتى لازم شده ، اگر نروم عند اللّه چه جواب توانم گفت ؟\r\nابن عباس گفت كه هنوز والى يزيد در شهر است و آن مملكت در تصرّف كسان اوست ، اگر كوفيان حاكم خود را از شهر اخراج كنند و ولايت را متصرف شوند بدان صوب توجه نمودن صواب است ، و اگر چنين نكنند تو را هرآينه با لشكر يزيد جنگ بايد كرد و مبادا كه از ايشان در آن واقعه صورت نصرت به ظهور بيايد و شما بىكس و بىفرياد رس بمانيد . امام حسين عليه السلام فرمود ، كه در اين سخن انديشه كنم و فردا جواب بازدهم ابن عباس برفت و امام حسين براى رفتن كوفه از مصحف فال گشاد ، اين آيت آمد . كه  « كُلُّ نَفْسٍ ذائِقَةُ الْمَوْتِ وَ إِنَّما تُوَفَّوْنَ أُجُورَكُمْ يَوْمَ الْقِيامَةِ »  امام حسين گفت : كه « صدق اللّه و صدق رسول اللّه » به سخن جدّ بزرگوار خويش كه در خواب شنيدم و كلام پروردگار خود كه به فال گشودم ، هر دو مؤيد شهادت منند و مرا از آن چاره نيست ، دفع تقدير به تدبير نشايد كردن .\r\nروز ديگر ابن عباس بازآمد و گفت يا بن رسول اللّه چه فكر فرمودى ؟ گفت : عزيمت سفر عراق را تصميم داده‌ام . و دل بر قضاى ربّانى و حكم سبحانى نهاده ، آنچه رضاى حق بود هست مراد ، مادر آن .\r\nعبد اللّه بن عباس گفت اى امام حسين : البته اگر ميل سفر دارى توجّه به ولايت يمن كن ، كه مملكت عريض و عرصهء فسيحست و حصون و قلاع بسيار دارد و قبيلهء همدان ، تمام شيعهء پدر تواند ، و ديگر دوستداران و هوا خواهان أهل بيت در آن نواحى بىشمار است و چون در آن ولايت قرار گيرى داعيان خود را به اطراف و اكناف ممالك روان ساز ، تا خلايق را به بيعت تو دعوت كنند و لشكرى درهم بندند آنگاه هر چه مدّعا باشد بدان قيام نماى حسين فرمود : كه اى پسر عم ! كمال شفقت تو را دربارهء خود مىدانم و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nخلوص عقيدت تو را نسبت به خود مىشناسم امّا عزيمت من به سوى كوفه مصمم گشته است و به هيچ نوع فسخ آن صورت نمىبندد و در اين سفر سرّى هست كه به ظهور خواهد آمد و من مىدانم كه مرا چه واقعه در پيش است و از جدّ و پدر خود شنوده‌ام ، و تو مىدانى كه پدرم بارها بر سر منبر مىفرمود ، كه « اوتيت علم المنايا و البلايا » اكنون آن كتاب پيش ماست و مبلغ اعمار و آجال اهل بيت را مىدانيم ديگر در اين باب مبالغه منماى ، و در فسخ اين عزيمت الحاح مفرماى ، كه به جائى نمىرسد . در اين سفر بىاختيارم و زمام أمور من در دست ديگرى است .\r\n بارها گفته‌ام و بار دگر مىگويم * كه من دل‌شده اين ره نه به خود مىپويم \r\n من اگر خارم اگر گل چمن آرائى هست * كه از آن دست كه مىپروردم ، مىرويم \r\nعبد اللّه بن عباس گفت : اگر البتّه اين عزيمت به امضاء خواهى رسانيد . و ترك رفتن عراق نخواهى كرد ، بارى زنان و فرزندان را همراه مبر .\r\nحسين فرمود ؛ كه ايشان را كجا گذارم ؟ و به كه سپارم ؟ اولى ، آنكه با من باشند ابن عبّاس گفت : يا بن رسول اللّه مرا داعيه آن بود كه در ركاب تو باشم ، اما قائد قضاء عنان عزيمت به جانب مدينه مىكشد ، و شايد كه چون تو در كوفه قرار گيرى من به ملازمت توانم رسيد . و نمىدانم كه بار مفارقت چگونه توانم كشيد ؟ و جام غم انجام مهاجرت به كدام قوّت توانم چشيد ؟\r\n تو مىروى و من خسته بازمىمانم * در اينكه بىتو بمانم عجب همىمانم \r\n تو باد پاى عزيمت چو باد مىرانى * من آب ديدهء گلگون چو آب مىرانم \r\nپس حضرت امام حسين « عليه السلام » برادران و خويشاوندان و هواداران خود را جمع كرد و براى نسوان و اطفال محملها ترتيب داد ، و در روز سوم ذيحجّه كه قضا را مسلم عقيل در همان روز به قتل رسيده بود ، از مكه بيرون آمده روى به راه نهاد ، آورده‌اند ، كه يكى از دوستداران مخلص و محبّان خالص ايشان گفت : يا بن رسول اللّه به سوى كوفه رفتن مصلحت نيست كه قول اهلش را وفائى و وفاى ايشان را بقائى نيست .\r\nامام حسين جواب داد كه از الزام حجّت ايشان انديشه‌مندم و اينجا از بيم اعادى در\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nگزندم ، بدين جهت بار سفر مىبندم ، كه كمندى از غيب در افكنده‌اند و من گرفتار آن كمندم .\r\n چكنم من چكنم ، من كه گرفتار كمندم * گه از اين سوى برندم ، گه از آن سوى كشندم \r\nامّا چون به منزل صفاح رسيد فرزدق شاعر را ديد ، كه از جانب عراق مىآيد ، چون فرزدق را نظر بر جمال جهان‌آراى امام حسين افتاد ، فى الحال از مركب پياده شد و دو پا و ران و ركاب امام حسين را به بوسيد ، آن حضرت پرسيد كه اى فرزدق از كوفه مىآئى ؟ گفت : آرى ، يا بن رسول اللّه گفت : مردم كوفه را چون گذاشتى ؟ جواب داد ، كه دلهاى ايشان با تست ، كه راه حق تو دارى ، امّا شمشيرهاى ايشان با بنى اميه است كه مال دنيا ايشان دارند حسين عليه السلام فرمود ، كه راست مىگوئى پس فرزدق را وداع كرده ، به جانب حرم رفت . چون امام به بطن الرّمه رسيد ، مكتوبى به قيس بن مسهّر داده ، او را به كوفه فرستاد مضمون آنكه نامهء مسلم بن عقيل به من ، رسيد مشتمل بر اتّفاق شما به خلافت من ، و تشويق و آرزومندى شما به قدوم من خدا شما را جزاى خير دهاد و سعى شما را دربارهء من ضايع مگرداناد ! و اين صحيفه از بطن الرّمه سمت ارسال يافت ، و من عن‌قريب در عقب مكتوب خواهم رسيد و السلام .\r\nقيس نامهء آن حضرت گرفته روى به كوفه نهاد و چون به قادسيّه رسيد ، حصين بن نمير ، با جمعى از لشكر شام در آن مقام آرام داشت و سبب آن بود كه چون امام حسين از مكه بيرون آمد ، جمعى اعادى نامه‌ها به پسر زياد نوشته او را از عزيمت امام اخبار كردند . پسر زياد سر راهها ، را به مردان كارى و دليران كار زارى سپرده بود ، و امام حسين و ملازمان ايشان از اين صورت آگاهى نداشتند . چون قيس به قادسيّه رسيد ، حصين او را گرفته به كوفه فرستاد و ابن زياد با وى غلظتها كرده عاقبت فرمود كه : او را از بالاى قصر به زير انداختند و هلاك شد .\r\nنور الأئمّه آورده ، كه ارسال نامه به كوفه از كربلا بوده و عن قريب آن نقل سمت ذكر خواهد يافت چون امام حسين به ذات عرق رسيد بشير گفت يا بن رسول اللّه مگر نشنوده‌اى كه « الكوفى لا يوفى » فرمود ، كه راست گفتى ، و از آنجا درگذشته به منزل ورود رسيد . از يك جانب بلندى ديد خيمه‌اى نصب گرديده پرسيد كه صاحب خيمه\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكيست ؟ گفتند زهير بن القين البجلى و او در آن وقت از مكّه مىآمد ، حج گزارده بود و از مناسك آن فارغ گشته به كوفه مىرفت امام حسين او را طلبيد و زهير در اوّل تعلّلى نمود و بعد از تأمّل تمام به خدمت فرزند خير الأنام « عليه السلام » توجّه فرمود امام حسين فرمود ، اى زهير هيچ سرّ آن دارى كه مركب مجاهدت در ميدان محبّت الهى بتازى ، و به آب شمشير تابدار آتش افساد خاكساران ، هوا را منطفى سازى و پروانه‌وار بر حوالى شمع شهادت پرواز نمائى و درى از خشنودى حق سبحانه بر روى خود بگشائى ؟ !\r\nز جان بگذرى تا به جانان رسى . روى زهير از شادى برافروخته ، به فحواى اين سخن مترنّم شد ، كه يا بن رسول اللّه .\r\n سَرى كه پيش تو بر آستان خدمت نيست * سريست آنكه سزاوار تاج عزّت نيست \r\n به پيش اهل نظر كم بود ، ز پروانه * دلى كه سوختهء آتش محبّت نيست \r\nمدّتها است كه مترصّد اين دولت و مترقّب چنين سعادت مىبودم . منّت خداى را كه رسيدم به كام دل . پس از نزد امام حسين بيرون آمده ، به فرمود تا خيمهء او را بركندند و قريب به خيمهء امام مظلوم نصب كردند . پس با اصحاب خويش گفت : كه از شما هر كدام آرزوى شهادت را كاره است از من مفارقت اختيار نمايد . اغلب ياران زهير از وى اعراض نموده ، روى به كوفه نهادند ! آنگاه زن خود را طلبيده ، گفت اى يار غمگسار و همدم وفادار ! من به خدمت امام حسين مىروم تا جان سپارى مىكنم تو از مال من حقّ خود بردار و مرا بحل كن . و قولى آن است ، كه زن را طلاق داد و او را همراه برادر به كوفه فرستاد ، و روايتى ديگر چنان است ، كه زن گفت اى مرد مردانه ، و اى صاحب همّت فرزانه ! تو مىخواهى كه در خدمت پسر مرتضى باشى ، من نيز مىخواهم كه ملازم دختران فاطمهء زهرا باشم ، پس هر دو به اتّفاق كمر خدمت كارى اولاد رسول بر ميان بسته ، و طريق هوادارى احقاد بتول اختيار فرموده ، احراز سعادت هر دو سرا نمودند .\r\n« وين كار دولت است كنون تا كرا رسد » پس از آنجا برفتند ، تا به شقوق رسيدند ، شخصى از كوفه مىآمد امام حسين تنها نشسته بود ، او را طلبيد ، و از احوال آن طرف ، استفسار نمود ، و آن شخص گفت ، به خداى كه از كوفه بيرون نيامدم تا ديدم مسلم بن عقيل و هانى بن عروه را به كشتند . و تن‌هاى ايشان بردار كشيده سرهاى ايشان را به دمشق\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nفرستادند . امام حسين كه اين خبر بشنود ، گفت : انا للّه و انا اليه راجعون . پس آن مرد برفت و غير از امام حسين ، كسى بر اين وقوف نيافت . راوى گويد ، كه مسلم دختر كوچكى داشت و حسين او را به نواختى و مصاحب دختران امام بود ، و در اين منزل كه فرود آمده بودند ، آن دختر به عادت خود پيش امام حسين آمد و امام او را نوازشى كرد و مراعاتى فرمود كه هرگز مثل آن واقع نشده بود بسيار در روى او مىنگريست ، و دست مبارك بر سر و روى او مىكشيد ، دختر را شكّى در دل پديد آمد و به فراست چيزى معلوم كرد و گفت يا بن رسول اللّه امشب با من ملاطفتى مىنمائى و رعايتى مىفرمائى كه فراخور يتيمان باشد . مگر پدرم شهيد شده است ؟ امام حسين را ديگر تحمّل نماند و به گريه درآمد و گفت : اى دختر دل تنگ مكن ، كه من پدر تو باشم ، و زينب خواهر من مادر تو ، دختران من همه خواهران تو ، و پسران من همه برادران تو . دختر فرياد بركشيد و مضمون رجزى كه دأب عرب بود ادا كرد .\r\n اى كاشكى ؟ مرا در نزادمى * تا اين زمان ز دست پدر را ندادمى \r\n اى كاشكى ؟ شناسمى خوابگاه او * تا سر چو خاك در قدم او نهادمى \r\n اى كاشكى ، به گريه شدى راست كار من * تا جويها ز چشمهء چشمم گشادمى \r\nچون فرياد فغان آن دختر برآمد ، پسران مسلم بر آن حال مطّلع شدند و به ناله و فغان درآمدند . عمّامه‌ها از سر برداشتند و از زارى و بىقرارى دقيقه‌اى فرو نگذاشتند و هر يك از ايشان بسوز دل مىگفتند .\r\n من خود از درد دل ، بفريادم * حال مسلم ، چه مىدهى يادم \r\nامام حسين از مصيبت مسلم بسيار متأثّر شده بود ، و از دغدغه معامله او بىحد متفكّر گشته ، به سبب زخم خنجر مفارقت مسلم و داغ بىوفائى كوفيان ، آب از فوارهء ديدهء مباركش روان شد . و زبان حالش بدين گفتار در ترنّم آمد .\r\n به دل دردى عجب دارم نمىدانم كه چون گريم * دلا خون‌شو كه تا بر حال خود يك لحظه خون گريم \r\n تنم پرزخم كارى ، سينه‌ام پرداغ بىيارى * گهى از زخم بيرون ، گاه از داغ درون گريم \r\n\r\n","description":"","footnote":"","page_name":" 317 ","page_number":317},
  {"content":"\r\n\r\nآورده‌اند : كه بعضى از رفقا ، مر امام حسين را سوگند دادند . كه بر خود و اهل بيت خود رحم كن و از سر رفتن كوفه درگذشته به وطن خوى مراجعت نماى ، كه مهم كوفه بدين وجه روى نمود ، و تو را در كوفه يارى و مددكارى نيست . فرزندان و نبيرگان عقيل كه همراه بودند گفتند ، كه يا بن رسول اللّه ما را بعد از مسلم زندگانى به چه كار آيد ، بازنمىگرديم يا انتقام خود بكشيم يا از آن شربت كه او چشيده ما هم بچشيم . امام نيز فرمود : كه لا خير فى العيش بعد هؤلاء پس از اينها در زندگى هيچ لذّتى نباشد .\r\n زندگى بهر ديدن يار است * يار چون نيست زندگى عار است \r\nو چون از آن منزل كوچ كرده به زباله رسيدند ، قاصد عمر سعد برسيد و مكتوب وى كه به امام نوشته بود رسانيد . مضمون آنكه اهل كوفه چنانچه شيمهء ذميمهء ايشانست ، غدر و بىوفائى نموده ، مسلم را تنها بگذاشتند تا رسيد به دو آنچه رسيد و هانى بن عروه نيز به تيغ ستم كشته شد . امام حسين را از مكتوب عمر سعد يقين شد كه مسلم به درجهء شهادت رسيده و چون اين خبر در اردوى امام شيوع يافت و مردم را بر آن اطلاع حاصل شد جمعى كه از اطراف به دو پيوسته بودند مفارقت را بر مرافقت اختيار كرده متفرق شدند ، و چون از آن منزل رحلت فرمود به قصر بنى المقاتل رسيدند ، سرا پرده‌اى ديدند ، زده و نيزه‌اى به زمين فرو برده و شمشيرى از آن آويخته و اسبى بر آخور بسته ، امام حسين پرسيد ، كه صاحب اينها كيست ؟ گفتند : عبيد اللّه بن الحرّ الجعفى كه از اعيان كوفه است و از مبارزان زمان و دليران دوران به قوّت و شوكت سرافراز است ، و از اكفّا و اقران خود ممتاز .\r\n در آهنگ چون شير غرّان بود * كه در جنگ شمشير بران بود \r\nامام حسين « عليه السلام » حجّاج بن مسروق جعفى را كه از قبيلهء وى بود ، به طلب او فرستاد . حجّاج سلام و پيام آن حضرت به او رسانيد ، عبيد اللّه گفت : اى حجّاج امام حسين مرا از براى چه مىطلبد ؟ گفت : تا با او همراه باشى ، اگر در دفع اعداء سعى كنى ، ثواب عظيم يا بى ، و اگر تو را بكشند درجهء شهادت علاوهء بر آن گردد . عبيد اللّه گفت : من از ميان اهل كوفه به جهت آن بيرون آمده‌ام كه مبادا امام حسين بدان ديار رسد و كشته شود ، و من در ميان كشندگان وى باشم ، و بدان اى حجّاج كه مردم كوفه بنا بر محبّت دنيا\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاز خاندان نبوّت برگشته‌اند و به پسر زياد پيوسته و مال فانى را بر نعيم باقى گزيده و من نه طاقت حرب ايشان دارم و نه به موافقت ايشان سر همّت فرو مىآرم .\r\nحجّاج بازگشته صورت حال به ذروهء عرض رسانيد ، امام حسين خود برخاست و به وثاق وى قدم رنجه فرمود ، اين الحرّ ، شرايط تعظيم و لوازم تبجيل و ما يكون من هذا القبيل به جاى آورده ، آن حضرت را به جاى نيكو نشانيد . و خود در خدمت ايشان ايستاد ، امام حسين « عليه السلام » فرمود ، كه معارف شهر تو به من نامه‌ها نوشته ، رسولان فرستادند كه ما همه اعوان و انصار و يار و هوادار توئيم مأمول و مسئول آنكه بر جناح تعجيل متوجّه اين جانب شوى ، تا ما به شرائط جان سپارى قيام نمائيم ، و اكنون مىشنوم كه روى از راه هدايت برتافته به باديهء ضلالت و غوايت شتافته‌اند . و تو مىدانى اى عبيد اللّه ، كه هر چه كنى از خير و شرّ بدان مثاب و معاقب خواهى بود ، و من تو را امروز به معاونت و مناصرت خود مىخوانم ، اگر اجابت كنى فرداى قيامت شكر تو در پيش جدّم مصطفى « صلّى اللّه عليه و آله » بگويم . عبيد اللّه جواب داد .\r\nكه مرا به يقين معلوم است كه هر كه متابعت تو نمايد ، در آخرت بهرهء او از منوبات كامل و نصيب او حظّ وافر و شامل خواهد بود ، اما چون كوفيان با تو در مقام معاداتند ، و در آن ديار ناصر و معينى ندارى و با تو معدودى چند بيش نيست ، غالب ظنّ من آن است كه تو مغلوب خواهى شد ، و لشكر يزيد بسيار است و من يك تنم ، پيدا است كه از يارى من چه آيد ؟ مرا معاف دار ، و اين ماديان من كه ملحقه نام اوست ، قبول فرماى . به خدا سوگند كه اين اسبى است كه از عقب هر جانور كه تاخته‌ام به دو رسيده است و هر كه از پى من تاخته كرد ، مرا در نيافته ، و اين شمشير هم سيفى صارمست ، و از مبارزان عرب كم كسى را چنين سلاحى باشد ، توقّع مىدارم كه به قبول اين تحفهء محقّر منّت بر جان من نهى . پاى ملخ ز مور سليمان قبول كرد . امام برخاست و گفت من به طمع اسب و شمشير پيش تو نيامده بودم بلكه از تو توقّع معاونت و مظاهرت مىداشتم ، تو قبول نكردى ، مرا به مال كسى كه جان خود را از من دريغ دارد التفاتى نيست .\r\nامّا راوى گويد ، كه بعد از آن واقعهء جناب عبيد اللّه جعفى بر تقصير خويش تأسّف‌ها خورد و در آن باب ابيات دردآميز گفت ، چنانچه در تاريخ ابو المؤيّد موفّق بن احمد المكّي\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمسطور است و چون در مبدأ تأليف اين اوراق مقرّر شده ، كه متصدّى ايراد ابيات عربى نگردد ، مگر آنچه ذكر آن ضرورت بود ، چه استماع آن در اثناى اخبار فارسى زبان را سبب توزّع ضمير « 1 » مىباشد ، لا جرم بر ايراد أبيات جعفى اشتغال نرفت و مضمون آن اين است .\r\n زهى حسرت كه چون شاه شهيدان * مرا گفتا قدم در نه به يارى \r\n چرا همراه آن حضرت نرفتم * نورزدم طريق حق‌گذارى \r\n اگر در كربلا مىگشتم آن روز * شهيد راه او در دوستدارى \r\n بسى بودى به فرداى قيامت * مرا از لطف حق اميدوارى \r\n كنون او رفت و من از روى تقصير * بماندم در مقام شرمسارى \r\n به صد زارى دمادم مىكشم آه * ولى سودى ندارد آه و زارى \r\nآورده‌اند ، كه در منزلى از منازل طريق كوفه كه آن را ثعلبيه خوانند ، امام حسين « عليه السلام » فرود آمده بود و سر در كنار خواهرش زينب نهاده ، در خواب شده ، ناگاه بيدار گشته و آب از ديدهء مباركش مىباريد . خواهرش ام كلثوم گفت : اى جگرگوشه مصطفى و اى نور ديدهء مرتضى و اى سرور سينهء زهرا ، چرا مىگريى ؟ و ديدهء تو گريان مبادا إلّا بخير . امام حسين فرمود ؛ كه اين ساعت جدّم مصطفى « صلى اللّه عليه و آله » را در خواب ديدم كه مىگريست و مىگفت : اى حسين رسيدن تو به ما زود خواهد بود و سوارى را ديدم كه در پيش من ايستاده مىگفت كه شما مىشتابيد ، و مرگ در اثر شما مىشتابد من بيدار شدم و مرا از گريهء جدّ خود گريه دست داد امّ كلثوم نيز گريان شد و پرده‌نشينان حريم عصمت و طهارت همه ملول و محزون گشته مىگريستند . از آن ميان على اكبر بر پاى خاست و گفت اى پدر ما بر نه حقّيم ؟ آن حضرت فرمود ، آرى ما برحقّيم و با حقّيم و حقّ با ماست ، گفت پس باكى نبود اگر ما به مرگ رسيم يا مرگ به ما رسد چه يقين مىدانيم كه لباس حيات ، مستعار است و اساس عمر به غايت ناپايدار هلاك جملهء ابناى عالم بشريت به شربت  « كُلُّ شَيْءٍ هالِكٌ إِلَّا وَجْهَهُ »  « 2 » مقرّر است و مسافران\r\n\r\n\r\n","description":"","footnote":"\r\n( 1 ) - توزّع ضمير : حواس‌ناجمعى و پراكنده‌كارى .\r\n( 2 ) - سوره قصص آيه 88 .\r\n","page_name":" 320 ","page_number":320},
  {"content":"\r\n\r\nمنازل باديهء دنيا را بر مهر  « أَيْنَما تَكُونُوا يُدْرِكْكُمُ الْمَوْتُ »  « 1 » رهگذر .\r\n كه ريخت تخم امانى بكشت زار جهان * كه برق حادثه آتش به خرمنش نفكند \r\n كدام دوحهء اقبال سر كشيد به چرخ * كه صرصر اجلش عاقبت ز بيخ نكند \r\nاى پدر ما گلشن فنا را به نفحات رياحين ، « و الدّار الآخره خير » آراسته مىبينيم و گلزار شهادت را به شقايق حقايق   « يُرْزَقُونَ فَرِحِينَ »   « 2 » مزيّن و منور مىيابيم پس ما را از مرگ چه باك باشد ؟\r\n مرگ برگ آمد ، كه راحتها دروست * مرگ سازد مغز را ، پيدا ، ز پوست \r\n مرگ بردارد حجاب ما ز پيش * تا شويم از فرع ، سوى اصل خويش \r\n مرگ جانها را ، سوى جانان كشد * بلبلان را ، جانب بستان كشد \r\nپس از آن منزل رحلت فرموده ، به موضعى رسيدند كه آن را قطقطانه خوانند . امام در آن منزل لشكر خود را گفت كه : اى مردمان شما از من بحليد ، دستورى دادم كه بازگرديد و هركجا كه خواهيد برويد كه كوفيان با ما بىوفائى كردند و مسلم بن عقيل به قتل آوردند ، و اين كار مرا افتاده است و بر شما حرجى نيست . هر كه خواهد بازگردد و جمعى كه در راه وفا ثبات قدمى نداشتند ، ملازمت آن حضرت را گذاشتند ، و امام حسين ماند . با فرزندان ، و برادران و خويشان و جمعى اندك از محبّان و مواليان . امام باز فرمود كه اى دوستان خويشان را از من و مرا از ايشان گريز نيست . اما شما را اجازت است عنان بگردانيد و حالا كه مجال است به هر طرف كه خواهيد متوجه شويد ، آن وفاداران حق‌گزار و هواخواهان اهل بيت سيّد مختار ، عليه صلوات الملل الجبار زبان اخلاص گشوده و اظهار صدق نيّت و خلوص طويّت نموده گفتند يا بن رسول اللّه ! هزار جان ما فداى خاك پاى تو باد ! كه تو سپهر ولايت را ماهى ، و مسند امامت را شاه . هر كه امروز روى از تو بگرداند فردا به كدام ديده در روى تو نگريستن تواند ؟\r\n اى قبلهء هر كه مقبل آمد رويت * روى همه مقبلان عالم سويت \r\n امروز كسى كز تو بگرداند روى * فردا به كدام ديده بيند رويت ؟ \r\n\r\n\r\n","description":"","footnote":"\r\n( 1 ) - سوره نساء آيه 78 .\r\n( 2 ) - التوبة آيه 9 .\r\n","page_name":" 321 ","page_number":321},
  {"content":"\r\n\r\nيا بن رسول اللّه ! ما به چه حجّت دست اعتصام از دامن ولاى تو بازداريم ، و از ملك خدمت و ملازمت تو كه سبب پادشاهى جاويد است روى به كدام مملكت آريم ؟ بلكه ما ملك آن را دانيم كه سلطانش توئى ، و جان را از آن دوست داريم كه جانانش توى .\r\n خوشا ملكى كه سلطانش تو باشى * خوشا جانى كه جانانش تو باشى \r\n خوشا روئى كه در روى تو باشد * خوشا چشمى كه انسانش تو باشى \r\n به درد دل به سر برديم عمرى * به بوى آنكه درمانش تو باشى \r\nاى ريحان روضهء رسالت ، و اى ياسمن گلشن جلالت ، ما را از بوستان وصال خود ، به خارستان فراق حواله مكن ، كه اگر همه عالم پرگل و گلزار است با خارستان عشق جمالت ، آنها همه در نظر ما خار است .\r\n تا خار غم عشقت آويخته در دامن * كوته‌نظرى باشد ، رفتن به گلستانها \r\n گر در طلبت ما را ، رنجى برسد غم نيست * چون عشق حرم باشد ، سهلست بيابانها \r\nيا بن رسول اللّه ، ما به حقيقت تو را شناخته‌ايم و لواى هوادارى تو بر سر ميدان مخالصت افراخته و مركب حق‌شناسى در مضمار متابعت تو تاخته‌ايم ، و رسم بىوفائى و پيمان‌شكنى كه در مذهب فتوّت و آئين مروّت روا نيست ، برانداخته . اگر تو آستين ملال بر ما افشانى يا دامن صحبت از ما درچينى ، ما دست از دامن تو بازنداريم و اگر از در برانى از ديوار در مىآئيم .\r\n گر تو صد بار دامن افشانى * نگذاريم دامن تو ز دست \r\nبعد از آنكه حقّ نعمت تو دريافته باشيم طريقهء شكرگزارى و وظيفه سپاس دارى ، اقتضاى آن مىكند كه تا زنده باشيم چنين نعمتى از دست ندهيم . و به وعدهء ( و بالشّكر تدوم النعم ) سر ارادت بر خطّ انقياد و اطاعت نهيم .\r\n دامن دولت جاويد و گريبان اميد * حيف باشد كه بگيرند و دگر بگذارند \r\nمواليان در اثناى اين سخنان گريه مىكردند و امام حسين نيز مىگريست ، و ايشان را دعاى خير گفت . امّا راوى گويد ، كه ابن زياد جاسوسى به مكّه فرستاده بود كه چون امام حسين از مكه بيرون آيد و متوجّه كوفه شود مرا خبر كن ، در اين وقت جاسوس در رسيد\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nو خبر رسانيد كه شانزده روز است كه امام حسين از مكّه بيرون آمده ، و امروز در قبيلهء بنى سكون است . پسر زياد كه اين سخن بشنيد حرّ بن يزيد رياحى را ، با هزار سوار فرستاد كه به هر وجه كه باشد امام حسين را به كوفه رساند و نگذارد كه به طرف ديگر بيرون رود حرّ راه باديه پيش گرفت و امام حسين را مىطلبيد امّا امام حسين از آن قبيله بيرون آمده روى به كوفه مىرفت . كه شخصى از بنى عكرمه او را پيش آمد ، امام از حال كوفه سؤال كرد . آن كس گفت كه ابن زياد لشكرها به طلب تو در باديه سرگردان كرده و از قادسيّه تا عذيب همهء صحرا را سپاه فرو گرفته و انتظار تو مىكشند ، مصلحت آن است كه مراجعت نمائى و به خدا سوگند كه نمىروى مگر به جانب نيزه‌ها و شمشيرهاى ايشان . و يقين شناس كه بر اقوال و افعال كوفيان اعتمادى نيست . بلكه اكثر آنها كه بدست پسر عمّت در بيعت تو درآمده بودند ، حالا در محاربهء ملازمان اين حضرت با لشكر شام اتّفاق كرده‌اند . امام حسين عليه السلام فرمود كه جزاك اللّه خيرا تو شرط نصيحت به جاى آوردى ، حقّ تعالى تو را جزاى خير دهد . پس حضرت امام حسين از او برگذشت و مىرفت تا به منزل سرات رسيد . شب آنجا بيتوته فرمود ، على الصّباح روان شد و چون آفتاب به وسط السماء رسيد لشكر حرّ را ديد ، كه در آن صحرا فرود آمده بودند و در سايه‌هاى اسبان خود نشسته ، چون سياهى سپاه امام حسين را ديدند ، سوار شده در پيش راه ايشان صف كشيدند . امام حسين كس فرستاد ، كه مهتر آن سپاه كيست ؟ حرّ بن يزيد پيش آمد و نام و نسب خود بگفت ، امام حسين فرمود : كه يا حرّ أ لنا أم علينا ، به يارى ما آمده‌اى يا به حرب ما ؟ حرّ گفت : كه به حرب شما . امام حسين فرمود : كه « لا حول و لا قوّة الا باللّه العلى العظيم » آنگه گفت ، اى حر چه خيال دارى ؟ گفت مرا پسر زياد فرستاده كه تو را رها نكنم كه بازگردى و نگذارم كه به طرف ديگر بيرون روى ، بلكه ملازم تو باشم تا دروازهء كوفه ، آن حضرت بازنگريست وقت نماز پيشين بود ، گفت : اى حرّ وقت نماز است فرود آى و تو با قوم خود نمازگزار و من با قوم خود نماز گزاريم حرّ گفت يا بن رسول اللّه ! تو فراپيش شو تا هر دو لشكر در پى تو نماز گزاريم . كه تو پيشواى زمانى و امام اهل جهانى . و مضمون اين بيت را ادا كرد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n من و اقتدا با تو در هر نمازى * همين است تا زنده‌ام نيّت من \r\n به محراب ابرويت ار ، رو نيارم * كجا در پذيرد ، خدا طاعت من \r\nامام حسين او را دعا گفت : و فرود آمده ، نماز پيشين بگزارد پس برخاست و بر شمشير خود تكيه فرموده خطبه‌اى فصيحانه ادا كرد و گفت ايّها الناس ! من روى به دين صوب نياوردم و عزيمت اين جانب نكردم ، تا رسولان شما متعاقب بيامدند و نامه‌هاى شما پىدرپى رسيد ، كه به سرعت هر چه تمام‌تر متوجّه ديار ما شو ، كه امامى نداريم كه اقتدا به وى كنيم اگر تو در ميان ما باشى ، مهمّات دنيا و آخرت ما انتظام پذيرد . و من به سخن شما آمدم اگر بر عهود و مواثيق خود راسخيد به تجديد آن پردازيد ، تا من از سر اطمينان قدم در شهر شما نهم ، و اگر از مبايعت و متابعت من پشيمانيد ، عنان مراجعت برتافته به هر جانب كه خواهم بروم . حرّ گفت اى امام حسين ! سوگند به خدا كه من از اين مكتوبات خبر ندارم . امام فرمود ، كه جمعى در لشكر تواند كه نامه‌هاى ايشان با من است ، پس فرمود ، كه آن مكاتيب را آوردند و چون خوانده شد بعضى از آن مردم سر در پيش انداختند و خجل زده و منفعل شده و خاموش گشتند . پس امام حسين برخاست و نماز ديگر نيز به جماعت كرد كه ناگاه شتر سوارى در رسيد و نزد حرّ آمده ، مكتوب ابن زياد به وى داد . مضمون آنكه در هر موضع كه اين مكتوب به تو رسد امام حسين را در آنجا موقوف‌دار و او را در منزلى كه از آب و گياه دور باشد فرود آر .\r\nحرّ نامه را مطالعه كرد و به امام حسين داد كه بنگر كه اينك : پسر زياد چه مبالغه دارد ، در گرفتن تو ، و من حيرانم كه اگر چنين نكنم از پسر زياد مىترسم و اگر مباشر حرب شوم از خدا و رسول شرم مىدارم . پس پنهان از سپاه خود گفت يا بن رسول اللّه دست حر بريده باد اگر بر تو تيغ كشد و ديده‌اش بركنده باشد اگر به خيانت در تو نگرد . و من در اين راه كه مىآمدم به هيچ سنگ و كلوخى نگذشتم ، الّا كه آوازى از ايشان به گوش من مىرسيد و مرا به بهشت بشارت مىدادند و من با خود مىگفتم ويلك واى بر تو به حرب پسر رسول خدا مىروى اين چه بشارت است ؟ اكنون مخالفان با من همراهند و به ضرورت مرا با تو مىبايد بود اگر به بهانهء آنكه حرم همراهست دور تر فرود آئيد و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nچون مردم به خواب روند برخيزيد و راه بگردانيد و از هر طرف كه خواهيد برويد و چون روز شود و مردم من بيدار گردند و معلوم شود كه شما رفته‌ايد ، ما پاره‌اى در اين باديه به گرديم و رفتن شما را بهانه ساخته مراجعت نمائيم . امام حسين او را دعا گفت و سوار شده هر دو لشكر با يكديگر مىراندند تا دو دانگ از شب بگذشت ، فرود آمدند و چون لشكر حرّ بخفتند و به خواب غفلت فرو رفتند امام حسين عليه السلام برخاست و با مردم خود روى به راه نهادند . شبى بود بس تاريك و نمىدانستند كه به كجا مىروند ، تا وقتى كه صبح بدميد و جهان روشن شد .\r\n صبح آمد و علامت خود آشكار كرد * آفاق را زرنگ شفق لاله‌زار كرد \r\nاسب امام حسين عليه السلام به زمين هولناك رسيده بايستاد ، و هر چند امام تازيانه مىزد گام از گام بر نمىداشت . امام حسين پرسيد كه هيچ كس مىداند اين چه زمين است ؟ يكى گفت ، اين را ارض ماريه گويند ، آن حضرت گفت : شايد نام ديگر داشته باشد ، گفتند : آرى ، اين موضع را كربلا خوانند . امام حسين گفت : اللّه اكبر ارض كرب و بلا و سفك الدّماء اين زمين كرب و بلا است و اين جاى ريختن خونهاى ماست . اينجا محطّ رجال آل عبا است .\r\n گر نام اين زمين به يقين كربلا بود * اينجا نصيب ما همه كرب و بلا بود \r\n اينجا بود كه تيغ بر آل نبى كشند * و اينجا بود كه ماتم آل عبا بود \r\n كار مخدّرات من اينجا تبه شود * پشت مبارزان من اينجا دو تا بود \r\n ريزند در مصيبت من آب چشم خويش * هر مرغ و ماهيى كه در آب و هوا بود \r\nعلى اكبر پيش آمد ، كه اى پدر بزرگوار ، اين چه فالست كه مىگيرى و اين چه مقال است كه مىگوئى ؟ گفت اى جان پدر ! با جدّت مرتضى على در وقت عزيمت صفّين ، بدين موضع رسيدم كه كربلا مىگويند . امير فرود آمد و سر بر كنار برادرم امام حسن نهاد و من بر سر بالين وى نشسته بودم ، كه ناگاه از خواب درآمد گريان گريان . برادرم گفت : يا أبتاه تو را چه شد ؟ گفت : در واقعه ديدم كه دريائى از خون در اين صحرا بود ، و حسين من در آن دريا افتاده ، دست و پا مىزند و فرياد مىكند و هيچ كس به فرياد او\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nنمىرسد ، آنگاه رو به من كرده گفت : يا ابا عبد اللّه ! تو را در اين صحرا واقعه هايله دست خواهد داد . چه خواهى كرد ؟ گفتم : صبر كنم و جز صبر و شكيبائى چه چاره دارم ؟ امير فرمود كه همچنين كن كه مزد صبر كنندگان در شمار نمىآيد ، كه  « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ »  خدا يار صابران است ، و ما را تمسك به چيزى كه فرمود صبر است .\r\nپس حسين فرمود كه حالا شتران بخوابانيد و بارها باز كنيد و خيمه‌ها بزنيد و در نور الأئمّه فرموده :\r\n بار بگشائيد كاينجا خون ما خواهند ريخت * آبروى ما به خاك كربلا خواهند ريخت \r\n كودكان جعفر طيّار را خواهند كشت * گرد بر رخسار آل مصطفى خواهند ريخت \r\n آن سگان از حيلهء روباه بازى دم‌به‌دم * خون نور ديدهء شير خدا خواهند ريخت \r\nآنگه ، امام حسين پاى از مركب بگردانيده ، همانجا فرود آمد . امّا چون قدم آن حضرت به خاك كربلا رسيد ، خاك را رنگ زرد شد و از او غبارى برخاست كه گيسوى مبارك امام حسين پر گرد شده ام كلثوم گفت : اى برادر عجب حالى مشاهده مىكنم و از اين باديه هولى عظيم به دل من مىرسد .\r\n وادى عشق كه جز كشته در و نايابست * ريگش از خون دل تشنه لبان ، سيرابست \r\nامام حسين خواهر را تسلّى داد و شهربانو را طلبيده وصيّت كرد . كه اى يار دلنواز و اى غمگسار كارساز چون مرا بينى در اين موضع ، از اسب افتاده و سر و روى درهم شكسته و اعضا از زخم تيغ و تير و نيزه مجروح گشته ، زنهار تا سر و موى برهنه نكنى و سينه و روى نخراشى ، كه شماتت اعدا ، عظيم‌ترين مصيبتى است . امّا چون اهل بيت اين سخن شنيدند همه در خروش و فغان آمده ، گفتند اى سيّد و سرور ، اين چه خبر دلسوز و جانگداز است كه مىدهى ؟ و اين چه داغ اندوه و ملالست كه بر سينه ما يتيمان و غريبان مىنهى ؟\r\n اين سخن چيست كه دلها همگى خون گردد * ديدها از غم دل دجله و جيحون گردد \r\nپس فرزندان و أقربا چندان گريه كردند و بناليدند كه أهل زمين و آسمان از گريهء ايشان به تنگ آمدند و نداى الرّضاء بالقضا به گوش ايشان رسيده صبر اختيار كردند . امام فرمود : كه چون چنين است چاره چيست ؟ به جز آنكه صبر كنيد و پناه به خدا بريد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nآنگاه امام حسين به آنجا فرود آمده ، به فرمود تا كسان او آنجا خيمه بزدند و نزديك به آب فرات قرار گرفتند .\r\nنور الأئمّه آورده كه امام حسين « عليه السلام » از كربلا رقعه‌اى نوشت به سليمان بن صرد خزاعى كه تو نامه نوشتى و مرا استدعاى آمدن كردى ، و من اينك آمده‌ام اگر مرا يارى كنى و عهد خود را به وفا رسانى خود قاعدهء مروت به جاى آورده باشى و اگر بىوفائى كنى از اهل كوفه غريب نيست كه با پدر و برادر و پسر عمّم همين كردند . حالا لشكر مخالف سر راهها بر من گرفته‌اند ، اگر يارى كنيد نيكو باشد . و الّا من تن به قضاى خدا در داده ، و بر مرصد « الرّضاء بالقضا باب اللّه الاعظم » به قدم اطاعت ايستاده‌ام « درمان رضا به حكم قضا دادنست و بس » پس نامه را به قيس اعرابى داد و قيس نامه را گرفته و متوجّه كوفه شد و در اثناى طريق راهداران ، او را گرفته پيش ابن زياد بردند . چون چشم قيس بر پسر زياد افتاد نامه را از بغل بيرون آورده بدريد ، ابن زياد گفت : اين كاغذ چه بود ؟ گفت نامه‌اى بود كه آورندهء آن من بودم گفت از كجا آورده بودى ؟ جواب داد كه از پيش امام حسين « عليه السلام » گفت چرا به دريدى ؟ گفت : تا تو نخوانى كه اسرار محبّان بر دشمنان فاش كردن شرط وفا نيست . پسر زياد گفت تو را از دو كار يكى بايد كرد ، تا از چنگ من رهائى يا بى ، يا نامهاى آن كسان كه نامه بديشان آورده بودى با من بگوئى ، يا بر منبر روى و امام حسين و برادر و پدرش را ناسزاگوئى و مرا و يزيد را ستايش كنى .\r\nقيس گفت اظهار نام اهل نامه خود ممكن نيست امّا اين كار ديگر بكنم قوم را در مسجد جامع جمع كن و مرا به منبر فرست ، تا آنچه دانم بگويم . پس منادى ندا كردند تا خلايق به مسجد جامع حاضر شدند و منبر در صحن مسجد نهادند و قيس به بالاى منبر برآمده خداى را به صفات جلال و جمال ستايش كرد و بر حضرت رسالت « صلى اللّه عليه و آله » درود فرستاد و در ابتلاى حقّ سبحانه و تعالى مرا نبيا و اوليا را حديثى چند فرو خواند ، پس گفت : اى قوم بدانيد كه رسول حضرت امام حسينم ، و مرا فرستاده تا مردم اين ولايت را با وى بيعت دهم كه وى از يزيد سزاوارتر است به خلافت ، زيرا كه فرزند رسول خداست . « صلى اللّه عليه و آله » پس بشتابيد و يارى وى كنيد ، كه در كربلا با\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاندك مردمى فرود آمده و لشكر مخالف بسيار است ، خوشا صاحب دولتى كه از هجوم بلا انديشه ناكرده روى به بيابان كربلا آرد .\r\n فراز و شيب بيابان عشق دام بلاست * كجاست شيردلى كز بلا نپرهيزد \r\nپس در ايستاد و مذمّت يزيد و ابن زياد آغاز كرد خروش از أهل كوفه برآمده ، خبر به ابن زياد رسيد و فرستاد تا او را از منبر به زير آورده ، به بالاى كوشك بردند و شربت شهادت چشانيدند ، و چون خبر قتل وى به امام حسين رسيد بسيار به گريست و او را دعاى خير گفت . و چون پسر زياد شنود كه امام حسين در كربلا فرود آمده ، نامه‌اى به وى نوشت مضمون آنكه يزيد به من نامه نوشته كه زنهار اگر حسين را يا بى يا خبر وى را بشنوى بر بستر نرم نخسبى ، و نان و آب سير نخورى تا او را به بيعت من درآرى ، و اگر ابا كند سرش بردارى و پيش من فرستى . اكنون اى حسين تو را نصيحت مىكنم بيا به بيعت يزيد درآى . و اگر چنين نمىكنى جنگ را آماده باش . چون آن نامه به امام حسين رسيد برخواند و بينداخت و گفت اى بدا حال آن قومى كه رضاى مخلوق را بر غضب خالق اختيار كنند .\r\n رو به دنيا آورند و پشت بر عقبى كنند * خلق را خشنود سازند و خدا را خشمناك \r\nپس رسول عبيد اللّه بن زياد گفت كه جواب نامه بنويسيد امام حسين فرمود : ما له عندي جواب فقد حقت عليه كلمة العذاب ، « 1 » نامهء او را نزديك من جوابى نيست و سزا و جزاى او جز كلمهء عذاب نه ، رسول بازگشته نزد عبيد اللّه زياد آمد و خبر نامه انداختن و جواب نانوشتن بياورد . غضب او زياد شد و روى به حضّار مجلس خود كرد كه كيست از شما كه متصدّى حرب حسين گردد ؟ و هر بلده‌اى از بلاد عراق كه طلبد به وى ارزانى دارم . هيچ‌كس جواب نداد نوبت دوم ، سوم نيز كس اجابت نكرد القصّه ، عمر سعد را پيش طلبيد و گفت مدّتى شد كه مىشنوم كه تو آرزوى حكومت رى دارى و فى الواقع آن ولايت وسيع است و عرصهء فسيح دارد و مداخل اموال آن بسيار و بىشمار است ، حالا مىخواهم كه منشور رى و طبرستان به نام تو نويسم و اين آرزوى تو را از خلوت قوّت به صحراى فعل آرم . عمر سعد خدمت كرد و ابن زياد به فرمود تا منشور حكومت\r\n\r\n\r\n","description":"","footnote":"\r\n( 1 ) - سورة الزّمر آيه 71 .\r\n","page_name":" 328 ","page_number":328},
  {"content":"\r\n\r\nرى و ايالت طبرستان به نام وى نوشته بياوردند و او را خلعت گرانمايه پوشانيده ، مركبى با ساخت زر پيش وى كشيدند ، پس گفت : اى عمر سعد من تو را سپهسالارى لشكر مىدهم و حالا حاكم رى شدى و پنجاه خروار زر از خزانه نقد به تو مىبخشم . و اين همه به شرط آن است كه به كربلا روى ، و حسين را به بيعت يزيد درآرى ، يا سر وى و متابعانش بردارى . عمر سعد گفت : اى امير اين كار بزرگست و بىتفكّر و تدبير تمام در چنين كارى شروع نتوان كرد . مرا دستورى ده تا بروم و با اولاد و اصحاب خود مشورت كنم ، پسر زياد گفت برو و زود خبر به من رسان ، عمر سعد جامهء خاصّه ابن زياد پوشيده و بر مركب ختلى سوار شد و منشور حكومت رى به دست گرفته به خانه آمد چون فرزندان او را بدان صورت ديدند ، گفتند اى پدر اين اسب و جامه از كجاست و اين كاغذ كه در دست دارى چيست گفت اى فرزندان دولتى روى به ما آورده كه پايانش پيدا نيست و سعادتى در طالع ما اثر كرده كه نهايتش هويدا نى .\r\n امروز بخت نيك بشارت رسان ماست * اقبال رخ نموده مرادات ما رواست \r\n روزيست اينكه ، دل به فراوان دعاش جست * عهدى است اينكه جان به هزار آرزوش خواست \r\nبدانيد كه امير عبيد اللّه بن زياد سپهسالارى لشكر خود به من ارزانى داشت و تشريف خاصّ و اسب ختلى نيز علاوه آن فرمود . و منشور امارت و ايالت طبرستان به نام من نوشت ، و اين همه به شرط آنكه بروم و با حسين محاربه كنم ، پسر كهترش كه اين سخن به شنيد ، گفت : هيهات ! هيهات ! اين چه انديشهء بد است كه كرده‌اى ؟ و اين چه سوداى بىحاصل است كه به سويداى دل درآورده‌اى ؟ هيچ مىدانى كه به حرب كه مىروى ، و كمر دشمنى كدام خاندان بر مىبندى ؟ امام حسين بن على جگرگوشهء مصطفى « صلّى اللّه عليه و آله » و نور ديدهء مرتضى و سرور سينهء فاطمهء زهرا است . پدر تو كه سعد وقّاص بود جان براى جدّ او نثار مىكرد تو حالا قصد جان ايشان مىكنى ؟ مكن ، و از خداى بترس و از شرمسارى روز قيامت برانديش و جواب حضرت رسالت را آماده باش ، كه چون در\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nقيامت از تو پرسد كه چرا با فرزندم خصومت كردى و تيغ در روى او كشيدى چه حجّت خواهى آورد ؟ و چه عذر خواهى گفت . ديگر آن كه سه نامه به دست خود نوشته به او فرستاده‌اى و او را خوانده‌اى و او سخن تو را اجابت كرده به قول تو روى به اين جانب آورده است و تو اكنون قصد كشتن وى مىكنى ؟ مردمان تو را غدّار و بىوفا گويند و دوستان اهل بيت تا قيام قيامت بر تو ناسزا گويند « مكن مكن كه نكومحضران چنين نكنند » عمر سعد از وى رو بگردانيد و پسر مهتر را گفت كه تو چه مىگوئى ؟ گفت آنكه برادرم مىگويد اگر چه راست است ولى نسيه است و آنچه پسر زياد مىدهد نقد و هيچ عاقل نقد ، را به نسيه ندهد و حاضر را بر غايب اختيار نكند .\r\n نقد را رايگان ز دست مده * وز پى نسيه روزگار مبر \r\n گفت صوفى كه آبكامهء نقد * از عسلهاى نسيه نيكوتر \r\nعمر سعد گفت : اى پسر راست مىگوئى ، حال ، مال دنيا اختيار كرديم ، تا حال آخرت چون شود . پس روز ديگر عمر سعد به دار الاماره رفت و گفت راضى شدم به حرب حسين . ابن زياد شادمان شد و پنج هزار كس به او داد و به جانب كربلا گسيل كرد و چون از شهر بيرون آمد يكى گفت يا بن سعد به حرب فرزند رسول خدا مىروى ؟\r\nگفت آرى اگر چه حرب حسين در دنيا موجب عار است و در آخرت موصل به نار ، امّا حكومت ملك رى نيز سبب ذوق و حضور است و واسطهء عيش و سرور . و عمر سعد اينجا بيت چند مىگويد كه ابو المفاخر رازى ترجمه‌اش بر اين وجه آورده .\r\n مرا بخواند عبيد اللّه از ميان عرب * رسيد بر دلم از خواندنش هزار تعب \r\n مرا امارت رى داد و گفت حرب حسين * قبول كن كه از او ملك راست شور و شغب \r\n به ملك رى دل من مايل است و مىترسم * به كينه چون به كُشم پادشاه ملك ادب \r\n\r\n","description":"","footnote":"","page_name":" 330 ","page_number":330},
  {"content":"\r\n\r\n چگونه تيغ كشم در رخ كسى كه رواست * شجاعت و نسب و علم و حلم و فضل و حسب \r\n سزاى قاتل او دوزخست و مىدانم * كه اين چنين عمل آرد خداى را به غضب \r\n ولى چو در نگرم در رى و حكومت آن * همىرود ز دلم خوف نار ذات لهب \r\nآورده‌اند كه حمزة بن مغيره ، كه خواهرزادهء عمر سعد بود ، چون ديد كه خالش عزم محاربهء با امام حسين جزم كرده به نزديكى وى آمد ، و گفت اى خال تو چرا به حرب با امام حسين مىروى ؟ كه يكى از گناهان بزرگست ، و مستلزم قطع رحم و موجب اشتهار به غدر و بىوفائى ، تو مرتكب چنين امر چرائى ؟ عمر سعد گفت : اى فرزند اگر چنين نكنم ايالت و حكومت به من نمىرسد . حمزه گفت : به خدا سوگند كه ترك امارت و خروج از دنيا بهتر از آن است كه نزد خدا روى و خون حسين در گردن تو باشد . پسر سعد در انديشهء دور و دراز افتاده خواست كه آن عزيمت را فسخ كند ، عاقبت حبّ جاه ديدهء بصيرت او را پوشانيده ، در چاه افتاده و با پنج هزار سوار و پياده روى به كربلا نهاد ، و در برابر امام حسين « عليه السلام » فرود آمده ، كس به او فرستاد كه سبب آمدن تو به اين ولايت چيست ؟\r\nامام حسين عليه السلام در جواب فرمود ، كه تو و اقران تو ، به من مكتوبها نوشتيد متعاقب رسولان فرستاديد در التماس قدوم من مبالغه از حد گذرانيديد ، من به كلمات واهيهء شما روى به راه آوردم ، و شما نقض پيمان كرده ، پسر عمّم را يارى نداديد تا به زارى كشته شد . و حالا هم من مىخواهم كه بازگردم ، اگر كسى مانع من نشود .\r\nعمر سعد از اين جواب خوش دل شد و گفت شايد كه ميان حسين و پسر زياد به صلح برگذرد و امام حسين بازگردد و به حرب احتياج نيفتد ، پس مكتوبى به ابن زياد نوشت و از ملتمس امام حسين او را آگاهى داد . ابن زياد در جواب نوشت كه بيعت يزيد بر حسين عرض كن . اگر قبول كند بر من اعلام نماى و الّا منتظر فرمان من باش . عمر سعد\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nدانست كه پسر زياد به مراجعت امام حسين راضى نمىشود ، آن نامه را به پيش امام حسين فرستاد و آن جناب بعد از مطالعه فرمود كه من هرگز به سخن پسر زياد عمل نكنم و فرمان او نبرم ، چون خبر ابا و امتناع امام حسين به پسر زياد رسيد غضب بر وى مستولى گشته ، حصين بن نمير و شبث بن ربعى و شمر بن ذى الجوشن را با جمعى سوار و پياده به مدد عمر سعد فرستاد و پيغام داد كه امام حسين و اتباع او را از تصرّف در آب فرات مانع آئيد تا وقتى كه به بيعت يزيد درآيد .\r\nپس عمر سعد ، عمرو بن حجّاج را با پانصد سوار جهت ضبط آب تعيين نمود و امام حسين و مردم او را از لب آب دور كردند . امام خيمه به جانب باديه زد و اين صورت به سه روز پيش از شهادت امام مظلوم بود . امّا تشنگى بر ملازمان حسين غلبه كرده بود برادر خود عبّاس بن على را با سى سوار و بيست پياده به طلب آب فرستاد و عبّاس با عمرو محاربه كرد ، و غالب آمد مشكها پرآب كردند و به لشكرگاه خود بردند شب ديگر حضرت امام حسين « ع » كس نزد عمر سعد فرستاد كه مىخواهم امشب با من ملاقات كنى عمر سعد قبول كرد و به اين معنى از خواصّ خود از لشكرگاه بيرون آمد و امام حسين به برادر خود عباس و پسر خود على اكبر سوار شده در برابر عمر سعد بايستاد و گفت ويحك اى عمر از خداوندى كه بازگشت همه به اوست نترسى ، كه با من در مقام مقابله و مقاتله آئى و تو مىدانى كه من پسر كيستم ؟ از اين انديشهء ناصواب درگذر و به زخارف دنياى غدّار كه به هيچ كس وفادارى و پايدارى ننمود مغرور مشو .\r\n گنج بقا نيست در اين خاكدان * مغز وفا نيست در اين استخوان \r\n آنچه در اين مايدهء خر گهى است * كاسهء آلوده و دست تهى است \r\n هر كه درو ديد دهانش بدوخت * و آنكه ازو گفت زبانش به سوخت \r\nاين چنين بد نامى به خود مپسند ، و دل در عروس عشوه‌نماى جان‌رباى دنيا مبند ، كه « اين عجوزه عروس هزار داماد است » عمر سعد گفت يا ابا عبد اللّه هر چه گفتى حقّ و صدقست اما مىترسم كه اگر به خدمت تو آيم منازل مرا در كوفه خراب كنند ، امام حسين « عليه السلام » فرمود : كه عمارتهاى دنيا چنان محبوب نيست كه اين همه تعلّق به\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nآن توان ورزيد ، اگر قصر بلند تو را پست سازند كوشكهاى رفيع در بهشت براى تو بنا كنند و مع هذا ، اگر با من باشى سرائى بهتر از آن به تو دهم . گفت : مرا در ولايت كوفه ضياع و عقار بسيار ارتفاع هست ، از آن مىانديشم كه ابن زياد آن را متصرّف گردد .\r\nامام حسين فرمود : كه اگر آن ضيعت ضايع شود من تو را در حجاز مزرعه‌اى بخشم كه به صد از آن ارزد . عمر سعد سر در پيش انداخت و هيچ گونه جواب نداد ، امام حسين « عليه السلام » فرمود ، برو كه به فضل خداوند وثوق دارم كه بعد از من به مراد نرسى و آنچنان بود كه بر زبان آن حضرت گذشت ، چه پس از اندك زمانى مختار بن ابى عبيد ثقفى او را و پسرش ، حفص ناجوانمرد ، كه پدر را بر حرب امام حسين تحريص ، و بر حكومت رى ترغيب مىكرد ، به قتل رسانيد و چون امام بازگشت ، برير بن حضير همدانى كه يكى از جمله زهّاد و عبّاد زمان بود پيش آمد ، كه اى فرزند رسول خدا چه كردى ؟ گفت : عمر سعد را نصيحت كردم از قبول آن ابا كرد ، برير گفت فردا من بروم شايد كه پنبهء غفلت از گوش وى بركشم و موعظهء مرا به سمع رضا اصغا نمايد . امام حسين « عليه السلام » فرمود ، كه بر صواب ديد تو كسى را اعتراض نيست برير چون اجازت يافت ، على الصباح به لشكرگاه عمر سعد شتافت و او را در خيمه‌اى يافته كه براى او نصب كرده بودند برير بىاجازت درآمد و سلام ناكرده به نشست . عمر سعد در غضب شد و گفت « يا أخا همدان » تو را چه چيز مانع شد كه بر من سلام نكردى مگر من مسلمان نيستم ؟ برير گفت : كه حضرت رسول « صلى اللّه عليه و آله » فرموده : كه « المسلم من سلم المسلمون من يده و لسانه » مسلمان كسيست ، كه مسلمانان از دست و زبان او ايمن و به سلامت باشند ، تو اينجا آب بر اهل بيت نبى بسته‌اى و زبان به مذمّت ايشان گشوده ، با فرزند رسول خدا داعيهء حرب كرده‌اى و لشكر در برابر عترت پيغمبر آورده‌اى ، پس مسلمان چگونه باشى ؟ « از خلق و خدا هيچ تو را شرم و حيا نيست » .\r\nعمر سعد زمانى سر در پيش انداخت ، پس سر برآورد و گفت : اى برير يقين مىدانم كه هر كه با ايشان جدال و قتال كند و حقوق ايشا را غصب نمايد ، لا محاله جاى او جحيم و جزاى او عذاب اليم خواهد بود ، اما من ترك ملك رى نمىتوانم كرد و دل از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nحكومت بر نمىتوانم گرفت .\r\nبرير فرمود كه يا بن سعد هر كه هوس ملك رى كند هرآينه بساط خدمت حق را طى كند و مركب سعادت را به تيغ شقاوت پى كند و مرد نيك بخت و عاقل اينچنين كارها كى كند ؟\r\n گيرم كه روزگار تو را مير رى كند * آخر نه مرگ نامهء عمر تو طىّ كند ؟ \r\n گيرم كه بگذرى تو ز قارون به گنج و مال * با وى وفا نكرد جهان با تو كى كند ؟ \r\nپس برير از پيش وى نااميد بيرون آمد و خبر به امام رسانيد ، كه آن سياه ، گليم عقاب عظيم را ، بر نعيم مقيم اختيار كرد .\r\n به آب زمزم و كوثر سفيد نتوان كرد * گليم بخت كسى را كه بافتند سياه \r\nامّا چون شمر ذى الجوشن شنود ، كه عمر سعد در شب رفته و با امام حسين سخن گفته است . فى الحال به كوفه رفت و با پسر زياد گفت كه ميان حسين و عمر سعد رسل و مراسله واقع است و شب نيز با يكديگر ملاقات نموده تدبيرها مىكنند و حقيقت حال معلوم نيست . ابن زياد در غضب شد و نامه‌اى نوشت به عمر سعد ، كه من تو را به محاربت حسين فرستادم نه به مصاحبت او ، مىشنوم كه با هم كلامى و پيامى داريد ، اگر اين كار از دست تو برنمىآيد منشورى كه به نام تو نوشته‌ايم ، بازفرست و سپهسالارى لشكر را به شمر ذى الجوشن گذار .\r\nچون نامه برسيد عمر سعد اندوهناك شده ، دل بر حرب امام حسين « عليه السلام » نهاد راوى گويد كه روز هشتم محرم در لشكرگاه امام حسين آب نماند و آن لشكر به تشنگى مبتلا شدند و اطفال فرياد العطش العطش بركشيدند . امام حسين « عليه السلام » برخاست و به موضعى تشريف فرمود ، و گفت اين زمين را بكنيد چون قدرى بكندند ، چشمهء آب شيرين خنك خوشگوار پديد آمد . لشكر از آن آب خوردند و مركبان را سيراب ساختند و مشكها پرآب كردند و باز آن چشمه ناپديد شد و هر چند طلبيدند از آن نشان نديدند ، و اين از جمله كرامتهاى امام بود .\r\nامّا چون اين خبر به پسر زياد رسيد باز نامه‌اى نوشت ، به عمر سعد كه حسين را مجال داده‌اى ، تا در باديه چاه مىكند ، كار بر وى سخت‌گير و مجال بر او تنگ ساز ، اينك\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nلشكر پىدرپى مىفرستم . آنگه شمر را با چهار هزار مرد به مدد عمر سعد فرستاد ، و از عقب او يزيد كلبى را با دو هزار و حصين بن نمير سكونى را با چهار هزار ، و در پى ايشان عمرو بن قيس احمسى را با دو هزار و قيس بن حنظله را با هزار كس ديگر فرستاد . تا هفده هزار سوار و پياده به عمر سعد پيوستند . و او پنج هزار مرد داشت مجموع به بيست و دو هزار نامرد جمع شدند . و با امام اندك مردمى بودند . حبيب بن مظاهر اسدى گفت : يا بن رسول اللّه در اين نزديكى قبيلهء بنى اسد نشسته‌اند ، دستورى ده تا امشب بروم و ايشان را به نصرت تو خوانم ، پس اجازت يافته به ميان آن قوم رفت و گفت : اى مردمان ! پسر فاطمه زهرا و جگرگوشهء رسول خدا را بيست و دو هزار سوار و پياده در ميان گرفته‌اند ، و شما خويشان منيد ، آمده‌ام و شما را نصيحت مىكنم كه اگر شفاعت رسول اللّه « صلّى اللّه عليه و آله » را مىطلبيد ، بيائيد و امام حسين را دريابيد .\r\nعبد اللّه بن البشير از آن مردمان بر پاى خاست و گفت « اوّل كسى كه لاف محبت زند منم . »\r\nگواه باشيد كه نخست كسى كه اجابت دعوت امام حسين كرد من بودم ، حبيب گفت « بشّرك اللّه يا بن البشير بالجنّة » اى پسر بشير بشارت دهد خداى تو را به بهشت ،\r\nالقصّه نود كس از نبى اسد بيعت كرده ، مكمّل و مسلح بر اسبان تازى نشسته ، رو به لشكرگاه حضرت امام حسين نهادند قضا را ، بدبختى از همان قبيله خبر به عمر سعد برد و او ازرق شامى را با چهار هزار كس فرستاد و آن غمّاز در پيش ايستاده و آن لشكر را بر سر ايشان برد و در كنار آب فرات به هم رسيده ، ست جنگ در پيوست و شكست بر مردم بنى اسد افتاده ، جمعى كشته شدند و باقى دانستند كه طاقت مقاومت آن لشكر ندارند ، به قبيلهء خود بازگشتند . و حبيب اين خبر به امام رسانيده موجب ازدياد حزن اهل بيت شد .\r\n هر دم افزايد غمى بالاى غم * لشكر غم وانمىافتد ز هم \r\nو چون پسر زياد شنيد كه امام حسين به قبايل مىفرستد ، و مدد مىطلبد ، آتش غضب او باز اشتعال يافته ، به عمر سعد پيغام داد كه اگر در همين روز به حرب امام حسين مشغول نشوى ، تو را هر كه با تست به سياست رسانم . و چون پيغام ابن زياد برسيد عمر سعد بترسيد و اگر چه روز بيگاه شده بود ، فى الحال سوار گشته با تمام لشكر روى به\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nامام حسين نهاد ، و اين روز نهم محرم بود كه تاسوعا گويند . و امام حسين در آن محل سر بر زانو نهاده به خواب رفته بود . چون گرد سپاه و نعرهء سواران و قعقعهء سلاح برآمد او را بيدار ساختند . امام حسين بر آن حال وقوف يافته برادر خود عباس را با بيست سوار پيش ايشان فرستاد تا معلوم كند كه سبب آمدن آن جماعت چيست عباس تحقيق نموده بازگشت و گفت : عمر سعد است كه با لشكر خود بر حرب اقدام نموده ، امام حسين عليه السلام فرمود كه برو و اين قوم را بازگردان كه روز بيگاهست و باقى امروز و امشب را مهلت طلب ، كه شب آدينه است ، و شب عاشورا تا باشد كه مراسم طاعت و لوازم او را دمن ، در اين شب برقرار ماند . عباس بازگشت و گفت اى مردمان جگرگوشهء مصطفى « صلى اللّه عليه و آله » يك امشب ديگر مهلت مىطلبد و چنان مىداند كه شب بازپسين است از عمر وى ، مىخواهد كه به طاعت و عبادت گذراند ، و در او راد و اذكار وى خللى نيفتد ، عمر سعد با امراى لشكر مشاورت نمود ، گفتند : ما به تنگ آمديم و از غضب امير مىترسيم ، و شمر نعره مىزد كه شما را امان نيست و إهمال و إمهال مجال ندارد ، ناگه ابو شعبان كندى . و روايتى آن است كه عمرو بن حجّاج از آن مقاله شرم داشته ، بانگ بر آن جماعت زده گفت : اى قوم اين چه سخت‌دلى و سست پيمانى است كه مىكنيد ؟ اگر اين قوم از روم يا از چين بودندى و مهلت خواستندى مهلت مىداديد ، آخر اين جماع اهل بيت پيغمبر شمايند و شما امّت جدّ اوئيد . از خالق بترسيد يا از خلايق شرم داريد .\r\n شما بس سخت روى و سست دينيد * چو شيطان لعين با كبر و كينيد \r\n ز حق سبحانه شرمى نداريد * ز مردم نيز آزرمى نداريد \r\n نه آخر اهل بيت مصطفايند * به صد كرب و بلا در كربلايند \r\nمردمان اين سخن استماع كرده دست از حرب بداشتند ، و همانجا فرود آمده نگهبانان برگماشتند ، و امام حسين قبل از اين فرموده بود ، تا گرد لشكرگاه خندقى كنده بودند تا مصاف يك جانب باشد و حرم نيز از تعرض بيگانه ايمن باشند و پرهيزم ساخته در اين محل فرمود ، تا آتش در آن زدند تا كسى شبيخون نيارد . امّا چون آتش زبانه زدن گرفت مالك بن عروه بر اسبى نشسته پيش راند و گفت : اى حسين پيش از آتش آن\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nسراى اين آتش بر خود زدى ، حضرت امام حسين فرمود ، كه كذبت يا عدوّ اللّه ، دروغ گفتى اى دشمن خداى ، گمان دارى كه من به دوزخ روم و تو به بهشت ؟\r\nمسلم بن عوسجه گفت يا بن رسول اللّه اجازت فرماى تا تيرى بر دهانش زنم ، حضرت امام فرمود نخواهم كه در حرب پيشدستى كنم ، امّا تو درنگر تا قدرت حق سبحانه را مشاهده كنى پس روى به قبله دعا آورده فرموده : « اللّهمّ جرّه الى النّار » بار خدايا او را به سلسلهء عقوبت در آتش كش و پيش از آنكه او را به آتش عقبى كشانى از آتش دنيا بچشان فى الحال به حكم « دعوة المظلوم مجابة » اثر اجابت ظاهر شد و اسبش را پاى به سوراخى رفته او به جانب سفل متمايل گشت و عنان از دست داده پايش در ركاب بماند و اسب به هر سو مىدويد تا به كنار خندق آتش رسيد ، او را از پشت در ميان آن آتش افكنده و خود بازگشت و خروش از مردمان برآمد و اين كرامت ديگر بود . از آن حضرت ، پس امام حسين « عليه السلام » سجدهء شكر به جاى آورد آنگه سر برداشت و به آواز بلند چنانچه هر دو لشكر شنيدند گفت خدايا ما اهل بيت و ذريّت رسول توايم ! داد ما از ظالمان بستان . ابن اشعث آواز داد كه تو را با پيغمبر چه خويشى است كه هر ساعت لاف مىزنى امام حسين از روى غيرت برآشفت و از سر نياز با حضرت كريم كارساز و خداوند بنده‌نواز مناجات كرده گفت خدايا پسر اشعث قدح نسب من مىكند ، و مرا فرزند پيغمبر تو نمىداند « فأره فى اليوم ذلا عاجلا » پس در همين روز خوارى وى را به وى نماى و رگ جانش قطع كن . هنوز تير دعاى آن حضرت بر هدف آسمان نرسيده بود كه شهباز قضا از فضاى عالم تقدير در رسيد ، و على الفور در باطن آن ناپاك تقاضائى ظاهر شد و از مركب فرود آمده ، به قضاى حاجت مشغول گشت . كه ناگاه كژدمى سياه به امر اللّه نيشى بر عورت او زد و مكشوف العوره در ميان نجاست مىگرديد تا جان پليد از بدن ملوث او جدا گرديد « آنچنان بد زندگانى مرده به » و اين نيز كرامت ديگر بود كه از آن حضرت واقع گشت پس جعدهء قرنى پيش راند و آواز داد كه اى حسين اين آب فرات را مىبينى كه چون درياى مواج مىرود به خدا كه از آن قطره‌اى نچشى تا هلاك شوى امام حسين كه اين سخن شنيد آب در ديده بگردانيد گفت « اللهم أمته عطشانا »\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nخدايا او را تشنه بميران فى الحال بىسببى اسبش در رميد و وى را بينداخت و او برخاسته در پى اسب مىدويد تشنگى بر او غالب شده العطش العطش مىگفت و هر چند آب بر لب او مىرسانيدند نمىتوانست بخورد . تا در آن تشنگى بمرد و اين ولايت سوم بود كه از آن حضرت در آن روز ظهور نمود . لشكر پسر زياد آن همه كرامات را مشاهده مىنمودند و همچنان بر صرافت جهل و عناد خود مستقيم بودند .\r\n أشقيا منكر كراماتند * در بساط مناكرت ماتند \r\n اوليا را چو خويش پندارند * سر به اهل صفا فرو نارند \r\n اين همه بهر آنكه جنس نيند * دد و ديوند و نوع انس نيند \r\nالقصّه ، آن روز و شب حرب نكردند و ملازمان امام مظلوم روى نياز به درگاه حىّ قيّوم آورده همه شب گرسنه و تشنه به ذكر الهى و درود حضرت رسالت پناهى « صلى اللّه عليه و آله » مىگذرانيدند .\r\nخوارزمى در مقتل خود « نور الأئمّه » آورده كه چون روز تاسوعا بگذشت و شب عاشورا درآمد سلطان سيارگان در تعزيت خانهء غروب مقام گرفت و شب مشك‌فام پلاس سياه و پيراهن كبود در ماتم خاندان پوشيد . خاتونان ، تا به خانهء بلا به نظارهء شهيدان كربلا آمدند شفق خون ديده در دامن سپهر ريخت عرصهء زمين گرد ادبار به رخسار و فرق مىبيخت .\r\n چون دود ظلم روى زمين را سياه كرد * مه روى خويش را به خراشش تباه كرد \r\nدر آن شب امام حسين به فرمود تا آن كرسى كه از ساج ساخته بودند و همراه داشت ، در ميان صحرا بنهادند و جمع لشكر خود را طلبيده بر بالى كرسى نشست و خطبه‌اى در غايت جزالت و نهايت بلاغت أدا كرد و بعد از ثناى خداوند تعالى و تعظيم و درود بر سيّد عالم « صلّى اللّه عليه و آله » فرمود كه « الحمد للّه على السّراء و الضّراء » امّا بعد ، بدانيد كه من هيچ‌كس را باوفاتر از اصحاب خويش نيافتم و هيچ آفريده را از اهل بيت خود رحيم‌تر و نيكوتر نديدم « فجزاكم اللّه منّى خيرا » خدا شما را از جهت من جزاى خير دهد . بدانيد كه امشب رقبهء شما را از ربقهء بيعت خويش مخلّى ساختم اين مهلت براى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nشما خواستم و ظنّ من آن است كه چون اين قوم مرا ببينند ، طلب شما نكنند ، و به جست و جوى ديگرى نپردازند پس هر يك از اصحاب من امشب دست يكى از اهل بيت من گرفته در آفاق متفرق گردند ، تا از محنت رهائى و از شدّت فرج يابند .\r\n من شدم غرقهء گرداب غم آن به ، كه شما * كشتى خود ، به سلامت سوى ساحل رانيد \r\nبرادران و فرزندان و خويشان و مواليان جواب دادند ، كه يا بن رسول اللّه ما را قوّت مفارقت و طاقت مهاجرت تو نيست و بقاى خود بعد از وفات تو نمىخواهيم و تا جان در تن داريم و رمقى در بدن داريم ، با أعداى دين و دشمنان خاندان رسول ربّ العالمين مقاتله خواهيم نمود .\r\n به قيامت برم آن عهد كه بستم با تو * تا نگوئى كه در آن روز وفائيت نبود \r\nامام حسين « عليه السلام » ايشان را دعا گفت و روى به فرزندان مسلم بن عقيل كرد و گفت اى ابناى عمّ ما بر مواعيد كاذبه و اكاذيب باطلهء كوفيان اعتماد نموده پدر شما را به كوفه فرستاديم ، و آن گروه روى دل از كوى مهر و وفا تافته و به اقدام انتقام در طريق تحريك افساد بر ايقاد نايرهء ظلم و بيداد شتافته عرض مصون او را هدف سهام تعرّض ساختند ، و رسم حق‌شناسى اهل بيت نبوّت را از روى ناسپاسى برانداختند « الا لعن الرحمن من اكفر النعم » تا شربت شهادت نوشيد و خلعت سعادت پوشيد حالا شما يادگار مسلم بن عقيليد و مادر شما نيز غمزده است . برخيزيد و مادر خود را برداشته از اينجا به قبيلهء بنى طىّ رويد و از آنجا به مدينه رفتهء بنشنيد و دل در كرم الهى بسته انتظار بريد كه دم‌به‌دم كسى كه انتقام ما از بنى اميّه بكشد ظهور خواهد كرد و من اين سخن از پدر خود شنودم و حقّا كه او از حضرت رسالت « صلى اللّه عليه و آله » شنوده باشد و اين صورت بر اين وجه بود كه حضرت مرتضى على روزى از روزهاى حرب صفّين ندا فرمود ، كه اين ابو مسلم ؟ يعنى ابو مسلم كجاست محمد حنفيّه گفت : اى پدر وى در آخر صف است . امير فرمود كه مراد من ابو مسلم خولانى نيست مقصود من صاحب جيش ما است كه از جانب مشرق با رايت سياه پديد آيد و چندان محاربه كند كه خداى تعالى به واسطهء وى حق را در مركز خود قرار دهد خوشوقت آنان كه با وى موافقت نموده ، در كشتن اعداى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nدين و نگونسارى ظالمان جدّ و جهد نمايند و اين نقل به صحّت پيوسته .\r\nو در شواهد النبوه مذكور است و اينجا چنين فرمود : كه مراد از اين كس صاحب الدعوه ابو مسلم مروزيست كه با علمهاى سياه از مرو شاه جهان بيرون آمده و با بنى اميّه محاربه نمود و عالم را از شامت مروانيان به پرداخت . القصّه امام حسين عليه السلام اين سخن به اولاد مسلم بگفت كه برويد و نمك ديگر بالاى جراحت پدر مريزيد شما را مصيبت پدر و برادران بس است « اندرين زودى نشايد داغ بر بالاى داغ » ايشان فرياد بركشيدند كه اى امام زمان « مائيم و خاك كويت تا جان ز تن برآيد »\r\nجان را چه قدر باشد كه بهر تو فدا نكنيم و سر به چه ارزد ، كه نثار آن خاك پا نسازيم پدر ما ، در وفادارى تو سر درباخت ، و ما ، در هوادارى تو جان در مىبازيم . او به غيرت با دشمنان در نساخت ، و ما از سر محبّت با دوستان جانى در مىسازيم تو نه آن سرو رى كه بسر با تو مضايقه توان كرد و نه آن دلبرى كه رضاى دل تو را به زودى از دست توان داد .\r\n تا سر ز گريبان اجل بر نزنيم * ما دست ز دامان تو كوته نكنيم \r\nامام حسين « عليه السلام » چون ديد كه ايشان از روى صدق و صفا دم مىزنند ، و در راه مهر و وفا ثابت‌قدمند دعاى خير جهت ايشان بر زبان راند . فرمان داد كه چون مهم اصحاب من بر اين وجه قرار يافت ، بايد كه بروند و بقيّه‌اى كه از شب مانده به طاعت و عبادت گذرانند و صباح حاضر گردند ، كه نماز آخرين كه به جماعت خواهيم گزارد ، نماز اين بامداد خواهد بود القصه مخاديم به منازل خود شتافته به او را دو ادعيه مشغول گشتند . آن شب همه شب ناله از عرصهء زمين به غرفهء ماه مىرفت و نم اشك غريبان باديهء عنا از چشمهء چشمها به پشت ماهى مىرسد .\r\n اشك چشمم ، تا به ماهى رفت و آهم تا به ماه * ماه و ماهى را بر اشك و آه مىگيرم گواه \r\nنور الأئمّه آورده كه : در اوايل سحرگاه بود ، كه از آسمان آوازى آمد . كه هاتفى مىگفت « يا خيل اللّه اركبوا » اى لشكر خدا سوار شويد كه هنگام كارزار رسيد و برنشينيد ، كه وقت رحلت به منزل دار القرآن آمد ام كلثوم همچون بيهوشان خروشان خود\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nرا در خيمهء امام حسين « عليه السلام » انداخت ، و گفت اى برادر عزيز اين صدا شنيدى كه از آسمان آمد گفت آرى شنيدم و از اين عجيب‌تر هم ديدم پيش از اين ساعت به يك لحظه نور باصره از فلك دماغ به افول رسيد و مردمك چشمم از روزنهء جان به نظارهء گلشن ملكوت مشغول شد به حكم وراثت جدّم « صلّى اللّه عليه و آله » كه « تنام عيناى و لا ينام قلبى » چشمم در خواب و دلم بيدار بود سگان ديدم كه بر من حمله كردند ، در ميان آنها سگ پيسهء از همه بر من خشمناكتر بود و من با خود گفتم كه او مرا هلاك خواهد كرد و در اين بودم كه جدّم « صلّى اللّه عليه و آله » پيش من پيدا شد و گفت : يا بنىّ ! اى پسرك من ، و اى شهيد آل محمد و از مظلوم‌ترين فرزندان من ! اينك به استقبال روح پاك تو ساكنان عالم بالا ، و مقرّبان ملاء أعلى آمده‌اند و به مرتبه بزرگتر تو را بشارت مىدهند جهد كن كه امشب افطار نزد من كنى و توقّف و تأخير جايز ندارى و همراه جدّم « صلى اللّه و سلامه عليه » فرشته‌اى ديدم آن حضرت فرمود كه اى حسين اين كس را مىشناسى ؟\r\nگفتم نى فرمود كه اى فرشته‌اى است از آسمان فرود آمده با شيشهء سبز تا خون تو را در آن شيشه ريزد و نگاهدارد . امّ كلثوم به گريه درآمد . حضرت امام حسين « عليه السلام » گفت : اى خواهر أهل بيت مرا طلب كن كه محلّ وداع است .\r\n الوداع ، اى دوستان كين دم سفر خواهيم كرد * مسكن اصلى خود جاى دگر خواهيم كرد \r\n ما به اكراهيم چون يوسف در اين زندان اسير * مصر عزّت را عزيزآسا مقر ، خواهيم كرد \r\n حاصل دنيا متاعى نيست ، كان را قيمتى است * زو چو صاحب همّتان قطع نظر خواهيم كرد \r\n ما از اينجا شاد و خرم مىرويم از بهر آنك * منزل اندر بقعه‌اى زين خوبتر خواهيم كرد \r\n هر كه را عزم تماشاى رياض قدس هست * كو مهيّا شو كه ما زينجا سفر خواهيم كرد \r\nپس حرم محترم امام حسين « عليه السلام » و اولاد امجاد ، آن حضرت بيامدند و امام فرزندان را در پيش خود جاى داد و بوسه بر روى ايشان مىنهاد و روى بر سينهء ايشان مىماليد و از دل پرخون زار زار مىناليد و مىگفت اى جگرگوشه‌گان من جانم براى شما مىسوزد ، كه هنوز وقت يتيمى شما نيست ، و درد غريبى علاوهء حزن يتيمى شده ، ندانم كه چه گويم و غم شما را به كه گويم پس روى به شهربانو كرد كه اى يار ديرينه من\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو اى نور ديده و سرور سينهء من نمىدانم كه با اين يتيمان چه خواهى كرد ؟ و بعد از من غم ايشان چگونه خواهى خورد ؟ خروش و فغان از اهل بيت برآمد و كشتى صبر و سكون در گرداب حيرت و غرقاب اضطراب افتاد و افواج و امواج درياى مصيبت و احزان متلاطم و متراكم شد ، ديدهء دوران از اندوه بزرگان خاندان گريان گشت . زبان زمان بدين نغمهء دلسوز جگرخراش ترنّم آغاز كرد .\r\n موج زن مىبينم از هر ديده طوفانِ غمى * مىرسد در گوشم از هر لب صداى ماتمى \r\n اهل عالم را نمىدانم چه كار افتاده است ؟ * اين قدر دانم كه درهم رفته كار عالمى \r\nامّ كلثوم بىطاقت شده ، گفت : اى گلدستهء باغ لا فتى ، و اى لاله نو رستهء چمن هل اتى كه را طاقت شنودن اين سخن غم اندود است و كه را تاب استماع اين كلام جگرسوز جد ما حضرت مصطفى « صلى اللّه عليه و آله » كه از اين عالم رحلت فرمود محرم ما پدرت على مرتضى بود . چون آن حضرت به بال شهادت به سوى روضهء سعادت پرواز نمود ، سايهء برادرت حسن مجتبى بر فرق ما گسترده شد و بعد از برادرم محرم محرومان و پناه مظلومان تو بودى . اى يادگار خاندان نبوّت چون تو به روى ، محرم ما كه باشد ، و مرهم راحت بر جراحت دل ما فراق‌زدگان كى نهد ؟\r\n فرياد از آن روز كه ما بىتو بمانيم * در آرزويت عمر به حسرت گذرانيم \r\nدر اين سخن بودند كه ناگاه صبح بدميد و گريبان از غم آن غريبان چاك زد « فلمّا اضاء الصبح فرق بيننا » صبح سر برهنه از سپهر كبودپوش ، خراشيده ، روى ظاهر گشت ، و آفتاب سر گردان از فلك سرگشته با دل پرآتش طالع شد و دشنهء زمان گيسوى شب را در ماتم شهدا ببريد و موى بريدن در اين مصيبت غريب نيست ، و دست زمان پيراهن زر حلقهء فلك را از جيب تا دامن فرو دريد و جاه دريدن ، در اين تعزيت عجيب نيست .\r\n هر صبح اگر نه تعزيت مفخر الهداست * پيراهن كبود فلك غرق خون چراست ؟ \r\n گر آفتاب شرع نه در آب مىرود * بر قامت سپهر چرا پيرهن قباست ؟ \r\n گر در فراق آن رخ گلگون نسوخت زار * خورشيد را چرا رخ لعلى چو كهرباست ؟ \r\nاما چون اثر صبح ظاهر شد . امام حسين بانگ نماز گفت و ياران جمع شدند و تيمّم\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nكرده سنّت أدا نمودند و فرض را با جماعت گزاردند و هنوز دعا ناگفته و او راد ناخوانده فرياد كوس حربى و ناله ناى رزمى از لشكر مخالفان فوج برآمده ، از سوار و پياده مكمل و مسلح روى به ميدان نهادند و رايتها و علمها نصب كردند و نداى هل من مبارز ؟\r\nدر دادند . چون كه مواليان حسينى سپاه عراق را كه مخالف اهل حجاز بودند ، با چنان برگ و نوا ديدند . عشّاق وار كمر خدمتكارى به دست يقين براى آن خسرو زمان و زمين بر ميان جان شيرين بستند . و پياده و سوار روى به صف كارزار آوردند .\r\nعمر سعد به تعبيهء لشكر پرداخته ميمنه ناميمون را در عهده عمرو بن حجّاج كرد . و ميسرهء ناسره را به شمر بن ذى الجوشن سپرد و علم را به دست مولاى خود داد و آن قلب دل سياه در قلب سپاه قرار گرفت . امام با آنكه معدود ، چند بيش نداشت از كثرت لشكر دشمن انديشه ناكرده ميمنهء يا ميمنت را نامزد زهير بن قين بجلى نمود ، و در ميسرهء با يسر حبيب بن مظاهر اسدى را مقرّر فرمود و رايت نصرت آيت را به برادر رشيد خود عبّاس ارزانى داشت ، و اگر چه جاى قلب صدر باشد آن صدر در قلب جاى گرفت مبارزان امام حسين « عليه السلام » در ميدان شهادت نقدهاى روان بر كف با كفايت نهادند هاتف غيبى از عالم لاريبى ، به گوش هوش ايشان ، اين ندا مىرساند كه .\r\n روز جنگست و جنگ بايد كرد * كوشش نام و ننگ بايد كرد \r\n تا شود مرد عرصهء ميدان * تنگ بر اسب تنگ بايد كرد \r\n وقت جوشش شتاب خوش باشد * گاه شستن درنگ بايد كرد \r\n شكم ماه و پشت ماهى را * ز اشك شمشير رنگ بايد كرد \r\n اندرين بحر غوطه بايد خورد * جا بكام نهنگ بايد كرد \r\n رزم با اين سگان رو به باز * همچو شير و پلنگ بايد كرد \r\n وز پى ديده‌هاى كج‌بينان * فكر تير خدنگ بايد كرد \r\nاما چون هر دو صف راست شد ، امام حسين « عليه السلام » به خيمهء شريف درآمد و عمامهء رسول خداى « صلّى اللّه عليه و آله » بر سر نهاد و دارعهء آن حضرت در پوشيد و شمشيرى كه شهسوار ميدان انا نبىّ بالسيف در دست گرفتى ، حمايل كرد و بر اسبى مرتجز\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nنام ، كه مركب راكب براق بودى سوار شده روى به ميدان نهاد و شعرى آغاز كرد كه يك بيت از آن ، اين است .\r\n انا ابن علىّ الطهر من آل هاشم * كفا نى بهذا مفخرا حين أفخر \r\nمضمون سخن آن حضرت آنست كه اى اهل عراق ! سوگند بر شما مىدهم كه مىدانيد كه من نبيره مصطفى و سبط رسول خدايم و جگرگوشهء فاطمهء زهرايم و قرّة العين علىّ مرتضى امّ برادرم ، حسن مجتبى است عمّم جعفر طيار در هواى فضاى جنّات العلا است ، عمّ پدرم ، حمزهء سيد الشهدا است و مىبينيد كه اين عمّامهء رسول خداست ، كه بر سر دارم و اين دراعهء مبارك اوست كه در بر دارم و اين شمشير آن حضرت است كه حمايل كرده‌ام و اين اسب خاصّهء اوست كه به زير ران درآورده‌ام .\r\nنعره از آن لشكر برآمد ، كه اى حسين به درستى و راستى كه آنچه گفتى حقّ و صدق است . امام حسين ( ع ) گفت : پس به چه وجه خون مرا حلال مىداريد ؟ و آبى كه بر دد و دام و يهود و نصارى حلالست از من بازمىگيريد و حال آنكه پدرم رانندهء دشمنان خود است از آب حوض كوثر ، همچو كسى كه شئون تشنه را از آب بازمىگرداند ، در اين اثنا آواز گريه و زارى اطفال و نسوان اهل بيت از خيمه به سمع همايون امام حسين رسيد آن حضرت از استماع آن متأثر شده گفت « لا حول و لا قوّة الّا باللّه العلى العظيم » پس عباس و على اكبر را فرستاد كه برويد و با ايشان بگوئيد كه فردا شما را بسيار بايد گريست ، حالا در گريه تعجيل مكنيد ، ايشان خاموش شدند . امام به سر حرف خويش رفت و گفت ايّها النّاس ! بدانيد كه خداوند تعالى كذب را حرام گردانيده و من هرگز دروغ نگفته‌ام و وعدهء خلاف نكرده و هيچ مسلمان را نيازرده و تا قلم تكليف بر من جارى گشته ، فرايض الهى را ترك نكرده‌ام و شما را معلوم است كه آن نسب عالى كه من دارم امروز بر روى زمين هيچ كس ندارد و من مردى بودم از دنيا اعراض نموده و ملازم روضهء جدّ بزرگوار خود صلوات اللّه و سلامه عليه گشته مرا آنجا نگذاشتند تا به ضرورت ترك مدينه گرفته پناه به حرم بردم و به عبادت پروردگار خود مشغول شدم تا رسل شما متعاقب و نامه‌هاى شما متواتر به من رسيد كه ما تو را به امامت أحقّ و اولى از غير تو\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمىدانيم ، بايد كه متوجه اين جانب شوى . « تا در قدم تو جمله جان افشانيم »\r\nاكنون كه به قول شما آمده‌ام به مكرهاى نهانى ، قصدهاى ناگهانى مىكنيد و آبگينهء دلهاى نازك ما غريبان را به سنگ غدر و جفا درهم مىشكنيد اگر از نايرهء مكر شما كه متاع صبر و سكون مرا سوخته ، حرفى به گوش كوه فرو خوانم فى الحال صفت بستّ الجبال بسّا برو پديد آيد ، و اگر از صاقعهء جور شما كه بناى شكيبائى اصحاب مرا از بنياد برانداخته رمزى به روز روشن نمايم در زمان اثر  « ظُلُماتٌ بَعْضُها فَوْقَ بَعْضٍ »  « 1 » از او ظاهر گردد ، و حالا به سبب شما دار لملك راحت را از يغماى لشكر اضطراب خراب مىبينم و سفينهء آمال را از هبوب عواصف ملال ، در غرقاب انقلاب مىيابم .\r\n درياى غصّه را بن و پايان پديد نيست * كار زمانه را سرو سامان پديد نيست \r\n دارم درون جعبهء دل ، صد هزار تير * پنهان چنان كه ، يك سر پيكان پديد نيست \r\nپس يك يك از رؤساى كوفه را كه در آن لشكر بودند ، نام برده گفت : اى عمر سعد ! و اى عمرو بن الحجاج ! و اى شبث بن ربعى ! و فلان و فلان شما نامه‌ها به جانب من نوشته‌ايد و اكنون در برابر من آمده ، قاصد خون من گشته‌ايد ! ايشان جواب دادند كه ما از اين مكاتيب خبر نداريم . امام « عليه السلام » نامه‌هاى ايشان را همراه داشت بديشان نمود .\r\nايشان انكار بليغ كرده گفتند اين صحايف بىوقوف ما قلمى شده امام حسين ( ع ) از كذب و غدر ايشان متحيّر شد و فرمود تا آن مكتوبات را در آتش افكندند . پس فرمود كه « الحمد للّه و المنّه » كه حجّت بر شما تمام كردم و شما را بر من حجّتى نيست عمر سعد پيش آمد و گفت اى حسين اين سخنان هيچ نتيجه نمىدهد ، يا يزيد را بيعت مىكنى ، يا تو را به ضرب تيغ هلاك مىسازيم . پس تيرى در كمان نهاد و گفت : اى اهل كوفه ! گواه باشيد و فردا نزد امير جليل يعنى عبيد اللّه زياد اقامت شهادت نمائيد كه اوّل كسى كه تير به لشكرگاه حسين انداخت من بودم پس آن تير را به جانب امام حسين « عليه السلام » افكند امام محاسن مبارك خود به دست گرفت و فرمود كه غضب خدا بر يهود وقتى اشتداد يافت كه گفتند ، عزير پسر خداست و خشم الهى بر نصارى زمانى مشتدّ گشت كه افترا\r\n\r\n\r\n","description":"","footnote":"\r\n( 1 ) - سورة النّور آيه 40 .\r\n","page_name":" 345 ","page_number":345},
  {"content":"\r\n\r\nنمودند كه عيسى ابن اللّه است و سخط پروردگار در اين محل براى شما معدّ و مهيّا شد كه قصد كشتن فرزند پيغمبر او مىكنيد و من حالا از منهج شكيبائى كه راه سالكان مسلاك « و أصبر و ما صبرك الّا باللّه » است انحراف نمىنمايم و به عروهء وثقاى محبت كه به حكم « انّ  اللَّهُ يُحِبُّ الصَّابِرِينَ  » خلعت آن جز ، بر قامت با استقامت صابران راست نمىآيد ، تمسّك مىفرمايم ، كه اندك زمانى را نتايج ظلم به روزگار ستمكاران رسد و از اوج جاه عزّت و حرمت به قعر چاه إدبار و مذلّت گرفتار شوند .\r\n كه كرد در همه عالم كمان ظلم بزه * كه تير لعنت جاويد را نشانه نشد \r\nمنتظرم كه به حكم ان اللّه يمهل و لا يمهل جزاى كردار و سزاى گفتار شما به زودى زود به شما رسد .\r\n هر كه آئين ظلم پيش نهاد * بند بر دست و پاى خويش نهاد \r\n چند روزى اگر سر افرازد * دهرش آخر ز پا در اندازد \r\nپس امام حسين « عليه السلام » عنان مركب از ميدان برتافته ، به صف لشكر خود بازآمد و دل بر محاربه نهاد . و اين واقعه در روز جمعه بود دهم محرم سال شصت و يكم از هجرت ، سيّد عالم « صلى اللّه عليه و آله » و لشكر مخالف به قولى هفده هزار و به روايتى سى و دو هزار و اصحّ روايات آن است كه بيست و دو هزار از سوار و پياده از شام و كوفه در آن معركه حاضر آمدند . و ملازمان حضرت امام حسين به قولى هشتاد و دو تن ، به روايتى هفتاد و دو تن بودند ، به غير از آن حضرت ، سى و دو تن سواره و چهل تن پياده ، و در اغلب رسايل كه داستان اين مقتل مرقوم شده تفصيل اين مبارزان و كيفيت مبارزات ايشان مذكور نيست ، و به مجرد نامى و شعرى اكتفا كرده‌اند و اين كمينه « 1 » تفصح و تصفّح بسيار كرده تا تفاصيل آن واقعه را به طريق خير الكلام در اين اوراق ايراد نمود و رجز هر مبارزى را كه مىخوانده ، چون پارسى زبان را از آن فايده‌اى نيست و سر رشتهء سخن به سبب آن انقطاع مىيابد ، اينجا نياورده مگر جائى كه ضرورت باشد و اشعارى كه ترجمهء آن رجزها از گفتار قدما بود و مناسب اذهان لطيفهء اهل اين زمان\r\n\r\n\r\n","description":"","footnote":"\r\n( 1 ) - كمينه : كمترين .\r\n","page_name":" 346 ","page_number":346},
  {"content":"\r\n\r\nنمىنمود ، آن نيز منطوى شد . الّا آنچه ايراد آن بىفايده نباشد « و من اللّه الإعانة و التّوفيق »\r\n\r\n1 . شهادت حرّ بن يزيد رياحى با برادر و پسر و غلامش\r\nراوى گويد : « كه چون صفوف قتال راست شد . از هر دو جانب چشم در ميان ميدان داشتند تا سبقت حرب كه كند ؟ امام حسين « عليه السلام » مىفرمود : كه من از پدر خود ياد دارم كه تا مخالف ابتدا به حرب نكند ، متعرّض حرب او نبايد شد ، اما حرّ بن يزيد پيش لشكر كوفه ايستاده بود چون حال بر اين منوال مشاهده نمود ، مركب نزديك عمر سعد راند و گفت يا بن سعد با امام حسين بن على مقاتله خواهى كرد ؟ گفت : بلى ، در اين قتال تن بسيار بىسر خواهد شد . حرّ گفت : فردا جواب رسول خدا « صلى اللّه عليه و آله » را چه خواهى ؟ گفت : عمر سعد هيچ جواب نداد . حرّ اعراض نموده متوجّه ميدان شد امّا لرزه بر اعضاى وى افتاده بود و دل در برش مىطلبيد چنان كه هر كس در پهلوى وى بود آواز آن مىشنود مهاجر بن اوس از اقوام حرّ و روايتى آن است كه برادر ، او مصعب بن يزيد با وى گفت كه من تو را در هيچ معركه چنين خوفناك نديده‌ام تو از جمله مشاهير دلاوران و مبارزانى و هرگاه كه از دليران و تيغ‌گزاران كوفه مىپرسيدند ، پيش از همه تو را نام مىبردند و بيش از همه تو را مىستودند اين لرزهء تن و طپيدن دل را سبب چيست ؟ حرّ گفت : اى برادر مرا ترس نيست اما نفس خود را ميان بهشت و دوزخ مخيّر ساخته‌ام و با خود در انديشهء آنم كه چگونه برآيد ناگه نعره‌اى از جگر بركشيد و گفت اى برادر بشارت باد كه نفس من بهشت را اختيار كرد پس تازيانه بر اسب زد و نزد امام حسين آمد و از مركب پياده شده ركاب آن حضرت را بوسه داد و روى بر سم و مركب امام نهاده گفت يا بن رسول اللّه ! مرا گمان نبود كه اين جماعت قصد تو كنند ، و خيال مىبستم كه مهم به صلح از هم بگذرد و اكنون كه تمرّد و عصيان و تغلّب و طغيان ايشان بر من ظاهر شد ، به خدمت تو مبادرت نمودم آيا توبه من قبول شود يا نى ؟ و عذر و گناه من به حيز قبول رسد يا نه ؟\r\n با خجالتهاى كلى رو به راه آورده‌ام * جان پردرد و زبان عذر خواه آورده‌ام \r\n بر من بىدل ميفشان دست ردّ زيرا كه من * بر اميدى رو سوى اين بارگاه آورده‌ام \r\n\r\n","description":"","footnote":"","page_name":" 347 ","page_number":347},
  {"content":"\r\n\r\nحضرت امام حسين « عليه السلام » از بالاى مركب دست مبارك بر سر و روى حرّ ماليد و گفت : اى حرّ هر چند بنده گناه كند ، چون رو به درگاه خداوند آورده ، استغفار نمايد و از آن گناه توبه كرده عذر خواهد ، اميد قبول هست « و هو الذي يقبل التوبة عن عباده » « 1 » جرمى كه نسبت به من كردى ناكرده انگاشتم و تقصيرى كه تا اين غايت از تو واقع شد ، در گذشتم مردانه باش و در حرب دل قوى دار كه امروز روز بازار سعادت است و اين ميدان جلوه‌گاه اهل شهادت است حرّ با دلى از محبّت امام حسين « ع » پر ، رو به ميدان نهاد و در طريد كردن و جولان نمودن داد هنر ، بداد امّا چون مصعب برادر حرّ ديد كه حرّ آخرت را بر دنيا گزيد و دست ولا در دامن آل عبا زد اسب برانگيخت و در فتراك امام حسين آويخت لشكر عمر سعد گمان بردند كه به جنگ برادر مىرود و چون به ميدان رسيد گفت اى برادر ، خضر راه من شدى و مرا از ظلمت نكرت به سرچشمهء آب حيات معرفت رسانيدى من هم با تو موافقت كرده از اهل مخالف بيزار شدم ، فردا هر دو گواه معامله هم باشيم و با هم از شفاعت امام حسين « عليه السلام » بهره گيريم پس حرّ برادر را به نزديك امام مظلوم آورده ، صورت حال به موقف عرض رسانيد حضرت امام او را در برگرفت و به نواخت و او را با حرّ دعاى خير كرد .\r\nمقتل امام اسماعيل آورده كه : در آن زمان كه حر نزديك امام آمد گفت يا بن رسول اللّه شب پدر خود را در خواب ديدم كه نزد من آمد و گفت اى حرّ در اين روزها كجا رفته بودى ؟ گفتم رفته بودم كه سر راه بر امام حسين بگيرم پدرم فرياد بركشيد و گفت وا ويلاه ! اى پسر تو را با فرزند رسول خدا چه كار ؟ اگر طاقت آتش دوزخ دارى برو و با وى حرب كن : و اگر شفاعت رسول خدا صلى اللّه عليه و آله و رضاى پروردگار عالم جلّ جلاله مىخواهى و رياض رضوان و غرفات بهشت جاودان مىجوئى برو و با دشمنان او مصاف كن اكنون مىخواهم كه اجازت دهى كه به حرب روم امام حسين « ع » فرمود كه تو ميهمان مائى صبر كن تا ديگرى برو حر گفت يا بن رسول اللّه اول كسى كه به مخاصمت تو آمد من بودم دستورى فرماى تا نخستين\r\n\r\n\r\n","description":"","footnote":"\r\n( 1 ) -\r\n","page_name":" 348 ","page_number":348},
  {"content":"\r\n\r\nكسى كه به محاربت دشمنان تو رود من باشم امام حسين « عليه السلام » او را اجازت داد و حرّ مرد مردانه و دلاور فرزانه بود و او را در كار زار برابر هزار سوار داشتندى و سپهسالار پسر زياد بود بر مركبى دوندهء روندهء ، جهندهء تازىنژاد ، سوار روى به ميدان نهاد و رجزگويان مبارز طلبيد . و ابو المفاخر رازى ترجمهء رجز وى را بر اين وجه آورده .\r\n منم شير دل حرّ مردم رباى * كمر بسته پيش ولىّ خداى \r\n منم شير و شمشير برّان به دست * كه دارد بر شير و شمشير پاى \r\nچون عمر سعد حرّ را در ميدان ديد لرزه به روى دلش پيچيد و يكى از معروفان عرب را كه صفوان بن حنظله گفتندى ، طلبيد و گفت برو و حرّ را به نصيحت و ملايمت به جانب ما بازآر . و اگر سخن قبول نكرد سرش را به شمشير آبدار از تن بردار ، صفوان به ارادتى تمام و زينتى لا كلام در برابر حرّ آمد و گفت : تو مرد عاقل و پردلى و از مبارزان كاملى روا باشد كه از يزيد برگردى و روى به حسين كنى ؟\r\nحر گفت اى صفوان از خردمندى و فرزانگى تو اين سخن عجب است تو يزيد را نمىدانى كه او ناپاك و ظالم و فاسق است و امام حسين پاك و پاك زاده تزويج مادرش در بهشت بوده جبرئيل امين گهوارهء او را جنبانيده پيغمبر « صلى اللّه عليه و آله » او را ريحان بوستان خود خوانده .\r\n وصفش از شر و بيان بالاتر است * هر چه من گويم از آن والاتر است \r\nصفوان گفت : من اين همه مىدانم و زياده از اين هم مىشناسم ، امّا دولت و مال و جاه با يزيد است و ما مردم سپاهىايم ، ما را يراق و مرتبه و منصب مىبايد تقوى و طهارت و علم و فضيلت به چه كار آيد ؟ حرّ گفت : اى خاكسار حق را مىدانى و مىپوشى و شربت شيرين‌نماى جان‌گزاى غرور نما مىنوشى ؟\r\n« فردات كند خمار كاكنون مستى »\r\nصفوان در غضب شد و نيزه حواله سينه حرّ كرد حرّ نيزه بر نيزهء او افكنده ، به مردانگى نيزهء او را پاره پاره ساخت و در همان گرمى سنان نيزه بر سينه‌اش زد چنان كه يك گز از پشتش بيرون آمد پس وى را به همان نيزه از صدر زين در ربود ، بر سر دست\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nآورد چنانچه هر دو لشكر به ديدند آنگاه بر زمين زد چنانچه استخوانهاى او ريزه ريزه شده خروش از هر دو لشكر برآمد .\r\nامّا صفوان را سه برادر بود ، هر سه از غصّهء قتل برادر به يك بار بر حرّ حمله كردند حرّ نعره‌اى از جگر بركشيد و خداى را به عظمت و قدرت ياد كرده ، درتاخت . و دوال كمر يكى را گرفت و از خانه زينش در ربوده ، چنان بر زمينش زد كه گردنش به شكست و ديگرى را تيغ بر سر زد ، كه تا سينه‌اش به شكافت . ديگرى روى به هزيمت نهاد ، حرّ از عقب وى در تاخت و نيزه‌اى بر پشتش زد كه سر سنان از سينه وى برون آمد . پس روى به جانب امام حسين آورده ، گفت يا بن رسول اللّه مرا بحل كردى ؟ و از من خوشنود شدى ؟\r\nامام « عليه السلام » فرمود « نعم أنت حرّ كما سمتك امك » آرى من از تو خوشنودم و تو آزادى چنانچه مادر تو را « حرّ » نام نهاده يعنى فردا از آتش دوزخ آزاد خواهى بود حر اين بشارت شنوده با نشاط تمام روى به ميدان نهاده ، حرب در پيوست به هر جانب كه در تاختى از كشته پشته ساختى و به هر طرف كه روى نهادى مرد و مركب بر روى هم فتادى مقارن اين حال پياده‌اى در دويد و اسب حرّ را پى كرد ، حرّ پياده به حرب درآمده شعلهء خشم جهانسوزش زبانه كشيد ، و نايرهء قهر غبرت افروزش اشتعال ، پذيرفت .\r\n به نيزه صخره را سوراخ مىكرد * به پيكان موى را صد شاخ مىكرد \r\nلشكر كه آنگونه كارزار مىديدند ، پياده و سوار از پيش وى مىرميدند . امّا چون امام حسين عليه السلام ديد كه حرّ پياده جنگ مىكند اسبى تازى با ساخت گرانمايه فرستاد و حر سوار شده به جولان درآمد .\r\n عنان مركب خود تاب مىداد * به خون نوك سنان را ، آب مىداد \r\nو جمعى را كه مانند پروين ، گرد او درآمده بودند . چون بنات النعش متفرق مىساخت ، و خواست كه بازگردد و نزد امام حسين آيد ، كه هاتفى آواز داد كه اى حر بار مگرد ، كه حوران منتظر قدوم بهجت لزوم تواند . پس حرّ روى به جانب امام حسين كرد و گفت يا بن رسول اللّه نزديك جدّت مىروم هيچ پيغامى دارى ؟ امام حسين گريان شده گفت اى حرّ خوش باش كه ما نيز از عقب تو روانيم خروش از اصحاب امام برآمد\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nو حرّ خود را به لشكر دشمن زده حرب مىكرد . تا نيزهء او در هم شكست پس تيغ آبدار را بركشيد و هر خاكسارى را كه بر فرق مىزد تا سينه مىشكافت و هر كه را بر ميان مىزد دونيم مىكرد گاهى حمله بر ميمنه كرده ، شور از لشكريان برمىآورد و گاهى متوجه ميسره شده ، جمع ايشان را پريشان ساختى و بدينسان كارزار مىنمود تا خود را نزديك علمدار لشكر عمر سعد انداخت و خواست كه علمدار را با علم دونيم زند . كه شمر بانگ بر لشكر زد . كه گرداگرد وى فروگيريد و نگذاريد كه از ميان شما بيرون رود به يك بار ، لشكر حمله كرده غلبه كردند و از اطراف و جوانب زخم بر وى زدن گرفتند او حرّ در ميان آن گروه مىجوشيد و مىخروشيد و مردانه مىكوشيد كه به ناگاه قسورة بن كنانه نيزه‌اى بر سينهء حر زد كه درو جاى گرفت حر گرم حرب بود . چون زخم خود را در نگريست و قسوره را ديد كه ضرب زده بود و خود ( كلاه ) از سرش جدا شده شمشيرى بينداخت بر فرق قسوره كه تا سينه‌اش بشكافت قسوره از اسب درگذشت و حر نيز از مركب درافتاده نعره زد كه يا بن رسول اللّه أدركنى مرا درياب ، امام حسين مركب درتاخت و حر را از ميدان دشمنان در ربوده به پيش صف لشكر خود آورد پس پياده شده و به نشست و سر حر بر كنار نهاده به آستين گرد از رخسار وى پاك مىكرد حرّ را رمقى مانده بود ديده باز كرد و سر خود را در كنار حضرت امام حسين ديد تبسّمى فرمود و گفت يا ابن رسول اللّه از من راضى شدى امام « عليه السلام » فرمود كه من از تو خشنودم ، خداى از تو راضى باد ! حرّ از اين بشارت شادمان شده نقد جان به جانان نثار نمود .\r\n برين مژده گر جان فشانم رواست * كه اين مژده آسايش جان ماست \r\nامام حسين « عليه السلام » از براى حرّ به گريست . و اصحاب آن حضرت نيز بر او گريه كردند . و حاكم خثعمى آورده ، كه امام « عليه السلام » در مرثيهء حر سه بيت فرموده است يكى از آن اين است .\r\n لنعم الحرّ حرّ بنى رياح * صبور عند مختلف الرّياح \r\nابو المفاخر آورده كه :\r\n خوشا حر فرزانهء نامدار * كه جان كرده بر آل احمد نثار \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n ز رخش تكبّر ، فرود آمده * شده بر براق ، شهادت سوار \r\n به عشق جگرگوشهء مصطفى * برآورده از جان دشمن دمار \r\nامّا چون مصعب برادر حرّ ديد كه حرّ به بال شهادت بر روضهء قدس پريد ، به اجازت امام سديد روى به ميدان نهاده در خصمان پيچيد و بعد از كارزار مردانه و كشتن دشمنان از حيا و آزرم بيگانه ، شربت شهادت نوش كرد و با برادر با جان برابر دست وصال در آغوش نمود .\r\nآورده‌اند كه حرّ پسرى داشت در ميان لشكر كوفه ، كه نامش على بود چون پدر و عمّ خود را كشته ديد بىطاقت شده غلام خود را گفت بيا تا اسبان را آب دهيم و به جانب امام حسين رويم و هر دو سوار از ميان لشكر عمر سعد بيرون تاخته روى به صف لشكر امام حسين نهادند و چون على بن الحرّ نزديك امام رسيد از مركب پياده شده زمين ادب ببوسيد و نزد پدر آمده روى در روى وى ماليد ، امام حسين فرمود كه اى جوانمرد تو كيستى ؟ گفت من پسر حرّم ، كه در خدمت تو جان نثار كرده من نيز آمده‌ام كه در ملازمت تو جان فدا كنم و نكته « الولد الحرّ يقتدى بأبيه » ظاهر سازم .\r\n پسر كو ندارد نشان پدر * تو بيگانه خوانش مخوانش پسر \r\nامام حسين « عليه السلام » وى را دعا گفت و على بن الحرّ دستورى يافته مردى از لشكر شام آراسته با سلاح تمام بيرون آمد على به استقبال او رفته نگذاشت كه سخن گويد و به نوك نيزه او را از روى زين در ربوده بر زمين زد و گفت .\r\n رياحى نژادم نه من بنده‌ام * بسى دشمنان را سر افكنده‌ام \r\n من از والد خويش شرمنده‌ام * چو او كشته شد من چرا زنده‌ام \r\nالقصّه مبارز در برابر على مىآمد و او به كين پدر و عمّ ، ايشان را به قتل مىرسانيد و امام حسين « عليه السلام » به آواز بلند به روى ، آفرين گفته از براى او دعا مىكرد .\r\n آفرين خداى بر پدرى * كه تو پرورد و مادرى كه تو زاد \r\nآخر الأمر او را در ميان گرفته شهيد گردانيدند و به پدر بزرگوار و عمّ نامدارش در رسانيدند . امّا غلام حرّ كه غرّهء نام داشت در فراق خواجه و خواجگى گريان شد و دلش بر نيران مفارقت مهاجرت ، ايشان بريان گشت ، و عنان اختيار از دست داده روى به\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nمعركه آورد و به جد و جهد تمام جنگ در پيوست ، در مهلت به روى خصمان در بست تا چند كس را در ميدان نبرد به سوى دروازهء عدم روان كرد ، پس نزد امام حسين « عليه السلام » آمده گفت يا بن رسول اللّه گستاخى كردم به كرم ، من را معذور دار كه هنوز رسم و دأب حرب نياموخته‌ام و در فراق مولى و مولىزادهء خود سوخته‌ام امروز مىخواهم كه جان در قدمت نثار كنم و فردا در عرصهء محشر بر خواجگان افتخار كنم .\r\n اگر مرا به غلامى خود قبول كنى * بسا كرشمه كه با شاه و شهريار كنم \r\nامام بر وى آفرين كرد و او با سرور تمام و نشاط لا كلام روى به ميدان آورد و اندك زمانى را به خواجه و خواجگى رسيد ، و به نقد شهادت متاع سعادت جاودانى خريد ، ديده بر بست از جهان تا طلعت مقصود ديد .\r\nآورده‌اند كه امام حسين « عليه السلام » بعد از قتل اين چهار تن ديگر باره ميان هر دو صف به ايستاد و آواز داد كه اى اهل كوفه و شام ! من ابتدا به حرب شما نكردم و شما اوّل تير در روى من انداختيد و من هنوز بر حضور محاربه نيستم ، و حالا از لشكر من هنوز كسى كشته نگشته و حرّ و برادر و پسر و غلام وى از مردم شما بودند كه علم نصرت به جانب من افراختند و جان عزيز خود را در هوادارى من فدا ساختند و من بار ديگر بر شما حجّت مىگيرم تا فرداى قيامت شما را بر من حجتى لازم نشود .\r\nاى گروه مردمان بيائيد و با من يكى از سه كار كنيد : اوّل آنكه راه دهيد مرا تا نزديك يزيد روم و با او مناظره كنم اگر بىمكابره حق به دست او باشد و دانم كه چنانست با او بيعت كنم ، و اگر نه او داند و من .\r\nيكى از اعادى آواز داد كه تو را نگذاريم كه سوى يزيد روى ، كه مرد شيرين زبان و چابك سخنى مبادا كه به معاذير دلپذير او را بفريبى ، و از دست او خلاص شده ديگر بار فتنه‌انگيزى ، و در ممالك شورش پديد آيد امام حسين فرمود كه چون چنين نمىكنيد بارى بگذاريد تا به سر روضهء جد بزرگوار خود « صلوات اللّه و سلامه عليه » مجاور شده به عبادت قيام نمايم و به زهادت گذرانم گفتند بدين نيز رضا ندهيم چه ممكن است كه قومى از اجلاف عرب بر تو گرد آيند ، و باز بيرون آئى و طلب خلافت كنى و ديگر باره\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nفتنه پديد آيد ، فرمود كه اگر اين هر دو نمىكنيد مرا و ياران مرا آب دهيد كه عامّه آدميان و كافّه عالميان را در آب حق الشرب هست گفتند حديث آب مكن كه اگر ملازمان و بندگان تو رميم و رفات شوند آب فرات نيابند مگر به بيعت يزيد و ما را با تو به غير از حرب هيچ رو نمانده است .\r\nامام فرمود : پس يكان‌يكان به حرب بيرون آئيد تا مرد از نامرد پديد آيد و هنرى از بىهنرى ممتاز گردد گفتند « نعم الصفة يا بن فاطمه » گو همچنين باش بدين صورت جهت آن راضى شدند كه دأب مبارزان عرب آن است كه در معارك حرب و قتال نما و لقب خود آشكارا سازند و به مفاخر و مآثر قبيله و عشيرهء خود لواى مباهات برافرازند و ابواب تصلف و تكلف بگشايند و هنرى كه در مبارزت دارند بنمايند ، چون اين سخن قبول كردند امام حسين « عليه السلام » به صف لشكر خود بازآمد و عمر سعد مبارز نامدارى را كه ازدى گفتندى به ميدان فرستاد سامر به ميدان آمد بر مركب تيزگام بىآرام سوار شده و دستى سلاح ملوكانه پوشيده مركب خود را به جولان درآورد و نام خود را در معركه مبارزان آشكار كرده ، نداى هل من مبارز كشيد .\r\n\r\n5 . شهادت زهير بن حسان الأسدى\r\nدر اين محل زهير بن حسان اسدى در پيش امام حسين « عليه السلام » ايستاده بود گفت يا ابن رسول اللّه اين مرد كه به ميدان آمد مبارز صف‌شكن و دلاور مردافكن ، است ، مرا اجازت ده تا با او نبرد كنم ، و لواى لاف‌وگزافى كه در ساحت ميدان برافراشته به صرصر قهر در هم شكنم ، حضرت امام حسين او را اجازت داد .\r\nو اين زهير از قبيله بنى اسد بود در همان نزديكى از وطن و مسكن خود بريده و خدمت امام را از همه عالم گزيده بود مبارز مردانه و دلاور فرزانه بود در نبردها اقداح راح ظفر نوشيده و در مجالس حرب از جام طعن و ضرب شربت نصرت چشيده .\r\n در افكند مركب به ميدان دلير * به غرّيد مانندهء نره شير \r\nدر گرمى تاختن سر راه بر سامر ازدى گرفت ، سامر چون زهير را ديد از بيم او به لرزيد\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو از راه نصيحت درآمده گفت اى شهسوار مضمار محاربت ! و اى نامدار ميدان مبارزت ! شرم ندارى كه مال و منال و اهل و عيال خود را مىگذارى و روى به تقويت امام حسين و تمشيت مهمّات او مىآورى ، زهير گفت اى ناكس دون تو را شرم مىبايد داشت كه شمشير در روى اهل بيت پيغمبر « صلى اللّه عليه و آله » مىكشى و براى نعمت فانى دنيوى ، عقوبت دائمى أخروى اختيار مىكنى سامر خواست كه ديگر سخن گويد كه زهير نيزه بر دهنش زد كه سنان نيزه از قفايش بيرون آمد ، فى الحال از مركب درافتاد و جان بداد پس زهير در برابر عمر سعد آمده و نعره زد كه يا اهل العراق ! هر كه مرا شناسد خود شناسد و هر كه نشناسد بداند ، منم زهير بن حسان الأسدى . كيست كه از شما بيرون آيد تا زمانى با يكديگر بگرديم و ببينيم كه بخت كه را يارى مىكند و نكبت كه را بر خاك ادبار خوارى مىافكند ؟\r\n كوى عشقست و درو زخم بلا پىدرپى * كو حريفى كه قدم بر سر اين كوى نهد \r\nاهل شام و عراق كه نام آن يگانه آفاق شنيدند و قبل از اين آوازهء شجاعت و دبدبهء ابّهت او به سمع ايشان رسيده بود همه سر در پيش انداختند و از محاربت او بترسيدند ، عمر سعد بانگ بر سپاه خود زد كه اين چه بىحميّتى است كه شما را دريافته ، آخر يك كس به ميدان رويد و نام خود را در مجمع پهلوانان بلند سازيد . نصر بن كعب نخعى سوار تمام بود از رؤساى كوفه و از سرداران عرب و او را برابر صد سوار دانستندى ، مركب برانگيخت و در برابر زهير آمده گفت اى شجاع عرب ! از نعمت خود جدا ماندى و از بنى اعمام خود دست بداشتى ، بيا تا تو را پيش امير جليل يعنى پسر زياد برم تا از خارستان عنا و كلفت به گلزار راحت و بهجت رسى ، زهير گفت : اى لعين در خدمت ابن زياد خارهاى بدعت در دامن دين مىآويزد و در گلستان خدمت امام حسين هر زمان نهال معرفتى از كنار جويبار حقيقت مىخيزد ، و من اكنون از روضهء محبّت آن حضرت گلهاى مراد ، چيده‌ام و از خار خار آزار دشمن نابكار ، هيچ باك و انديشه ندارم .\r\n ز روى دوست مرا چون گل مراد شگفت * حوالهء سر دشمن به سنگ خاره كنم \r\nنصر انديشه كرد كه زهير را مشغول به سخن سازد و بىخبر نيزه‌اى به سوى وى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاندازد ، زهير اين معنى را دريافته مجال سخنش نداد و به يك طعن نيزه او را به صحراى عدم فرستاد ، برادرش صالح بن كعب در ميدان آمد زهير نيزه‌اى حواله او كرد صالح به يك طرف اسب ميل نمود تا نيزهء او را رد كند اسبش در رميد و او را از پشت خود بيفكند و در آن محل پايش در ركاب مانده مجال پياده شدنش نماند اسب مىجست و لگد بر روى مىزد تا پاره شد پسرش كعب بن نصر از پدر شجاع‌تر بود به انتقام خون پدر و عمّ بانگ بر مركب زده در برابر زهير آمد هنوز نفس راست نكرده بود كه زهير نيزه‌اى بر ناف وى زد چنانچه سنان از پشت وى گذاره كرد ، زهير به اسب و سلاح هيچ يك از مقتولان التفات نفرمود و خويش را بر پيادگان زد كه در پيش صف سواران ايستاده بودند و جمعى را از ايشان هلاك كرد و باز مراجعت نموده به ميدان آمد و مبارز طلبيد و هر چند مرد ، در برابر وى مىآمد با نيزه‌اى كه چون غمزهء خوبان چين ، فتنه‌انگيز و چون مژهء عاشقان مسكين ، خونريز بود خون مىريخت و خاك ميدان را به خون اعداى دين مىآميخت .\r\n غريوان به هر جانبى مىشتافت * به نيزه دل دشمنان مىشكافت \r\nبه يك ساعت بيست و هفت سردار را از پاى درآورد ، و عمر سعد رو به حجر الحجّار كرد كه تو پشت و پناه لشكر منى ، برو و سر زهير را بيار ، تا حاجتى كه دارى برآرم حجر گفت هيهات هيهات روباه با شير ژيان چه حرب تواند كرد ؟ و تيهو پيش شاهباز چه پرواز تواند نمود اين مبارز بنى اسدى است و او تنها به هزار مرد برمىآميزد ، من از جان خود سير نشده‌ام كه به مقاتلهء او آهنگ كنم .\r\n گوزنى كه با شير بازى كند * به خونريز خود تركتازى كند \r\nمگر آنكه سيصد سوار از شما به سه موضع كمين كنند و من به ميدان رفته زمانى با او به هم به گرديم و همين‌كه بر من حمله آرد روى به گريز آرم و به جانبى كه كمينگاه باشد روان شدم و هرآينه او مرد ستيزنده است ، از عقب من بيايد و آن صد سوار بيايد و آن صد سوار كمين به روى بگشايند و اگر صف ايشان را بر هم زند ايشان روى به كمينگاه دوّم آورند و همچنين تا سيصد سوار گرد او فروگيرند و هر يك زخمى برو بگشايند شايد كه در آن محلّ از پاى درآيد ، بس سيصد سوار مكمّل و مسلّح به سه موضع در\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nكمين نشستند ، و زهير بن حسان از اين صورت بىخبر در ميدان ايستاده بود و انتظار مبارز مىبرد لب از تشنگى خشك شده و دهان از گرد ميدان پرخاك گشته كه ناگه حجر بيامد ، و از دور بايستاد و زهير گفت : يا بن الحجّار نزديكتر آى و با من بگرد حجر گفت :\r\nمن به محاربت نيامده‌ام به نصيحت آمده‌ام اى زهير تو با اين شجاعت و پردلى و توانائى چرا پيش پسر زياد نيائى ؟ تا تو را از مال دنيا غنى گرداند آخر نمىدانى كه حسين را زياده مال و منال و اختيار و اقتدارى نيست ، همّت بلند اقتضاى آن مىكند كه با اهل دولت پيوند كنى زهير گفت : اى ملعون ، دولت از امام حسين بايد طلبيد كه هماى همايون فال ، اوج ولايت است ، و مرا علوّ همّت بر خدمت او مىدارد چه مىدانم كه ابن زياد نابكار است و آن كسان كه زمام اختيار به دست او بازداده‌اند همه بىدولتان و دون همّتانند .\r\n دولت از مرغ همايون طلب و سايهء او * ز آنكه با زاغ و زغن شهپر همّت نبود \r\nحجر خاموش شد و از ترس قدمى پيش نمىنهاد زهير عنان مركب به جنبانيد و برو حمله كرد ابن الحجّار هزيمت نموده به سوى كمين‌گاه بيرون رفت ، زهير را دريغ مىآمد كه آن غدّار از دست وى بجهد ، و از كشتن برهد ، بانگ بر مركب زده از عقب وى بتاخت ، الحجّار به ميان كمينگاه رسيد ، زهير خود را به وى رسانيده بود حجر فرياد بركشيد كه مرا دريابيد و خود را از مركب درانداخت و روان شد زهير نيزه كشيده در قفاى او مىتاخت كه به يك بار سواران كمين گشادند و از چپ و راست درآمدند و آغاز طعن و ضرب كردند ، زهير يك ذرّه انديشه نكرد و نيزه كشيده بر ايشان تاخت آن گروه پشت داده روى به كمينگاه ديگر آوردند او در عقب ايشان مىتاخت القصّه سيصد سوار او را در ميان گرفتند و شبث ربعى درآمده نيزه‌اى بر دوش وى زد چنانچه زره وى بريده شد و سر سنان به كتف او رسيد زهير با آن زخم برگشت تا شبث را هلاك كند آن شقى از بيم وى در ميان سواران گريخت و زهير نيزه از دست بيفكنده تيغى چون برق درخشان بركشيد و در ميان سواران از چپ و راست مىتاخت و از دشمنان سر و تن مىانداخت .\r\n آفرين بر برق تيغت كوبه يكدم خصم را * فرق پيدا در ميان ترك و مغفر مىكند \r\n\r\n","description":"","footnote":"","page_name":" 357 ","page_number":357},
  {"content":"\r\n\r\nراوى گويد : كه پنجاه سوار را بينداخت امّا نود زخم بر وجود شريفش زده بودند ، چون امام حسين « عليه السلام » آن حال را مشاهده كرد جمعى از ملازمان را فرمود كه زهير را دريابيد كه غلام امير المؤمنين على « عليه السلام » بود با ده تن از مبارزان رفتند و خود را بر آن گروه زده برخى را از آن سواران به كشتند ، سعد و زهير را از آن ميانه بيرون آوردند فزون از دويست چوبهء تير بر وجود او نشسته بود ، و از بعضى زخمهاى او مانند باران ، قطرات خون مىچكيد او را بدين گونه نزد امام آوردند ، آن حضرت پياده شده بر سر بالين وى بايستاد زمانى برآمد زهير چشم باز كرد حضرت امام را بر بالاى سر خود ايستاده ديد ، آن مقدار قوّت داشت كه روى خود را بر قدم امام حسين « عليه السلام » نهاد ، و به زبان حال مضمون اين مقال ادا كرد .\r\n خاك قدم دوست شدم ، نيست كسى را * اين عيش كه امروز مرا ، در قدم اوست \r\nامام « عليه السلام » فرمود : كه اى زهير ! سخن گوى و آنچه در دل دارى ظاهر كن تا به آن بايستم و تو را حق‌گزارى كنم كه تقصيرى نكرده و شرايط مردى و جوانمردى به جاى آوردى .\r\nزهير گفت اى پسر رسول خداى ، براى من جام آب صاف زلال آورده‌اند صبر فرماى ، تا آب بخورم آنگه سخن كنم ، امام حسين گفت : اى ياران بهشت را به زهير نموده‌اند و آن شراب بهشت است كه به دو مىنمايند .\r\n از پى بىآن تيغ كه بر سر خورند * شربتى از چشمه كوثر خورند \r\nپس زهير دهان بر هم مىزد چنانچه كسى چيزى آشامد آنگه نفسى زد ، و طوطى روحش به شكرستان   يُرْزَقُونَ فَرِحِينَ   « 1 » پرواز نمود امام حسين « عليه السلام » بگريست و گفت طوبى مر زهير را كه در آن جهان همسايه من شد رضوان اللّه عليه\r\nراوى گويد كه : چون زهير شهيد شد هر دو لشكر ديده گشاده منتظر ايستاده بودند تا چه كس قدم مبارزت در عرصهء ميدان محاربت نهد و كدام دلاور داد مردانگى و فرزانگى بدهد از يك طرف لشكر شقاوت اثر كوفيان و شاميان آتش جهانسوز عناد\r\n\r\n\r\n","description":"","footnote":"\r\n( 1 ) - التوبة آيه 9 .\r\n","page_name":" 358 ","page_number":358},
  {"content":"\r\n\r\nافروخته و رايت شرارت قتال و جدال افروخته .\r\n نبردآزمايان آهن گسل * پر از خشم سينه پر از كينه دل \r\n چو آتش بسوزندگى گشته گرم * نه مهر و وفا و نه آزرم و شرم \r\nو از يك جانب جنود سعادت ورود ، امام كونين و نور ديده نبىّ الثّقلين « عليه صلوات اللّه و سلامه » ما اتّصل النظر بالعين دست اعتصام در عروة الوثقى حسبنا اللّه و نعم الوكيل زده و پاى ثبات بر مركز  « فَقاتِلُوا الَّتِي تَبْغِي »  « 1 » نهاده اگر چه اندك مىنمودند اما از روى جرئت چنان بودند كه اگر شير شرزه پيش آيد جگر او را به سر پنجه مردى بدرند و اگر با پلنگ جنگ بايست كرد بىدرنگ او را به چنگ آورند .\r\nهر يكى را نيزه‌اى چون شعلهء آتش به كف هر يكى را ناوكى چون برق سوزان در كمان\r\n\r\n6 . شهادت عبد اللّه بن عمرو كلبى\r\nابو المؤيّد آورده كه : در اين محل دو سوار از لشكر عمر سعد به ميدان درآمدند بر مركبان كوه پيكر هامون نورد ، نشسته . و هر يكى دستى سلاح نبرد پوشيده طريد كردند و اسبان را به جولان درآوردند ، يكى گفت منم يسار ، مولاى زياد بن أبيه و ديگرى نعره زد كه منم سالم مولاى عبيد اللّه زياد ، كيست آن خون گرفته از عمر سير آمده ، كه به مبارزت ما بيرون آيد تا به طعن نيزه و شمشير دمار از روزگار او برآريم ، و برير بن حضير و حبيب بن مظاهر خواستند كه به ميدان روند نزد امام حسين « عليه السلام » آمده استجازه نمودند . امام فرمود ، كه شما توقّف كنيد ايشان خاموش شدند و مقارن اين حال عبد اللّه بن عمر و كلبى پيش امام آمده و گفت : يا بن رسول اللّه مرا اجازت ده و دستورى فرما امام « عليه السلام » در وى نگريست مردى ديد گندم‌گون و درازبالا ، بازوهاى قوى و سينه گشاده فر مبارزت از جبين وى مىتافت امام حسين « عليه السلام » فرمود : كه كشندهء اين دو غلام وى خواهد بود پس عبد اللّه را دستورى داد او با آتش آبدار يعنى شمشير صاعقه بار پياده روى بدان دو سوار نهاد گفتند : تو كيستى ؟ گفت : مردىام از بنى كلب مرا\r\n\r\n\r\n","description":"","footnote":"\r\n( 1 ) - الحجرات آيه 49 .\r\n","page_name":" 359 ","page_number":359},
  {"content":"\r\n\r\nعبد اللّه گويند يسار و سالم گفتند ما تو را نمىشناسيم بازگرد ، تا زهير بن قين يا برير ! همدانى پيش آيد . عبد اللّه گفت : اى غلامان ناكس كار شما بدان رسيده و مهمّ شما بدان انجاميده كه سرداران لشكر و مبارزان دلاور طلبيد پيداست كه كفو شما بنده‌اى بايد مانند شما و اگر ضرورت تشنگى نباشد ما آزادان را با شما حرب كردن عار است يسار در غضب شد و نيزه‌اى حواله عبد اللّه كرد عبد اللّه طعنه او را رد كرده شمشيرى بر پاى وى زد چنانچه يسار از اسب درافتاد عبد اللّه با تيغ كشيده به سر وى دويد تا كار او تمام كند سالم از عقب وى درآمد با تيغى چون قطرهء آب ، و قصد كرد تا بر وى زند از لشكرگاه امام آواز دادند كه اى عبد اللّه ، از ضرب سالم حذر كن . عبد اللّه بدان سخن التفات نكرد و سر تيغ بر سينه يسار نهاد و زور كرد چنانچه نوك شمشير از پشتش بيرون آمد در اين محل تيغ سالم به وى رسيد عبد اللّه دست پيش آورد سالم تيغ بزد و انگشتان وى را قلم كرد عبد اللّه ذرّه‌اى نينديشيد و تيغ را از سينه يسار بيرون كشيده خود را به سالم رسانيده و به يك ضرب كار وى را به ساخت . غلامان ابن زياد يك باره روى به ميدان نهاده گرداگرد عبد اللّه را فرو گرفتند و آن مرد ، مردانه بسى از ايشان را به كشت و بسى را مجروح گردانيده به آخر شربت شهادت چشيد . رضوان اللّه عليه .\r\n بر داشت پاى و روى به راه عدم نهاد * و آن كيست كو به راه عدم پا نمىنهد \r\n شاه و گدا و پير و جوان و بلند و پست * از دام هولناك ، اجل كس نمىجهد \r\n\r\n7 . شهادت برير بن حضير همدانى :\r\nنور الأئمّه فرموده ، كه بعد از آن برير بن حضير همدانى كه زاهد بزرگوار و پير پاكيزه روزگار بود به اجازت امام حسين « عليه السلام » روى به ميدان نهاد و به رجزى فصيح و نظمى بليغ ، نام و نسب خويشتن بازنمود . چنانچه ابو المفاخر رازى ، ترجمه رجز او برين وجه آورده :\r\n من برير مكّى پرهنرم * منم آن كس كه به مردى سمرم \r\n بندهء آلم و بر خارجيان * نيك ميدان كه ز هر بد بترم \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n دست در دامن آنها زده‌ام * پرده بر دشمن اينها بدرم \r\nبعد جنگى در پيوست كه فلك دوّار حيران و مرّيخ خنجرگذار ، انگشت تحيّر به دندان بماند .\r\n گر آن جنگ ، رستم بديدى به خواب * شدى از نهيب ويش زهره آب \r\nدر اثناى طعن و ضرب و در خلال كرّ و فرّ مىگفت اى كشندگان مسلمانان و اى ريزندگان خون فرزندان پيغمبر آخر الزمان ! پيشتر آئيد تا سزاى كردار شما در كنار شما نهم ، هر كه پا پيش او مىنهاد سر در مىباخت و هر كدام عزم رزم او مىكرد ، از جان شيرين برمىآمد ، تا آنكه مخالفان به تنگ آمده ، يزيد بن معقل را به رزم او تحريص نمودند . يزيد آراسته به ميدان آمد و چون نزديك برير رسيد گفت اى برير گمان من به تو آن است كه از جمله گمراهانى . برير گفت : بيا تا مباهله كنيم و از خداى در خواهيم كه هر كه مبطل باشد بر دست محقّ مقتول گردد . يزيد راضى شد و هر دو دست به دعا برداشتند گفتند : خدايا آنكه از ما به راه راست است او را بر گمراه نصرت ده با هم درآويختند و ابن معقل شمشيرى حواله برير كرد كارى از پيش نبرد و برير تيغى بر فرق يزيد بن معقل زد كه تا سينه‌اش به شكافت و به عيار حرب و محك كارزار عيار حال هر يك روشن شد .\r\n خوش بود گر محك تجربه آيد به ميان * تا سيه‌روى شود ، هر كه در او غش باشد \r\nبرير بعد از قتل يزيد پيش امام حسين آمده حضرت امام او را به بهشت بشارت داد .\r\nآن پير پاك اعتقاد بدان بشارت شاد شده روى به ميدان نهاد و بجير بن أوس او را به قتل رسانيد . و حضرت امام حسين از جهت وى آمرزش طلبيده ، فرمود كه : « انّ بريرا من عباد اللّه الصالحين » يعنى به درستى كه برير از بندگان شايسته خداى بود .\r\nنور الأئمّه آورده كه كشندهء برير پسر عمّى داشت كه او را عبد اللّه بن جابر گفتندى پيش وى آمد و گفت اى بجير ، برير را بكشتى و به خداى كه او از جمله مقرّبان درگاه إله و از زمرهء خواصّ اهل اللّه بود . بجير پشيمان شده از لشكرگاه بيرون رفت و هولى بر وى غالب گشته فرياد مىكرد تا به مرد و چنان خون ناحقى با خود به عرصه‌گاه قيامت برد .\r\n بغض شهدا در دل ، و خون در گردن * فكرى بكن آخر كه چه خواهى كردن ؟ \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n8 . شهادت وهب بن عبد اللّه الكلبى\r\nبعد از واقعهء برير مبارزت وهب بن عبد اللّه الكلبى است . او جوانى بود زيبا روى به نيكو خوى ، با رخسارهء چون ماه ، و موى مانند سنبل تر و مشك سياه نقشبند قدرت به قلم  « وَ صَوَّرَكُمْ فَأَحْسَنَ صُوَرَكُمْ » *  « 1 » نقش روى او بركشيده و بر لوح  « فِي أَحْسَنِ تَقْوِيمٍ »  « 2 » چهره‌گشائى كرده .\r\n هر چه بر صفحه انديشه كشد كلك خيال * شكل مطبوع تو زيباتر از آن ساخته‌اند \r\nنو داماد بود و هفده روز از دامادى او گذشته و هنوز بساط عشرت و كامرانى در ننوشيد مادرى كه او را قمر مىگفتند . پيش وى آمد و گفت : اى فرزند دلبند ! و اى جوان ارجمند ! و اى نور ديدهء رمد ديده ! و اى سرور سينه محنت كشيده ! اى پرتو چراغ جان و اى نوباوهء باغ روح و روان ! مرا با تو محبتى است كه نتوانم يك ساعت بىتو نشينم ، و به صحبت تو الفتى دارم ، كه طاقت آنم نيست كه يك دم تو را نبينم .\r\n چو در خواب باشم توئى در خيالم * چو بيدار گردم توئى در ضميرم \r\nامّا تأمّل كن ، كه جگرگوشه مصطفى در اين دشت كربلا و صحراى پربلا به جفاى جمع بىوفا درمانده . مىخواهم كه امروز مرا از خون خود شربتى دهى ، تا شيرى كه از پستان من خورده‌اى بر تو حلال گردد و تمنّاى آن دارم كه نقد جان بر طبق اخلاص نهاده پيش امام حسين برى تا فرداى قيامت از تو راضى باشم جان مادر برو ، و پيش آن سرور سر فدا كن و چون مردان راه خدا ترك هوس و هوا كن .\r\n سر كويش هوسدارى ، هوى را پشت پائى زن * در اين انديشه يك رو باش و عالم را قفائى زن \r\n طريق عشق مىجوئى خرد را الوداعى كن * بساط قرب مىجوئى بلا را مرحبائى زن \r\nوهب گفت : اى مادر مهربان مرا با شهزاده دو جهان به نيم‌جانى كه دارم مضايقه‌اى\r\n\r\n\r\n","description":"","footnote":"\r\n( 1 ) - سورهء غافر آيه 40 .\r\n( 2 ) - التّين آيه 4 .\r\n","page_name":" 362 ","page_number":362},
  {"content":"\r\n\r\nنيست . اما دلم به جانب آن نوعروس نگران است كه در اين غربت با ما موافقت كرده و هنوز از نهال وصال ما برى نخورده ، اگر اجازت بفرمائى بروم و ازو بحلى خواهم . مادر گفت برو امّا زنان ناقص عقلند ، مبادا كه به افسون و افسانه تو را فريبى دهد و تو به سخن وى از دولت سرمدى و سعادت جاويدى ، محروم گردى .\r\nوهب گفت اى مادر خاطر مبارك جمع دار ، كه ما كمر محبّت امام حسين « عليه السلام » بر ميان جان به نوعى بسته‌ايم كه به سر انگشت فريب ، آن را نتوان گشود و نقش مودّت او بر لوح دل به طرزى رقم زده‌ايم كه به آب مكر و غرور آن را نتوان زدود .\r\n بر روى صفحه دل ما از وفاى دوست * نقشى نوشته‌اند كه نتوان ستردنش \r\nپس جوان نزد عروس آمد و گفت : اى بانوى دمساز من ، و اى مونس دلنواز من ، بدان كه امروز فرزند رسول خدا « صلوات اللّه و سلامه عليه » در اين دشت كربلا گرفتار است و غريب و تنها مانده دور از يار و ديار است . مىخواهم كه نقد جان ، نثار مقدمش گردانم و آيت سعادت از مصحف شهادت برخوانم تا فردا رضاى خدا و شفاعت محمّد مصطفى ( صلى اللّه عليه و آله ) و خشنودى بتول عذرا و عنايت علىّ مرتضى ، قرين حال و رفيق روزگار من گردد . نو عروس آهى از دل پراميد كشيده ، گفت : اى يار غمگسار من ! و اى انيس وفادار من ! هزار جان من فداى بندگان امام حسين باد ! كاشكى در شريعت زنان را حرب كردن رخصت بودى تا من نيز جان فدا كردمى ، امّا يقين مىدانم هر كه امروز جان براى امام حسين در بازد فرداى قيامت براق كرامت به عرصه بهشت پاكيزه سرشت تازد و در قصر فردوس برين با وصال حور العين درسازد . بيا تا به نزديك امام رويم و در حضرت او با من شرط كن كه فردا بىمن پاى در بهشت ننهى ، و اين زن و شوهرى آنجا از سرگيرى و رفيق و يار اليف و غمگسار تو در ساحت دار القرار من باشم وهب گفت نيكو باشد پس هر دو به اتّفاق به خدمت امام « عليه السلام » آمدند و عروس به تضرّع و زارى و جزع و بىقرارى گفت : يا بن رسول اللّه شنوده‌ام كه هر شهيدى كه از مركب بر زمين افتد ، حوران فردوس از كنار خود سر او را بالين سازند و در قيامت نيز جفت و قرين و رفيق و همنشين او باشند و اين جوان داعيه جان باختن دارد و من از او\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nهيچ تمتّعى نيافته‌ام و ديگر آن كه اينجا غريب و بيچاره‌ام . مادر و پدرى و خواهر و برادرى و خويش و غمگسارى و يار و مددكارى ندارم حاجت من آن است كه در عرصه‌گاه محشر مرا بازطلبد و بىمن به بهشت نرود ديگر من غربت زده را به شما سپارد تا شما مرا به دختران و خواهران خود سپاريد و در حرم محترم اهل بيت يكى از كنيزان و خدمتكاران باشم چه يقين مىدانم كه در سرا پردهء عصمت دست نامحرم به دامن عقت من نرسد . امام حسين « عليه السلام » به گريست و اصحاب از سخن آن نو عروس گريان گشتند جوان گفت يا بن رسول اللّه قبول كردم كه در روز قيامت وى را بازطلبم و چون به دولت شفاعت جدّ بزرگوارت رخصت دخول بهشت يابم بىوى قدم در آن منزل ننهم .\r\nو من او را به شما سپردم و شما به مخدّرات حجرات هرات سپاريد اين بگفت و رو به ميدان نهاد با عذارى چون گل شكفته و رخسارى چون ماه دو هفته بر مركبى چون گرامى رونده و چون اجل ناگهان بر خصم رسنده ، زره داودى پوشيده و خفّتان زره آكنده ، بر روى آن فرو كشيده و نيزه خطّى به دست راست گرفته و سپر مكّى به دوش چپ افكنده ، رجزى آغاز كرد كه اولش اين است .\r\n اميرى حسين و نعم الأمير * له لمعة كالسّراج المنير \r\n اين چه ذوقى است كه جان مىبخشد * وَهبِ كلبى به سر كوى حسين \r\n دست او تيغ زند تا كه كند * روى اشرار چو گيسوى حسين \r\nاسب مىراند تا به ميان ميدان رسيد ، عنان مركب باز كشيد و قصيده‌اى در مدح امام حسين « عليه السلام » أدا كرد . بعد از آن اسب كوه پيكر در آن روى دشت به جولان در آورد و لعبى جند نمود و هنر چند اظهار فرمود كه آشنا و بيگانه و دوست و دشمن برو آفرين گفتند آنگه مبارز طلبيد . هر كه به مصاف وى آمد گاهى به نيزه از پشت مركب مىربود و گاهى به تيغ بىدريغ در هلاكت به روى او مىگشود ، تا بسيارى مبارزان را بر خاك تيره انداخت و از كشته‌ها در ساحت ناوردگاه ، پشته‌ها ساخت . پس پيش مادر آمد و گفت يا امّاه از من راضى شدى يا نه ؟ گفت : آرى بسى مردانگى نمودى و رسم فرزانگى فزودى و علم نصرت برافراختى امّا آن مىخواهم كه تا جان در تن دارى طريقه\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nحرب فرو نگذارى ، پسر گفت : اى مادر فرمانبردارم اما دلم به طرف آن نو عروس مىكشد اگر فرمائى بروم و وداعى به جاى آرم و ديدار بازپسين يكديگر را ببينيم .\r\n خداى را مكن اى باغبان مضايقه چندان * كه يك نظاره كنم باغ نو شكفته خود را \r\n در آز خواب خوش اى بخت بد مگر بگشايم * به روى همچو مهش ، چشم شب نخفته خود را \r\nمادر اجازت فرموده ، جوان روى به خيمه نو عروس نهاد آوازى شنيد كه او از سوز فراق ناله مىكرد و از حرارت اشتياق آه آتشين از جگر گرم برمىكشيد و مىگفت :\r\n نهاد بر دل من روزگار بار فراق * كه تيره باد چو شب روز روزگار فراق \r\nجوان را طاقت نماند ، خود را از مركب در انداخته به خيمه آمد ، عروس را ديد سر بر زانوى حسرت نهاده و قطرات عبرات از چشمه چم گشاده گفت اى دختر در چه حالى و بدين زارى چرا مىنالى ؟ جواب داد ، كه اى آرام جان و اى انيس دل ناتوان .\r\n جان غم فرسوده دارم چون ننالم آه آه * آه دردآلود دارم ، چون نگريم زار زار \r\nجوان بنشست و سر او را در كنار گرفته از هر جا سخنى در پيوست . كه ناگاه از ميان ميدان آواز آمد كه هل من مبارز ؟ هيچ كس هست كه به مبارزت بيرون آيد ؟ جوان چون آن آواز بشنيد برخاست و گفت :\r\n رفتيم و وداع ما ز دل بايد كرد * ور آب دو ديده خاك گل بايد كرد \r\n گر بد ديدى همه نكو بايد گفت * ور درد سرى بود به حِل بايد كرد \r\nآنگاه بر مركب سوار شده عنان به جانب رزمگاه معطوف گردانيد ، عروس از عقب وى مىنگريست و زار زار مىگريست و به زبان حال مضمون اين مقال ادا مىكرد .\r\n از پيش من آن ماه چو تعجيل كنان رفت * دل نعره برآورد كه جان رفت و روان رفت \r\nامّا جوان چون شير ژيان يا ببر بيان ، يا اژدهاى دمان ، با تيغ آبدار و نيزهء جان شكار ، صاعقه كردار ، به معركه كارزار درآمد و به سنان نيزه مبارزى را كه در ميدان بود از پشت مركب در ربود ، و او را حكيم بن طفيل گفتندى . سوارى نامدار و مبارزى با اقتدار\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبود وهب به يك حمله او را در ربوده بر زمين افكند چنانچه استخوانهايش در هم شكست . غريو از هر دو لشكر برآمد و برابر او ديگر هيچ مبارز نيامد وهب مركب را نهيب داده ، روى به قلب لشكر دشمن آورد و از چپ و راست مىتاخت و مرد و مركب را به نوك نيزه بر خاك معركه مىانداخت ، تا نيزهء آن سعادتمند پاره پاره شد دست به زد و تيغ نيلوفرفام از نيام انتقام كشيده ، دست و بازو بگشاد\r\n به هر جا كه خود و سپر يافتى * به شمشير برنده بشكافتى \r\nفلك با هزار ديده در ميدان دارى او خيره مىماند ، و ملك به هزار زبان بر تيغ‌گذارى او آفرين مىخواند . القصّه لشكر مخالف ، از جنگ او به تنگ آمدند عمر سعد بانگ بر سپاه خود زد تا گرد وى فرو گرفتند و ضرب و طعن به جانب وى روان كردند يكى تيرى بر مركب وى زد . وهب پياده بماند ، و آخر دست و پاى او نيز از كار برفت و بر زمين افتاد و سر شريفش ببريدند و در پيش لشكر امام حسين انداختند .\r\nمادرش برجست و سر پسر برگرفته ، روى به روى او مىنهاد ، و مىگفت : « أحسنت » نيكو كردى اى جان مادر ! و اى حلال‌زادهء مادر اكنون رضاى تمام من تو را حاصل شد ، و به شهداى راه خدا و اصل گشتى . پس آن سر را بياورد و در كنار عروس نهاد عروس ميلى برداشت و بدان خون‌آلوده ساخته در چشم كشيد و آهى از ميان جان برآورد و هجوم خيل اجل جان و جهان را بر سر آورد ، و جان بر سر و دست به سوى شوهر پيوست . « رضوان اللّه عليهما » و روايتى ضعيف هست كه آن ضعيفه روى به ميدان نهاد و خود را در خون شوهر مىگردانيد و خاك و خون او را در روى مىماليد ناگاه شمر را نظر بر وى افتاد و غلامى را گفت تا عمودى بر سر وى زد و آن زن هلاك شد و نقلى ديگر آن است كه مادرش سر پسر برداشت و به معركه آمده بر سينهء كشندهء پسر زد و او را بكشت . و چوب خيمه برداشت و سه كس را به قتل رسانيد و امام حسين « عليه السلام » او را آواز داده بازگردانيد و او اعتذار نموده گفت اى فرزند رسول خداى ! مرا معذور دار كه در فراق داماد و عروس سوخته بودم . نور الائمه آورده ، كه پيرزن مىگفت كه وا ويلاه ! روز جوانى كجا است تا من بازنمايم كه انتقام خون پسر چون بايد خواست .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\n9 . شهادت عمرو بن خالد و پسرش :\r\nراوى گويد كه بعد از شهادت وهب كلبى ، عمرو بن خالد أزدى بيرون آمد مرد بلند بالاى زيبا لقا بر مركب تازى نشسته ، بر گستوان منقّش بر ران مركب كشيد و دستى سلاح ملوكانه پوشيده از تيغ آتش بار آبروى مردان مىربود . و از شمشير گوهردار مردانگى ظاهر مىكرد ، و از سنان جانستان لعل منشور اهل بغى مىپراكند ، و با زبان در نثار ، جوهر منظوم به صورت رجز جمع مىنمود ابو المفاخر ترجمهء رجز آن مرد مردانه را بدين گونه ايراد فرموده كه :\r\n اى نفس عزيز ترك جان كن * ترتيب بهشت جاودان كن \r\n از بهر شهود عرض اكبر * خود را به شهادت امتحان كن \r\n وز شعلهء تيغ آسمان‌وش * اطراف زمين چو ارغوان كن \r\n در معركه همچو شير مردان * سر پيشكش خدايگان كن \r\nبعد از محاربهء بسيار و قتل جمعى از فسّاق فجّار ، متوجّه رياض  « جَنَّاتٍ تَجْرِي مِنْ تَحْتِهَا الْأَنْهارُ » *  « 1 » شد و بعد از او پسرش خالد بن عمرو ، به حكم و من اشبه اباه فما ظلم روى به ميدان نهاده ، داد مردانگى بداد و رجزگويان در قتال بر روى ارباب عناد و جدال بگشاد و خاك ميدان را از خون نامردان چون لعل بدخشان درخشان مىكرد و صفحهء معركه را به تيغ آبدار آتشبار از قطرات دماء اهل بغى و عدوان افشان مىكرد مانند برق خاطف خنجرگزارى مىفرمود ، و بر مثال شهاب ثاقب نيزهء آتشين كار مىفرمود و عاقبت خالد عمرو نيز همچون عمر و خالد به خلدآباد وصال و وصال‌آباد خلد رسيد . « رضوان اللّه عليهم » .\r\n چون ذرّه ، به خورشيد درخشان پيوست * چون قطرهء سرگشته به عمّان پيوست \r\n جان بود ميان وى و جانان حايل * فى الحال كه جان داد به جانان پيوست \r\n\r\n10 . شهادت سعد بن حنظله تميمى :\r\nبعد از آن سعد بن حنظلهء تميمى كه در هيچ معركه از سيوف ، روى نتافته بود و به شعشعهء شمشير رخشان ، غبار ميدان شكافته چون عرصه‌گاه نبرد را خالى ديد\r\n\r\n\r\n","description":"","footnote":"\r\n( 1 ) - سوره ابراهيم آيه 14 .\r\n","page_name":" 367 ","page_number":367},
  {"content":"\r\n\r\n دماغش ز گرمى درآمد به جوش * برآورد چون رعد غرّان خروش \r\nروى به ميدان نهاده ، مرغ تيرپران را از قفس جعبه آزاد كرد و گوهر تيغ برّان را از معدن نيام ، بيرون آورد و روى هوا را از بخار حرارت هيجا ، زنگارى ، و صحن زمين را از كثرت خون اعدا ، گلنارى ساخت . بعد از كشتن بسيار و كوشش بىشمار نامردى ، بر وى تاخت ، و بنياد حياتش را به شمشير قاطع برانداخت .\r\n\r\n11 . شهادت عمرو بن عبد اللّه :\r\nابو المؤيّد آورده كه : بعد از عمرو بن عبد اللّه مذحجى به ميدان درآمد و در درياى هيجا غوطه خورده ، تيغى چون نيش نهنگ تيز چنگ از نيام بركشيد و خود را با سمند باد بادرفتار ، چون سمندر به ميان آتش كارزار رسانيد .\r\n سيم سيما تيغ او بر سنگ اگر كردى گذر * همچو سيماب از نهيبش ، سنگ گشتى بىقرار \r\nآغاز جنگ كرد و ساحت زمين وسيع را بر دشمنان تنگ ساخت . صفحهء تيغ يمانى را به خون دليران رنگ نمود و عاقبت از ضربهء أعدا مرغ روح پاكش ، از محبس خاك به آشيانه افلاك آهنگ فرمود « رضوان اللّه عليه » .\r\n\r\n12 . شهادت حماد بن انس :\r\nبعد از آن حمّاد بن أنس به ميدان درآمده ، اسب مىتاخت و لواى نصرت برمىافراخت و به تيغ مبارزت سر دشمن از تن جدا مىساخت و آن را به چوگان نصرت چون گوى مىباخت و بناى صبر و قرار از دل اشرار بر مىانداخت عاقبت خدنگ اجل ديده املش بر بست و با دلى شادان و جانى به محبت آبادان ، به شهيدان راه حق پيوست .\r\n هر لحظه باد مىبرد از بوستان گلى * آشفته مىكند دل مسكين بلبلى \r\n\r\n13 . شهادت وقّاص بن مالك :\r\nبعد از او وقّاص بن مالك :\r\n تيز كرد اسب را چو بحر خفيف * كلّ شىء من الظريف طريف \r\nهنوز دوازده تن را زياده نكشته بود ، كه ناحفاظى بر وى تاخت ، و به طعن نيزه‌اش بر خاك مذلّت انداخت . فراش قدرت سايبان عزت وى را در عرصهء جنان برافراخت . و ساقى\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nقضا از بادهء جام رضا ، در محفل ارتضاء او را مست و سرانداز ساخت . « رضوان اللّه عليه » .\r\n جرعه‌اى از جام شهادت چشيد * رخت بر ايوان سعادت كشيد \r\n\r\n14 . شهادت شريح بن عبيد :\r\nبعد از او شريح بن عبيد روى به ميدان نهاد ، و بر مركب تيزگام راه انجام زرّين‌ستام ، سيمين لجام ، سوار شده به چپ و راست مىتاخت و مرد را از بالش زين ، بر فرش زمين مىانداخت .\r\n به هر جا كه نيزه بر افراختى * جهانى ز مردم تهى ساختى \r\n به هر سو كه مركب برانگيختى * به شمشير خون يلان ريختى \r\nناگاه مركبش خطا كرد و آن صوابكار بر زمين افتاد جمعى گرد وى درآمده به زخمهاى متوالى و ضربهاى متعاقب ، اعضا و أجزاى مجتمعهء وى را متفرّق ساختند .\r\n\r\n15 . شهادت مسلم بن عوسجه أسدى :\r\nبعد از آن ، مسلم بن عوسجهء أسدى به ميان درآمد و او مرد مردانه بود و شجاع فرزانه ، صائب رأى در غزوهء آذربايجان ، كارهاى عظيم كرده و كار بر مشركان به تنگ آورده چند نوبت قرآن پيش امير المؤمنين على « عليه السلام » گذرانيده ، و خود را بدان درجه كه حضرت امير او را برادر خواندى ، رسانيده . از مضايق خطرات چون تيغ جوهردار خود سرخ روى بيرون آمدى و در مهالك غزوات چون نيزهء برق آثار خود سرافراز بودى .\r\n گر ز او مغفر شكستى ، بر سرگردان رزم * تيغ او جوشن دريدى ، بر تن مردان كار \r\nبه اجازت امام حسين « عليه السلام » روى به ميدان آورد ، و طريدى مردانه و جولانى مبارزانه كرد . رجزى در مدح شاه شهيدان مىخواند و منقبت قبيل و محمدت عشيرهء خود در اثناى آن بر زبان مىراند مقارن اين حال مبارزى از اهل خلاف و جدال به مبارزت وى بيرون آمد چون بحر جوشان و رعد خروشان از گرد راه بر مسلم حمله كرد ، مسلم حملهء او را رد نموده ، نيزه‌اى بر پهلوى راستش زد كه سر سنان از جانب چپ بيرون آمد سپاه امام حسين خروش برآورده تكبير گفتند و نعرهء صلوات به فلك أثير رسانيدند .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nلشكر عمر سعد ، طيره و تيره گشته ، سر خجلت و شرمسارى در پيش افكندند مبارز ديگر بيرون آمد چاشنى مرگ چشيد و ديگرى روى به معركه آورد او هم به ياران گذشتهء خود رسيد القصّه مرد مىآمد و مسلم مىكشت تا پنجاه مبارز را به نيزه بىجان كرد . و به شمشير آبدار شش تن ديگر را به قتل برآورد عاقبت زخم گران يافته از پاى درآمد و فى الحال امام حسين « عليه السلام » و حبيب بن مظاهر بسر وى رسيده ديدند كه هنوز رمقى در تن وى باقيست امام حسين « عليه السلام » فرمود كه : اى مسلم طايفه‌اى از ياران ما را اجل دريافت و جمعى كه زنده‌اند انتظار آن مىبرند ، غم مخور و اندوه مدار كه ما نيز دم‌به‌دم به تو خواهيم رسيد و همراه يكديگر به نزديك نبى و ولى خواهيم رفت .\r\nمسلم كه اين سخن بشنود ديده باز كرد و در رخسار مبارك امام حسين نگريست ، و تبسّمى فرمود كه گوش هوش عارفان از تبسّم او اين نكته مىشنود اى خوش آن راهى كه در وى چون تو همراهى بود .\r\nآنگه حبيب گفت : اى مسلم أبشر بالجنة بشارت باد تو را به بهشت . مسلم به آواز ضعيف گفت : بشّرك اللّه بالخير يا حبيب ! پس حبيب فرمود كه اى مسلم ! اگر من مىدانستم كه بعد از تو زنده مىمانم التماس وصيتى مىكردم ، امّا يقين دارم كه همين لحظه به تو خواهم پيوست و رخت زندگانى از اين خرابهء فانى برخواهم بست از تو چه وصيّت طلبم ؟ مسلم گفت وصيّت من به تو آن است كه دست از حرب اين مدبران شقى بازندارى دقيقه‌اى از دقايق مردانگى و فرزانگى فرو نگذارى و در نظر امام حسين « عليه السلام » تيغ زنى تا وقتى كه جان فداى شاهزادهء كونين كنى حبيب گفت : بربّ الكعبه كه چنين خواهم كرد و اين وصيّت به جاى خواهم آورد .\r\n به بندگى حسين افتخار خواهم كرد * براى نصرت او جان نثار خواهم كرد \r\n دليروار به ميدان حرب ، خواهم رفت * به تيغ و گرز و سنان ، كارزار خواهم كرد \r\n درون معركه شيران دشت هيجا را * به طعن نيزهء بىجان شكار خواهم كرد \r\nمسلم او را دعا كرده ، روى به جانب امام حسين « عليه السلام » آورد . و فرمود يا بن رسول اللّه رفتم تا مژدهء آمدن تو به حضرت جدّت رسانم و پدرت را از قدوم تو آگه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nگردانم پس ديده بر هم نهاد و نقد جان به قابض ارواح داد « رضوان اللّه عليه » .\r\nراوى گويد : كه در آن زمان كه مسلم افتاده بود بعضى از لشكر عمر سعد آواز بر آوردند كه مسلم بن عوسجه را به كشتيم . شبث بن ربعى زبان به دشنام ايشان گشاده گفت به كشتن شخصى شادمانى مىكنيد كه در غزاى آذربايجان پيش از آن كه صفوف مؤمن و كافر به هم رسد چندين مشرك را به قتل آورده بود عجب حالتى كه شبث آن قوم را از شادى به قتل مسلم منع مىنمود و خود به قتل سبط ستودهء رسول و پسر پسنديدهء بتول ، شادمان و مبتهج بود ، « افسوس كه انصاف در آن قوم نبود »\r\n\r\n16 . شهادت پسر مسلم بن عوسجه :\r\nنور الأئمّه آورده : كه پسر مسلم بعد از قتل پدر گريه كنان روى به ميدان نهاد اما حسين « عليه السلام » فرمود كه : اى جوان بازگرد ! كه پدرت كشته شده و اگر تو نيز به قتل رسى ، مادرت ضايع ماند . پسر خواست كه بازگردد مادرش گريه كنان گفت : اى پسر اگر از اين حرب برگردى هرگز از تو خشنود نشوم . پسر روى به معركه آورد و مادرش از عقب او روان شده او را بر جان فدا كردن دل مىداد و مىگفت : اى جان مادر ! تا از تشنگى نترسى كه همين ساعت از دست ساقى كوثر سيراب خواهى شد . جوان به حرب درآمد و بيست تن را بىسر ساخته ، آخر از پاى درافتاد و سرش بريده پيش مادر انداختند . آن دل سوخته سر پسر را برداشته و آفرين‌گويان در او مىنگريست و هر كه آن حال مشاهده مىكرد زار زار مىگريست .\r\n\r\n17 . شهادت هلال بن نافع بجلى :\r\nبعد از آن هلال بن نافع بجلى روى به ميدان نهاد ، اگر چه نامش هلال بود امّا جمالش چون بدر ، در درجهء كمال بود . در آن نزديك خلعت دامادى پوشيده و از جام ازدواج شربت ابتهاج نوشيده ، در آن وقت كه عزيمت حرب كرد عروس دست به دامنش زد كه به ميدان مرو مبادا هلاك شوى . هلال گفت : اى نادان از بر من دور شو چرا من از ديگران كمتر باشم ؟ مگر كمر خدمت امام حسين « عليه السلام » به گزاف بر ميان بسته‌ام ، و\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاز روى دعوى بىمعنى به خدمت حضرتش پيوسته حالا دل از عالم برداشته و علم يك جهتى و هوادارى برافراشته .\r\n به عهد محبت وفا مىكنيم * به خاك درش جان فدا مىكنيم \r\nاين سخن به سمع مبارك امام حسين رسيد . گفت : اى برادر ! دل عيال به جانب تو نگران است نخواهم كه در جوانى به فراق يكديگر مبتلا گرديد . هلال گفت :\r\nيا بن رسول اللّه اگر تو را در محنت بگذارم و روى به عشق بازى و عشرت‌سازى آرم .\r\nفرداى قيامت به جدّت چه جواب گويم و عذر اين حال چگونه بخواهم ؟ پس ، از امام حسين « عليه السلام » همّت طلبيده آهنگ مصاف كرد و خود عادى بر سر نهاده و سپر مدوّر چون جرم قمر منوّر به كتف آورده ، قنديلى پرتير خدنگ زرنگ زمر پيكان سفته ، سوفار عقاب پر بر ميان بسته و تيغ يمانى جوهردار صاعقه آثار حمايل كرده و اين هلال تيراندازى بود كه خدنگ عقاب صفتش ، طعمه جز از جگر دشمن نخوردى ، و شاهين تير تيزپرش ، به هنگام شكار جز دل بدخواه صيد نكردى .\r\n تير او چون بنهد چشم بر ابروى كمان * زه به گوش ظفر آيد ز زبان سوفار \r\nهلال بن نافع كالبدر الساطع و البراق الألمع به ميان ميدان رسيده و رجز فصيحانه آغاز كرده ، مبارز طلبيد از سپاه شام مبارزى قيس نام در برابر هلال آمده ، هنوز دويست قدم دور بود كه هلال تيرى در بحر كمان پيوسته و به شست درست كشيده و حواله سينه او كرد . قيس سپر در سر كشيد و خواست آن تير را رد كند ، امّا تير چنان به ضرب آمد كه سپر را بشكافت و به سينه رسيده ، روان از پشتش گذاره كرد و تا سوفار در زمين غرق شد .\r\nلشكر عمر سعد از آن ضرب تير بترسيدند و كسى ديگر قدم جرأت پيش ننهاد ، هلال روى به قلب لشكر مخالف آورده ، به هر تيرى اميرى از پاى در مىآورد و به هر خدنگى نهنگى بىجان مىكرد .\r\n چو تيرش سوى خصم ، پرّان شدى * دل دشمن ، از سهم لرزان شدى \r\n چو دستش كمان را ، بياراستى * ز هازه ، ز هر گوشه برخاستى \r\nآورده‌اند كه هشتاد تير داشت و به هر يكى از آن يكى از دشمنان را هلاك كرد و\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nچون تيرش تمام شد تيغ از نيام بركشيد و مبارزت مىنمود و سر دشمنان ر از تن ايشان مىربود . تا طاير جان پاكش از منادى غيب ، صداى  « ارْجِعِي إِلى رَبِّكِ »  « 1 » شنود و به آشيان  « فَادْخُلِي فِي عِبادِي »  « 2 » توجه فرمود :\r\n\r\n19 و 18 . شهادت عبد الرحمن بن عبد اللّه يزنى و يحيى بن سليم مازنى :\r\nبعد از آن عبد الرحمن بن عبد اللّه يزنى ، به ميدان آمده بيست و هشت تن را بكشت و به وسيله شهادت به قرب عالم غيب و شهادت رسيد . پس از آن يحيى بن سليم المازنى تيغ مىزد و يحيى مرد پسنديده ، و مبارز و كار ديده بود . حرب مىكرد و « محياى و مماتى للّه رب العالمين » مىگفت . ميمنه لشكر خصم را ، كه از يمن خالى بود بر هم زد و آتش هيجا در ميسرهء بىيسر ايشان برافروخت . آخر الامر ابن سليم از مقام تسليم ، با قلب سليم از عنايت خداوند سلام ، به دار السلام رسيد .\r\n\r\n20 . شهادت عبد الرحمن بن عروه :\r\nبعد از او عبد الرحمن بن عروهء غفارى ، رجزگويان روى به معركه نهاد . و نور الأئمّه دو سه بيتى از ترجمه رجز او را آورده است\r\n چون من اندر عرب جوان نبود * در عرب چه ، كه در جهان نبود \r\n چون بدستان حرب آرم روى * رستم زال را امان نبود \r\n جان فداى حسين خواهم كرد * كه جز او راحت روان نبود \r\nهمين كه به ميدان تاخت و لواى محاربه و مقابله برافراخت ، به يك ساعت سى كس را از مبارزان خياره بىجان ساخت قضا را تيرى بر پيشانى وى زدند آن را بيرون كشيده بينداخت و از چپ و راست حمله كرده با زخم چنان ، دوازده تن ديگر بكشت و شهيد شد « رضوان اللّه عليه »\r\n\r\n\r\n","description":"","footnote":"\r\n( 1 ) - سورة الفجر آيه 28 .\r\n( 2 ) - سورة الفجر آيه 28 .\r\n","page_name":" 373 ","page_number":373},
  {"content":"\r\n\r\n\r\n21 . شهادت مالك بن انس بن مالك :\r\nبعد از او مالك بن انس بن مالك ، به دستورى مالك ممالك ولايت « 1 » بيرون آمده ، در برابر عمر سعد بايستاد و گفت اى عمر ! اگر سعد وقاص بدانستى كه روزى از تو اين حركت صادر خواهد شد ، به دست خويش سرت را بازبريدى و عالم را از ننگ وجود ناپاكت بازخريدى . عمر سعد از اين سخن منفعل و خجل گشته ، بانگ بر سپاه خود زد كه مبارزى بيرون فرستيد ، تا او را خاموش گرداند و به دغدغه كار زار سخن حسب و نسب بر او فراموش سازد . مرد بيرون مىآمد و مالك در دركه مهالك مىافكند و صبح اقبال شاميان را به شآمت ادبار تيره مىساخت تا به سعادت شهادت رسيد .\r\n\r\n22 . شهادت عمرو بن مطاع\r\nبعد از او عمرو بن مطاع الجعفى ، از عقب وى روى به ميدان نهاد و رجزى به زبان فصيح و بيان مليح ادا كرد و به كارزار مشغول شده بر اعادى كارزار مىكرد و به هر طرف كه تيغ مىراند ، اثرى از آدمى نمىماند . چندان كوشش نمود كه رخت به سراى آخرت كشيد و به عزّ شهادت فايز گشته به ياران گذشته رسيد « رضوان اللّه عليه »\r\n هر زمان يار دگر بار سفر مىبندد * در شادى به دل غمزده در مىبندد \r\n\r\n23 . شهادت قيس بن منبه\r\nراوى گويد ، كه بعد از عمرو بن مطاع ، قيس بن منبه چون شير شكارى و پلنگ كوهسارى روى به ميدان نهاد و رجزى آغاز كرد كه ترجمهء بعضى از أبيات آن اين است :\r\n\r\n\r\n","description":"","footnote":"\r\n( 1 ) - گرچه مؤلف به ظاهر از اهل سنت بود اما دور نيست به ولايت ائمه ما معتقد باشد و به ولايت آن حضرت در جاى ديگر اين كتاب هم تصريح كرده است و در مذهب شيعه اماميه اثبات امام معصوم براى دفع شبهات و بيان مجملات دين مىكنند و ناچار بايد قول و فعل و تقريرش حجت باشد يعنى نه در گفتار و رفتار سهو و خطا كند و نه در سكوت بر خطاى مردم و خطاى ديگران هم به روى آشكار باشد و نسبت اشتباه و خطا به امام در معنى خروج از مذهب شيعه است به مذهب ناصبيان اما اهل سنت همه منكر ولايت ائمه نيستند ( شعرانى ) .\r\n","page_name":" 374 ","page_number":374},
  {"content":"\r\n\r\n من قيس منبه‌ام كه در جنگ * كيوان نرسد ز دار و گيرم \r\n گر رستم زال زنده گردد * گردد به خم كمند اسيرم \r\n در دوستى حسين و آلش * باكى نبود اگر بميرم \r\n امروز شوم شهيد و فردا * در خلد برين بود سريرم \r\nكمان كين ، در بازوى تمكين فكنده ، كمندگير و دار از فتراك ادراك درآويخت ، و به قوّت بازوى توانا خاك ميدان با خون دشمنان برآميخت سالار كوفى از ميسره عمر سعد به مبارزت وى بيرون آمد و طاقت حرب وى نياورده روى به گريز نهاد و راه بيابان برگرفت ، قيس از روى تعصّب مركب از عقب وى در تاخت تا از لشكرگاه به صحرا رسيد عمر سعد حكم كرد ، تا جوقى سواران از عقب هر دو بتاختند همين كه نزديك سالار رسيد و خواست كه نيزه به وى رساند سواران از قفاى وى درآمده ، و زخمها بر او گشاده ، دمار از وى درآوردند و ، عاقبت الامر به زخمهاى پىدرپى شهيدش كردند . و سالار به سلامت بازگرديد و به جاى خود آمد .\r\n\r\n24 . ذكر شهادت هاشم بن عتبه\r\nدر اين محل ناگاه از دست راست امام حسين از ميان بيابان سوارى بيرون آمد . بر خنگى تازىنژاد نشسته و بر گستوانى با جلال زرين و سيمين در روى كشيده ، مركبى كه در معركه چون قطرات غمام فرو دويدى و بر مصاعد معركه چون دخان به اندك زمانى به دامن آسمان رسيدى .\r\n برق رو و ابروش آنكه به رفتار خوش * شام بدى در حبش صبح شدى در ختن \r\nمركبى بدين زيبائى به جولان درآمده و راكبش خفتانى لعل چون زهره و مرّيخ درخشان پوشيده و خودى عادى چون افسر كيان بر سر نهاده و نيزه‌اى چون مار ارقم در دست گرفته و كمانى بلند در بازوى ارجمند افكند ، و جعبه‌اى پر از تير خدنگ بر ميان بسته و شمشير يمانى به زهر آب داده ، حمائل كرده و سپر مكى از پس پشت در آويخته ، چون شير ژيان و چون ببر بيان به غرّش درآمد و سراپاى ميدان بگرديد . رجزى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمىخواند و چون از طريد و جولان فارغ شد ، روى به سپاه مخالف كرد و نعره زد كه اى لشكر كوفه و شام و اى بىرحمان خون‌آشام ، هر كه مرا داند خود داند ، و هر كه نداند بداند . منم هاشم بن عتبه بن وقّاص برادرزادهء سعد وقاص و پسر عمر سعد بىاخلاص ، پس روى به لشكر امام حسين نهاده گفت : السلام عليك يا بن رسول اللّه اگر پسر عمّمم عمر سعد با دشمنان يار است دل من دوستان شما را هوادار است و در دوستى شما به غايت وفادار و اين هاشم در صفين حرب كرده بود و در حرب عجم همراه عم خود بسى دليريها نموده چنانچه در تواريخ صحابه معلوم است از امام همّت طلبيد روى به ميدان نهاد و گفت نمىخواهم از اين لشكر الّا ، عم‌زادهء خود عمر سعد را ، عمر سعد كه اين سخن را بشنيد و طعنهء هاشم گوش كرد ، لرزه بر وى افتاد . چون مبارزتهاى هاشم شنوده و دليرى و مردانگى او را دانسته بود . روى به لشكر خود آورده گفت : اى دلاوران اين سوار عم‌زادهء من است و مرا در ميدان رفتن پيش او مصلحت نيست كيست كه برود و دل مرا از او فارغ گرداند ؟ سمعان بن مقاتل كه امير حلب بود به ميدان آمد و او در آن نزديكى از دمشق با هزار سوار به يارى پسر زياد آمده بود مردى كار ديده و گرم و سرد روزگار چشيده ، چون به ميان ميدان رسيد نعره بر هاشم زد كه اى بزرگ‌زادهء عرب پسر عم تو را از پسر زياد چه بد رسيده و حالا ملك رى و طبرستان نامزد اوست ، و سپهسالار لشكر كوفه و شام است و تو او را گذاشته‌اى و با حسين كه نه مملكت دارد و نه حشم و نه خزانه و نه خدم ، يار شده‌اى ؟ مكن و از دولت روى مگردان و با بخت خويش ستيزه فروگذار .\r\n همّت بلند دار و ز دولت متاب روى * ادبار را مجوى و ز اقبال سر مپيچ \r\nهاشم گفت : اى ناكس ، اين دو سه روزه اختيار فانى را دولت نام نهاده‌اى ؟ و جاه بىاعتبار دنياى گذران را اقبال لقب داده‌اى ؟ مگر ندانسته‌اى :\r\n گفتم به كسى كه چيست دولت ، گفتا * روزى دو سه دو باشد و باقى همه هيچ \r\nنه دولت جهان را اعتبارى است و نه اقبال او را ثباتى و قرارى .\r\n اگر دهد به تو جام جهان نما ، دنيا * به نيم‌جو مستان ، صد هزار جام جمش \r\n كشيده‌دار قدم از حريم حرمت او * كه بيشتر همه نامحرمند در حرمش \r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاى سمعان بيا و ديدهء انصاف بگشاى و به نعيم باقى بهشت رغبت نموده از سر اين جيفه از سگان واپس مانده درگذر ، و كمر خدمت فرزند مصطفى صلوات اللّه و سلامه عليه بر ميان جان بسته ، دولت ابد پيوند رضاى الهى و سعادت سرمد عطاى نامتناهى بدست آر .\r\n چون مىتوان به منزل روحانيون رسيد * حيف است در به ادى غولان قدم زدن \r\nسمع سمعان از استماع اين سخنان تيره و بصر بصيرتش از اشعه بوارق اين كلمات طيّبات خيره شد . گفت : اى هاشم نه از پسر عمّ شرم مىدارى و نه از پسر زياد ، حساب مىگيرى به خيالى مغرور شده‌اى و از روش عقل معاش دور افتاده‌اى . هاشم گفت : نفرين به پسر زياد باد كه پسر عمّم را بازى داد . تا دين به دنيا بفروخت ، من عالى همّتم دنيا به آخرت بدل مىكنم معيوب فانى مىدهم و مرغوب باقى مىستانم اين جاه فانى كه شما به دو مىنازيد ، زود درگذرد و به عذاب اليم و عقاب عظيم گرفتار گرديد .\r\nسمعان ديگر باره خواست كه سخن گويد هاشم در غضب شده بانگ بر مركب زد و گفت : اى ناستوده به مجادله آمده‌اى يا به مقاتله ؟ پس بر سمعان حمله كرد و نيزه در نيزهء يكديگر افكندند . به آخر هاشم نيزه از دست بيفكند و شمشير كشيده روى به سمعان نهاد سمعان حلبى نيزه بر سينهء هاشم راست كرده بود ، هاشم پشت شمشير بر نيزهء او زد نيزه از دستش بيفتاد و خواست كه تيغ بركشد هاشم امانش نداد شمشير برق كردار صاعقه آثار خود را بر فرق سرش زد ، كه تا به خانهء زين بدونيم شد . آواز تكبير از سپاه امام حسين برآمد و هاشم در پيش صف عمر سعد بايستاد و گفت : اى عم‌زاده پدرت سعد وقاص در روز جنگ احد جان فداى حضرت رسالت « صلى اللّه عليه و آله و سلم » كرده ، تير در روى دشمنان دين مىانداخت و شرّ اعادى را از آن حضرت دفع مىكرد و پيغمبر صلوات اللّه و سلامه عليه او را دعا مىگفت ، و پدر من عتبة بن ابى وقاص سنگ بر لب و دندان مبارك آن حضرت مىزد و مدد مخالفان مىكرد . امروز حالتى عجيب مشاهده مىرود كه تو پسر چنان پدر با دشمن يار شده‌اى تيغ در روى فرزند مصطفى صلى اللّه عليه و آله مىكشى و من پسر چنان پدرى اهل بيت آن حضرت را حمايت مىكنم و\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمىخواهم كه بنياد اهل خلاف و عناد براندازم اينجا سرّ  « يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ » *  « 1 » ظهور تمام دارد و آن روز زبان معجز بيان ، سيد عالميان « صلّى اللّه عليه و آله و سلّم » بر پدرت آفرين مىگفت و امروز بر تو نفرين مىكند و همان روز بر پدرم نفرين مىكرد و مىدانم كه امروز بر من آفرين مىگويد عمر سعد كه اين سخنان را گوش كرد ، آه سرد از دل پردرد برآورد سر در پيش افكند . آب ندامت از ديدهء بىشرمش روان شد اما چون سمعان بدان خوارى كشته گرديد برادرش نعمان بن مقاتل با هزار مرد كه ملازم سمعان بودند به يك بار بر هاشم حمله كردند هاشم نترسيد و از آن لشكر ذرّه‌اى نينديشيد و پيش حملهء ايشان بازشد و دست و بازو به كار آورده دستبردى نمود كه اگر رستم دستان به چشم انصاف مشاهده كردى گرد سمند او را توتياى ديده ساختى و اگر سام نريمان آن رزم را به ديدى رشتهء خدمت او را به جاى طوق مرصع در گردن انداختى .\r\n ترك خنجردار گردون هر دم از چرخ برين * حرب او مىديد مىگفت آفرين باد آفرين ! \r\n\r\n25 . ذكر شجاعت و شهادت فضل بن على عليهما السلام\r\nامّا چون امام « عليه السلام » ديد كه هاشم با هزار سوار كارزار مىكند ، روى به ياران كرد كه آن جوان دلاور جگردار را دريابيد برادر امام حسين كه او را فضل بن على گفتندى ، با نه تن ديگر از اصحاب امام حسين كه نام ايشان معلوم نيست ، به مدد هاشم روان شدند عمر سعد دو هزار نامرد فرستاد . كه مگذاريد كه آن مبارزان به هاشم پيوندند سواران سر راه بر آن ده تن گرفتند و حرب در پيوسته ، آواز گيرودار ايشان به فلك دوّار رسيد . سلامت چون زه كمان گوشه‌گير شد و فتنه چون تيغ انتقام از نيام آشكار گشت .\r\n جگر تاب شد نعره‌هاى بلند * گلوگير شد حلقه‌هاى كمند \r\n ز كس سرّ تيغ و برق سنان * سر از راه مىرفت و دست از عنان \r\nلشكر دشمن ، به جهت انبوهى غالب شده ، نه تن را شهيد كردند ، و فضل بن على چون پدر بزرگوار خود به تيغى چون ذو الفقار زبانه‌دار و به نيزه‌اى ماننده مار ارقم ، جان\r\n\r\n\r\n","description":"","footnote":"\r\n( 1 ) - سورة الرّوم آيه 19 .\r\n","page_name":" 378 ","page_number":378},
  {"content":"\r\n\r\nشكار حرب مىكرد و مبارز مىگشت . گاهى به شعله سنان آتش آهنگ دود جانسوز از سينه بىدلان برآوردى ، و گاهى به خدمت تيغ بىدريغ رخنه در صف دليران و مبارزان كردى ، دو هزار كس به آن يك كس درمانده دست به تير كردند .\r\n ز پيكان عالمى را ژاله به گرفت * ز خون روى زمين را لاله به گرفت \r\nدر اين تير باران ، اسب شاهزاده دنيا فضل سقط شد : و پياده در ميان آن قوم گرفتار گشت و عاقبت از سراى بىاعتبار دنيا متوجه منازل دار القرار شد و از برادران امام مظلوم اوّل كسى كه شربت شهادت چشيد و تشنه لب و سوخته جگر به پدرش ساقى كوثر رسيد ، فضل بن على بود . « رضوان اللّه عليه » و چون لشكر عمر سعد ملعون اين ده تن را شهيد كردند روى به مددكارى نعمان بن مقاتل آوردند . و او با هزار سوار گرداگرد هاشم را فرو گرفته بودند و هاشم تنها با آن مديران دغا ، كارزار مىكرد و دمار از پياده و سوار برمىآورد .\r\n نشسته به زين چون يكى اژدها * سر بارگى كرده بر وى رها \r\n نه اسبى عقابى برانگيخته * نه تيغى نهنگى درآويخته \r\nبه هر طرف كه مركب مىراند ، بوى مرگ به مشام مقاتلان مىرسيد . و به هر جانب كه حمله مىكرد رنگ احمر به نظر مخالفان در مىآمد و نعمان بن مقاتل هر زمان نعره بر سپاه مىزد كه كوشش كنيد و خون برادرم بازخواهيد . در اين حال هاشم دريازيد و دوال كمرش بگرفت و از خانه زين در ربوده بر زمين زد چنانچه استخوانهايش در هم شكست و فى الحال مرغ روحش از قفس قالب شومش بيرون جست . پس علمدار او را به ضرب تيغ به نعمان در رسانيد و علمش نگونسار گردانيد . سپاه نعمان چون وى را كشته و علمش را نگون شده ديدند روى به گريز نهاده نعرهء الحذر الحذر بركشيدند و در اين محل لشكر عمر سعد در رسيدند و ايشان را بازگردانيده قريب سه هزار كس حوالى هاشم را فرو گرفتند و او مانده شده بود ، و زخم بسيار خورده و تشنگى بر او غلبه كرده نه راه گريز داشت و نه مجال ستيز و با اين همه مىجوشيد و مىخروشيد و مردانه مىكوشيد تا وقتى كه شربت شهادت نوشيد ، و از جامه خانهء كرامت سرمدى ، خلعت سعادت أبدى به پوشيد . زين عالم فانى سوى گلزار بقا رفت .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\n26 . شهادت حبيب بن مظاهر\r\nبعد از آن حبيب بن مظاهر از امام حسين « عليه السلام » دستورى طلبيد ، و اين حبيب مردى با كمال و جمال و پير كهن سال بود . و قرآن مجيد به تمام حفظ داشت هر شب ختم كلام اللّه كردى ، و بعد از اداى نماز خفتن تا دميدن صبح قرآن را تمام كردى ، به خدمت حضرت رسالت « صلى اللّه عليه و آله » مشرّف شده ، و از آن حضرت احاديث شنوده و به ملازمت امير المؤمنين على « عليه السلام » مدّتها مكرّم و معزّز بوده حضرت امام حسين « عليه السلام » فرمود ، كه تو مرا از جدّ و پدر يادگارى و مرا با تو انسان تمام است . مرا تنها مگذار ، ديگر آنكه پير شده‌اى و پيران در مشقّت مجاهدت و جهاد معذورند . حبيب گفت :\r\nاى سيّد و سرور و اى مهتر و بهتر ! پيران مراسم حرب بهتر مىدانند ، و تجربه ايشان در دقايق كارزار بيشتر است و من نيز مىخواهم كه فردا مرا در زمرهء كشتگان راه تو حشر كنند .\r\n فردا كه مقرّبان خاكى مسكن * در حشر شوند راكب مركب تن \r\n آغشته به خون جگر آلوده كفن * ناگه ز سر كوى تو برخيزم من \r\nامام حسين « عليه السلام » گريان گريان او را اجازت داد . و حبيب روى به ميدان نهاده رجز مىگفت كه اين دو بيت در ترجمه ابو المفاخر از آن جمله است :\r\n حبيب مظاهر منم مرد مرد * برانگيزم از آتش و آب گرد \r\n سرى دارم از دوستان پروفا * دلى دارم از دشمنان پر نبرد \r\nحرب صعب مىكرد ، و خروش از لشكر برمىآورد . ناگاه شخصى از بنى تميم شمشيرى بر وى زد و او از پاى درافتاد و چون خواست كه برخيزد ، حصين بن نمير شمشيرى بر فرق وى زد و آواز برآورد كه يا بن رسول اللّه مرا درياب . و اين صدا به گوش حضرت امام حسين ( ع ) رسيده ، مركب برانگيخت . و خود را به دو رسانيد حبيب ديده باز كرد و گفت : اى سيّد من سخنى بفرماى و پيغامى كه به جدّ و پدر خوددارى بازنماى .\r\nگويا زبان حال حبيب در آن وقت اين دو بيت را أدا مىنمود كه :\r\n پيرانه سر كشيدم سر در ره سگانت * موى سفيد كردم جاروب آستانت \r\n لعل تو جان و من هم دارم رميده جانى * حرفى بگو كه بادا جانم فداى جانت \r\n\r\n","description":"","footnote":"","page_name":" 380 ","page_number":380},
  {"content":"\r\n\r\nامام حسين « عليه السلام » او را به بهشت بشارت مىداد و آن پير پاكيزه ضمير ، به آن مژدهء دلپذير ، شاد شده روى به سفر آخرت نهاد « رضوان اللّه عليه » .\r\nدر بعضى از تواريخ مذكور است كه بديل بن حريم حبيب را به قتل رسانيد و سر او را بريد جائى محفوظ داشت و بعد از آنكه جنگ به اتمام رسيد آن سر را در گردن اسب خود درآويخته ، به مكّه برد كه آنجا دوستى داشت كه دشمن حبيب بود تا آن سر را به دوست خود به نمايد قضا را پسر حبيب بر دروازهء مكه ايستاده بود كه بديل به رسيد آن پسر پرسيد ، كه اين سر كيست ؟ بديل ندانست كه اين پرسنده پسر حبيب است . جواب داد كه سر حبيب بن مظاهر است كه در كربلا من او را به قتل رسانيده‌ام و تحفه براى دوست خود فلان‌كس آورده‌ام ، چون پسر حبيب اين سخن شنيد دود از نهاد او برآمد و با آن كه به حدّ بلوغ نرسيده بود سنگى برداشت و بر پيشانى بديل زد . بمثابه‌اى كه مغزش پريشان شد ، از مركب درافتاد و پسر حبيب سر پدر از گردن مركب باز كرده ، ببرد . و در گورستان معلّى دفن كرد . و حالا آن موضع مزاريست مشهور و معروف به رأس الحبيب . و اللّه اعلم .\r\n\r\n27 . شهادت حريره غلام\r\nو بعد از آن ، حرّه يا حريره كه آزاد كردهء ابو ذر غفارى « رضى اللّه عنه » بود و بعضى گويند ، حرير نام داشت به ميدان آمد و پياده طريد مىكرد و رجز مىخواند و مبارز مىخواست اگر چه رويش سياه بود امّا دلش روشنتر از مهر و ماه بود و بيت چند از ترجمه رجز او ، از نظم ابو المفاخر اين است .\r\n چون من سوى ميدان شجاعت بخرامم * بس خصم كه بيجان شود از ضرب حسامم \r\n بگزيدهء مردانم ، اگر چند سياهم * بستودهء شاهانم ، اگر چند غلامم \r\n فردا به شفاعت بود آسان همه كارم * و امروز برآيد به شهادت همه كامم \r\nحملهء مردانه مىنمود . و قتال مبارزانه مىكرد ، تا وقتى كه به قتل آمد و به جنّات جاويدى رسيد . « قتيل راه تو را زندگى جاويد است . » « رضوان عليه »\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\n28 . شهادت يزيد بن مهاجر جعفى\r\nپس از او يزيد بن مهاجر جعفى قدم در ميدان نهاد و در محاربه و مقاتله داد مردى و مردانگى بداد . آخر الامر از لباس حيات مستعار عارى ، روى به جامه خانهء عنايت حضرت بارى آورد ، و ساكنان ربع مسكون را ، كه در دامگاه بلا افتاده‌اند و در شاهراه فنا ايستاده به يكبارگى وداع كرد « رضوان اللّه عليه »\r\n\r\n29 . شهادت انيس بن معقل اصبحى\r\nبعد از آن انيس بن معقل اصبحى ، روى به محاربهء فجّار آورد و چون سيل مواج و موج سيال جوى خون از ايشان روان كرد و با حلق تشنه دشنه بر حلق ايشان مىراند و در مدح امام حسين « عليه السلام » و مناقب قوم خود رجزى مىخواند و بالأخره روح مقدّسش از تنگناى هيكل جسمانى به فضاى رياض روحانى و حدايق رضوانى ، پرواز نمود « رضوان اللّه عليه »\r\n\r\n31 - 30 شهادت عابس بن شبيب و غلام او\r\nبعد از آن عابس بن شبيب شاكرى عزم قتال كرد و از غلام خود شوذب پرسيد كه امروز با ما در چه مقامى ؟ شوذب جواب داد كه در ركاب تو شمشير مىزنم تا كشته شوم عابس گفت ظنّ من به تو همين بود . اكنون قدم پيش نه كه امروز روزى است كه طلب كنيم مزد عظيم از خداوند كريم كه بعد از امروز ديگر از ما عمل نمىآيد .\r\nغلام گفت : اى خواجهء بلند همّت چنانچه فرمودى فرصت عمر غنيمت است و هنگام اتّصال به دولت آخرت است پس هر دو به اتّفاق يكديگر عزيمت را بر حرب اهل نفاق تصميم دادند ، عابس پيش امام حسين آمد و گفت به خدا سوگند كه در روى زمين هيچ كس نيست ، كه نزد من دوست‌تر و عزيزتر از تو باشد ، و من در اين مدّت خدمت لايق نكرده‌ام و تحفه‌اى فراخور ، آن حضرت به جناب مستطاب نياورده ، لا جرم از خجالت دل‌ريشم . و سر انفعال و شرمندگى در پيش .\r\n چگونه سر ز خجالت برآورم بر دوست * كه خدمتى به سزا بر نيامد از دستم \r\n\r\n","description":"","footnote":"","page_name":" 382 ","page_number":382},
  {"content":"\r\n\r\nو حالا اگر چيزى نفيس‌تر از نفس خود مىداشتم ، آن را وقايهء ذات مقدّس و نفس أقدس تو مىگردانيدم . اگر اجازت فرمائى به ميدان مردى ، علم مبارزت افرازم . و اگر قبول نمائى جان شيرين فداى راه تو سازم . حضرت امام حسين « عليه السلام » بر او آفرين كرد ، دستورى داد و عابس به اتّفاق غلام ، روى به ميدان نهاد .\r\nدر مقتل دينورى از ربيع بن تميم نقل مىكند كه : « من عابس را در معركه‌ها ديده بودم و هنرهاى وى را مشاهده نموده بودم چون چشم من از دور بر وى افتاد كه به مصاف مىآيد ، با لشكريان گفتم كسى متوجّه شما شده كه به هنگام جنگ بر شير ژيان و ببر بيان و پيل رمان غالب مىآيد هيچ كس متصدّى حرب و معرّفى قتال او نشود در اثناى اين قيل و قال عابس نزديك رسيده ، فرياد برآورد كه اى رجل برجل مردى به مردى . لشكريان به سخن من از مبارزت او ترسيده بودند و كسى به ميدان او رغبت نمىكرد عمر سعد گفت چون يكان‌يكان ، به حرب وى بيرون نمىرويد ، به يك بار بر او حمله كنيد روى به وى نهاده آغاز محاربت كردند عابس كه اين صورت مشاهده كرد خود از سر و زره از تن بيفكنده روى به لشكرگاه نهاده و غلام از عقب پشتش نگاه مىداشت . به خداى زمين و آسمان ديدم كه زياده از دويست كس در پيش انداخته مىزد و مىراند و مىكشت ربيع گويد : من با وى آشنائى داشتم گفتم اى عابس ، سر برهنه و تن بىزره خود را در درياى هيجا افكنده‌اى از غرقاب هلاك نمىانديشى عابس جوابى گفت كه مضمونش اين بود .\r\n چو من در بحر هجرانم ، ز كوى يك * بگذشت ، از باران چه غم دارد ؟ \r\nبه آخر از اطراف و جوانب درآمده ، زخمهاى منكر بر وى و رفيق وى زدند . تا وقتى كه خواجه و غلام از دار الملام روى توجّه به مأمن دار السلام نهادند و رفتند رفيقان و رسيدند به منزل » « رضوان اللّه عليهما » .\r\n\r\n32 . شهادت حجّاج بن مسروق :\r\nاز پس ايشان حجّاج بن مسروق جعفى ، مؤذّن لشكر امام حسين « عليه السلام » و بعضى گفته‌اند ، كه ركابدار آن حضرت نيز بود به دستورى وى به ميدان نهاد كمانى زيبا\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمانند قوس و قزح بزه كرده و خدنگى چون تبر آه مظلومان كه سحرگاه از قوس تظلّم به هدف قاب و قوسين افكند . بر آن پيوسته رجزخوانان بطريد . و جولان درآمد ، خاك ميدان به اوج كيوان مىرساند و به آتش شمشير آبدار باد غرور را از سر دشمنان خاكسار بيرون مىبرد . سپاه مخالف به تنگ آمده ، تير بارانش كردند زخمى به وى رسيد و به بهشتش رسانيد « رضى اللّه عنه » .\r\n\r\n34 - 33 . شهادت سيف بن حارث و مالك بن عبد سريع :\r\nبعد از او سيف بن حارث بن سريع ، با پسر عمّ خود مالك بن عبد بن سريع ، گريه كنان به سرعت تمام به پاى بوس فرزند خير الانام شتافتند آن جناب پرسيد كه سبب گريهء شما چيست ؟\r\nجواب دادند كه ما براى تو مىگرييم ، كه مىبينيم كه دشمنان تو را احاطه كرده‌اند و دوستان بر دفع ايشان قدرت ندارند حضرت امام « عليه السلام » در شأن ايشان دعاى خير گفت و آن دو مبارز كار زارى چون شير مرغزارى به پيكار درآمده ، داد نامدارى دادند و بسى سواره و پياده را از عرصهء حيات به دروازهء فنا و فوات فرستادند و به آخر از اين ظلمت خانهء پروحشت و ملال ، روى به نزهت‌آباد قرب ملك متعال نهادند امام « عليه السلام » بر آن دو نوجوان كه با دل پرحسرت از اين جهان به رفتند بگريست و آمرزش ايشان از حضرت غفور منّان استدعا نمود و فرمود كه : با تصادم مقتضيات تقدير جز در ساختن و تسليم شدن چه تدبير فالحكم للّه العليّ الكبير و اليه المرجع و المصير .\r\n نيست كس ، راز دست مرگ نجات * اكثر و اذ كرها دم اللذات \r\n\r\n35 . ذكر شهادت غلام تركى رضى اللّه عنه\r\nبعد از آن غلام ترك كه قارى قرآن و حافظ صحيفهء فرقان بود ، با روى چون ماه رخشنده و چهرهء چون آفتاب تابنده ، پيش امام حسين « عليه السلام » آمده ، در زمين افتاد و گفت : « نفسى لنفسك الفداء » جان من فداى جان تو يا بن رسول اللّه ! چنان مىبينم كه از لشكر ما يكى زنده نخواهد ماند دستورى ده تا من نيز پيش تو جان فدا كنم و خود را به عالم قرب و مقرّبان مقعد صدق ، آشنا كنم امام حسين « عليه السلام » فرمود كه من تو را\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبراى پسر خود زين العابدين خريده‌ام و به دو بخشيده برو و از وى اجازت طلب !\r\nراوى گويد كه در آن روز امام زين العابدين « عليه السلام » بيمار بود و در اندرون خيمه تكيه داشت غلام بيامد و گفت اى مخدوم‌زادهء من از حضرت پدرت اجازت حرب طلبيدم . فرمود كه تو از آن نور ديدهء منى ، اختيار تو او دارد و حالى روى به آستان عرش آشيان تو آورده‌ام و اميد مىدارم كه مرا محروم نگردانى و دستور كارزار ارزانى دارى .\r\nامام زين العابدين فرمود كه من تو را در راه خدا آزاد كردم ، ديگر تو مىدانى . آن ترك نيكو خصال پاكيزه جمال صادق نيّت ، صافىطويّت بگرد خيمه‌ها درآمد و از همهء اهالى و موالى بحلى طلبيد و گفت مراد من آن است كه فرداى قيامت مرا بازطلبيد . و هر چند در خدمت تقصير كرده‌ام از من فراموش مكنيد . غريو از اهل بيت برآمد و ديگر باره آن سعادتمند به خدمت امام حسين عليه السلام رفته صورت حال به موقف عرض رسانيد و از آن حضرت اجازت طلبيده روى به مصاف نهاد خبر به امام زين العابدين ( ع ) رسيد كه ترك ، غلام به ميدان مىرود فرمود : كه دامن خيمه برگيريد تا من نظارهء جنگ آن ترك كنم . دامن خيمه برداشتند و شاهزاده نظر مىكرد كه آن ترك با عذارى چون گل شكفته و رخسارى چون ماه دو هفته ، در ميان هر دو صف بايستاد و شمشيرى چون شعلهء برق درخشان و مانند شهاب ثاقب شيطان‌سوز آتش افشان در روى آن سپاه رو سياه بجنبانيده مبارز طلبيد . گاهى به عربى رجزى مىخواند و گاهى به لغت تركى كلامى بر زبان مىراند . و ترجمهء بعضى از رجزهاى او كه ابو المفاخر به نظم آورده اين است .\r\n اى حسين اى گهر روحانى * نسخهء مكرمت سبحانى \r\n منم آن ترك كه سلطان باشم * گر توأم هندوى حضرت خوانى \r\n تيغ در دست من از معجز تو * بر سر خصم كند ثعبانى \r\n چه شود گر تو به روى خوش خويش * سرخ روى أبدم گردانى \r\n روى بر روى من غمگين نه * چون كنم ترك سراى فانى \r\nمبارز مىآمد و بر دست او كشته مىشد . تا بسيارى از مخالف به قتل رسانيد و آخر تشنگى بر او غالب شده بازگرديد و ديگر باره به در خيمهء حضرت امام زين العابدين آمد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nامام زاده بر وى آفرين گفت و مبارزات او را پسنديد و بسيار تحسين نمود و به بشارت شربت كوثر و مژدهء و رضوان من اللّه اكبر مبتهج و مسرورش گردانيد . و آن ترك صادق دل ، پاكيزه نهاد دست و پاى امام زين العابدين « عليه السلام » را بوسه داده ديگر باره از مخدّرات حجرات ، عصمت و طهارت بحلى طلبيد . و از سوز مفارقت ايشان به هاىهاى بگريست پس روى به ميدان نهاده گرد بلا مىانگيخت و خاك هلاك بر فرق مبارزان تيره روى مىريخت . عاقبت سروش عالم غيبى و منادى عرصهء لاريبى نداى  ارْجِعِي إِلى رَبِّكِ  « 1 » به سمع روح شريفش رسانيد . و خطاب مستطاب و « ادخلي جنّتى » از فضاى ساحت قرب رب العباد ، به گوش هوش آن ترك پاك اعتقاد رسيد .\r\n روى دل در حديقهء جان كرد * منزل اندر رياض رضوان كرد \r\nدر اكثر كتب مذكور است : كه آن ترك زخم گران يافته ، از پاى درآمده و امام حسين « عليه السلام » به سر وى رسيده ، او را به در خيمهء امام زين العابدين رسانيد و از مركب فرود آمده سرش بر كنار گرفته روى به روى او مىنهاد و امام زين العابدين « عليهم السلام » با وجود مرض بر سر بالين وى ايستاد . و غلام ديده باز كرد و سر خود را بر كنار امام حسين « ع » ديد و امام زين العابدين را بر زبر سر خود مشاهده نمود . تبسّم كنان بر پدر و پسر سلام كرده ، روى به حديقهء دار السّلام آورد . « رضوان اللّه عليه » .\r\n\r\n36 . شهادت حنظلة بن سعد :\r\nبعد از آن حنظلة بن سعد عجلى ، در ميان هر دو صف آمد و ندا كرد كه من بر شما از عذاب قوم نوح و عقاب گروه عاد و ثمود مىترسم اگر خواهيد كه مستحقّ عقوبت نشويد دست از قتل امام حسين كوتاه كرده ، به منازل خود بازرويد . امام حسين « عليه السلام » گفت : يا بن سعد از اين سخن بگذر كه اين جماعت را استعداد عذاب الهى و استحقاق عقوبات نامتناهى حاصل شده ، دعوت تو را اجابت نخواهند كرد . و كدام خير و فلاح و فوز و صلاح از ايشان توقّع توان نمود . كه برادران صالح ما را كشتند و حالا\r\n\r\n\r\n","description":"","footnote":"\r\n( 1 ) - سورة الفجر آيه 28 .\r\n","page_name":" 386 ","page_number":386},
  {"content":"\r\n\r\nقاصد خون ما گشته‌اند . حنظله گفت صدقت يا بن رسول اللّه ! اكنون داعيه دارم كه به إخوان خود ملحق گردم . حضرت امام عليه السلام فرمود كه برو به منزلى كه بهتر از دنيا و مافيهاست . حنظلة بن سعد ابن گفت كه سلام بر تو و اهل بيت تو باد اميد مىدارم كه حق سبحانه ما را در بهشت به خدمت تو رساند امام حسين آمين گفت و وى روى به ميدان نهاده بر مخالفان حمله آورده ، جنگهاى مردانه كرد تا به درجهء شهادت و ذروهء سعادت رسيد .\r\n« رضوان اللّه عليه » .\r\n\r\n37 . شهادت يزيد بن زياد :\r\nاز عقب وى يزيد بن زياد الشعبى ، هشت تير به جانب اهل غدر و نفاق انداخته ، پنج تن از آنها بر زمين افكند . و هر تير كه مىانداخت امام مىفرمود كه « اللّهمّ سدّد رميته و اجعل ثوابه الجنّة » خدايا تير او را به هدف صواب رسان و بهشت را ثواب دست مزد او گردان به آخر مخالفان غلبه كرده شكار تيرانداز اجل گرديد .\r\n\r\n38 . شهادت سعد بن عبد اللّه الحنفى :\r\nاز عقب وى سعد بن عبد اللّه الحنفى كه از اقرباى مادر محمد حنفيه بود ، اجازت طلبيده عزيمت ميدان قتال نمود . بر اسب كوه پيكرى باد جنبش ، و زمين‌نوردى آتش جوشش سوار شده ، تيغى چون قطرهء آب بر ميان بسته و نيزهء خطى بر بنا گوش مركب راست كرده .\r\n بگرديد پيش و پس و چپ و راست * باستاد و آنگه ، هم آورد خواست \r\nهر مبارز كه به ميدان مىآمد ، اگر دور بودى به طعن نيزه از او جان ربودى ، و اگر نزديك به ضرب تيغ نقد حيات از او بستدى عاقبت به حكم « لكلّ أجل كتاب » ، روزنامهء حياتش به انجام رسيد و راقم اجل رقم « كلّ من عليها فان » بر صحيفهء زندگانى او كشيد « رضوان اللّه عليه » .\r\n\r\n40 - 39 . شهادت جنادة بن حارث و عمرو بن جناده :\r\nبعد از آن جنادة بن حارث انصارى ، مكمّل و مسلح به ميدان آمد و بعد از كارزار\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبسيار از قنطرهء عبور به مرتبهء سور و سرور رسيد . پسرش عمرو بن جناده به مضمون كلام حكمت فرجام الولد سر أبيه عمل نموده ، احياى آثار پدر عالىمقدار خود كرده اندك زمانى را به وصال آن حميده خصال رسيد « مرگ است كه دوست را رساند بر دوست » « رضوان اللّه عليه » .\r\n\r\n41 . شهادت مرّة بن ابى مره\r\nاز پس آن دو بزرگ انصارى مرة غفارى ، چون هژير شكارى به معركه درآمد و به مردانگى از سپاه كوفه و شام سرآمد . با تيغ گوهردار بهر بدگهرى كه برآمد فى الحال به ضرب تير و تيغ ، جان شكارش دود از دل آن تيره روزگار برآمد عاقبت الامر از مجلس دار البوار به محفل  « جَنَّاتٍ تَجْرِي مِنْ تَحْتِهَا الْأَنْهارُ » *  انتقال نمود و حظاير عاليهء ملكوت را بر منازل فانيهء عالم ناسوت اختيار فرمود : « رضوان اللّه عليه » .\r\n\r\n43 - 42 . محاربه و شهادت محمد بن مقداد و عبد اللّه بن ابو دجانه\r\nآورده‌اند كه محمد بن مقداد و عبد اللّه بن ابو دجانه با يكديگر از آن سيد سرور دستورى خواسته ، به ميدان رفتند و حربى مردانه كرده بسيارى را كشته و خسته گرديدند .\r\nو چون خواستند كه به ملازمت امام « عليه السلام » آيند ، فوجى سوار از لشكر فجّار گرداگرد ايشان فرو گرفتند . ( و به شهادت رساندند . )\r\n\r\n( 48 - 47 - 46 - 45 - 44 - 43 ) شهادت شش تن از مواليان\r\nسعد كه غلام امير المؤمنين على « عليه السلام » بود ، با پنج تن از مواليان و بندگان امام حسين « عليه السلام » كه قيس بن ربيع و اشعث سعد و عمر بن قرط و حنطمه و حماد بودند به مدد ايشان رفتند . و به واسطهء كثرت مخالف و ضربهاى متوالى و مترادف هر هشت تن از اين شش در فانى متوجه منظر هشتگانهء بهشت جاودانى شدند . « رضوان اللّه عليهم أجمعين » .\r\nدر اين وقت از ياران و چاكران و ملازمان امام حسين « عليه السلام » پنجاه و سه تن\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nشربت شهادت چشيده از اين جهان فانى رحلت فرموده بودند و از مردان غير از امام حسين و امام زين العابدين « عليه السلام » نوزده تن باقى مانده شانزده تن از خويشان و برادران و فرزندان و دو تن از ياران و يك نفر از غلامان . چنانچه به تفصيل رقم‌زدهء كلك بيان خواهد گشت .\r\n چو نوبت به آل پيغمبر رسيد * جهان جامهء صبر درهم دريد \r\n زمين شد پر ز فتنه و ولوله * فلك گشت پرشور و پرغلغله \r\nزبان روزگار در آن واقعه به زارى زار مىگفت :\r\n چيست يا رب كاتشى در عرصهء عالم زدند * فتنه‌اى انگيختند و عالمى بر هم زدند \r\nو فلك دوّار به لسان اضطرار اين سخن به گوش جهانيان مىرساند .\r\n ناشده روز قيامت اهل عالم را چه شد ؟ * نادميده صور فرزندان آدم را چه شد ؟ \r\nچون امام « عليه السلام » ديد كه از ياران و هواداران كسى نماند سوز حسرت بر دل آن حضرت غالب گشته ، آهى شغب‌ناك بر كشيد و اهل بيت دانستند كه ملال آن حضرت براى ايشانست . همه متّفق الكلمه گفتند : اى نور ديدهء صدر مسند رسالت ، و اى سرور سينهء شاه عرصهء ولايت ، هيچ انديشه به خود راه مده ، و داغ ملال سينه بىكينه منه . كه ما زندگى خود بعد از تو نمىخواهيم خواهش ما آن است كه امروز در قدم تو سربازيم ، تا فردا در ميان اهل محشر سربرافرازيم . سوختهء داغ شوق مودّت توئيم ما را از شعلهء بلا چه بيم ، و غرقهء درياى محبّت توئيم ما را از سيل هلاك چه باك ؟ اگر خانهء تن به طوفان محن ويران گردد چون منزل دل به سعى معمار عنايت تو معمور است چه انديشه ؟\r\n ما كه داديم دل و ديدهء به طوفان بلا * گو بيا سيل غم ، و خانه ز بنياد ببر \r\nامام حسين « عليه السلام » بگريست و دعاى خير در شأن ايشان به تقديم رسانيد\r\n\r\n49 . ذكر شهادت عبد اللّه بن مسلم بن عقيل\r\nپس اوّل كسى كه از اقربى قريبهء امام پيش آمد عبد اللّه بن مسلم بن عقيل بود . گفت :\r\nيا بن رسول اللّه ! مرا دستورى ده ، تا مركب همّت به عرصهء آخرت رانم . و سلام شما به\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمسلم بن عقيل رسانم ، امام حسين « عليه السلام » گفت : اى پسر هنوز داغ هجران پدرت مسلم بر نياسوده‌ام و پيوسته در اندوه و برادران نو رسيدهء جهان ناديدهء تو بوده‌ام . اين زمان از سوز فراق خود مرا بر آتش هجران منه و شربت تلخ مهجورى بر بالاى جام زهرآلود مصيبت پدرت به من مده يادگار مسلم بن عقيل توئى . تو را ألم مفارقت پدر بس است ، مادرت را پيش گير و هنوز كه مجالى هست سر خويش گير . اين قوم همه چشم بر من دارند و تا مرا بينند پرواى ديگرى نمىكنند .\r\nعبد اللّه گفت : يا بن رسول اللّه به ذات پاك معبودى كه جدّت را به حقّ به خلق فرستاد ، كه مرا به ميدان گذار و از كار زار مخالفان مدبّر بازمدار تا من نيز در خدمت تو درجهء پدر دريابم و چنانچه اوّل كسى كه در وفادارى تو جان فدا كرد پدر من بود نخستين از اقربا كه در هوادارى تو سر در بازد من باشم امام حسين « عليه السلام » او را در كنار گرفت و گفت اى مونس غم‌گسار و اى مرا از پسر عمّ يادگار ! چشمم به تو روشن و دلم به تو خرّم بود اين نيز بر من حرام شد و در دنيا مصاحبت ما به إتمام رسيد پس وى وداع كرده دستورى داد و عبد اللّه روى به ميدان نهاده رجزى آغاز كرد و مركب را به جولان در آورده مبارز طلبيد گاهى چون مرّيخ تيغ زن شمشير آبدار كار مىفرمود . و گاهى چون شهاب ثاقب به نيزهء آتش بار حمله مىنمود و به انتقام پدر بناى أبدان مبارزان را زير و زبر مىكرد . عمر سعد روى به قدامة بن اسد فزارى كرد و گفت : اى قدامه ! تقديم مراسم حرب كرده بيرون و دليروار متوجّه اين جوان هاشمى شو ! شايد كه بلاى او از سر لشكر من باز كنى و خود را در ميان مبارزان كوفه و محاربان شام سرافراز سازى قدامه با سلاح تمام بر اسبى سوار شده مركبى تيزگام ره انجام به گرم روى با ذروهء خورشيد همعنان و در طى مراحل و قطع منازل با پيك ماه جهان‌پيما ، توأمان بودى .\r\n چو اشك عاشقان گلگون و خوش‌رو * جهان‌پيما تراز ، شبديز خسرو \r\n به سرعت بر فلك پيشى گرفته * به پويه با قمر خويشى گرفته \r\nتازان‌تازان و به دلنوازى عمر سعد نازان ، در برابر عبد اللّه بن مسلم آمد . عبد اللّه به نيزه برو حمله كرد قدامه مركب از جاى برانگيخته از پيش او بيرون رفت و هرگاه كه عبد اللّه\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبر وى حمله كردى او روى بگريز آوردى و هر چند عبد اللّه در عقب او تاختى به دو نرسيدى چه مركب عبد اللّه در آن روزها آب نخورده بود بلكه كاه و جو ، از دور مشاهده نكرده . عبد اللّه از تاختن فرو مانده نيزه از دست بيفكند و تيغ بركشيده بر يك گوشهء ميدان بايستاد و قدامه چون ديد كه عبد اللّه نيزه ندارد به غايت شادمان شده مركب برانگيخت و نيزه حواله سينهء بىكينه آن جناب كرد . عبد اللّه خود را خم داد تا نيزه از او درگذشت ، پس به خانه زين بازآمد و قدامه اسب را بازگردانيده مىخواست كه حمله ديگر بياورد كه عبد اللّه تيغى بر دهان شومش زد كه يك نيمه كلّه‌اش پرّان شد ، پس دست بزد و كمربند وى گرفته از پشت مركبش در گردانيد و فى الحال بر مركب او سوار شده اسب خويش را به غلام داد و نيزه خود را از زمين در ربوده ، مبارز طلبيد و رجز مىخواند كه ترجمه بعضى از آن ابيات اين است :\r\n امروز ببينم پدر سوخته جان را * پيش شه مظلوم كشم روح و روان را \r\n يا دولت جاويد به آغوش درآرم * در روضه فردوس عروسان جنان را \r\n زان پيش كه با شير به خلوت بنشينم * با خاك برابر كنم اين جمع سگان را \r\nراوى گويد : كه سلامة بن قدامه چون شجاعت عبد اللّه بديد . عمر سعد را گفت اى سپهسالار بدان كه من حرب بسيار كرده‌ام و مبارزان و دليران كارزارى بىشمار ديده به جرأت و شجاعت اين جوان هاشمى كسى به نظر من در نيامده .\r\n سالها لعب نمايد فلك چوگان قدر * تا چنين شاهسوارى سوى ميدان آرد \r\nاما چون سپاه مخالف آن ضرب و حرب مشاهده كردند . همه از وى ترسان و هراسان شده هيچ كس را زهرهء آن نبوده كه به حرب او بيرون رود . عبد اللّه ساعت بايستاد و مبارز در برابرش نيامد از تشنگى بىطاقت شده بر ميمنه لشكر حمله كرد و ميمنه را بر هم زده چندين مرد و مركب را در ورطه هلاك افكند از جمله آنها حمير حميرى از بقيّه خوارج نهروان بود و پسرش كامل بن حمير را به غرقاب مرگ در انداخت . پس ، از ميمنه برگشت و قطره‌قطره خون از شمشير وى مىچكيد خود را بر قلب لشكر زد و قريب بيست كس را به قتل رسانيد . و صالح بن نصير را آنجا كشت و از آنجا روى به ميسره\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nنهاده . داد مردانگى بداد و با قدامه حبشى كه پهلوان لشكر عمر سعد بود برابر افتاده شرّ او را نيز كفايت كرد ، آنگه خواست كه به لشكر خود بازگردد كه پيادگان سر راه بر وى گرفتند و خدّاع دمشقى ناگاه از عقب وى درآمده به يك ضرب تيغ هر دو پاى اسبش را قلم كرد اسب از پاى درافتاد ، و عبد اللّه سبك از مركب فرو جسته خود را بر زمين استوار گرفت نوفل بن مزاحم حميرى درآمده و به طعن نيزه ، و گويند كه عمرو بن صبيح صداوى به زخم تير آن خلاصهء خاندان عقيل را قتيل ساخت « رضوان اللّه عليه » .\r\n دريغ و درد كه خورشيد آسمان كمال * غروب كرد اوج شرف به برج زوال \r\n هماى روح رفيعش گشاد بال و برفت * از اين نشيمن فانى به آشيان وصال \r\n\r\n51 - 50 . شهادت جعفر بن عقيل و عبد الرحمن ابن عقيل\r\nو چون عمّ او جعفر بن عقيل بن أبي طالب برادر زاده خود را كشته و به خون آغشته ديد . زار زار بگريست و از حضرت امام « عليه السلام » دستورى خواسته روى به ميدان نهاد و رجزى مىخواند كه ترجمه بعضى از آن در نظم ابو المفاخر رازى اين است .\r\n قرّة العين عقيلم من و مولاى حسين * جان و دل پاك ز آلايش هر تهمت و شين \r\n پسر عمّ من است اين شه و شهزاده كه هست * قرّة العين نبى چشم و چراغ ثقلين \r\n اين حسين بن علىّ است كه جبريل امين * پرورش داد و را در حلل أجنحتين \r\nهر مبارز كه به ميدان آن صفدر مىآمد ، فى الحال از جان و جهان برمىآمد . نهال نهاد ايشان را به ضرب تيغ از بيخ برمىكند و به هر گوشه‌اى از كشته پشته مىافكند . و چون آن سگان مردم خوار درماندهء كارزار او شدند ، به يك بار در ميانش گرفته ، طعن و ضرب بر او گشادند عاقبت سفينه سكينه‌اش در گرداب اضطراب و كشتى وقار و اصطبارش در غرقاب ضجرت و اضطرار افتاد و در درياى شهادت غوطه خورده ، گوهر شرف به كف آورد . « رضوان اللّه عليه » .\r\n در فرقت آن نور دل و راحت روح * جانها همه محزون شد و دلها مجروح \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\n52 . عبد الرحمن :\r\nو چون فرزند عقيل از عقيلهء دنيا باز رست . برادرش عبد الرّحمن بن عقيل به ميدان درآمد . كمر مردى بر ميان بسته و بر مركب تازىنژاد نشسته و شمشيرى چون قطرهء آب حمايل كرده و حربه‌اى چون شعلهء آتش به دست گرفته .\r\n دمادم بدان حربهء مرد كش * به مردم كشى دست مىكرد خوش \r\nعاقبت به سهم عبد اللّه بن عروهء خثعمى از جام سعادت شربت شهادت چشيد . و عبد الرحمن عند الرحمن به مقعد صدق رسيد « رضوان اللّه عليه » .\r\n\r\n53 . شهادت محمد بن عبد اللّه بن جعفر\r\nچون اولاد عقيل شهيد شدند . نوبت فرزندان جعفر طيّار درآمد و پيش از همه محمد بن عبد اللّه بن جعفر به نزد آن سرور آمد و گفت اى شهباز بلند پرواز اوج ولايت .\r\nو اى عنقاى دلرباى جانفزاى قاف قرب و هدايت ، مرا دستورى ده كه آرزوى من آن است و مدّعاى خاطر فاترم . چنان كه پيش از آنكه با جدّ پاكيزه سرشت در فضاى خوش هواى بهشت طيران كنم و به بال شهادت روى به آشيانهء سعادت آورم چنانچه مرغ دانه بر مىچيند دانه وجود اين جغد صفتان ويرانهء أدبار و بوم سيرتان ، آشيانهء إنكار و استكبار را به منقار كارزار ، از عرصهء زمين برچينم . امام حسين او را اجازت داد و محمد روى به ميدان نهاد و رجزى آغاز كرد . نور الأئمّه آورده كه ترجمهء رجز او اين است كه اى اهل كوفه و نااهلان شام .\r\n با شما كارزار خواهم كرد * بر شما كار ، زار خواهم كرد \r\n وز براى دل حسين على * جان خود را نثار خواهم كرد \r\n تا كنم دست ظالمان كوتاه * پا به حرب استوار خواهم كرد \r\n كين خود ، از شما بخواهم خواست * سرّ دل آشكار خواهم كرد \r\n شكوه در پيش جعفر طيّار * از شما بىشمار خواهم كرد \r\nحرب مىكرد و روى ميدان از مغز دليران چرب مىكرد . تا به آخر به جانب آشيان\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nقدس ، پرواز نمود و مرغ روح مقدّسش در حوصله مرغان سبز بال بهشت آرام يافت .\r\nعليا مخدرهء زينب خاتون خواهر امام حسين « عليه السلام » در فراق فرزند دلبند خود بناليد . و امام « عليه السلام » او را تسلّى داده خاموش گردانيد .\r\n\r\n54 . شهادت عون بن عبد اللّه :\r\nامّا برادر محمّد كه عون بن عبد اللّه بود ، چون برادر را كشته ديد بىاختيار خود را در ميان كشندگان افكند . قاتل برادر را ديد بر زبر سر وى ايستاده ، اوّل به يك ضرب كار او را ساخته نزد حضرت امام « عليه السلام » آمده عذر خواهى نمود كه اى خال بزرگوار از فراق برادر بىخود بودم و از حضرت شما استجازه ننمودم حالا كرم نمائيد و مرا اجازت فرمائيد امام حسين « عليه السلام » او را پيش طلبيده در كنار گرفت و وداع فرموده دستورى داد و عون به معركه درآمده ، رجزى مىخواند كه ابو المفاخر ترجمهء رجز او را بر اين وجه آورده است :\r\n مائيم به قوّت عيانها * برخاسته از ره گمانها \r\n در معرض رغبت شهادت * بر دست نهاده نقد جانها \r\n چون أختر تيغ زن كشيده * در ديدهء اهرمن سنانها \r\n اى قبلهء طراز دين تازى * ما طايفه ، نيستيم از آنها \r\n كز خدمت او ملول گرديم * ور زير و زبر شود جهانها \r\n يا بفروشيم حاش للّه * وصل تو به اصل خان‌ومانها \r\nبه كينهء برادر مبارز مىخواست و به تيغ فولاد شاخ حيات درخت نهاد ايشان را مىشكافت عاقبت از سر زندگى عارتى برخاست و منزل « بل أحياء عند ربّهم » را به قدم مكرّم خود بياراست « رضوان اللّه عليه » .\r\n\r\n58 - 55 . ذكر شهادت عبد اللّه بن حسن عليهما السلام با سه تن از غلامان :\r\nو بعد از شهادت خواهرزاده‌هاى آن امام مظلوم ، نوبت به برادرزادگان مهموم و مغموم رسيد . اوّل عبد اللّه بن امام حسن كه جوانى بود نوخاسته و همچو ماه ناكاسته و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nسرو آراسته پيش عمّ عزيز خود آمد و گفت اى خلاصهء خاندان رسالت و امامت و نقاوهء دودمان ولايت و كرامت ، مرا دستورى ده ، كه طاقت فراق خويشان ندارم و بار مهاجرت ايشان را تحمّل نمىآرم امام حسين گفت : آه ! تو را چگونه اجازت حرب دهم ، كه تو مرا يادگار برادرى ، و نزديك من با جان شيرين برابرى عبد اللّه امام را سوگند داد و اجازت حرب يافته روى به ميدان نهاد و گفت .\r\n إن تنكرونى فأنا فرع الحسن * سبط النّبى المصطفى و المؤتمن \r\nو ابيات ابو المفاخر در ترجمهء رجز او اين است و چه زيبا گفته :\r\n خواجهء هر دو جهان جدّ من است * جدّ ديگر ولى ذو المنن است \r\n پدر محترم محتشمم * نور بينائى زهرا حسن است \r\n وين شهنشاه گرانمايه حسين * هادى راه حقّ و عمّ من است \r\n نايب ذى المنن است ، اندر دين * آنكه امروز ، امام ز من است \r\n طاير قدسم و عمّ پدرم * شهره طيّار مرصّع بدن است \r\n تو چه مرغى و تو را خارجيان * روش و پرورش اندر چه فن است \r\n حاصل عمر شما اهل نفاق * طاعت و پيروى أهرمن است \r\n روز رفتن به سقر كار شماست * جان ربودن ز بدن ، كار من است \r\nراوى گويد : كه چون عبد اللّه به ميدان آمد به طلب مبارز توقّف نكرد و از گرد راه روى به قلب لشكر عمر سعد نهاد و تا به نزديك پسر سعد رسيد خرمن عمر بيست و دو كس را به باد فنا برداد . عمر سعد از بيم تيغ شاهزاده عنان برتافته ، در ميان سواران گريخته و عبد اللّه به ميدان بازگشته زمانى برآسود ، آنگه مبارز طلبيد چون عمر سعد ديد كه عبد اللّه روى به عرصه‌گاه ميدان آورد ، پيش صف لشكر آمد و مردان را به حرب او تحريص مىكرد و وعدهء زر و خلعت و غلام و مركب مىداد . بخترى بن عمرو شامى پيش وى آمد و گفت : اى پسر سعد دعوى سپهسالارى لشكر مىكنى ؟ و داعيه سالارى و سردارى سپاه دارى ؟ نيك مىگريختى از بيم تيغ اين جوان هاشمى . عمر سعد خجل زده شد و گفت اى بخترى جان عزيز است و عمر بىعوض ، اگر نگريختمى جان از كف او\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nنبردمى و عمر عزيز را وداع كردمى و اگر خواهى كه راستى سخن مرا بدانى ، اينك اين پسر در ميدان ايستاده و ديدهء انتظار در راه مبارز نهاده ، برو تا دستبرد هاشميان بينى ، و از درخت كارزار و نهال حرب و پيكار ايشان ميوهء ناكام و بىفرجامى چينى .\r\n سرو تاجى از دعوى آويختى * به ناموس رنگى برانگيختى \r\n برو تا ببينى كه اين مرد كيست * بدانى كه انجام اين كار چيست \r\n چو آنجا رسى بر تو كين آورد * ز تندى گره بر جبين آورد \r\n چنانت دهد مالش از تيغ تيز * كه يا مرگ خواهى ازو يا گريز \r\nبخترى از سخن عمر سعد منفعل شده و آتش غضبش مشتعل گشته باز پانصد سوار كه خاصّهء او بودند روى به عبد اللّه آوردند و از صف سپاه امام حسين « عليه السلام » محمّد بن انس و اسد بن ابى دجانه و پيروزان غلام امام حسن « عليه السلام » به مددكارى شاهزاده آمدند و پيروزان خود را در پيش افكنده ، در برابر بخترى درآمد و بخترى از غايت خشم بر پيروزان حملهء كرد و پيروزان نيز با او درآويخت . عبد اللّه بن حسن بر غلام خود بترسيد ، نيزه در ربوده ، روى بدان سواران نهاد و اسد و محمّد انس در عقب وى حمله كردند پيروزان چون ديد كه شاهزاده حمله كرد ، او نيز از بخترى برگشته با ايشان متّفق شد . به يك حمله آن پانصد مرد را برداشته مىدوانيدند تا به قلبگاه لشكر رسانيدند . شبث بن ربعى با پانصد سوار از صف لشكر جنبيده بانگ بر بخترى زد كه شرم ندارى كه با اين همه مردان كارى از پيش چهار تن روى به گريز مىآرى ؟ پس او را با لشكر او بازگردانيد و خود نيز با پانصد سوار حمله كرده گرداگرد آن چهار مبارز را فرو گرفتند عبد اللّه روى به شبث آورد و محمّد و اسد با وى بودند اما پيروزان ديگر باره بر بخترى حمله آورد و لشكر او را زير و زبر گردانيد .\r\nاز عمر سعد عليه اللعنه منقول است ، كه گفت : من در آن روز حرب پيروزان را تفرّج مىكردم و سوگند به خداى كه اگر يك شربت آب يافتى همه لشكر ، ما را كفايت كردى ، از غايت شجاعتى كه داشت و من مىشمردم صد و سى كس را به نيزه و بيست كس را به شمشير هلاك گردانيد .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nراوى گويد : كه پيروزان از بسيارى حرب كوفته شده برگشت تا به ملازمت امام حسين « عليه السلام » رود ، كه عثمان موصلى از قفاى او درآمد و بىخبر نيزه‌اى بر كمر وى زد كه از پشت اسب درافتاد و اسب رم كرده ، روى به صحرا نهاد ، ليكن پيروزان چون پياده بماند نيزه بيفكند و سپر در سر كشيده تيغ از نيام برآورد و با آن مدبّران درآويخت . امّا اسد بن ابو دجانه چون پيروزان را پياده ديد بانگ بر مركب خود زده حمله كرد و از حلقه‌اى كه گرد پيروزان زده بودند چهارده كس را به قتل آورد و باقى در رميدند و اسد نزديك پيروزان آمد و گفت اى برادر جهد كن و بر اسب من نشين و پيروزان خواست كه سوار شود كه ناگاه مخالفان از چهار سوى ايشان درآمده ، آغاز حرب كردند و أسد پيروزان را بگذاشت و پيش ايشان بازشد و دست به حرب بر گذاشت و در اثناى محاربه بخترى از دست راست اسد درآمد و نيزه‌اى بر پهلوى وى زد كه سر سنان از پهلوى ديگر بيرون شد و نيزه از دست اسد بيفتاد و خواست كه تيغ بركشد دستش كار نكرد ازرق بن هاشم درآمد و به يك ضرب كار اسد را تمام كرد اما عبد اللّه بن حسن با شبث ربعى درآويخته بود و در اثناى گيرودار هفده زخم بر وى زده بودند عاقبت بكوشيد تا آن قوم از وى گريزان شدند و چون ديد كه آن لشكر نحوست اثر ، گرد پيروزان و اسد فرو گرفته‌اند ، به جانب ايشان تاخت و در محلى رسيد كه اسد شهيد شده بود عبد اللّه درآمد و قاتل اسد را به يك طعن نيزه ، هلاك كرد و بخترى را مجروح گردانيد لشكر از وى در رميدند و او پيش آمد پيروزان را ديد افتاده ، دست دراز كرد و او را از زمين در ربود و در پيش زين گرفته روان شد و اسب عبد اللّه چون قدمى چند برفت فرو ماند چه فزون از صد چوبه تير برو انداخته بودند و اسب او تشنه و گرسنه بود و بسيارى بهر جانب دويده حالا كه دو تن برو سوار شدند طاقت نياورد و بايستاد عبد اللّه پياده شد و پيروزان را از اسب فرو گرفت . عمّش عون بن على چون وى را پياده ديد مركب به تاخت و جنيبتى بياورد تا عبد اللّه سوار شد و بازوى پيروزان را گرفته بدست عون داد عون خاست كه به راه درآيد پيروزان بيفتاد و جان به حقّ تسليم كرد . « رضوان اللّه عليه » و عبد اللّه به گريه درآمد و عون نيز گريان گرديده بر فوت او دريغ مىخوردند .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n از غم و حسرت ياران وفادار دريغ * ترك احباب گرفتند به يك بار دريغ ! \r\n با لب تشنه به خون غرقه برفتند افسوس * ما بمانديم به صد حسرت و تيمار دريغ ! \r\nديگر بار شاهزادهء مؤتمن ، اعنى عبد اللّه بن حسن ، دست توكّل در حبل المتين حسبى اللّه استوار كرد . و پاى در ركاب و ما توفيقى الّا باللّه آورده دل از دنيا و ما فيها برداشت و عنان اختيار به قبضهء ارادت آفريدگار بازگذاشت .\r\n روان كرد رخش عنان تاب را * برانگيخت چون آتش آن آب را \r\nو روى به لشكر مخالف آورده ، مبارز طلبيد و هيچ كس را داعيه حرب او نشد و هر چند عمر سعد مبالغه مىكرد كسى سخن او را نمىشنيد . پسر سعد در غضب شده لشكر خود را دشنام مىداد و نفرين مىكرد . يوسف بن الأحجار اسب فرا پيش راند كه يا بن سعد منشور ملك رى تو گرفته‌اى ، و علم سپهسالارى تو برافراشته‌اى ، چرا خود پيش نمىروى ؟ و ما را نكوهش مىكنى ؟ عمر سعد جواب داد ، كه مرا امير جليل نفرموده كه به خود حرب كنم بلكه اين لشكر را در فرمان من كرده تا ايشان را به حرب فرستم پس تو را فرمان من بايد برد ، نه مرا فرمان تو برو و به اين پسر حرب كن و اگر نه از تو شكايت پيش پسر زياد كنم يوسف بن الاحجار بترسيد و مركب برانگيخته به مصاف عبد اللّه آمد و از گرد راه نيزه حواله سينه عبد اللّه كرد شاهزاده طعنه او را رد كرده نيزه‌اى بر حلقومش زد كه سر سنان از قفايش آشكارا شد و آن شقّى نگونسار از مركب درافتاد و جان بداد .\r\nپسرش طارق بن يوسف چون حال پدر بدين گونه مشاهده كرد ، روى به مصاف عبد اللّه آورد و زبان به بيهوده گشاده و رسم حيا و ادب بر يك طرف نهاده دشنام مىداد و سخنان ناسزا مىگفت . عبد اللّه را طاقت طاق شد . به نيزه بر طارق حمله كرد و طارق به سبك‌دستى تيغ براند و نيزه عبد اللّه را بدونيم كرد و خواست كه همان تيغ را بر عبد اللّه فرود آرد ، كه عبد اللّه مركب بتازيد و سر دست او را با تيغ در هوا بگرفت و چنان دستش را برتافت كه استخوان ساعدش درهم شكست و تيغش بيفتاد عبد اللّه بدست ديگر كمرش بگرفت و بهر دو دست از خانه زينش در ربوده چنان بر زمين زد كه همه استخوانهايش خرد شد و اين طارق را ابن عمّى بود نامش مدرك بن سهل ، از كشتن پسر\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nعمّ ، غبار الم و غم بر دلش نشسته ، به ميدان آمد و فحش بسيار نسبت به حيدر كرّار و فرزندان نامدار او كه خلاصهء ابرارند ، بگفت . عبد اللّه را تحمل نمانده در تاخت تيغى محرّف برو فروآورد كه سر و هر دو دست و يك نيمه از تنش بر زمين افتاد . و بعضى از بدن ناپاكش بر زين بماند ، شاهزاده درآمد و پايش بگرفته از اسب دور انداخت و از مركب خود فرود آمده بر آن مركب گرانمايه تازى سوار شد و مبارز طلبيد لشكريان از ضرب تيغ او هراسان شده سر در پيش انداختند و هول و هيبتى از وى در دل دشمنان افتاد . عبد اللّه چون ديد كه هيچ مبارز به ميدان او نمىآيد دلتنگ شده خواست كه خود را بر سپاه دشمنان زند ، ناگاه نيزه‌اى قوى در آن صحرا افتاده ديد فى الحال در ربوده گرد سر بگرداند و روى به ميمنهء لشكر نهاد و صف ايشان را از جاى بركند و دوازده كس را به طعن نيزه بيفكند و برگشته نزديك امام حسين « عليه السلام » آمد و گفت : يا عمّاه ! العطش ! حضرت امام حسين « عليه السلام » فرمود كه اى روشنائى ديده عمّ ! و « اى بهجت‌افزاى سينه پرغم » حالى جدّ و پدرت تو را آب خواهند داد و مرحم راحت بر جراحته اى دل تو خواهند نهاد پس عبد اللّه بدين بشارت مسرور گشته روى به ميدان نهاد قرب پنج هزار مرد به يك بار بر او حمله كردند و به تير و تيغ و نيزه و سنان و ناوك و زوبين و خنجر ، زخم بر وى مىزدند ، تا از كار بازماند و حمله كرده خواست كه به يك طرف بيرون رود نگذاشتند . عبّاس بن على « عليه السلام » كه علمدار لشكر امام بود ، علم را بدست على اكبر داد و خود با برادرش عون بن على به مدد عبد اللّه آمده او را از ميان لشكر بيرون آوردند و عبد اللّه زخم بسيار خورده بود و آهسته مىراند ناگاه نبهان بن زهير از عقب وى درآمد و ضربى ميان دو كتف وى زد چنانچه آن جناب از مركب در افتاد و بدان افتادن قدم در عالم قدس نهاد « رضوان اللّه عليه » عباس بازنگريست و آن حال مشاهده نمود درتاخت و به يك ضرب تيغ سر نبهان را ، ده گام دور انداخت پسرش حمزة بن نبهان خواست كه نيزه بر عبّاس زند كه عون بن على پيشدستى كرده به تيغ تيز دست و نيزه حمزه را بينداخت و عباس به تيغ ديگر كار آن ناتمام را تمام ساخت و عبد اللّه را برداشته پيش خيمهء امام حسين « عليه السلام » آورد مخدّرات اهل بيت را دل\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبر جوانى و جمال وى مىسوخت و مادرش به آه گرم شعله سينه‌سوز برمىافروخت .\r\n از باغ ناز رفتن سروى ، چنين دريغ * گنجى چنين نهفته به زير زمين دريغ \r\nافسوس از آن نهال گلشن كامرانى كه در اوّل نوبهار جوانى به خزان اجل پژمرده شد و دريغا از آن چشمه آب زندگانى كه از هبوب صرصر اجل ، ناگهانى چون نفس زمهرير به باد دى ، افسرده گشت .\r\n دردا كه دل از حادثه غمناك افتاد * در ديده ز سيل اشك خاشاك افتاد \r\n نوباوهء باغ عمر از شاخ اميد * بىآنكه رسيده بود ، بر خاك افتاد \r\n\r\n59 . ذكر شهادت قاسم بن امام حسن ( ع ) :\r\nراوى گويد كه : چون قاسم بن حسن « عليه السلام » چهرهء برادر خود را كه گل بوستان ناز بود ، به حار آن حادثه جانگداز . خراشيده ديد ، آه از نهاد او برآمده پيش عمّ بزرگوار خود آمده . گريان و دلى از آتش حسرت بريان و گفت اى سيّد و امام جهان ! مرا ديگر طاقت مفارقت اقربا نمانده است ، و زمانه از سرير بهجتم بر خاك اندوه و مصيبت نشانده است دستورى ده تا كينهء برادر بازجويم و سؤال أهل ضلال را به تيغ زبان سنان جواب گويم امام حسين « عليه السلام » گفت : اى جان عمّ ! تو مرا از برادر يادگارى و در اين صحرا أنيس دل فكارى ، من تو را چگونه اجازت دهم و داغ فراق تو بر سينه پرغم نهم مادر قاسم نيز از خيمه بيرون دويد و دامن قاسم بر دست پيچيده فرياد بركشيد .\r\n اى بدلم گرفته جا ، لطف كن از نظر مرو * مرهم سينه چون توئى ، مرهم ديده هم تو شو \r\nالقصّه ، قاسم اجازت حرب نيافت ، و برادران امام حسين « عليه السلام » تهيهء اسباب حرب مىكردند ، قاسم به خيمه درآمده سر به زانوى اندوه نهاد ، ناگاه يادش آمد كه پدرش تعويذى بر بازوى وى بسته بود و فرموده كه در محلّى كه اندوه بسيار و ملال بيشمار بر تو غلبه كند اين تعويذ را باز كن و بر خوان و بدانچه در آنجا نوشته است عمل نماى ، قاسم با خود گفت : تا من بوده‌ام مرا چنين حال نيفتاده و بدينسان ملامتى دست نداده ، بيا تا تعويذ را بخوانم و مضمون آن را بدانم ، پس آن تعويذ را از بازو باز كرد و\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبگشاد ديد كه امام حسن « عليه السلام » به خطّ مبارك خود نوشته است كه اى قاسم وصيّت مىكنم تو را كه چون برادرم و عمّت امام حسين « عليه السلام » را بينى كه در صحراى كربلا بدست شاميان دغا و كوفيان بىوفا ، گرفتار شده زنهار كه سر خود در قدم وى اندازى و جان خود را روان در بازى و هر چند تو را از مصاف بازدارند تو مبالغه نمائى و در الحاح و ابرام افزائى كه جان فداى حسين كردن مفتاح باب شهادت و وسيله ادراك اقبال و سعادت است .\r\n كدام كشتهء عشق وى است رو بر خاك * كه جان غرقه به خونش غريق رحمت نيست \r\nقاسم كه اين وصيّت‌نامه فروخواند از شادى ندانست كه چه كند ؟ زود از جاى بجست و به خدمت امام پيوست و آن نوشته را بوسيده بدست آن حضرت داد چون شه شهيدان آن مكتوب را بديد آه سوزناك از جگر بركشيده زار زار به ناليد و گفت اى جان عمّ اين وصيّت پدر است نسبت به تو و مىخواهى كه بدين وصيّت كار كنى و مرا نيز دربارهء تو وصيّت ديگر فرموده و من نيز داعيه دارم كه آن را به جاى آرم بيا ساعتى بدين خيمه در آئيم و بدان وصيّت قيام نمائيم ، پس دست قاسم گرفته به خيمه درآورد و برادران خود عون و عبّاس را طلبيد و مادر قاسم را گفت كه جامه‌هاى نو در قاسم پوشان ، و خواهر خود زينب را گفت بيار عيبهء برادرم حسن را كه فى الحال بياوردند و در پيش وى حاضر كردند سر عيبه را بگشاد و دراعهء امام حسن « عليه السلام » و يك جامه قيمتى خود در قاسم پوشانيد و عمامه زيبا بدست مبارك خود بر سر وى بست ، و دست دخترى كه نامزد قاسم بود گرفته گفت اى قاسم اين امانت پدر توست كه به تو وصيّت كرده تا امروز نزديك من بود اكنون بستان پس دختر را با وى عقد بست و دستش بدست قاسم داد و از خيمه بيرون آمد . « 1 »\r\nقاسم از يك جانب دست عروس گرفته در وى مىنگريست و سر در پيش مىانداخت كه ناگاه از لشكر عمر سعد آواز آمد ، كه هيچ مبارز ديگر مانده است ؟ قاسم\r\n\r\n\r\n","description":"","footnote":"\r\n( 1 ) - يعنى به وصيّت عمل بايد كرد حتّى وصيّت به عروسى در چنان حال نامناسب و لو مستحبّ باشد . داستان عروسى قاسم ( ع ) از ابعاد مختلف مخدوش مىباشد . ( عقيقى ) .\r\n","page_name":" 401 ","page_number":401},
  {"content":"\r\n\r\nدست عروس را رها كرد و خواست كه از خيمه بيرون آيد عروس دامنش بگرفت و گفت كه اى قاسم چه خيال دارى و عزيمت كجا ميكنى ؟\r\n بگو كز بر من ، چرا مىروى * مرا مىگذارى كجا مىروى ؟ \r\nقاسم گفت : اى نور دو ديده ، عزم ميدان دارم و همّت بر دفع دشمنان مىگمارم .\r\nدامنم را رها كن كه عروسى و دامادى ما به قيامت افتاد .\r\n غبارى بر دميد از راه بيداد * شبيخون كرد بر نسرين و شمشاد \r\n برآمد ابرى از درياى اندوه * فرو باريد ، سيلى كوه تا كوه \r\n ز روى دشت بادى تند برخاست * هوا را كرد با خاك زمين راست \r\n رسيد از عالم غيبى ندائى * نداى نه صداى آشنائى \r\n كه احسنت ! اى زمان و اى زمين زه * عروسان را به دامادان چنين ده \r\nعروس گفت : كه اى قاسم مىفرمائى كه عروسى ما به قيامت افتاد . فرداى قيامت تو را كجا جويم و به چه نشان بشناسم ؟ گفت مرا به نزديك پدر و جدّ طلب كن ، و بدين آستين دريده بشناس پس دست فراز كرد و سر آستين بدريد و غريو از اهل بيت برآمد .\r\n قاسما ! اين چه ظلم و بيداديست * اين نه آئين و رسم داماديست \r\nامّا چون حضرت امام حسين « عليه السلام » ديد ، كه قاسم به مصاف مىرود گفت اى جان عمّ ، به پاى خود به گورستان مىروى ؟ بدين گونه نتوان رفت دست كرد و گريبانش چاك زد و هر دو سر دستارش به جانب رويش فرو گذاشت و لباس به شكل كفن در پوشانيد و تيغ خود به دست وى داد و به ميدانش فرستاد . و قاسم روى به معركه نهاد آغاز رجز كرد و ترجمه بعضى از ابيات رجز او در منظومات ابو المفاخر بدين منوال ايراد نموده است .\r\n دل خريدار جاه خواهم كرد * جان فدا بهر شاه خواهم كرد \r\n با اساس و لباس دامادى * عزم ترتيب راه خواهم كرد \r\n بسم مركب و سر نيزه * ماه و ماهى تباه خواهم كرد \r\n آب هندى و باد تازى را * به شهادت گواه خواهم كرد \r\n بلبل آئين به نغمه‌هاى حزين * بانگ وا سيّداه ، خواهم كرد \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n كبريا را كفيل خواهم ساخت * مصطفى را پناه خواهم كرد \r\n با بتول و على شكايت قوم * در حريم إله ، خواهم كرد \r\nطريد مىكرد و جولان مىنمود و مبارز طلب مىفرمود . تا بسيار سر از تن بربود و بسيارى دليران را از جان برآورد و هيچ مبارز ديگر آهنگ حرب وى نمىكرد ، قاسم در برابر قلب لشكر مخالف آمد و عمر سعد را آواز داد كه اى جفا كار بىوفا ! و تيره روزگار دور از صفا ! بسى برادران و هواداران و ياران و محبّان امام حسين ( ع ) را شهيد كردى و از خويشان و اقرباى وى دمار برآوردى اندك جمع پريشان حال مانده‌اند ، آخر وقت نشد كه دست از ما بازدارى و با اين مدبّران روى به كوفه آرى و ما را با اين تشنگى و بىبرگ بگذارى و از آن چه كرده‌اى نادم و پشيمان گردى ؟\r\n دگر به صيد حرم تيغ برمكش ، زنهار ! * وز آنچه با دل ما كرده‌اى پشيمان باش \r\nعمر سعد جواب داد كه شما را وقت نيامد كه از سر نافرمانى درگذريد و به عاقبت حال خود در نگريد و در سلامت بر خويش بگشائيد و به بيعت يزيد و متابعت پسر زياد درآئيد . قاسم بر وى و امراى وى لعنت كرد و گفت : اى شقى ، دين را به دنياى دنى فروخته‌اى و متاع امانت را به آتش خيانت سوخته . بدين عجوزهء غدّار فريفته گشته‌اى و قبالهء خواستگارى او بدست غرور نوشته‌اى و ندانسته‌اى كه او به عقد هر كه درآيد دو سه روزى با او بيشتر نيايد .\r\n جميله ايست ، عروس جهان ولى هشدار * كه اين مخدّره در عقد كس نمىآيد \r\nاى عمر ، امروز اسب خود را آب داده‌اى ؟ گفت : آرى اوّل آب داده‌ام بعد از آن بر نشسته ، قاسم گفت : « ويلك يا بن سعد » واى بر تو اى پسر سعد دعوى مسلمانى مىكنى اسب را سيراب مىدارى و شهسواران ميدان امامت و ولايت را تشنه مىدارى عورات و اطفال اهل بيت را از تشنگى جان به لب رسيده و تو آب از ايشان بازمىگيرى و پند مذكّر را « اذكر كم اللّه فى اهل بيتى » نمىپذيرى ؟ آخر از تشنگى قيامت برانديش و از شرمندگى در پيش ساقى كوثر ياد كن آتش در دل عمر سعد افتاده و جوى آب از چشمه چشم روان كرد و چون از خاكسرى نقد دين بر باد فنا داده بود ، اين سخن را هيچ جواب\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nنداد امّا شمر روى به سپاه خود كرد كه اين سوار را مىشناسيد قاسم بن حسن است كه در روز رزم اگر شمشير الماس فعل زمرّدفام ببيند آن را لب لعل خوبان طراز پنداشته به بوسه كارى آن ميل كند و اگر تاب و پيچ كمند به نظر وى درآيد ، آن را حلقهء چين زلف ماه رخان خطا انگاشته ، به دست و بازو به آن رغبت نمايد .\r\n سپاه ار چه باشد جهان در جهان * نترسد ز حرب كهان و مهان \r\nشما يكان‌يكان پيش او مرويد و تدبير آن كنيد كه او را در ميان گيريد ، لشكر مخالف ترسان و هراسان عزم آن كردند كه روى به قاسم آرند و قاسم از آن حال بىخبر بود ، چون ديد كه مبارز پيش وى بيرون نمىآيد ، روى به خيمه عروس نهاد چون به در خيمه رسيد او از دختر امام حسين شنيد كه در مفارقت او مىناليد و اشك حسرت از ديده بر چهره مىباريد قاسم نيز بسيار آرزومند ملاقات وى بود ، كلمه‌اى بدين مضمون ادا مىفرمود .\r\n برون آ اندكى جانا كه بسيار آرزو دارم * وداع عمر نزديك است ، ديدار آرزو دارم \r\nعروس آواز قاسم شنيد و از خيمه بيرون دويد و گفت .\r\n خوش آمدى ز كجا مىرسى بيا بنشين * بيا كه مىدهمت بر دو ديده جا بنشين \r\nقاسم از مركب فرود آمده نزديك وى رفت و گفت : اى دختر عمّ ! و اى انيس دل پرغم ، جاى نشستن و مجال سخن در پيوستن نيست . كه سپاه خصم خيرگى و چيرگى مىنمايم . مىخواهم كه به صولت تيغ آبدار ، آتش جرأت ايشان را فرونشانم و حقّا كه به اختيار از تو مفارقت نمينمايم .\r\n ز ديدار توام دورى ضرورت مىشود * ور نخواهد هيچ موجودى كه جان از تن جدا باشد \r\nپس قاسم او را وداع فرمود و عزيمت مراجعت به ميدان حرب نمود و از زبان عروس اين نكته به گوش هوش داماد مىرسيد .\r\n بازم ز ديده‌اى ، گل خندان چه مىروى * چاكم چو گل فكنده به دامان چه مىروى \r\n سَروى و جاى سرو به جز جويبار نيست * از جويبار ديدهء گريان چه مىروى ! \r\nامّا چون قاسم ديگر باره به ميدان آمد و مبارز طلبيد هيچ‌كس اجابت نكرد . شعلهء آتش قهرش زبانه زدن گرفت و چهار بار خود را بر ميمنه و ميسره و قلب زده ، بسى\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nدليران را با خاك يكسان كرد و هر بار كه از تاختن فارغ مىشد به معركه مىآمد و مبارز مىخواست و در اين نوبت كه قاسم طلب مبارز كرد عمر سعد ازرق دمشقى را كه سپهسالار بعضى از لشكر شام بود بخواند پس گفت : اى ازرق ، هر سال از يزيد ده هزار دينار ميستانى . و طنطنه شجاعت باسماع دلاوران شام و عراق مىرسانى چرا بيرون نمىروى و كار اين جوان را فيصل نمىدهى ؟ ازرق گفت اى عمر اين سخن از تو غريب است كسى را كه در ولايت مصر و شام با هزار سوار برابر گرفته باشد به حرب كودكى مىفرستى و مىخواهى كه نام و ناموس مرا در هم شكنى ؟ مرا ننگ آيد با وى محاربه كردن . عمر سعد بانگ بر او زد كه اى مدبّر زبانت لال باد اين پسر حسن مجتبى است و نبيرهء حضرت مصطفى است و فرزند زاده شير خدا است به خداى ، كه اگر ضرورت تشنگى و درماندگى نبودى او را عار آمدى كه با ما سخن گفتى . برو و بهانه ميار ، تا نزد يزيد محترم و پيش پسر زياد محتشم گردى .\r\nازرق گفت : اگر اعضاى مرا ريزه ريزه سازند ، به حرب وى بيرون نروم امّا چون مبالغه دارى مرا چهار پسر است همه شجاع و دلاور ، يكى را بفرستم تا به ميدان رفته سر وى را بياورد و دل تو را از اين انديشه فارغ دارد . پس پسر مهتر را بخواند و از مركب خود فرود آمده او را سوار كرد و شمشير خود در ميان وى بست پسر أزرق با زره تنگ حلقه و خود فولادى و صاعين و ساعدى زرّين روى ، به ميدان نهاد . كمر از زر سرخ بر ميان بسته و نيزه خطى هجده ذرع در دست گرفته به آراستگى تمام به جولان درآمد و بر قاسم حمله كرد . قاسم كه او را بدان شكوه و آراستگى بديد به مقدار ذره‌اى نينديشيده بانگ بر مركب زد و پيش حملهء او بازرفته نيزه حواله سينه او كرد وى سپرى از فولاد به پيش روى آورد و نيزه قاسم بر سپر آمد و سنانش بشكست قاسم را خشم گرفته نيزه بيفكند و تيغ بركشيده به وى درآمد و او نيز نيزه بينداخت و تيغ از نيام برآورده حوالهء قاسم كرد قاسم سپر پيش آورد تيغ پسر ازرق سپر قاسم را دو نيمه ساخت و پشت دست قاسم مجروح گشت امّا محمّد انس از لشكرگاه امام حسين « ع » ديد . كه قاسم سپر ندارد از جاى برجست و سپرى محكم فراخ دامن به وى رسانيد ديد . كه قاسم را بر پشت دست\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nزخمى رسيده ، قدرى از عمّامه دريده ، بر آنجا بست و ملول شده به لشكرگاه بازگرديد و قاسم سپر در دست گرفته آهنگ خصم خود كرد .\r\nپسر ازرق ديگر باره تيغ برآورد ، تا بر قاسم زند . اسبش به سر درآمد و از پشت مركب درافتاده سرش برهنه شد و بر سر موى دراز ، داشت قاسم از پشت مركب دست ببازيد و موى او را بر دست پيچيده ، مركب برانگيخت و او را از روى زمين دور برده ، گرد ميدان بگردانيد پس از دست بيفكنده مركب بر او دوانيد . چنان كه همه اعضايش در هم شكست پس تيغ او را كه بس گرانمايه و قيمتى بود برداشت و نيز در ربود . و بايستاد و مبارز طلبيد . أزرق چون نگاه كرد بدان زارى و خوارى كشته شد . دود حسرت از كاخ دماغ او متصاعد شد زار زار به گريست پسر دوّم چون ديد كه پدرش مىگريد .\r\nاجازت ناخواسته به ميدان رفت و گرد قاسم گرديدن گرفت و گفت اى بىرحم ، بكشتى جوانى را كه همه ولايت شام نظير نداشت قاسم گفت : يا عدوّ اللّه ! هم اكنون تو را به برادرت در رسانم و درآمد و نيزه بر پهلوى او زد كه از ديگر جانب بيرون رفت . پس ديگر بار مبارز طلبيد برادر سوّم كه آن صورت بديد جامه بدريد و خاك بر سر كرده بخروشيد و نزديك پدر آمده دستورى طلبيد پدر وى را بغايت دوست مىداشت و اجازت نمىداد وى به گفتار پدر التفات نكرده بانگ بر مركب زد و نفرين كنان در برابر قاسم آمد ، قاسم چون سخن بيهودهء او استماع نمود نيزه‌اى بر شكمش زد كه از پشتش بيرون آمد ازرق ديد كه ديگر پسرش نيز كشته شد از اسب فرود آمده خاك بر سر مىكرد و سلاح بر خود مىآراست به عزيمت آنكه به حرب قاسم بيرون آيد . پسر چهارم نگاه كرد و پدر را بدان حال ديد از پدر هيچ نپرسيده بانگ بر اسب زد و در برابر قاسم آمده آغاز دشنام كرد . قاسم به جواب او التفات ننمود و آهنگ حرب او فرمود .\r\nپسر ازرق نيزه حوالهء قاسم كرده ، شاهزاده تيغى كه در دست داشت بزد و دست راست او را با نيزه قلم كرد آن مدبّر برگشته روى به هزيمت نهاد و خون از وى مىرفت .\r\nچون نزديك لشكر خود رسيد از اسب درافتاد و جان بداد امّا چون ازرق ، چهار پسر خود را كشته ديد جهان روشن ، بر چشم وى تاريك گرديد . از غايت خشم ، سلاح بر\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nخود راست كرده بر مركب تازىنژاد سوار گرديد چنان مركبى كه به آهن خائى و گرم روى با آتش رضيع اللبان بودى و از تيزگامى و خوش خرامى ، با باد شريك العنان بودى .\r\n ز نعل او همه روى زمين گرفته هلال * ز گوش او همه روى هوا گرفته سنان \r\n نه در مفاصل او سستى ز تاب ركاب * نه در طبيعت او ، نفرتى ز باد عنان \r\nو آهنگ ميدان كرده ، در مقابل بايستاد و گفت : اى بىرحم سنگدل بىانصاف ، چهار پسر مرا كشتى . كه در تمام عراق و شام ايشان را مثل و مانند نبود قاسم فرمود : كه ، چه غم ايشان مىخورى ، هم اكنون تو را بدان منزل رسانم كه ايشان نزول كردند امّا چون امام حسين « عليه السلام » ديد كه ازرق ملعون در برابر قاسم درآمد بر وى بترسيد ، چه آن مدبّر به مبارزت شهرت تمام داشت ، پس امام حسين دست به دعا گشاده ، نصرت قاسم از حضرت پروردگار درخواست نمود . و مردم از دور و نزديك نظارهء آن دو مبارز مىكردند . ازرق به نيزه بر قاسم حمله كرد و قاسم حمله او را قبول نموده ، در صدد رد برآمد و هر چه او مىبست اين مىگشاد تا دوازده طعن در ميان ايشان رد و بدل شد .\r\nازرق پليد در غضب رفته نيزه بر شكم مركب قاسم زد و اسب از پاى درآمده قاسم پياده بماند امام حسين « عليه السلام » محمّد انس را گفت : درياب جگرگوشهء برادرم حسن را و اين جنيبت به وى رسان محمد بن انس جنيبت امام حسين را به نزديك قاسم آورد تا سوار گرديد و بر ازرق حمله كرد ، ازرق بر اسب گلگونى نشسته بود چون كوه پاره و بر گستوان مغربى افكنده بود ، كنارهاى آن بزر و سيم آراسته به پيش قاسم بازشد و سه طعن ديگر ميان ايشان رد و بدل شد و عاقبت ازرق تيغ بركشيد و به قاسم درآمد ، قاسم نيز تيغى چون برق سوزان از نيام برآورد و چون رعد خروشان طنطنهء نعره بركشيد و گفت بيا تا ببينم كه در چه كارى و از هنرهاى مردان چه دارى ؟\r\n بيا تا نبرد دليران كنيم * درين رزمگه جنگ شيران كنيم \r\n ببينيم كز ما بلند كراست * درين كار فيروزمندى كراست ؟ \r\nچون ازرق در نگريست و آن تيغ در دست قاسم بديد ، گفت : اى قاسم ، من اين تيغ به هزار دينار خريده‌ام و به هزار دينار ديگر به زهر آب داده حالا بدست تو چگونه افتاده ؟\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nقاسم گفت : اين يادگار پسر توست و مىخواهم كه تو را شربتى از اين تيغ بچشانم و به فرزندانت در رسانم اى ازرق روا باشد كه تو مرد سپاهى باشى همين كه سوار شوى تنگ اسب را احتياط نكنى ، تا بدين زودى سست شده و نزديك است كه زين از پشت اسب در گردد . ازرق پشت خم كرد تا تنگ اسب را نگاه كند ، كه قاسم به تنگ وى درآمد و ضربتى بر ميانش زد كه چون خيار تر بدونيم شد . غريو از لشكر شام برآمد ، فى الحال قاسم از مركب فرو جسته بر اسب او سوار گشت و جنيبت امام حسين را لجام گرفته به لشكرگاه خود آورد و چون نزديك امام رسيد از مركب پياده شده ، ركاب سعادت انتساب عمّ عالىجناب خود را بوسه داد و گفت يا عمّاه العطش ! العطش ! حقّا كه اگر يك شربت آب يابم ، دمار از اين لشكر برآرم . امام « عليه السلام » فرمود ، نزديك شد كه از دست جدّت شربت كوثر نوش كنى و اين همه غمها و ألمها فراموش كنى . برو كه مادرت در فراق تو مىگريد و مىزارد و همه اوقات به آه و ناله مىگذارد و آتش هجرانت داغ عنا بر سينه آن نامراد نهاده و از دست شوق رخسار تابانت ، ابواب حرمان بر روى آن دردمند گشاده .\r\n خرابيهاست اندر جانش از درد فراق تو * دلش پيوسته مىسوزد ز جور ، اشتياق تو \r\nقاسم رو به خيمه‌اى كه مادرش و عروس در آنجا بودند روان شد . آواز مادر شنيد كه مىگفت : اى فرزند ارجمند ! و اى آرام دل دردمند ! آخر كجائى و چرا ديدار عزيز خويش نمىنمائى ؟\r\n رفتى از ديده و من بىسر و پايم بىتو * تو كجائى كه ندانم كه كجايم بىتو ؟ \r\nعروس نيز مىناليد و اشك بر چهره مىباريد و به صد اندوه مىگفت :\r\n برفت آن ماه و ما را در دل از وى صد هوس مانده * غم هجرن او با جان شيرين هم نفس مانده \r\nقاسم كه اين صداها شنيد خروش بركشيد . مادر و عروس از خيمه بيرون دويدند و در دست و پاى قاسم غلطيدند . قاسم ايشان را دلدارى مىداد و به صبر و تحمّل ارشاد مىنمود و مىگفت : اى عزيزان ! امروز روزى است كه نسيم بهجت و سرور بر رياض قلوب و صدور نمىوزد و شميم فرح و مسرت به مشام ارواح ارباب مهر و محبت\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nنمىرسد . چنين كه چمن زندگانى شما را خضرت نظارت نمانده گلشن كامرانى من هم بىطراوت گشته است و چنان كه شما را طاقت تنهائى نيست ، از من هم قوت شكيبائى كناره جسته ، امّا اين دورى ضرورى و اضطرارى است ، و اين مفارقت از روى بىاختيارى است . آب و گل را روى به ميدان است و جان و دل را توجّه به جانب جانان .\r\n ما به رفتيم و دل آواره در كويت بماند * جان نماند از هجر و در دل حسرت رويت بماند \r\nو چون قاسم عزم رفتن نمود مضمون اين كلام جگرسوز و فحواى اين سخن محنت اندوز ، بر زبان بازماندگان از صحبت او جارى شد .\r\n ديده از بهر تو خونبار شد اى مردم ، چشم * مردمى كن ! مشو از ديدهء خونبار جدا \r\nامّا قاسم به ميدان آمده ، چشمش بر رايت ابن زياد فتاده كه بر زبر سر عمر سعد بداختر بداشته بودند عنان بدان صوب معطوف گردانيده ، و همت بر نگونسارى آن علم مصروف داشت و به يك بار روى به قلب آن سپاه نهاده ، چشم از علم برنمىداشت و مىخواست كه خود را به علمدار رساند و علم را نگون‌سار گرداند . پيادگان سر راه بر وى گرفتند همين كه به حرب ايشان مشغول شد ، سواران به گرد وى درآمدند و تير و نيزه و گرز و شمشير حواله وى كردند . قاسم در درياى حرب غوطه خورده قريب سى پياده و پنجاه سوار را بيفكند و صف سواران بر دريده ، خواست كه بيرون آيد مركبش را تير باران كردند . اسب از پاى درافتاد و شبث بن سعد نيزه بر سينه قاسم زد كه سر سنان از پشت مباركش بيرون آمد و قاسم در آن حرب بيست و هفت زخم خورده بود و خون بسيار از وى رفته از اسب درگشت و گفت يا عمّاه ادركنى ! آواز به گوش امام حسين « عليه السلام » رسيده مركب در تاخت و صف پياده و سوار را بر هم زده قاسم را ديد ميان خاك و خون غرق شده و شبث بر زبر سر وى ايستاده مىخواست سر مباركش بازبرد امام حسين « عليه السلام » ضربتى بر ميان وى زد كه به دونيم شد آنگاه قاسم را در ربوده ، به در خيمه آورد و هنوز رمقى در تن وى باقى بود امام حسين « عليه السلام » سرش بر كنار گرفته بوسه بر رويش مىداد و مادر و عروس آنجا ايستاده مىگريستند قاسم چشم باز\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nكرده در ايشان نگريست و تبسّمى فرموده ، جان به جان آفرين تسليم كرد « رضوان اللّه عليه » و خروش از بارگاه امامت برآمد مخدّرات اهل بيت ، به ناله درآمدند . مادر قاسم مىگفت : اى مظلوم مادر ، دريغ از ماه رخسارت كه بر سپهر شباب رشك آفتاب عالمتاب بود پيش از آنكه عرصهء جهان را به اشعّهء ظهور روشن سازد به محاق فراق مبتلا گشت و افسوس از چشمهء حيات فايض البركاتت كه منبع رشحات جود و جلال بود قبل از آنكه متعطشان به وادى شوق را سيراب گرداند ، به خاشاك هلاك مكدّر شد .\r\n دريغا كه پژمرده شد ناگهانى * گل باغ دولت به روز جوانى \r\nاى قاسم ديده باز كن ! و دختر عمّت را ببين ! اى قاسم حسرت نودامادى در دلت بماند .\r\n با حسرت از اين جهان فانى رفتى * ناخورده برى ، ز زندگانى رفتى \r\nدختر امام حسين « عليه السلام » دست در خون قاسم مىماليد و بر سر و روى مىكشيد و زبان حالش مىگفت :\r\n بىدلانى كه يارشان بكشند * سرخ روئى به خون يار كنند \r\n نو عروسان شوى كشته ولى * سر و پا اين چنين نگار كنند \r\n\r\n60 . شهادت ابو بكر بن على ( ع ) :\r\nراوى گويد : « كه بعد از شهادت قاسم ، ابو بكر بن على بن أبي طالب پيش امام حسين « عليه السلام » آمد و گفت : اى برادر مرا دستورى ده ، تا كينهء خويشان از اين بدكيشان بازخواهم امام حسين « عليه السلام » فرمود : كه آه شما يك يك مىرويد و مرا به كه مىگذاريد ؟ ابو بكر گفت : اى برادر ، مدّتى است كه مىخواهم تحفه‌اى به خدمت آرم و ندانستم كه تحفه‌اى كه لايق اين حضرت باشد كدام است امروز مىبينم كه هيچ تحفه لا يقتر از جان نيست ، مىخواهم اين تحفه نثار قدم ملازمان كنم .\r\n امروز كه يار من مرا مهمانست * بخشيدن جان و دل مرا پيمانست \r\n دل را خطرى نيست سخن در جانست * جان افشانم كه روز جان افشان است \r\nپس امام شرف اجازت ارزانى فرمود و ابو بكر به ميدان آمده ، طريد كرد و جولان\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nنمود و به چوگان مبارزت ، گوى سر مبارزان مىربود و رجزى مىخواند كه ترجمه بعضى از ابيات آن را ابو المفاخر رازى به اين وجه آورده :\r\n شاه و برادر منست ، اختر آسمان دين * مهتر و بهتر زمان ، قبله و قُدوهء زمين \r\n لاله روضهء صفا ، گلبن باغ اصطفا * چشم و چراغ مصطفى ، مير و امام راستين \r\n گوهر كان اجتبا ، مهر سپهر اهتدى * طرّه نشان طا و ها ، چهره‌گشاى يا و سين \r\n من نه برادر ويم ، خادم و چاكرويم * پيش دو ديدهء شما ، خارجيان تيره دين \r\n در گذر مخاصمت ، صاعقهء اجل كمان * بر فلك مقاومت ، مشترى زحل كمين \r\n تحفه جان و دل به كف ، آمده‌ام به درگهش * ديده و رخ بر آستان ، تيغ و كفن در آستين \r\nامام حسين « عليه السلام » او را به دعا و آفرين مىنواخت و او بر مركب تازى كه در تندى برابر ، و باد سبق بردى . در تيزروى پيك سبك پاى وهم را مانده كردى .\r\n به گرمى چو آتش به نرمى چو آب * گرو برده از آهوان در شتاب \r\nبه هر طرف ميتاخت و رايت شجاعت بدست جرأت مىافراخت ، و عرصهء ميدان را از نامردان تهى مىساخت . تا وقتى كه نقد جان بر سر بازار شهادت درباخت . « رضوان اللّه عليه » .\r\nراوى گويد : كه ابو بكر را بيست و يك زخم رسيده بود و آخر به طعن نيزه قدامه موصلى و گفته‌اند به زخم تير عبد اللّه بن عقبه غنوى يا زجر بن بدر نخعى . رخت ازين منزل فانى بربست و به طربخانه جاويد نشست .\r\n\r\n61 . شهادت عمر بن على :\r\nبعد از او عمر بن على دستورى طلبيده به حرب درآمد و به قوّت مبارزت از سران معارك قتال بر سر آمد و در غرر در مناقب اهل بيت به الماس فصاحت ميسفت ، و رجزى مشتمل بر اين مضمون به زبان نياز مىگفت :\r\n ما عافيت نثار ره درد كرده‌ايم * جان را به من يزيد عدم فرد كرده‌ايم \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n زين بحر آبگون چو كسى آب خوش نخورد * دل را ز آبخورد جهان سرد كرده‌ايم \r\nپس از محاربت بسيار به سبب غلبهء فجّار و اشرار ، از عالم غدّار رخت بربسته و در روضهء رضاى پروردگار قرار گرفت . « رضوان اللّه عليه »\r\nو بعضى گفته‌اند : كه عمر بن على در آن حرب حاضر نبوده و اين قول نزد علما أصلح است . امّا مشهور آنست كه در آن روز به سعادت شهادت فايز گشته است .\r\n\r\n62 . شهادت عثمان بن على\r\nو بعد ازو عثمان بن على به اجازت سبط نبى و ولى .\r\n تكاور را ز پيش صف برانگيخت * ز لب مانند دريا كف فرو ريخت \r\nحربى مردانه در پيوست و دست مبارزان را به شوكت مردانگى فرو بست ، و رجزى مىخواند كه سه بيت از ترجمه آن اين است .\r\n آمده عثمان به جنگ تيغ يمان در يمين * خورده به قتل شما پيش برادر يمين \r\n شامى مدبر چرا تيغ كشد بر حسين * نيست دلش را مگر ديدهء انصاف بين \r\n صبح شهادت دميد وقت صبوح منست * مست شدم ، دم‌به‌دم از قدح حور عين \r\nبعد از حرب بيكران به زخم گران يزيد ابطحى ، شمع حيات آن چراغ دودمان ولايت و امامت به باد أجل منطفى شد . و آن گنج جواهر زواهر معانى ، به زير خاك فوات مختفى گشت . « رضوان اللّه عليه » .\r\n رفت و كحل روشنى در چشم عالم بين نماند * برگ عيش و شادمانى در دل غمگين نماند \r\n\r\n63 . شهادت عون بن على :\r\nاز عقب وى عون بن على كه جوانى بود خوش صورت زيبا سيرت صافى نيّت پاكيزه طويّت . نزد امام حسين آمد و گفت : اى برادر مرا صرفه نيست كه مبارز طلبم كه در آن تأخير و توقّفى مىرود و من در قتال أعادى تعجيل دارم . اجازت فرماى و همّت ارزانى دار امام حسين « عليه السلام » گفت : اى برادر لشكر دشمن بسيار است و مخالف ما از\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nسواره و پياده بيشمار عون جواب داد كه يا بن رسول اللّه ! شير را از هجوم روباه انديشه نيست و شهباز را از بسيارى كبك دغدغه نه\r\n بكوشم درين حرب مردانه وار * چه انديشه از لشكر بيشمار \r\n دل و دست و بازو ، به كار آورم * جهان بر عدو ، تنگ و تار آورم \r\nاين بگفت و مركب برانگيخته بر قلب سپاه دشمن حمله كرد و در درياى هيجا ، به پشتى بازوى توانا غوطه خورد . و ابن الأحجار با دو هزار پياده و سوار گرداگرد گرد او را فرو گرفتند . عون بن على به شمشير يلى آن قوم را از هم بدرانيد و لشكر را از پيش خود برمانيد و عنان به جانب خيمه منعطف گردانيد امام حسين « عليه السلام » بر او آفرين كرد ، و فرمود : كه مىبينم كه مجروح شده‌اى برو به خيمه و زخمهاى خود را ببند و زمانى بياساى . عون گفت : اى برادر بزرگوار به روان جدّت احمد مختار « عليه صلوات الملك الجبّار » كه مرا از حرب بازمدار ، كه از تشنگى به هلاكت نزديكم و مىبينم كه ساقى كوثر ، جامى پر از شربت بهشت در دست دارد و به من اشارت مىكند و من زود مىخواهم كه خود را از تشنگى برهانم . به مدد رفيق طريق شهادت كه قافله سالار كاروان سعادت است ، جگر تشنه خود را به آب زلال فردوس رسانم . پس امام حسين « عليه السلام » فرمود : كه اسب ادهم را كه حضرت امير در حال حيات به تو حواله كرده بود به فرماى تا زين كنند و بر گستوانى برافكنند و سوار شو ، عون بفرمود تا آن مركب را مكمّل كرده بياوردند و سوار شده زره داودى پوشيده و پيراهن سفيد مصقول بر بالاى زره در برافكنده و تيغ يمانى حمايل كرده و نيزهء رومى بدست گرفته ، روى به ميدان نهاد و از زبان زمان اين صدا به عرصه حربگاه افتاد .\r\n چه آفت است كه باز اين سوار پيدا شد * كدام سرو ز بالاى زين برون آمد \r\nصالح بن يسار را كه چشم به روى افتاد به لرزه درآمد و كينه ديرينهء او سمت تجديد پذيرفت و سبب عداوت او آن بود كه در زمان خلافت امير المؤمنين على « عليه السلام » او را مست به محكمه عليهء ايشان آوردند و آن حضرت پسر خود عون را گفت كه او را هشتاد تازيانه بزن تا از حقّ سبحانه مزد يا بى عون او را به حسب شرع و حكم پدر ، هشتاد\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nتازيانه زده بود و كينهء آن جناب در سينه آن شقى مخفى مانده ، تا در اين وقت كه عون به ميدان آمد . صالح نام ، طالح انجام ، به انتقام آن صورت تيغ از نيام كشيده و زبان شوم به فحش و دشنام گشوده ، بر عون حمله كرد . عون از كلمات سفاهت‌آميز او خشم گرفته ، به يك طعن نيزه از اسبش درگردانيد برادرش بدر بن يسار كه برادر را بدان خوارى افتاده ديد ، به كينه او بر عون حمله كرد و در برابرش آمده خواست كه زبان به فحش بگشايد كه عون او را مجال نداد و نيزه بر دهنش زد كه سر سنان از قفا نمودار شد . عاقبت هزار سوار از ميمنه و هزار سوار از ميسره به چپ و راست وى درآمدند و طعن و ضرب بر او روان كردند و آن سوار نامدار و نقد صاحب ذو الفقار با ايشان به نبرد درآمد و هر سو كه حمله مىكرد دمار از سوار و پياده بر مىآورد ، تا زخم بسيار بر وى زدند و به طعن نيزه خالد بن طلحه از مركب درافتاد و گفت : « بسم اللّه و با للّه و على ملّة رسول اللّه ! » يا بن رسول اللّه به هوادارى تو در معركه دنيا آمديم و در وفادارى تو به ميدان آخرت رفتيم .\r\n« رضوان اللّه عليه » .\r\n گر سرم خاك گشت بر در تو * باد جانا ، سعادت سر تو \r\n\r\n64 . شهادت جعفر بن على :\r\nآنگه برادر ديگر كه جعفر بن على گفتندى ، از غم برادران سراسيمه گشته به اجازت امام حسين « عليه السلام » روى به ميدان نهاد و داد مردانگى و جرأت و فرزانگى بداد . و اندك زمانى را از همان شربت كه برادران عزيزش نوشيده بودند جرعه‌اى نوشيد و به يك چشم زدن در مقعد صدق بديشان رسيد . « رضوان اللّه عليه » .\r\n\r\n65 . شهادت عبد اللّه بن على :\r\nپس از او عبد اللّه بن على با ديدهء گريان و سينه بريان پيش پيشواى دو جهان آمد و زبان حالش مىگفت :\r\n اى غمت تخم شادمانيها * وصل تو اصل كامرانيها \r\n مىروم كوههاى غم بر دل * مىبرم از درت گرانبها \r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاى برادر طاقتم از فراق برادران طاق شده ، و تنم در ميدان هجران پايمال خيل فراق گشته ، شرف اجازت ارزانى دار ؟ امام حسين « عليه السلام » او را دستورى داد و عبد اللّه روى به مصاف نهاد و بعد از آنكه صد و هفتاد كس را در مهلكهء فوات افكند به زخم هانى بن ثويب حضرمى از مركب درافتاده ، توجّه به درجات جنان نمود . « رضوان اللّه عليه »\r\n نجات يافت ازين دامگاه رنج و عنا * نزول كرد به گلزار جنّت المأوا \r\n\r\n66 . شهادت عباس بن على ( ع ) :\r\nامّا عباس بن على كه علمدار لشكر امام حسين « عليه السلام » بود چون احوال برادران بر آن منوال مشاهده نمود ، سيل اندوه از ديده محنت ديده بگشود .\r\n آيا برادران و عزيزان كجا شدند * در دشت كربلا همه از هم جدا شدند \r\nپس علم برداشته پيش امام حسين « عليه السلام » آورد و بر بالاى سر مباركش بر پاى كرد و گفت اى برادر ! علمدارى ما به قيامت افتاد عنايتى نما و اجازتى فرماى ، امام حسين ( ع ) به گريست و گفت : اى برادر نشانهء لشكر من تو بودى همين كه تو بر وى همه جمعيتها به تفرقه مبدّل گردد عباس « عليه السلام » گفت : اى پسر رسول خداى ! جان من فداى تو باد . دلم از دنيا به تنگ آمده و آئينه سينه از غبار آزار اغيار ، زنگ گرفته مىخواهم كه داد خويشان از ستمكاران بستانم و به تيغ انتقام بعضى از مدبّران كوفه و منكران شام را بيجان گردانم .\r\nامام « عليه السلام » فرمود : كه چون مراد تو اين است بايد كه به ميدان روى و اوّل بر اين قوم حجّت گيرى و آنچه با تو گويم بازگوئى و اگر نشنوند پس از آن آغاز حرب كنى پس كلمه‌اى چند با او گفت و إجازت داد عبّاس عليه السلام مبارزى نامدار و شجاعى به غايت عالىمقدار بود . جرأت و قوّت از حيدر كرّار ميراث داشت و پيوسته در معارك مقاتله رايت نصرت برمىافراشت . در اين محل بر مركب تيزپاى آهن خاى ، رعد صداى ، برق‌نماى ، سوار شده با تيغ مصرى و سپر مكّى و خود رومى روى به ميدان نهاد .\r\n برقى گرفته در گفت و ابرى به پيش روى * ماهى نهاده بر سر و چرخى به زير ران \r\n\r\n","description":"","footnote":"","page_name":" 415 ","page_number":415},
  {"content":"\r\n\r\nروى هوا را از تراكم غبار چون شب تار گردانيد و صحن زمين را از طريد و جولان ، چون عرصه گلستان منوّر و مزيّن ساخت . و چون به ميان جنگ جاى رسيد ، عنان مركب باز كشيد و گفت اى قوم اين سيّد و سرور و من ! فرزند ستوده پيغمبر « صلى اللّه عليه الى يوم المحشر » مىگويد : كه برادران و خويشان و ياران و هواداران مرا كشتيد و خون پاكان و چندين بزرگان دين از صحابه و تابعين بر خاك هلاك ريختيد . اكنون ما را چندان آب دهيد كه اطفال و عورات بنوشند و تشنگى ايشان كمتر شود و مرا بگذاريد تا برخيزم و اين باقى اطفال كه مانده ، بر گرفته به طرف روم يا به بلاد هند روم و جزيره عرب و ولايت حجاز به شما گذارم . و شرط مىكنم كه من فرداى قيامت بر شما خصمى نكنم و فعل شما را با خداى حواله نمايم ، تا او هر چه خواهد كند . عبّاس اين پيغام جگرسوز أدا كره ، غلغله از سپاه پسر زياد برآمد . جمعى خاموش شدند قومى دشنام آغاز كردند و بعضى پشيمانى مىخوردند و گروهى زار زار مىگريستند .\r\nامّا شمر ذى الجوشن و شبث ربعى و حجر بن الأحجار هر سه پيش آمدند و گفتند اى پسر ابو تراب ! با برادرت بگوى كه اگر همه روى زمين آب فروگيرد و در تصرّف ما باشد يك قطره از آن به شما ندهيم مگر وقتى كه به يزيد بيعت كنيد و مطيع و منقاد پسر زياد شويد ، عبّاس پريشان نفرين كرده بازگشت و نزد امام حسين آمده آنچه شنوده بود به ذروهء عرض رسانيد امام « عليه السلام » سر مبارك پيش افكنده آب در ديده بگردانيد ، كه ناگاه از خيمه فغان و صداى العطش به محيط آسمان رسيد . عبّاس خروش و زارى اهل بيت شنيده بىطاقت گشت و مشكى و دو مطهره بر گرفته نيزه در ربود و روى به آب فرات نهاد . و گفت : مىروم تا آبى بر وى كار بازآرم . يا در درياى خون غرقه گردم و از تشنه بودن و تشنه ديدن و افغان تشنگان شنيدن ، بازرهم .\r\n در بحر محيط غوطه خواهم خوردن * يا غرقه شدن يا گهرى آوردن \r\n اين كار مخاطره است ، خواهم كردن * يا روى بدان سرخ كنم يا گردن \r\nراوى گويد : كه چهار هزار مرد بر آب فرات موكّل بودند . دو هزار كس سر راه بر وى گرفتند عباس گفت : اى قوم شما مسلمانيد يا كافر ؟ گفتند ما مسلمانيم عبّاس فرمود كه در\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمسلمانى كجا روا باشد كه سگ و خوك و دد و دام و چرنده و پرنده همه از اين آب مىخورند و شما فرزندان مصطفى و جگرگوشگان فاطمه زهرا ( س ) را محروم مىسازيد و از اين آب منع مىكنيد از تشنگى قيامت انديشه نمائيد و از خجالت و ندامت آن روز ياد آريد حالا شما اوقات بر لب آب مىگذرانيد و از حال تشنگان صحراى كربلا خبر نداريد .\r\n تو را كه درد نباشد ز حال ما چه تفاوت ؟ * تو سوز تشنه چه دانى كه بر كنار فراتى ؟ \r\nچون نگهبانان فرات اين كلمات را شنيدند . پانصد سوار و پياده پيش آمده ، عبّاس را تير باران كردند سپر عبّاس روى در كشيده و نيزه بر گوش اسب نهده بر ايشان حمله كرد و هشتاد كس را از پاى درآورد و باقى را بر گردانيده ، متفرّق ساخت و تا رسيدن سواران اسب خود را در آب افكنده در اين محل سواران در رسيده آهنگ حرب كردند . عبّاس بانگ بر مركب زده از آب بيرون آمد و رجزخوانان بر ايشان حمله كرد و ترجمه بعضى از رجز او اين است .\r\n عبّاس على است شير غازى * از بيشهء خسرو حجازى \r\n آورده به زير ران و در دست * آب يمنى و باد تازى \r\n سر مىبازم مگر بيابم * نزديك خداى سر فرازى \r\n بر آل نبى سپه كشيدن * كارى است كه نيست كار بازى \r\n غافل مشويد از آنكه نبود * بيهوده سخن بدين درازى \r\nمردمان از خوف نيزه و بيم شمشير او در رميدند و او ديگر باره اسب در راند و بار ديگر هزار سوار بر وى حمله آوردند عباس نيزه در آب افكند و تيغ بركشيد و از آب بيرون رانده حمله كرد و به هر سوى كه روى آوردى مردم برميدندى ، تا وقتى كه لب آب از ايشان بستد پس فرود آمد و مشك پرآب كرده خواست كه از آب خورد ، از تشنگى حضرت امام حسين « ع » و زنان و كودكان اهل بيت ( ع ) ياد كرد و آب ناچشيده سوار شد و مشك به دوش راست كشيد سوار و پياده سر راه بر وى گرفتند و او با ايشان حرب در پيوست . ناگاه نوفل بن ازرق بىخبر خود را به عبّاس رسانيد و او به ديگرى مشغول بود . آن مدبّر حربه‌اى حوالهء عباس كرد دست راستش از بدن جدا شد و عباس\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nاينجا رجزى مىخواند كه يك بيتش اين است .\r\n و اللّه لو قطعتم يمينى * لأحمينّ صابرا عن دينى \r\nو ترجمهء رجز او اين است :\r\n اگر كاست دشمن ز من دست راست * ز دين و ز مرديم چيزى نكاست \r\n زنم تيغ و ننديشم از مرگ هيچ * كه بىآب برگشتن من ، خطاست \r\n اگر آب يابم و گرنه كنون * سر اندر سر آب كردن رواست \r\nپس عبّاس از روى مردانگى مشك را بر دوش چپ كشيد دست چپش نيز بينداختند .\r\nمشك را به دندان بر دوش كشيد و به ركاب دشمن را از پهلوى خود دور مىكرد ، ناگاه تيرى بر مشك آمد و سوراخ شد . آبها بريخت زبان حال عبّاس مىگفت آيا چه حكمت است كه آبى به حلق ما تشنگان نمىرسد ؟ و منادى غيبى ندا مىكرد كه شربتهاى بهشت براى شما آماده كرده‌اند . حيف باشد كه لب بدين آب تر كنيد كه گفته‌اند .\r\n به آب شور جهان ، تر مكن لب همّت * كه شربت تو مهيّاست از شراب طهور \r\n بر اين مضيق فنا ، دل منه ، كه جاى دگر * براى عشرت تو بركشيده‌اند قصور \r\nپس عبّاس از آن دو زخم منكب از اسب درافتاد و گفت : يا اخا أدرك اخاك ! اى برادر ، برادرت را درياب . آواز او به گوش امام حسين رسيد ، دانست كه به نزديك جدّ و پدر مىرود . آهى از آن امام مظلوم برآمد كه زمين كربلا از هيبت و سطوت به لرزه درآمد .\r\n پير گردون زين مصيبت جامه جان چاك زد * خسرو أنجم كلاه سرورى بر خاك زد \r\n قامت گردون دو تا شد چهرهء مه شد سياه * برق اين آتش مگر بر قبّهء افلاك زد \r\nدر بيشتر تواريخ مذكور است ، كه امام حسين « ع » بعد از شهادت عبّاس فرمود كه « الآن انكسر ظهرى » اين زمان پشت من به شكست « و قلّت حيلتى » و اندك شد چارهء من .\r\n برفت آن ماه و من بيچاره گشتم * ز كوى خوشدلى آواره گشتم \r\nراوى گويد : كه محمد انس در پيش امام حسين ايستاده بود . چون آواز عباس شنود و گريهء امام مظلوم مشاهده نمود ، پياده روى بدان موضع نهاد كه عبّاس افتاده بود . چون\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبدانجا رسيد او را ديد در ميان خاك و خون جان داده و از زندان فنا روى به گلستان بقا نهاده خود را بر روى او انداخت و شيون در گرفت جمعى سوار و پياده كه آنجا حاضر بودند به يك بار برو حمله نمودند و ذرّه ذرّه گوشت اعضاى او را به سر نيزه‌ها ربودند « او هم به شهيدان دگر ملحق شد » .\r\n\r\n67 . ذكر شهادت على اكبر ( عليه السلام ) :\r\nپس امام حسين « عليه السلام » ماند و سه پسر او على اكبر و على زين العابدين و على اصغر ، و گويند او عبد اللّه نام داشت و به جهت آن كنيت امام حسين ابا عبد اللّه مقرّر شد ، امّا چون امام حسين ديد كه از ياران و برادران و خويشان كسى نمانده سلاح بر خود راست كرد كه به ميدان رود على اكبر چون پدر را ديد كه قصد ميدان دارد فرود آمد و در دست و پاى او افتاد و گفت اى پدر هرگز مباد كه من يك روز و يك ساعت بىتو در جهان باشم . روا مدار كه مرا در ميان ظالمان بگذارى چندان حرب خود را موقوف گردان ، كه من جان در قدمت ببازم . و دل پرخون خود را از غصّهء اين دونان بپردازم . امام حسين « عليه السلام » و خواهران و دخترانش از خيمه‌ها بيرون دويده ، در دست و پاى على اكبر افتادند و در منع كردن محاربه ، داد مبالغه دادند ، امام حسين « ع » نيز اجازت نمىفرمود و على اكبر زارى و تضرّع مىنمود و سوگندهاى عظيم به پدر مىداد و قطرات اشك از چشمهء چشم مىگشاد . پس امام حسين « عليه السلام » از بسيارى ناله و زارى او به دست مبارك خود سلاح در وى پوشانيد . و زره و جوشن بر وى راست كرد . و كمر اديم كه از آن حضرت امير بود بر ميان او بست و مغفر فولادى بر فرق مباركش نهاد و بر اسب عقابش سوار گردانيد . مادر و خواهرانش در ركاب و عنانش آويختند و به جاى آب ، خون از ديده مىريختند امام حسين « ع » فرمود : كه دست از وى بداريد كه عزيمت سفر آخرت دارد .\r\n آن مه به جانب سفر آهنگ مىكند * صحرا و شهر بر دل ما تنگ مىكند \r\nپس على اكبر ايشان را وداع كرده روى به مصاف جاى آورد . و او جوانى بود هجده‌ساله ، با روى چون آفتاب و گيسوى چون مشك ناب و از روى خلق و خلق شبيه‌تر از وى به رسول خداى « صلى اللّه عليه و آله » كس نبود ، چون به ميدان رسيد ساحت آن\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nمعركه از شعاع رخسار وى منوّر شد . لشكر عمر سعد در جمال وى متحيّر مانده از وى پرسيدند كه آن كيست كه تو ما را به حرب وى آورده‌اى ؟\r\n اين كيست سواره كه بلاى دل و دين است * صد خانه برانداخته در خانهء زين است \r\n ماهيست درخشنده چو بر پشت سمندست * سرويست خرامنده چو بر روى زمين است \r\nچون عمر سعد در نگريست و او را بر اسب عقاب سوار ديد ، گفت : اين پسر بزرگ حسين است كه در شكل و شمايل به حضرت رسالت « صلى اللّه عليه » مىماند . و در روايتى آمده است كه هرگاه شوق لقاى سيّد عالم « صلّى اللّه عليه و آله » بر اهل مدينه غالب شدى بيامدندى ، و در روى على اكبر نظر كردندى ، و چون شوق استماع كلام سيّد أنام « عليه الصلاة و السلام » بر ايشان غلبه كردى سخن شگر نثار شاهزاده شنودندى . اين جوان با قامتى چون سرو روان ، و طلعتى افروخته‌تر از گل ارغوان ، اسب را در عرصهء ميدان به جولان درآورده مىگفت :\r\n انا علىّ بن الحسين بن على * نحن و بيت اللّه أولى بالنّبى \r\nو اين بيت از رجزى است كه شاهزاده مىخوانده ، از عزّ حسب و شرف نسب خود خبر مىداده ، ابو المؤيّد خوارزمى آورده : كه على اكبر به معركهء مبارزت جلوه كنان در آمد ، حلقه گيسوى مشگين بر روى رنگين افكنده و آن شاهزاده چهار گيسوى تافته بافته مجعّد معنبر مسلسل معطّر داشته ، دو از پيش و دو از پس مىانداخته ، و زبان روزگار در وصف آن شهسوار بدين ابيات نغمه مىپرداخته .\r\n خسروا مشترى غلام تو باد * توسن چرخ در لگام تو باد \r\n سبز خنك فلك مسخّر تست * أبلق روزگار رام تو باد \r\nو شاهزاده رجزى در مناقب خود و اهل بيت مىخوانده ، كه ترجمه بعضى از آن در مقتل نور الأئمّه خوارزمى ، بر اين منوال است .\r\n منم على بن حسين على كه خسرو مهر * فراز تخت فلك كمترين غلام منست \r\n من از نژاد شهىام كه قدر او مىگفت * كه خطبه شرف سرمدى به نام منست \r\n عنان ز معركهء خصم بر نخواهم تافت * چرا كه توسن تند ، سپهر رام منست \r\nراوى گويد : كه هر چند على اكبر مبارز طلبيد كسى به مبارزت او نيامد . شاهزاده خود\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nرا بر لشكر خصم زده شور در ميمنه و ميسره و قلب و جناح آن سپاه افكند و چندان مقاتله كرد كه آن گروه انبوه از حرب وى به ستوه آمدند ، پس مراجعت نموده پيش پدر آمد و گفت يا أبتاه ! اى پدر بزرگوار ذبحنى العطش مرا مىكشد و هلاك مىگرداند تشنگى ، و أثقلنى الحديد و گران مىسازد و در رنج مىافكند مرا آهن سلاح « فهل إلى شربة ماء من سبيل ؟ » آيا به شربتى از آب هيچ راه توان برد ؟ و براى حصول مقدارى از آن چاره توان كرد ؟ حقّا كه اگر قطره‌اى آب به حلق من رسيدى ، دمار از اين قوم نابكار برآوردى ؟ امام حسين « عليه السلام » او را پيش طلبيد و خاك از لب و دهان وى پاك كرد و انگشترى حضرت رسول « صلى اللّه عليه و آله » در دهان وى نهاد تا بمكيد و تشنگى وى تسكين يافت . ديگر باره روى به ميدان نهاد و رجزى در صورت حال خود أدا كرد كه ابو المفاخر در ترجمهء آن آورده كه .\r\n ساقى كوثر آب مىخواهد * مير مجلس ، شراب مىخواهد \r\n بچّه شير در طريق خطر * راه آب از كلاب مىخواهد \r\n كيست آن كو ز فرط بىنمكى * دل زهرا كباب مىخواهد \r\n گيسوان سيه ، سفيد حسين * كيست كز خون خضاب مىخواهد \r\n مؤمنان در بهشت و منكر ما * سوى دوزخ شتاب مىخواهد \r\nدر اين نوبت كه شاهزاده مبارز طلبيد . عمر سعد ، طارق بن شبث را ، گفت برو و كار پسر حسين را بساز ، تا من حكومت رقّه و موصل از پسر زياد براى تو بستانم . طارق گفت : كه مىترسم فرزند رسول ( ص ) را بكشم و تو به اين وعده وفا نكنى . عمر سعد سوگند خورد كه از اين قول برنگردم و اينك انگشترى من ، بگرو بستان . طارق انگشترى عمر سعد را در انگشت كرد و به آرزوى حكومت رقّه و موصل روى به حرب على اكبر آورد به سلاح تمام به ميدان آمده نيزه حواله على اكبر كرد و على اكبر نيزهء او را رد كرده درآمد و نيزه بر سينهء وى زد كه مقدار دو وجب سنان از پشتش بيرون آمد و طارق از اسب درگرديد . على اكبر مركب عقاب را بر او راند تا همه اعضاى او به سم مركب شكسته شد . پسر او عمر بن طارق بيرون آمد به قتل رسيد پسر ديگرش طلحة بن طارق از غم پدر و برادر بسوخت و\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمركب برانگيخته چون شعله آتش خود را به على اكبر رسانيد و فى الحال روى گريبانش گرفته به طرف خود كشيد تا از مركبش درافكند . على اكبر دست فراز كرد و گردن او بگرفت و چنان بر پيچيد كه خرد و درهم شكست ، و از زينش در ربوده بر زمين زد كه غريو از لشكر برآمد نزديك بود كه مردم از هول و هيبت و زور و شوكت شاهزاده متفرّق گردند .\r\nعمر سعد به ترسيد و مصراع بن غالب را گفت : كه برو و اين جوان هاشمى را دفع كن ، مصراع در برابر وى آمده گرما گرم بر او به نيزه حمله كرد على اكبر شجاعت از جد و پدر خود ميراث داشت نعره‌اى زد چنانچه همهء سپاه از هول نعرهء او بترسيدند و به مصراع درآمده به تيغ نيزه او را قلم كرد و مصراع خواست كه شمشير بر او راند كه على اكبر خدا را ياد كرد و بر رسول خدا صلوات فرستاد و تيغى بر سرش زد . چنانچه تا به روى زين بدونيم شد و دوباره از مركب درافتاد و سپاه در خروش آمدند و ابن سعد ، محكم بن طفيل را با ابن نوفل طلبيد و هر يكى را هزار سوار داده به حرب على اكبر فرستاد و ايشان از گرد راه ، بر على اكبر حمله كردند و شاهزاده آن حمله را رد كرده بر ايشان حمله كرد و به يك حمله آن دو هزار سوار را برگرفته ، تا به قلب لشكر بدوانيد و مانند شير گرسنه كه در رمه افتد ، مىزد و مىكشت تا شور در لشكريان افتاد پس بازگشته پيش پدر آمد و فرياد العطش برداشت . امام حسين « ع » فرمود : اى جان پدر غم مخور ، كه دم‌به‌دم از حوض كوثر سيراب خواهى شد على اكبر بدين مژده دلشاد گشته بازگرديد و به يك بر لشكر اشرار از يمين و يسار برو حمله كرده زخم بسيار بر وى وقع شد آخر به طعن نيزه ابن نمير ، و گويند به ضرب تيغ منقذ بن مرّهء عبدى از مركب درافتاد و نعره زد ، كه اى پدر اين از پاى درافتاده را درياب و دست‌گير .\r\n به رهگذار چو خاكم فتاده هان اى بخت * بدين طرف برسان نازنين سوار مرا \r\n نميبرم ز غم اين بار جان براى خدا * خبر بريد ز من يار غمگسار مرا \r\nآواز او به گوش امام حسين رسيده در تاخت و او را از ميان ميدان در ربوده ، به در خيمه آورد و از مركب فرود آمده سرش در كنار گرفت و گفت : اى فرزند ارجمند ! و اى آرام دل دردمند ! با مادر و پدر سخنى بگو . على اكبر ديده باز كرد و سر خود را در كنار\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nپدر ديد و خروش مادر و خواهران شنيد . گفت : يا أبتاه ! مىبينم درهاى آسمان گشاده است و حوران ، جامهاى شربت در دست نهاده مرا اشارت مىكنند كه بيا اين كلمه به گفت و وديعت روح باز سپرد . خروش از حرم امام حسين « عليه السلام » و خواهران و دخترانش برآمد و امام نيز مىگريست و مىگفت : اى فرزند منزل خود را در آن جهان بديد و به نزديك جد خود رسيدى و شربتهاى نوشين نوشيدى و خلعتهاى بهشت پوشيدى ، و ما را در ميان اعدا بگذاشتى ، و خود راه  جَنَّاتِ عَدْنٍ مُفَتَّحَةً لَهُمُ الْأَبْوابُ  « 1 » برداشتى .\r\n اى عزيز پدر كجا رفتى ؟ * وز كنار پدر چرا رفتى ؟ \r\n برنخورده ز بوستان حيات * سوى كاشانهء فنا رفتى \r\n به كزين كلبه فنا رستى * به سرا پرده بقا رفتى \r\n مصطفى جدّ تست ميدانم * كه به نزديك مصطفى رفتى \r\n فرع زهرا و مرتضى بودى * سوى زهرا و مرتضى رفتى \r\nشهربانو مىگفت ، دريغ از آن نهال چمن شادمانى كه طراوت بهار جوانى او به صدمت باد خزان اجل پژمرده شد . و افسوس از آن جمال زيبا كه هنوز از حلاوت حيات چاشنى ذوق نيافته ، چون غنچه از شوكت خار فنا و فوات در پرده شد .\r\n ماه نو را چه اتّفاق افتاد * كه چنين زود در محاق افتاد \r\nو در روايات ديگر آمده است كه در آن زمان كه على اكبر بر تمام لشكر حمله كرد و او را در ميان گرفتند شاهزاده از نظر امام حسين « عليه السلام » غائب شد . حضرت امام از عقب وى درآمد تا تفحّص احوال وى كند و صدا مىزد كه يا على يا على ناگاه آواز علىّ اكبر برآمد كه « يا أبتاه ادركنى » اى پدر مرا درياب امام حسين مركب بدان جانب راند و گفت : يا على از طرف ديگر نعره برآمد كه « ادركنى يا أبتاه » امام حسين « عليه السلام » از عقب آواز رفت او را نديد آواز داد كه يا على ، آواز نيامد و سبب آن بود كه منقذ بن نعمان زخمى بر فرق او زده بود و بدان نزديك شده كه شاهزاده از مركب درافتد خود را\r\n\r\n\r\n","description":"","footnote":"\r\n( 1 ) - سوره « ص » آيه 50 .\r\n","page_name":" 423 ","page_number":423},
  {"content":"\r\n\r\nبه مردى نگاه داشته يال اسب را گرفته عنان را به دو گذاشت اسب او را به جانبى بيرون برد ، كه نه جانب لشكرگاه امام حسين بود و چون قدرى راه برفت ، على اكبر از اسب درافتاد و اسب روى به جانب ميدان نهاد امّا چون امام حسين « ع » نعره زد و جواب نشنيد بىطاقت شد صف لشكر از هم بدريد على اكبر را نديد در صحن ميدان نگاه كرد او را كشته‌اى نيز نيافت قضا را مركب امام حسين از حوالى عمر سعد رو به جانب باديه نهاد و هر چند امام حسين عنان او باز كشيد اسب تمكين نكرد تا مقدارى راه از ميدان قتال و معركهء جدال دور شد يا على يا على نعره مىزد و در آرزوى فرزند پسنديده آب از ديدهء محنت ديده مىباريد و به زبان حال مىفرمود كه :\r\n ز فرقت تو دلى دارم و هزاران درد * ز هجر تو نفسى دارم و هزاران آه \r\nاى فرزند دلبند كجائى ؟ و چرا رخ نازنين خود به پدر سوخته جگر نمينمائى ؟\r\n اى پسر از جفاى دشمن دل‌ريشم * آرى ريش دل مرا نمك هجران درخورست . \r\n من خود از آزار اين سنگين دلان * زار بودم گشتم اكنون زارتر \r\nدر اثناى اين حال نظر امام حسين « عليه السلام » بر مركب على اكبر افتاد و على را نديد خواست كه اسب را بگيرد اسب روى به باديه نهاد و امام حسين پى اسب برداشته مىرفت ، تا به موضعى رسيد كه اسب ايستاده بود ، نگاه كرد على اكبر را ديد افتاده چون مرغ نيم‌بسمل ميطپد و بىخودانه در ميان خاك و خون مىغلطد امام حسين « عليه السلام » فى الحال پياده شد و پيش وى بنشست و دست بر پيشانى وى نهاد على اكبر چشم باز كرد جمال با كمال پدر را ديد گفت يا أبتاه مىبينى امام حسين گفت چه چيز را مىبينم گفت : هله‌اى ، پدر درنگر و ببين كه جدّم حضرت مصطفى « صلى اللّه عليه و آله » دو قدح از شراب بهشت در دست دارد و يكى به من مىدهد كه به نوش و من مىگويم كه هر دو قدح به من ده ، كه به غايت تشنه‌ام . مىفرمايد كه اى على تو اين قدح بنوش . كه آن ديگر را براى پدرت آماده كرده‌ام كه او نيز با لب تشنه و دل خسته به نزد من خواهد\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nآمد اين كلمه بگفت و جان به جانان تسليم كرد .\r\nامام حسين « عليه السلام » او را بر اسب عقاب بسته به در خيمه آورد و مادر و خواهرانش زارى در گرفتند و براى وى مرثيه‌ها مىخواندند چنانچه قبل ازين سمت ذكر يافت . دريغا ! كه هلال نورگستر آسمان ولايت كه از افق امامت و هدايت طلوع يافته بود هنوز بر مدارج معارج كمال بدريّت ، مرتقى و مشتعل ناگشته به حجاب غروب و نقاب افول محتجب و مختفى گشت ، و نهال طوبى مثال بوستان كرامت كه بر كنار جويبار فتوّت و شهامت نشو و نما پذيرفته بود ، پيش از اظهار أزهار فضائل و أثمار معالى به صرصر أجل از پاى درآمد .\r\n تا دامن آن تازه گل از دست برون شد * چون غنچهء دلم ته به ته آغشته به خون شد \r\nسوزش اين درد غمزده‌اى داند ، كه به واقعهء غم اندوز مهاجرت فرزندى سوخته باشد و خراشش اين زخم را مصيبت رسيده‌اى شناسد ، كه به حادثهء جگرسوز مفارقت دلبندى مبتلا گشته بود .\r\n هلاك جان من آن پير داند * كه روزى از جوانى دور ماندست \r\nالقصّه چون امام حسين « عليه السلام » ديد كه از هيچ طرف يارى و مددكارى روى نمىنمايد و از هيچ جانب آواز غمگسارى و هوادارى نمىآيد و مخدّرات حجرات عصمت و طهارت خروش برآوردند و فغان و شيون آغاز كردند آن حضرت فرمود ، كه اى پردگيان حرم نبوّت ! و اى پرورش يافتگان در تتق عفّت و فتوّت خاموش باشيد . تا دشمنان شماتت نكنند و صبر و شكيبائى را شعار و دثار خود سازيد ، كه در بلا جزع كردن موجب محرومى از ثواب است و ثواب صابران نزديك حق سبحانه و تعالى بيرون از سر حد حساب و زبان نياز فراق‌زدگان اهل بيت فحواى اين سخن أدا مىكرد .\r\n دل ندارد طاقت بار فراق * اين دلست اى شاه ، سنگ خاره نيست \r\nو ناطقهء حال امام در جواب مىفرمود كه راست مىگوئيد .\r\n صبر كردن در فراق چون منى * سخت دشوار است اما چاره نيست \r\nپس دختر خود سكينه را بنواخت و خواهران را گفت سكينهء من امروز يتيم خواهد\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nشد زنهار كه بعد از من بانگ بر او نزنيد و با وى بىالتفاتى نكنيد كه دل يتيمان نازك باشد ، و پس از واقعهء من موى برهنه مكنيد و طپانچه بر چهره مزنيد و روى سينه مخراشيد و جامه چاك مسازيد ، كه آنها عادت اهل جاهليّت است . امّا از گريه منع نمىكنم كه شما غريبان و بىكسانيد و مظلوم و بيچاره شده و محروم و آواره گشته و با اين همه به مصيبت من مبتلا خواهيد شد ، و به شهادت من سراسيمه و شيدا خواهيد گشت و در اين محل زينب و ام كلثوم و شهربانو و سكينه بىطاقت شده گريه آغاز كردند . بر وجهى كه صومعه داران آسمان از آه و نالهء ايشان به فرياد آمدند امام حسين عليه السلام همهء ايشان را تسلّى داد و بر مركب سوار شده خواست كه به ميدان رود ناگاه خروش عظيم و غلغله بزرگ از خيمه به سمع مبارك وى رسيد از سبب آن پرسيد .\r\n\r\n68 . شهادت على اصغر :\r\nگفتند : اى سيّد ! و سرور ، زمانهء ستمگر بر ما خوارى مىكند و على اصغر از تشنگى زارى مىكند و شير در پستان مادرش خشك شده و آن طفل شيرخواره به هلاكت نزديك ، گشته امام حسين « عليه السلام » فرمود كه او را نزد من آريد زينب « عليه السلام » او را برداشته نزد امام حسين « عليه السلام » آورد . امام مظلوم او را فراستده در پيش قربوس زين گرفت و نزديك سپاه مخالف رفته بر روى دست آورده آواز داد كه اى قوم اگر به زعم شما من گناه كرده‌ام اين طفل بارى هيچ گناهى ندارد وى را يك جرعه آب دهيد كه از غايت تشنگى شير در پستان مادرش نمانده آن جفاكاران سنگين دل گفتند محالست كه بىحكم پسر زياد يك قطرهء آب به تو و فرزندان تو دهيم . و نامردى از قبيله ازد كه او را حرملة بن كاهل گفتندى ، تيرى كشيده به سوى امام حسين « عليه السلام » انداخت آن تير بر حلق على اصغر آمد و گذاره شده در بازوى امام حسين نشست امام « عليه السلام » آن تير را از حلق آن معصوم‌زادهء بىنظير بيرون كشيد و خونى كه از حلق او مىريخت به دامن پاك مىكرد و نمىگذاشت كه قطره‌اى بر زمين چكد پس روى به خيمه نهاده مادرش را طلبيد و گفت : بگير اين طفل شهيد را كه از حوض\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nكوثرش سيراب گردانيدند . شهربانو خروش برآورد و خواتين اهل بيت فغان بركشيدند و امام حسين نيز بر حال آن طفل گريه مىفرمود .\r\n تا جدا گشتى از كنار پدر * تيره شد بىتو روزگار پدر \r\n غمگسار پدر تو بودى و گشت * درد دل ماند يادگار پدر \r\nو مادرش در فراق نور ديده مضمون اين كلمات بر زبان مىراند :\r\n رفتى و سير نديده رخ تو ديده هنوز * گوش يك نكته ز لبهاى تو نشنيده هنوز \r\n چيده دست اجل ، اى غنچه نورسته تو را * نخلى از شاخ امل ، دست تو ناچيده هنوز \r\nو ابو المفاخر گفته .\r\n اى دل و ديده و روان پدر * به تو خرسند بود جان پدر \r\n اى گل سرخ ناشكفته هنوز * زود رفتى ز بوستان پدر \r\nراوى گويد : كه با على اصغر هفتاد و دو تن شربت شهادت چشيده ، رخت زندگانى به دار الملك بقاء كشيدند و با امام حسين هيچ كس نماند غير از امام زين العابدين « عليه السلام » و اهل بيت چون امام را تنها ديدند آه سوزناك از جگر گرم بركشيدند و از يتيمى فرزندان و غريبى و بىكسى ايشان برانديشيدند خود را از گريه نگاه نتوانستند داشت و چه زيبا گفته‌اند .\r\n سبط پيغمبر چرا در كربلا تنها بدى * اى دريغا ، ديدهء انصاف اگر بينا بدى \r\n بر غريبىّ حسين و درد او بگريستى * حضرت ختم النّبيين گر در آن صحرا بدى \r\n كى توانست كشيدن تيغ در رويش ، كسى * گر على مرتضى با ذو الفقار آنجا بدى \r\n فاطمه از حسرت و اندوه آن لب تشنگان * جامه بر تن چاك كردى ، گر در آن غوغا بدى \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n گر حسن بودى در آن صحراى پر كرب و بلا * از غم و سوز برادر واله و شيدا بدى \r\nراوى گويد : « كه با حضرت امام حسين « عليه السلام » از مردان ، يك امام زين العابدين ماند و بس . و او نيز بيمار بود چون پدر را تنها ديد از خيمه بيرون آمد و نيزه‌اى برداشت امّا از غايت ضعف پاى در پى مىكشيد و از رنجورى بدن مباركش مىلرزيد با چنين حالى روى به ميدان نهاد و چون چشم امام حسين بر وى افتاد ، كه به مصاف مىرود در عقبش به تعجيل روان شد و گفت : اللّه اللّه اى پسر بازگرد كه نسل من به تو باقى مىماند و تو پدر ائمه اهل بيت خواهى بود و نسل تو تا قيامت منقطع نخواهد گشت و من تو را وصىّ خود ساخته عورات را به تو مىگذارم و امانتى كه از جدّ و پدرم مانده به تو مىسپارم اوّل قرآن كه كلام الهى و مجمع حقايق نامتناهى است ، ديگر مصحف حضرت فاطمه و جفر ابيض و جامع و جفر احمر و علم خافت و مزبور و باقى علوم كه غير ائمه اهل بيت را بر آن اطلاع نيست . پس امام زين العابدين را به خيمه درآورد و بنشاند و امانتها به دو سپرده به تقوى و رضاى مولى وصيت كرد . آنگه شهربانو را گفت :\r\nعيبه سلاح مرا بيار . « كه دور جمله گذشت ، و رسيد نوبت ما »\r\nنور الائمه از زبان امام گفته :\r\n اينك آمد نوبت من ، الوداع * الوداع اى عترت من ، الوداع \r\n زود دلهاى شما خواهد شدن * سوزناك از فرقت من ، الوداع \r\n دم‌به‌دم خواهيد چون ابر بهار * گريه كرد از حسرت من ، الوداع \r\n\r\n69 . ذكر شجاعت و شهادت امام حسين « عليه السلام »\r\nپس قباى خز مصرى در پوشيد و عمامهء رسول خدا بر سر بست و سپر حمزهء\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nسيّد الشهدا بر پس پشت افكند و ذو الفقار شاه ولايت حمايل كرد و بر اسب ذو الجناح سوار شده ، آهنگ ميدان نمود پرده‌نشينان حجلهء عصمت ، از پى وى روان و دوان شده گفتند : اى وا ويلاه ما را به كه مىگذارى و اين غريبان بىكس را به كدام كس مىسپارى ؟\r\nامام حسين « عليه السلام » فرمود : بازگرديد شما را به خدا سپردم و او وكيل منست در مهمّات شما ، و كفى باللّه وكيلا امّا چون امام حسين به ميان ميدان رسيده نيزه بر زمين استوار كرد و رجزى آغاز فرمود قريب به بيست بيت و از آن جمله پنج بيت به رسم تبرّك آورده مىشود .\r\n خيرة اللّه من الخلق أبى * ثمّ امّى فأنا ابن الخيرتين \r\n فضّة قد خلصت من ذهب * فأنا الفضّة و ابن الذهبين \r\n فاطم الزّهراء أ حيّ و أبى * وارث الرسل إمام الثقلين \r\n من له جدّ كجدّى فى الورى * أو كشيخى فأنا ابن العلمين \r\n ذهب من ذهب فى ذهب * و لجين فى لجين فى لجين \r\nترجمه مضمون اين ابيات از كلام عزيزى آورده مىشود .\r\n جدّ من خير الورى ، فاضل ترين أنبياست * آفتاب اوج عزّت ، شمع جمع أصفياست \r\n منقبتهاى پدر گر بر شمارم دور نيست * درّ درج لا فتى و بَدرِ بُرجِ هَل أَتى است \r\n مادرم خير النّسا فرزند خاصّ مصطفا * بر كمال او كلام بِضعَةٌ مِنّى گواست \r\n از برادر گر بپرسى هست شاه دين حسن * آنكه سبط مصطفى ، و نور چشم مرتضى است \r\n هست عمّم جعفر طيّار كاندر باغ خلد * دائما پرواز او تا آشيان كبرياست \r\n حمزه سر خيل شهيدان ، باشدم عمّ پدر * اين چنين اصل و نسب در جملهء عالم كه راست ؟ \r\n\r\n","description":"","footnote":"","page_name":" 429 ","page_number":429},
  {"content":"\r\n\r\n اى ستمكاران سنگين دل ، كه اخلاق شما * بيوفائى و نفاق و حيله و جور و جفاست \r\n جمله فرزندان و خويشان و عزيزان مرا * قتل كرديد اين چه آئين است و اين طغيان چراست ؟ \r\n وين زمان بهر هلاك من كمر بر بسته‌ايد * كشتن من در كدامين ، مذهب و ملت رواست ؟ \r\n تشنه لب رفتند ياران و من از پى مىروم * در قيامت حضرت حق ، حاكم ما و شما است \r\nپس گفت : اى قوم بترسيد از خداى اكبر كه شب برد و روز آورد ، و بميراند و زنده گرداند و روزى دهد و جان ستاند . اگر بر دين خداى اقرار داريد و به رسولش محمّد مصطفى « صلّى اللّه عليه و آله » كه جدّ من است ايمان آورده‌ايد بر من ستم مكنيد و بيداد و روا مداريد و بر انديشيد از آنكه فردا در عرصات جدّ و پدر و مادر من بر شما خصمى كنند و شما را از حوض كوثر آب ندهند . اينك هفتاد دو تن از اولاد و برادران و برادرزادگان و أقربا و ياران و مواليان من كشته‌ايد و حالا قصد كشتن من داريد اگر براى مملكت است سر راه مرا بگذاريد ، تا بروم بحبش و تركستان روم و عيال و اطفال مرا كه از تشنگى جگر ايشان كبابى است مقدارى آب بچشانيد تا من فردا بر شما خصمى نكنم و اگر نه چنين كنيد ، الحكم للّه و رضينا بقضاء اللّه مردمان شام كه اين سخن شنيدند از معركه به رميدند و كوفيان بگريستند و بناليدند . بخترى بن ربيعه و شبث بن ربعى و شمر ذى الجوشن ديدند كه كار از دست رفت و نزديك شد كه لشكرى با امراى خود به حرب درآيند در برابر حضرت امام حسين آمده گفتند : يا بن أبى تراب ! قصّه به خود دراز مكن و اين كبر از سر بنه و بيا تا تو را پيش پسر زياد بريم ، تا بر يزيد بيعت كنى و از اين مهلكه خلاص يابىّ و الّا تو را بر اين وجه مىداريم تا هلاك شوى . امام حسين « عليه السلام » سر مبارك در پيش انداخت و عمر سعد چون گريه لشكر و فغان ايشان ديد بترسيد و از قلب لشكر بيرون تاخته ، بانگ بر پيادگان زد كه مگذاريد كه پسر ابو تراب ديگر سخن گويد و زود تيرباران كنيد ، به يك بار مقدار پانزده هزار ناكس تيرها بر كمان نهاده از شست رها\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nكردند و قضا را يكى بر آن حضرت و مركب وى نيامد . تيراندازان خطاكار منفعل شده بازگشتند ، و امام حسين « عليه السلام » به خيمه بازآمد .\r\nنور الائمه از امام جار اللّه علّامه « زمخشرى » نقل مىكند كه در آن وقت كه امام حسين « عليه السلام » در كربلا تنها مانده بود .\r\n وراى پرده‌نشينان و كودك بيمار * نمانده هيچ كس ديگر از تبار حسين \r\n حسين گريه كنان در وداع فرزندان * ستاده لشكر بىحد ، در انتظار حسين \r\nامام مىخواست كه حمله كند كه ناگه ، گردى و غبارى پديد آمد ، چنانچه هيچ كس را نمىديد مقارن اين حال شخصى مهيب با شكل عجيب بر مركبى غريب نشسته ، كه سر و دستش به سر و تن اسب ميمانست و پايش به مثابهء شير بود . پيش امام حسين « عليه السلام » آمده سلام كرد ، بدين عبارت كه السلام عليك و على جدّك و على أبيك و أمّك امام حسين « عليه السلام » جواب سلام او بازداد و گفت : تو چه كسى اى نيك بخت ، كه در چنين وقتى بر مظلومان بيچاره و غريبان آواره سلام مىكنى ؟ گفت :\r\nيا بن رسول من مهتر پريانم و مولاى سيّد آخر الزّمانم و چاكر شاه مردانم . مرا زعفر زاهد مىگويند ، و لشكر من در اين بيابان است . پدرت در وقتى كه به چاه بئر العلم در آمده ، ديوان را به ضرب ذو الفقار مسلمان ساخت . پدر مرا بر ايشان مرتبه امارت داد و بعد از فوت پدر ، همه در فرمان منند ، دستورى ده تا با لشكر خود بيايم و دمار از اين قوم برآرم .\r\n دوستان را شاد گردانم ، به توفيق خداى * وين ستمكاران سركش را ، دراندازم ز پاى \r\nحضرت امام حسين « عليه السلام » فرمود : كه اى زعفر خدايت مزد دهد ، شما را نبينند و نكشند و شما ايشان را ببينيد و بكشيد اين ظلم باشد . امّا آنكه ملائكه در حرب بدر و حنين نزديك جدّم آمده با كفّار حرب كردند آن به حكم خدا بود ، تو بازگرد و به منزل و محفل خود معاودت كن .\r\nزعفر گفت : اى سيّد ما خود او را به صورت آدميان به ايشان نمائيم و حرب كنيم ، اگر از قوم ما هم بكشند شهيد راه تو باشيم حضرت امام حسين فرمود : جزاك اللّه خيرا يا زعفر ، دلم از زندگانى دنيا سير شده است و در علم المنايا ديده‌ام كه من امروز به لقاى پرودگار خود خواهم رسيد . تو براى خاطر من بازگرد و متعرّض اين قوم مشو . زعفر\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبازگشت و فى الحال غبار فرو نشست . امّا إمام حسين « عليه السلام » كه اهل ديد عناد و انكار در جدال و استنكار مىافزايند و از خصومت و عداوت بازنمىآيند ديگر باره روى به ميدان نهاده مبارز طلبيد تميم بن قحطبه كه يكى از امراى شام بود مرد نامدار و در ميان قوم خود عالى مقدار پيش امام حسين بازآمد و گفت : اى پسر ابو تراب تا كى خصومت كنى فرزندانت زهر هلاك نوشيدند اقربا و چاكرانت لباس فنا و فوات پوشيدند و هنوز جنگ مىكنى ؟ و يك تن تنها با بيست هزار كس تيغ مىزنى امام حسين فرمود : كه اى شامى من به جنگ شما آمده‌ام يا شما به جنگ من آمده‌ايد . من سر راه بر شما گرفتم يا شما سر راه بر من گرفتيد برادران و فرزندان مرا به قتل رسانيديد و اكنون ميان من و شما به جز شمشير چه تواند بود ؟ و بسيار مگوى و بيار تا چه دارى ، اين به گفت و از روى فرزانگى نعره‌اى از جگر بر كشيد كه زهرهء برخى از لشكريان آب گشت تميم سراسيمه شده دستش از كار فرو مانده ، و امام تيغى بر گردنكش زد كه سرش پنجاه قدم دور افتاد . پس بر لشكر حمله كرد و سپاه دشمن از ضرب تيغ و دست ضرب او هراسان شده ، به يك بار در رميدند و يزيد ابطحى بانگ بر لشكر زد كه اى بىحميّتان ، همه درماندهء يك تن شده‌ايد ببينيد كه من كار وى چون مىسازم ؟\r\nپس سلاح بر خود راست كرده ، پيش امام حسين « عليه السلام » آمد و او به مبارزت در همه شام و عراق مشهور بود و به جرأت و شجاعت در ولايت مصر و روم معروف و مذكور ، سپاه عمر سعد چون او را در مقابل امام حسين « عليه السلام » ديدند ، از شادى نعره بركشيدند و اطفال و عورات اهل بيت از اين حال واقف شده بترسيدند . امّا امام حسين « عليه السلام » بانك بر ابطحى زد كه مرا نمىشناسى كه چنين گستاخانه پيش من مىآئى ابطحى جواب نداد و تيغ حواله امام حسين « عليه السلام » كرد . امام پيشدستى نموده تيغى بر كمرش زد كه چون خيارتر به دونيم شد پس آهنگ آب كرد كه بسيار تشنه بود و شمر بانگ بر لشكر زد كه زنهار ! مگذاريد كه حسين آب خورد كه اگر يك شربت بياشامد يكى از ما را زنده نگذارد پس لشكر غلبه كردند و ميان آن حضرت و آب فرات حايل گشتند . امام حسين « عليه السلام » تيغى كشيده مركب ذو الجناح برانگيخت و عزيزى در وصف اسب و تيغ امام فرموده است كه :\r\n آتشى همرنگ آب و آب رنگى آتشين * تيغ گوهردار او الحقّ ز نيكو گوهرى \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n آب و آتش گشته يك جا هم قران و همقرين * گوهر او تابناك و آتش او آبناك \r\n كرده از خون دليران در صف ميدان جنگ * نعل خارا كوب اسبش ، خاك را با خون عجين \r\n تيزتك ، چابك عنان ، پولاد سم ، خارا شكاف * خرد سر ، كوچك دهان لاغر ميان ، فربه سرين \r\n شير صولت ، پيل پيكر ، كوه كن ، دريا گذار * رعد هيبت ، برق سرعت ، باد جنبش ، تيزبين \r\n اينت مركب ، اينت راكب ، اينت تيغ ، و اينت مرد * اى هزاران آفرين بر جانت از جان آفرين \r\nامام حسين « عليه السلام » اين چنين مركبى برانگيخت و به چنان تيغى سر ياغيان چون برگ برگ خزان بر زمين مىريخت تا سه صف لشكر را بر دريده راه بر خود گشاده ، ساخت . به لب آب رسيد و همين كه اسب را در جوى فرات رانده و كف آب برگرفته خواست كه بياشامد ، يكى آواز داد كه : اى حسين تو آب مىخورى و لشكر در خيمه عورات افتاده غارت مىكنند . امام حسين « عليه السلام » را غيرت آمده آب را به ريخت و چون باد به در خيمه راند . كس را نديد ، دانست كه اين سخن به مكر و غدر گفته بودند اما حكم دوست چنان بود كه امام حسين « عليه السلام » آن شب روزه را به شراب بهشت گشايد .\r\nآورده‌اند كه : امام حسين « عليه السلام » از لب آب تا به خيمه رسيد ، چهارصد كس را افكنده بود و چون به خيمه رسيد فرود آمد و قدم در سرا پرده نهاد ، مخدّرات اهل بيت هم به خدمت او حاضر شدند . فرمود : كه اى پردگيان ، چادرها را در سر كنيد و ميانها را استوار بر بنديد و مصيبت مرا آماده باشيد امّا جامه مدريد و فزع منمائيد و يتيمان مرا نيكو داريد . پس امام زين العابدين « عليه السلام » را در برگرفت و روى او را بوسه داده گفت :\r\n بيا جانا وداعم كن * ، بآبى آتشم بنشان\r\nكه تيغ از استخوان بگذشت * و آب از فرق و كار از جان \r\n\r\n","description":"","footnote":"","page_name":" 433 ","page_number":433},
  {"content":"\r\n\r\n بيا زان پيش كز حلقم بريزد شمر ناكس خون * شود مرغ دل پاكم ، ز تاب كربلا بريان \r\n كنارم گير كز بويت شود جان حزين خرّم * سخنگو تا ز گفتارت دل غمگين شود شادان \r\nاى پسر ! چون به مدينه رسى دوستان را سلام من برسان ، و بگو پدرم چنين فرمود : كه هرگاه به رنج غربت مبتلا شويد ، از غريبى من ياد آريد و چون كشته‌اى بينيد ، از حلق بنا حق بريدهء من فراموش مكنيد و چون آب خوش خوريد از لب تشنه و جگر تفيدهء من برانديشيد .\r\n اى همدمان مشفق و اى دوستان من * ياد آوريد واقعه و داستان من \r\n در جوى ديده چشمهء خونين روان كنيد * از بهر آب دادن سرو روان من \r\n زد آسمان عمامه خورشيد بر زمين * آن دم كه غرقه گشت به خون طيلسان من \r\n پژمرده شد ز غم ، گل صد برگ آفتاب * تا ديد غرق خون رخ چون ارغوان من \r\n آب فرات كف به سرو سر به سنگ زد * وقتى كه تشنه شد لب شكر فشان من \r\n گرييد خون به تعزيّت من كه مىرسد * صد گونه فيض جان شما را ز جان من \r\nشهربانو پيش آمد ، كه اى سيّد و سرور من ! در اين ملك غريبم ! غمخوارى و غمگسارى ندارم ، خواهران و دختران تو اولاد حضرت رسالتند . كسى را بر ايشان دستى نباشد و طريقهء حرمت ايشان نگاهدارند . امّا من دختر يزدجرد شهريارم و غير از تو كسى ندارم . مبادا كه دشمنان بعد از تو قصد من كنند و حرمت حرم محترم تو نگاه ندارند . امام حسين « عليه السلام » فرمود : كه اى شهربانو غم مخور ، كه كسى را بر تو دستى نباشد ، و هميشه مكرّم و محترم خواهى بود . و روايتى آن است كه امام حسين « عليه السّلام » فرمود ، كه در آن ساعت كه مرا از پشت مركب در اندازند ، مركب بىمن نزد شما خواهد آمد تو برنشين و عنان به دو سپار كه او تو را از ميان قوم بيرون برده ، به جائى كه خداوند خواهد برساند امّا أصح آن است كه شهربانو همراه اهل بيت به شام رفته بود القصّه امام حسين « عليه السلام » يك يك را از اولاد وداع كرده سوار شد و آن وداع آخرين و ديدار بازپسين بود پس ديگر باره سوار شده به زبان حال مىگفت :\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n لا ابالىوار دستى بر جهان خواهم فشاند * هر چه دامن گيردم دامن از آن خواهم فشاند \r\n دامن آخر زمان دارد غبار حادثه * آستين بر دامن آخر زمان خواهم فشاند \r\n پاى غيرت بر سر كون و مكان خواهم نهاد * دست همّت بر رخ جان و جهان خواهم فشاند \r\n از سر صدق و صفا چون صبح دم خواهم زدن * وندر آن و دم در هواى دوست جان خواهم فشاند \r\nراوى گويد : كه چون امام « عليه السلام » روى به ميدان نهاده ، مبارز جست عمر سعد گفت : اى قوم بدانيد كه يك ، يك حريف او نيستيد و او حالا تشنه است و به هلاكت نزديك شده ، به يك بار بر او حمله كنيد . لشكر از جاى بجنبيدند و امام حسين را در ميان گرفتند و آن سرور چون شير غرّان با تيغ برّان در ميان ايشان افتاده ، اركان زمين را به صداى رعد آساى « أنا ابن رسول اللّه » در تزلزل مىآورد و شعاع تيغ برق‌نماى صاعقه زد ايش چشم اهل خصم را خيره و رخسار اميدش را تيره مىكرد و غبارى كه ميان زمين و آسمان برخاسته بود ، به باران خون فرو مىنشاند و نزاع جان ناپاك مخالف را كه در بدن تيره واقع شده بود ، به حكم شمشير قاطع ، فيصل مىداد . و زبان حالش به گوش و هوش اهل بيت كه نظارهء حرب او مىنمودند مضمون اين قضيّه و فحواى اين نكته مىشنود .\r\n الوداع ، اى دل كه جان خواهم فشاند * دست همّت بر جهان خواهم فشاند \r\nدر بعضى روايات هست كه بار ديگر امام خود را به لب آب فرات رسانيد و كفى آب برداشته خواست بياشامد ، از تشنگى اطفال و عورات برانديشيده آن آب را ريخت .\r\nو نقلى هست كه كف آب پيش دهن آورد هنوز به حلقش نارسيده حصين بن نمير تيرى بر دهن مبارك آن حضرت زد ، كه آن آب نصيب وى نشد امّا دهان آن حضرت زمان پرخون مىشد و بيرون مىافكند و دشمنان حمله مىآوردند و تن نازنين امام را مجروح مىكردند ، از بسيارى زخم ، امام دست از حرب بداشت و مركب نيز از كار مانده همانجا كه رسيده بود عنان باز كشيد عمر سعد در اين حال كه امام را ضعيف حال ديد آهنگ\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nوى كرد امام حسين « عليه السلام » گفت : كه تو خود مىآئى كه مرا به قتل رسانى .\r\nعمر سعد شرم داشته عنان اسب باز كشيد و از آنجا بازگشت ، امّا شمر پيادگان را گفت كه گرداگرد او را فروگيريد همين كه پيادگان حوالى امام حسين « عليه السلام » را فرو گرفتند شمشير حوالهء ايشان كرد همه منهزم شدند شمر خجل شده با طايفه‌اى از آن سنگين دلان قصد كرده پيش امام حسين « عليه السلام » راندند و بعضى از لشكريان خواستند كه به خيمه‌ها درآمده غارت كنند امام حسين « عليه السلام » آواز داد كه : اى آل ابو سفيان ! اگر شما را دين نيست از عار نيز نمىانديشيد كه تعرّض حرم من مىكنيد ؟ شمر گفت : اى حسين مقصود تو چيست ؟ فرمود : كه اگر غرض شما قتل منست اينك من اينجا ايستاده‌ام و با شما جنگ مىكنم متمنّاى من آن است كه كسى قصد حرم نكند مادام كه من زنده‌ام . شمر گفت : اى پسر فاطمه اين خواهش به اجابت مقرون است و آن جماعت را كه توجّه به جانب خيام كرده بودند بازگردانيده گفت از تعرّض أهل خيمه چه حاصل ؟\r\nمقصود ما قتل حسين است اگر كارى مىكنيد اينجا سعى نمائيد .\r\nآن جماعت ديگر باره آغاز جنگ كردند و امام حسين « عليه السلام » همچنان ايستاده و در ايشان مىنگريست و مىگفت : عجب حالتى كه چندان‌كه نگاه مىكنم يارى و هوادارى نمىبينم و هر چند نظر بر مىگمارم مهربانى و غمگسارى نمىيابم .\r\n به هر كه مىنگرم رو نمىكند سوى من * ميان اين همه بيگانه آشنائى نيست \r\n كجا روم چكنم ره چگونه گيرم پيش ؟ * درين ميان بيابان كه ره به جائى نيست \r\nراوى گويد : كه از چندين سوار و پياده كه بر حضرت امام حمله كردند چون نزديك وى رسيدند ، يكى از ترس قدم پيش نمىتوانست نهاد و از هيبت امام حسين چشم نمىتوانست گشاد ، آخر عزم تير باران كردند ، و امام حسين « عليه السلام » از مركب فرود آمد تا زخمى بدان اسب نرسد ، كه يادگار جدّ بزرگوار و پدر نامدار وى بود ، لشكريان كه آن حضرت را پياده ديدند دلير شده آهنگ او كردند نامردى تيرى بر پيشانى نورانى آن حضرت زد . امام حسين « عليه السلام » تير را بيرون كشيده از موضع جراحت خون مانند جوى آب ، روان شد . آن سرور دست مبارك بر آن زخم مىنهاد و چون پرخون مىشد بر سر و روى خود مىماليد و مىفرمود : كه بدين هيأت با جدّ خود محمّد رسول اللّه\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n« صلّى اللّه عليه و آله » ملاقات خواهم كرد و حال كشندگان خود به تفصيل بازخواهم‌گفت :\r\nراوى گويد : هفتاد و دو زخم نيزه و تير و تيغ بر آن حضرت زده بودند و در اين حال امام روى به قبله نشسته بود و سر با حضرت كبريا در پيوسته يك ، يك و دو دو به قصد قتل او مىآمدند و چون نظر ايشان بر وى مىافتاد شرم مىداشتند و فى الحال بازگشته مىگفتند ؛ ما مىخواهيم كه فرداى قيامت اين خون در گردن ما نباشد و ما را بدين مؤاخذه ننمايد .\r\n سهل كارى نيست خون آل احمد ريختن * خاك غم بر فرق فرزند محمّد بيختن \r\nامّا چون شمر ديد كه لشكريان در قتل امام حسين « عليه السلام » تعلّل مىنمايند . بانگ بر ايشان زد كه اين همه توقّف و تأخير چيست ؟ زرعة بن شريك درآمد و زخمى بر دست آن حضرت زد و ده تن ديگر به قتل آن سرور كمر بستند و نزديك وى آمدند و هيچ كدام را يارى آن نبود كه پيش آيد . سنان بن انس نيزه‌اى بر پشت امام زد چنانچه بيفتاد . خولى بن يزيد أصبحى از اسب فرود آمد كه سر مبارك آن حضرت را از بدن جدا كند ، دستش در لرزه آمد و برادرش شبل بن يزيد متصدّى آن امر قبيح شد .\r\nامام اسماعيل بخارى آورده كه ، در وقتى كه امام افتاده بود ، يكى بيامد كه كار وى تمام كند امام حسين « عليه السلام » در او نگريست و گفت : برو كه كشندهء من تو نه‌اى ، و مرا دريغ مىآيد كه تو به آتش دوزخ گرفتار شوى . آن مرد گريان شد و گفت :\r\nيا بن رسول اللّه تو بدين حال رسيده‌اى هنوز غم ما مىخورى كه به آتش دوزخ نسوزيم ؟\r\nپس آن تيغ كه براى كشتن امام حسين كشيده بود در دست بساختى ؟ گفت : نى بلكه آمده‌ام كه كار تو را بسازم و تيغ حوالهء عمر سعد كرد . نوكران وى گرد آن مرد درآمدند و زخمها بر وى روان كردند روى به جانب امام حسين « عليه السلام » كرد و گفت :\r\nيا بن رسول اللّه گواه باش كه بر سر كوى محبّت تو مرا شهيد مىكنند فردا مرا بازجوئى و با شهيدان لشكر خود به بهشت برى . امام حسين « عليه السلام » از آنجا آواز داد كه دل خوش دار كه چنين خواهم كرد و فردا با من خواهى بود .\r\n چون بر سر كوى مهر من كشته شدى * از عهدهء خونبها برون آيم من \r\nو روايتى هست كه چون امام حسين عليه السلام بر زمين كربلا افتاد زمين به لرزه\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nدرآمد و غريو از آسمان برآمده ، ده كس از آن لشكر پياده شده و تيغها بر كشيده بيامدند و هر يك از ايشان را مدّعا آن بود كه سر امام را پيشتر ببرد و صله و خلعت بستاند . هر كدام كه پيش مىآمدند امام حسين « عليه السلام » چشم باز مىكرد و در وى مىنگريست . آن كس شرم داشته بازمىگشت دو كس ماندند . سنان بن انس و شمر ذى الجوشن ، سنان خواست كه پيش رود شمر پيشدستى كرده بيامد و بر سينه آن حضرت نشست . حضرت امام ديده باز كرد و گفت تو چه كسى ؟ گفت : منم شمر بن ذى الجوشن امام « عليه السلام » فرمود : كه دامن زره از روى خود بردار ، همين‌كه روى خود را برهنه كرد امام ديد كه دندانهاى او چون دندان خوك از دهانش به درآمده گفت بارى اين يك نشانه راست است . آنگه فرمود ؛ كه سينه برهنه كن . شمر جامه از سينه خود دور كرد ، ديد كه بر سينه داغ برص دارد . گفت : صدق جدّى رسول اللّه « صلّى اللّه عليه و آله » امشب رسول خداى را « صلوات اللّه و سلامه عليه » در خواب ديدم . كه گفت فردا نماز پيشين نزد من خواهى آمد و كشندهء تو بدين شكل خواهد بود . آن نشانها كه به من نمودند همه به تو موجود است . كار را باش اى شمر مىدانى كه امروز چه روز است ؟ گفت :\r\nمىدانم روز جمعه است و روز عاشورا ، گفت مىشناسى كه اين ساعت چه ساعت است ؟\r\nگفت آرى وقت خطبه خواندن و نماز جمعه گزاردن است . گفت : در اين ساعت خطيبان امّت جدّم بر بالاى منبرها خطبه مىخوانند و نعت جدّ بزرگوارم مىگويند و تو با من اين مىكنى اى شمر ؟ ! حضرت رسول « صلى اللّه عليه و آله » روى بر سينه من نهاده و تو بر آنجا نشسته‌اى ؟ و بوسه بر حلق من مىداده و تو تيغ بر آن مىنهى ؟ و من مىنگرم روح زكريّاى پيغمبر « عليه السلام » را بر دست راست خود و روح يحيى معصوم را بر دست چپ خويش مشاهده مىكنم . اى شمر از سينهء من برخيز كه وقت نماز است تا من رو به قبله آرم . نشسته نماز در پيوندم ، و چون مرا از پدر ميراث است كه در نماز زخم خوريم آن زمان كه در نماز باشم هر چه خواهى بكن . شمر از سينه آن سيّد برخاست و آن جناب آن مقدار كه طاقت داشت روى به قبله آورده و چون به نماز مشغول شد و به سجده رفت شمر صبر نكرد كه آن امام مظلوم نماز را تمام كند ، و هم در سجده آن حضرت را شربت شهادت چشانيد . « إنا للّه و انا اليه راجعون »\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nو در اين حال غلغله در صوامع ملكوت افتاد ، و لوله از اهل حظاير جبروت برآمد .\r\nآفتاب عالم افروز از تاب بازايستاد و ماه جهان‌آراى ، در چاه محاق افتاد زهره براى دل زهرا دست از طرب بازداشت ، كيوان بر بالاى هفت ايوان اتّفاق مصيبت‌زدگان را لواى تعزيت برافراشت . فرشتگان در جوف هوا ناله برداشتند ، جنّيان از نواحى كربلا به گريه درآمدند ، آسمان دامن از خون پر گردانيد ، زمين از غضب الهى بر خويش بلرزيد و مرغان هوا از آشيانها متفرّق شده نعرهء غراب البين بركشيدند . ماهيان دريا از آب بيرون آمده بر خاك‌خوارى مىطپيدند ، درياها موج حسرت به اوج فلك رسانيدند كوهها به صداى دردآميز و نواى محنت‌انگيز بناليدند . آواز گريه از جوانب و اطراف برخاست كس نمىدانست كه آن فغان كيست ؟ و آن تعزيت چيست ؟\r\n اندرين غم نه همين ارض و سما بگريستند * كه اهل عالم از ثريّا تا ثريّا بگريستند \r\n آفتاب و ماه و عرش و كرسى و لوح و قلم * در غم شاه شهيد كربلا بگريستند \r\n در هواى آن لب محروم از آب فرات * ماهيان در آب ، و مرغان در هوا بگريستند \r\n اولياء گشتند بهر مرتضى زارى كنان * انبياء بر اتّفاق مصطفى بگريستند \r\n در قصور جنّت الفردوس حوران سر به سر * از براى خاطر خير النّساء بگريستند \r\nدل پيروان احمد مختار اليه « صلوات الملك الجبّار » از وقوع اين حادثهء هايله در مقام تحيّر دايره وار سرگردانست . و جان هواداران اهل بيت از اظهار حدوث اين واقعهء نازله ، در محبس تفكّر چون نقطهء مركز پايبند احزان . هرگاه كه شعلهء اين حكايت در كانون سينه بر مىافروزد دل محرومان را كباب مىسازد و جگر پرخون مىسوزد .\r\n بر فلك دوش از فغان من دل اختر بسوخت * شعلهء آهم چو پروانه ملك را پر به سوخت \r\n زاهد از سوز غمش ، لب خشك و صوفى ديده تر * آه از اين آتش كه چون زد شعله خشك و تر بسوخت \r\nاحمد بن اعثم كوفى در تاريخ خود نقل مىكند : « كه مقارن قتل امام حسين « عليه السلام » غبارى سرخ پديد آمده جهان تاريك شد ، چنانچه مردم يكديگر را\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nنمىديدند و گمان بردند كه مقدّمهء عذاب خداوند است . امّا بعد از ساعتى غبار مرتفع گشته عالم منجلى شد ، و اسب امام حسين « عليه السلام » بعد از قتل آن سرور رميده به هر جانبى دويدن گرفت و بعد از لحظه‌اى بازآمده ، موى پيشانى خود را به خون آن جناب آلوده ساخته و آب از ديده‌ها ، روان كرده روى به خيمه امام حسين « عليه السلام » نهاد .\r\nامّا چون اهالى حرم امام ، اسب را ديدند كه با روى خون‌آلوده مىآيد و سوار پيدا نيست . فرياد از نهاد ايشان برآمده و مركب را مخاطب ساخته مىگفتند : اى ذو الجناح امام را چه كردى و چنانچه بردى چرا نياوردى ؟ آخر دلت اجازه مىداد كه او در ميان دشمنان بگذاشتى و بىاو ، راه به سوى لشكر او برداشتى ؟ .\r\n چه كردى خداوند اسلام را * چه كردى شهنشاه ايّام را \r\n چه خاكست اى اسب بر روى تو ؟ * ز خون سرخست اين موى تو ؟ \r\nايشان نوحه‌ها مىكردند و ذو الجناح سر در پيش افكنده ، قطره‌هاى آب از چشم مىباريد و روى خود را بر پاى امام زين العابدين « عليه السلام » مىماليد .\r\nابو المؤيد خوارزمى آورده : كه آن اسب چندان سر بر زمين زد كه نفسش انقطاع يافت . و ابو المفاخر گفته ، كه به جانب باديه رفت و ديگر كسى از او نشان نداد و امّا بعد از قتل آن حضرت ، شمر مردود « لعنة اللّه عليه » با جمعى مطرود ، روى به خيمه‌ها نهاده هر متاعى كه ديدند به غارت و تاراج برده گرد عورات نگرديدند . و شمر چون به خيمه امام زين العابدين درآمد و آن حضرت به واسطه ضعف بيمارى تكيه داشت . تيغ بر كشيده خواست كه آن جناب را به قتل رساند حميد بن مسلم گفت : سبحان اللّه ! از سر كشتن اين بيمار درگذر . و بعضى گفته‌اند : كه عمر سعد دو دست شمر را گرفته گفت : از خداى نمىترسى ؟ و شرم نمىدارى ، كه بر قتل اين جوان بىگناه كه در دام مرض اسير است و از قتل پدر و برادران و عمّان و خويشان با ناله و نفير . اقدام مىنمائى ؟ شمر ، به سبب مبالغه پسر سعد از آن فعل شنيع ممتنع شده با سرهاى شهدا و جماعت نساء عزيمت كوفه نمودند . و باقى اين سخن در باب دهم بين الإجمال و التّفصيل ، گفته آيد در دو فصل و اللّه اعلم و أحكم بالفرع و الأصل .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nباب دهم : « در وقايعى كه اهل بيت ( ع ) را بعد از واقعهء كربلا پيش آمده است . »\r\n\r\nفصل اول « در وقايعى كه بعد از حرب كربلا مر أهل بيت را واقع شده است . »\r\nببايد دانست ، كه در هيچ وقتى از اوقات روزگار دل آشوبتر از قضيّهء شهداى أهل بيت نبوده و به هيچ زمانى از ، ازمنه و قرون و اعصار پرسوزتر از واقعهء كربلا صورتى روى ننموده ، و به واسطه غرابت اين حال است كه از روز شهادت امام حسين ( عليه السلام ) تا تاريخ تأليف اين كتاب كه قريب هشتصد و چهل و هفت سال است ، هرگاه كه ماه محرّم نو شود . رقم تجديد اين ماتم بر صفحات قلوب أهل اسلام ، و هواداران سيّد أنام عليه الصلاة و السلام » كشيده مىگردد و از زبان هاتف غيبى ، نداى عالم لاريبى ، به گوش هوش مصيبت‌داران أهل بيت و ماتم‌زدگان ايشان مىرسد .\r\n كان عزيزان در غم سبط نبى افغان كنيد * سينه را از سوز شاه كربلا بريان كنيد \r\n از پى بىآن تشنه لب بر خاك ريزيد آب چشم * در ميان گريه ياد آن لب خندان كنيد \r\n چون ز خاك و خون او ، ياد آورديد اى دوستان * مىسزد گر چون سحاب ، از ديده خونباران كنيد \r\n نخل قدّش را ز جوى ديده‌ها آبى دهيد * اندر آن ساعت كه گشت ، گلشن و بستان كنيد \r\n در چمن چون روى گل بينيد از شوق رخش * با دل پردرد همچون بلبلان افغان كنيد \r\n گر رسد از سنبل سيراب بوئى بر مشام * ياد آن جعد خوش و آن موى مشك ، افشان كنيد \r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبزرگى فرمود كه : ماه محرّم ماهى محترم بود و امام حسين بن على شاهى محتشم .\r\nآن معاندان جاهل ، و متكبّران سنگين دل ، نه حرمت ماه به جاى آوردند ، و نه حشمت شاه نگاهداشتند . ماه محرّم يكى از ماه‌هاى حرام و روز عاشورا روزى با احترام و يوم الجمعه سيّد أيّام و وقت نماز آدين ، محلّ اجابت دعا و روا شدن مرام و مدّعا . در چنين ماهى قصد چنان شاهى كردند و در عاشورا ، شور از أهل بيت برآوردند و در چنان روزى رخسار دل فروزى به خون رنگين ساختند و در چنان ساعتى به بناى صاحب دولتى از پاى درآوردند . عجب روزى كه ارواح أنبياء و مرسلين و زمرهء ملائكه مقرّبين بر موافقت سيّد أوّلين و آخرين از آن واقعه گريان بودند ، و حوران بهشت و عينان پاكيزه سرشت در مصيبت و غم و تعزيت و الم با بتول عذرا اتّفاق نمودند . در آن روز علم عشرت نگونسار بود و خيل و حشم شدّت و محنت بيشمار ، زمين مىناليد كه امروز روز عاشورا است ، زمان فرياد مىكرد كه روز فتنه و شور است .\r\n بيا بگرى ، كه عاشورا است امروز * جهان تاريك و بىنور است امروز \r\n حسينى كو نبى را نور ديده است * به دست خصم مقهور است امروز \r\n بريده حلق و تشنه لب جگرخون * سر از تن ، تن ز سر دور است امروز \r\n رخ چون آفتابش اى دريغا ! * به ميغ تيغ مستور است امروز \r\nو در آن روز شمر لعين ، خنجر كين بر حلق نازنين آن بزرگ دين نهاده است . در آن روز گيسوى معطّرش كه پيغمبر « صلّى اللّه عليه الى يوم المحشر » بدست گرفتى ، در خاك و خون افتاده ، در آن روز سگان محلّه ضلالت و خوكان باديه جهالت ، سيراب بودند و شير بچگان بيشهء امامت و كرامت از تاب تشنگى اضطراب مىنمودند و در آن روز سر مبارك آن شاه برداشته تنش بر خاك انداختند .\r\n روز عاشورا است برداريد از سر تاج كبر * وندر اين ماتم پلاس عجز در گردن كنيد \r\n چاك سازيد از غم شاه شهيدان جيب جان * قطره‌هاى خون ز جوى ديده در دامن كنيد \r\nهواداران أهل بيت ، در اين روز از شادى و عشرت كرانه نمائيد او درهاى اندوه و محنت بر روى دل سوخته ، بگشائيد ، زمانى اشك ماتم از ديده بباريد و ساعتى آه\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nسوزناك از سينهء برآريد . در عيون الرضا مذكور است كه ، روز عاشورا بگرييد و اين روز را روز محنت و مصيبت خود دانيد و ترك مهمّات دنيا كرده به مراسم مصيبت قيام نمائيد ، كه هر كه روز عاشورا كارهاى دنيا بر طرف نهد ، حق سبحانه و تعالى حاجتهاى دنيا و آخرت او برآورد و هر كه اين روز را روز ألم و غم خود شمارد ، خداوند تعالى روز قيامت را روز فرح و سرور او گرداند . و ديدهء وى در روضهء جنان به جمال أهل بيت روشن گردد .\r\nو هم در عيون الرضا در حديث ريّان بن شبيب آمده « 1 » كه ، يا بن شبيب اگر مىخواهى كه در جنّت اعلى بر درجات ، و على با ما باشى ، پس بر اندوه ما اندوهناك باش و به غم ما غمگين شو ، و بر تو باد دوستى ما كه هر كه كسى را دوست مىدارد ، او را با آن كس حشر خواهند كرد .\r\nاى پسر شبيب ! اگر بگريى بر حسين « عليه السلام » به حيثيّتى كه قطره‌هاى اشك بر رخسار تو روان گردد ، حق تعالى بيامرزد گناهان تو را از صغيره و كبيره و اندك و بسيار .\r\nيا بن شبيب اگر خواهى كه به خداى رسى و تو را هيچ گناه نباشد ، زيارت كن مر حسين « عليه السلام » را و اگر خواهى در غرفه‌هاى بهشت ساكن گردى ، نفرين كن بر قاتلان حسين . و اگر شاد مىگرداند تو را آنكه بيابى ثواب كسانى كه در ملازمت امام حسين « عليه السلام » شهيد شده‌اند . هرگاه كه از واقعه كربلا ياد كنى ، بر خاطر بگذران كه كاشكى من در آن معركه حاضر بودمى ، تا بر آن شاه مظلومان جان نثار كردمى .\r\n جان فدا كردمى به حق خدا * بودى گر به روزگار حسين \r\nآورده‌اند ، كه عمرو بن ليث كه پادشاه خراسان بود و بعضى گويند كه برادرش يعقوب بن ليث قاعده‌اى وضع كرده بود كه هر اميرى از امراى وى كه هزار سوار مكمّل برو عرض كردى ، گرز زرّين به وى دادى ، روزى مجموع لشكر او عرض كردند صد و بيست امير با گرز زرّين در دفتر نوشته شد . و هر يك هزار سوار مكمّل داشتند ، چون اين\r\n\r\n\r\n","description":"","footnote":"\r\n( 1 ) - حديث ريان بن شبيب از مشهورات مىباشد كه نوع ارباب مقاتل تمام يا بخشى از آن را بازگو نموده‌اند جهت كسب اطّلاع بيشتر رجوع شود . بحر الانوار ج 44 ص 285 امالى صدوق جلد 72 رقم 5 - عيون اخبار الرضاء ج 1 ص 299 .\r\n","page_name":" 443 ","page_number":443},
  {"content":"\r\n\r\nصورت به عرض پادشاه رسيد عمرو ليث گريان گشته ، خود را از اسب در انداخت و روى بر خاك نهاده ، به سر وقت به ناله و زارى پرداخت . بعد از زمانى كه به حال خود آمد . نديمى كه با وى بسيار گستاخ بود پرسيد كه اى ملك !\r\n اين نه وقت گريه و فرياد تست * وقت شادى و مباركباد تست \r\nملكى دارى وسيع و امراء و وزراى مطيع ، كارها ساخته و دل از دغدغه‌ها پرداخته ، صد و بيست هزار سوار آراسته ، نهال اختيار در بوستان اقتدار پيراسته ، سبب گريه چه بود ؟\r\nعمرو گفت : كه چون آراستگى لشكر خود را ديدم و مردى و مردانگى ايشان را مشاهده كردم . واقعهء كربلا در پيش نظرم آمد و آرزو بردم كه چرا آن روز با اين لشكر فيروز در آن صحراى خونخوار نبودم در وقتى كه امام حسين « عليه السلام » در ميان لشكر دشمن درمانده بود ، من با اين جماعت حاضر شدمى و دمار از دشمنان اهل بيت بر آوردمى . يا جان فدا كردمى ، يا راه فتح و ظفر را به پايان بردمى\r\nالقصّه ، بعد از وفات او را در خواب ديدند تاجى مكلّل ، بر سر و دواج مرضّع آراسته به جواهر ، بر ميان بسته بر مركبى از مراكب بهشت نشسته ، غلمان نازك بدن پيشاپيش او روان ، و ولدان سيمتن ، بر چپ و راست وى دوان ، گفتند : اى امير حال ، تو بعد از وفات چگونه گذشت ؟ گفت : خداى مرا بيامرزيد و خصمان را از من خشنود گردانيد ، به سبب نيّتى كه در روز عرض لشكر كردم و معاونت شهداى كربلا به خاطر آوردم و آنچه دربارهء مظلومان بر دل من گذشت .\r\nو اين نكته معلوم مىشود كه به مجرد نيّتى كه به جهت نصرت امام حسين « عليه السلام » در دل كسى مىگذرد ، موجب نجات است پس بىشبهه جزاى آن شهيدان كه در ملازمت آن حضرت شربت شهادت چشيدند ، رفعت غرفات و علوّ درجات خواهد بود .\r\n شهيدان را به چشم كم مبين كايشان بهر زخمى * كه اينجا يافتند آنجا ز رحمت مرهمى دارند \r\n اگر رفتند با درد و ألم زين عالم ناخوش * به دار الخلد بىدرد و الم خوش عالمى دارند \r\nو هم در عيون الرّضا فرمود : كه هر كه مصيبت ما را يعنى قضيّه كربلا را ياد كند ، پس\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nبگريد يا كسى را بگرياند چشم او در آن روزى كه همه چشمها گريان باشد نگريد . و هر كه مجلسى سازد كه ذكر ما را زنده گرداند ، دل او نميرد به وقتى كه همه دلها از هول بميرد . پس اى عزيز ! جهد كن تا در اين ايّام مشقّت انجام ، قطره‌اى آب ، از ديده ببارى و آن قطره را ضايع و بىحاصل مپندارى كه هديّه تو در  « يَوْمَ لا يَنْفَعُ مالٌ وَ لا بَنُونَ »  « 1 » آب ديده و سوز سينه خواهد بود .\r\n اشكى بده آلوده و گنجى بردار * آهى بزن آهسته و ملكى بستان \r\nنور الائمه خوارزمى ( رحمه اللّه ) آورده ، كه اى مشتاقان اهل بيت ! بگرييد و اى محبّان خاندان ، ناله و زارى كنيد كه روح مقدّس امام حسين « عليه السلام » از هودج قدس به اشك شما مىنگرد . به ماتم‌داران خود از روى شفقت نظر مىكند روزى كه امام حسين « عليه السلام » كمر شفاعت بر بندد هر كه امروز براى او گريسته ، آن روز لب اميدش از شادى يافتن مراد به خندد .\r\n آخر هر گريه ما خنده‌ايست * مرد آخر بين ، مبارك بنده‌ايست \r\nامام اسماعيل بخارى « رحمة اللّه عليه » در تفسير كبير آورده ، كه امام زاهد « قدّس سرّه » در مجلس عاشورا مىگفت : اى مسلمانان اين مصيبت را سهل مصيبتى مشماريد و اين تعزيت را آسان تعزيتى مپنداريد .\r\n زين ماتم ار سپهر به قانون گريستى * از چشم اختران همه شب خون گريستى \r\n چون ابر كاشكى همه تن چشم بودمى * تا من درين غم ، از همه افزون گريستى \r\nقبل ازين گفته شد كه در روز قتل امام حسين « عليه السلام » هر سنگى و كلوخى كه در حوالى بيت المقدس برداشتند ، در زير آن خون تازه يافتند .\r\nدر شواهد النبوّه آورده كه زمخشرى در كتاب ربيع الابرار روايت كرده است از هند خواهرزادهء امّ معبد فرمود : رسول « صلى اللّه عليه و آله » در خيمه من خواب كرد و چون بيدار شد آب طلبيد ، و هر دو دست مبارك خود را به شست و مضمضه كرد و آب مضمضه را در خار بنى كه بر يك طرف خيمه بود ، ريخت ، چون بامداد كرديم ، ديديم\r\n\r\n\r\n","description":"","footnote":"\r\n( 1 ) - سورهء شعراء آيه 88 .\r\n","page_name":" 445 ","page_number":445},
  {"content":"\r\n\r\nكه از آن موضع ، درختى بزرگ رسته است و ميوه‌ها بار آورده بس بزرگ : « بوى آن چون بوى عنبر ، طعم او چون طعم شير »\r\nاگر گرسنه بخورى سير شدى ، و اگر تشنه تناول كردى سيرآب گشتى و اگر بيمار خوردى به صحّت پيوستى و هر شتر و گاو و گوسفند كه برگ آن ، بخوردى ، شير وى بسيار شدى ، و ما آن را شجرهء مباركه نام نهاده بوديم . از همهء باديه‌ها براى شفاى بيماران به سوى ما مىآوردند و از ميوهء آن فرا مىگرفتند . يك روز بامداد درآمديم . ميوه‌هاى آن ريخته و برگهاى آن زرد شده بود . فزع بسيار كرديم . ناگاه خبر وفات حضرت رسالت « صلّى اللّه عليه و آله » رسيد و بعد از آن ميوه مىداد امّا اندك . و چون ازين واقعه سى سال گذشت . روزى بامداد آمديم ديديم كه از بيخ تا شاخ وى همه خار بار آورده است و ميوه‌هاى آن فرو ريخته ناگاه خبر قتل حضرت امير المؤمنين « على عليه السلام » رسيد . بعد از آن درخت ديگر ميوه نداد . امّا از برگ وى نفع مىگرفتيم و بيماران از آن شفا مىيافتند . تا يك بار از ساق آن خون خالص روان شده بود و برگهاى وى پژمرده گشته ، گفتيم آه ! اين نوبت حادثهء عظيم واقع شده است . چون شب درآمد آواز نوحه و زارى از زير درخت مىشنيديم و كسى را نمىديديم ، در ميان آنكه ما ملول و مغموم و محزون بوديم ، ناگاه خبر مقتل امام حسين « عليه السلام » به ما رسيد ، بسيار به گريستيم و جزع كرديم و به مراسم مصيبت قيام نموديم .\r\n اين زمان محنت است اى دل دمى خرّم مباش * خون‌گرى در ماتم آخر ، از درختى كم مباش \r\nامّا راويان اين خبر جانسوز ، و ناقلان اين اثر غم اندوز ، چنين آورده‌اند كه : چون صورت واقعه شاه شهيدان روى نمود و زمانهء بىوفا درهاى كرب و بلا بر روى تشنگان كربلا ، يعنى مخدّرات آل عبا ، بدست جور و جفا بگشود . لشكر حوادث از كمينگاه غدر و حيله بيرون آمده كمان عناد به زره كردند . تيرهاى جگر شكار و تيغهاى زهر آب دار ، بر آن نهاده روى به سر خيل ابرار و نقاوهء اهل بيت سيّد اخيار آوردند .\r\n درياى فتنه موج زد و دشمنان چو سيل * خود را بر آن امام وفادار ريختند \r\n پرهاى بلبلان سخن گوى سوختند * خونهاى طوطيان شكر خوار ريختند \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n هر ميوه‌اى كه بود ز بستان مرتضى * همچون شكوفه بر سر هر خار ريختند \r\n آن سرو بوستان ولايت ز پا فتاد * حوران ، سرشك بر گل رخسار ريختند \r\n مرغان كربلا ز پى ماتم حسين ( ع ) * خون بر لب فرات ز منقار ريختند \r\nروى عالم به غبار اندوه تيره ، و چشم فلك از دود آه غمزدگان ز منقار خيره گشت .\r\nنور الأئمّه آورده كه : « در آن ساعت عرش عظيم به لرزيد و كرسى وسيع از جاى به جنبيد ، آسمان خون شفق در دامن ريخت . زمين غبار حيرت بر فرق روزگار بيخت .\r\nدرياها در جوش و ماهيان در خروش آمدند و مرغان فرياد برگرفتند ، فى الحال كبوترى سفيد از هوا درآمد و در خون امام حسين « عليه السلام » غلطيده پروبال خود را سرخ ساخت . و پرواز در گرفت ، پران پران به مدينه گرداگرد روضهء رسول « صلّى اللّه عليه و آله » مىپريد و قطره ، قطره از پروبال وى خون مىچكيد ، و اهل مدينه در آن صورت حيران بودند و در حل آن عقده . تأمّلات مىنمودند . تا بعد از چند روز خبر واقعهء امام حسين « عليه السلام » رسيد . دانستند كه آن مرغ نامهء حال شهيد كربلا بر پروبال شكستهء خود بسته ، جهت اعلام به سر روضه سيّد أنام آمده بود .\r\n به نامه‌اى كه برد مرغ اگر نويسم حال * ز سوز واقعهء من به سوزدش پروبال \r\nقضيّه خون آلودگى مرغان در كربلا بسيار است و از جملهء آن در كنز الغرائب آورده كه ، يهودى دخترى داشت جميله نام ، ناگاه مرضى بر وى طارى شده ، هر دو چشمش نابينا گشت و امراض و علل ديگر نيز وى را گرفت ، چنانچه دست و پايش از كار برفت ، پدرش را در خارج شهر بوستانى بود . وى را جهت تبديل مكان و تغيير آب و هوا بدان موضع برد كه شايد هواى آنجا بعضى از بيماريهاى او را زايل گرداند . دختر در آن بوستان ساكن شد و پدرش دائم پيش وى مىبود و او را به انواع سخنان تسلّى مىفرمود :\r\nروزى پدر به ضرورت متوجّه شهر شد و دختر را تنها در باغ گذاشت و قضا را مهمّ پدر فيصلى نيافته ، يهودى آن شب در شهر بماند و دختر در زير درختى تنها شب گذرانيد و على الصباح از درخت ديگر آواز مرغى شنيد كه زار زار مىناليد و دختر نيز از بيمارى خود نالان بود ، چون نالهء مرغ استماع نمود به جانب او ميل كرده دردى عجيب در دل او\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nپديد آمد ، خود را بهنجار آواز به پاى آن درخت رسانيد و با آنكه چشم نداشت ، سر بالا كرده توجّه به درخت نمود قضا را قطره‌اى خون گرم در چشم وى چكيد و آن چشم روشن گرديد . دختر در نگريست مرغى ديد كه قطرات خون از بال او مىچكيد ، ناگاه قطره‌اى بر دست او چكيد گيرا شد . دست فرا پيش داشت تا قطرهء ديگر بر دستش چكيد در چشم ديگر ماليد ، آن نيز روشنائى يافت . قطرهء ديگر فرا گرفت و در دست ديگر ماليد متحرّك شد . قطره‌اى در پاى ماليد روان شد دختر تندرست و روشن چشم برخاست گرد باغ مىگشت و به هر طرف طواف مىنمود . پدرش بازآمد ، زنى ديد كه گرد باغ مىگردد ، به خيالش نرسيد كه آن زن ، دختر او تواند بود . پرسيد كه اى زن تو كيستى ؟ من در اين پاى درخت دخترى داشتم نابينا و شل و اعرج ، او كجا رفت ؟\r\nدختر نزد پدر آمده گفت : يا أبتاه أنا ابنتك اى پدر منم آن دختر تو كه معلول و مبتلا بود ، پدر از شادى بيهوش شد و بعد از زمانى كه با خود آمد كيفيّت آن قضيّه درخواست نمود دختر تمام حكايت بازگفت ، و پدر را به زير آن درخت كه مرغ بر آنجا بود برد ، يهودى نگاه كرد مرغى ديد با پروبال خون‌آلوده ، گفت : ايّها الطيّر المبارك ما حالك ؟ اى مرغ همايون بال فرخنده فال ، خجسته مآل اين خون بر بال تو چراست ؟ و اثر صحبت در آن از كجاست ؟ مرغ به الهام الهى جهت آن كه سبب هدايت يهودى گردد گويا شد ، و به زبان فصيح گفت : ما جمعى طيور ديروز برخاستيم تا به طلب آب و دانه رويم هر مرغى به گوشه‌اى بيرون رفتند ، نيم‌روز بود كه از غايت حرارت هوا اكثر ايشان بر درختى كه در فلان باديه بود جمع شده ، هر يك از آنچه خورده بودند خبر مىدادند ، ناگاه ندائى رسيد به ما كه اى مرغان امام حسين « عليه السلام » از تاب آفتاب كربلا بريان شده و شما پناه به سايه آورده‌ايد ؟ أهل آسمان و زمين به ماتم و مصيبت مشغولند و شما در غم آب و دانه مانده‌ايد ؟ ما به الهام الهى به جانب كربلا روان شديم و چون رسيديم امام را شهيد كرده بودند ، و هنوز خون از بدن شريف وى مىرفت . ما جمله بر او بگريستيم و خود را بر او افكنديم و پروبال خود را در وى ماليديم ، اين ، آن خون است كه از بال من مىچكد ، و هر جا كه قطره‌اى از آن برسد خير و بركت پديد آيد . يهودى كه اين سخن بشنيد گفت : اگر\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nجدّ امام حسين « عليه السلام » بر حق نبودى اين بركت در فرزندان او يافت نشدى و فرزند من از ميمنت قطرات خون حسين « عليه السلام » صحّت نيافتى پس با تمام أهل بيت و متعلّقان و خويشان خود به دايرهء اسلام درآمد ، و چون سبب اسلام از وى مىپرسيدند ، اين حكايت غريب را به شرح و بسط بازمىگفت « وز قدرت خداى چنينها عجيب نيست » .\r\nراوى گويد : كه بعد از شهادت امام « عليه السلام » شمر ذى الجوشن ملعون دست به غارت امتعهء اصحاب امام حسين برگشود و خواست كه امام زين العابدين را به قتل رساند ، حميد بن مسلم نگذاشت و امام زين العابدين گفت : « جزيّت يا حميد خيرا » و شمر نعره مىزد كه « اقتلوه على فراشه » يعنى بكشيد اين پسر را بر همين فراش كه تكيه دارد .\r\nالقصّه عمر سعد گفت كه : منادى كردند كه به خيمه زنان در نيايند و متعرّض اين صبى نشوند و دست از غارت بدارند و آنچه برده‌اند بازدهند اين سخن را كسى اطاعت نكرد و هيچ چيز بازندادند ، امّا ديگر غارت نكردند .\r\nدر تاريخ ابو حنيفه دينورى مذكور است : كه عمر سعد سر امام حسين « عليه السلام » را به خولى بن يزيد اصبحى داده ، نزد پسر زياد فرستاد و خود دو روز ديگر در كربلا قرار گرفته ، كشتگان لشكر خود را جمع كرد و بر ايشان نماز گزارده بفرمود تا دفن كردند و بدن مقدّس امام و ساير شهدا را همچنان در ميان خاك و خون به گذاشتند و صباح روز سوّم خواتين اهل محلّ گذر ايشان بر معركهء محاربه افتاد . تنها آن شهيدان ديدند غرق خاك و خون و سر ايشان پيدا نيست ، آورده‌اند كه ، چون زينب تن برادر خود امام حسين « عليه السلام » را ديد فرياد بركشيد كه وا جدّاه ! وا محمّداه ! يا رسول اللّه ! اين حسين تست كه بوسه بر روى او مىدادى ، و روى مبارك بر سينه او مىنهادى . اين اهل بيت تواند بدين خوارى و زارى در كربت گرفتار شده ، اين تن جگرگوشهء تست كه بر تودهء غبار افتاده .\r\n به جاى غاليه بر روى خاك و خون‌آلود * كمند غاليه آساى مشكساى حسين \r\n سپهر شيشهء شامى ، پراشك ياقوتى * كه آب مىطلبد لعل جانفزاى حسين \r\n نشسته بر سر خاكستر آفتاب منير * كبودپوش شده ، از پى عزاى حسين \r\nالقصّه ، از گفتار زينب دوست و دشمن مىگريستند و عمر سعد رءوس شهدا را بر قبائل\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nمقسوم ساخته ، بيست و دو سر به هوازن داد و چهارده سر به بنى تميم و سردار ايشان حصين بن نمير بود و سيزده سر به قبيلهء كنده داد و امارت ايشان به قيس بن اشعث تعلّق داشت و شش سر به بنى اسد ، مهتر ايشان هلال ابن اعور بود و پنج سر به قبيلهء أزد ، سپرد و دوازده سر ديگر به عهدهء بنى ثقيف كرد و به جانب كوفه روان شوند ، و سر امام حسين ( ع ) را پيشتر به دست خولى فرستاده بود .\r\nراوى گويد كه : « خولى سر امام حسين را برداشته روى به كوفه نهاد او را در يك فرسخى كوفه منزلى بود در آن منزل فرود آمد و زن او از انصار بود و اهل بيت را به جان و دل دوستدار خولى از وى بترسيد و سر امام حسين « عليه السلام » را در آن خانه در تنورى پنهان كرد و بيامد به جاى خود بنشست ، زنش پيش آمد كه درين چند روز كجا بودى ؟ گفت : شخصى با يزيد ياغى شده بود به حرب وى رفته بوديم . زن ديگر هيچ نگفت و طعام بياورد تا خولى بخورد و بخفت و زن را عادت بود كه به نماز شب برخاستى و تهجد گزاردى ، آن شب برخاست و بدان خانه كه آن تنور در آنجا واقع بود درآمد . خانه را بمثابه‌اى روشن ديد . كه گوئيا صد هزار شمع و چراغ برافروخته‌اند .\r\nچون نيك در نگريست ، ديد كه روشنائى از آن تنور بيرون مىآيد ، از روى تعجب گفت : سبحان اللّه ! من خود در اين تنور آتش نكرده و ديگرى را نيز نفرموده‌ام اين روشنائى از كجاست ؟ در آن حيرت ديد كه آن نور به سوى آسمان مىرود ، تعجّب او زياده گشت . ناگاه چهار زن ديد كه از آسمان فرود آمده به سر تنور شدند . يكى از آن چهار زن به سر تنور فرا رفت و آن سر را بيرون آورده مىبوسيد و بر سينهء خود مىنهاد و مىناليد و مىگفت : اى شهيد مادر ! و اى مظلوم مادر ! حقّ سبحانه و تعالى روز قيامت ، داد من از كشندگان تو بستاند و تا داد من ندهد ، دست از قائمهء عرش بازنگيرم . و آن زنان ديگر به موافقت او بسيار بگريستند و آخر سر را ، در آن تنور نهاده غايب شدند . زن انصاريّه برخاست و به سر تنور آمده سر را بيرون آورد و نيك در او نگريست . چون حضرت امام حسين « عليه السلام » را بسيار ديده بود ، به شناخت نعره‌اى زده بيهوش شد در آن بيهوشى چنان ديد كه هاتفى آواز داد ، كه برخيز كه تو را به گناه اين مرد كه\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nشوهر توست مؤاخذه نخواهند كرد . زن از هاتف پرسيد كه اين چار زن كه بر سر تنور آمده گريه و زارى كردند كيان بودند ؟ ندا رسيد كه آن زن كه سر را بر روى سينه مىماليد و بيشتر از همه مىگريست و مىناليد . فاطمهء زهرا « عليها السلام » بود و آن ديگر مادرش خديجهء كبرى و سوم مريم مادر عيسى « عليه السلام » و چهارم آسيه زن فرعون دغا ، پس آن زن با خود آمد كسى را نديد ، آن سر را برگرفت و ببوسيد و به مشك و گلاب از خون پاك بشست و غاليه و كافور بياورد و بر روى آن ماليد و گيسوى مبارك امام را شانه كرد و در موضع پاك نهاد و بيامد ، خولى را بيدار ساخته . گفت : اى ملعون ! دون و اى مطعون زبون . اين سر كيست كه آورده‌اى و در اين تنور نهاده‌اى ؟ آخر اين سر فرزند رسول خداست . برخيز كه از زمين تا آسمان فغان برخاست و فوج فوج ملائكه مىآيند و زيارت اين سر به جاى آورده ، گريه و زارى مىكنند ، و بر تو لعنت كرده ، توجّه به فلك مىنمايند . و من بيزارم از تو در اين جهان و در آن جهان پس چادر بر سر افكند و قدم از خانه بيرون نهاد ، خولى گفت : اى زن كجا مىروى ؟ و فرزندان را چرا يتيم مىكنى ؟\r\nگفت : اى لعين تو فرزندان مصطفى را يتيم كردى و باك نداشتى ، گو فرزندان تو هم يتيم شوند پس آن زن برفت و ديگر هيچ كس از او نشان نداد ، اما چون بامداد شد خولى سر امام حسين « عليه السلام » را بر طبقى نهاده پيش پسر زياد آورد و آن بىحيا قضيبى بر دست داشت و بر لب و دندان امام مىزد ، زيد بن ارقم « رضى اللّه عنه » از صحابهء كبار در آن مجلس حاضر بود خروش برآورد ، كه يا بن مرجانه ! اين چوب را بر ثناياى امام حسين « عليه السلام » مزن و ترك اين بىادبى كن . كه به خداى كعبه كه در شمار نمىتوانم آورد كه چند بار ديده‌ام كه رسول خدا « صلّى اللّه عليه و آله » بوسه بر لب و دندان او مىداد . آنگاه به آواز بلند بگريست و حضّار مجلس نيز به گريه درآمدند ، ابن زياد لعنة اللّه در خشم شد و گفت : اى زيد ، اگر نه آن است كه تو را كبر سن دريافته و خرف شده‌اى و الّا گردنت را بزدمى . زيد از آن مجلس برخاست و گفت : اى معشر عرب حق تعالى از شما خوشنود مباد . كه پسر فاطمه را كشتيد و ابن مرجانه را بر خود امير كرديد ! اين بگفت و از دار الأماره بيرون آمد پسر زياد گفت : اين سر را پيش لشكر بازبريد و بر\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nنيزه كرده با سرهاى ديگر به شهر درآوريد\r\n سر فرزند ارجمند نبى * بر سر نيزه اينت بوالعجبى \r\n سر آن سرو بوستان غيوب * جلوه‌گر چون شكوفه بر سر چوب \r\nآورده‌اند كه : بعد از دو روز لشكر عمر سعد سرهاى شهدا را برداشتند و تن‌هاى ايشان را در صحراى كربلا بگذاشتند . اهل غاضريه خبردار شد بيامدند و تنى چند بىسر افتاده ديدند و آواز نوحه و زارى شنيدند ، بىآنكه كسى را ببينند و آن جماعت جنّيان بودند كه بر شهدا نوحه مىكردند و قصائد در مرثيهء ايشان مىخواندند و از جملهء آن ، يك بيت اين است .\r\n نساء الجنّ يسعدن نساء الهاشميّات * بنات المصطفى احمد امام للبرّيات \r\nيعنى زنان پرى در ماتم و نوحه‌گرى موافقت كردند با زنان بنى هاشم يعنى دختران برگزيده أخبار احمد مختار عليه صلوات الملك الغفّار كه پيشواى همهء آفريدگان و مقتداى مجموع برگزيدگان بود .\r\nدر شواهد آورده كه ، يكى از ثقات گويد ، كه با مردى از قبيله لحى گفتم كه به ما رسيده است كه شما نوحهء جنّيان را بر امام حسين « عليه السلام » شنيده‌ايد . گفت : آرى هيچ آزاد و بنده‌اى را از قبيله نپرسى مگر كه ترا از اين معنى خبر دهد . گفتم : من دوست مىدارم كه از تو بشنوم آنچه خود از ايشان شنيده‌اى گفت : من از جنّيان شنيده‌ام كه مىگفتند :\r\n مسح الرسول جبينه * فله بريق فى الخدود \r\nمعنى آنست كه حضرت رسول « صلى اللّه عليه و آله » به سود جبين او را ، يعنى به دست شريف يا به وى مبارك پيشانى او را مسح فرمود و بارقهء نور جمال ، به واسطهء آن لمس در رخسار مبارك او ظاهر و باهر بود .\r\n ابواه من عليّا قريش * و جدّه خير الجدود \r\nپدر و مادر او يعنى على و فاطمه از بزرگان قبيلهء قريش بودند و جدّ او يعنى حضرت رسالت « صلوات اللّه عليه » بهترين اجداد بلكه شرف آباء و فخر اولاد بود . القصّه ، أهل\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nغاضريه ابدان شهدا را تجهيز نموده ، بر ايشان نماز گزاردند و در آن حربگاه دفن كردند ، و عمر سعد چون به يك فرسخى كوفه رسيد ، سر امام حسين « عليه السلام » را نزد وى آورده بودند ، پس سر آن سرور را با سرهاى ديگر بر سر نيزه كرده ، روى به كوفه نهاد . نساء و جوارى امام حسين را در محملها نشانده مىبردند . و آنكه در بعضى كتب نوشته‌اند كه ، سر و پاى برهنه بر شتران بىجهاز نشانده مىبردند . قولى ضعيف است و به صحّت نرسيده ولى بر اين وجه كه مىبردند آن نيز نسبت به اهل بيت اهانت بود چه ايشان پردگيان حرم عصمت و سترداران حريم عفّت بودند . آفتاب جهانتاب بر فرق مبارك ايشان سايه نينداخته بود و باد عالم گرد گرد حجرهء پاكيزهء ايشان نتاخته .\r\n عفايف حرم دين كه پيش سدّهء ايشان * بهشتيان همه جاروب كرده جعد معطّر \r\n نه طوف حجرهء ايشان نموده ماه سبك رو * نه سايه بر سر ايشان فكنده مهر منوّر \r\nو چون خبر آمدن لشكر به ابن زياد رسيد به فرمود ، تا منادى كردند كه از اهل كوفه هيچ سلاح دارى ، كه به استقبال بيرون نرود ، ده هزار سوار فرستاد تا سر محلّه‌ها را بگرفتند تا كسى فتنه نكند و غوغاى عوام بر نيايد . پس مردم از شهر بيرون آمدند و هر كه را چشم بر آن سرها و نظر بر آن محملها مىافتاد فغان در گرفته ، به هاىهاى مىگريستند و بعضى از مخالفان نيز از كرده پشيمان شده نوحه و زارى و ناله و بىقرارى مىكردند . امام زين العابدين « عليه السلام » فرمود كه چون لشكريان مأمور به قتل پدر و برادران و خويشان ما مىگريند ، پس كدام جماعت ايشان را كشته‌اند ؟\r\nابو المؤيد آورده ، كه ، اهل كوفه در حوالى محامل اهل بيت غلوّ كرده مىگريستند .\r\nزينب « سلام اللّه عليها » از درون هودج خود آواز داد : كه اى اهل كوفه و اى اهل مكر و حيله و دروغ و دغل به خدا كه شما وعده‌هاى دروغ كرديد و روى توجّه از سر نفاق به برادر من آورديد ، پيغامهاى تزويرآميز داديد و نامه‌هاى مشتمل بر حيله و غدر فرستاديد و در هلاكت آل « رسول صلى اللّه عليه و آله » سعى نموديد و بدترين عالميان را بر بهترين آدميان مسلط ساختيد و از دور نظاره كنان به نصرت و معاونت حق نپرداختيد ، اكنون از روى ريا در پيش ما اشك مىباريد و از روح مقدّس حضرت رسالت شرم نمىداريد ؟ در آن ميان پيرى بود از خواجگان كوفه ، به نوعى مىگريست كه از محاسن\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاو قطرات اشك فرو مىريخت گفت : راست مىگوئى اى دختر خاتون قيامت ! پيران شما بهترين پيرانند و جوانان شما شريفترين جوانان و خواتين شما پاكترين خاتونان و اين صورت كه واقع شد تا قيام قيامت موجب بدنامى كوفيان خواهد بود .\r\n اين چه جور فاحش است ، اى كوفيان بىحيا * وين چه ظلم ظاهر است ، اى شاميان شوم روى \r\n در زمان حرب با ما ، خنده‌هاى ، هاىهاى * وز پس قتل شهيدان گريه‌هاى ، هوى هوى \r\nراوى گويد : كه هر كه نظر بر سر مبارك امام حسين « عليه السلام » مىانداخت از هيبت و سطوت آن حضرت بيهوش مىگشت و آن سر در ميان سرها چون ماه در ميان ستارگان ، مىدرخشيد .\r\nدر شواهد از زيد بن ارقم نقل كرده ، كه چون سر امام حسين « عليه السلام » را در كوچه‌هاى كوفه مىگردانيدند ، من در غرفهء خانه خود بودم چون در برابر من رسيد از سر وى شنيدم كه مىخواند ،  « أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً »  « 1 » از هيبت اين حال مو بر اعضاى من برخاست ، ندا كردم كه و اللّه كه اين سريست يا بن رسول اللّه ، امر تو عجبتر است و عجيب‌تر ، عزيزى ديگر فرموده : كه چون سرها را به در كوشك پسر زياد رسانيدند از نيزه‌ها فرو مىگرفتند من نزديك سر امام ( ع ) بودم لب مباركش مىجنبيد گوش فرا داشتم اين آيت تلاوت مىفرمود كه ،  « وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  « 2 » اما چون سرها را به مجلس پسر زياد بياوردند ديگر باره سر امام حسين « عليه السلام » را برداشت و در روى و موى او مىنگريست لرزه بر دستهاى وى افتاد چنان كه سر را نگاه نتوانست داشت ، بر روى ران خود نهاد و از آن سر نور مىتافت بر مثال ماه شب چهارده و از گيسوى مشكينش رايحه‌اى به مشام مىرسيد خوشتر از غاليه و گوئيا حضرت قاسم انوار « قدّس سرّه » اشارت بدين معنى فرموده است :\r\n بوى جان مىآيد از باد صبا اين بو چه بو است ؟ * مشك را اين حد نباشد نكهت گيسوى اوست \r\n\r\n\r\n","description":"","footnote":"\r\n( 1 ) - سورهء كهف آيه 9 .\r\n( 2 ) - سورهء ابراهيم آيهء 42 .\r\n","page_name":" 454 ","page_number":454},
  {"content":"\r\n\r\nابو المفاخر آورده كه : « چون ابن زياد سر امام حسين « عليه السلام » را بر ران خود نهاد ، قطره‌اى خون بر قباى وى افتاد و قبا و جبّه و پيراهن و إزار ، وى را سوراخ كرده به گوشت ران وى رسيد . از طرف ديگر بيرون آمد و رخت و تخت را سوراخ كرده بر روى زمين رسيد و غايب شد و آن سوراخ در ران او بماند هر چند علاج كردند به نشد ، و از زخم او نتنى « 1 » عظيم ، ظاهر گشت چنان كه هيچ شامّه را تحمّل شنيدن آن نبودى و پيوسته نافه مشك بر آن سوراخ بستى و با وجود آن رايحه كريهء آن زخم بر بوى مشك غالب آمدى و به همين بلا مبتلا مىبود تا به قتل رسيد ، و ابراهيم بن مالك اشتر او را در ميان كشتگان بدين علامت به شناخت چنانچه در مختارنامه مذكور است .\r\nامّا راوى گويد كه : « چون منتسبان اهل بيت و دودمان رسالت را به مجلس ابن زياد آوردند زينب « عليها سلام » در پيش ايشان مىرفت چون به مجلس درآمد به گذشت و سلام ناكرده و به كسى التفات نانموده به نشست . ابن زياد پرسيد : من الجالسة ؟ اين زن نشسته چه كس است گفتند ؟ زينب دختر علىّ ابن أبي طالب و خواهر امام حسين است ابن زياد گفت شكر و سپاس خداى را كه شما را رسوا ساخت و سخن شما را دروغ گردانيد ، زينب « عليها سلام » جواب داد كه ثنا و ستايش مر خداوندى را كه ما را به پيغمبر خويش « صلى اللّه عليه و آله » گرامى كرد . و به حكم و  « يُطَهِّرَكُمْ تَطْهِيراً »  « 2 » ما را از ارجاس پاكيزه گردانيد و خداى فاسقان را رسوا سازد و سخن بدكاران را دروغ گرداند .\r\nابن زياد گفت چگونه ديدى صنع خداى را در شأن برادر خود و أهل بيت خويش ؟\r\nزينب گفت : جز نيكوئى ( و زيبائى ) چيزى نديدم ، اهل بيت من جمعى بودند كه ارادهء ازلى به قتل ايشان تعلّق پذيرفته بود و جدّ بزرگوار و پدر نامدار من برادر مرا از اين حال خبر داده بودند و ايشان انتظار حكم سبحان و تقدير ربّانى مىكشيدند و به آن راضى گشته به مضاجع خود در دنيا و منازل خود در آخرت تشريف فرمودند : و اى پسر مرجانه ، عن‌قريب خداى تعالى تو را با ايشان در يك موضع جمع كند تا با تو مخاصمت\r\n\r\n\r\n","description":"","footnote":"\r\n( 1 ) - بوى بد و نامطلوب\r\n( 2 ) - سوره احزاب آيه 33 .\r\n","page_name":" 455 ","page_number":455},
  {"content":"\r\n\r\nنمايند ، برانديش اى ولد مرجانه كه در آن روز ظفر و نصرت تو را باشد يا ايشان را ، عبيد اللّه زياد از اين سخن در غضب شده حكم بر قتل او كرد عمرو بن حارث مخزومى گفت : ايّها الامير نسوان را بر گفتهء ايشان مؤاخذه ننمايند به تخصيص زنان ماتم‌زدهء مصيبت رسيده را پسر زياد از قتل او درگذشت و گفت : اى خواهر حسين خداى تعالى ضمير مرا از دغدغه طغيان برادرت آسايش داد ، و به كشته شدن وى و متابعانش درد و رنج از خاطر من برگرفت .\r\nزينب فرمود ، نيكوكارى ساخته‌اى و طرفه مهمّى پرداخته‌اى كه از سبب آن روح و راحت و فراغ بال توقّع مىكنى ، اى از خرد بىبهره ، و از دانش بىنصيب ؟ از شراب غرور مست شده و به واسطه جاه ناپايدار از دست شده « فردات كند خمار كه اكنون مستى »\r\nهيچ مىدانى كه چه كار كرده‌اى ؟ مهتر و بهتر خاندان نبوّت را بكشتى و اصل و فرع شجرهء بوستان رسالت را قطع كردى ، اگر اين معنى شفاى دل توست ، در اين زودى تأسفى روزى تو گردد كه آثار آن بر صحيفه روزگار بماند و به جزاى عمل نامرضىّ خويش برسى .\r\n پنداشت ستمگر كه ستم با ما كرد * بر گردن او بماند و بر ما بگذشت \r\nپسر زياد روى از زينب بگرداند و متوجّه امام زين العابدين « عليه السلام » گشته پرسيد كه اين كيست ؟ گفتند علىّ بن الحسين است . ابن زياد گفت : من شنيدم كه خداى علىّ بن الحسين را به كشت . گفتند آن على اكبر بود كه به قتل رسيد . حضرت امام زين العابدين گفت و « اللّه ان له مطالبا يوم القيامه » آرى او برادر بزرگتر من بود ، كشته شد ، و به خداى كه او را كسى خواهد بود كه مطالبهء خون وى كند با تو روز قيامت . پسر زياد در غضب شده گفت : كه اين را بر در كوشك بريد و گردن بزنيد و سرش را نزديك من آريد ! موكّلان قصد وى كردند ، زينب برخاست و بر وى چسبيده گفت : هنوز از كشتن اهل بيت رسول خدا سير نگشتى و بس نبود تو را اين خونهاى ناحق كه به ريختى اگر البتّه او را بخواهى كشت نخست مرا به قتل رسان . امام زين العابدين گفت : يا عمّه تو زمان سخن با من بگذار تا جواب او بگويم پس رو به وى كرده گفت : اى پسر زياد تو مرا از كشتن مىترسانى و به قتل تهديد مىكنى نمىدانى كه قتل و قتال عادت ماست و ما شهادتهاى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nخود را ، عين كرامتهاى الهى مىدانيم ، بلكه قالب ما را به آب محنت سرشته‌اند و تخم محنت به دست قدرت در گل ما كشته‌اند و هلاك اعداء صناعت ماست و دريافت شهادت ميمنت ما .\r\n ما را قتال دشمن بد كيش ، عادتست * با اهل بغى حرب نمودن ، سعادتست \r\n تهديد ما چرا به شهادت كند كسى * حقّا كه آرزوى دل ما شهادتست \r\nابن زياد لحظه‌اى متفكّر شده ملازمان خود را گفت مرا از گفت و گوى و ابرام اين جماعت خلاص كنيد و ايشان را از قصر بيرون برده پهلوى مسجد جامع در فلان سراى فرود آريد . به موجب فرمان او عمل كرده ايشان را در منزلى كه مقرّر شده فرود آوردند و هيچ كس از مردم كوفه به واسطه ترس پسر زياد احوال ايشان را نپرسيدند و بعد از چند روز ابن زياد تهيهء اسباب سفر ايشان كرده ، زجر بن قيس و محصّن بن ثعلبه و شمر بن ذى الجوشن را با پنج هزار مرد مقرّر كرد تا آن سرها را با اهل بيت به شام برند ايشان متوجه شده قطع منازل و طى مراحل مىكردند و در هر موضعى كرامتى روى مىنمود و برهانى ظهور مىفرمود .\r\nبعضى از آن حكايات كه به ظهور أقرب بودند ، مذكور مىگردد . راوى گويد از آنچه در راه واقع شد يكى آن بود : كه چون به بحران رسيدند و بر سر كوه قلعه‌اى بود كه در آنجا مردى يهودى بود كه او را يحيى حرّانى گفتندى ، به استقبال آن مردم بيرون آمد و بر آن سرها نظاره مىكرد ، ناگاه چشمش بر سر امام حسين « عليه السلام » افتاد ديد كه لبهاى او مىجنبد . پيشتر رفته گوش فرا داشت اين كلمات شنيد : كه  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  « 1 » يحيى از مشاهدهء آن حال متعجّب شده پرسيد كه اين سر كيست ؟\r\nگفتند از آن حسين بن على گفت پدرش معلوم شد مادرش كه بوده گفتند فاطمه بنت محمد مصطفى « صلى اللّه عليه و آله » يهودى گفت : اگر دين جدّ او بر حق نبودى اين برهان از او پديد نيامدى ، پس كلمهء شهادت بر زبان راند و عمّامه از سر بگرفت و قطعه‌قطعه ساخته ، به خواتين اهل بيت داد و جامه خزى كه پوشيده بود نزد امام زين العابدين « عليه السلام » آورد با هزار درم كه اين را در ما يحتاج خود صرف كن و در وجه مؤنات\r\n\r\n\r\n","description":"","footnote":"\r\n( 1 ) - سورة الشّعراء آيه 227 .\r\n","page_name":" 457 ","page_number":457},
  {"content":"\r\n\r\nخود خرج نماى . جماعتى كه موكّل آن سرها بودند ، هى بر او زدند كه اين چه كار است كه پيش گرفته‌اى ؟ و از دشمنان والى شام حمايت مىكنى از گرد اين اسيران در شو و گرنه سرت بيندازيم . يحيى را ذوق محبّت دريافته بود خادمان خود را فرمود تا شمشير وى بياوردند و تكبيرگويان بر ايشان حمله كرده پنج تن از ايشان به گشت ، عاقبت به درجهء شهادت رسيد و امروز تربت او به دروازهء حرّان معروف و مشهور است و تربت يحيى شهيد مىگويند و در آنجا دعا مستجاب مىشود .\r\n در هر دو جهان گر آبرو مىطلبى * به گذر بسر خاك شهيدان غمش \r\nنقل كرده‌اند كه ، چون اين لشكر در اثناى ره به نزديك موصل رسيدند ، كسى را به امير موصل فرستادند كه شهر را بياراى و به استقبال ما بيرون آى . و طبقهاى سيم و زر مهيّا ساز تا بر ما نثار كنى و به آمدن ما به منزل تو بر تمام اقران خود مباهات و افتخار كنى ، كه سر حسين بن على و فرزندان و برادران و اقربا و دوستان و هواداران او همراه داريم ، و اهل و عيال او را نيز مىآوريم امير عماد الدوله كه حاكم موصل بود اهل شهر را جمع كرده صورت را در ميان آورده و گفت : اى قوم زنهار كه بدين سخن تن در ندهيد و در اين قضيّت همداستان نباشيد ، موصليان همه اتّفاق كرده نزل و علوفه راست كرده ، پيش ايشان بازفرستادند و گفتند آمدن شما به شهر ما مصلحت نيست . پس در يك فرسخى شهر منزلى بود ايشان را در آنجا فرود آوردند و در آن موضع سر امام حسين « عليه السلام » را بر سنگى نهاده بودند و قطره‌اى خون از سر مبارك امام بر آن چكيده شد ، هر سال روز عاشورا از آن سنگ خون تازه بر دميدى ، مردمان از اطراف و جوانب آنجا جمع شدندى و به مراسم مصيبت ، قيام نمودندى و همچنين مىبود تا زمان حكومت عبد الملك مروان او به گفت تا آن سنگ را از آن مقام برداشتند و ديگر از آن سنگ كسى نشان نداد ، امّا گنبدى در آنجا ساخته‌اند و آن را مشهد نقطه نام نهاده‌اند و هر سال ماه محرّم كه درآيد مردم آنجا رفته شرايط تعزيت بجا مىآورند . و شيخ اوحدى رحمه اللّه مناسب نو شدن تعزيت شهدا در هر سالى چند بيت فرموده و بعضى از آن اين است .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n هر سال تازه مىشود اين درد سينه‌سوز * سوزى كه كم نگردد و دردى كه بىدواست \r\n اندر شفق هلال محرّم ببين كه هست * اى تشنهء فرات ، يكى ديده باز كن \r\n كز آب ديده بر سر قبر تو جويبارهاست * چون نعل اسب شه ، كه به خون غرقه گشته راست \r\nاى عزيز دميدن خون تازه از سنگ عجب نيست و عجب‌تر آنكه در بعضى از بلاد روم در كوهى صورت شيرى است كه از سنگ تراشيده‌اند . هر سال روز عاشورا از هر دو چشم شير دو چشمه آب روان شود تا شب اين آب مىرود و مردم در حوالى آنجا مجتمع گردند و تعزيت اهل بيت بدارند و از آن آب بخورند و به رسم تبرّك به خانه‌ها برند .\r\n كوه از حسرت آن تشنه لبان مىگريد * بحر از غيرت آن خسته دلان ، مىجوشد \r\n آه از آن سنگدل بىخبر ، تيره درون * كه ز حسرت نكشد آه و ز غم نخروشد \r\nو در روايت آمده كه چون موصليان لشكر شمر را نگذاشتند كه به شهر درآيند و ايشان را در بيرون شهر فرود آوردند روز ديگر ايشان از آنجا رو به نصيبين آوردند . و به منصور بن الياس كه امير آنجا بود كس فرستادند كه تا شهر را بيارايد ، چون او شهر را بياراست و همين كه آن لشكر به شهر درآمدند به قدرت الهى از ابر قهر غضب پادشاهى ، برقى پديد آمد كه يك نيمه شهر را به سوخت . مردمان به هم برآمدند و خجل زده گرد آن لشكر نگشتند و ايشان از آنجا به شهر ديگر كه رئيس آنجا سلمان بن يوسف بود توجّه نمودند و سلمان را دو برادر بود يكى در جنگ صفّين بدست مرتضى على « عليه السلام » به قتل رسيده بود و يكى ديگر با اين برادر در حكومت شريك بود ، و يك دروازهء شهر تعلق به وى مىداشت ، و او را داعيهء بود كه سرها را از دروازهء ، خود به شهر درآورد سلمان مىخواست كه از دروازهء او به شهر درآيند ، ميان برادران جنگ شد و سلمان كشته گشته ، فتنه و غوغا پديد آمد لشكر شمر از آنجا سراسيمه گشته رو به حلب نهادند و در حوالى حلب كوهى بود و بر بالاى آن كوه ده آبادان با حصار مستحكم و آن را معموره گفتندى . و گويند حالا نيز معمور است و در آنجا والى بود . نام او عزيز بن هارون و اهل آن حصار با مهتر ايشان همه يهودى بودند . و حرير مىبافتند و جامه‌هاى ايشان در حجاز و عراق و شام به نازكى مشهور بود ، چون به آنجا رسيدند . در آن پاى كوه كه\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nعلف بسيار داشت فرود آمدند چون شب درآمد در خدمت شهربانو كنيزكى بود به غايت زيبا روى و او را شيرين گفتندى ، در لطافت شيرين زبان بود و در ملاحت ليلى دوران .\r\n دو شكر چون عقيق آب داده * دو گيسو چون كمند تاب داده \r\nپيش شهربانو آمد و آغاز گريستن كرد و سبب گريه او آن بود كه شهربانو را در آن روز كه به مدينه آوردند . صد كنيزك با او بود آن شب كه به شرف زفاف امام حسين « عليه السلام » مشرّف گشت . پنجاه كنيزك را آزاد كرد و چون حضرت امام زين العابدين « عليه السلام » متولّد شد چهل كنيزك ديگر را خظ آزادى داده با وى ده كنيزك ماند . در ميانه ايشان شيرين به حسن يكتا و به جمال بىهمتا بود .\r\nروزى شيرين به خانه درآمد و شهربانو با امام حسين « عليه السلام » نشسته بود آن حضرت در شيرين نگريست و به مطايبه گفت : اى شهربانو ، شيرين عجب روى برافروخته‌اى دارد ؟ شهربانو گمان برد كه امام حسين « عليه السلام » را ميلى به وى پديد آمده گفت : يا بن رسول اللّه او را به تو بخشيدم . حضرت امام دريافت كه او چه گمان برده است فى الحال گفت من هم او را آزاد كردم . شهربانو برجست و سر عيبهء جامهء خود بگشاد و خلعتى نفيس قيمتى در شيرين پوشانيد امام حسين « عليه السلام » فرمود : كه تو چندين كنيزك آزاد كردى و هيچ كدام را مثل اين جامه نپوشانيدى ؟\r\nشهربانو گفت : اى سيّد آنها آزاد كردهء من بودند و شيرين آزاد كردهء تو پس بايد ميان ايشان فرقى باشد . امام حسين « عليه السلام » او را دعا گفت و شيرين همچنان در ملازمت شهربانو مىبود تا در اين شب كه در پاى كوه منزل گرفتند . شيرين در حال شهربانو نگريست كه جامه فراخور حال خود نپوشيده بود ، به يادش آمد از آن جامهء مرصّع كه در نظر امام حسين « عليه السلام » به دو پوشانيده بود گريه بر وى غلبه كرد و از شهربانو اجازت طلبيد كه بدان قريه برود ، غرضش آنكه اندك پيرايه كه با وى مانده بود بفروشد و از بهاى آن از جامه‌هائى كه در آنجا مىبافند بخرد و براى شهربانو بياورد ، امّا چون شيرين دستورى خواست شهربانو گفت تو آزادى و كسى تو را نگه ندارد و با اسيرى نمىگيرد هر جا كه دلت مىخواهد برو . شيرين برخاست و به كوه بالا رفته بر در حصار\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nآمد در بسته بودند و پاسى از شب گذشته بود در را فرو كوفت . عزيز بن هارون واقعه ديده بود و در پس حصار آمده انتظار مىبرد . آواز داد كه اى كوبندهء در شيرين توئى ؟\r\nگفت آرى در حال در بگشاد و برو سلام كرد و او را به سراى خود برده به تعظيم تمام به نشاند شيرين از عزيز پرسيد كه نام مرا چگونه دانستى ؟ گفت : اول شب به خواب شدم موسى و هارون على نبيّنا و « عليهما السلام » را به خواب ديدم سرها برهنه و آب از ديده ريزان و آه زنان ، اثر تعزيت در ايشان پيدا و علامت مصيبت از صفحه حال ايشان هويدا ، گفتم : اى سيّدان بنى اسرائيل و برگزيدگان ربّ جليل شما را چه رسيده است و سر و پاى شما چون مصيبت‌زدگان برهنه از سبب چيست ؟ و اين آه و ناله و گريه شما از براى كيست ؟ گفتند تو ندانسته‌اى كه سبط پيغمبر آخر الزّمان محمّد مصطفى « صلى اللّه عليه و آله » به ظلم بكشتند و اكنون سر او و شهدا را با أهل بيتش به شام مىبرند و امشب در زير اين كوه فرود آمده‌اند ، من گفتم شما محمد ( ص ) را مىشناسيد ؟ و به دو اعتقاد داريد ؟\r\nايشان گفتند : اى عزيز چگونه نشناسيم او پيغمبر به حق است و حق سبحانه از ما دربارهء او پيمان فرا گرفته و ما به وى گرويده و ايمان آورده‌ايم هر كه به او نگرود و او را راستگو نداند . جاى او دوزخ باشد . و ما همه پيغمبران از آن كس بيزار باشيم . من گفتم مرا نشانه‌اى پيدا كنيد و علامتى بنمائيد كه يقين من بيفزايد و در اين كار در فتحى بر من بگشايد ، گفتند : برخيز و برو تا به در قلعه و چون آنجا رسى كنيزكى شيرين نام كه آزاد كردهء امام حسين « عليه السلام » است پيش دروازه خواهد رسيد و حلقه به در خواهد زد نام او شيرين است متابعت وى كن كه او زوجهء تو خواهد بود و به دين اسلام درآى . و نزد سر امام حسين « عليه السلام » رو و سر آن سرور را از ما سلام برسان كه جواب خواهى شنيد . پس من از خواب درآمدم و فى الحال برخاسته و به در قلعه آمدم و تو در فرو كوفتى بدين واقعه دانستم كه نام تو شيرين است . چون مرا گفتند كه تو حلال من خواهى بود رضا مىدهى زوجهء من باشى ؟ گفت روا باشد به شرط آنكه مسلمان شوى و شهربانو اجازت فرمايد : شيرين بازگشت و به خدمت شهربانو آمده تمام قصّه به عرض رسانيد شهربانو از اين قضيه متحيّر شده با بنات و اخمات امام حسين « عليه السلام » بازگفت\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nگفت ، همه متعجّب گشتند . امّا چون خورشيد جهان آرا ، موسىوار بايد بيضا از سر كوه طلوع نموده معمورهء عالم را روشن گردانيد .\r\n از طرف كوه شرق گشت هويدا * رايت بيضا نمود چون كف موسى \r\nعزيز بيامد و هزار درم رشوت به موكّلان داد تا دستورى دادند كه خدمت اهل بيت بجاى آرد . پس چون دستورى يافته درآمد و براى هر يك از خواتين حجرات عصمت و طهارت جامهء قيمتى بياورد ، و دو هزار دينار پيش امام زين العابدين « عليه السلام » نهاده ، بر دست وى به شرف اسلام معزّز گشت ، و نزد سر امام آمده و گفت : اى سيّد و سرور ! سلام موسى و هارون « عليهما السلام » به شما آورده‌ام از سر امام حسين « عليه السلام » آواز حزين آمد كه سلام خداى بر ايشان باد ! عزيز گفت : اى سيّد خدمتى بفرماى كه مرا رضاى حقّ سبحانه حاصل آيد . حضرت امام فرمود كه آنچه لايق بود بجاى آوردى . چون اسلام قبول كردى خدا و رسول از تو خوشنود شدند ، و چون در حق اهل بيت من احسان نمودى جدّ و پدر و برادرم از تو راضى گشتند و چون سلام دو پيغمبر به من آوردى رضاى من دريافتى ، و روز قيامت در ميان اهل بيت من محشور خواهى شد . آنگه شهربانو شيرين را گفت اگر رضاى دل من مىخواهى عزيز را به شوهرى قبول كن پس او را به عقد عزيز درآوردند و جميع اهل قلعه مسلمان شدند .\r\n سايه اهل نبى چون بر سر ايشان فتاد * در زمان هر ذرّه‌اى خورشيد عالمتاب گشت \r\nامام اسماعيل آورده ، به روايت ابو الحنوق كه هر شب پنجاه كس بر آن سرها موكّل بودند . شبى من در ميان ايشان بودم نگاهبانان همه به خفتند و مرا خواب نمىآمد ، ناگاه از جانب آسمان صدائى شنيدم كه نزديك بود كه جهان زير و زبر گردد نگاه كردم مردى سفيد جامهء نورانى بلند بالاى گندم‌گون ديدم كه از آسمان به زير آمد و سر خود را برهنه كرد و سر امام حسين « عليه السلام » در صندوقى بود از آن صندوق بيرون آورده و بر روى او بوسه مىداد و مىگريست من برخاستم و متحيّر شده خواستم كه آن سر را از وى بستانم و در صندوق نهم ، پيش از آنكه موكّلان بيدار شوند چون فراپيش شدم يكى بانگ بر من زد كه گستاخى مكن ، و پيش مرو كه اين آدم صفىّ « عليه السلام » است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nكه به ماتم فرزند حبيب خدا آمده ناگاه نعرهء ديگر شنودم كه نوح نجىّ « عليه السلام » فرود آمد و همچنين ابراهيم خليل و اسماعيل و اسحاق با جملهء انبياى كرام « عليهم السلام » فرود آمدند و در آخر حضرت سيّد انبياء عليه التحية و الثناء با صحابهء كبار و حيدر كرّار و حمزه و حسن و جعفر طيّار همه گيسوان باز كرده نزول نمودند و يك يك آن سر را برداشته تعظيم كردند پس كرسى از نور بياوردند و مسافر عرش عظيم ، يعنى سيّد رؤف رحيم\r\n محمد كآفرينش هست خاكش * هزاران آفرين بر جان پاكش ! \r\nبر آن كرسى نشست و انبياء گرداگرد او بر زمين نشستند . پس فرشته‌اى پديد آمد و بر يك دست وى شمشيرى و عمودى از آتش بود به دست ديگر آن فرشته ، دست مرا بگرفت من فرياد برآوردم كه يا رسول اللّه من دوستدار خاندانم و مرا اين قوم با اكراه همراه آورده‌اند . آن فرشته طپانچه بر روى من زد كه موضع من طپانچه سياه شد .\r\nحضرت رسول ( صلى اللّه عليه و آله ) فرشته را گفت كه دست از وى بدار ، فرشته مرا بگذاشت و من بيهوش گشتم تا صبح بدميد به هوش بار آمدم از آن نگاهبانان هيچ اثرى پيدا نبود و سر امام حسين را ديدم در صندوق نهاده و گرداگرد آن صندوق تودهء خاكستر بود .\r\nراوى گويد : چون بامداد شد شمر ابو الحنوق را طلبيد ديد كه يك نيمهء روى او سياهست ، احوال پرسيد ابو الحنوق هر چه ديده بود . بازگفت و آهى بكرد و بيفتاد و جان بداد . نگاه كردند زهرهء او تركيده بود اهل آن لشكر بترسيدند و بعضى از آمدن پشيمان شده به جز رفتن ديگر چاره نديدند .\r\n دگر باره سفر را ساز كردند * پى رفتن شتاب آغاز كردند \r\nابو سعيد دمشقى گويد : كه من همراه آن جماعت بودم كه سر امام حسين « عليه السلام » را به شام مىبردند چون نزديك به دمشق رسيدند خبرى در ميان قوم افتاد كه مسيب بن قعقاع خزاعى لشكرى جمع كرده مىخواهد شبيخون آرد و سرها را بازستاند . سرداران لشكر با احتياط تمام مىرفتند شبانگاه به منزلى رسيدند و در آن منزل ديرى محكم ديدند رأى ايشان بر آن قرار گرفت كه آن دير را پناه سازند ، تا اگر كسى\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nشبيخون آرد كارى نتواند كرد .\r\nراوى گويد : كه شمر به در دير آمده نعره زد پيرى كه سر حلقهء أهل دير بود به بالاى بام برآمد و نگاه كرد لشكرى ديد گرداگرد دير ، سوار ايستاده و شمر در پيش نعره مىزد پرسيد كه اين چه لشكر است و شما چه كسانيد ؟ شمر گفت : ما از ملازمان پسر زياديم و از كوفه به دمشق مىرويم پير گفت به چه مهمّ : متوجه شام شده‌ايد ؟ گفتند : در عراق شخصى با يزيد ياغى شده بود ما به حرب وى رفتيم و او را با كسان وى كشتيم و اينك سرهاى ايشان را بر سر نيزه كرده‌ايم و اهل بيت او را نيز آورده‌ايم ، تا پيش يزيد رويم . پير نگاه كرد سرها را ديد بر سر نيزه ، گفت : سر مهتر آنها كدام است ؟ اشارت به سر امام حسين « عليه السلام » كردند . پير در نگريست هيبتى از آن سر در دل وى افتاد گفت : گرد دير من چرا آمده‌ايد ؟ شمر گفت : شنيده‌ايم كه جمعى اتّفاق كرده‌اند كه بر ما شبيخون آورند و سرها و اسيران را از ما بازستانند مىخواهيم كه امشب به دير تو آئيم پير گفت :\r\nشما لشكر بسياريد و دير من گنجايش چندين مردم ندارد سرها و عورات را به دير من درآريد و گرداگرد ، دير را فرو گرفته آتشها برافروزيد و هشيار و بيدار باشيد تا از شبيخون ايمن گرديد و دزدان اگر بيايند و مطلوب خود را نبينند بازگردند و كسى خود بر اين دير دستى ندارد . شمر گفت نيكو مىگوئى پس سر امام حسين « عليه السلام » را در صندوقى مستحكم نهاده قفل محكم بر آن زدند و هر كه را از لشكريان گفتند كه همراه صندوق به دير درآئيد و شب آنجا باشيد هيچ كس قبول نكرد ، چه از قضيّه ابو الحنوق ترسيده بودند اين قدر كردند كه صندوق را به دير درآوردند و در خانه‌اى مضبوط كرده قفل گران بر در آن خانه زدند و از آن دير بيرون برفتند و امام زين العابدين « عليه السلام » با اهل بيت درآمدند و پير ديرانى ايشان را به منزل نيكو فرود آورد ، و صندوق را در خانه‌اى كه نهاده بودند ، گرداگرد آن خانه مىگرديد و مىخواست كه سر مبارك امام حسين « عليه السلام » را از نزديك ببيند ناگاه ديد كه آن خانه كه صندوق دروست بىشمع و چراغ روشن شده ، پير متعجّب گشت و گفت : آيا اين روشنى از كجاست ؟ قضا را پهلوى آن خانه خانه‌اى ديگر بود و روزنى در اين خانه داشت . پير بدان خانه درآمد و از\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nروزنه مىنگريست ديد كه آن روشنى هر ساعت زياده مىگردد تا به حدّى كه هيچ ديده تاب مشاهدهء آن نور نداشتى .\r\n دردا ! كه هيچ ديده ندارد درين جهان * تاب اشعّه لمعات جمال تو \r\n آنجا كه كرد با رقه نور او ظهور * گو عقل دم مزن كه نباشد مجال تو \r\nالقصّه بعد از غلبه نورانيّت سقف آن خانه بشكافت و عمارى نازل گشته از آن ، خاتون خوبروئى بيرون آمد با كنيزان بسيار كه نه به جوارى دنيا ما نستندى ، و منادى ندا مىزد كه طرقوا طرقوا ، راه دهيد راه دهيد مادر همه آدميان ، يعنى حوّا صفيّة اللّه را و به همين دستور حرم محترم خليل اللّه ساره مادر اسحاق و هاجر والده اسماعيل فرود آمدند آنگه راحيل مادر يوسف و صفورا دختر شعيب و كلثوم خواهر موسى و آسيه زن فرعون دغا و مريم مادر عيسى على نبيّنا و « عليهم السلام » فرود آمدند ناگاه خروشى برآمد و عمارى در رسيد در و خديجه كبرى و بعضى از ازواج طاهرات حضرت رسالت « صلى اللّه عليه و آله » نزول فرمودند : سر را از آن صندوق بيرون آوردند و يك يك زيارت كردند . ناگه ناله و زارى عظيم پيدا شد و عمارى نورانى پديد آمد و يكى بانگ بر پيرتر سازد ، كه از اين سوراخ نگاه مكن كه خاتون قيامت مىآيد .\r\nپير از غايت حيرت بى خود شد و چون با خود آمد حجابى در پيش نظر وى بود كه كسى را از آن زنان نمىديد . ولى خروش و فغان و فرياد ايشان مىشنيد و آواز يكى از آن زنان مىآمد كه السّلام عليك اى مظلوم مادر ، و اى شهيد مهموم مادر ! و اى غريب مغموم مادر ! و اى نور ديدهء من ! و اى فرزند پسنديده من ، غم مخور كه من داد تو از خصمان بستانم و شعله غصّهء تو را به آب انتقام بنشانم .\r\nو در اخبار آمده است كه فاطمه « عليها سلام » در آن شب بيتى چند در مرثيه آن امام مظلوم فرو خواند كه خروش از خاتونان تتق عصمت برآمد و مضمون بعضى از كلمات از فحواى اين ابيات معلوم مىتوان كرد .\r\n گر به نسبت ابر نيسان همچو من بگريستى * چشم پروين بر سحاب قطره زن بگريستى \r\n كاشكى صد ديدهء بودى مردم چشم مرا * تا به صد ديده بر آن فخر ز من بگريستى \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n رشتهء موى حسين آغشته شد در خاك و خون * چشم شب كو ، تا بر آن مشگين رسن بگريستى \r\n يوسف مصرىّ ما را جامه پرخون شد كجا * ديدهء يعقوب تا بر پيرهن بگريستى \r\n كوه را گر گوش بودى تا شنيدى ناله‌ام * با همه سنگين‌دلى ، كوه از حزن بگريستى \r\n طفل خُرد شهربانو تشنه لب شد آب كو * تا بدان لب تشنهء شيرين دهن بگريستى \r\nپير ترسا ، از استماع اين سخنان بيهوش شد و چون به هوش آمد از آن عماريها و اهالى آن نشانى نديد . برخاست و از آن خانه بيرون دويد قفلى كه آن مدبّران بر در زده بودند درهم شكست و به خانه درآمده قفل صندوق را بگشاد و پيش صندوق در خاك غلطيده ، بسيار بگريست . پس سر آن سرور را بيرون آورده ، به مشك و گلاب بشست و بر سر سجّاده ، نهاده و دو شمع روشن كرده پيش آورده و از دور به زانوى ادب در آن سر نظاره مىكرد و به گريه و زارى مىگفت : اى سر سروران عالم ! و اى مهتر مهتران بنى آدم ! گمان مىبرم كه تو از آن جماعتى كه وصف ايشان در تورات موسى ( ع ) ديده‌ام و در إنجيل عيسى عليه السلام خوانده‌ام . به حقّ آن خدائى كه تو را اين جاه و منزلت داده كه محرمان سراداقات عصمت به زيارت تو مىآيند و خاتونان سرا پرده نبوّت براى تو زارى مىنمايند كه ما را خبر كن چه كسى ؟ فى الحال به فرمان حضرت ذو الجلال سر امام « عليه السلام » به سخن درآمد و گفت : اى پير أنا مظلوم . من ستم رسيده‌ام أنا مغموم من غمديده‌ام ، أنا مهموم من محنت كشيده‌ام ، أنا مقتول من به تيغ دشمنان كشته شده‌ام أنا غريب من از خانمان آواره گشته‌ام .\r\n منم خسته بيدلى ، ناتوانى ، * نه يارى ، نه كارى ، نه خانى ، نه مانى ، \r\n اسيرى ، غريبى ، شهيدى ، حزينى * نه همراه يارى نه از كس أمانى \r\nپير گفت : كه زدنى : زياده كن سر امام حسين « عليه السلام » گفت : اى پير از حال حسب و نسب مىپرسى ، يا از سوز تشنگى و تعب سؤال مىكنى ؟ اگر از نسب مىپرسى أنا ابن النبىّ المصطفى ( ص ) من پسر پيغمبر برگزيده‌ام . أنا ابن الولىّ المرتضى ( ع ) من پسر ولى پسنديده‌ام .\r\n من نور دو چشم مصطفايم * فرزند علىّ مرتضايم \r\n\r\n","description":"","footnote":"","page_name":" 466 ","page_number":466},
  {"content":"\r\n\r\n سر دفتر خاندان شر عم * بگزيدهء حضرت خدايم \r\n نىنى كه غريب و مستمندم * مظلوم و شهيد كربلايم ! \r\nپير ديرانى ، كه اين سخنان استماع نمود فى الحال مريدان خود را طلبيد و ايشان هفتاد تن بودند و صورت حال با ايشان بار گفت : ايشان فرياد بركشيدند و جامه‌ها بدريدند و به اتّفاق پيش امام زين العابدين « عليه السلام » آمده ، به يك بار زنّارها بريدند و كلمهء شهادت بر زبان رانده دست و پاى امام « عليه السلام » را ببوسيدند و گفتند : يا بن رسول اللّه اجازت فرماى ، تا از دير بيرون رفته شبيخون بر اين لشكر زنيم و دل خود را از اين ناكسان دون و مدبّران ملعون خالى كنيم . حضرت امام زين العابدين « عليه السلام » فرمود ، كه جزاكم اللّه خيرا خداى تعالى شما را جزاى خير دهاد ايشان دم‌به‌دم سزاى خود خواهند ديد و به پاداش خود خواهند رسيد\r\n ظالمان را به كردگار سپار * تا جزاشان دهد به زارى زار \r\nامّا چون روز شد سرها و اهل بيت را از دير بيرون آورده روى به راه عسقلان آوردند ، و منازل و مراحل طى مىكردند تا به شهر عسقلان رسيدند يعقوب عسقلانى از امراى شام كه در حرب امام حسين حاضر شده بود و حالا با اين لشكر همراه آمده و حكومت اين شهر تعلّق به وى داشت ، به فرمود : تا شهر را آئين بستند و مطربان آغاز سرود كرده بر غرفه نشستند و مجالس خمر آراسته شادى و نشاط مىكردند و آن سرها را با أهل بيت گرد شهر برمىآوردند جوانى بازرگان كه او را زرير خزاعى گفتندى ، آن روز در بازار عسقلان ايستاده بود . طرب و بهجت مردمان مىديد و از هر طرف آواز مبارك باد مىشنيد از كسى پرسيد كه آراستن شهر را سبب چيست ؟ و اين همه مسرّت و فرح از كجا است ؟ آن كس گفت مگر تو غريبى ؟ گفت : آرى ديروز بدين شهر رسيدم و امروز چنين حالتى ديدم ، موجب اين حال ندانم كه چيست ؟ آن كس جواب داد كه جمعى از مخالفان يزيد كه در عراق علم ياغىگرى برافراشته بودند و رسم مطاوعت فروگذاشته ، امراى شام و عظماى كوفه ايشان را به قتل رسانيده‌اند و اين سرهاى ايشان است كه بر سر نيزه كرده ، گرد شهر مىگردانند و اين عورات را كه در هوادج مىبينى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nأهل بيت ايشانند . زرير گفت : اين جماعت مسلمان بودند يا مشرك ؟ گفت نى ، مسلمان بوده‌اند . اما اهل بغىاند بر امام زمان بيرون آمده‌اند پرسيد كه سبب بيرون آمدن ايشان بر يزيد چه بوده ؟\r\nگفت : مهتر ايشان مىگفته كه من به امامت سزاوارترم از يزيد ، كه پدر و برادرم امام بوده‌اند . زرير گفت : پدر و برادر مهتر ايشان كه بوده ؟ گفت ابو تراب كه نام وى علىّ بن أبي طالب است و برادرش حسن كه با پدر يزيد صلح كرد پرسيد كه او چه نام داشت ؟\r\nگفت : حسين گفت مادر اين دو برادر كه بود ؟ گفت : دختر پيغمبر ما كه او را فاطمهء زهرا گفتندى ، زرير كه اين سخن بشنيد دود از دلش برآمده روى به جانب هودجها روان شد ، چون به رسيد چشمش بر امام زين العابدين « عليه السلام » افتاد گريان گشت . امام پرسيد :\r\nكه اى جوان چه كسى ؟ گفت مردى غريبم . فرمود : كه همهء مردم شهر خندانند تو چرا گريانى ؟ گفت : از آنكه من شما را مىشناسم و اى كاشكى هرگز بدين شهر نيامدمى ، تا اين حال مشاهده نكردمى ، دريغا ! كه از قبيله خود دورم و در غربت بيچاره و مهجور و از غم شما اندوهناك و رنجورم و اگر نه كارى كردمى با دشمنان كه اثر آن بر صحيفه دوران بماندى .\r\n چه كنم چه چاره سازم كه اسير و دردمندم * به كجا روم چه گويم كه غريب و مستمندم \r\n سر گريه دارم اكنون ، لب خنده گشته بسته * به هزار غم بگريم ، به چه خوشدلى بخندم \r\nامام زين العابدين « عليه السلام » بگريست و گفت : اى جوانمرد از تو بوى آشنائى ميشنوم . حق سبحانه تو را جزاى خير دهاد ! زرير گفت : اى مخدوم زاده ، مرا كارى فرماى و آرزوئى كه در خاطر مبارك هست بازنماى ، تا آنچه توانم شرف خدمت به جاى آرم . به هر چه حكم كنى چاكرم و خدمتكار . امام زين العابدين « عليه السلام » فرمود : كه اى جوانمرد آن كس كه سر پدرم دارد بفرماى ، تا از پهلوى شتران پيشتر رود تا مردم به نظارهء آن مشغول شوند و عورات ما ، در حجاب بمانند . زرير رفت و پنجاه دينار بدان كس بداد كه سر امام حسين « عليه السلام » داشت ، تا اسب پيشتر راند و مردمان به تماشاى آن از حوالى شتران دور شدند .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nزرير بازآمد كه يا بن رسول اللّه خدمت ديگر بفرماى ، فرمود كه : اگر جامهء زيادتى دارى براى عورات ما بيار ، فى الحال برفت و براى هر يك از مخدّرات أهل بيت دو جامه بياورد و به جهت امام زين العابدين جبّهء و فرجى و عمّامه‌اى ترتيب داد . در اثناى اين حال خروش و فرياد از بازار برآمد ، زرير در نگريست شمر ذى الجوشن را ديد كه با جمعى مست و سرانداز نعره زنان و شادى كنان در رسيد غيرت دين و حميّت اسلام در دل زرير به جوش آمده در دويد و عنان مركب شمر گرفته ، گفت : اى لعين پركين و اى مدبّر بىدين ، اين سر كيست كه بر سر نيزه كرده‌اى ؟ و اين فرزندان كه‌اند ، كه بر اين شتران نشانده‌اى ؟ دستهاى شما بريده باد و ديده‌هاى شما بركنده ، اسباب عقوبت شما جمع باد و دلهاى شما پريشان و پراكنده .\r\n شما را ديده‌هايى نور بادا * دل از ديدار حق مهجور بادا \r\n شما را جاى جز سجّين مبادا * ز حق جز لعنت و نفرين مبادا \r\nشمر لعين نعره بر ملازمان زد ، كه بزنيد اين بىأدب را ، به يك بار به تيغ و خنجر بر روى حمله آوردند و مردم شهر سنگ و خشت به جانب وى روان كردند و چندان زخم به وى رسيد كه از پاى درافتاد و بيهوش شد مردمان گمان بردند كه بمرد . او را بگذاشتند و برفتند ، نيم‌شبى بود كه زرير چشم باز كرد ، كسى را در حوالى خود نديد برخاست و روان شد . مشهدى بود در عسقلان كه حضرت سليمان على نبيّنا و « عليه السلام » ساخته بود و بسيارى از پيغمبران و پيغمبرزادگان در آن مشهد مقدّس آسوده بودند زرير مجروح و كوفته از ترس دشمنان پناه بدان مشهد برد و چون درآمد جماعتى ديد سرها برهنه كرده و جامه‌ها چاك زده و آب از ديده‌ها گشاده و سينه‌ها خراشيده ، زرير گفت :\r\nچه حال تست كه مردم اين شهر همه در طربند ، و شما در شغب ؟ همه در عشرتند و شما در عسرت ؟ همه در تهنيت‌اند و شما در تعزيت ؟ ايشان جواب دادند كه اى عزيز ، وقت شادى خارجيان است و زمان ماتم محبّان اگر از دشمنانى به ميان ايشان بازرو ، و اگر از دوستانى بنشين و با ما در غم و اندوه موافقت نماى ، و اگر دردمندى دردمندان را بنواز و اگر سوخته‌اى زمانى بنشين ، و با اين سوختگان محنت ديده در ساز .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n اى شمع بيا تا من و تو زار بگرييم * كه احوال دل سوخته هم سوخته داند \r\nزرير گفت : حاشا كه من از مخالفان باشم و من حالا از دست قاتلان امام حسين « عليه السلام » جان به صد حيله بيرون آورده‌ام و از خوف معاندان روى بدين مشهد پاكيزه كرده پس صورت حال به تمامى بازگفت و جراحتهاى خود بديشان نمود و به اتّفاق به مصيبت أهل بيت مشغول شدند . و تأسّف مىخوردند كه كاشكى ما در كربلا مىبوديم تا جانها نثار شهدا مىنموديم يا انتقام از قاتلان حسين « عليه السلام » مىكشيديم .\r\nزرير گفت : حالا هم انتقام مىتوان كشيد القصّه زرير مالهاى خود را همه اسب و سلاح خريد و صد و ده تن با وى بيعت كردند و روز جمعه هنگام نماز خروج كردند و خطيب را به قتل رسانيده داروغه را بدست آوردند و قصّه ايشان در كتابى علىحده مذكور است .\r\nامّا چون خبر آن لشكر و آوردن سر آن سرور به دمشق رسيد ، حكم شد تا شهر را آزين بندند و مردم شهر به تماشاى ايشان بيرون روند .\r\nدر كنز الغرائب آورده ، از ابو العباس كه از سهل ساعدى « رضى اللّه عنه » نقل مىكند كه من به تجارت به ولايت شام رفته بودم ، روزى در حوالى دمشق به دهى رسيدم ، مردم شادى مىكردند و دهل مىزدند . با خود گفتم مگر اين مردم را عيدى هست ؟ وراى عيدهاى مقرّر از يكى حال پرسيدم گفت : اى شيخ مگر اعرابئى ؟ گفتم من سهل ساعدىام مصاحب حضرت رسول ، آن كس آه سوزناك از سينه برآورد و گريه در گرفت و گفت : عجب است كه در اين تعزيت از آسمان خون نمىبارد و از اين مصيبت زمين اهل آن را فرو نمىبرد گفتم : كدام ماتم است ؟ گفت : خبر ندارى ؟\r\n آسمان از جبهه إكليل مرصع برگرفت * ترك گردون ماتم آن شاه را از سر گرفت \r\n زهره همچون چنگ گيسوهاى خود را بازگرد * پس بناخون چهره بخراشيد و افغان در گرفت \r\nگفتم : روشن‌تر از اين بگوى . گفت : اين سر امام حسين « عليه السلام » است كه اهل عراق به سوى يزيد هديه فرستاده‌اند و مردم شام فرح و شادى مىكنند ! گفتم : آن سر را از كدام دروازه به شهر در مىآورند ؟ گفت : از باب ساعات ، پس در پيش دويدم و بسى رنج كشيدم تا خود را به ميانهء شتران أهل بيت رسانيدم . بر نيزه سرى ديدم كه به سر\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمبارك حضرت رسول « صلى اللّه عليه و آله » شبيه بود ، گريه بر من غلبه كرد يكى از عورات با من به سخن درآمد كه اى پير چرا مىگريى ؟ گفتم : من انت ؟ تو كيستى ؟ گفت :\r\nمن سكينه‌ام دختر امام حسين گريهء من زيادت شد گفتم : اى فرزند خاتون قيامت من سهل ساعدىام از صحابه جدّ بزرگوار تو ، هيچ حاجتى دارى كه بدان قيام نمايم ؟ گفت :\r\nآرى اين نيزه داران را بگوى تا سرّ پدرم را با سرهاى ديگر پيشتر برند تا غالبه أبصار شاميان بديشان بود و ما اندكى از نظر خلق دور باشيم . پس من پيش رفتم و حامل آن سر بزرگوار گفتم به تو حاجتى دارم اگر قبول كنى چهار صد درم به تو دهم . گفت : حاجت چيست ؟ گفتم تقديم رأس امام حسين « عليه السلام » آن مرد چنان كرد و من زر به وى دادم و خواستم كه نزد اهل بيت بازآيم از غالبهء مردم ميسّر نشد و ازدحام به مرتبه‌ى رسيد كه از باب ساعات درآمدن متصوّر نبود بازگشتند ، و از دروازهء توما درآوردند راوى گويد كه چون به شهر درآمدند . گذر ايشان به پيش مسجد جامع افتاد و در آنجا پيرى بود با محاسن سفيد چون چشمش بر امام زين العابدين افتاد و آن عورات را در هودجها بديد گفت شكر مر خداى را كه اكابر شما را هلاك گردانيد و مردمان را از فتنهء شما آسايش داد و يزيد را بر شما مستولى ساخت حضرت امام زين العابدين « عليه السلام » روى به او كرد كه : اى پير قرآن خوانده‌اى ؟ گفت آرى . گفت اين آيت را در قرآن ديده‌اى كه  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  « 1 » گفت ديده‌ام امام زين العابدين « عليه السلام » گفت « نحن ذوى القربى » پس مائيم آن خويشان رسول كه مودّت ما لازم است . آنگه گفت : اى شيخ اين آيت را خوانده‌اى ؟ كه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 2 » پير گفت ، بلى . خوانده‌ام امام فرمود : مائيم آن اهل بيت كه به ايت طهارت اختصاص يافته‌ايم . پير كه اين سخن بشنود زمانى سر در پيش افكنده آنگه گريه بر وى غلبه كرد و گفت : يا بن رسول اللّه معذور دار ، كه ندانستم كه شما چه كسانيد ؟ پس رو به قبله‌گاه دعا آورده گفت : الهى از دشمنى اين قوم توبه كردم و\r\n\r\n\r\n","description":"","footnote":"\r\n( 1 ) - سورة الشورى آيه 23 .\r\n( 2 ) - سوره احزاب آيه 33 .\r\n","page_name":" 471 ","page_number":471},
  {"content":"\r\n\r\nبيزارم ز دشمنان ايشان ، و تولّا دارم به دوستان ايشان پس خود را در پاى شتر امام زين العابدين « عليه السلام » انداخت و در خاك مىغلطيد و گفت : خدايا اگر توبهء مرا قبول كردى و از من خشنود گشته‌اى ، جانم بردار ! و دعاى آن پير با قضاى ملك قدير موافق افتاد و نعره‌اى زد و فى الحال جان بداد . خروش از اهل بيت برآمد و امام زين العابدين ( ع ) با همه خواتين بر وى بگريستند .\r\n پير در كوى محبّت جان بداد * جان براى وصلت جانان بداد \r\n چون ز سرّ دوستى آگاه شد * با شهيدان در زمان همراه شد \r\nراوى گويد : كه اوّل روز سرها را به دروازه درآوردند از بسيارى مردم كه به نظاره و تماشا آمده بودند نماز ديگر به كوشك يزيد رسيدند . يزيد امر كرده بود كه تا كوشك وى را بياراستند و پرده‌هاى زنبورى درآويخته و تختى از ساج و عاج موصل گردانيده و به زر و جواهر مكلّل ساخته ، در يك صفّه نهاده‌اند و ديباى رومى و ششترى بر وى افكنده و كرسيها بر حوالى تخت وضع كرده و امراى شام بعضى نشسته برخى ايستاده ، چون شمر با آن دو امير ديگر برسيد ، حكم شد كه درآيند و سرها و أهل بيت را در آورند چون أهل بيت را درآوردند . و ايشان را در يك صفّه كوشك جاى دادند و پرده‌اى از پيش صفّه درآويختند و سرها را درآورده ، در پيش تخت بداشتند . يزيد سر يك يك را مىديد و احوال صاحب آن سر مىپرسيد تا بر تمام سرهاى سروران دين اطّلاع يافت . بعد از آن گفت : سر امام حسين بياوريد . شمر مرد غدّار و پرحيله‌اى بود سر امام را به بشير بن مالك داد تا پيش برد و با او گفت : رجزى بخوان و به قتل امام حسين مباهات كن و از يزيد صلهء نيك طلب كن . غرض شمر آن بود تا مزاج يزيد را دربارهء قاتلان امام حسين ( ع ) معلوم كند . بشير سر مبارك امام را پيش تخت برد و اين رجز آغاز كرد كه : « املاء ركابى فضّة و ذهبا » پر كن چهار پايان مرا از زر و نقره « انّى قتلت الملك المحجّبا » به جهت آنكه بكشتم پادشاهى بزرگوار « قتلت خير النّاس أمّا و ابا بكشتم كسى را كه بهترين مردم بود هم از جهت مادر و هم از جهت پدر . و بيتى چند ديگر كه مشتمل بر شرف نسب و كثرت حسب امام حسين بود ، فرو خواند . يزيد از اين سخن در خشم\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nشده گفت : اگر مىدانستى كه امام حسين به اين صفات موصوف بود و به اين نعوت منعوت ، چرا او را كشتى ؟ و اللّه كه هيچ چيز از من به تو نرسد ، بلكه تو را به دو رسانم آنگاه امر كرد تا وى را بيرون كوشك برده ، گردنش بزدند . و ابن بشير از آن ده تن بود كه بر قتل امام حسين اتّفاق كرده بودند .\r\nو در بعضى كتب مذكور است كه اين صورت در مجلس ابن زياد واقع شده و اللّه اعلم . پس يزيد رو به امراى كوفه كرد كه حسين را چگونه كشيد ؟ زجر بن قيس و به روايتى شمر بن ذى الجوشن آغاز تكلم كرده گفت : اين شخص با چند تن از أقربا و شيعهء خويش به كربلا فرود آمده بود . با لشكرى گران متوجّه او شديم و چندان‌كه او را به بيعت تو و متابعت پسر زياد خوانديم . اجابت نكرد ما بر او حمله كرديم و به اندك مدّتى دمار از وى و لشكر وى برآورديم و سرهاى ايشان را بريديم و تن‌هاى ايشان بر خاك افكنديم و حالا اجساد ايشان در آن صحرا افتاده است و جامه‌هاى ايشان به خاك و خون‌آلوده يزيد زمانى سر در پيش افكنده هيچ سخن نگفت . و بعد از آن طشتى زرّين طلبيده امر كرد تا سر مبارك امام حسين را در آنجا نهاده پيش وى بردند چوبى به دست گرفته ، اشارت به لبها و ثناياى امام حسين ( عليه السلام ) مىكرده و مىگفت حسين بن على چه لب و دندان نيكو داشته ؟ يكى از حضّار مجلس بانگ بر يزيد زد كه دور دار چوب را از ثنايا ، كه بارها ديده‌ام كه رسول خدا بوسه بر اين دندانها و بر اين لبها نهاده است .\r\n سويش به چوب كردن اشارت كجا رواست ؟ * آن لب كه بوسه داد برو بارها رسول \r\n در طشت زر نهاده به پيش تو كى سزاست ؟ * و آن را كه بر كنار نبى داشته وطن \r\nابو المؤيّد خوارزمى آورده كه ، در آن زمان كه يزيد قضيب به جانب لب و دندان مبارك امام حسين « عليه السلام » حواله كرد سمرة بن جندب كه از اصحاب كبار و از ياران سيّد ابرار بود در آن مجلس تشريف داشت آواز بركشيد كه قطع اللّه يدك يا يزيد ! خداى دست تو را ببرد اى يزيد ! مىخواهى كه چوب بر جائى زنى كه چندين نوبت مشاهده كرده‌ام كه حضرت رسول بوسه بر آنجا مىزد ؟ يزيد در غضب شده گفت : اى سمرة ، حرمت صحبت تو با رسول خدا « صلوات اللّه » عليه نگاه مىدارم و اگر شرف\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nصحبت تو با آن حضرت مانع نشدى ، گردن تو را مىزدم . سمره گفت طرفه حالتى است كه ملاحظهء صحبت من با آن حضرت مىكنى و رعايت فرزند عزيز او بدين نوع مىآرى ؟ حاضرين از اين سخن در گريه افتادند و نزديك آن شد كه فتنه‌اى حادث گردد و آخر الامر سمره را از مجلس بيرون بردند و يزيد خود را به سخن ديگر مشغول كرد .\r\nابو المفاخر رازى آورده : « كه تاجر يهودى آن روز در مجلس يزيد حاضر بود پرسيد كه اين سر كيست كه در پيش خود نهاده‌اى ؟ گفت اين سر كسى است كه در عراق بر من بيرون آمده بود و مىخواست كه خود را امير المؤمنين نام كند ، كارداران من با او حرب كرده‌اند و سر او و متابعانش را پيش من آورده‌اند . يهودى گفت : مگر صاحب اين سر شريف بوده ، كه داعيهء امامت داشته ، يزيد گفت : آرى او شريف بود ، و پسر اشرف بنى هاشم . يهودى پرسيد . نام او چه بود ؟ كه داعيهء امّت داشته يزيد گفت : حسين گفت : نام پدرش گفت : على گفت : مادرش چه نام داشت ؟ گفت : فاطمه گفت : دختر كه بود ؟ گفت :\r\nدختر محمّد رسول اللّه « صلوات اللّه عليه » يهودى سر خود را جنبانيد و فرياد بركشيد كه واى بر شما ، اگر اين پيغمبر شما حق بوده باشد اى يزيد ميان من و داوود پيغمبر هفتاد پشت واسطه‌اند و جهودان بدان سبب مرا حرمت تمام مىدارند . هنوز محمّد عربى ديروز از ميان شما بيرون رفته است امروز با فرزندان او اين مىكنيد ؟ !\r\n جواب چيست شما را اگر سؤال كند * محمّد عربى از شما به روز جزا \r\n كه آن چه بود كه با اهل بيت من كرديد * چو من به ملك بقا رفتم از سراى فنا \r\n جزاى آنكه شما را به حق نمودم راه * روا بود كه چنينها به من رسد ز شما \r\nيزيد از اين سخن در قهر شده گفت خاموش باش اى يهودى اگر نه آن بودى كه پيغمبر ما فرمود كه اهل ذمّه را مرنجانيد كه هر كه آزار بذمّى رساند من خصم وى باشم روز قيامت . به فرمودمى تا سرت از تن جدا كنند يهودى گفت اى ابله بىبصيرت ! كسى كه از براى جهودى خصمى كند آيا براى جگرگوشهء خود چه‌ها خواهد كرد ؟ و اى بر تو زمانى كه جدّش پيغمبر خدا به خصومت تو برخيزد و مادرش فاطمهء زهرا در عرصه محشر به دامنت درآويزد ، آتش غضب يزيد به اشتعال درآمده گفت جلّاد را به طلبيد ،\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nيهودى برجست و سر امام برداشت و گفت يا ابا عبد اللّه ! من مولاى توأم و از دل پاك مسلمان شده‌ام . أشهد أن لا إله الا اللّه و اشهد انّ محمدا رسول اللّه و انّ عليا ولى اللّه اى سيّد فردا پيش جدّت بر ايمان من گواهى ده ، يزيد گفت اكنون كه دانستى تو را بخواهم كشت مسلمان مىشوى ؟ گفت اى يزيد من از حسين بن على « عليه السلام » فاضلتر نيستم . او را فرمودى كه بكشتند مرا هم بفرما تا به قتل آرند و اميدوارم كه به حكم المرء مع من أحبّه مرا با زمرهء شهداى كربلا برانگيزند و در ميان ايشان حشر كنند ، يزيد حكم كرد تا آن نو مسلمان را شهيد كردند .\r\nو در كتاب ديگر مذكور است كه ، ترسائى به ايلچىگرى از جانب قيصر روم آمده بود و جهت يزيد تحفه‌ها و هديّه‌ها آورده در آن محفل بود چون سر امام حسين « عليه السلام » را ديد آهى از دل پردرد بركشيد و گفت : اى يزيد ! من در ايّام حيات پيغمبر « صلى اللّه عليه و آله » به رسم تجارت به مدينه رفته بودم و مىخواستم كه وى را هديّه‌اى برم از صحابه پرسيدم كه : حضرت رسالت چه چيز دوست مىدارد ؟ گفتند : به بوى خوش مايل است من دو نافه مشك و قدرى عنبر اشهب برداشته به خدمت وى رفتم و وى در خانه امّ سلمه بود . درآمدم و جمال آن حضرت را مشاهده نمودم از نور رخسارش چشم مرا روشنى بيفزود ، و دل من وابسته محبّت او گشت ، بر وى سلام كردم و آن عطرها را پيش وى نهادم گفت : اين چيست ؟ گفتم محقّر هديه‌اى است كه به خدمت شما آورده‌ام .\r\n پاى ملخى نزد سليمان بردن * عيب است و ليكن هنر است از مورى \r\nحضرت رسالت فرمود : كه نام تو چيست ؟ گفتم عبد الشّمس گفت : تو را عبد الوهّاب نام كردم و اگر اسلام قبول كنى هديّه تو را قبول كنم . من نيز در نگريستم دانستم كه اين آن پيغمبر است كه حضرت عيسى ما را از وى خبر داده .\r\n عيسى به نام او چو به ايّام مژده داد * از يمن نام نفسش جان را به مرده داد \r\nفى الحال ، بر دست وى ايمان آوردم و به روم بازگشته دين خود پنهان داشتم ، و حالا چند سال است كه من با پنج پسر و چهار دختر همه مسلمان در ميان روميان مىباشيم . و\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nوزير ملك رومم ، و هيچ كس از حال من آگاه نيست و در آن روز كه در خانه امّ سلمه در ملازمت پيغمبر « صلى اللّه عليه و آله » بودم . آن عزيز كه سرش به خوارى پيش تو مىبينم كودك بود و از در حجره درآمد و حضرت رسول بغل بازگشاد و او را در كنار گرفته بوسه بر لب و دندان او مىداد و مىگفت : از رحمت خدا دور باد آن كس كه تو را به ناحق بكشد . روز ديگر در مسجد پيغمبر بودم اين جوان با برادرش كه از او بزرگتر بود بيامدند و گفتند : يا جدّاه ! ما با يكديگر كشتى گرفتيم . هيچ يك ديگرى را نتوانستيم انداخت و مىخواهيم بدانيم كه قوّت كدام از ما زيادت است ؟ آن حضرت فرمود كه ، اى جانان جدّ ، كشتى گرفتن مناسبتى به حال شما ندارد و برويد و هر يكى خطّى بنويسيد هر كدام كه بهتر باشد قوّت او زياده‌تر بود . ايشان برفتند و هر يك ، خطى نوشته بياوردند و به دست پيغمبر اكرم دادند . حضرت تأمّلى فرموده گفت : اى جانان جد ، نزد پدر خود بريد كه او خط نيكو مىشناسد ، تا بگويد خط كدام از شما بهتر است ؟ ايشان برفتند و حضرت برخاست و من هم بيرون آمدم و ميان من و سلمان دوستى بود وى را پرسيدم كه چرا حضرت پيغمبر ميان نبيرگان خود حكم نكرده و نگفت كه خط كدام نيكوتر است ؟ سلمان فرمود كه ، آن حضرت هر دو را دوست مىدارد و تأمّل فرمود كه اگر گويد خطّ حسن نيكوتر است ، دل حسين ملول شود و اگر گويد كه خط حسين بهتر است غبار اندوه بر دل حسن نشيند لا جرم اين مهمّ را حوالهء به پدر ايشان كرد . من گفتم اى سلمان به حرمت يارى و برادرى و به حقّ دين اسلام كه تحقيق كن كه پدر ميان ايشان چگونه حكم فرمود : سلمان قبول كرد و از هم برگذشتيم .\r\nروز ديگر كه ملاقات واقع شد گفتم اى سلمان ! مهمّى كه ديروز با تو گفتم به كجا رسيد ؟ گفت اى برادر ايشان نزديك پدر كه رفته بودند همان نوع كه بر ضمير منير حضرت پيغامبر « صلّى اللّه عليه و آله » گذشته بود به خاطر عاطر او نيز گذشته . حواله به مادر ايشان فرموده و گفت : به نزد بتول عذرا رويد . تا او چه گويد همين كه پيش فاطمه رفته‌اند و به عرض رسانيده‌اند كه جدّ ما فرمود كه برويد و خط بنويسيد هر كه خطّ او بهتر ، قوّت او بيشتر . ما خط نوشته به خدمت جد برديم ما را حوالهء به پدر كرد همين‌كه\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nنزد پدر رفتيم ما را به ملازمت تو فرستاد . اكنون بيا و در خطّهاى ما درنگر و به راستى حكم كن ، فاطمه با خود انديشه كرد كه جدّ بزرگوار و پدر نامدار ايشان نخواسته‌اند كه دل هيچ كدام ملول شود ، من چگونه كنم ؟ پس گفت كه شما مىدانيد كه من خط نمىدانم فأمّا در عقد خويش هفت دانه مرواريد دارم ، بر سر شما نثار كنم هر كدام كه بيشتر چيند خطّ وى بهتر است و قوت وى كاملتر پس آن گوهرها را بر ايشان فشاند . امام حسن « عليه السلام » سه گوهر برچيد و امام حسن نيز سه گوهر بدست آورد . فى الحال ، از حضرت عزّت به جبرئيل فرمان رسيد كه زود به زمين رو و با پر با فر خود ، يك‌دانه گوهر را به دونيم كن . تا هر يك يك نيمه برچينند ، و دل هيچ‌كدام اندوهگين نگردد . و جبرئيل به فرمان ملك جليل ، يك گوهر به دونيم كرده و هر يك از شاهزادگان سه گوهر و نيم برچيدند اى يزيد از اين سخنان فهم مىشود كه مصطفى و مرتضى و زهرا غبار غم بر دل ايشان روا نمىداشتند و حضرت خداوند نيز نمىخواسته هيچ‌كدام ملول شود من در روم شنيده‌ام كه كسان تو ، يك برادر را زهر داده‌اند و شربت ألماس چشانيده‌اند ، كه هفتاد و دو پارهء جگر از حلق وى برآمده و مىبينم كه سر آن ديگر با هفتاد و دو سر در نظر تو نهاده‌اند . واى به حال تو و متابعان تو ! .\r\n اى ناكسان به نسبت فرزند مصطفى * باشد به هيچ وجه روا اين چنين كنيد ؟ ! \r\n بر حلق تشنهء شه دين تيغ كين نهند * در خاك و خون نهان ، رخ آن نازنين كنيد ! \r\nچون سخن به اينجا رسيد غريو از حاضران مجلس برآمد يزيد به ترسيد و گفت : اى عبد الشمس ملك را بر من مىشورايى و رعيت را به آشوب مىآرى ؟ و اگر نه آن است كه تو رسول قيصرى فى الحال تو را به سياست مىرسانيدم . عبد الشّمس گفت : اى بيشرم ناانصاف حرمت رسول قيصر مىدارى و حرمت رسول ملك اكبر فرو مىگذارى ؟ يزيد بانگ بر ملازمان زد كه اين مرد را از مجلس من بيرون بريد . مردمان وى را بيرون كشيدند و روز به آخر رسيده بود ، امر نمود كه بعضى از زنان را بياريد تا سخنى گويم . امّ كلثوم و زينب و امام زين العابدين پيش آمدند زينب را كه چشم بر سر برادر افتاد فرياد برداشت : كه وا جدّاه ! وا محمّداه ! پس رو به يزيد كرد كه هيچ مىدانى كه چه مىكنى ؟\r\nزنان خود را در پس پرده نشانده‌اى و دختران رسول خدا را در پيش خلق به داشته‌اى ،\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nندانم كه در وقت بازخواست از عهدهء ، اين عمل چگونه بيرون مىآئى ؟ يزيد بر خود به لرزيد و پرسيد اين چه كس است ؟ گفتند : خواهر امام حسين و دختر فاطمه زهرا است كه زينب نام دارد ناگه ، ام كلثوم بر پاى خاست و گفت : اى يزيد اجازت ده ، تا سر برادرم و ديدار بازپسين وى ببينم . دستورى يافت ، درجست و سر امام حسين « عليه السلام » بر گرفت و لب خود را بر لب وى نهاد و بيهوش شد . پس سربرآورد و گفت : اى يزيد اميد مىدارم كه در اين دنيا راحتى نبينى ، چنان كه ما را در رنج افكندى .\r\nيزيد گفت اين زن دراززبان هم خواهر حسين است . گفتند : آرى اين امّ كلثوم است .\r\nگفت : اى امّ كلثوم چون ديدى كه خداى ظنّ شما را به دروغ كرد و آنچه بر ما فكر كرده بوديد بر شما واقع شد ؟\r\nامّ كلثوم فرمود كه خدا منافقان را دروغ‌گو خوانده ، كه   « إِنَّ الْمُنافِقِينَ لَكاذِبُونَ »   « 1 » و بر ايشان لعنت كرده و وعده عذاب فرموده كه و  « يُعَذِّبَ الْمُنافِقِينَ وَ الْمُنافِقاتِ  به حمد اللّه » « 2 » كه اهل بيت پيغمبر « صلى اللّه عليه و آله » از كذب و نفاق مبرّا و معرّاند . يزيد رو از وى بگردانيده توجّه به زين العابدين ( ع ) كرد و گفت : اين كودك كيست گفتند : علىّ بن الحسين است گفت : من شنيدم كه علىّ بن الحسين كشته شد گفتند وى را سه پسر بود على اكبر علىّ اصغر كشته شدند و اين علىّ اوسط بيمار بود . او را گرفته آورديم . يزيد گفت : اى صبى تو مىدانى كه پدر تو خواست كه بر منبرها را خطبه به نام او كنند و مسند خلافت مقام او بود ، شكر خداى را كه به مقصود نرسيد امام زين العابدين « عليه السلام » گفت : اى يزيد اين منبرها پدران ما نهاده‌اند يا پدران تو ؟ خلافت از پدران ما زيباتر بود كه در راه دين جهاد مىكردند يا از پدران تو ، كه به درگاه الهى شرك مىآوردند ؟ اما مهمّ ما و تو در قيامت پرسيده خواهد شد  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  .\r\n روزى كه اندر و جگر از هول خون بود * حكّام را لواى امل سرنگون بود \r\n تو از براى دنيى دون داده ، دين به باد * انديشه كن كه حال تو آن روز چون بود ؟ \r\n\r\n\r\n","description":"","footnote":"\r\n( 1 ) - سوره منافقون آيه 1 .\r\n( 2 ) - سوره احزاب آيه 73 .\r\n","page_name":" 478 ","page_number":478},
  {"content":"\r\n\r\nيزيد از اين سخنان در غضب شد و سرهنگى را گفت : اين را بيرون ببر و سرش بردار و پيش من آر . سرهنگ دست علىّ بن الحسين را بگرفت . امّ كلثوم برجست و هر دو دست به وى زد و گفت : اى پسرزادهء هند ، دست از اين كودك بردار و اللّه كه هيچ كس نمانده است كه دختران محمّد « صلّى اللّه عليه و آله » را محرم باشد الّا اين كودك پس اين بيت را انشا كرد .\r\n أناديك يا جدّاه يا خير مرسل * حسينك مقتول و نسلك ضايع \r\nچون يزيد اين بيت استماع كرد . لرزه بر اعضاى وى افتاد به فرمود تا دست از وى به داشتند ، و نزديك خودش خواند و در پهلوى پسر خودش بنشاند گفت : يا على پسر من در سن به تو نزديك است توانى با وى كشتىگيرى ؟ امام زين العابدين « عليه السلام » گفت : كار كشتى سهل است هر يكى را كاردى بده تا در نظر تو محاربه كنيم هر كه غالب آيد مغلوب را بكشد و تو تماشا كنى . راوى گويد : كه در اين اثناء نقارهء شام فرو كوفتند پس پسر يزيد گفت : اى پسر حسين اين نوبت پدر من است . نوبت پدر تو كجاست ؟ امام زين العابدين « عليه السلام » فرمود كه زمانى تأمّل كن تا جواب تو بازدهم و چون آواز نقّاره فرو نشست مؤذّن آغاز بانگ نماز كرد ، امام زين العابدين گفت : اى پسر يزيد ! اينك نوبت جدّ و پدر من است كه مىنوازند تو به نوبت پنج روزهء پدر خود غرّه مشو ، كه در اين سراى فانى هر كسى پنج روزه نوبت اوست .\r\nامّا نوبت دولت ما تا قيام قيامت باقى است و در دار الضّرب امامت سكّه سعادت به نام ما خواهند زد و در منابر عزّت و كرامت خطبهء فضيلت به نام ما خواهند خواند .\r\n تا دور روزگار بود ، دور ، دور ماست * تا نام كاينات بود ، نام ، نام ماست \r\nپسر يزيد پليد خاموش گرديد و حاضران از فصاحت شاهزاده زمين و زمان متعجّب ماندند و ميان يزيد و امام زين العابدين « عليه السلام » مباحثات بسيار واقع شد . چنانچه ذكر آن به طول مىانجامد .\r\nالقصّه سخن به جائى رسيد كه علىّ بن الحسين « عليه السلام » گفت : اى يزيد جبرئيل در خانه ما فرود آمد يا در خانهء شما ؟ آيت تطهير در حقّ ما نازل شد يا در حق شما ؟ و\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nآيهء كريمه مودّت ذى القربى درباره ماست يا درباره شما ؟ همچنين مىگفت تا رعشه بر يزيد پليد افتاد و هيبتى از اين سخنان بر وى طارى شد . گفت : يا بن الحسين ! از من حاجتى بخواه تا روا كنم گفت : قاتل پدرم را به من ده ، تا بكشم . يزيد مردان كوفه را طلبيد و گفت : حسين را كه كشته گفتند : خولى بن يزيد . يزيد به فرمود تا او را حاضر كردند و پرسيد كه حسين را تو كشتى ؟ چون خولى سياست بشير بن مالك را ديده بود ، به ترسيد و گفت : حاشا مرا با كشتن حسين چه‌كار است ؟ گفت : پس كه كشت ؟ گفتند : سنان بن انس او را آواز داد و پرسيدند حسين را تو كشتى ؟ گفت نى ، و لعنت خدا بر قاتلان حسين باد ! يزيد تند شد و گفت پس او را كه كشته است ؟ گفتند : شمر ذى الجوشن ، كس فرستاد تا شمر را آوردند پرسيد كه حسين را تو كشتى ؟ گفت : معاذ اللّه يزيد گفت : همهء مردمان متّفق‌اند بر آنكه او را تو كشته‌اى ، گفت : اينان دروغ مىگويند . غضب بر يزيد مستولى شده پرسيد كه پس او را كه كشته است ؟ شمر گفت من راست بگويم كه حسين را كه كشته است ، آنكه قبايل عرب را جمع كرد و در بيت المال به گشود و لشكر را اسب و سلاح و نفقه و خلعت داد و گفت برويد و با حسين حرب كنيد . يزيد را انفعال عظيم دست داده گفت : برخيز كه لعنت خداى بر همه شما باد ! آنگه روى به امام زين العابدين « عليه السلام » آورد كه حاجت ديگر به طلب گفت : سر پدرم را به من ده ، با سرهاى شهدا تا ببرم و به تن‌هاى ايشان ملحق سازم گفت : اين حاجت رواست ، حاجت ديگر بخواه گفت : مرا با اهل بيت من اجازت فرماى تا به مدينه رويم و بر سر روضهء جدّ بزرگوار خود « صلوات اللّه و سلامه عليه » به طاعت و عبادت مشغول شويم گفت : اين مراد هم حاصل است . آرزوى ديگر درخواست كن گفت : فردا روز آدينه است مرا اجازت فرماى تا بر منبر روم و خطبه بخوانم . يزيد گفت : اين آرزويت نيز برآرم و خطابت فردا با تو گذارم ، امّا چون روز ديگر شد يزيد از وعدهء خطابت امام زين العابدين « عليه السلام » پشيمان شد ، خطيب فصيح شامى را مقرّر كرد كه خطبه بخواند و منادى كردند كه همه كس به مسجد جامع حاضر آيند و چون مردم به نماز آدينه حاضر شدند . خطيب بر منبر رفته زبان به ستايش آل ابو سفيان بگشود و در مذمّت آل ابى طالب مبالغه بسيار نموده . بطلان امام\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nحسين را بيان كرد و حقيقت و اولويّت يزيد را عيان كرد امام زين العابدين « عليه السلام » بىطاقت شده خود را نگاه نتوانست داشت و آواز داد : كه يا شامى بئس خطيب القوم أنت ! اى مرد شامى بد خطيبى تو مر اين قوم را ، و رضاى مخلوق را بر سخط خالق اختيار نموده‌اى و دين را به دنياى دون ، بدل كرده‌اى .\r\n پيروى نفس و هوى مىكنى * راه نه اينست خطا مىكنى ؟ \r\n در حق اخيار نگوئى سخن * مدحت اشرار ادا مىكنى ؟ \r\n آل عبا از همه فاضل‌ترند * ذمّ چنين قوم چرا مىكنى ؟ \r\nپس رو به يزيد كرد كه به وعده‌اى كه مرا داده‌اى وفا كن . و وام عهدى كه بسته‌اى از ذمهء خويش أدا كن ، و اجازت ده كه بر منبر روم و چنان خطبه‌اى كه رضاى خدا و رسول بدان بازبسته باشد ، بخوانم و كلماتى كه مستمعان مست معانى آن گشته مثاب و مأجور شوند ، أدا كنم . يزيد گفت : بر منبر رفتن حاجت نيست همين جا بر پاى ايستاده هر سخنى كه خواهى بگوى . اهل دمشق به فغان آمدند و أشراف شام برپاىخاسته درخواست نمودند كه مىخواهيم كه الفاظ و عبارات اهل حجاز بشنويم و ببينيم كه فصاحت و بلاغت حجازيان تا چه مرتبه است ؟\r\nيزيد گفت : اى اهل شام اين پسر از بنى هاشم است و ايشان ، افصح عربند مبادا كه چون بر منبر رود آل ابو سفيان را فضيحت سازد و بنى أميّه را سخنان ناسزا گويد . أكابر شام گفتند او خردسال است چه تواند گفت ؟ ما را هوس آن است كه از جدّ خود سخنى نقل كند كه در آن ما را موعظه و تذكير بود ، يزيد التماس بزرگان را ردّ نتوانست كرد اجازت داد و امام « عليه السلام » به بالاى منبر برآمد و خطبه‌اى مشتمل بر حمد الهى و نعت حضرت رسالت پناهى « صلوات اللّه و سلامه عليه » أدا فرمود بر وجهى كه سهام اوهام و اذهان فصحاى شيرين زبان به هدف تعريف آن نرسد و ضماير بلغاى زيبا بيان به اسرار توصيف آن راه نيابد . بدايع الفاظ دلگشايش چون روايح مسائل اهل دين بر غوامض اهل بلاغت محتوى و حقايق معانى جانفزايش مانند دقايق دلايل ارباب يقين بر لطايف براعت ارباب فصاحت ، مشتمل و منطوى .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n لوامع كلماتش ، چو مهر عالمگير * ظرايف سخنانش ، چو ماه نورافزاى \r\n بدين لطافت و خوبى أدا نكرده كسى * سپاس ايزد و أوصاف خواجهء دو سراى \r\nو بعد از حمد و صلوات موعظه‌اى فرمود كه همه دلها از تأثير آن نرم و مجموع سينه‌ها از شعلهء تصرّف آن گرم شد .\r\n غلام آن سخنانم كه آتش افروزد * به طوطيان خرد نغمهء حق آموزد \r\nپس از آنكه ديده‌ها أشكبار و دلها بىآرام و قرار شده بود فرمود كه اى أهل شام هر كه مرا داند داند و هر كه نداند ( پس معرّفى مىكنم : ) أنا ابن الرّسول المختار انا ابن المصطفى سيّد الأخيار منم پسر معراج و خداوند تاج و دواج منم فرزند راكب براق و افضل همه پيغمبران به اتفاق منم پسر مسافر سفر   « سُبْحانَ الَّذِي أَسْرى »   « 1 » و مجاور حريم  « فَكانَ قابَ قَوْسَيْنِ أَوْ أَدْنى »  « 2 » منم پسر خطيب  « فَأَوْحى إِلى عَبْدِهِ ما أَوْحى »  و عندليب گلشن  « عَلَّمَهُ شَدِيدُ الْقُوى »  منم پسر خواجه يثرب و بطحا و صدر مسند اجتبا و اصطفا منم پسر حبيب حضرت إله يعنى محمد « رسول اللّه صلوات اللّه و سلامه عليه » منم پسر شهسوار مضمار أهل اتى و شهريار تختگاه لا فتى منم پسر وصىّ وفىّ بابه و مفتاح خزانته « انا مدينة العلم و على بابها » منم پسر صاحب مناصب و مظهر العجائب و مظهر الغرائب امير المؤمنين علىّ بن أبي طالب هرگاه كه گفتى « أنا ابن » غريو از خلق برآمدى بعد از تعريف جدّين فرمود كه : منم پسر دختر خير المرسلين سيّدة نساء العالمين منم پسر گوهر درج فاطمة بضعة منىّ و اختر برج من آذاها فقد أذانى منم پسر سيّدة سادات و شفيعه عرصهء عرصات بتول عذرا يعنى فاطمة زهرا « عليها سلام » منم برادرزادهء سبط رسول و قرّة العين بتول ، امام مسموم ممتحن يعنى امير المؤمنين حسن « عليه السلام » .\r\nمنم فرزند شهيد مظلوم و غريب مغموم ، نور ديدهء مصطفى و سرور سينهء مرتضى مبتلاى ميدان كرب و بلا يعنى حسين شهيد كربلا در اين محلّ خروش و فغان برخاست و از آواز گريستن مردم غريو در شهر دمشق افتاد ، يزيد لعين از اين غلغله بترسيد و از بيم\r\n\r\n\r\n","description":"","footnote":"\r\n( 1 ) - سورهء اسراء آيه 1 .\r\n( 2 ) - سورهء النجم آيه 9 .\r\n","page_name":" 482 ","page_number":482},
  {"content":"\r\n\r\nغوغاى عام بر خويشتن بلرزيد ، و مؤذّن را اشارت كرد تا بانگ نماز بگويد و سخن بر امام زين العابدين منقطع گردانده ، مؤذّن برخاست و گفت : اللّه اكبر امام زين العابدين ( ع ) فرمود كه : نعم لا شيء اكبر منه مؤذّن گفت اشهد ان لا إله الّا اللّه امام گفت : « نعم شهد بها لحمى و شعرى و دمى و بشرى » مؤذّن گفت : اشهد أنّ محمّدا رسول اللّه امام زين العابدين « عليه السلام » عمّامه از سر برداشته نزد مؤذّن افكند و گيسوهاى مشكين پريشان كرده گفت : اى مؤذّن به حق اين محمّد « صلّى الله عليه و آله » بر تو سوگند يك زمان توقف كن مؤذن خاموش گشت ، امام روى به يزيد آورد كه اى پسر معاويه اين رسول كريم جدّ تو بود يا جدّ من ؟ اگر گوئى جدّ تو بوده دروغ‌گوئى و همه عالم دانند كه دروغ گفتى و اگر گوئى كه جدّ من بوده كه علىّ بن الحسينم پس ترا چه چيز بر درو آن داشت كه پدرم را كه بهترين عترت اين حضرت بود به فرمودى تا شهيد كردند و مخدّرات سرا پردهء عصمت و طهارت را چون أسارى بلده به بلده بگردانيدى و مرا يتيم ساختى و رخنه در دين جدّم انداختى ، و با اين همه مىگوئى كه مسلمانم ؟ و روى به قبله مىآرى و شرم نمىدارى ؟ پس دست كرد و گريبان جامه بدريد و گفت : اى مردمان هيچ كس هست از شما كه جدّ او پيغمبر بوده باشد غير از من ؟ فرياد از مردم برآمد و گريستن بر اهل دمشق افتاد و بعضى بيهوش شدند و قيامتى در مسجد جامع پديد آمد ، يزيد بر پاى خاست و بانگ بر مؤذّن زد كه اقامت بگوى ، پس اقامت گفته شد و نماز گذاردند و مردم در غلغله آمدند و دمدمه در عوام افتاد ، يزيد تدبيرى كرد كه مردم را به اصلاح آرد و مجمعى ساخته همهء اكابر شام را طلبيد و به فرمود تا شمر و امراى كوفه را حاضر كردند و سخنان درشت در روى ايشان گفته بر ايشان نفرين كرد و گفت : من از إطاعت شما بر قتل حسين راضى نبودم اگر او را زنده مىآورديد من حقّ خدمت او به جاى مىآوردم لعنت بر پسر مرجانه باد كه بر چنين أمرى اقدام نمود ، و مرا در عراق و شام بدنام كرد .\r\nدر تاريخ العالم آورده كه يزيد اين سخنان به جهت آن بر زبان مىراند كه مردم بر قتلهء امام حسين « عليه السلام » و اصحاب و اولاد او نفرين مىكردند و يزيد را توبيخ و سرزنش مىنمودند . و الحقّ جاى آن دارد كه بر آن مدبّران بىدين هزار گونه ناسزا و نفرين گويند ، چه اين كار نه آسان كارى است و اين عمل نه سهل‌كردارى .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n نيازيچه است ناحق سر بريدن شهريارى را * كه بودى حضرت روح الأمين گهواره جنبانش \r\n نه سهلست از عطش پژمرده كردن نوبهارى را * كه از باغ رسالت رسته شد سر و خرامانش \r\n نه آسانست كردن بر سر نيزه سر شاهى * كه دادى بوسه سلطانِ رسل بر روى رخشانش \r\n به وقت قتلش از هر ذرّه‌اى آواز مىآمد * كه نفرين خدا بر شمر و بر انصار و اعوانش \r\nدر كنز الغرائب آورده : كه يزيد اهل بيت را در درون كوشك خود جاى مقرّر ساخته بود ، و امام حسين « عليه السلام » دخترى داشت چهارساله كه بسيار او را دوست داشتى و او نيز پدر را به غايت دوست مىداشت و تا پدرش شهيد شده بود دائم مىپرسيد كه :\r\n« أين أبى ؟ » كجاست پدر من ، مىگفتند به جائى رفته است و به انواع تسلّى ، تسلّى مىدادند و او را به ديدار پدر اشتياق عظيم بود در اين وقت كه در كوشك يزيد بودند شبى اين دختر پدر را در خواب ديد كه او را در كنار گرفته از غايت شادى بيدار شد و پدر را نديد شوقش زياده گشت و آغاز اضطراب كرده فغان درگرفت حال پرسيدند گفت : حالى ، مىديدم كه در كنار پدر نشسته‌ام چون چشم باز كردم او را نمىبينم مرا بگوئيد كه پدرم كجاست ؟ كه مرا بيش از اين طاقت فراق نمانده هر چند گفتند اى دختر صبر كن و شكيبائى پيش گير جواب مىداد كه :\r\n يعلم اللّه مرا تاب شكيبائى نيست * طاقت روز فراق و شب تنهائى نيست \r\nفرياد نمود پدرم را پيش من آريد يا مرا نزد پدر فرستيد ، چون أهل بيت اين سخن بشنيدند به يك بار فرياد از نهاد ايشان برآمد و خروش در گرفتند ، يزيد پليد از گريه و غوغاى ايشان از خواب درآمد و كس فرستاد تا خبر گيرد كه أهل بيت را چه واقع شده است ؟ ايشان صورت واقعه بازگفتند و خبر به يزيد رسيد كه دختر امام حسين پدر را در خواب ديده و براى ديدار او بىطاقتى مىكند يزيد گفت برويد و سر پدرش به دو نمائيد شايد تسلّى يابد ، و يزيد آن سر را در خانهء خاصّ خود نگاه مىداشت خادمان يزيد پليد آن سر را در طبقى سيمين نهاده و منديلى از سندس بر آن افكنده نزد أهل بيت آوردند و گفتند يزيد مىگويد : كه سر را به دو نمائيد شايد كه او را تسلّى پديد آيد ، امّا چون طبق را پيش وى نهادند پرسيد كه اين چيست ؟ گفتند آنچه مىطلبى اين است چون منديل\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nبرگرفت سرى ديد در آن طبق نهاده آن سر را برداشت و نيك در آن نگريست سر پدر خود را بشناخت آهى از سينه بركشيد و روى در روى پدر ماليد و لب خود بر لب وى نهاد و فى الحال جان شيرين بداد . ديگر باره اهل بيت را تعزيت امام حسين ( عليه السلام ) تازه گشت و مصيبت شهدا سمت تجديد پذيرفت .\r\n اى أجل باز اين چه غوغا در جهان انداختى * بار ديگر ماتمى در خاندان انداختى \r\n ابر اندوهى برآوردى ز درياى بلا * برق حسرت در زمين و آسمان انداختى \r\n شورشى در روزگار ! انس و جان كردى پديد * آتشى در خرمن پير و جوان انداختى \r\nيزيد چون از اين حال خبر يافت ايشان را تعزيت رسانيد و امّ كلثوم اجازت طلبيد كه در خارج كوشك به منزلى رود و تعزيت أهل بيت بدارد و اجازت يافته به منزلى كه جهت ماتم مقرّر كرده بودند تشريف فرمود و زنان اكابر به تعزيت او حاضر گشتند و او مرثيه‌اى كه در احوال زارى أهل بيت و خوارى شهدا گفته بود مىخواند و خاتونان عرب آب از ديده مىباريدند و از غم و اندوه أهل بيت مىزاريدند و يك بيت از قصيدهء امّ كلثوم اين است .\r\n ماتت رجالى ، و أفنى الموت ساداتى * و زادنى حسرة من بعد لوعاتى \r\n فرياد كه بىمونس و غمخوار بمانديم * رفتند عزيزان ، و ز غم خوار بمانديم \r\n آزاد شدند از غم اين دامگه و ما * در مهلكهء فتنه گرفتار بمانديم \r\n افكار شد از غم دل ايشان و برفتند * ما ناله كنان ، با دل افكار بمانديم \r\n در خاك بخفتند و رخ از ما بنهفتند * افسوس كه در حسرت ديدار بمانديم \r\n عيسى نفسى بود طبيب همه دلها * بگذشت و همه با دل بيمار بمانديم \r\nدر روايت ابو المؤيّد چنان است كه يزيد اسباب سفر أهل بيت ساخته همه را جامه داد و زاد راه چنانچه لايق باشد تعيين نمود و نعمان بن بشير را مقرّر كرد تا با سى سوار مكمّل در ملازمت ايشان باشد و او را در محافظت ايشان بسيار مبالغه كرده به جانب مدينه روان ساخت . و امام زين العابدين « عليه السلام » سر پدر بزرگوار با سرهاى ديگر فرا گرفته به كربلا رفت و در بيستم ماه صفر سر آن سرور به بدن اطهر انضمام يافت ، و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nسرهاى شهداى ديگر نيز به أبدان ايشان پيوست ، و نعمان بن بشير در ملازمت أهل بيت هيچ دقيقه‌اى از دقايق فرو نگذاشت و قاعده تعظيم و احترام ايشان كما ينبغى مرعى داشت و نزول و ارتحال أهل بيت بر موجب دلخواه ايشان بود هر جا خواستندى نزول فرمودندى و هرگاه اراده كردندى رحلت نمودندى و در وقت فرود آمدن و سوار شدن أهل بيت ملازمان نعمان دور شدندى تا ايشان را حجابى نبودى و بمثابه‌اى أدب ايشان را نگاه داشت كه چون قريب به مدينه رسيدند امّ كلثوم با زينب گفت : اى خواهر اداى حقوق نعمان بر ما واجب گشت و ما هيچ چيز نداريم كه به وى دهيم ، زينب فرمود : كه صدقت راست گفتى ما لنا شيء . نيست ما را چيزى به وى عطا كنيم الّا حليّنا مگر آنكه زيورها و پيرايه‌ها كه ما را هست به دو فرستيم ، پس آن پيرايه‌ها از دست و گوش و گردن و انگشتان بيرون آورده به دو فرستادند و عذر خواهى نمودند كه اين بعضى از جزاى خدمت تست در دنيا و باقى پاداش مصاحبت تو در قيامت به تو خواهيم رسانيد . پس نعمان مطلقا چيزى از آنها قبول نكرد ، و همه را پيش ايشان فرستاده پيغام داد كه اگر ، چه همراهى ما با شما به فرمان يزيد بود امّا رعايت حرمت شما به غرضى از اغراض دنيائى واقع نشد بلكه براى خشنودى خدا و جدّ بزرگوار شما كردم به حمد اللّه كه خدمت من قبول أهل بيت نبى « صلّى اللّه عليه و آله » افتاد و من شكر اين نعمت چگونه توانم گزارد ؟ و سپاس دارى اين موهبت كه نامزد من شده به چه نوع به جاى توانم آورد ؟\r\n للّه الحمد كه از ياورى بخت بلند * به چنين منصب شايسته شدم دولتمند \r\nأهل بيت او را دعا كردند و ايشان را به مدينه رسانيده ، بازگشت .\r\nامّا راوى گويد : كه چون أهل مدينه خبر آمدن أهل بيت شنيدند فغان از ايشان برآمد و اولاد مهاجر و انصار از صغار و كبار حتى زنان و كودكان ايشان قرين ناله و زارى و رفيق گريه و سوگوارى با هزار اضطراب و بىقرارى به استقبال ايشان بيرون آمدند و چون امام زين العابدين « عليه السلام » را با دختر امام حسين و خواهران شاهزادهء كونين بديدند ، به درد دل و سوز جگر در خاك در غلطيدند و با ديدهء گريان و سينهء بريان مضمون اين كلام به سمع أهل بيت كرام مىرسانيدند :\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n خانهء دلها ازين اندوه ويران گشته است * عالمى را جان درين ماتم پريشان گشته است \r\n با بسى كرب و بلا در خاك پنهان گشته است * آفتابى از مدينه رفته سوى كربلا \r\n حال ما مانند گيسويش پريشان گشته است * چشم ما همچون رخش در خون دل گشتست غرق \r\nدر زهرة الرياض آورده كه : « پنج نوبت در مدينه حضرت رسالت « صلى اللّه عليه و آله » جزع و فزغ افتاد : كه مردم گمان بردند كه قيامت قائم شده است :\r\nاول آن روز كه حضرت رسول « صلى اللّه عليه و آله » در حرب أحد بود و شيطان ندا داد كه الّا إنّ محمدا قد قتل خروش و فغان از زن و مرد برآمد چنانچه محرمان حجرات طاهرات و بنت هاشم و بتول عذرا بىاختيار به جانب أحد روان شدند چنانچه شمّه‌اى از اين حكايت سبق ذكر يافت .\r\nو دوّم روزى كه حضرت رسالت از اين حجرهء فانى متوجّه رياض جاودانى شد هيچ كس نبود از أهل مدينه الّا كه در غم و ماتم و غصّه و ألم بودند .\r\nسوّم وقتى كه خبر شهادت امير المؤمنين على « عليه السلام » از كوفه به اسماع اهل مدينه رسيد فغان گرفتند و گوئيا كه ماتم پيغمبر « صلى اللّه عليه و آله » تازه شد\r\nچهارم زمانى كه امام حسين ( ع ) عزيمت مكّه كرده بود و داعيهء كوفه داشت و خواهران و دختران را مىبرد و أهل مدينه استقبال نموده تعزيت درگرفتند\r\nپنجم هنگامى كه أهل بيت به مدينه درآمدند از گرد راه به روضهء مقدّس نبوى « صلى اللّه عليه و آله » رفته به آواز سوزناك و جگر چاك‌چاك نعره بركشيدند كه وا جدّاه وا محمّداه وا سيّداه وا سنداه يتيمان خاندان توئيم و غريبان دودمان تو سوزان و گريان از غم فرزندان توئيم و محنت‌كشيدگان باديهء هجران تو مظلومان صحراى كربلائيم و مهجوران بيابان رنج و عنائيم لگدكوب جفاى كوفيان بىوفائيم و آزردهء خنجر شاميان بيشرم و حيائيم تشنه لبان آب فراتيم گرمازدگان عقبات عقوباتيم سلام\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nفرزند دلبند تو آورده‌ايم و از شرارت اشرار پناه به روضهء عرش آشيان تو آورده‌ايم .\r\n يا رسول اللّه بر آر از روضه سر تا بنگرى * أهل بيت خويشتن را زار و غمناك و حزين \r\n در بلاى دشمنان دين گرفتار آمده * كس مبادا در جهان هرگز گرفتار اينچنين \r\nأهل بيت گريان و غريوان بودند كه امّ سلمه « رضى اللّه عنها » از حجرهء طاهره خود بيرون آمد غريوان و نالان شيشهء خاك كربلا كه خون شده بود در دست گرفته و دست دختر امام حسين را كه بيمار بود بدست ديگر گرفته ، چون اهل بيت مادر مؤمنان را بديدند و آن خاك خون شده را مشاهده كردند درد و سوز ايشان متضاعف و متزايد شد دختران امام حسين « عليه السلام » و خواهرانش امّ سلمه را در كنار گرفتند و دختر امام را پرسش بسيار كردند بيان اين تعزيت كه بر سر روضهء حضرت رسالت « صلى اللّه عليه و آله » واقع شد از سر حد تقرير متجاوز است ، و نطاق نطق از احاطهء آن عاجز ، اقاصى و ادانى مدينه در اين ماتم سهيم بودند و خواصّ و عوام از اين مصيبت در اندوه عظيم .\r\n مطلقا در جهان كون و فساد * كس چنين تعزيت ندارد ياد \r\nامّ سلمه « رضى اللّه عنها » أهل بيت را تسلّى بسيار داد و كسانى را كه در ماتم امام حسين « عليه السلام » مىگريستند وعدهء به ثواب بسيار فرمود : و گريه براى امام حسين ثواب بىنهايت دارد چنانچه قبل از اين گذشت كه گريستن و گريانيدن موجب دخول بهشت است .\r\nدر عيون الرضا مذكور است كه : پسر دعبل خزاعى روايت كرده : كه چون پدرم را وفات در رسيد زبانش بسته شد و رويش سياه گشت من از اين واقعه به ترسيدم و اين صورت را از مردم پوشيده داشتم و گفتم تا پنهان او را بشستند و دفن كردند و من از جهت وى بسيار ملول و محزون بودم ، شبانه وى را در خواب ديدم كه روى روشن داشت و جامهء سفيد نيكو پوشيده بود گفتم اى پدر حق سبحانه و تعالى با تو چه كرد ؟ گفت مرا بيامرزيد گفتم وقت مرگ علامت عجيب بر تو پديد آمده گفت آرى سياهى روى و گرفتگى زبان من از آن بود كه خمر مىخوردم و چون به مردم ، و مرا به قبر اندر آوردند همچنان با روى سياه و زبان گنگ بودم كه ناگاه ديدم رسول خدا « صلى اللّه عليه و آله »\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nدرآمد و گفت دعبل توئى ؟ گفتم آرى يا رسول اللّه گفت : بخوان آن مرثيه كه در حق شهيدان اهل بيت من گفته‌اى ، من بر خواندم كه :\r\n لا أضحك اللّه سنّ الدّهر إن ضحكت * و آل أحمد مظلومون قد قهروا \r\nتا آخر أبيات مىخواندم و حضرت رسول « صلى اللّه عليه و آله » مىگريست چون شعر تمام كردم فرمود كه نيكو گفته‌اى و مرا شفاعت كرد تا ببخشيدند و اين جامهء رسول خدا است كه در بردارم . و از اين خبر معلوم مىشود كه گريهء بر امام حسين مظلوم ( عليه السلام ) موجب أجر جميل و جزاى جزيل است .\r\n ديده كز بهر شهيد كربلا شد أشكبار * يابد از نور سعادت روشنى روز شمار \r\n از عقيق تشنهء شاه شهيدان ياد كن * گوهر أشكى ز بحر ديدهء خونين ببار \r\n هر كه او امروز گريانست از بهر حسين * با لب خندان بود فردا به صدر اقتدار \r\n\r\nفصل دوّم در عقوبت قاتلان امام حسين ( عليه السلام )\r\nقبل از اين حديثى از صحيفهء رضويّه قتل افتاد كه كشنده امام حسين « عليه السلام » در تابوت است از آتش و دست و پاى او به سلاسل آتشين مقيّد و عقوبات وى فزونتر از حدّ و عدّ ، و هم در صحيفهء شريفه به اسانيد عاليه حضرت رضويّه مذكور است كه حضرت رسالت پناه « صلى اللّه عليه و آله » فرمود كه : موسى بن عمران بعد از وفات برادرش هارون « عليهما السلام » دست دعا بدرگاه كبريا برداشت كه الهى برادرم هارون شربت فوات چشيد و رخت از زندان فنا به بوستان بقا كشيد ، مر او را بيامرز ، حقّ سبحانه به او وحى فرستاد كه اگر از من آمرزش اوّلين و آخرين طلبى دعاى تو را اجابت كنم و همه را بيامرزم مگر قاتل حسين بن على را كه من خود انتقام از قاتل او خواهم كشيد .\r\n كسى كو آنچنان خونى بريزد * چنان افتد كه هرگز برنخيزد \r\nدر كنز الغرائب آورده كه مهتر و بزرگتر همهء ماران در دوزخ مارى است كه او را « شديد » گويند هر روز هفتاد بار مىلرزد و از او زهر فرو مىريزد و حقّ سبحانه و تعالى مىفرمايد كه اى شديد چه مىخواهى ؟ مىگويد الهى عقوبت قاتلان امام حسين « عليه\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nالسلام » را به من حواله كن تا زهرهاى خود را بر ايشان ريزم و حق سبحانه با او مىگويد كه : يا شديد ساكن باش كه عقوبت ايشان حوالهء توست ، همه را بىدريغ خواهى گزيد و در آن عقوبت محنتهاى كلّى خواهند كشيد اين خود عقوبات آخرت ايشان است كه پايانى ندارد و در دنيا نيز همهء محاربان كوفه و شام كه در آن معركه حاضر بوده‌اند از سپاهيان و نظارگيان و آنكه حاضر نبوده امّا به قتل امام حسين شادى كرده هر يك به بلاى بزرگ و عذاب اليم مبتلا شدند .\r\nصاحب كنز الغرائب از امام سدّى نقل كرده كه : از خوارج شخصى نزد ما بود و ما از قتلهء ، امام حسين سخن مىگفتيم شخصى از اهل مجلس گفت : كه هيچ كس شاد نگشت به كشتن امام حسين « عليه السلام » الّا آنكه به بدترين مرگى بمرد . آن خارجى گفت دروغ مىگوئيد ، يا أهل العراق من شاد گشتم به قتل وى و مرا هيچ مكروهى نرسيده است هنوز در مجمع ما بود كه شراره‌اى از چراغ به جست و به قدرت الهى در ريش وى افتاد و آغاز سوختن كرد آن ناكس برخاست و به سوى آب دويده خود را در جوى افكند ، به هيچ وجه آن آتش فرو ننشست و در درون آب گوشت و پوست او مىسوخت تا در ميان آتش و آب بمرد و سرّ أغرقوا فادخلوا نارا آنجا بر ديدهء اولو الابصار جلوه‌گر گشت .\r\n آب ناداده شهيدان را چو آتش در زدى * بايدت بىشك ميان آب و آتش سوختن \r\nشيخ حسن بصرى « رحمه اللّه » نقل فرموده كه : مردى پيش ما مىآمد كه مرا مسائل شرعيّه تعليم دهيد و ما را از صحبت وى نفرتى عظيم بود زيرا كه در وقت تكلّم از و نتنى « 1 » مىآمد كه هيچ شامّه طاقت آن نمىآورد و ما را شرم مىآمد كه سبب آن نتن را از وى بازپرسيم ، آخر روزى از وى سؤال كرديم به غايت خجل‌زده و منفعل شد و گفت : من از حال خود شما را خبر دهم امّا مرا رسوا مكنيد بدانيد كه من با آن طايفه بودم كه بر لب آب فرات نگهبانى مىكردند تا لشكر امام حسين « عليه السلام » آب برندارند و هر كه مىآمد ما او را از آب منع مىكرديم . بعد از واقعه كربلا شبى در خواب ديدم كه قيامت قائم شده و من در تشنگى عظيم گرفتارم و از هر سو آب مىطلبم نمىيابم ناگاه\r\n\r\n\r\n","description":"","footnote":"\r\n( 1 ) - بوى بد و كريه .\r\n","page_name":" 490 ","page_number":490},
  {"content":"\r\n\r\nديدم كه حضرت مصطفى « صلّى اللّه عليه و آله » و على و فاطمه و حسن و حسين « عليهم السلام » بر لب حوض كوثر نشسته‌اند و برخى اصحاب بر پاى ايستاده و جمعى سقّايان مردم را آب مىدهند من پيش حضرت رسول « صلى اللّه عليه و آله » آمدم و آب طلبيدم حضرت فرمود كه : آبش دهيد كس آب به من نداد تا سه كرّت من استغاثه و كردم هيچ كس به فرياد من نرسيد ، و آبى بر آتش عطش من نزد ، چهارم بار كه فرياد زدم حضرت رسالت « صلّى اللّه عليه و آله » فرمود كه چرا آبش نمىدهيد گفتند يا رسول اللّه اين كس از آنهاست كه بر كنار آب فرات نشسته بود و تشنگان لشكر امام حسين را آب نمىداد حضرت رسول « صلى اللّه عليه و آله » فرمود : اسقوه قطرانا او راز قطران بياشامانيد ، چون از آن قطران چشيدم و بيدار گشتم اين نتن با خود يافتم و هر چه مىخورم قطران مىشود و رايحهء آن موجب كراهت مشام مردمان است ، شيخ حسن بصرى فرمود كه : تو ديگر نزد ما ميا و آزار خاطر ما روا مدار و او را عذر خواستند و اندك زمانى را به خوارى تمام بمرد .\r\n اعداى تو را دهد خداوند * مرگى كه از آن بتر نباشد \r\nابو المفاخر آورده كه : مردى را در طواف خانه كعبه ديدند نقابى به روى فروگذاشته و مىگفت : خدايا مرا بيامرز و دانم كه نيامرزى سادات و مشايخ حرم گفتند : اى عزيز ! نوميدى از رحمت خدا كفر است و هر چند كسى را گناه بسيار و جرم و جنايت بيشمار بود چون به درگاه حق رجوع كند و به توبه و انابه و زارى و ندامت پيش آيد اميد آمرزش هست .\r\n اگر چه جرم بيش از پيش داريم * به الطاف خدا امّيدواريم \r\nتو چرا اظهار نااميدى مىكنى و از نيامرزيدن حق خبر مىدهى ؟ گفت بيائيد و قصّه من بشنويد تا بدانيد كه نوميدى من از چيست ؟ گفتند : بگوى تا بشنويم ، و حصّهء عبرتى از قصّه تو برداريم گفت : من در آن لشكر بودم كه با حضرت امام حسين جنگ مىكردند و بعد از شهادت آن حضرت رفيق آن خيل كه سر مبارك امام به شام مىبردند شدم و ما پنجاه كس بوديم كه نگهبانى آن سرها مىكرديم آن مدبّران تيره ضمير هرجا كه فرود\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nمىآمدند سر مبارك را به ميان مىنهادند و گرداگرد گرد آن حلقه زده خمر مىخوردند و من از دور در ايشان مىنگريستم ، شبى از شبها بر همان عادت خود بعد از شرب خمر مست شدند و به خفتند و من در خواب نمىشدم ، ناگاه آواز ناله‌اى شنيدم و كسى را نمىديدم ، در اثناى اين حال بالا نگريستم چنان به نظر من درآمد كه در آسمان بگشادند و معاينه ديدم كه خيمه‌اى از نور فرود آمده و جماعتى آمدند سر امام حسين « عليه السلام » را زيارت كردند مردى ديدم با جامهء سبز و عمّامهء سفيد بالاى سر من ايستاده پرسيدم اينها چه كسانند ؟ گفت : مقرّبان بارگاه صمديّتند يكى جبرئيل است دوم ميكائيل و ديگر اسرافيل ، كه ناگاه جبرئيل « عليه السلام » به زير خيمه شد و گفت أنزل يا صفىّ اللّه فرود آى اى آدم ديدم كه آدم و شيث و ادريس « صلوات الرحمن عليهم » فرود آمدند و سر امام حسين « عليه السلام » را زيارت كردند باز به زير خيمه شد و گفت انزل يا نجىّ اللّه ديدم كه نوح و سام و يافث فرود آمدند و نوبت ديگر فرمود كه : انزل يا خليل اللّه ، ابراهيم و اسماعيل و اسحاق فرود آمدند و ديگر باره فرمود كه انزل يا كليم اللّه موسى « عليه السلام » و هارون نزول نمودند بار ديگر گفت انزل يا روح اللّه عيسى « عليه السلام » و شمعون نازل شدند و هر پيغمبر كه فرود مىآمد سر مبارك امام حسين « عليه السلام » را زيارت مىكرد و در آخر به زير خيمه رفت و گفت انزل يا حبيب اللّه حضرت مصطفى « صلّى اللّه عليه و آله » نزول اجلال ارزانى فرمود با بزرگان صحابه و اشراف اهل بيت ، چون امير المؤمنين على « عليه السلام » و امام حسن و حمزه و جعفر طيّار « عليهم السلام » امّا چون رسول خدا از آن خيمه به زير آمد ديدم كه سر امام حسين « عليه السلام » حركت كرده ، هفتاد قدم پيشباز دويد و پيشانى خود بر پشت پاى آن حضرت نهاده به آواز حزين گفت : يا جدّاه ببين كه از ستمكاران بىوفا و نابكاران با جور و جفا به من چه‌ها رسيد ؟ سيد عالم « صلى اللّه عليه و آله » آن سر را برداشت و روى مبارك در روى وى مىماليد و به گريه درآمد و همه انبياء به مرافقت و موافقت آن حضرت مىگريستند .\r\n آدم درين عزا به غم و غصّه مبتلاست * كشتى ، نوح غرقهء طوفان كربلاست \r\n هان اى خليل ز آتش نمرود دم مزن * اين شعله بين كه در جگر شاه ابتلاست \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n رنگين چراست پيرهن موسوى ز نيل * وز دست غصّه جبّه عيسى چرا قباست \r\n گويا براى ماتم سلطان دين حسين * چندين خروش و ولوله در خيل أنبياست \r\n اينها غم از براى دل مصطفى خورند * آن خود چه داغهاست كه بر جان مصطفاست ؟ \r\n گر مرتضى بگريد ازين غصّه درخورست * ور فاطمه بنالد از اين حالها رواست \r\n سوزش نه بر زمين بود و بس كه بر سپهر * در هر كه بنگرى به همين داغ مبتلاست \r\nجبرئيل عليه السلام پيش آمد و گفت : يا رسول اللّه اگر فرمائى با اهل كوفه و شام آن كنيم كه با قوم لوط عليه السلام كرديم حضرت فرمود آن مىخواهم كه فرداى قيامت بر ايشان خصمى كنم ، جبرئيل عليه السلام گفت يا سيّد الثّقلين جمعى ملائكه فرود آمده مىگويند كه ما را فرموده‌اند كه : اين پنجاه تن را هلاك كنيم رسول « عليه السلام » فرمود :\r\nكه بكنيد آنچه را كه فرموده‌اند آن فرشتگان حربه‌هاى آتشين داشتند هر كه را حربه بر وى زدندى آتش در وى افتادى و بسوختى تا چهل و نه كس سوخته شد چون نوبت به من رسيد گفتم : الأمان يا « رسول اللّه » ، گفت : برو كه لا غفر اللّه لك خدايت نيامرزاد و من شكّ ندارم كه سخن پيغمبر خلاف نيست . اهل حرم گفتند چرا نقاب فروگذاشته‌اى ؟\r\nگفت : از هول آن واقعه هيأت من متغيّر شده است پس به مبالغهء مردم نقاب برداشت ، رويش چون روى خوك بود و دندانهايش چون دندان گراز كه از دهن بيرون آيد سادات و مشايخ حرم گفتند دور شو از نزديك ما تا شئامت تو به حاضران نرسد ، آن شخص نقاب فروگذاشته از حرم بيرون رفت و هنوز ده قدم از خارج حرم پا بيرون ننهاده بود كه صاعقه‌اى از هوا درآمد و آن بدبخت ناپاك را پاك بسوخت .\r\n از برق ستم هر كه زد آتش به شهيدان * شد سوخته صاعقهء خشم الهى \r\n و زهر كه ألم يافت دل آن شه مظلوم * حقّا كه بيابد ألم نامتناهى \r\nراويان معتبر آورده‌اند كه : بعد از شهادت امام حسين عليه السلام و ساير شهدا هيچ يك از امرا و سرداران لشكر پسر زياد از سواره و پياده و خادم و مخدوم ايشان دمى به آسايش نزدند و آبى بخوشدلى نخوردند ، و اندك زمانى را هر يك به عقوبتى كه سبب عبرت عالميان بود . هلاك شدند .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nدر شواهد آورده كه به صحّت رسيده است كه هيچ كس از قاتلان امام حسين عليه السلام و اصحاب وى نماند كه پيش از مرگ فضيحت نشد و مبتلى نگشت به قتل يا به بلاى ديگر .\r\nدر كنز الغرائب آورده كه : بعد از شهادت امام ، جابر بن يزيد أزدى عمّامه معزّز وى را برداشته بر سر نهاد فى الحال ديوانه شد و دماغ وى به مرتبه‌اى مخبّط گشت كه به سلاسل مقيّدش ، ساختند و در آن قيد فوت شد ، و به زنجير « سلسلة ذرعها سبعون ذراعا » مسلسل گشت و جعونه خضرمى قميص مطهّرش از تن پاكيزه بكشيد و بپوشيد أبرص شد و در آن كرتهء پاك صد و هفده سوراخ شمردند كه آثار زخمها و جراحتها بود ، و گفته‌اند قميص آن حضرت را عبد الرّحمن حصين بپوشيد و مبروص گشت و موى سر و محاسن او فرو ريخت و عبرت عالميان گشت . اسود بن حنظله شمشير آن حضرت را برگرفت ، علّت جذام بر وى پديد آمد و خوره در همه اعضاى وى افتاده سقط گشت .\r\nمالك بن يسار جوشن امام را برگرفت ، از عقل بيفتاده ياوه‌گوى شد ، و مردم با وى هزل و سخريّت مىكردند و سنگ بر وى مىزدند . عاقبت كسى ، بازى بازى ، سنگى بر سر وى زد و بدان ضربت مغزش پريشان شد .\r\nو در شواهد آورده كه شمر ذى الجوشن « لعنة اللّه عليه » مقدارى زر سرخ در ميان بارهاى امام حسين « عليه السلام » يافته بود و بعضى از آن به دختر خود بخشيده ، دختر ، آن را برزگرى داد تا از براى وى زيورى سازد چون زرگر آن زر را به آتش برد هبأ و ناچيز شد چون شمر آن را شنيد زرگر را طلبيد و باقى زر را به او داده گفت : در حضور من در آتش نه ، چون زرگر آن را در آتش نهاد آن نيز ناچيز شد و مىآرند كه شترى چند كه از شاهزاده مانده بود آن بدبختان ، آن را بكشتند و بپختند چنان تلخ بود كه هيچ‌كس از آن لقمه‌اى نتوانست خورد ، و قصّه عقوبات قاتلان امام حسين « عليه السلام » در دنيا و قتل ايشان به انواع خوارى و مشقّت بسيار بر دست ابراهيم بن مالك اشتر و مختار و غير ايشان از دوستداران اهل بيت سيّد اخيار در كتب و نسخ بىحدّ و شمار مسطور و مذكور است و  اللَّهَ عَلِيمٌ بِذاتِ الصُّدُورِ *  . « 1 » امام يافعى « رحمه اللّه » در كتاب\r\n\r\n\r\n","description":"","footnote":"\r\n( 1 ) - سوره مائده آيه 7 .\r\n","page_name":" 494 ","page_number":494},
  {"content":"\r\n\r\nمرآة الجنان آورده كه بعد از قتل امام حسين « عليه السلام » اندك وقتى را سر عبيد اللّه زياد به دار الاماره كوفه آوردند و آن سر خبيث مذمّم را آنجا كه سر مطيّب مكرّم امام حسين « عليه السلام » نهاده بودند به نهادند .\r\nو امام ترمذى « رحمه اللّه » به سند خود از عمارة بن عمر نقل مىكند كه چون سر ابن زياد و اصحاب او را به مسجد كوفه آوردند در رحبه‌اى نهادند ، من آنجا رسيدم و آواز مردم شنيدم كه مىگفتند : آمد آمد ناگاه مارى بيامد و به ميان آن سرها درآمد و به سوراخ بينى ابن زياد رفت و اندك زمانى درنگ كرده بيرون آمد و برفت تا از نظر مردم غايب شد ، باز فرياد مردم برآمد كه : آمد آمد كه همان مار بيامد و همان عمل كه پيشتر كرده بود تكرار نمود و چند نوبت اين عمل مشاهده افتاد امام يافعى فرمود كه علما فرموده‌اند كه اين مكافات آن فعل بود كه با سر امام حسين به ظهور رسانيد و اين از نشانه‌هاى عذاب آشكار وى است ، و اين نقل در شواهد مذكور است . و هم در شواهد آورده كه يكى از بدبختان در مدينه خطبه خواند و به قتل امام حسين عليه السلام اظهار شادى و خوش‌حالى نمود . شب آن در مدينه آوازى شنيدند و صاحب آن را نديدند و سه بيت شنيدند كه مىخواند و يكى از آن ابيات اين است :\r\n ايّها القاتلون جهلا حسينا * أبشروا با لعذاب و التّنكيل \r\nيعنى اى كشندگان حسين از روى جهل و بىخردى مژده باد شما را به عذاب دوزخ و به پند مقيد بودن در سجن سجين . و ترجمهء ديگر آن است كه هر كه در آسمان است بر شما نفرين مىكند از ارواح أنبيا و ملائكه و گروه مقرّبان ، و معنى بيت سوم آن است كه شما لعنت كرده شده‌ايد به زبان پسر داود يعنى سليمان « عليهما السلام » و به زبان عيسى « عليه السلام » كه صاحب انجيل است . و هم در شواهد نقل كرده كه يكى از غازيان ارض روم گفته است كه در يكى از كنايس ايشان ديدم كه نوشته بودند :\r\n أ ترجو أمة قتلت حسينا * شفاعة جدّه يوم الحساب \r\nپرسيدم كه اين را كه نوشته ؟ گفتند : نمىدانيم و ابو المفاخر فرموده كه : اين چهار بيتى است و تاريخ نوشتن اين ابيات هم در تحت آن بوده ، حساب كرده‌اند به سيصد سال\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nپيش از مبعث حضرت رسول « صلى اللّه عليه و آله » بوده و ترجمهء اين بيت كه مذكور شد اين است كه : آيا اميد مىدارند استفهام بر سبيل تعجّب است ، يعنى چگونه اميدوارند گروهى كه امام حسين « عليه السلام » را شهيد كنند شفاعت جدّ او را در روز شمار ، و بس غريب است كه كسى فرزند كسى را به ظلم و جفا به قتل رساند و خواهد كه پدر مظلوم مقتول او را شفاعت كند .\r\n تعجب است مرا ز آن لعين كه از سر جهل * نداشت حرمت فرزند پاك مصطفوى \r\n به ريخت خون حسين و هنوز مىدارد * طمع به لطف خدا ، و شفاعت نبوى \r\nاميد به عنايت الهى و حمايت حضرت رسالت پناهى آن است كه از مواهب فضل احدى و ميامن لطف احمدى « صلى اللّه عليه و آله » قسطى اتمّ و اكمل و سهمى أعمّ و أشمل به روزگار محنت‌زدگان آخر الزّمان كه در ماتم شاه شهيدان با ديدهء گريان و و سينهء بريان ، حاضر مىشوند و حكايات جگرسوز و روايات غم اندوز شهداى كربلا مىشنوند و اصل ، و متواصل دارد و فرماينده اين كتاب و خواننده و شنونده ( و چاپ‌كننده ) و نويسنده ( ناشر ) را از مثوبات آن نوشندگان شربت شهادت و كرامت و آن پوشندگان خلعت سعادت محروم و بىبهره نگذارد .\r\n اى جهان آفرين به جان حسين * به غم و درد بىكران حسين \r\n كه رسانى ثواب آن شهدا * به مصيبت رسيدگان حسين \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nخاتمه در ذكر اولاد سبطين و سلسله نسب بعضى از ايشان\r\nببايد دانست كه حضرت امير المؤمنين على « عليه السلام » را به قول اشهر ، سى و شش فرزند بود ، هجده پسر و هجده دختر و شيخ شرف الدين عبيد اللّه نسّابه فرموده كه : نوزده پسر بودند شش در حال حيات آن حضرت متوفّى شده‌اند : محسن ، يحيى ، و عبيد اللّه با سه پسر ديگر . و سيزده پسر ديگر بعد از حضرت امير مانده‌اند : حسن و حسين و محمد حنفيّه و ابو بكر و عمر و عثمان و عون و جعفر و عبد اللّه و عبّاس و شش از ايشان در كربلا شربت شهادت چشيده‌اند ابو بكر كه محمد اصغر نام داشت و عثمان و عون و جعفر و عبد اللّه و عبّاس و به قولى عمر بن على هم ، در آن حرب بود و به شرف شهادت فايز گشت و از پنج پسر ايشان عقب مانده : حسن و حسين و محمّد اكبر كه محمد حنفيّه گويند و عبّاس شهيد و عمر اطرف و ما اينجا ذكر جمعى از مشاهير اعقاب سبطين ، سيّدين سندين بر سبيل اجمال ياد مىكنيم در دو مقصد :\r\n\r\nمقصد اول در عقب سبط شهيد أبى محمّد حسن بن على بن أبي طالب « عليه السلام »\r\nكه اكبر اولاد آن حضرت است و وى امام دوم است لقب وى مجتبى و سيّد ، و ولادت وى در منتصف رمضان ، سنهء ثلث من الهجرة بود . وفاتش شب شنبهء بيست و نهم صفر سنهء خمسين من الهجرة و عمر شريفش چهل و شش سال و پنج ماه و نيم بود و آن حضرت را شانزده فرزند بود يازده پسر : زيد و حسين مثنّى و حسن و طلحه و اسماعيل و عبد اللّه و حمزه و يعقوب و عبد الرحمن و عمر و قاسم از اين جمله عبد اللّه و قاسم با عمّ بزرگوار خود در كربلا حاضر بودند و به عزّ شهادت فائز گشته عزيمت دار القرار فرمودند از چهار پسر او عقب ماندند : زيد و حسن و حسين أثرم و عمر ، امّا اولاد حسين و عمر زود در گذشتند و از ايشان عقب نماند و از دو پسر زيد و حسن مثنّى عقب ماند و كثرت سادات حسنى و اختيار و اقتدار ايشان كالشمس فى وسط النّهار به حد اشتهار رسيده « مرآت آفتاب چه محتاج صيقل است * »\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nو در اين اوراق بعضى از اكابر از نسل اين دو بزرگوار كه علم ظهور برافراخته‌اند ياد كنيم به طريقى كه سيّد حسيب نسيب جمال الدين احمد عتبه « رحمه اللّه » در مؤلّفات خود آورده و ذكر عقب هر يك بر سبيل اختصار در فصلى جداگانه بياريم .\r\n\r\nفصل اول - امّا عقب زيد بن حسن كه او را ابو الحسن گفتندى\r\nاز پسر او حسن بن زيد است كه كنيت او ابو محمد بود در زمان دوانيقى امارت مدينه تعلق به او داشت و او را از هفت پسر عقب است : ابو محمّد قاسم و ابو الحسن على و ابو طاهر زيد و ابو اسحاق ابراهيم و ابو زيد عبد اللّه و ابو الحسن اسحاق و ابو محمّد اسماعيل و اولاد چهار تن‌اند كند و از آن سه بسيار از آنها كه كمتر بودند يكى اسحاق است ، و از نسل او قبيلهء خطيبانند ، دوّم زيد از نسل او بنى طاهر و در ايشان اختلافست سوّم عبد اللّه و اولاد وى اندك بوده‌اند ، چهارم ابراهيم و فرزندان او به غربت افتادند ، در طرف ارمنيه و نصيبين و بلاد حبشه ، امّا آنها كه اولاد ايشان بسيار بوده‌اند يكى اسماعيل است كه داعى الكبير و داعى الأوّل ، نيز گويند و مدّتى در طبرستان پادشاه بوده و نسل او و قبايل ايشان بسيار است و ديگر على است كه امام عبد العظيم كه در مسجد الشجره به نواحى رى آسوده و مزار وى حاجت رواى خلق است و از فرزندان اوست ، و ايشان را نيز بيوت و عشاير زياده از حدّ است . سوّم قاسم و اصحّ آن است كه عقب وى از عبد الرحمن شجريست و محمد بطحانى و بس ، اما بطحانيان بسيارند و سيّد مؤيّد ابو الحسن احمد و برادرش سيد ناطق به حق از نسل هارون بطحانىاند ، و ابو تراب النّقيب و ابو لحسن المحدّث از نسل عيسى بن بطحان و ابو زيد مشهور به ابن الزّمريه از نسل موسى بطحانى و ابو الحسين أطروف و ابو الفضل الملقّب بالرّاضى كه نسبت سادات گلستانهء اصفهان به وى مىرسد ، از نسل حسن بن قاسم بطحانىاند . و داعى الجليل كه پادشاه ديالمه بود و يكى از ائمّه زيديّه است هم از نسل عبد الرّحمن است و بعضى گفته‌اند شجرى است ، نه بطحانى و سادات درازگيسو در آمل و طبرستان هم از نسل عبد الرّحمن‌اند .\r\nاما شجريان ايشان نيز جمعى بوده‌اند بزرگوار : محمّد اعلم ، و حسن زرّين كمر و ابو محمد مانكديم از نسل محمّد شجرىاند و بنو شكر و بنو مردهيم از اين قبيله‌اند و\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nابو الحسن احمد كه داماد حسن بن زيد داعى الكبير است از نسل على شجريست و داعى الصغير نيز از ايشان است .\r\n\r\nفصل دوم - امّا عقب حسن مثنّى از پنج پسر است و حسن مثنّى را ابو محمد گفتندى\r\nو به غايت جميل و جليل بود و او را داعيه آن بود كه يكى از دختران عمّ خود امام حسين بن على را به عقد درآورد ، امام حسين « عليه السلام » دو دختر خود فاطمه و سكينه را بر او عرض كرد و گفت : اى پسر برادر ! هر كدام از اين دو كه خواهى اختيار كن تا به عقد تو درآورم ، حسن مثنّى شرم داشت ، سر در پيش انداخت امام حسين « عليه السلام » گفت : يا بن اخى من از براى تو فاطمه را اختيار كردم و فاطمه را به حسن داد . حق تعالى حسن را از دختر امام حسين سه پسر كرامت فرمود : عبد اللّه محض ، و ابراهيم غمر و حسن مثلّث ، و ايشان بر همه سادات فخر كردند كه مادر ما ، دختر امام حسين « عليه السلام » است و پدر ما پسر برادر امام حسين عليه السلام و حسن را دو پسر ديگر بود : داود و جعفر و مادر ايشان امّ داود ، حبيبهء روميّه ، امّا ابو سليمان داود بن حسن در حبس منصور دوانقى افتاد مادرش التجا به امام جعفر صادق « عليه السلام » برد و امام او را دعائى تعليم فرمود كه : در روز استفتاح بخوان تا پسرت از زندان خلاص يابد . امّ داود آن دعا را روز مذكور بخواند و فرزندش از آن حبس ، نجات يافت و حالا همان دعا را در روز استفتاح مىخوانند و به دعاى امّ داود مشهور است .\r\nو عقب داوود از پسر وى سليمان است و بنو قتاده در مصر و ابو تغلب و رؤساى نصيبين و سادات آل طاوس همه از نسل سليمانند .\r\nاما ابو الحسن جعفر بن محمد مرد بزرگ و مشهور بود . و سادات سليقى از نسل محمد بن سليقند كه پسر حسين بن جعفر بوده و عبد اللّه كه امير كوفه بوده در زمان مأمون خليفه پسر عبد اللّه بن حسن جعفر است . و محمد اورع پسر عبد اللّه امير است و بنى الملحوس از اولاد وىاند و بنو الكشيش در ولايت شام از نسل ابو سليمان محمد بن عبد اللّه‌اند امّا ابو على بن حسن مثلّث از اكابر دور خود بود و ابو الحسن على عابد از اولاد اوست . و از اولاد على عابد ، حسين على شهيد صاحب فخّ است كه در زمان هادى خروج\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nكرد و جماعت سادات علوى با وى بودند ، هادى كس فرستاد تا همه را شهيد كردند ، و از امام محمّد تقى « عليه السلام » منقول است كه بعد از قضيهء كربلا هيچ واقعه‌اى اهل بيت را صعبتر از واقعه « فخّ » نبوده ، امّا عبد اللّه محض و ابراهيم غمر كثير الاولاد بوده‌اند و از اعقاب ايشان بسيار بزرگان بوده‌اند و ما شمّه‌اى از عقب هر يك را در و صلى ايراد مىكنيم :\r\n\r\nوصل اول : عبد اللّه محض ،\r\nشيخ بنى هاشم بود در زمان خود ، و او را محض گفتندى خالص يعنى چه خلاصه دو سبط بود مادرش فاطمه بنت حسين ، و پدرش حسن بن الحسن ، و او به غايت شبيه بوده به حضرت رسالت « صلّى اللّه عليه و آله » و از او پرسيدند كه : شما به چه جهت افضل همه مردمانيد ؟ گفت : به آنكه هر كس را آرزو است كه از ما باشد و ما آرزو نمىبريم كه از ديگران باشيم .\r\n در آرزوى رتبهء مااند ديگران * ما را به رتبت دگران نيست آرزو \r\nو عقب او از شش پسر است : محمد و ابراهيم و سليمان و يحيى و موسى و ادريس اما محمّد صاحب نفس زكيّه كه او را ابو القاسم مىگفتند و اكابر زمان او را مهدى مىخواندند چه نام او محمد بوده و كنيتش ابو القاسم و نام پدرش عبد اللّه ، و در حديث مشهور است كه مهدى از فرزندان من باشد نام او نام من و كنيت او كنيت من و عظماى بنى هاشم همه به وى ، مستظهر بودندى ، و ندّافى نسابه از جد خود نقل كرده كه او چهار سال در شكم مادر بوده و چون متولّد شده در ميان دو كتف او خالى سياه بوده برابر بيضه‌اى . و او خروج كرد در مدينه و امام مالك فتوى داد كه : مردمان با وى خروج كنند و ابو جعفر دوانقى لشكر به سر وى فرستاد و او با لشكر خود به استقبال عسكر خليفه بيرون آمده محاربه واقع شد و او در احجار الزيت به قتل رسيد و او را لقب نفس زكيّه دادند و عقب او از پسرش ابى محمد عبد اللّه اشر الكابلى است كه او بعد از پدرش گريخته به درياى هند رفت و در كابل شهيد شد . و ابو جعفر نقيب كوفه و ابو السرايا حسن و ابو البركات محمد و ابو طالب محدّث همدانى هم از بنى اشرند .\r\nامّا ابراهيم قتيل با خمرى كنيت او ابو الحسن بود و قوّت او تا حدّى نقل كرده‌اند كه دم شتر رمنده را بگرفتى و بر جا بداشتى و بودى نيز كه شتر برفتى و دم در دست او\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nبماندى ، او از اكابر علما بوده در شب غرّهء رمضان سنه ثمان و اربعين و مائه در بصره خروج كرد و بسى از اكابر با وى بيعت كرده بودند چون امام اعمش و عبّاد بن منصور و به صحّت رسيده كه امام ابو حنيفه كوفى در بيعت او بوده و به خروج با وى و معاونت و نصرت وى فتوى مىداده و پسر خود حمّاد را با چهار هزار مرد به نزد وى فرستاد و نامه‌اى نوشت كه حفظ امانات و ودايع مردم كه نزد من است مرا مانع مىگردد و الّا به تو لاحق شده تقويت تو كردمى و اين نامه به دست دوانقى افتاد ، بر ابو حنيفه متغير شده او را ايذائى كرد كه سبب مردن او گشت . آورده‌اند كه عجوزه‌اى به نزد ابو حنيفه آمد و گفت :\r\nتو فتوى دادى پسر مرا به خروج به ابراهيم و او رفت و كشته شد ، امام فرمود كه كاشكى من به جاى پسر تو بودمى ، القصّه دوانقى لشكر به سر وى فرستاد و ابراهيم نيز از بصره بيرون آمده با آن لشكر محاربه نمود بعد از انهزام لشكر دوانقى تيرى بر پيشانى وى آمد و شهيد شد در ده با خمرى و آن قريه‌اى است قريب به كوفه ، و عقب او از پسرش حسن بود و بس و بنو الأزرق و صاحب خاتم و رزق اللّه ملقب به جندويس از نسل وىاند . امّا موسى كنيتش ابو الحسن است و چون لون مباركش به سياهى مايل بود مادرش او را جون لقب دارد . عقب او از دو پسر است : اوّل عبد اللّه كه شيخ صالح گفتندى و او را رضا لقب داده بودند و مأمون مىخواست كه او را ولىّ عهد سازد ، او ابا نمود و بگريخت و در باديه اقامت نمود تا همانجا دعوت حق را لبّيك اجابت فرمود :\r\nدوم ابراهيم يوسف و عقب او از ابراهيم يوسف اخضر است و يوسف امير و ابو جعفر حاكم يمامه و بنو حمدان همه از نسل وىاند ، امّا شيخ صالح او را پنج پسر بود : موسى ثانى و سليمان و احمد و يحيى و صالح و از اولاد صالح آل ابى الضحّاك‌اند و آل حسن و آل منديم امّا يحيى ملقّب است به « سويقى » و اولاد او را سويقيون خوانند و ابو الغنائم و آل ابو الحمد از نسل يحيىاند امّا احمد ملقّب است كه در حرب لبس سوار مىنمود و اولاد او را « حمديّون » گويند و ايشان بسيارند همه اهل رياست ، و حكومت ، و بنى عمق و آل المطر و آل حمزه و كراميّون و آل عرفه و آل حجاز و آل سلمه و بنى السّراج از نسل احمد مسطورند . امّا سليمان ، سيّدى وجيه بوده و صاحب بأس و سطوت در\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nشجاعت و سخاوت مذكور و مشهور است گويند او را يك پسر بوده ، داود نام و داود پنج پسر داشت : ابو الفاتك و عبد اللّه و حسين شاعر و حسن محترق و على و محمّد مصفح ، اما اعقاب محمد مصفح اندك بوده و عقب على بن سليمان حسين عابد شهيد است و حسن محترق باديه‌نشين بود و اعقاب او نيز باديه‌نشين بودند و حسين شاعر را اولاد هست از جمله : عبد اللّه المكنّى بابى الهندى امّا ابو الفاتك اولاد او را فاتكيون گويند . ابو الفتك صد و بيست و پنج سال بزيست و اولاد او در مخالف ملوك بودند و او را هشت پسر بود : اوّل اسحاق او را فارس بن حسن گفتندى وجود و جرئت و كرم و سطوت خاصّهء وى بود . و از آن اولاد وى و عقب وى از محمّد و على و ادريس و قاسم است . دوّم محمّد و بنو الحجازى در بغداد و طرابلس از نسل وىاند . سوّم احمد كه او را ابو الجعفر گفتندى صد و بيست و هفت سال به زيست و عقب او بسيارند همه نقبا و رؤسا ، و ابو طالب و عباس و قاسم از نسل وىاند . چهارم صالح ابو الفاتك و اصحّ آن است كه اولاد او نماند . پنجم جعفر ، آل مضام از نسل وىاند . ششم قاسم نسّابه و او نيز معقّب است و هياج و سراج از نسل وىاند . هفتم داود و موسى فارس و حسين بيدار از اولاد وىاند . هشتم عبد الرحمن بن ابى الفاتك صد و بيست سال بزيست و بيست و يك پسر داشت از جمله يازده معقّب بودند و ابو طيّب داود بن عبد الرحمن كه اولاد او را آل ابى طيّب گويند و او را عقب بسيار است و بنو دهاش و بنو على و بنو حسان و بنو قاسم و بنو يحيى اينها همه از اولاد ابى طيّب‌اند ، و بنو سجّاح و بنو مكثر اولاد وىاند . امّا عقب وهّاس بن ابى طيّب از شش پسر است : محمد و حازم و مختار و مكثر و صالح و حمزه .\r\nاما حمزة بن وهّاس والى مكه مباركه شد ، بعد وفات او امير تاج المعالى شكر بن ابى الفتوح ، و حمزه را از چهار كس عقب بوده : عماره و محمد و ابو الغانم يحيى و امير المخالف عيسى ، و عيسى را پسرى بود على نام به ضمّ عين و فتح لام حاكم و صاحب اختيار مكّه بود . در ايّام او جار اللّه علامه ( زمخشرى ) ( شكر اللّه سعيه ) كتاب كشّاف را به نام او تصنيف كرده و قصايد بسيار در مدح او إنشا نموده و او نيز در مدح زمخشرى ابيات دارد و عقب وى بسيار است . امّا موسى بن الشيخ صالح او را « موسى\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nثانى » گويند كنيت او ابو عمران است و در سنه 256 او را شهيد كردند . و در ايام معتزّ از خلفاى عباسى و اولاد او را موسويّون گويند و امارت حجاز از آن ايشان بوده و هجده پسر داشت از يازده تن عقب نمانده . و هفت تن معقّب‌اند : ادريس بن موسى ابى الرقاع و ابو الشّويكات پسران وىاند ، و امير جدّه و نقيب بطايح از نسل ايشانند و آل علقمه از نسل حسن ادريس است يحيى بن موسى ملقّب به فقيه است و عبد اللّه ديباج پسر اوست و آل ابى الليل از نسل احمد ابن يحيىاند و صالح بن موسى ملقّب به ارتست ، و گويند ارت پسر او بود و مر او را عقيب نيست . حسن بن موسى اولاد وى در ينبوع و نواحى آن ساكنند و صالح امير فارس كه اولاد او را صالحيّون خوانند از نسل محمّد بن حسن است .\r\nو آل بدرم از آن نسلند . على بن موسى پسر وى عبد اللّه عالم است و اعقاب و اولاد امير بن موسى و او را عقب بسيار است صلاصله و آل الشّرفى و آل نزار و آل يحيى و آل عطيّه از نسل وىاند ، و قطب الأقطاب سيد محى الملة و الدين عبد القادر « قدّس سره » منسوب به عبد اللّه بن يحيى بن محمد الرومى بن داود بن الامير محمد بن اكبر بن موسى الثانى كه او را ساير گويند كه در مدينه خروج كرد در ايّام معتزّ . و عقب او از پنج كس است : اوّل عبد اللّه اكبر اشدا از نسل وىاند . اوّل حسين دوم حسين شديد امير و عقب او از سه پسر است : ابو هاشم و ابو جعفر و ابو الحسن يحيى امير از اولاد ابو الحسن است و حسن محترق از نسل ابو جعفر و اوّل كسى كه از بنى الجون در مكّه ملك شد او بود . اولاد ابو هاشم را هواشم گويند و أمرا نيز خوانند . سوم على و بنى على از اولاد وىاند و آل شهم و آل مغن به حلّه از نسل علىاند . چهارم قاسم و او را و برادر خرد او حسن را كه عقب پنجم است حرّانى گويند كه در حران با اعادى حرب كردند و عقب حسن از سليمان و محمد است و عقب سليمان از هاشم . اما قاسم حرّانى را اعقاب و اولاد بسيار است : آل كتيم و آل ادريس و آل ابى الطيّب .\r\nو از شجرهء بنو ملك معلوم مىشود كه نسب اين شاهزادهء بزرگوار فلك اقتدار به قاسم مىرسد ، چه والد عالى مقدارش سيّد السّادات و منشأ البركات سيّد صالح الدين موسى از جانب پدر و نسل على بن مالك است و از طرف والدهء عفّت دثار از نسل\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nسلطان سادات العظام و برهان نقاوة الكرام جلال الملّة و الدّين ، امير سيد بركة بن محمد بن مالك و نسب مالك بر اين وجه در شجره مسطور است مالك ابن الحسن ابن لحسين بن كامل بن احمد بن اسماعيل بن على بن عيسى بن حمزة بن وهّاس ابن محمد بن شكر بن يحيى بن محمد بن هاشم بن قاسم الحرّانى بن محمد الثابرين موسى الثّانى بن عبد اللّه الشيخ الصالح بن موسى الجون بن عبد اللّه المحض بن الحسن المثنّى بن الحسن بن على بن أبي طالب « عليه السلام » .\r\nپس دانسته شد كه سلسلهء نسب اين شاهزادهء عالى حسب از جانب والد بزرگوار به سبط الرسول المؤتمن امير المؤمنين حسن مىرسد و بعد از اطّلاع بر اين معنى ، بيايد دانست كه از طرف والدهء عصمت شعار به صاحب قرآن اعظم قهرمان الأمم خاقان الورى ، معزّ الدولة و الدين بايقرا است كه برادر اعيانى سلطان سلطان نشان ابو الغازى سلطان حسين بهادر خان است و ايشان فرزندان بزرگوار سلطان منصور و او فرزند سلطان بايقرا و او فرزند اميرزادهء ميرزا عمر شيخ و او فرزند حضرت صاحب قرآن اعظم امير تيمور گوركان و با اين همه مرتبه شاهزاده عالىمقدار به شرف مصاهرت عالى حضرت شاه ابو الغازى معزّز گشته و گوهر يكتا از آن صدف شرف ظهور نموده مسمّى به محمد بركه كه آثار دولت ابد پيوند از صفحات احوالش ظاهر ، و مخايل بخت روزافزون از وجنات اقوال و افعالش لايح و باهر .\r\n إن الهلال اذا رأيت نموّه * أيقنت أن سيصير بدرا كاملا \r\n صفات او خبرى مىدهد در اوّل وقت * كه شاه ملك معالى شود در آخر كار \r\nامّا يحيى بن عبد اللّه محض او را صاحب ديلم خوانند كه در گيلان خروج كرد و عقيب او بسيار است اما سليمان بن عبد اللّه پسر او محمد را در مغرب اولاد بود و حقيقت احوال ايشان معلوم نيست ، اما ادريس بن عبد اللّه ، عقب او از پسرش ادريس است و عقب ادريس از هشت پسر است و هر يك را از ايشان در مغرب مملكتى بوده ، حمزة بن ادريس را سوس اقصى و عمر را مدينهء زيتون و على تاهرتى كه رسول سلطان مصر بوده و سلطان محمود غزنوى از نسل يحيى بن ادريس است .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nوصل دوم - ابراهيم غمر بن حسن مثنّى\r\nكنيت او ابو اسماعيل است و او را به جهت كثرت جود و سخا غمر « 1 » لقب دادند سيّد شريف راوى احاديث جد بزرگوار خود و در حبس منصور دوانقى وفات كرد ، نود و نه سال به زيست و عقب او از پسرش اسماعيل ديباجست و بس . و عقب او از حسن ثج است و ابراهيم طباطبا ، و عقب حسن ثج از پسرش حسن است و بنو الثج اولاد اويند و عقب او از ابى جعفر است و از ابى القاسم على بن المعروف بن ابن المعيّه و صاحب المسجد عبد الجبار كوفى از آل معيّه است . و اكابر آل معيّه بسيار بوده‌اند از نقبا و خطبا ، از جملهء نقيب حاج الدين جعفر كه او را از غايت فصاحت لسان آل حسن گفتندى و ابراهيم طباطبا پيشواى قوم بوده و سبب تلقيب او به طباطبا آن بوده كه ، در طفوليّت او پدرش خواسته كه براى او جامه‌اى بدوزد و او را مخيّر ساخته ميان جبّه و قبا ، و هنوز زبانش به كلام فصيح جارى نبوده فرموده : كه طباطبا يعنى قباقبا و بعضى گفتند كه : او را هل سواد بدين لقب خواندند و معنى طباطبا به لغت نبطى ، سيّد السادات است و عقب او از سه فرزند است قاسم رسى و احمد و حسن . اما از اولاد طباطبا : ابو محمد صوفى مصرى است و ابو ابراهيم و ابو الحسن ملقّب به جمل و بنو المجد و بنو الكركى از نسل حسن‌اند . امّا احمد طباطبا كه او را ابو عبد اللّه گفتندى عقب او از ابى جعفر و ابى اسماعيل است و ابو البركات و ابو المكارم از نسل احمدند .\r\nاما قاسم كنيتش ابو محمّد است و به جهت نزول او در جبل الرّس او را رسى گفتندى مردى عفيف و زاهد بوده و عقب او از هفت پسر است يحيى رسّى والى رمله بوده و در آنجا عقب دارد ، و حسن رسّى حاكم و رئيس مدينه بوده ، عليان بن حسن از اولاد اوست . اسماعيل رسّى عقب او از پسر او ابى عبد اللّه محمد شعرانى است كه نقيب طالبيان بوده به مصر ، و عقب محمد شعرانى از اسماعيل پسر اوست كه بعد از او در مصر منصب نقابت داشت ، و از ابى القاسم ، احمد نقيب و نقباى مصر همه شعرانى بوده‌اند و سليمان رسى قسيم عدل از او و از اولاد اوست و بنو تورون در بصره از اولاد محمد بن ابراهيم بن سليمانند . و حسين رسى سيّدى كريم بود ، و او را ابى عبد اللّه گفتندى پسرش\r\n\r\n\r\n","description":"","footnote":"\r\n( 1 ) - غمر : ابرى كه نشانه باران مىباشد .\r\n","page_name":" 505 ","page_number":505},
  {"content":"\r\n\r\nابو الحسين يحيى هادى امام بزرگ بوده ، از ائمه زيديّه در ايّام معتضد در يمن ظهور كرد و او را هادى الى الحقّ لقب دادند . و اولاد او ملوك و ائمه زيديّه در ايّام معتضد در يمن ظهور كرد و او را هادى الى الحقّ لقب دادند . و اولاد او ملوك و ائمه يمن‌اند ، و حسن قبلى پسر اوست . و آل ابى العساف ( القياس ) از نسل محمد بن مرتضى بن يحيىاند . و احمد بن ابى الناصر بن يحيى الهادى او را ناصر الدين اللّه لقب دادند . و ناصريّه از اولاد او بسيارند و عقب ايشان در يمن و خوزستان هست . و محمد رسّى نقباء و قضاة شيرازند كه از اولاد اويند و نقيب النقبا و قاضى القضاة قطب الدين ابو زرعه از اولاد زيد اسودند و او پسر ابراهيم محمد رسى است . و ابن طقطقى صاحب اموال و ضياع و عقار از اولاد قاسم الرسّى بن محمد است ، و موسى رسّى به مصر بوده و از عقب او آنجا بودند و آخر بنى رسّى ايشانند . و بنى رسى آخر بنى ابراهيم طباطبااند . و ايشان آخر بنى اسماعيل ديباجند . و اسماعيل پسر ابراهيم غمر و او پسر حسن بن حسن بن على بن ابى طالب « عليه السلام » .\r\nاين بود شمّه‌اى از انساب و اعقاب امام حسن عليه السلام كه بر سبيل ايجاز و اختصار ذكر يافت و بعد از اين در عقب سبط شهيد شروع مىرود بعون اللّه تعالى .\r\n\r\nمقصد ثانى : در ذكر عقيب سبط شهيد ابى عبد اللّه الحسين « عليه السلام »\r\nآن حضرت امام سوّم است . از ائمهء اثنا عشر و ابو الأئمة است لقب وى سيّد و شهيد ، ولادتش سنهء اربع من الهجرة ، و شهادتش دهم محرم الحرام سنهء 61 و ميان ولادت برادرش حسن و حمل وى پنجاه روز بود . و طهر واحد نيز گفته‌اند ، و مرضعهء او ، امّ الفضل بود ، زوجهء عبّاس بن عبد المطلب بلبن قثم بن عباس و او را چهار پسر و دو دختر بوده امّا پسران على اكبر است و على اوسط كه امام زين العابدين « عليه السلام » خوانند . و على اصغر و عبد اللّه و به روايت ديگر شش پسر داشته چهار مذكور و محمّد و جعفر ، و در تاريخ العالم به جاى محمّد عمر آورده و اللّه اعلم . و بر هر تقدير عقب او از امام على زين العابدين است و پس از آن حضرت تا مهدى كه قائم آل محمّد است « صلى اللّه عليه و آله » . نه امامند از ائمّه اثنا عشر ، لا جرم مطالب اين مقصد را در نه فصل ايراد مىكنم .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nفصل اول در اعقاب امام زين العابدين عليه السلام\r\nو آن حضرت امام چهارم است از جملهء ائمه اثنى عشر كنيتش ابو محمّد است و لقبش زين العابدين ، در شواهد النّبوه آورده ، كه امام زين العابدين « عليه السلام » شبى از شبها نماز تهجّد مىگزارد شيطان به صورت اژدهائى برآمده به نظر وى درآمد تا وى را از عبادت بازدارد آن حضرت هيچ‌گونه به وى التفات ننمود و به طريق عادت مشغول عبادت بود شيطان انگشت پاى وى را بگزيد نيز التفات نكرد پس چنان بگزيد كه دردناك گرديد . همچنان نماز را قطع نكرد پس خداى تعالى بر وى منكشف گردانيد كه آن شيطان است و امام « عليه السلام » وى را ناسزا گفت . و طپانچه بر وى زد و گفت دور شو ، اى ملعون خوار و ذليل ! چون دور شد برخاست كه ورد خود تمام كند آوازى شنيد و قايل را نديد كه سه بار گفت : أنت زين العابدين و ديگر سجّاد و آدم آل عبا از القاب اوست .\r\nپدرش حسين بن على « عليه السلام » و مادرش شاه زنان و قيل شهربانو بنت كسرى ، يزدجرد بن شهريار بن شيرويه بن پرويز بن هرمز بن نوشيروان ملك العادل . و از اينجا گفته‌اند كه : زين العابدين جمع كرده ميان نبوّت و ملك و چون فاطمه خواهر امام زين العابدين « عليه السلام » هم از شهربانو بوده و به حسن بن حسن « عليه السلام » داده‌اند ، پس اولاد حسن مثنّى را نيز پيغمبرى و پادشاهى جمع باشد ، ولادت زين العابدين « عليه السلام » به قولى سنه ست و ثلاثين بوده از هجرت ، و وفاتش سنه خمس و تسعين و هيچ كس را از خواص و عوام و دوست و دشمن در فضايل وى شبهه نيست و او را نه پسر و نه دختر بوده ، عقب او از شش پسر است . امام محمد باقر و عبد اللّه باهر و زيد شهيد و عمر اشرف و حسين اصغر و على اصغر ، عقب او از پسرش حسن افطس است و علماى نسب را در وى سخنان است از جمله ابو جعفر نسّابه قطعه‌اى دارد كه مطلع آن اين است .\r\n أفطسيون انتم * أسكتوا لا تكلّموا \r\nو حقّ آن است كه ميان وى و امام جعفر صادق ( ع ) مباحثه واقع شده ، توجّه طعن به او از آن سبب است نه از روى نسب ، و عقب او از پنج كس است . اول ، على خرزى و حسين مانكديم پسر حسن بن على خرزى است و مانكديم را عقب هست و تاج الدّين حسن اقضى القضاة بلاد قرافيه و ابو الفضل نقيب النقباى ممالك ألجايتو ، محمد هم از\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنسل حسن‌اند . دوم عمرو بن حسن ، قاضى امين الدوله ابو جعفر نسّابه از نسل اوست و اعقاب او بسيارند . سوم ، حسين بنو السّكران اعقاب وىاند و على دينورى پسر حسن بن حسين أفطس و ابو هاشم مجتبى كه نسّابهء رى بوده از نسل دينورى است . چهارم ، حسن مكفوف ، پسر وى على قتيل اليمن است و بنو تريح از نسل وىاند ، و بنو سمّان اولاد حمزة بن حسن مكفوف‌اند و بنو برج از اولاد قاسم بن حسن و بنو زياده كه در بنى افطس خانواده‌اى از آن شريفتر نيست از نسل عبد اللّه مفقود بن حسن مكفوف‌اند . پنجم ، عبد اللّه شهيد اولاد و اعقاب وى بسيارند و از جمله ، أبو طالب محمد فاخر و بنو محترق و بنو الاعزّ و ابو محمّد حسن مدائنى از نسل طلحة بن عبد اللّه است ، و مداينى بيست و يك پسر داشت همه را على نام نهاد و امتياز ايشان به كنيتها بود . بنو الصلايا و بنو أبي نصر ، از نسل ابو تراب على بن حسن مداينىاند . امّا حسين اصغر بن زين العابدين از پنج كس عقب دارد .\r\nاوّل ، عبيد اللّه اعرج و كنيت او ابو على است و در يك پاى او اندك نقصانى بود بدين واسطه به اعرج اشتهار يافت . در اعقاب او فى الجمله تفصيل ضرورت است زيرا كه بطون و افحال ، عشاير او بسيارند و عقب او از چهار كس است : جعفر الحجّه و على صالح و محمد جوانى و حمزه . و عقب حمزه اندك است ، و بنو ميمون از نسل حسين بن حمزه‌اند و محمد جوانى منسوب است به جوانيّه و آن قريه‌اى است به مدينه ابو الحسن محمد محدّث بن حسن جوانى و بنو الجوان از نسل وىاند . در مصر و واسط و ابو جعفر محمد مقتول هم از نسل اوست و على صالح بزرگ بوده و رياست عراق تعلّق به اولاد او داشت و كنيت او ابو الحسن و مستجاب الدعوة بوده است و عقب او از عبيد اللّه ثانى است . و از ابراهيم و بنو طقطقى در كرخ و بنو المحترق از نسل حسن ابراهيم‌اند ، و عبيد اللّه ثانى پسرى داشته على و او را پسرى بوده عبيد اللّه ثالث و پسر وى امير ابو الحسن اشتر است و او ممدوح ابو الطيّب است و بيست فرزند داشته همه بزرگ و صاحب وجود . و ابو يعلى نقيب واسط و ابو المعالى و ابو الفضائل اشترىاند . و بنو مكاسه و بنو عرام و بنو عجيبه و بنو الصائم و بنو معالج و بنو ابى الغنائم و بنو احمد ، بنو طبيق و نقباى عراق و امراى حاج ، اغلب از نسل اشترند و ابو العلا مسلم احول ، امير حاج كه كبش بنو عبد اللّه گويند ، ولد ابى على محمد بن امير حاج بن اشتر است و عمر مختار نقيب امير الحاج پسر\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاوست و بنو المختار كه نقباى سادات بزرگوارند از اعقاب وىاند . امّا جعفر الحجّه ، امراى مدينه و نقباى بلخ و ترمذ و ملوك آنجا از اعقاب وىاند . او را دو پسر بوده :\r\nحسن و حسين بن جعفر پدر سادات بلخ است . و عقب حسين از ابى الحسين يحيى بن نسّابه است . و بنو عكّه و بنو علوان و بنو فارس و بنو علان و بنو العراج از اعقاب علىّ بن يحيىاند و بنو هلال نجاه و بنو شقايق و بنو خزعل و بنو مهنّا از نسل طاهر بن يحيىاند . و حاجده از نسل عبد الواحد بن مالك بن حسن مهنا و جمامزه نيز از اين نسلند .\r\nدوّم از اولاد حسين اصغر عبد اللّه است و جعفر صحيح پسر اوست و عقب او از سه پسر است ، محمد عقيقى كه اولاد او را « عقيقيّون » گويند و بنو الموسوس از نسل وىاند و ديگر اسماعيل منقدى كه در دار منقد به مدينه ساكن بوده‌اند و اولاد وى بسيارند و ايشان را « منقديّون » گويند از جمله على كبار كه جد ملوك رى بوده و « آل غديان » كه نقباى دمشقند ، از نسل وىاند و ديگر احمد منقدى و اولاد او ابراهيم و جعفر و حسن و حسين و عبد اللّه همه معقبند .\r\nسوّم ، على و او را نيز عقيب بسيار است حسين حميصه و پسر او حسين كعكى از اولاد موسى بن علىاند و بنو الكرش و بنو النسل و بنو المغيره از اولاد عيسى كوفى بن علىاند .\r\nچهارم ، ابو محمد بن الحسن پسر او عبد اللّه است و پسر عبد اللّه محمد و او را دو پسر بوده محمد سليق و او را به جهت سلاقت لسان يعنى تيززبانى بدين نام ملقب گردانيدند .\r\nو حسن حكّاكه از اولاد او ، ولاة رى بودند از اعقاب سليق‌اند .\r\nو ديگر على مرعشى نقباى شيراز از اولاد وىاند و عبد اللّه مامطرى نيز از نسل او است ، پنجم ، سليمان و اولاد او را به بلاد مصر و مغرب بنو الفواطم خوانند و عمر بن الاشرف بن زين العابدين « عليه السلام » برادر پدر مادرى زيد شهيد است و عقيب عمر از پسر او على اصغر محدّث است . او از عم‌زادهء خود امام جعفر صادق روايت مىكند و على از سه پسر عقيب دارد قاسم و عمر شجرى و ابو محمد حسن . و عقيب قاسم از پسرش ابو جعفر خمد صوفى است كه در ايّام معتصم به طالقان خروج كرد و او را گرفته شهيد كردند و نقباى قم و شعرانيان از نسل وىاند . يعنى عمر شجرى و حسن را نيز عقب هست . مانكديم طبرى از اولاد احمد اعرابىاند . و احمد پسر او جعفر بن محمد بن\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nحسن و ابو جعفر بن محمد بن حسن و ابو جعفر محمد نقيب طبرى از نسل جعفر ديباچه بن حسن است . و « بنو زهران » نيز از اين نسلند . و ناصر الكبير به طبرستان كه پادشاه ديالمه بود و ناصر الحق لقب اوست ، پسر على بن حسن است . و او را عقيب هست به گيلان و اعقاب او ملوك و حكامند .\r\nامّا زيد شهيد كنيت او ابو الحسين است و منقبت و فضايل او در حد حساب نگنجد و او به سنه 112 در كوفه خروج كرد و يوسف ثقفى به فرمان هشام بن عبد الملك با وى محاربه نمود و راشد كه مملوك يوسف بود تيرى بر ميان دو ابروى وى زد و بدان زخم شهيد گشت ، و او را برهنه بر دار كردند و به فرمان الهى در آن شب عناكب بر وى تنيدند ، چنانچه عورت او از ابصار مردم پوشيده شد . و زيد را چهار پسر بود : يحيى و حسن ذو الدمعه و ذو العبرة نيز گويند و عيسى موتم الأشبال و محمّد امّا يحيى بعد از شهادت پدر بگريخت و در خراسان به جوزجان افتاد و نصر سيّار جمعى را فرستاد تا او را شهيد كردند و از او عقيب نماند . و حسين ذو الدّمعه سه پسر داشت . اول يحيى و او را هفت پسر بود : اول قاسم و عقب او اندكيست و حسن زاهد و عقب او نيز كم است و بنى طنك و بنى خالص از نسل وىاند .\r\nو سوّم حمزة بن يحيى عقب بسيار داشت . بنو الامير از اولاد وىاند .\r\nچهارم محمد اصغر اقصاصى بن يحيى كه منسوب است به اقصاص و آن دهى بوده در نواحى كوفه و اولاد او همه سادات معظّم بودند . احمد موضع و على زاهد و محمد بنو قرّة العين از نسل علىاند . بنو ز برنج از اعقاب محمد اقصاصىاند .\r\nپنجم عيسى ابن يحيى و عقيب او در هر بلاد و ديار منتشرند ، بنو علق و بنو برز و بنو المريم و بنو الخطيب و بنو المقرى از اعقاب وىاند .\r\nششم يحيى بن يحيى و ابو الحسن على كتيله از نسل اوست . و بنو كزير و بنو قتيله از اولاد وىاند . و بنو زين الشّرف از نسل كتيله‌اند . و بنو مقبل و بنو هيجا نيز كتيلىاند\r\nهفتم عمر بن يحيى اعقاب او از همه برادران بيش است يحيى پسرش در ايام مستعين خروج كرد و به درجهء شهادت رسيد ، بنى الغدّان و آل شيبان و نقباى مشهد غرى از بنى اسامه مجموع از نسل محمد عمراند ، دوم حسين ذو الدمعه اكثر سادات فارسى از\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nنسل وىاند . سوّم على بن ذو الدمعه عقب او از زيد است و او نسّابه بوده است و كتب مبسوطه در انساب نوشته ، نقباى بغداد و بصره از نسل وىاند .\r\nامّا عيسى موتم الاشبال كنيت او ابو يحيى است و او شيرى بكشت كه بچگان داشت و به موتم الأشبال ملقّب شد . يعنى يتيم كنندهء شير بچگان . احمد مختفى پدرش مردى وجيه بود و پسرش محمّد اعلم علما بود به علم انساب عرب . و اعقاب على ابن عيسى در كرمان و خراسان هستند . و از اولاد زيد بن عيسى اكابر بسيار در ما وراء النهر و عراق عرب و فارس هست و عقب محمد بن اسحاق نيز به حد كثرت رسيده و احمد و على و على معقله و ابو نزار صابونى از آن نسلند . و از حسن عمارة بن عيسى بنى عقروقند و بنو جكاجك . اما محمد بن زيد الشهيد اصغر از اولاد زيد است و او را ابو جعفر گفتندى ، به غايت فاضل و كامل بوده و به زهر مأمون شهيد شده و عقب او از پسرش ابى عبد اللّه جعفر شاعر است و محمد خطيب و احمد مسكن و قاسم اولاد وىاند . و صاحب دار الصّخر ( الرجز ) از اعقاب اوست و فرزندان او همه نقيب و بزرگ بوده‌اند . امّا عبد اللّه باهر از غايت غلبه نورانيّت بر رخسار مبارك وى بدين لقب ملقّب شد . و او با امام محمد باقر عليه السلام برادر اعيانى بوده و عقب او از پسرش محمد أرقط است . و عقب أرقط از اسماعيل ، و او را دو پسر بود . حسين نيفسج و محمد اسماعيل وخ از نسل حسين‌اند و اعقاب او در قم بودند و محمد كوكبى هم از اولاد اوست و بنو الغريق در شام و مصر از نسل محمد بن اسماعيلند . و نقباى رى و ملوك ايشان و كوكبيان همه از نسل أرقطند و اللّه تعالى أعلم .\r\n\r\n« فصل دوم در ذكر عقب امام محمد باقر « عليه السلام »\r\nآن حضرت امام پنجم است . كنيت وى ابو جعفر لقب وى باقر و سبب تلقيب او بدين لفظ جهت توسّع و تبحّر او است در علوم ، و گفته‌اند ، اين لقب مر او را از قول رسول خداست . آورده‌اند ، كه چشم جابر بن عبد اللّه انصارى « رضى اللّه عنه » در آخر عمر پوشيده شده بود ، روزى امام محمّد باقر « عليه السلام » نزديك وى آمد و بر وى سلام كرد جابر جواب داد گفت : تو كيستى ؟ گفت : من محمد بن على بن الحسينم . گفت : اى سيّد ، فرا پيشتر آى و دست به من ده . امام فرا پيش رفت و دست به وى داد ، جابر دست\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nوى را ببوسيد و ميل كرد كه پاى وى را ببوسد ، نگذاشت جابر گفت : يا بن رسول اللّه « ان رسول اللّه يقرئك السّلام » يعنى به درستى كه رسول خدا تو را سلام مىرساند . امام فرمود كه و على رسول اللّه السلام و رحمة اللّه و بركاته پس گفت : اى جابر اين حال چگونه بود ؟\r\nجابر گفت : روزى با حضرت رسول « صلى اللّه عليه و آله » بودم گفت : اى جابر شايد تو بمانى تا بدان وقت كه ملاقات كنى با يكى از فرزندان من كه او را محمد بن على بن الحسين گويند . خداى تعالى وى را نور و حكمت خواهد داد وى را از من سلام برسان . و روايت ديگر از جابر چنان است كه پيغمبر « صلوات اللّه و سلامه عليه » مرا گفت شايد كه باقى باشى تا وقتى كه ملاقات كنى با يكى از فرزندان حسين كه او را محمد گويند . « يبقر علم الدّين بقرا » بشكافد و بيرون آورد علم دين را بيرون آوردنى ، پس چون او را ملاقات كنى سلام من به او برسان . ولادت آن حضرت در مدينه سوّم ماه صفر سنهء سبع و خمسين من الهجره رخ داده ، مادرش امّ عبد اللّه فاطمه بنت الحسن بن على « عليه السلام » و از سادات حسينى اوّل كسى كه او را ولادت حسن و حسين « عليهما السلام » جمع شد او بود و از حسنيان اول عبد اللّه محض را چنانچه سابقا رقم ذكر يافت . و وفات آن حضرت در سنه اربع و عشر و مائه واقع شده ، و قبر وى در بقيع است نزديك قبر مقدّس پدر بزرگوارش . و از وى كرامات و خوارق عادات بسيار نقل كرده‌اند و او را هفت فرزند بود ، چهار پسر جعفر و عبد اللّه و ابراهيم و على ، و عقيب او از پسرش امام جعفر صادق عليه السلام است و بس .\r\n\r\n« فصل سوم در ذكر عقب امام جعفر صادق « عليه السلام »\r\nآن حضرت امام ششم است ، از ائمه اثنى عشر كنيت او ابو عبد اللّه و اشهر القاب آن حضرت ، صادق و مادرش امّ فروه . دختر قاسم بن محمد بن ابى بكر . ولادت آن حضرت در مدينه بوده است . روز دوشنبه هفدهم ربيع الاول سنهء ثمان و ثمانين من الهجرة ، و وفات وى نيز در مدينه بوده ، روز دوشنبهء پانزدهم رجب سنهء ثمان و اربعين و مائه . و قبر او در مدينه است پهلوى قبر مقدّس پدرش . و وى از عظماى اهل بيت ( ع ) بوده و مىفرموده ، كه علم ما غابر است و مزبور و نكت قلوب و نقر اسماع و نزديك ماست ، جفر أحمر و جفر أبيض و مصحف فاطمه و جامعه نيز كه هر چه مردم به وى\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nمحتاجند . در وى مثبت است و علم ايشان بسيار بوده و جفر خافيه از مصنّفات ايشان است . و كرامات و مقامات ايشان از حد و حصر بيرون است و فضائل و مناقبش از حيّز حساب افزون . و او را هفت پسر بوده : اسماعيل و عبد اللّه و موسى و اسحاق و محمد و عباس و على ، و عقب او از پنج فرزند است امام موسى كاظم « عليه السلام » و اسماعيل و على عريضى و محمد مأمون و اسحاق مؤتمن . اما ابو محمد اسحاق مؤتمن برادر اعيانى امام موسى كاظم بوده و در صورت و هيأت به حضرت رسالت « صلى اللّه عليه و آله » مشابهت تمام داشته و نشر حديث مىكرده و چون سفيان بن عينيه از او نقل حديث كردى به اين وجه ادا فرمودى ، كه حدّثنى الثقة الرضا اسحاق بن جعفر بن محمد بن على بن الحسين بن على بن أبي طالب و او را عقب از سه پسر بوده ، محمد و حسين و حسن و بنو الوارث در رى از نسل محمد بن اسحاق‌اند : و حمزهء بسار از بنى وارث بوده . و اولاد حسن اسحاق در مصر و نصيبين بسيارند ، و ميمون بن عبد اللّه از ايشان است و حسين بن اسحاق به حران افتاده و اولاد او در رقّه و حلب بسيارند . و محمّد بن حرّانى و احمد حجازى و نقباى حلب از اين عقبند . اما محمّد مأمون كه از جهت حسن و جمال او را « محمد ديباج » هم گفتندى ، عقب وى از سه پسر بوده يكى حسن و اولاد وى منقرض شده‌اند . دوم ، قاسم و بنو الشيبة از اولاد وىاند و بنو طيّاره به مصر و بنو العروس و بنو الخوارزه هم از اولاد قاسم‌اند . سوم ، على خارضى و عقب او از دو پسر است حسن و حسين و اعقاب اين دو فرزند بسيارند . و ابو الهيجا محمد بن ضرّاب بن أبي طالب حمزهء ضرّاب از نسل حسين بن على بن محمد ديباج است . و از اولاد محمد بن حسين كه ملقب به خور بوده ، ابو البركات است . و اكابر بسيار از نسل وىاند . و ابو طاهر كه اولاد او به شيرازند ، از اولاد حسن عارضىاند . امّا على عريضى ، كنيتش ابو الحسن است . عالم بزرگ بوده و در كودكى از پدر بازمانده و از برادر خود امام موسى كاظم ، علم آموخته و نسبت او به عريض است و آن قريه‌اى است ، چهار ميل دور از مدينه . و اولاد او بسيارند و ايشان را « عريضيّون » گويند . و عقب او از چهار پسر است : محمد و احمد شعرانى و حسن و جعفر اصغر . اما جعفر اصغر عقب او از على پسر اوست و حال اين عقب پوشيده است و حسن عريضى را عقب از پسر او عبد اللّه است ، و اولاد او در مدينه و مصر و نصيبين‌اند . و\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبنو بهاء الدين و بنو فخار ( نجار ) و بنو سخى از نسل حسن‌اند . امّا احمد شعرانى و بنو الجده از اعقاب وىاند . و صاحب السجادة و حمزة الداعى و ابو العشائر هم از اولاد وىاند . و محمد على عريضى اولاد او به غايت بسيارند و متفرق در بلاد ، اولاد يحيى محدث و بنو ثوابه و بنو المختص از نسل عيسى رومى اكبرند . و او پسر محمد عريضى بوده اما اسماعيل كنيش ابو محمد و لقبش اعرج ، اكبر اولاد امام جعفر صادق عليه السلام بوده و او را بسيار دوست مىداشته و در زمان حيات پدر وفات يافته و تابوت او را مردمان از عريض تا مدينه به دوش آوردند . و عقب اسماعيل از دو پسر وى محمّد و على است و عقب محمّد از اسماعيل ثانى است و جعفر شاعر بنو البغيض از اولاد جعفر است و اعقاب جعفر در مغرب بوده‌اند و ائمّهء مصر كه استيلا و استقلال يافتند و حكومت كردند از نسل جعفر بن محمد بن اسماعيل‌اند . و بنو البزاز در حلّه از نسل صنوچه‌اند و حسن صنوچه ( خسوچه ) از نسل اسماعيل ثانى است . و بنو التمام نيز در صور از نسل وىاند . اما على بن اسماعيل اولاد وى در دمشق و عراق عرب ، بسيارند .\r\n\r\n« فصل چهارم در عقب امام موسى كاظم « عليه السلام »\r\nوى امام هفتم است و كنيتش ابو ابراهيم است و به سبب حلم ، و فرو خوردن خشم او را « كاظم » لقب دادند . ولادت آن حضرت در أبواء بود ميان مكه و مدينه روز يك شنبه هفتم ماه صفر ، سنهء ثمان و عشرين و مائه من الهجرة ، و وفات آن حضرت در حبس هارون الرشيد بوده ، روز جمعه بيست پنجم رجب سنهء ست و ثمانين و مائهء . و روضهء مقدسه وى در بغداد است عابدترين اهل زمان و كريم‌ترين ايشان بود ، فضايل و كمالات آن حضرت بسيار است ، و آن حضرت را شصت فرزند بوده است . سى و هفت دختر و بيست و سه پسر . از فرزندان وى بعضى را عقب نبوده و در عقب بعضى اختلاف است و آنچه حالا ائمهء نسب بر آنند ، آن است كه او را از سيزده پسر عقب بوده و اولاد چهار تن از فرزندان وى بسيارند و از آن چهار تن متوسط و اعقاب پنج تن كمترند و چون بيان اين جماعت به زيادتى تفصيل محتاج است هر يك از اعقاب سه‌گانه را در و صلى ايراد مىكنيم .\r\n« وصل أول » - آن پنج تن كه اولاد ايشان قليل‌اند . عباس و هارون و اسحاق و\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nاسماعيل و حسن . امّا حسن يك پسر داشت جعفر نام و حالا حقيقت عقب او معلوم نيست و گفته‌اند ، جعفر بن حسن را سه پسر بوده و اولاد على عزرمى از نسل اويند . امّا اسماعيل بن موسى را پسرى بوده موسى نام و عقب او از پسر او جعفر است . و بنو ابى العساف و بنو الوراق از نسل وىاند ، اما اسحاق بن موسى را امير گفتندى ، عقب او از سه پسر است . عباس و اسحاق ملهوس پسر اوست و بنو الملهوس از فرزندان اويند . و محمد و اولاد وى اندكند . در بلخ و طخارستان و حسن ابن اسحاق ابو جعفر صورانى از اولاد او است و بنو الوارث از نسل صورانىاند . امّا هارون بن موسى گويند از او عقب نمانده و ابن طباطبا آورده كه ، عقب او از احمد بن هارون است و امير كابطوس از نسل اوست . اما عباس بن موسى اولاد او در غايت قلّتند و عقب او از قاسم بن عباس بود .\r\nوصل دوم - امّا متوسطان در عقب زيد النّار است و عبد اللّه و عبيده و حمزه اما حمزه را ابو القاسم گفتندى ، و در بلاد عجم عقب وى بسيار است و عقب او از قاسم و حمزه است و حمزة بن حمزه را عقب هست . در بلخ و بعضى از بلاد خراسان و قاسم بن حمزه را اولاد هست . و ابو جعفر كه ممدوح بديع همدانى است و با ملوك آل سامان مخالطت ورزيدى از فرزندان او است ، و احمد مجدود از نسل قاسم است و عبيد اللّه از عقب او سه پسر است . محمد يمانى و قاسم و جعفر ، محمد يمانى و يمامى نيز گويند ، عقب او از ابراهيم است و ابراهيم از ابو جعفر و احمد شعرانى و اكثر اولاد ابو جعفر در حجازند . و ابو الفائز كه در شيراز با عضد الدوله ، بوده از نسل ابو جعفر است و احمد شعرانى را نيز عقب هست اما قاسم بن عبد اللّه را نيز عقب بوده و عميد الشرف از نسل وى است . عبد اللّه بن موسى را و او را عقب از محمد است و موسى ، على بن حسن الأحول از نسل محمد عبد اللّه است . و جعفر أسود از اولاد موسى بن عبد اللّه و بنو ناصر از نسل وىاند . زيد النّار وقتى كه بر بصره مستولى شد ، خانه‌هاى ايشان را بسوخت و نخلستانهاى ايشان را آتش زد و بدين سبب او را « زيد النّار » گفتند ، و آخر او را گرفته به مرو بردند و به زهر مأمون شربت شهادت چشيد و او را از چهار پسر عقب بوده ، حسن و اولاد او در قيروان مغربند و حسين محدّث را نيز عقب هست به قيروان و جعفر را به ارجان و بنو صعيب و بنو المكارم از نسل موسى اصم بن عبد اللّه‌اند و اللّه اعلم .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nوصل سوم - مكثران از اولاد امام موسى كاظم چهارند . امام على رضا ( ع ) و ابراهيم مرتضى و محمد عابد و جعفر . اما جعفر را جوارى گويند و اولاد او را « جواريون و شجريون » خوانند . و جعفر را عقب از موسى و حسن است . و موسى را عقب از حسن الحق است و حسن پدر محمد مليطه است و مليطه را مددى و قوّتى و انتشارى بوده ، از فارسان عرب بوده‌اند . با قوّت و شوكت در حجاز و عراق عرب ، اما محمّد عابد عقب او از ابراهيم مجاب است . و ابراهيم را از سه پسر عقب بوده ، محمد جابرى و احمد به قصر ابن هبيره ، على به سيرجان كرمان و بنو احمد و آل ابو الفائز و بنو ابى مزن و آل ابو الحارث از نسل احمد بن محمد جابرىاند . و بنو الضرير و آل ابو الأحمر از نسل حسن محمّدند . و اعقاب احمد و على منقرض‌اند . امّا ابراهيم اصغر كه ملقب است به مرتضى عقب او از ده پسر است ، موسى بن ابو سبحه و جعفر او را اولاد هست از موسى و محمّد و على در بلاد و بقاع منتشرند ، امّا موسى او را از هشت پسر عقب است چهار مقلّ و چهار مكثر ، اما مقلّون عبيد اللّه است و اولاد او در بصره و رمله‌اند . و عيسى اولاد او در فارس‌اند و على اعقاب او در دينور و شيرازند ابو على صبيح و ابو الفضل از آن نسلند ، و جعفر در ترمذ فرزندان دارد . امّا مكثرون يكى محمد اعرجست و عقب او از موسى أبرش است و بس . و او را سه پسر معقب بوده ابو طالب محسن اولاد او به بصره‌اند . و ابو احمد حسن بن موسى ابرش نقيب النقباى بغداد بود . و او را دو پسر بوده محمد رضى و على مرتضى علم الهدى مراتب ايشان در علوم به غايت رفيع بوده ، و در كتاب خانهء علم الهدى هشتاد هزار مجلد كتاب بوده ، ابو عبد اللّه احمد بن موسى را نيز اولاد بسياريست .\r\nابو البركات نقيب سامرا و نجم الشرف و ابو المظفر هيبة اللّه جدّ بنى موسى از ابن هيبة اللّه هشتاد هزاراند . دوم ، احمد اكبر عقيب او از حسين وصىّ است و ابراهيم و على احول و آل رفيع از نسل على أحولند . و بنى الرزّاق از نسل ابراهيمند و اهل طلعه از اولاد حسين وصىّ است . و سيد احمد رفاعى از نسل همين حسين است . سوم ، ابراهيم عسكرى بنو الممتع از اعقاب وىاند ، و بنى المحسن به مشهد غروى هم از اين نسلند . و بعضى از اولاد ابراهيم در ابرقوه بوده‌اند . چهارم حسين قطعى نسل او بسيار است و منتهى مىشود به ابى الحسين على الديلمى و عقب او از ابى الحارث محمد است و حسين\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nاشقر و حسين بركه و ابو النفيس الحاير و آل ابو السعادات از نسل ابو الحارث‌اند . و حيدر بن الحسن از نسل حسين اشقر و ابن هيبة اللّه در دمشق از نسل حسين بركه . و اللّه اعلم .\r\n\r\n« فصل پنجم : در عقب امام على بن موسى الرضا عليه التحية و الثناء »\r\nآن حضرت امام هشتم است . كنيتش ابو الحسن ولادت وى در مدينه بوده روز پنج شنبه يازدهم ربيع الآخر سنهء ثمان و اربعين و مائه هجريه . و شهادتش در سناد با طوس .\r\nروز جمعه بيست و يكم ماه رمضان سهء ثلث و مائتين هجريه ، و هر چه از مناقب آن حضرت بر زبانها مذكور و از فضائل او در كتابها مسطور است ، نسبت به معالى ذات اقدس او قطره‌اى بود از بهار زخّار ، و ابن يمين رحمة اللّه قطعه‌اى را از مقطّعات ابى نواس در مدح آن حضرت بر اين وجه ترجمه كرده :\r\n به بنده ابن يمين گفت دوستى كه توئى * كه شعر تست كه بر آسمان رسيده سرش \r\n چرا مديحه‌سراى رضا همىنشوى * كه در جهان نبود كس به پاكى گهرش \r\n بگفتمش ! كه نيارم ستود امامى را * كه جبرئيل امين بوده ، خادم پدرش \r\nو آن حضرت را پنج پسر بوده ؛ محمد و حسن و جعفر و ابراهيم و حسين . و عقب او از فرزند بزرگوارش امام محمد تقى عليه السلام است .\r\n\r\n« فصل ششم : در عقب امام محمد تقى « عليه السلام »\r\nآن حضرت امام نهم است . از ائمه اثنا عشر كنيتش ابو جعفر است و لقب وى تقى و قانع و جواد ، ولادت شريفش در مدينه روز جمعه بوده ، يازدهم رجب و به قولى نيمهء رمضان سنهء خمس و تسعين و مائه ( 195 ) و وفاتش روز سه‌شنبهء ششم ذى الحجهء سنهء احدى و عشرين و مائتين ( 221 ه ) هجريه ، در عهد خلافت معتصم . و گويند به زهر شهيد شد و قبرش در بغداد است نزديك مشهد مقدّس جدّ بزرگوار خود امام موسى الكاظم « عليه السلام » و از كمال ادب و علم و فضلى كه داشت به اصغر سن مأمون مشعوف وى شده ، دختر خويش امّ الفضل را به زنى به وى داد و همراه وى به مدينه روان كرد . و هر سال ده هزار درم به وى مىفرستاد و كرامات و مقامات امام محمّد تقى عليه السلام بسيار است و عقيب او از دو پسر بوده على هادى ، و موسى مبرقع ، كه در قم وفات يافت .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nو اولاد او را رضوى گويند و بيشتر ايشان در قم باشند . و در اين اوقات جمعى به مشهد مقدّس رضوى على ساكنها التحية و السلام انتقال فرموده‌اند . و عقب موسى از احمد است و نسّابهء دينورى گفته ، كه محمّد بن موسى هم معقّب است و انتساب بنى الخشاب بدوست . امّا عقب احمد بن موسى از محمّد اعرجست و بقيّهء اولاد از نسل وىاند .\r\n\r\n« فصل هفتم در عقب امام هادى اعنى امام على النقى « عليه السلام »\r\nآن حضرت ، امام دهم است . از ائمهء اثنا عشر كنيتش ابو الحسن است و او را ابو الحسن ثالث گويند ، چه ابو الحسن اول علىّ مرتضى است و ابو الحسن ثانى علىّ بن موسى الرّضا « عليه التحية و الثناء » و ابو الحسن سوّم على هادى ، و لقب آن حضرت ، نقى و عسكرى نيز هست ، ولادت آن جناب در مدينه بوده در سيزدهم ماه رجب شنبه اثنى عشر و مائتين من الهجر و وفات وى در زمان خلافت منتصر خليفهء عبّاسى در سرّ من رأى در روز دوشنبهء آخر ماه جمادى الاخرى سنهء اربع و خمسين و مائتين من الهجر ، و قبر وى در سراى وى است در سامره ، و مناقب وى بسيار است و فضايل و كمالات وى بيرون از حدّ شمار . و آن حضرت را چهار فرزند بوده ، حسن و حسين و محمّد و جعفر و عقب او از دو پسر است حسن و جعفر . امّا جعفر كنيتش ابو عبد اللّه است و به كذّاب ملقّب شده ، زيرا كه بعد از وفات برادر دعوى امامت كرد و او را ابو بكر نيز گويند . صد و بيست فرزند داشت و عقب او از شش پسر است بعضى مقلّ و بعضى مكثر . و ابناى او اسماعيل حريفا است و طاهر و يحيى صوفى و هارون و على و ادريس . امّا ناصر و برادرش محمد ابو البقاء از فرزندان اسماعيل‌اند . و ابو الغنائم دقّاق و ابو يعلى دلّال از اولاد طاهر و ابو الفتح نسّابه از نسل يحيى صوفى است و اعقاب وى در مصرند . و سادات صيدا از بلاد شام اولاد هارون بن جعفرند . و محمد نازوك كه اولاد او را بنى النازوك گويند . از نسل على بن جعفر و اعقاب ادريس بن جعفر را قواسم گويند .\r\nنسبت به جدّ ايشان قاسم بن ادريس و قلتاب و بدور و بنى كعب و مواجد همه از قاسم‌اند .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\n« فصل هشتم در عقب امام حسن بن على عسكرى « عليه السلام »\r\nآن حضرت ، امام يازدهم است . از ائمه اهل بيت كنيتش ابو محمد لقبش زكى و خالص و سراج . و وى نيز چون پدر خود به عسكرى مشهور بوده است . ولادت وى در مدينه بوده است ، سنهء اثنى و ثلاثين و مأتين هجريه وفات وى در سرّ من رأى بود . روز جمعهء هشتم ربيع اول سنهء ستّين و مائتين من الهجره و قبر وى در پهلوى قبر پدر وى است . در سرّ من رأى و از وى كرامات بسيار نقل كرده‌اند ، و خوارق عادات بيشمار او در كتب معتبر آورده‌اند ، از جمله در شواهد النّبوه مذكور است ، شخصى گفت من در پيش ابو محمّد زكى عليه السلام از فقر شكايت كردم تازيانه در دست داشت زمين را به آن بكاويد و سبيكهء زر موازى پانصد دينار بيرون آورد و به من داد . و ديگرى نقل كرده كه ، رقعه‌اى به وى نوشتم و در آنجا مسأله‌اى از وى پرسيدم و مىخواستم كه از تب ربع سؤال كنم امّا فراموش كردم ، وى به من نوشت كه جواب مسأله تو اين است و مىخواستى كه از حماى ( تب ) ربع سؤال كنى و فراموش كردى ، اين آيت را كه « و  قُلْنا يا نارُ كُونِي بَرْداً وَ سَلاماً عَلى إِبْراهِيمَ »  « 1 » بر پاره‌اى كاغذ بنويس و از گردن حموى بياويز ، چنان كردم و آن حموى شفا يافت و او را يك پسر بود امام مهدى « عليه السلام » و بس .\r\n\r\n« فصل نهم در ذكر امام محمد بن الحسن عليه السلام »\r\nآن حضرت امام دوازدهم است و كنيت وى ابو القاسم و لقبش حجّت و قائم و مهدى و منتظر و صاحب الزمان ! و به مذهب اماميّه خاتم ائمّهء اثنا عشر است . و ولادت آن حضرت در سرّ من رأى بوده . در بيست و سوم رمضان سنه خمس و خمسين و مأتين در سنهء ستين و مائتين هجريه به سرداب درآمد و در سراى خويش مختفى شد .\r\nو در شواهد النّبوه مذكور است كه چون حضرت محمد مهدى « عليه السلام » متولّد شد ، بر ذراع ايمن وى نوشته بود ، كه  « قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً »  « 2 » و\r\n\r\n\r\n","description":"","footnote":"\r\n( 1 ) - سورهء الانبياء آيه 69 .\r\n( 2 ) - سورهء اسراء آيه 81 .\r\n","page_name":" 519 ","page_number":519},
  {"content":"\r\n\r\nروايتى هست كه چون از مادر بزاد به زانو درآمد و انگشت سبابه به آسمان برداشت پس عطسه زد و گفت  الْحَمْدُ لِلَّهِ رَبِّ الْعالَمِينَ *  . « 1 »\r\nو بزرگى فرمود كه نزديك امام حسن عسكرى « عليه السلام » شدم و گفتم يا بن رسول اللّه خليفه و امام بعد از تو كه خواهد بود ؟ به خانه درون شد پس بيرون آمد ، كودكى بر دوش گرفته ، گوئيا ماه شب چهارده است در سنّ سه سالگى . پس فرمود كه ، اى فلان اگر نه تو پيش خداى گرامى بودى من اين فرزند خود را به تو ننمودمى . نام وى نام رسول است « صلّى اللّه عليه و آله » كنيتش كنيت وى ، و اين جهان را پر از داد و عدل كند ، چنانچه پر از جور و ظلم شده . و به قول بعضى مىگويند ، كه در اقصاى بلاد مغرب شهرها در تصرّف آن حضرت است و او را فرزندان ، نبيرگان اثبات مىكنند  « فَإِنَّهُ يَعْلَمُ السِّرَّ وَ أَخْفى »  . « 2 »\r\n هر نكته كه آن زمان ، پنهانست * در علم خداى ما عيانست \r\n* * * اين بود كلمه‌اى چند از انساب سادات بزرگوار و عظماى عالىمقدار ، مالكان ممالك نقابت ، و مرشدان مسالك نجابت ، ستارگان سپهر سيادت ، و سيارگان ، فلك سعادت .\r\n كرام لهم عين الامامة منبع * شموس لهم برج الكرامة مطلع \r\n فيا نسبا كالشّمس ابيض و اضحا * و يا شرفا من هامة النجم ارفع \r\n آل پيغمبر حريم كبريا را محرمند * آل پيغمبر ز حرمت فخر آل آدمند \r\n نسبت آل نبى با ساير خلق جهان * گر كنى ضرب المثل بحر محيط و شبنمند \r\nروح اللّه ارواحهم و قدس اللّه به زلال الافضال اشباحهم كه به مدد الطاف ربّانى و اعطاف سبحانى و بركت و ميامن روحانى رقم‌زدهء كلك بيان شد .\r\nو الحمد للّه حق حمده ، حضرت حق سبحانه و تعالى ، ارواح ايشان را به سلسال وصال و سلسبيل قرب و اتّصال در روضهء  « جَنَّاتِ عَدْنٍ مُفَتَّحَةً لَهُمُ الْأَبْوابُ »  « 3 » پيوسته تازه و\r\n\r\n\r\n","description":"","footnote":"\r\n( 1 ) - سورة الفاتحه آيه 1 .\r\n( 2 ) - سوره طه آيه 7 .\r\n( 3 ) - سورهء « ص » 50 .\r\n","page_name":" 520 ","page_number":520},
  {"content":"\r\n\r\nسيراب دارد . و روايح ميامن بركت سايه دولت و مواهب جمعيّت از حدايق روح و راحت روحانيت ايشان ، به مشام كافهء اهل اسلام برساند . و فوايح اين حسيب و نسيب ملوك انام امجد و اسعد ذو الجلل و الاعظام ملاذ سادات الخافقين خلاصهء ودايع دارين .\r\n سلطان نشان عالم اقبال و مكرمت * مسندنشين منصب اقبال و اقتدار \r\n خورشيد آسمان نقابت كه بود و هست * سادات را به حضرت عاليش افتخار \r\nنور ديدهء سلطنت كبرى ، و چراغ دودهء خلافت ، عظمى ، نقاوهء دودمان سلاطين خلاصهء ابناى الماء و الطين ، قطب فلك شوكت ، مركز دائرهء سطوت و عظمت\r\n خسرو جمشيد جام ، و داور دار علم * شاه كيخسرو حشم سلطان اسكندر لقا \r\n سرور ، عالى نسب ، دين‌پرور والى حسب * آفتاب اوج شاهى ، سايهء لطف خدا \r\nمرشد الدين شاه عبد اللّه كز حكم ازل در ممالك مشتهر باشد به سيّد ميرزا لازالت دوحة الإقبال ، مورّقة به جلاله و لمعة الدّولة مشرقة بكماله ، سالهاى نامتناهى به فيضان فضل الهى بر مفارق اعاظم كرام و اكارم عظام مبسوط و مخلد و مستدام و مؤبد باد . و فرزند بزرگوار عالىمقدارش كه قرّة العين سيادت كامله و غرهء جبههء سعادت شامله است ، گوهر صدف شرف شهريارى ملحوظ الطاف و منظور نظرات عنايات حضرت بارى .\r\n شهى كه از لمعات دل منوّر او * صد آفتاب تجلى كند ز منظر او \r\n علاء دولت و ملّت محمد بر كه * كه تاج مهر بود گوهرى ز افسر او \r\n بسى به بحر شرف غوص كرد عقل شريف * دُرى نيافت به پاكيزگى گوهر او \r\nزيّنه اللّه به علوّ المراتب و شرّفه به سموّ المناقب ، در ظلّ ظليل و الدنبيل خود ، به اعلى مراتب آباء عظام و اقصى مآرب اجداد كرام خود برساند .\r\n پرنور باد ! چشم پدر از چنين پسر * موفور باد ! قدر پسر از چنان پدر \r\nآمين ربّ العالمين و الحمد للّه الملك الحق المبين و الصلاة و السلام على سيّدنا محمّد و آله اجمعين الطيّبين الطّاهرين و السلام على من اتّبع الهدى .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\n\r\n[ فهارس 
  ]\r\n\r\nفهرست اعلام و اشخاص\r\nآدم صفى ، 20 ، 25 ، 34 ، 463 آسيه ، 152 ، 177 ، 452 ، 466 آل ابو سفيان ، 436 ، 481 ، 482 آل ابى طالب ، 481 آل اسحاق ، 68 آل عبا ، 11 ، 21 ، 23 ، 59 ، 70 ، 271 ، 325 ، 348 ، 447 ، 482 ، 508 آل محمّد ، 39 ، 87 ، 292 ، 341 ، 507 آل نبى ، 325 ، 417 ، 521 آل ياسين ، 312 آل يعقوب ، 74 آمنه خاتون ، 92 ابا اسحاق ، 21 ابراهيم بن مالك اشتر نخعى ، 86 ، 456 ، 495 ابراهيم خليل ، 20 ، 39 ، 182 ، 464 ابراهيم فرزند رسول ، 298\r\nابا عماره ، 99 ، 101 ابراهيم بن هشام المخزومى ، 194 ابليس ، 26 ، 28 ، 43 ، 44 ، 45 ، 85 ، 109 ، 309 ابن اشعث ، 287 ، 288 ابن الأحجار ، 413 ابن الاشدق ، 258 ابن الزّرقاء ، 254 ابن بابويه ، 158 ابن حسام ، 237 ، 309 ابن حميد ، 107 ابن شهاب ، 107 ابن عباس ، 29 ، 86 ، 96 ، 143 ، 201 ، 223 ، 224 ، 233 ، 261 ، 262 ، 312 ، 313 ، 314 ابن عبد البرّ ، 21 ابن قميّه ، 107 ابن زبير ، 252 ابن ملجم ، 205 ، 206 ، 207 ،\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n208 ، 209 ، 210 ، 211 ، 212 ، 213 ، 214 ، 216 ، 220 ابن نوفل ، 422 ابو الحنوق ، 463 ، 464 ، 465 ابو الشيخ اصفهانى ، 202 ابو العباس ، 471 ابو المفاخر رازى ، 261 ، 330 ، 349 ، 360 ، 392 ، 411 ، 475 ابو المؤيّد خوارزمى ، 164 ، 359 ، 368 ، 420 ، 440 ، 474 ابو ايوب انصارى ، 224 ابو بكر بن على ( ع ) ، 410 ابو جعفر همدانى ، 97 ابو جهل ، 91 ، 96 ، 99 ، 101 ، 160 ، 161 ابو حنيفه دينورى ، 450 ابو داود بناكتى ، 187 ابو ذر غفارى ، 381 ابو رافع ، 120 ابو سعيد خدرى ، 133 ، 202 ابو سعيد دمشقى ، 464 ابو سفيان ، 109 ، 160 ، 264 ، 282 ابو شعبان كندى ، 336 ابو طالب ، 93 ، 98 ، 100 ، 101 ، 103 ، 104 ، 127 ، 178 ، 186 ،\r\n187 ، 188 ، 189 ، 190 ، 198 ، 501 ، 503 ، 509 ابو عبد اللّه قاضى ، 97 ، 243 ابو محمد بن الحسام 151 ابو مسلم خولانى ، 339 ابو مسلم مروزى ، 340 أبو موسى اشعرى ، 265 ابو مويهبه ، 132 ابو هريره ، 223 ابى ابن كعب ، 247 ابى اميه ، 96 ابى عوانه ، 247 ابى لهب ، 93 ، 94 ، 100 ، 101 احمد بن اعثم كوفى ، 439 احمد حنبل امام ، 38 ، 185 ، 192 ادريس ، 493 ازد ( قبيله ) ، 426 ، 451 ازرق بن هاشم ، 397 ازرق دمشقى ، 405 ازرق شامى ، 335 اسحاق ، 98 ، 464 ، 466 ، 493 499 ، 515 ، 516 اسد اللّه و اسد رسوله ، 52 ، 178 ، 192 اسد بن ابى دجانه ، 397 ، 396\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nاسرائيل ، 65 اسرافيل ، 131 ، 493 اسماء بن خارجه ، 278 ، 279 اسماء بنت عميس ، 119 ، 179 ، 182 ، 221 اسماعيل ، 20 ، 41 ، 42 ، 43 ، 44 ، 45 ، 46 ، 47 ، 48 ، 49 ، 155 ، 463 ، 464 ، 493 ، 498 ، 499 ، 512 ، 515 اسماعيل بخارى ، 437 ، 446 اسماعيل خوارزمى ، 138 اسماعيل ذبيح ، 182 اسود بن حنظله ، 495 أسيد بن خضير ، 165 اشعث سعد ، 388 اعرابى ، 73 ، 74 ، 75 ، 76 ، 143 ، 146 ، 248 اعمش طارق ، 259 اقليما ، 31 ، 32 امّ البراء ، 134 ام الحارث ، 307 امّ الفضل بنت الحارث ، 306 ، 518 امام زاهد ، 446 ام جميل ، 93 امّ سلمه ، 37 ، 38 ، 142 ، 167 ،\r\n476 ، 489 امّ عماره ، 99 امّ كلثوم ، 151 ، 216 ، 217 ، 239 ، 320 ، 426 ، 340 ، 341 ، 342 ، 479 ، 480 امّ معبد ، 446 امام محمد باقر عليه السلام ، 151 امين اللّه ، 143 اميّة بن خلف ، 98 انس بن مالك ، 38 ، 157 انيس بن معقل اصبحى ، 382 اهل بيت ، 7 ، 8 ، 12 ، 13 ، 14 ، 16 ، 20 ، 21 ، 22 ، 24 ، 31 ، 37 ، 39 ، 50 ، 76 ، 77 ، 104 ، 105 ، 115 ، 117 ، 120 ، 128 ، 131 ، 132 ، 136 ، 139 ، 142 ، 143 ، 147 ، 150 ، 159 ، 164 ، 166 ، 168 ، 172 ، 174 ، 175 ، 184 ، 198 ، 200 ، 239 ، 256 ، 266 ، 271 ، 277 ، 280 ، 284 ، 294 ، 306 ، 321 ، 330 ، 333 ، 336 ، 337 ، 341 ، 342 ، 377 ، 385 ، 389 ، 399 ، 402 ، 403 ، 410 ، 411 ، 416 ، 417 ، 420 ، 425 ، 427 ، 428 ، 433 ، 442 ، 443 ، 444 ،\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n445 ، 447 ، 450 ، 451 ، 456 ، 457 ، 458 ، 460 ، 463 ، 465 ، 468 ، 470 ، 471 ، 481 ، 485 ، 487 ، 488 ، 489 ، 490 ، 493 ، 495 ، 501 ، 513 ، 520 بجير بن أوس ، 361 بخت النّصر بابلى ، 86 بخترى بن ربيعه ، 430 بخترى بن عمرو شامى ، 395 بدر بن يسار ، 414 برير بن حضير ، 333 ، 359 ، 360 بشر بن البراء ، 134 بشير بن مشهر صيداوى ، 260 بشير بن مالك ، 473 ، 481 بكير بن حمران ، 289 ، 290 ، 291 بلال حبشى ، 98 بلقيس ، 177 بنو عبد المطلب ، 101 بنى آدم ، 123 بنى اسد ، 335 ، 354 ، 451 بنى اسرائيل ، 86 ، 462 بنى اميه ، 315 بنى اميّه ، 228 ، 339 ، 340 ، 482 بنى تميم ، 202 ، 380 ، 451 بنى ثقيف ، 451\r\nبنى زيد ، 284 بنى سعد ، 284 بنى طىّ ، 339 بنى عبد العزّى ، 187 بنى عكرمه ، 323 بنى كلب ، 359 بنى هاشم ، 101 ، 186 ، 240 ، 264 ، 453 ، 475 ، 482 ، 501 بنى ذبيان ، 112 بهرام ، 23 پارسا خواجه ابو نصر محمد ، 251 پسران مسلم ، 293 ، 296 ، 298 ، 303 ، 317 پسر زبير ، 225 پسر زياد ، 97 ، 274 ، 275 ، 276 ، 277 ، 278 ، 279 ، 280 ، 282 ، 283 ، 284 ، 285 ، 287 ، 289 ، 290 ، 291 ، 292 ، 294 ، 296 ، 297 ، 298 ، 300 ، 301 ، 302 ، 303 ، 315 ، 319 ، 323 ، 324 ، 327 ، 328 ، 329 ، 330 ، 331 ، 332 ، 334 ، 335 ، 338 ، 349 ، 355 ، 357 ، 376 ، 377 ، 398 ، 403 ، 405 ، 416 ، 421 ، 426 ، 430 ، 450 ، 452 ، 455 ، 457 ،\r\n\r\n","description":"","footnote":"","page_name":" 525 ","page_number":525},
  {"content":"\r\n\r\n458 ، 465 ، 474 ، 494 پسر سعد ، 290 ، 331 ، 395 ، 403 ، 440 پسر محمد كثير ، 283 پسر يزيد ، 480 پير ديرانى ، 199 ، 203 پير ترسا ، 203 ، 467 پيروزان ، 396 ، 397 تيم الرّباب ، 207 تيمور گوركان ، 86 تميم بن قحطبه ، 432 جابر بن عبد اللّه انصارى ، 195 ، 512 جابر بن يزيد عضدى ، 495 جار اللّه علّامه ، 22 جبرئيل ، 27 ، 29 ، 30 ، 33 ، 34 ، 35 ، 36 ، 41 ، 44 ، 49 ، 52 ، 53 ، 61 ، 62 ، 66 ، 72 ، 78 ، 83 ، 103 ، 106 ، 114 ، 121 ، 128 ، 129 ، 131 ، 135 ، 136 ، 140 ، 143 ، 147 ، 148 ، 149 ، 151 ، 155 ، 156 ، 158 ، 161 ، 165 ، 166 ، 167 ، 171 ، 182 ، 221 ، 222 ، 224 ، 238 ، 244 ، 245 ، 246 ، 247 ، 306 ، 308 ، 309 ، 310 ، 311 ، 312 ، 349 ، 478 ، 480 ،\r\n493 ، 494 ، 518 جبير بن مطعم ، 109 جعدهء قرنى ، 337 جعفر بن عقيل ، 392 جعفر بن ابى طالب ، 117 ، 118 ، 225 ، 414 جعفر صادق عليه السلام ، 175 ، 500 ، 508 جعفر طيّار ، 24 ، 89 ، 119 ، 214 ، 326 ، 393 ، 429 ، 344 ، 464 ، 493 جعونه خضرمى ، 495 حاتم طائى ، 12 حارث ، 110 ، 114 حارث بن صمه ، 113 حارث بن عروه ، 298 حازم شامى ، 284 حبيب بن مظاهر اسدى ، 259 ، 335 ، 343 حجّاج بن مسروق جعفى ، 318 ، 383 حجر الحجّار ، 356 حجر بن الأحجار ، 416 حذيفة بن اليمان ، 157 حرّ بن يزيد رياحى ، 323 ، 347\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nحرقوص بن زهير ، 201 ، 202 حرملة بن كاهل ازدى ، 426 حريره غلام ، 381 حسن بصرى ، 21 ، 491 ، 492 حسن بن على مجتبى ، 16 ، 222 ، 226 ، 230 ، 251 ، 298 حسن عسكرى عليه السلام ، 158 حسين بن على ، 8 ، 10 ، 154 ، 164 ، 194 ، 211 ، 240 ، 247 ، 250 ، 251 ، 259 ، 265 ، 276 ، 277 ، 290 ، 292 ، 311 ، 329 ، 347 ، 392 ، 443 ، 458 ، 474 ، 476 ، 490 ، 500 ، 514 حسين بن على كاشفى ، 8 حسين واعظ كاشفى ، 8 ، 23 حصين بن نمير ، 287 ، 315 ، 332 ، 335 ، 380 ، 435 ، 451 حفص ، 333 حماد ، 388 حماد بن انس ، 368 حمّالة الحطب ، 160 حمزة بن نبهان ، 399 حمزة بن مغيره ، 331 حمزه سيد الشهداء ، 20 ، 214 ، 344 ، 429\r\nحمزة بن ادريس ، 505 حمزة بن وهّاس ، 503 حميد بن مسلم ، 440 ، 449 حمير حميرى ، 391 حنطمه ، 388 حنظلة بن سعد عجلى ، 386 خالد بن طلحه ، 414 خالد پسر ابن زياد ، 284 خالد عمرو ، 367 خدّاع دمشقى ، 392 خديجه كبرى ، 466 ، 452 خسرو ، 343 ، 390 خضر ، 270 ، 295 ، 348 خوارج ، 391 ، 491 خوارزمى ، 291 ، 338 ، 420 ، 115 ، 129 ، 166 ، 260 خولى بن يزيد أصبحى ، 437 ، 450 داود پيغمبر عليه السلام ، 30 ، 496 ، 500 ، 503 دحيهء كلبى ، 307 دختر حسين عليه السلام ، 37 ، 39 دعبل خزاعى ، 489 دينا ، 56 ، 62 ، 64 ، 65 ، 74 ذو الخويصره ، 202 ذبيانيّه ، 112\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nراحيل ، 68 ، 75 ، 166 راهب دير ، 199 ربيع بن تميم ، 383 رستم دستان ، 110 ، 249 ، 378 رضوان ، 26 ، 135 ، 147 ، 150 ، 166 ، 237 ، 238 ، 266 رضى بخارى ، 22 رقيّه ، 151 ركن الدين محمد ، 51 روبيل ، 57 ، 58 ، 61 ، 65 روح الأمين ، 61 ريّان بن شبيب ، 117 ، 444 زال ، 373 ، 375 زبير ، 114 ، 165 ، 225 زجر بن بدر نخعى ، 411 زجر بن قيس 457 ، 473 زرعة بن شريك ، 437 زرندى شيخ ، 165 زرير خزاعى ، 468 زعفر زاهد ، 431 زكريّاى مظلوم ، 20 زليخا ، 70 ، 71 ، 72 ، 73 ، 176 زمخشرى ، 431 ، 446 ، 503 زهرى ، 90 زهير بن حسان اسدى ، 354\r\nزهير بن القين البجلى ، 316 زياد بن أبيه ، 359 زيد بن ارقم ، 452 ، 455 زيد بن حارثه ، 118 زينب ، 70 ، 151 ، 225 ، 236 ، 317 ، 320 ، 394 ، 401 ، 426 ، 450 ، 454 ، 456 ، 457 ، 478 ، 479 ، 487 زين العابدين ، 63 ، 66 ، 77 ، 86 ، 176 ، 271 ، 419 ، 427 ، 473 ، 480 ، 483 ، 508 ، 509 ساره ، 152 ، 466 سالار كوفى ، 375 سالم ، 359 ، 360 ، 492 سامر ازدى ، 354 سام نريمان ، 378 سباع بن عبد العزّى ، 110 سدّى ، 116 سديد الدين جيرفتى ، 138 سرجون رومى ، 274 سعد بن حنظله تميمى ، 367 سعد بن عباده ، 165 سعد بن عبد اللّه الحنفى ، 387 سعد بن معاذ ، 165 سعد موصلى ، 228 ، 230 ، 235\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nسعد وقّاص ، 106 ، 329 ، 374 ، 376 ، 377 سعيد بن احنف بن قيس ، 281 سعيد بن جبير ، 86 سعيد بن عبد اللّه خثعمى ، 260 سكندر ، 175 سكينه ، 310 ، 392 ، 425 ، 500 سلطان العارفين ، 28 سلامه قدامه ، 390 ، 391 سلمان بن يوسف ، 460 سلطان حسين ميرزا بايقرا ، 10 سلطان حسين ميرزاى بايقرا ، 12 سلمى ، 120 سليمان بن صرد خزاعى ، 259 ، 282 ، 284 ، 327 سمرة بن جندب ، 474 سمعان بن مقاتل ، 376 سنان بن انس ، 437 ، 438 سهل ساعدى ، 471 سيف النظر ابو بكر طوسى ، 168 سنائى ، 196 سهل بن عبد اللّه تسترى ، 50 سيف بن حارث ، 384 شبر ، 21 شبل بن يزيد ، 437\r\nشبير ، 21 شرحبيل غسّانى ، 118 شريح بن عبيد ، 369 شريح قاضى ، 259 ، 280 ، 284 ، 293 شعيب ، 466 شمر ذى الجوشن ، 280 ، 334 ، 416 ، 430 ، 438 ، 450 ، 470 ، 481 ، 495 شيث ، 33 شمعون ، 493 شوذب ، 382 شهربانو ، 326 ، 341 ، 426 ، 427 ، 428 ، 434 ، 461 ، 462 ، 463 ، 467 ، 508 شيث ، 493 شبث بن ربعى ، 280 شيرين ، 269 ، 334 ، 343 ، 349 ، 353 ، 361 ، 383 ، 395 ، 408 ، 461 ، 462 ، 463 ، 467 ، 482 ، 486 صالح بن رفعه ، 153 ، 154 صالح بن كعب ، 356 صالح بن نصير ، 391 صالح بن يسار ، 413\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nصالح پيغمبر ، 154 ، 155 ، 156 ، 191 صرصائيل ، 165 صفيّه ، 112 ، 114 صهيب ، 98 صفوان بن حنظله ، 349 صفورا ، 466 طارق اعمش ، 259 طارق بن عبد اللّه ، 93 طبرى امام ، 307 ، 510 طلحه ، 106 ، 165 طلحة بن ابى طلحه ، 105 طيطوس رومى ، 86 طلحة بن طارق ، 421 طوعه ، 285 ، 286 ، 287 عابس بن شبيب ، 382 عاد ، 386 عامر بن طفيل ، 282 عامر بن فهيره ، 98 عايشه ، 112 ، 133 ، 135 ، 153 ، 158 ، 311 عبّاس على ، 235 ، 417 عبد الرحمن ، 121 ، 226 عبد الرحمن بن ابى بكر ، 251 ، 252 عبد الرحمن بن عبد اللّه يزنى ، 373\r\nعبد الرحمن بن عبيد أرحبى ، 260 عبد الرحمن بن عروه ، 373 عبد الرّحمن بن عقيل ، 392 ، 393 عبد الرحمن بن مخنف ، 259 عبد الرّحمن حصين ، 495 عبد الرحمن بن عوف ، 121 عبد الرحمن جامى ، 38 عبد الشّمس ، 264 عبد اللّه بن ابو دجانه ، 388 عبد اللّه بن البشير ، 335 عبد اللّه بن جابر ، 361 عبد اللّه بن حسن ، 394 ، 396 ، 397 ، 398 ، 500 عبد اللّه بن عباس ، 94 ، 228 ، 263 ، 312 ، 313 ، 314 عبد اللّه بن عروهء خثعمى ، 393 عبد اللّه بن زبير ، 251 ، 252 ، 254 ، 265 عبد اللّه بن زبير ، 252 عبد اللّه بن عبّاس ، 94 ، 201 ، 220 ، 261 عبد اللّه بن عقبه غنوى ، 411 عبد اللّه بن على ، 414 عبد اللّه بن عمرو كلبى ، 359 عبد اللّه بن مسلم ، 390\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nعبد اللّه بن مسمّع بكرى ، 260 عبد اللّه بن عمر ، 251 ، 252 ، 265 عبد اللّه بن مسعود ، 133 عبد اللّه بن مطيع ، 257 عبد اللّه بن وهب ، 202 عبد اللّه بن جبير ، 105 ، 106 عبد اللّه بن مسلم بن عقيل ، 389 عبد اللّه بن موسى ، 516 عبد اللّه جذعان ، 99 عبد اللّه مبارك ، 270 ، 271 عبد اللّه جعفر ، 120 عبد اللّه عفيف ، 259 عبد المطلب ، 93 ، 99 ، 101 ، 186 ، 187 ، 264 عبد الملك مروان ، 117 ، 459 عبد الوهّاب ، 476 عبيد اللّه بن سلع همدانى ، 260 عبيد اللّه زياد ، 274 ، 276 ، 294 ، 302 ، 303 ، 328 ، 345 ، 359 ، 457 ، 496 عبيد اللّه نسّابه ، 498 عبيدة بن حارث عبد المطلب ، 104 عبيدة بن فضل طائى ، 227 عتبة ابن ابى وقّاص ، 107 ، 377 عتبة ابن حارث ، 109\r\nعتبة بن ربيعه ، 104 عتبة بن ابى معيط ، 93 عثمان ، 205 عثمان بن على ، 412 عثمان موصلى ، 397 عدّى بن حمير ، 99 عرب ، 93 ، 94 ، 99 ، 101 ، 109 ، 159 ، 160 ، 161 ، 162 ، 163 ، 168 ، 206 ، 207 ، 208 ، 250 ، 264 ، 282 ، 284 ، 310 ، 311 ، 317 ، 319 ، 330 ، 349 ، 353 ، 354 ، 355 ، 373 ، 376 ، 416 ، 452 ، 481 ، 486 ، 512 ، 515 ، 517 عروة بن زبير ، 94 عروسى حضرت قاسم ، 15 عروة بن قيس ، 260 عزرائيل ، 25 ، 82 ، 115 ، 116 ، 143 ، 147 عزيز بن هارون ، 460 ، 462 عزيز مصر ، 70 ، 72 على اصغر ، 419 ، 426 ، 427 ، 479 ، 507 ، 508 ، 510 على اكبر ، 320 ، 325 ، 332 ، 344 ، 399 ، 419 ، 420 ، 421 ، 422 ،\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n423 ، 424 ، 457 ، 479 ، 507 على بن بشر همدانى ، 227 على بن حسين ، 66 ، 176 ، 420 على بن موسى الرضا ، 34 ، 117 علىّ مرتضى 20 ، 24 ، 107 ، 114 ، 128 ، 134 ، 155 ، 174 ، 181 ، 183 ، 220 ، 239 ، 280 ، 342 ، 344 ، 363 ، 427 ، 517 ، 519 عكاشة بن محصن الأسدى ، 138 عماد الدوله ، 459 عماره ، 96 عمّار ياسر ، 99 ، 191 عمر بن طارق ، 421 عمر بن على ، 411 عمر بن قرط ، 388 عمر سعد ، 69 ، 259 ، 290 ، 318 ، 328 ، 329 ، 330 ، 331 ، 332 ، 333 ، 334 ، 335 ، 336 ، 345 ، 347 ، 349 ، 351 ، 352 ، 355 ، 370 ، 376 ، 377 ، 379 ، 390 ، 395 ، 398 ، 420 ، 421 ، 430 ، 450 عمرو بن الحجاج ، 260 ، 345 عمرو بن جناده ، 387 عمرو بن حارث مخزومى ، 287 ،\r\n457 عمرو بن عبد اللّه ، 368 عمرو بن عبد ود ، 200 ، 213 عمرو بن نعمان ، 216 عمرو بن يربوع ، 201 عون بن جعفر ، 120 عياض ، 38 عيسى ، 134 ، 150 ، 170 ، 177 ، 226 ، 307 ، 346 ، 452 ، 466 ، 467 ، 476 ، 486 ، 493 ، 494 ، 496 ، 499 ، 503 ، 505 ، 510 ، 511 ، 512 ، 515 ، 517 عمرو بن الحجاج ، 345 عمرو بن حجّاج ، 343 عمرو بن عبد اللّه مذحجى ، 368 عمرو بن قيس احمسى ، 335 عمرو بن ليث ، 444 عمرو بن مطاع الجعفى ، 374 عون بن عبد اللّه ، 394 عون بن على ، 397 ، 399 ، 412 غلام تركى ، 384 فاطمه بنت اسد ، 187 ، 188 ، 240 فاطمه زهرا ، 21 ، 24 ، 35 ، 70 ، 80 ، 83 ، 133 ، 135 ، 141 ، 149 ، 154 ، 155 ، 168 ، 174 ،\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n182 ، 215 ، 216 ، 220 ، 236 ، 239 ، 266 ، 298 ، 316 ، 329 ، 335 ، 344 ، 417 ، 452 ، 469 ، 475 ، 479 فرزدق ، 315 فرعون ، 77 ، 152 ، 157 ، 257 ، 452 ، 466 فريد الدّين عطّار ، 196 ، 223 فضل بن حسن الطبرسى ، 224 فضل بن عبّاس ، 133 ، 136 ، 137 ، 138 ، 141 فضل بن على ، 378 فطرس ، 245 ، 246 قابيل ، 31 ، 32 ، 33 ، 34 قارون ، 334 قاسم انوار ، 455 قاسم بن حسن ، 16 ، 400 ، 404 ، 455 ، 509 قريش ، 24 ، 89 ، 94 ، 95 ، 96 ، 101 ، 103 ، 104 ، 105 ، 107 ، 109 ، 110 ، 137 ، 152 ، 159 ، 162 ، 188 ، 190 ، 290 ، 453 قطامه ، 207 ، 208 ، 209 ، 211 ، 212 قيس بن سعد عبادهء أنصارى ، 226\r\nقدامه حبشى ، 392 قدامه موصلى ، 411 كعب الاحبار ، 21 كلثوم خواهر موسى ، 152 ، 466 كمال الدين ابن الخشّاب ، 247 كوفيان ، 80 ، 205 ، 215 ، 227 ، 258 ، 260 ، 261 ، 262 ، 271 ، 274 ، 280 ، 281 ، 284 ، 286 ، 288 ، 289 ، 290 ، 291 ، 313 ، 317 ، 319 ، 321 ، 323 ، 339 ، 358 ، 401 ، 430 ، 455 ، 488 كثير بن شهاب ، 280 كعب بن نصر ، 356 كمال الدين ابن طلحه ، 307 كنده ، 451 لحى ، 453 لوط ، 494 ليلى ، 461 ليوذا ، 32 مادر قاسم ، 232 ، 400 ، 401 ، 410 ماريهء قبطيّه ، 120 مالك ، 67 ، 69 مالك بن انس بن مالك ، 374 مالك بن حسن مهنا ، 510\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمالك بن عبد سريع ، 384 مالك بن عروه ، 336 مالك بن يسار ، 495 مالك دوزخ ، 147 مثرم بن دعيب الشيقام ، 185 محكم بن طفيل ، 284 ، 422 محمد اسحاق ، 98 محمّد اشعث ، 259 ، 280 ، 287 ، 288 محمّد اصغر ، 120 محمد باقر ، 508 ، 512 محمد بن اشعث ، 278 محمّد بن انس ، 396 ، 407 محمد بن عبد اللّه ، 393 ، 500 محمد بن عبد اللّه بن جعفر ، 393 محمد بن كثير ، 282 محمد بن مقداد ، 388 محمد كثير ، 283 محمّد بن جعفر ، 120 محمد كثير ، 259 محى السّنه ، 116 مختار بن أبى عبيده ثقفى ، 86 ، 282 ، 333 مدرك بن سهل ، 398 مرحب يهودى ، 200\r\nمروان بن حكم ، 230 مروانيان ، 86 ، 340 مريم بنت عمران ، 152 ، 172 ، 173 مسلم بن عقيل ، 24 ، 261 ، 263 ، 267 ، 271 ، 274 ، 275 ، 276 ، 278 ، 279 ، 281 ، 283 ، 284 ، 286 ، 287 ، 291 ، 292 ، 294 ، 296 ، 297 ، 302 ، 312 ، 313 ، 315 ، 316 ، 321 ، 339 ، 389 ، 390 مسلم بن عمرو ( عروه ) باهلى ، 276 مسلم بن عوسجه ، 278 ، 369 ، 371 مسيب بن قعقاع خزاعى ، 86 ، 464 مسيّب قزارى ، 259 مشكور زندانبان ، 296 ، 297 مصراع بن غالب ، 422 مصعب بن يزيد ، 347 معاذ بن جبل ، 192 معاويه ، 227 ، 228 ، 241 ، 251 ، 264 ، 484 معمّر ، 117 مفلح ، 176 مفيد شيخ ، 151 ، 185 ، 245 ملك الأرض ، 40\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nملك الجبال ، 40 ملك الرياح ، 40 ملك السحاب ، 38 ، 40 منصور بن الياس ، 460 منقذ بن مرّهء عبدى ، 422 موسى بن عمران ، 226 منقذ بن نعمان ، 423 موسى كليم ، 20 ، 77 ، 161 ، 257 مولانا رومى ، 90 ميكائيل ، 131 ، 165 ، 493 ميمونه ، 133 ، 153 مهاجر بن اوس ، 347 نجاشى ، 117 نجم الدين عمر نسفى ، 170 ، 250 نصارى ، 344 ، 345 نصر بن كعب نخعى ، 355 نعمان بن بشير ، 259 نمرود ، 40 ، 41 نوح ، 20 ، 30 ، 35 ، 36 ، 37 ، 150 نبهان بن زهير ، 399 نعمان بشير ، 274 ، 276 نعمان بن بشير ، 486 ، 487 نعمان حاجب ، 284 ، 290 نمرود ، 307 ، 493 نوح نجىّ ، 464 نوفل بن ازرق ، 417 نوفل بن مزاحم حميرى ، 392 ورقاء بن عازب ، 259 ، 282 ، 284 وهب بن عبد اللّه الكلبى ، 362 والى شام ، 227 ، 241 ، 251 ، 252 وردان تميمى ، 211 ، 213 وقار ، 102 وليد ، 104 ، 117 ، 252 ، 253 ، 254 ، 255 ، 258 وليد بن عتبه ، 104 وليد بن عتبه ، 252 هارون بن موسى ، 516 هاشم بن عتبة بن وقّاص ، 376 هانى بن ثويب حضرمى ، 415 هانى بن عروه ، 276 ، 278 ، 316 ، 318 هلال بن نافع بجلى ، 371 هوازن ، 451 هابيل ، 31 ، 32 ، 33 ، 34 هاجر ، 42 ، 43 ، 47 ، 466 هارون ، 218 ، 222 ، 244 ، 515 هارون الرشيد ، 217 هارون نبى ، 244 هاشم ، 99 ، 264 ، 344 ، 375 ، 376 ، 377 ، 378 ، 379 ، 397 ،\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n488 ، 504 ، 505 ، 509 هانى بن هانى سبيعى ، 260 همدان ، 214 ، 313 هند جگرخوار ، 109 ، 111 يافث ، 493 يافعى ، 21 ، 38 ، 495 يحيى بن سليم مازنى ، 373 يحيى بن موسى ، 504 يحيى بن نسّابه ، 510 يحيى بن زكريا ، 243 يحيى بن معاذ رازى ، 89 يحيى بن ادريس ، 505 يحيى حرّانى ، 458 يحيى معصوم ، 20 ، 86 ، 438 يزدجرد شهريار ، 434 يزيد ، 231 ، 232 ، 235 ، 241 ، 251 ، 252 ، 253 ، 254 ، 255 ، 258 ، 259 ، 263 ، 264 ، 265 ، 266 يزيد بن قعنب ، 187 يزيد بن زياد ، 387 يزيد بن معقل ، 361 يزيد بن مهاجر جعفى ، 382 يزيد كلبى ، 335 يسار ، 359 ، 360\r\nيعقوب بن ليث ، 444 يعقوب ، 20 ، 51 ، 53 ، 54 ، 55 ، 56 ، 57 ، 58 ، 59 ، 61 ، 62 ، 63 ، 64 ، 65 ، 66 ، 67 ، 73 ، 74 ، 75 ، 76 ، 142 ، 176 ، 467 يعقوب عسقلانى ، 468 يعلى ابن مرّه ، 246 يوسف ، 20 ، 42 ، 51 ، 53 ، 54 ، 55 ، 56 ، 57 ، 58 ، 59 ، 60 ، 61 ، 62 ، 63 ، 64 ، 65 ، 66 ، 67 ، 68 ، 69 ، 70 ، 71 ، 72 ، 73 ، 74 ، 75 ، 142 ، 163 ، 174 ، 176 ، 231 ، 240 ، 270 ، 341 ، 398 ، 466 ، 467 ، 502 يوسف يوسف بن احجار ، 398 يهود ، 154 ، 344 ، 345 ، 458 ، 475 يهودا ، 59 ، 60 ، 63 ، 64 ، 65 ، 67 يهودى ، 449 ، 475\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n\r\nفهرست اماكن و مناطق\r\nآذربايجان ، 369 ، 371 ابرقوه ، 516 ابواه ، 452 احد ، 98 ، 105 ، 106 ، 111 ، 112 ، 113 ، 114 ، 115 ، 132 ، 133 ، 135 ، 136 ، 173 ، 197 ، 200 ، 211 ، 212 ، 377 ، 487 ارجان ، 515 احزاب ، 125 ، 159 ، 200 ، 251 ارض روم ، 495 ارمنيه ، 498 اقصاص ، 510 اسكندريّه ، 163 افريقيّهء ، 197 باب بنى خزيمه ، 304 باب ساعات ، 470 بابل ، 40 بدر ، 96 ، 104 ، 105 ، 109 ،\r\n129 ، 207 ، 283 ، 285 ، 431 بصره ، 97 ، 228 ، 274 ، 275 ، 284 ، 501 ، 505 ، 511 ، 515 ، 516 بطن الرّمه ، 315 بغداد ، 7 ، 502 ، 511 ، 514 ، 516 ، 517 بقيع ، 132 ، 179 ، 240 ، 256 ، 512 ، 537 بلخ ، 509 ، 515 بيت الحرم ، 117 بيت المعمور ، 32 ، 166 بيت المقدس ، 117 ، 445 تبوك ، 138 تهامه ، 186 تركستان ، 271 ، 430 جحفه ، 127 جدّه ، 29 ، 87 ، 224 ، 239 ، 240 ،\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n495 ، 503 جمل ، 201 ، 203 ، 505 جيحون ، 114 ، 326 جوانيّه ، 508 جوزجان ، 510 چين ، 336 ، 404 حبشه ، 99 ، 117 ، 498 ، 333 ، 343 ، 416 ، 459 ، 481 ، 501 ، 503 ، 516 حجاز ، 93 ، 251 ، 252 ، 458 ، 503 ، 513 حظيره بنى نجّار ، 224 حظيره بنى نجار ، 224 حلب ، 376 ، 459 ، 513 حلّه ، 270 ، 281 ، 310 ، 311 ، 503 ، 514 حنين ، 431 خراسان ، 34 ، 271 ، 443 ، 510 ، 511 ، 515 خندق ، 200 ، 213 ، 337 خيبر ، 91 ، 117 ، 118 ، 134 ، 195 ، 200 دار الربيع ، 284 دار مختار ، 273\r\nدجله ، 30 ، 326 درياى محيط ، 229 ، 240 درياى هند ، 29 ، 500 دمشق ، 86 ، 228 ، 233 ، 235 ، 241 ، 292 ، 294 ، 316 ، 376 ، 463 ، 464 ، 470 ، 481 ، 482 ، 483 ، 514 ، 517 دير عبد الرحمن ، 226 دينور ، 516 ذات عرق ، 315 زباله ، 318 رفاده ، 264 رقّه ، 421 ، 513 ، 452 ، 465 رمله ، 505 روحا ، 105 روم ، 275 ، 336 ، 337 ، 353 ، 416 ، 432 ، 475 رى ، 328 ، 329 ، 330 ، 331 ، 333 ، 334 ، 340 ، 376 ، 398 ، 498 ، 508 ، 509 ، 513 زمزم ، 117 ، 334 زيتون ، 504 سغد سمرقند ، 197 سامرا ، 516\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nسرات ، 323 سرّ من رأى ، 519 سور ، 293 ، 388 سيرجان ، 516 شام ، 27 ، 54 ، 62 ، 63 ، 77 ، 86 ، 87 ، 115 ، 116 ، 117 ، 118 ، 120 ، 157 ، 168 ، 172 ، 181 ، 200 ، 201 ، 220 ، 226 ، 227 ، 228 ، 230 ، 231 ، 232 ، 233 ، 235 ، 241 ، 246 ، 251 ، 252 ، 259 ، 263 ، 265 ، 266 ، 274 ، 277 ، 280 ، 282 ، 284 ، 290 ، 315 ، 323 ، 346 ، 352 ، 353 ، 355 ، 372 ، 376 ، 388 ، 390 ، 393 ، 405 ، 406 ، 407 ، 408 ، 415 ، 430 ، 432 ، 434 ، 457 ، 458 ، 459 ، 461 ، 463 ، 464 ، 467 ، 470 ، 472 ، 479 ، 481 ، 482 ، 483 ، 490 ، 491 ، 493 ، 499 ، 511 ، 518 ، 535 شعب ، 100 ، 101 ، 109 ، 113 شقوق ، 316 شيراز ، 509 ، 515 صفا ، 17 ، 70 ، 107 ، 128 ، 162 ،\r\n164 ، 177 ، 187 ، 195 ، 198 ، 200 ، 221 ، 237 ، 258 ، 338 صفاح ، 315 صفّين ، 199 ، 201 ، 203 ، 325 ، 339 ، 459 ، 376 صيدا ، 518 طالقان ، 509 طايف ، 103 طبرستان ، 328 ، 329 ، 376 ، 498 ، 510 طخارستان ، 515 طف ، 38 طلعه ، 516 عجم ، 376 ، 515 عذيب ، 323 عراق ، 39 ، 226 ، 231 ، 251 ، 271 ، 292 ، 312 ، 313 ، 314 ، 315 ، 328 ، 343 ، 344 ، 355 ، 405 ، 407 ، 432 ، 459 ، 464 ، 467 ، 470 ، 474 ، 483 ، 508 ، 511 ، 514 ، 516 عرفات ، 7 ، 126 عريض ، 313 ، 513 ، 514 عسقلان ، 467 ، 469\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nعقيق ، 108 ، 231 ، 238 عمّان ، 367 غاضريه ، 452 ، 453 غدير خم ، 127 ، 128 غريّين ، 217 فدك ، 176 فرات ، 30 ، 58 ، 299 ، 301 ، 302 ، 303 ، 327 ، 332 ، 335 ، 337 ، 354 ، 416 ، 417 ، 432 ، 433 ، 434 ، 435 ، 439 ، 447 ، 459 ، 490 ، 491 فارس ، 503 ، 511 قادسيّه ، 295 ، 315 ، 323 قصر أبيض مداين ، 227 قصر بنى المقاتل ، 318 قينقاع ، 223 قرافيه ، 507 قطقطانه ، 321 قم ، 509 ، 511 ، 517 ، 518 قيروان ، 515 كربلا ، 5 ، 8 ، 20 ، 21 ، 22 ، 24 ، 35 ، 37 ، 38 ، 39 ، 50 ، 53 ، 58 ، 59 ، 63 ، 66 ، 69 ، 76 ، 77 ، 79 ،\r\n86 ، 96 ، 97 ، 115 ، 116 ، 117 ، 120 ، 122 ، 129 ، 176 ، 179 ، 192 ، 244 ، 246 ، 249 ، 255 ، 256 ، 266 ، 271 ، 305 ، 309 ، 310 ، 312 ، 315 ، 320 ، 325 ، 326 ، 327 ، 328 ، 329 ، 330 ، 331 ، 336 ، 338 ، 362 ، 363 ، 381 ، 401 ، 415 ، 417 ، 418 ، 427 ، 431 ، 434 ، 437 ، 439 ، 441 ، 443 ، 444 ، 446 ، 447 ، 448 ، 449 ، 452 ، 467 ، 470 ، 473 ، 475 ، 482 ، 485 ، 487 ، 488 ، 489 ، 490 ، 492 ، 496 ، 497 ، 500 كرخ ، 508 كرمان ، 79 ، 511 ، 516 كعبه ، 100 ، 107 ، 110 ، 159 ، 187 ، 195 ، 200 ، 213 ، 451 ، 491 كناسه ، 284 كنعان ، 54 ، 60 ، 62 ، 64 ، 65 ، 67 ، 73 ، 74 ، 75 كوثر ، 115 ، 128 ، 142 ، 152 ، 193 ، 196 ، 223 ، 228 ، 249 ،\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n270 ، 297 ، 334 ، 344 ، 358 ، 371 ، 379 ، 386 ، 403 ، 408 ، 413 ، 421 ، 422 ، 427 ، 430 ، 491 كوفه ، 16 ، 37 ، 86 ، 197 ، 201 ، 205 ، 207 ، 209 ، 213 ، 214 ، 215 ، 216 ، 218 ، 220 ، 226 ، 227 ، 259 ، 260 ، 261 ، 263 ، 272 ، 273 ، 274 ، 275 ، 276 ، 280 ، 281 ، 282 ، 283 ، 284 ، 287 ، 290 ، 291 ، 297 ، 300 ، 303 ، 312 ، 313 ، 314 ، 315 ، 316 ، 318 ، 320 ، 322 ، 323 ، 327 ، 328 ، 332 ، 333 ، 334 ، 339 ، 345 ، 346 ، 347 ، 352 ، 353 ، 355 ، 376 ، 388 ، 393 ، 403 ، 415 ، 440 ، 450 ، 453 ، 454 ، 457 ، 464 ، 467 ، 473 ، 480 ، 483 ، 487 ، 490 ، 493 ، 495 ، 499 ، 500 ، 501 ، 510 كوه قاف ، 208 گورستان معلّى ، 381 گيلان ، 504 ، 510 ماريه ، 325\r\nما وراء النهر ، 511 مداين ، 226 ، 227 مدين ، 258 مدينه ، 7 ، 21 ، 37 ، 52 ، 91 ، 103 ، 105 ، 106 ، 109 ، 111 ، 112 ، 115 ، 119 ، 120 ، 129 ، 137 ، 144 ، 153 ، 154 ، 164 ، 174 ، 175 ، 176 ، 181 ، 194 ، 215 ، 221 ، 227 ، 228 ، 230 ، 232 ، 235 ، 243 ، 251 ، 252 ، 256 ، 258 ، 259 ، 262 ، 263 ، 273 ، 294 ، 295 ، 314 ، 339 ، 344 ، 420 ، 434 ، 447 ، 460 ، 475 ، 480 ، 485 ، 486 ، 487 ، 488 ، 495 ، 498 ، 500 ، 503 ، 504 ، 505 ، 508 ، 509 ، 512 ، 513 ، 514 ، 517 ، 518 ، 519 مسجد كوفه ، 495 مسجد اقصى ، 117 ، 155 مسجد الحرام ، 96 ، 100 مشهد غرى ، 510 مشهد نقطه ، 458 مصر ، 68 ، 70 ، 71 ، 72 ، 73 ، 76 ، 86 ، 87 ، 131 ، 160 ، 163 ،\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n203 ، 205 ، 231 ، 240 ، 257 ، 341 ، 405 ، 409 ، 415 ، 422 ، 428 ، 432 ، 466 ، 499 ، 504 ، 505 ، 506 ، 508 ، 509 ، 511 ، 513 ، 514 ، 518 ، 531 ، 534 مغرب ، 44 ، 109 ، 170 ، 197 ، 199 ، 208 ، 504 ، 509 ، 514 ، 520 مكه ، 93 ، 94 ، 98 ، 99 ، 101 ، 103 ، 109 ، 111 ، 152 ، 155 ، 159 ، 170 ، 185 ، 186 ، 187 ، 251 ، 254 ، 256 ، 257 ، 258 ، 259 ، 260 ، 261 ، 263 ، 264 ، 271 ، 272 ، 288 ، 290 ، 291 ، 312 ، 314 ، 315 ، 316 ، 322 ، 323 ، 381 ، 487 ، 502 ، 503 ، 514 منا ، 23 ، 37 ، 46 ، 59 ، 60 ، 71 ، 72 ، 74 ، 76 ، 79 ، 80 ، 83 ، 89 ، 98 ، 101 ، 103 ، 123 ، 124 ، 127 ، 129 ، 130 ، 132 ، 133 ، 137 ، 142 ، 145 ، 148 ، 151 ، 168 ، 169 ، 170 ، 171 ، 183 ، 185 ، 186 ، 193 ، 197 ، 217 ،\r\n226 ، 237 ، 253 ، 254 ، 255 ، 257 ، 258 ، 263 ، 264 ، 265 ، 266 موته ، 118 موصل ، 228 ، 229 ، 230 ، 233 ، 235 ، 330 ، 421 ، 458 ، 472 نجف ، 217 نصيبين ، 459 ، 498 ، 499 ، 513 نعمان ، 25 ، 259 ، 274 ، 276 ، 258 ، 379 ، 486 نهروان ، 201 ، 202 ، 203 ، 204 ، 207 ، 391 ورود ، 46 ، 270 ، 315 ، 359 واسط ، 508 ولايت ، 313 هند ، 110 ، 416 ، 445 يمن ، 185 ، 186 ، 206 ، 238 ، 373 ، 475 ، 506\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nفهرست منابع و مراجع كتاب\r\nاسباب نزول اعلام الورى انجيل بحر الحقايق بشاير المصطفى تاريخ ابو حنيفهء دينورى تاريخ ابو المؤيد موفق بن احمد تاريخ اعثم كوفى تاريخ العالم تاريخ طبرى ترجمهء سورهء يوسف امامزاده تفسير ثعلبى تفسير فاتحهء نسفى تفسير كبير بخارى تفسير نسفى تكمله توريت\r\nجفر ابيض - جامع - جفر احمد جفر خافيه درج الدرر دلايل ابو الشيخ دلايل امام مستغفرى ربيع الابرار زمخشرى روح الارواح روضة الأحباب روضة الاسلام روضة الشهدا روضة الواعظين زلال الصفا زهرة الرياض ستين الجامع للطائف البساتين سنن ترمذى سير خوارزمى سير كبير طبرى\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nشرح تعرف شفا قاضى عياض شواهد النبوه صحاح اخبار صحيح نسائى صحيحين صحيفة الرضويه علم خافت و مزبور عيون الرضا فردوس الاخبار فصل الخطاب قرآن كتاب آل ( ابن بابويه ) كتاب كريم رجوع به قرآن كنز الغرائب گل و هرمز مبكيات مثنوى مختارنامه مرآت الجنان مسند حنبل مصابيح القلوب مصحف رجوع به قرآن مصحف حضرت فاطمه\r\nمطالب السئول فى مناقب آل الرسول معارج النبوه معالم التنزيل مقتل ابو المفاخر رازى مقتل امام اسماعيل مقتل دينورى مناقب ابن مردويه مناقب خوارزمى مواليد ابن حسام نظم درر السبطين نور الائمه خوارزمى\r\n\r\n\r\n","description":"","footnote":"","page_name":" 544 ","page_number":544}
  ]