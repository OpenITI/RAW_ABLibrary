[
  {"content":"\r\n\r\nمحمد بن مرتضى معروف به\r\nمولى محسن كاشانى قدس سره\r\nمتوفى 1091 ه‍ . ق\r\nراه روشن\r\nترجمهء كتاب\r\nالمحجة البيضاء فى تهذيب الإحياء\r\nجلد دوم\r\nترجمهء سيدمحمد صادق عارف\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفيض كاشانى ، محمد بن شاه مرتضى ، 1006 - 1091 .\r\n[ المحجة البيضاء فى تهذيب الاحياء فارسى 
  ]\r\nراه روشن / محمد بن مرتضى معروف به مولى محسن كاشانى ؛ ترجمهء محمد صادق عارف . - مشهد : بنياد پژوهشهاى اسلامى ، 1379 .\r\n8 ج .\r\nISBN 8 vol set 964 - 444 - 004 - 8\r\n( ج . 2 ) ISBN 964 - 444 - 312 - 8\r\nپشت جلد لاتينى شده : Mawla Muhsen Kashani Rah - i - Rawshan .\r\nفهرستنويسى بر اساس اطلاعات فيپا .\r\nجلد هاى اول ، دوم ، هفتم و هشتم ترجمهء محمدصادق عارف ، جلد هاى سوم و چهارم ترجمهء محمدرضا عطايى ، جلد هاى پنجم و ششم ترجمهء عبدالعلى صاحبى است .\r\nكتابنامه\r\n1 . اخلاق اسلامى . 2 . عرفان اسلامى . الف . عارف ، محمد صادق ، 1299 - ، مترجم . ب . عطايى ، محمدرضا ، 1315 - ، مترجم . ج . صاحبى ، عبدالعلى ، 1312 - ، مترجم . د . بنياد پژوهشهاى اسلامى . ه‍ . عنوان . و . عنوان : المحجة البيضاء فى تهذيب الاحياء فارسى .\r\n3041 م 9 ف / 65 / 247 BP\r\n61 / 297\r\nكتابخانه ملى ايران 3955 - 77 م\r\nبنياد پژوهشهاى اسلامى\r\nآستان قدس رضوى\r\nراه روشن / ج 2\r\nمولى محسن كاشانى قدس سره\r\nترجمهء سيدمحمدصادق عارف\r\nويراستهء سيد ابوالحسن هاشمى - اسدالله توكلى\r\nچاپ دوم : 1379\r\n1500 نسخه\r\nچاپ و صحافى : مؤسسهء چاپ آستان قدس رضوى\r\nشابك 8 - 312 - 444 - 964\r\nقيمت : 18000 ريال\r\nحق چاپ محفوظ است\r\nمشهد - ص . پ 366 - 91735 تلفن 5 - 821033\r\nمركز توزيع : شركت به نشر ، دفتر مركزى : مشهد ، تلفن 7 - 8511136 ، دورنگار 97520\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n\r\n\r\nجلد دوم\r\n\r\n[ تتمه كتاب اسرار نماز 
  ]\r\n( 1 ) بسم اللّه الرّحمن الرّحيم حمد و ستايش تو راست اى كسى كه حمد و ستايش را كليد ياد خود ساخته‌اى ، و يكى از راههاى اعتراف به يگانگى خود كرده‌اى ، و سببى براى مزيد بخشش و انعام ، و راهى روشن براى خواستاران فضل و احسان خود قرار داده‌اى .\r\nو درود فراوان بر پيامبر بزرگ تو كه رهنماى درست‌ترين راههاى توست و بر خاندان پاك او كه پيشوايان راه هدايت و چراغهاى فروزان در تاريكيها و ظلمت‌اند .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nباب چهارم در امامت و اقتدا\r\n( 1 ) مىگويم : غزّالى در اين باب وظايفى را كه امام و مأموم اضافه بر حال انفراد بر عهده دارند بر اساس طريقه خود ذكر كرده است و ما آن را مطابق روش اهل بيت ( ع ) به شرح زير بيان مىكنيم و توفيق از خداوند است .\r\n\r\n1 - از جمله شرايط امام اين است كه مؤمن يعنى دوازده امامى ، عادل و از نظر دين مورد وثوق و امين باشد ؛\r\n( 2 ) همان‌گونه كه در اخبار وارد شده است ، و بر حسب آنچه اجازه داده شده مىتوان به همين كه امام معلوم الفسق نباشد بسنده كرد . در من لا يحضره الفقيه آمده كه امام صادق ( ع ) فرموده است : « در نماز به سه كس نبايد اقتدا كرد : كسى كه مجهول و ناشناخته است ؛ ديگر غلّو كننده هر چند آنچه را مىگويى بگويد ؛ و آن كه متجاهر به فسق است اگر چه ميانه‌رو باشد » . « 1 » و مراد از مجهول كسى است كه مذهب و اعتقاد او شناخته نيست نه اين كه عدالت او مجهول باشد ، زيرا امام ( ع ) او را در رديف متجاهر به فسق قرار داده است . همچنين منظور از ميانه‌رو كسى است كه در عقيده معتدل\r\n\r\n\r\n","description":"","footnote":"\r\n( 1 ) همان مأخذ ، ص 104 ، شماره 21 .\r\n","page_name":" 7 ","page_number":7},
  {"content":"\r\n\r\nو ميانه‌رو باشد ، يعنى غلوّ كننده و يا مقصّر نباشد ، ظاهر عبارت حديث همين را مىرساند .\r\nدر تهذيب از ابى جعفر امام باقر ( ع ) روايت شده كه فرموده است : « هر گاه مردى را كه در نماز بر مردم امامت مىكند و قرآن مىخواند نمىشناسى ، در پشت سر او حمد و سوره مخوان و نماز او را معتبر بدان . » « 2 » در الفقيه آمده كه علىّ بن محمّد و محمّد بن على ( ع ) فرموده‌اند : « هر كس خدا را جسم بداند به او زكات ندهيد ، و در پشت سر او نماز نخوانيد . » « 3 » ابو عبد اللّه برقى به ابى جعفر الثّانى امام جواد ( ع ) نوشت : فدايت شوم آيا جايز است در پشت سر كسى كه بر پدر و جدّ تو توقّف كرده ( به امامت آنها معتقد نيست ) نماز خواند ؟ پاسخ داد : « در پشت سر او نماز مخوان . » « 4 » عمر بن يزيد از ابى عبد اللّه ( ع ) در باره امام جماعتى پرسيد كه در همهء امور نسبت به او باكى نيست و داناست ، جز اين كه به پدر و مادرش سخنان تندى مىگويد كه آنان را به خشم مىآورد ، آيا در پشت سر او نماز بگزارم ، امام ( ع ) فرمود : « مادام كه به طور قطع عاقّ آنها نشده در پشت سرش نماز بگزار . » « 5 » محمّد بن على حلبى از ابى عبد اللّه ( ع ) روايت كرده است كه فرمود : « در پشت سر كسى كه شهادت به كفر تو داده و يا به كفر او شهادت داده‌اى نماز مگزار . » « 6 » سعد بن اسماعيل از پدرش از امام رضا ( ع ) روايت كرده كه گفته است : از آن حضرت درباره مردى پرسيدم كه مرتكب گناه مىشود آيا مىتوانيم در پشت سر او نماز بگزاريم يا نه ؟ فرمود : « نه » . « 7 »\r\n\r\n2 - امام بايد حلال‌زاده باشد ،\r\n( 1 ) يعنى كسى او را زنازاده نداند ؛ ديگر آن كه مرد بوده\r\n\r\n\r\n","description":"","footnote":"\r\n( 2 ) همان مأخذ ، ج 1 ، ص 331 زيرا اصل در مسلمانان عدالت است .\r\n( 3 ) همان مأخذ ، ص 104 ، شماره 24 .\r\n( 4 ) همان مأخذ ، ص 104 ، شماره 25 .\r\n( 5 ) همان مأخذ ، ص 104 ، شماره 26 تا 28 .\r\n( 6 ) همان مأخذ ، ص 104 ، شماره 26 تا 28 .\r\n( 7 ) همان مأخذ ، ص 104 ، شماره 26 تا 28 .\r\n","page_name":" 8 ","page_number":8},
  {"content":"\r\n\r\nو از جذام و پيسى سالم باشد ، و حدّ شرعى نخورده و اعرابى نباشد و اعراب كلمات را غلط نخواند و زمين‌گير نباشد ، هر چند در اينها به عذرى معذور باشد ، امّا او مىتواند در همه اين موارد بر امثال و نظاير خود امامت كند . سيّد مرتضى امامت زن را مطلقا جايز ندانسته ، و ديگران امامت زن را بر امثال خود جايز شمرده‌اند . امامت مسافر براى حاضران و بالعكس ، امامت كسى كه در غلّ و زنجير است بر آزادها ، مفلوج بر تندرستها ، تيمّم كننده بر وضو دارنده‌ها ، نابينا بر بينايان در صحرا مگر اين كه روى او را به قبله كنند ، برده جز براى خانواده‌اش ، مكروه است .\r\n\r\n3 - امام جماعت نبايد بر گروهى كه او را دوست نمىدارند و مبغوض آنهاست امامت كند ؛\r\n( 1 ) و اگر آنها در باره او اختلاف كنند نظر اكثريّت معتبر است ؛ و اگر اقليّت اهل دين و صلاح باشند تأمين نظر آنها سزاوارتر است .\r\nدر حديث است : « نماز سه كس از سر آنها بالاتر نمىرود : « بندهء فرارى ، زنى كه شوهرش بر او خشمگين باشد و امام گروهى كه آنها از او كراهت دارند . » « 8 » سزاوار است كسى را كه ملازم مسجد و امام راتب آن است ، و در صورت انعقاد جماعت در منزل ، صاحب منزل را مقدّم بدارند ؛ و پس از او آن كه به سنّت عالمتر و در دين داناتر است ؛ پس از او آن كه در هجرت داراى سبقت است ؛ پس از او آن كه از نظر سنّ بزرگتر است مقدّم شود .\r\nدر برخى اخبار آمده سه دسته اخير را به ترتيب مذكور بر اعلم مقدّم بدارند « 9 » ، ليكن صحيح همان است كه بيان كرديم .\r\nدر الفقيه مذكور است كه پيامبر ( ص ) فرمود : « امام هر گروهى نمايندهء آن گروه است ؛ بنابر اين با فضيلت‌ترين افراد را مقدّم بداريد . » « 10 » و نيز فرموده است : « اگر شاد مىشويد كه نمازتان پاكيزه باشد نيكانتان را مقدّم\r\n\r\n\r\n","description":"","footnote":"\r\n( 8 ) سنن ابن ماجه ، شماره 971 ؛ شيخ در امالى ، ص 121 ؛ سنن ترمذى ، ج 2 ، ص 154 .\r\n( 9 ) كافى ، ج 3 ، ص 376 ؛ الفقيه ، ص 103 ، شماره 11 ؛ تهذيب ، ج 1 ، ص 122 .\r\n( 10 ) الفقيه ، ص 103 ، شماره 12 ، 14 ، 15 .\r\n","page_name":" 9 ","page_number":9},
  {"content":"\r\n\r\nبداريد . » « 11 » ابو ذر غفارى گفته است : امام تو در نزد خداوند شفيع توست ، پس سفيه و فاسق را شفيع قرار ندهيد . « 12 » همان گونه كه از مقدّم داشتن امامى كه مأمومين از وى كراهت دارند نهى شده ، از تقدّم امامى كه در پشت سر او كسانى وجود دارند كه از او فقيه‌تر و قرائت آنها صحيحتر مىباشد نيز منع شده است .\r\nدر الفقيه آمده كه پيامبر خدا فرموده است : « هر كس در جمعى به امامت نماز بگزارد و در ميان آنها كسى عالمتر از او وجود داشته باشد ، كار آنها تا روز قيامت پيوسته رو به پستى خواهد بود . » « 13 » بلى ، اگر كسى كه سزاوارتر از اوست از امامت در نماز امتناع كند ، وى تقدّم خواهد داشت ؛ و در غير مواردى كه ذكر شد چنانچه او را مقدّم بدارند ، و بداند كه مىتواند به شرايط امام جماعت عمل كند بايد تقدّم را بپذيرد ، و سزاوار نيست از قبول آن شانه خالى كند ، مگر اين كه عادت به آن نداشته ، و بر اثر شرم از مأمومين به ويژه در جهر به قرائت دلش مشغول شود و اخلاص او در نماز از ميان برود .\r\nاگر كسى را ميان اذان و پيشنمازى مخيّر كنند سزاوار است پيشنمازى را اختيار كند ، زيرا آن افضل است . جمع ميان هر دو در نزد ما ( شيعه ) كراهتى ندارد ، زيرا همان گونه كه اصحاب ما روايت كرده‌اند اين امر از سوى پيامبر ( ص ) واقع شده و بسا اوقات كه آن حضرت خودش اذان مىگفت و ديگرى اقامه مىخواند و يا عكس آن صورت مىگرفت .\r\nبر خلاف آنچه غزّالى گمان كرده است در امامت نماز هيچ خطرى نيست ، زيرا از نظر ما امام تنها قرائت حمد و سوره را تحمّل مىكند ، همان‌گونه كه در الفقيه « 14 » از امام\r\n\r\n\r\n","description":"","footnote":"\r\n( 11 ) الفقيه ، ص 103 ، شماره 12 ، 14 ، 15 .\r\n( 12 ) الفقيه ، ص 103 ، شماره 12 ، 14 ، 15 .\r\n( 13 ) الفقيه ، ص 103 ، شماره 13 ؛ تهذيب ، ج 1 ، ص 130 .\r\n( 14 ) همان مأخذ ، ص 103 ، شماره 16 .\r\n","page_name":" 10 ","page_number":10},
  {"content":"\r\n\r\nصادق ( ع ) روايت شده و گفتار پيامبر ( ص ) كه فرموده است : « امام ضامن و اذان گو امين است » « 15 » بر همين امر يا بر اذكارى كه مأموم سهوا ترك مىكند حمل مىشود ؛ البتّه بجز تكبيرة الاحرام ، چنان كه در همان كتاب از عمّار ساباطى « 16 » نقل شده كه از ابى عبد اللّه ( ع ) در باره مردى پرسيد كه در پشت سر امام جماعت پس از گفتن تكبيرة الاحرام دچار شكّ شده و در نتيجه ديگر كلمه‌اى بر زبان نياورده و تكبير و تسبيح نگفته ، و تشهد نخوانده و سلام نگفته است ، امام ( ع ) فرمود : « هر گاه در پشت سر امام شكّ كرده نمازش درست است و چيزى بر او نيست و دو سجده سهو هم لزومى ندارد » ، زيرا امام ضامن نماز كسى است كه در پشت سرش نماز مىگذارد .\r\nمحمّد بن سهل از امام رضا ( ع ) روايت كرده كه فرموده است : « امام شكوك كسى را كه در پشت سر او نماز مىگزارد بجز تكبيرة الاحرام بر عهده دارد . » « 17 » شيخ صدوق گفته است : آنچه ابو بصير از امام صادق ( ع ) نقل كرده به هنگامى كه از آن حضرت پرسيده است : آيا امام ضامن نماز مأموم است ؟ امام ( ع ) فرموده است :\r\n« نه » ، با خبر عمّار ساباطى و حديث مذكور از امام رضا ( ع ) منافات ندارد ؛ زيرا امام در صورتى ضامن نماز مأموم است كه چيزى از نماز بجز تكبيرة الاحرام را سهوا ترك كند ؛ ليكن هر گاه به عمد چيزى را ترك كند امام ضامن نيست .\r\nشيخ صدوق گفته است : براى حديث مذكور وجه ديگرى نيز وجود دارد و آن اين است كه امام ضامن نيست نماز را با مأمومين به اتمام برساند ، زيرا ممكن است پيش از اتمام نماز پيشآمدى براى او روى دهد يا متذكّر شود كه وضو ندارد . آنچه اين مطلب را تأئيد مىكند روايت جميل بن درّاج از زراره از امام باقر يا امام صادق ( ع ) است . او مىگويد : من از آن حضرت پرسيدم مردى به امامت با گروهى نماز گزارد ، چون دو ركعت خواند به آنها خبر داد كه او وضو ندارد . امام فرمود : « مأمومين نماز را تمام كنند ،\r\n\r\n\r\n","description":"","footnote":"\r\n( 15 ) سنن ابن ماجه ، شماره 981 ؛ سنن ابو داود ، ج 1 ، ص 123 .\r\n( 16 ) الفقيه ، ص 110 ، شماره 199 .\r\n( 17 ) الفقيه ، ص 110 ، شماره 120 .\r\n","page_name":" 11 ","page_number":11},
  {"content":"\r\n\r\nزيرا بر امام ضمانتى نيست . » « 18 » غزّالى مىگويد : برخى از پيشينيان گفته‌اند : پس از پيامبران هيچ كس برتر از عالمان نيست ، و پس از عالمان كسى برتر از ائمّه جماعت نيست ، زيرا اينان واسطه ميان خدا و خلق او مىباشند ، پيامبران با رسالت ، عالمان با علم و اينان با توسّل به ستون دين كه نماز است .\r\n\r\n4 - امام جماعت بايد با خلوص كامل براى رضاى خداوند پيشنمازى كند ،\r\n( 1 ) و در طهارت و همهء شرايط نماز امانت الهى را به انجام رساند . اين گفتهء غزّالى است و نيز مىگويد :\r\nامّا منظور از اخلاص اين است كه براى پيشنمازى اجرت نگيرد ، چه پيامبر خدا ( ص ) عثمان بن ابى العاص ثقفى را به مأموريت فرستاد و به او فرمود : « كسى را به گفتن اذان بگمار كه اجرت نگيرد » « 19 » . اذان راه ورود به نماز ، و امامت خود نماز است ؛ پس سزاوارتر است به اين كه در برابر آن اجرت گرفته نشود . امّا اگر از محلّ درآمد موقوفه‌اى كه به امرار معاش امام مسجد تخصيص داده شده و يا از سوى حاكم و يا از طرف مردم مقرّرى اخذ كند حكم به حرمت آن نشده ، ليكن مكروه است و كراهت در واجبات سخت‌تر از كراهت در مستحبّات است . اين مقرّرى در حقيقت اجرت حضور مستمرّ او در محلّ و مراقبت او بر حفظ مصالح مسجد از لحاظ نماز جماعت است ، و اجرت برگزارى نماز نيست .\r\nامّا مقصود از امانت طهارت باطن از فسق و معاصى كبيره و عدم اصرار بر صغيره است . كسى كه نامزد پيشنمازى است سزاوار است از تلاش در راه رسيدن به آن اجتناب كند ، زيرا او به منزله نماينده و شفيع مردم است و بايد بهترين آنها باشد .\r\nهمچنين طهارت ظاهر را از حدث و باطن را از خبث و پليدى حفظ كند ، زيرا اين امرى است كه جز خود او كسى بر آن آگاه نيست ؛ و اگر در اثناى نماز متذكّر شود كه\r\n\r\n\r\n","description":"","footnote":"\r\n( 18 ) الفقيه ، ص 110 ، شماره 122 .\r\n( 19 ) سنن ابو داود ، ج 1 ، ص 126 ، سنن نسائى ؛ ج 2 ، ص 23 .\r\n","page_name":" 12 ","page_number":12},
  {"content":"\r\n\r\nطهارت ندارد يا طهارتش شكسته شده بايد شرم نكند ، بلكه دست كسى را كه به او از همه نزديكتر است بگيرد و او را در جاى خود قرار دهد .\r\n\r\n5 - اذان گو بايد اقامه را به اندازه‌اى كه مردم براى نماز آماده شوند به تأخير اندازد .\r\n( 1 ) در خبر آمده كه پيامبر ( ص ) فرموده است : « اذان‌گو ميان اذان و اقامه به اندازه‌اى مهلت دهد كه خورنده طعامش را بخورد ، و صاحب حاجت از قضاى آن فارغ گردد » . « 20 » چه آن حضرت از حبس بول و غايط در حال نماز نهى كرده است « 21 » ، و دستور داده شده است كه براى تحصيل فراغ قلب خوردن شام شب را بر نماز عشاء مقدّم بدارند . « 22 » اين گفتهء غزّالى است .\r\nو نيز گفته است : سزاوار نيست براى اين كه جمعيّت نمازگزار زياد شود در برگزارى نماز تأخير گردد ؛ بلكه بهتر آن است كه براى درك فضيلت اوّل وقت هر چه زودتر نماز خوانده شود . گفته شده است : در صدر اسلام چون دو نفر به جماعت حاضر مىشدند منتظر سوّمين نمىشدند ، و در نماز ميّت اگر چهار نفر حاضر بود انتظار پنجمين را نمىكشيدند .\r\n\r\n6 - نبايد در حال گفتن اقامه ، نماز مستحب خوانده شود ،\r\n( 2 ) و هنگامى كه اذان‌گو « قد قامت الصّلاة » گفت بايد براى نماز برخيزند و ديگر سخن نگويند . امام صادق ( ع ) فرموده است : « هنگامى كه اذان‌گو قد قامت الصلاة بگويد بايد كسانى كه در مسجدند برخيزند و يكى از خودشان را ( براى گزاردن نماز ) مقدّم بدارند » . « 23 » در خبر صحيح از امام صادق ( ع ) نقل شده كه فرموده است : هنگامى كه اذان‌گو قد قامت الصلاة بگويد سخن گفتن بر اهل مسجد حرام مىشود ، مگر آن كه از نقاط مختلف به مسجد آمده و امامى نداشته باشند ، كه در اين صورت اشكالى ندارد يكى از\r\n\r\n\r\n","description":"","footnote":"\r\n( 20 ) مستدرك حاكم ، ج 1 ، ص 204 .\r\n( 21 ) تهذيب ، ج 1 ، ص 299 .\r\n( 22 ) سنن ابن ماجه ، شماره 933 ؛ مسند احمد ، ج 2 ، ص 20 .\r\n( 23 ) تهذيب شيخ طوسى ، ج 1 ، ص 126 بنا بر شماره‌هاى آن ، و سهو و اشتباه و بىترتيبى در شماره‌گذارى آن بر كسى پوشيده نيست ، بنا بر شماره‌گذارى ما ص 257 است .\r\n","page_name":" 13 ","page_number":13},
  {"content":"\r\n\r\nآنان به ديگرى بگويد : پيشنمازى كن « 24 »\r\n\r\n7 - بايد مأمومين جلوتر از امام نايستند ،\r\n( 1 ) بلكه عقب‌تر از او قرار گيرند . امّا تساوى امام و مأموم در موقف را اكثر فقيهان جايز دانسته و دسته‌اى ديگر منع كرده‌اند ، و احوط همين است ، مگر آن كه مأموم يك نفر باشد كه در اين صورت در سمت راست امام مىايستد ، و در اين باره اختلافى نيست . اگر مأموم يك زن باشد بايد با رعايت تأخّر از امام در سمت راست او بايستد ؛ و كودك ، هر چند برده باشد ، بايد جلوتر از زن بايستد .\r\nاگر امام زن باشد و ما پيشنمازى زن را جايز بدانيم بايد زنانى كه به او اقتدا مىكنند در دو طرف او بايستند ، همچنين است وضع نمازگزار برهنه كه با برهنگان نماز مىگزارد جز اين كه امام زانوهايش را مقدّم بدارد .\r\nبه تنهايى در يك صف ايستادن مكروه است . در حديث آمده است كه عثكل « 25 » نباشيد ، و چنانچه داخل شدن در صفوف باعث تنگى جا و امثال آن مىشود ممكن است يكى از مأمومين را به كنار خود بكشاند و صفى تشكيل دهد . اگر اين هم ممكن نباشد مىتواند پهلوى امام بايستد .\r\n\r\n8 - بايد اهل فضل و كسانى كه از نظر علم و عمل و عقل مزيّت و برترى دارند در صف نخست قرار گيرند ،\r\n( 2 ) و آنها كه در مرتبهء پايين‌ترى از آنها هستند صف دوّم را تشكيل دهند . پيامبر ( ص ) به همين گونه دستور داده و فرموده است : « خردمندان در پشت سر من بايستند و ديگران در پشت سر آنها » ؛ « 26 » سپس كودكان و پس از آنها زنان .\r\nامام باقر ( ع ) فرموده است : « آنهائى كه در پشت سر امام ايستاده‌اند بايد صاحبان خرد و انديشه باشند تا چنانچه امام دچار فراموشى يا درماندگى شود او را يادآور\r\n\r\n\r\n","description":"","footnote":"\r\n( 24 ) تهذيب شيخ طوسى ، ج 1 ، ص 149 .\r\n( 25 ) تهذيب شيخ طوسى ، ج 1 ، ص 333 ( بنابر شماره‌گذارى ما ) به سند خود از ابى عبد اللّه ( ع ) از امير مؤمنان ( ع ) از پيامبر ( ص ) كه پس از اين از آن حضرت پرسيدند عثكل چيست ؟ فرمود : « اين كه در عقب صفوف به تنهايى نمازگزارى ، پس اگر دخول در صف ممكن نيست در كنار امام بايستد و نمازش درست است ، ليكن اگر او با صف مخالف است نمازش باطل است . »\r\n( 26 ) سنن نسائى ، ج 2 ، ص 90 ، سنن ابو داود ، ج 1 ، ص 156 .\r\n","page_name":" 14 ","page_number":14},
  {"content":"\r\n\r\nشوند . » « 27 » امام كاظم ( ع ) فرموده است : « نماز در صف اوّل مانند جهاد در راه خداست . » « 28 » كافى روايت كرده است : « فضيلت صفوف سمت راست بر چپ مانند فضيلت نماز جماعت بر فراداست . » « 29 »\r\n\r\n9 - امام نبايد پيش از آن كه صفّها مرتّب شود تكبيرة الاحرام بگويد ؛\r\n( 1 ) لذا بايد پيش از تكبير به طرف راست و چپ خود بنگرد تا اگر نامرتّبى در صفّ ديد به رفع آن دستور دهد . گفته‌اند : اصحاب در صف جماعت شانه‌هاى خود را كنار هم قرار مىدادند و قوزك پاها را به هم مىچسباندند . پيامبر ( ص ) مردى را ديد كه سينه‌اش را از صف جلو آورده است فرمود : « اى بندگان خدا صفّهايتان را مرتّب كنيد تا خداوند رويهايتان را از همديگر نگرداند . » « 30 » در الفقيه آمده كه پيامبر ( ص ) فرموده است : « صفّهايتان را راست كنيد ، چه من همان‌گونه كه از جلو و پيش رو شما را مىبينم از پشت سر خود نيز شما را مشاهده مىكنم ؛ مخالفت نكنيد تا خداوند دلهايتان را مخالف هم نكند . » « 31 » در تهذيب از آن حضرت نقل شده كه فرموده است : « صفّهايتان را راست كنيد ، و دوشهايتان را محاذى و كنار هم قرار دهيد تا شيطان بر شما چيره نشود » ؛ « 32 » و در حديث ديگرى است : « مرتّب بودن صفّها از شرايط نماز كامل است . » از پيامبر اكرم ( ص ) روايت است : « هيچ گامى نزد خداوند محبوبتر از گامى نيست كه انسان به وسيله آن به صف ( جماعت ) مىپيوندد . » « 33 »\r\n\r\n\r\n","description":"","footnote":"\r\n( 27 ) كافى ج 3 ، ص 372 ، تهذيب ج 1 ، ص 329 .\r\n( 28 ) الفقيه ، ص 105 ، شماره 52 .\r\n( 29 ) همان ماخذ ، ج 3 ، ص 373 ، شماره 8 .\r\n( 30 ) صحيح مسلم ، ج 2 ، ص 31 ؛ سنن نسائى ، ج 2 ، ص 89 ؛ سنن ابو داود ، ج 1 ، ص 153 .\r\n( 31 ) همان مأخذ ، ص 105 ، شماره 52 .\r\n( 32 ) همان مأخذ ، ص 333 ، بر حسب شماره‌گذارى ما و 201 مطابق آنچه شماره‌گذارى شده است .\r\n( 33 ) سنن ابن ماجه ، شماره 933 ، صحيح مسلم ، ج 2 ، ص 30 .\r\n","page_name":" 15 ","page_number":15},
  {"content":"\r\n\r\nدر الفقيه آمده كه حلبى از ابى عبد اللّه ( ع ) روايت كرده كه فرموده است : « من در تشكيل صفوف ميان ستونها اشكالى نمىبينم » ؛ و نيز فرموده است : « اگر در ميان صفوف فاصله‌اى مىبينيد آن را پر كنيد ، و ضرر ندارد كه اگر در صف اول جا تنگ است به طور منحرف به صفى كه در پشت سر توست بازگردى . » « 34 » زراره از ابى جعفر امام باقر ( ع ) روايت كرده كه فرموده است : « بايد صفها كامل و افراد به هم پيوسته باشند و ميان دو صف بيش از يك قدم باز نباشد ، بلكه به اندازه پيكر انسانى كه سجده كند فاصله وجود داشته باشد . » « 35 » ابو جعفر امام باقر ( ع ) فرموده است : « اگر قومى نمازگزارند و ميان آنها و امام بيش از يك قدم فاصله باشد ، ديگر او امام آنها نيست ؛ و مأمومين هر صف كه با امام نماز مىگزارند اگر فاصله صف آنها با صف جلو به اندازه يك قدم بيشتر باشد نماز آنها درست نيست ؛ و اگر پرده‌اى يا ديوارى ميان صفها حايل باشد نيز نماز آنها باطل است مگر نماز كسى كه مقابل درگاه قرار گرفته است » ؛ و فرمود : « اين محرابها را جبّاران به وجود آورده‌اند و نماز كسى كه اقتدا مىكند به شخصى كه در محراب است درست نيست » ؛ و نيز فرمود : « هر زنى كه در پشت سر امامى نماز بخواند و ميان او و امام به اندازه يك قدم بيشتر فاصله باشد نماز او باطل است . راوى مىگويد : عرض كردم : اگر شخصى بيايد و بخواهد نماز بگزارد و اين زن هم در كنار مرد ايستاده باشد چه بايد بكند ؟ فرمود : ميان آن زن و مرد مىايستد و زن كمى عقب مىرود . » « 36 »\r\n\r\n10 - پيشنماز بايد نيّت امامت كند\r\n( 1 ) تا به ثواب آن برسد ، و اگر نيّت امامت نكند و مأمومين نيّت اقتدا به او كرده باشند نماز مأمومين درست است و به فضيلت جماعت رسيده‌اند . نيّت اقتدا و تعيين امام و متابعت از او در افعال چنانچه مأمومين او را پسنديده‌اند بر آنها واجب است ، و متابعت به اين معناست كه در افعال بر او پيشى نگيرند يا آنها را متأخّر از او و يا مقارن با او انجام دهند . در حديث نبوى ( ص ) است كه : « امام\r\n\r\n\r\n","description":"","footnote":"\r\n( 34 ) همان مأخذ ، ص 105 ، شماره 53 و ص 106 ، شماره 54 .\r\n( 35 ) همان مأخذ ، ص 105 ، شماره 53 و ص 106 ، شماره 54 .\r\n( 36 ) الفقيه ، ص 106 ، شماره 55 .\r\n","page_name":" 16 ","page_number":16},
  {"content":"\r\n\r\nبدان سبب امام قرار داده شده تا از او پيروى كنند ، چون او به ركوع رود آنها ركوع كنند و هنگامى كه به سجده رود آنها هم سجده كنند . » « 37 » شيخ صدوق گفته است : برخى از مأمومين نمازشان باطل است ؛ آنها كسانى هستند كه در ركوع و سجود و سر برداشتن از سجده بر امام پيشى مىگيرند . بعضى از آنها تنها ثواب يك نماز عايدشان مىشود و آنان كسانى هستند كه افعال نماز را مقارن با امام انجام مىدهند . دسته‌اى از آنها كه در همه چيز از امام متابعت مىكنند ثواب بيست و چهار ركعت به آنها داده مىشود ، آنان كسانى هستند كه پس از رفتن امام به ركوع ، ركوع مىكنند ، و پس از او به سجده مىروند ، و پس از او سر از سجده برمىدارند . « 38 » غزّالى مىگويد : شايسته نيست مأموم مقارن با امام ركوع و سجود كند ، بلكه بايد در افعال متأخّر از او باشد ، و هنگامى به سجود رو آورد كه پيشانى امام به موضع سجده رسيده باشد ، صحابه همين‌گونه به پيامبر خدا ( ص ) اقتدا مىكردند . همچنين زمانى براى ركوع خم شود كه امام كاملا به حدّ ركوع رسيده باشد . گفته‌اند : مردمى كه از نماز فارغ مىشوند سه گونه‌اند : بعضى نمازشان برابر با بيست و پنج نماز است و آنها كسانى هستند كه تكبيرات و ركوع را پس از ركوع امام به جا آورده‌اند . گروهى تنها به ثواب يك نماز رسيده‌اند ؛ اينها آنانى هستند كه افعال نماز را مقارن با امام انجام داده‌اند ؛ و دسته‌اى بدون نماز از محل خارج مىشوند و اينها كسانى هستند كه در افعال بر امام پيشى گرفته‌اند .\r\nدر اين امر اختلاف است كه آيا هنگامى كه امام در حال ركوع است بايد منتظر بماند تا كسانى كه وارد مسجد مىشوند به نماز او بپيوندند و ثواب جماعت و فضيلت همين ركعت را درك كنند ؟ شايد اين انتظار ، اگر با اخلاص همراه باشد ، و براى مأمومين حاضر تفاوتى ايجاد نكند اشكالى نداشته باشد ، زيرا مراعات حقّ آنان در ترك طولانى كردن ركوع است .\r\nمىگويم : جابر جعفى از ابى جعفر امام باقر ( ع ) در بارهء همين مسأله پرسيد ، امام\r\n\r\n\r\n","description":"","footnote":"\r\n( 37 ) المصابيح بغوى ، ج 1 ، ص 77 به طور مبسوطتر ، سنن ابن ماجه ، شماره 1238 .\r\n( 38 ) بحار ، ج 18 ، ص 627 .\r\n","page_name":" 17 ","page_number":17},
  {"content":"\r\n\r\nفرمود : « اى جابر ! چقدر پرسش تو شگفت‌آور است ، به اندازه دو برابر ركوع خود منتظر باش اگر ملحق نشدند سر از ركوع بردار . » « 39 » اگر مأموم پيش از امام سر از ركوع يا سجود بردارد . يا براى اداى آنها خم شود بايد به حال اوّل خود برگردد . گفته شده است كه در صورت فراموشى وظيفه او برگشتن است ليكن اگر به عمد مرتكب اين كار شده به سبب زيادتى ركن نماز او باطل است . بيشتر روايات معتبر قول اوّل را تأييد مىكنند هر چند قول دوّم مشهورتر است ؛ و جايز است كه زيادتى عمدى ركن در اين جا بخشيده باشد .\r\nدر اين كه آيا متابعت امام در اقوال واجب است يا مستحبّ ، بيشتر اصحاب ما ( شيعه ) قائل به استحبابند ، ليكن متابعت احوط است .\r\n\r\n11 - امام بايد شش تكبير افتتاحيّه را آهسته ، و تكبيرة الاحرام را بلند بگويد\r\n( 1 ) و همهء اذكار بويژه تشهّد را به نحوى ادا كند كه كسانى كه در پشت سر اويند بشنوند ، و مأمومين پشت سر او نبايد صداى خود را به امام بشنوانند . مأموم در پشت سر امام شيعى نبايد حمد و سوره بخواند بلكه در نماز جهريّه به هنگام خواندن حمد و سوره بايد سكوت كند ، و در نماز اخفاتيّه ممكن است تسبيح بخواند . در حديث از امام باقر ( ع ) روايت شده كه فرموده است : « امير مؤمنان ( ع ) مىفرمود : كسى كه در پشت سر امامى كه به او اقتدا كرده حمد و سوره بخواند بر غير فطرت خود مبعوث خواهد شد . » « 40 » در اين مورد اخبار ديگرى از اهل بيت ( ع ) روايت شده است . بلى ، اگر نماز جهريّه باشد و او حتّى همهمه امام را نشنود مستحبّ است حمد و سوره را بخواند ، چنان كه در روايات معتبر آمده « 41 » ؛ و در برخى از اين روايات است كه اشكالى ندارد كه سكوت كند يا حمد و سوره بخواند . همچنين هر گاه ديرتر به نماز رسيده و مشغول يكى از دو ركعت\r\n\r\n\r\n","description":"","footnote":"\r\n( 39 ) تهذيب ، ج 1 ، ص 259 .\r\n( 40 ) كافى ، ج 3 ، ص 378 ؛ تهذيب ، ج 1 ، ص 330 .\r\n( 41 ) كافى ، ج 3 ، ص 377 ، شماره 2 و 3 ؛ علل الشرايع ، ص 116 ، تهذيب ، ج 1 ، ص 254 ؛ استبصار ، ج 1 ، ص 427 .\r\n","page_name":" 18 ","page_number":18},
  {"content":"\r\n\r\nاوّل نماز است در حالى كه امام به يكى از دو ركعت آخر مشغول است بايد در اين جا نيز حمد و سوره بخواند چنان كه در بعضى از روايات معتبر آمده است . گفته شده است :\r\nترك قرائت در غير دو صورت اخير مستحبّ است و واجب نيست . و نيز گفته شده : اين امر اختصاص به نماز جهريّه دارد ، و نيز گفته‌اند : در اين باره اقوال پراكنده ديگرى وجود دارد امّا صحيح همان است كه گفتيم ؛ زيرا قرائت امام به جاى قرائت مأموم است . در خبر صحيح از بكر بن محمّد ازدى از امام صادق ( ع ) روايت است كه فرمود : « من براى انسان نمىپسندم كه در پشت سر امام نمازى بگزارد كه امام در آن حمد و سوره را آهسته مىخواند ، و وى مانند الاغ ايستاده باشد و چيزى نخواند » ، مىگويد به آن حضرت عرض كردم : فدايت شوم ، پس او چه بايد بكند ؟ فرمود : « تسبيح بگويد » . « 42 » امّا قرائت از كسانى كه در پشت سر امام غير شيعى نماز مىگزارند ساقط نيست ، بلكه قرائت بر آنان واجب است هر چند به صورت حديث نفس باشد ، و بنابر آنچه از روايات معتبر استفاده مىشود بايد به خواندن حمد اكتفا كنند . « 43 » در خبر صحيح آمده است كه راوى گفت به آن حضرت عرض كردم : كسى است كه در نماز به او اقتدا نمىكنم ( شيعى نيست ) فرمود : « پيش از آن كه او از قرائت فارغ شود قرائت خود را تمام كن ، زيرا تو در محدوديّت هستى ؛ و اگر او پيش از تو از قرائت فارغ شود قرائت را قطع و با او ركوع كن . » « 44 » مستحبّ است هنگامى كه امام از قرائت سوره حمد فارغ شد مأموم الحمد للّه ربّ العالمين بگويد ؛ همچنين در موقعى كه امام سمع اللّه لمن حمده مىگويد ، مأموم به گفتن الحمد للّه ربّ العالمين اكتفا كند .\r\nكراهت دارد كه امام تنها براى خودش دعا كند و مأمومين را در نظر نگيرد ، زيرا اين كار خيانت است .\r\n\r\n\r\n","description":"","footnote":"\r\n( 42 ) تهذيب ، ج 1 ، ص 331 ؛ قرب الاسناد ، ص 18 ؛ الفقيه ، ص 107 .\r\n( 43 ) كافى ، ج 3 ، ص 373 ؛ استبصار ؛ ج 1 ، ص 429 ، تهذيب ، ج 1 ، ص 255 .\r\n( 44 ) تهذيب ، ج 1 ، ص 331 .\r\n","page_name":" 19 ","page_number":19},
  {"content":"\r\n\r\n\r\n12 - امام بايد حال ضعيفترين مأمومين خود را در نماز رعايت كند .\r\n( 1 ) امير مؤمنان ( ع ) فرموده است : « آخرين سخنى كه از زبان محبوب قلبم پيامبر ( ص ) شنيدم اين بود كه فرمود : اى على ! چون نماز ( به جماعت ) بگزارى مانند ضعيفترين مأمومين خود آن را به جا بياور و كسى را به اذان گفتن بگمار كه بر اذانش اجرت نخواهد . » « 45 » در خبر صحيح از امام صادق ( ع ) روايت شده كه فرموده است : « پيامبر ( ص ) نماز ظهر و عصر را برگزار كرد ، و دو ركعت از آنها را سبك به جا آورد . چون از مسجد باز مىگشت مردم گفتند : اى پيامبر خدا آيا در نماز چيز تازه‌اى پديد آمده ؟ فرمود : چه چيزى ؟ عرض كردند : در دو ركعت آخر تخفيف دادى ؛ به آنها فرمود : آيا داد و فرياد كودك را نشنيديد ؟ » « 46 » در حديث سماعه آمده كه امام ( ع ) فرمود : « كسى كه توانايى دارد ركوع و سجودش را طولانى كند بايد به قدر توان خود طول دهد ليكن امام جماعت نبايد ( نماز را ) با آنها طولانى كند ، زيرا در ميان مردم افراد ضعيف و حاجتمند وجود دارد . همانا پيامبر خدا ( ص ) چون با جماعت نماز مىخواند آن را سبك به جا مىآورد . » « 47 » غزّالى مىگويد : در جماعت بويژه در هنگامى كه جمعيّت زياد باشد نماز را سبك برگزار كردن سزاوارتر است . پيامبر خدا ( ص ) فرموده است : « هر گاه يكى از شما به امامت با مردم نماز بگزارد بايد آن را سبك به جا آورد ، زيرا در ميان آنها افراد ناتوان و سالخورده و حاجتمند وجود دارد ، و چون نماز را منفرد بخواند هر چه بخواهد آن را طولانى كند . » « 48 » معاذ بن جبل نماز عشاء را با مردم به امامت مىخواند و در آن سوره بقره را قرائت كرد . يكى از نمازگزاران از صف جماعت بيرون شد و نماز را فرادا تمام كرد . مردم\r\n\r\n\r\n","description":"","footnote":"\r\n( 45 ) الفقيه ، ص 76 ، شماره 7 ؛ تهذيب ، ج 1 ، ص 217 .\r\n( 46 ) تهذيب ، ج 1 ، ص 331 ؛ علل الشرايع صدوق ، ص 122 ، ( بطور اختصار ) عدّه الداعى ابن فهد ؛ مستدرك الوسائل ، ج 1 ، ص 497 .\r\n( 47 ) تهذيب ، ج 1 ، ص 155 .\r\n( 48 ) سنن نسائى ، ج 2 ، ص 94 ؛ مسند احمد ، ج 2 ، ص 271 ، صحيح مسلم ، ج 2 ، ص 43 .\r\n","page_name":" 20 ","page_number":20},
  {"content":"\r\n\r\nگفتند : اين مرد منافق است . آنها نزد پيامبر خدا ( ص ) شكايت كردند ، آن حضرت معاذ را سرزنش و منع كرد و به او فرمود : « آيا تو شيطانى ؟ سوره ( سبّح ) و ( السماء و الطّارق ) و ( الشّمس و ضحاها ) را بخوان . » « 49 » مىگويم : شيخ صدوق اين خبر را با تفاوت كمى در الفقيه ذكر كرده است . « 50 » شهيد در كتاب ذكرى گفته است : اگر امام بداند مأمومين طولانى خواندن نماز را دوست دارند ، مستحب است نماز را طولانى كند ، و بعضى اخبار هم دلالت بر اين معنا دارد ؛ ليكن بايد اين امر منحصر شود به جايى كه امام به تمايل همه مأمومين يقين داشته باشد .\r\n\r\n13 - امام نبايد از جايگاه نماز خود برخيزد ، مگر آنگاه كه عقب ماندگان ، نماز خود را تمام كرده باشند ،\r\n( 1 ) چنان كه در روايات معتبر وارد شده است . اگر امام پيش از آنان از نماز فارغ شود ، يا عذرى پيدا كند بايد كسى را جانشين خود قرار دهد . مأموم با ادراك ركوع امام ركعت و فضيلت جماعت را درك مىكند ، و بايد آن را ركعت نخست خود قرار دهد و بقيّه ركعات را به جا آورد ؛ و اگر در دو سجده آخر نماز به جماعت ملحق شود درك فضيلت كرده است ليكن بايد نمازش را از سر گيرد ؛ و اگر امام در تشهّد آخر است نيّت متابعت مىكند و مىايستد بى آن كه نيّت خود را تجديد كند . هر زمان امام تشهّد مىخواند و او در محلّ تشهّد نيست يا توانايى نشستن ندارد تجافى ( نيم خيز ) كند و امام را در تشهّد متابعت كند زيرا تشهّد بركت است ؛ و هر گاه او در محلّ تشهّد باشد و امام وظيفه‌اش برخاستن است به اندازه‌اى كه تشهّد بخواند بنشيند سپس برخيزد و به امام ملحق شود . از طريق صحيح به همين گونه از امام صادق ( ع ) نقل شده است . « 51 » اين مجملى از آداب امامت و اقتدا بود .\r\n\r\n\r\n","description":"","footnote":"\r\n( 49 ) سنن ابن ماجه ، شماره 686 ، غير از او هم اين را روايت كرده است .\r\n( 50 ) همان مأخذ ، ص 106 ، شماره 66 .\r\n( 51 ) كافى ، ج 3 ، ص 381 ؛ تهذيب ، ج 1 ، ص 259 .\r\n","page_name":" 21 ","page_number":21},
  {"content":"\r\n\r\n\r\nباب پنجم در فضيلت جمعه و شرايط و آداب و مستحبّات آن\r\n\r\nفضيلت جمعه\r\n( 1 ) بدان جمعه روز بزرگى است ، خداوند به وسيله آن اسلام را بزرگى بخشيده و آن را ويژه مسلمانان قرار داده و فرموده است :  إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ  « 1 » ؛ در اين آيه خداوند اشتغال به امور دنيا و هر مانعى را كه موجب انصراف از نماز جمعه شود حرام فرموده است .\r\nپيامبر فرموده است : « خداوند نماز جمعه را در همين روز و در اين مقام بر شما واجب كرده است . » « 2 » و نيز : « هر كس نماز جمعه را سه بار بدون عذر ترك كند خداوند بر دل او مهر مىزند . » « 3 » در عبارت ديگر آمده : « اسلام را رها كرده است . » « 4 » مىگويم : از طريق خاصّه ( شيعه ) روايتى است كه آن را التهذيب به سند صحيح از ابى بصير و محمّد بن مسلم از امام باقر ( ع ) نقل مىكند كه فرموده است : « هر كس نماز جمعه را سه جمعه پى در پى ترك كند خداوند بر دل او مهر مىزند . » « 5 » از پيامبر خدا ( ص ) روايت است : « هر كس نماز سه جمعه را براى اهانت به آن ترك كند خداوند بر دل او مهر مىزند . » « 6 »\r\n\r\n\r\n","description":"","footnote":"\r\n( 1 ) جمعه / 9 : ( اى كسانى كه ايمان آورده‌ايد ) هنگامى كه براى نماز روز جمعه اذان گفته مىشود به سوى ذكر خدا بشتابيد و خريد و فروش را رها كنيد .\r\n( 2 ) سنن ابن ماجه ضمن حديثى طولانى شماره 1081 ؛ طبرانى در اوسط ؛ مجمع الزّوائد ، ج 2 ، ص 170 .\r\n( 3 ) ابو يعلى به سند صحيح ؛ مجمع الزّوائد ، ج 2 ، ص 193 .\r\n( 4 ) ابو يعلى به سند صحيح ؛ مجمع الزّوائد ، ج 2 ، ص 193 .\r\n( 5 ) همان مأخذ ، ج 1 ، ص 321 ، محاسن برقى ، ص 85 .\r\n( 6 ) سنن نسائى ، ج 3 ، ص 88 ؛ سنن ابن ماجه با الفاظ ديگرى به شماره 1125 ؛ سنن ابو داود با همين الفاظ ، ج 1 ، ص 242 .\r\n","page_name":" 22 ","page_number":22},
  {"content":"\r\n\r\nدر روايتى آمده است : « كسى كه سه جمعه نماز آن را به عمد و بدون علّت ترك كند خداوند مهر نفاق بر دل او مىزند . » « 7 » در روايتى آمده است : « دسته‌هايى كه نماز جمعه را ترك مىكنند بايد از اين باز ايستند و گرنه خداوند به دلهاى آنها مهر مىزند سپس در جرگه غافلان خواهند بود . » « 8 » از پيامبر ( ص ) روايت شده است كه آن حضرت در ضمن خطبه‌اى طولانى مبنى بر تشويق مسلمانان به شركت در نماز جمعه فرموده است : « همانا خداوند نماز جمعه را بر شما واجب كرده است ، هر كس در زندگى يا پس از مرگ من از روى تحقير يا انكار ، آن را ترك كند در حالى كه امام عادلى برايش وجود داشته باشد ، خداوند پريشانى او را بر طرف نمىكند ، و در كارش به او بركت نمىدهد ، آگاه باشيد او را نماز ، زكات ، حجّ ، روزه و هيچ كار خوبى نيست ، مگر آنگاه كه توبه كند . » « 9 » غزّالى مىگويد : مردى نزد ابن عبّاس مىآمد و از حال شخصى مىپرسيد كه مرده و هيچ گاه در نماز جمعه و جماعت حاضر نشده است . ابن عباس گفت : او در آتش است وى يك ماه پيوسته آمد و رفت مىكرد و از او در اين باره مىپرسيد و او مىگفت : در آتش است .\r\nدر خبر آمده است : « روز جمعه به اهل تورات و انجيل داده شد . آنها در آن اختلاف كردند و از آن روى گردانيدند ، خداوند ما را به آن هدايت كرد ، و آن را به اين امّت اختصاص و براى او عيد قرار داد ؛ بنابراين اينان نخستين كسانى هستند كه در تمسّك به روز جمعه بر ديگر مردم پيشى گرفتند ، و اهل تورات و انجيل دنباله‌رو آنهايند . » « 10 » پيامبر خدا ( ص ) فرموده است : « دوزخ همه روزه پيش از فرا رسيدن ظهر به هنگام رسيدن خورشيد به وسط آسمان برافروخته مىشود . بنابر اين در اين ساعت نماز نخوانيد ،\r\n\r\n\r\n","description":"","footnote":"\r\n( 7 ) رسالهء جمعه شهيد ؛ وسائل ابواب صلاة الجمعه ، شماره 26 .\r\n( 8 ) نسائى ، ج 3 ، ص 88 .\r\n( 9 ) سنن ابن ماجه ، الدّر المنثور ، ج 6 ، ص 218 .\r\n( 10 ) سنن ابن ماجه ، شماره 1083 با الفاظ ديگرى ؛ بزّاز با سند صحيح ؛ مجمع الزوائد ، ج 2 ، ص 165 .\r\n","page_name":" 23 ","page_number":23},
  {"content":"\r\n\r\nجز در روز جمعه زيرا آن همه‌اش نماز است و دوزخ در آن روز مشتعل نمىشود . » « 11 » مىگويم : از طريق خاصّه ( شيعه ) الفقيه از امام صادق ( ع ) روايت كرده كه از آن حضرت پرسيدند چگونه است كه خورشيد همه روزه با شدّت مىتابد و در روز جمعه چنين شدّتى ندارد ، فرمود : « براى اين كه خداوند روز جمعه را تنكترين روزها قرار داده است » ، پرسيدند : براى چه ؟ فرمود : « زيرا خداوند به ملاحظه حرمت روز جمعه مشركان را در آن روز عذاب نمىكند . » « 12 » در كتاب عدّه الدّاعى از پيامبر خدا ( ص ) روايت شده كه فرمود : « روز جمعه نزد خداوند سرور روزها و بزرگترين آنهاست و از روز فطر و روز اضحى برتر است . روز جمعه پنج ويژگى دارد : خداوند آدم را در اين روز آفريد ؛ آدم در اين روز بر زمين هبوط كرد ؛ در اين روز خداوند آدم را ميرانيد ؛ در اين روز ساعتى است كه هيچ كس در آن از خداوند چيزى درخواست نمىكند ، مگر اين كه آن را به او عطا مىكند مادام كه حرام نباشد ؛ و هيچ فرشتهء مقرّب و هيچ آسمان و زمين و باد و كوه و درختى نيست مگر اين كه از روز جمعه بيم دارند كه قيامت در آن برپا شود . » « 13 » در الفقيه ابو بصير از ابى جعفر امام باقر ( ع ) روايت مىكند كه فرموده است :\r\n« خداوند متعال از بالاى عرش خود در هر شب جمعه از اوّل تا آخر آن ندا مىكند : آيا بندهء مؤمنى نيست كه پيش از دميدن صبح مرا براى آخرت و دنياى خود بخواند تا من او را اجابت كنم ؟ آيا بنده مؤمنى نيست كه پيش از دميدن صبح از گناهانش توبه كند تا توبه‌اش را بپذيرم ؟ آيا بنده مؤمنى نيست كه روزى را بر او سخت گرفته باشم و پيش از دميدن صبح از من بخواهد كه روزيش را افزون كنم تا روزيش را زياد و توسعه دهم ؟ آيا بندهء مؤمن بيمارى نيست كه پيش از طلوع فجر از من بخواهد تا شفايش دهم ؟ آيا بندهء\r\n\r\n\r\n","description":"","footnote":"\r\n( 11 ) سنن ابو داود به گونه‌اى مختصرتر ، ج 1 ، ص 249 ، دعائم الاسلام قاضى نعمان ؛ مستدرك ، ج 1 ، ص 418 .\r\n( 12 ) همان مأخذ ، ص 60 ، شماره 20 باب ركود الشمس .\r\n( 13 ) همان مأخذ ، ص 28 ؛ سنن ابن ماجه شماره 1084 نظير آن ؛ ابو داود ، ج 1 ، ص 240 .\r\n","page_name":" 24 ","page_number":24},
  {"content":"\r\n\r\nمؤمنى نيست كه محبوس و غمگين باشد و از من بخواهد كه از زندان آزادش كنم تا راه رهايى او را باز كنم ؟ آيا بندهء مؤمن ستمديده‌اى نيست كه در اين شب از من بخواهد دادرسى كنم تا انتقام او را بگيرم و حقّ او را برايش بستانم ؟ » فرمود : « پيوسته اين ندا بلند است تا آنگاه كه سپيده صبح بدمد . » « 14 » عبد العظيم بن عبد اللّه حسنى ( ره ) از ابراهيم بن ابى محمود روايت مىكند كه گفت : به امام رضا ( ع ) عرض كردم : اى فرزند پيامبر ( ص ) در باره حديثى كه مردم آن را از پيامبر روايت مىكنند كه فرموده است : « خداوند در هر شب جمعه به آسمان دنيا فرود مىآيد » ، چه مىفرمايى ؟ فرمود : « خدا لعنت كند كسانى كه سخنان را از مورد خود تحريف مىكنند . به خدا سوگند پيامبر ( ص ) اين سخن را نگفته و آنچه فرموده اين است كه خداوند متعال در ثلث آخر هر شب و در آغاز هر شب جمعه فرشته‌اى را به آسمان دنيا فرود مىآورد و به او دستور مىدهد كه ندا كند آيا تقاضا كننده‌اى هست تا به او ببخشم ؟ آيا توبه كننده‌اى هست تا توبه او را بپذيرم ؟ آيا آمرزش خواهى هست تا او را بيامرزم ؟ اى خواستار خوبى بشتاب ، و اى خواهان بدى كوتاه بيا . فرشته تا سپيده دم اين سخنان را فرياد مىزند ، و چون صبح بدمد به محلّ خود در ملكوت آسمانها باز مىگردد .\r\nاين حديث را پدرم از جدّم از پدرانش از پيامبر خدا ( ص ) برايم روايت كرده است . » « 15 » همچنين روايت شده است : « خورشيد در روزى طلوع نكرده كه آن روز برتر از روز جمعه باشد ، روزى كه پيامبر خدا ( ص ) امير مؤمنان ( ع ) را در غدير خم به خلافت نصب كرد روز جمعه بود ؛ قيام قائم ( عج ) در روز جمعه است ؛ قيامت در روز جمعه برپا مىشود و خداوند در آن روز همه پيشينيان و پسينيان را گرد مىآورد ، خداوند فرموده است : ذلك يوم مجموع له النّاس و ذلك يوم مشهود . » « 16 » محمّد بن مسلم از ابى عبد اللّه ( ع ) روايت مىكند كه در باره اين سخن يعقوب به فرزندانش كه : سوف أستغفر لكم ربّى فرمود : « يعقوب استغفار را به سحرگاه شب\r\n\r\n\r\n","description":"","footnote":"\r\n( 14 ) همان مأخذ ، ص 113 و 114 شماره 24 .\r\n( 15 ) همان مأخذ ، ص 113 و 114 شماره 25 .\r\n( 16 ) الفقيه ، ص 113 ، شماره 26 و 27 .\r\n","page_name":" 25 ","page_number":25},
  {"content":"\r\n\r\nجمعه موكول كرد . » « 17 » ابو بصير از يكى از صادقين ( ع ) روايت كرده كه فرموده است : « بنده مؤمن از خداوند متعال حاجتى را درخواست مىكند خداوند برآوردن حاجتش را تا روز جمعه به تأخير مىاندازد تا فضيلت روز جمعه را نصيب او گرداند . » « 18 » داود بن سرحان از ابى عبد اللّه ( ع ) روايت كرده كه در باره قول خداوند متعال :\r\n وَ شاهِدٍ وَ مَشْهُودٍ  فرموده است : « شاهد روز جمعه است . » « 19 » معلّى بن خنيس نيز از آن حضرت روايت كرده كه فرموده است : « كسى از شما كه روز جمعه را درك مىكند ، نبايد به چيزى غير از عبادت مشغول شود ، زيرا خداوند در اين روز بندگان را مىآمرزد و رحمت خود را بر آنها فرود مىآورد . » « 20 » اصبغ بن نباته از امير مؤمنان ( ع ) روايت كرده كه آن حضرت فرموده است : « شب جمعه شبى بزرگ و نيكو و روز آن روزى نورانى و درخشان است . كسى كه در شب جمعه بميرد برات آزادى از فشار قبر ، و كسى كه در روز جمعه بميرد برات رهايى از آتش دوزخ برايش نوشته مىشود . » « 21 » هشام بن حكم از ابى عبد اللّه ( ع ) روايت كرده كه آن حضرت در باره كسى كه مىخواهد كار خيرى از قبيل صدقه ، روزه و امثال اينها را انجام دهد فرموده است :\r\n« مستحب است اين كارها را در روز جمعه به جا آورد ، زيرا عمل خير در روز جمعه چند برابر است . » « 22 » پيامبر خدا ( ص ) فرموده است : « در روز جمعه چيزى از قبيل ميوه و گوشت براى خانواده خود به تحفه ببريد تا به سبب فرا رسيدن روز جمعه خوشحالى كنند . » « 23 » تا اين جا از كتاب الفقيه نقل شد .\r\nو نيز در الفقيه آمده است كه پيامبر خدا فرمود : « هر كس جمعه را با ايمان و رضاى\r\n\r\n\r\n","description":"","footnote":"\r\n( 17 ) الفقيه ، ص 113 ، شماره 26 و 27 .\r\n( 18 ) الفقيه ، ص 113 و ص 114 ، شماره 28 .\r\n( 19 ) الفقيه ، ص 113 و ص 114 ، شماره 29 .\r\n( 20 ) الفقيه ، ص 113 و ص 114 ، شماره 30 .\r\n( 21 ) الفقيه ، ص 113 و ص 114 ، شماره 31 .\r\n( 22 ) الفقيه ، ص 113 و ص 114 ، شماره 32 .\r\n( 23 ) الفقيه ، ص 113 و ص 114 ، شماره 33 .\r\n","page_name":" 26 ","page_number":26},
  {"content":"\r\n\r\nالهى ديدار كند عملش را از سرگيرد ( گذشته‌اش آمرزيده شده است ) . « 24 » در خبر مشهورى است كه « جمعه حجّ مسكينان است . » « 25 »\r\n\r\nشرايط جمعه\r\n( 1 ) مىگويم : نماز جمعه بر هر مكلّف ذكور ، آزاد و حاضر كه دچار كورى و بيمارى نباشد واجب است و پرستارى كه پرستارى بيمارش منحصر به اوست همچنين سالخوردگان و همهء كسانى كه حضورشان موجب عسر و حرج است مستثنا مىباشند ، اين وجوب مشروط است به وجود امامى كه شرايط امامت و اقتدا را كه پيش از اين شرح داده شده است دارا باشد ؛ همچنين مشروط است به اين كه غير از خود او چهار نفر مرد ديگر كه مسلمان ، مكلّف ، آزاد باشند و فاصله محلّ اقامت همه آنها تا جايى كه نماز جمعه منعقد مىشود به دو فرسخ نرسد وجود داشته باشد . چنانچه شرايط مذكور تحقق يابد نماز جمعه جانشين نماز ظهر مىشود ، ليكن اين نيز سه شرط دارد كه شروط صحّت آن به شمار مىآيند : اول آن كه دو خطبه خوانده شود ؛ دوّم نماز به جماعت برگزار گردد ؛ سوّم نماز جمعه‌اى كه فاصله آن تا نماز جمعه ديگر كمتر از يك فرسخ باشد منعقد نگردد . اگر دو نماز جمعه‌اى كه فاصله ميان آنها كمتر از يك فرسخ است با همديگر نماز را شروع كرده باشند هر دو نماز باطل است ، و گرنه تنها نماز متأخّر باطل خواهد بود . نماز ظهر نمىتواند جانشين نماز جمعه شود مگر آن كه عدّه شركت كنندگان در نماز جمعه از هفت نفر كمتر باشد ، و يا تقيّه ايجاب كند ، و يا بيم بروز فتنه برود .\r\nبيشتر شرايطى كه گفته شد مورد اتّفاق اصحاب ما ( علماى شيعه ) است و در احاديث صحيح بطور مستفيض از اهل بيت ( ع ) وارد شده‌اند ، و تنها در دو مورد اختلاف\r\n\r\n\r\n","description":"","footnote":"\r\n( 24 ) همان مأخذ ، ص 114 ، شماره 47 .\r\n( 25 ) التّرغيب ابن زنجى ، قضاعى از ابن عبّاس ، ابن عساكر از ابن عبّاس بدين گونه كه : « جمعه حجّ مستمندان است » ؛ الجامع الصّغير باب الجيم .\r\n","page_name":" 27 ","page_number":27},
  {"content":"\r\n\r\nوجود دارد : اوّل منحصر بودن شرايط به آنچه ذكر شد ، زيرا دسته‌اى حضور امام معصوم ( ع ) يا نايب مأذون از جانب او را كه داراى اجازه مخصوص باشد شرط انعقاد نماز جمعه شمرده و در غير اين صورت تشكيل آن را مشروع ندانسته‌اند . دوّم موضوع عدم كفايت نماز ظهر از نماز جمعه است ، زيرا دسته‌اى گفته‌اند : نماز ظهر در زمان غيبت امام ( ع ) مطلقا كفايت مىكند و وجوب نماز جمعه را تخييرى دانسته ، هر چند آن را افضل شمرده‌اند . برخى از اصحاب ما ( علماى شيعه ) مدّعى شده‌اند اصل وجوب نماز جمعه در زمان غيبت امام ( ع ) به فتواى نايب عام او كه فقيه جامع الشرايط است مشروط مىباشد . ليكن اين فتواها همگى ضعيف و مخدوش است و هيچ دليلى از كتاب و سنّت و اجماع معتبر بر صحّت آنها وجود ندارد ، چنان كه ما اين مطالب را در كتاب خود به نام معتصم الشّيعه فى احكام الشّريعة روشن كرده‌ايم .\r\nمحمّدين سه گانه « 26 » در خبر صحيح از زراره از ابى جعفر امام باقر ( ع ) روايت كرده‌اند كه فرموده است : « خداوند از جمعه تا جمعه ديگر سى و پنج نماز بر مردم واجب فرموده كه يكى از آنها واجب است به جماعت برگزار شود ، و آن نماز جمعه است ، و وجوب آن از نه گروه ساقط است كه عبارتند از : صغير ( نابالغ ) ، كبير ( سالخورده ) ديوانه ، مسافر ، برده ، زن ، بيمار ، كور و كسى كه در دو فرسخى محلّ انعقاد نماز اقامت دارد » .\r\nهمچنين در خبر صحيح ديگرى از زراره از ابى جعفر امام باقر ( ع ) آمده است كه زراره مىگويد : من به آن حضرت عرض كردم : بر چه كسانى نماز جمعه واجب است ؟\r\nفرمود : « بر هفت نفر از مسلمانان واجب است ، و با كمتر از پنج نفر مسلمان كه يكى از آنها امام باشد نماز جمعه تحقّق نمىيابد . لذا هر گاه هفت نفر گرد هم آيند و بيمى بر خود نداشته باشند يكى از آنها بر آنان امامت كند و خطبه بخواند . » « 27 » در حديثى موثّق فضل بن عبد الملك از ابى عبد اللّه ( ع ) نقل مىكند و مىگويد :\r\n\r\n\r\n","description":"","footnote":"\r\n( 26 ) منظور مؤلّفان كتب اربعه است كه عبارتند از : محمّد بن يعقوب كلينى ، محمد بن على بن حسين بابويه و محمّد بن حسن طوسى ؛ كافى ج 3 ، ص 419 ؛ الفقيه ، ص 111 ؛ تهذيب ، ج 1 ، ص 251 .\r\n( 27 ) الفقيه ، ص 111 ، شماره 2 .\r\n","page_name":" 28 ","page_number":28},
  {"content":"\r\n\r\nشنيدم آن حضرت مىفرمود : « هر گاه گروهى در روستايى باشند كه در آن جا نماز جمعه را چهار ركعت مىخوانند ، اگر كسى در ميان آنها باشد كه بتواند ، خطبه بخواند در صورتى كه پنج نفر باشند به جماعت بخوانند و دو ركعت ( از اين چهار ركعت ) به جاى دو خطبه قرار داده شده است . » « 28 » اخبار در اين مورد بسيار است . كسانى كه خداوند نماز جمعه را از آنان ساقط كرده است هر زمان در محلّ انعقاد نماز حضور پيدا كنند شركت در نماز بر آنان جز بر نابالغ و زن واجب مىشود ؛ و به استثناى مسافر و برده بقيّه جزء حاضران براى نماز به حساب مىآيند ، زيرا آنچه از اين افراد ساقط بوده سعى در پيوستن به صفوف نماز جمعه است .\r\nاز اين رو كسى كه در دو فرسخى اقامت دارد چنانچه در محلّ نماز حضور يابد وجوب نماز بر او قطعى است . از برخى اخبار استفاده مىشود كه زنان هم اگر نماز جمعه را به جا آورند نماز ظهر از آنها ساقط است .\r\nواجب است هر دو خطبه مقدّم بر نماز ايراد شود ، و امام در حال ايراد خطبه با طهارت و ايستاده بوده ، و هر يك از خطبه‌ها مشتمل باشد بر حمد و سپاس خداوند و درود بر پيامبر ( ص ) و وعظ و اندرز ، و در خطبه نخست يكى از سوره‌هاى قرآن و در خطبه دوّم دعا خوانده شود .\r\nگفته شده است كه خواندن قرآن و دعا در خطبه‌ها مستحبّ است ، و نيز قرائت آيه‌اى از قرآن در خطبهء دوّم استحباب دارد . ليكن سزاوارتر اين است كه به آنچه مأثور است عمل شود ؛ و نيز در اين كه آيا خطبه‌ها به عربى خوانده شود ، و در هنگام خواندن آنها صدا بلند گردد بطورى كه همه حاضران بشنوند و با نشستنى كوتاه ميان دو خطبه فاصله داده شود ، و گوش دادن به خطبه‌ها و ترك سخن گفتن در اثناى ايراد آنها واجب است يا مستحبّ ، در همه اين موارد اختلاف است . امّا به هنگام ايراد خطبه روبروى قبله بودن ، سلام كردن بر مأمومين در آغاز بالا رفتن بر منبر ، پاسخ دادن مأمومين به سلام امام ، نشستن تا اذان‌گو از گفتن اذان فارغ شود ، در زمستان و تابستان با عمامه بودن ، پوشيدن\r\n\r\n\r\n","description":"","footnote":"\r\n( 28 ) تهذيب ، ج 1 ، ص 321 ؛ استبصار ، ج 1 ، ص 420 .\r\n","page_name":" 29 ","page_number":29},
  {"content":"\r\n\r\nرداى يمنى ، تكيه بر شمشير يا كمان يا نيم نيزه‌اى ، بليغ بودن خطيب ، موصوف بودن او به صفات و اعمالى كه به آنها امر ، و دور بودن او از كارهايى كه از آنها نهى شده است همهء اينها مستحبّ مىباشند .\r\nغزّالى مىگويد : در خطبه‌ها نبايد لغات غريب و زياد كشيده و مدّدار به كاربرد ، و نبايد آوازه خوانى كند ، بلكه بايد خطبه‌ها كوتاه ، بليغ و جامع باشند . به هنگامى كه خطيب مشغول سخنرانى است كسى كه وارد مىشود نبايد سلام كند ، و اگر سلام كند استحقاق پاسخ ندارد ، ليكن دادن پاسخ آن با اشاره نيكوست ، همچنين به عطسه كننده نبايد تسميت گفت . « 29 »\r\n\r\nآداب جمعه مطابق معمول\r\n( 1 ) آداب جمعه ده چيز است :\r\n\r\n1 - از روز پنجشنبه خود را براى جمعه آماده و مصمّم كند\r\n( 2 ) و براى درك فضيلت آن به پيشوازش رود . بنابر اين در عصر پنجشنبه به دعا و استغفار و تسبيح مشغول شود ؛ زيرا آن برهه‌اى از زمان است كه در مقابل ساعت مبهم استجابت دعا در روز جمعه قرار داده شده است . يكى از پيشينيان گفته است : خداوند غير از روزى مقرّر بندگان عطايايى دارد كه تنها به كسانى كه در عصر پنجشنبه و روز جمعه از او درخواست مىكنند مىبخشد . مؤمن بايد در اين روز جامه‌اش را بشويد و سپيد كند ، و بوى خوش اگر موجود ندارد آماده سازد ، و دلش را از مشغوليّتهايى كه مانع سحرخيزى او در روز جمعه خواهد شد فارغ كند ، و در شب جمعه يا در روز آن با زنش همبستر شود . برخى اين عمل را در اوقات مذكور مستحب دانسته و سخن پيامبر اكرم ( ص ) را كه فرموده است : « خدا بيامرزد آن را كه سحرخيز باشد و خطبه را از آغاز بشنود ، و غسل دهد ، و غسل كند » « 30 » ،\r\n\r\n\r\n","description":"","footnote":"\r\n( 29 ) تسميت يا تشميت عطسه كننده اين است كه به او بگويند : يرحمك اللّه ؛ يعنى ، خدا تو را رحمت كند .\r\n( 30 ) سنن نسائى ، ج 3 ، ص 95 و 97 ؛ سنن ابن ماجه ، شماره 1087 ؛ مجمع الزّوائد به نقل از طبرانى .\r\n","page_name":" 30 ","page_number":30},
  {"content":"\r\n\r\nبر اين كار حمل كرده و گفته‌اند مقصود از غسل دادن وادار كردن همسر به غسل است ، و گفته شده كه مراد شستن جامه است ، و غسّل با تشديد كه در متن حديث است با تخفيف نيز روايت شده است ؛ و مقصود از « غسل كند » شستن بدن است . آداب پيشواز جمعه همينها بود كه ذكر شد و با به جا آوردن آنها انسان از جرگه غفلت زدگان بيرون مىرود ، غافلانى كه چون صبح كنند مىگويند : امروز چه روزى است ؟\r\nبرخى از پيشينيان گفته‌اند : بيشترين بهره را از جمعه كسى مىبرد كه انتظار آن را مىكشد و از بعد از ظهر روز پيش حرمت آن را پاس مىدارد ؛ و كمترين بهره نصيب كسى است كه صبح كند و بگويد : امروز چه روزى است ؟ بعضى از پيشينيان به خاطر روز جمعه شب جمعه را در مسجد بيتوته مىكردند .\r\nمىگويم : در الفقيه آمده است : « امام موسى بن جعفر ( ع ) در روز پنجشنبه براى جمعه آماده مىشد . » در همين كتاب مذكور است كه امير مؤمنان ( ع ) فرموده است :\r\n« كسى از شما روز پنجشنبه دوا نياشامد . » عرض كردند اى امير مؤمنان براى چه ؟ فرمود :\r\n« براى اين كه در به جا آوردن اعمال روز جمعه دچار ضعف نشود . » « 31 »\r\n\r\n2 - هنگامى كه سپيدهء صبح بدمد اعمال جمعه را با غسل آغاز كند ،\r\n( 1 ) و اگر صبح زود برنخاسته خوب است غسل را نزديك ظهر انجام دهد تا نظافت او به زمان نماز نزديكتر باشد .\r\nغسل جمعه مستحبّ مؤكّد است ، و برخى از علماء معتقد به وجوب آن شده‌اند .\r\nمىگويم : در ميان علماى ما ( شيعه ) در باره غسل جمعه نيز اين اختلاف وجود دارد .\r\nو بيشتر قائل به استحباب آن هستند . در خبرى صحيح از عليّ بن يقطين از امام رضا ( ع ) روايت شده كه گفته است از آن حضرت در باره غسل در روز جمعه واضحى و فطر پرسيدم ، فرمود : « مستحب است و واجب نيست . » « 32 »\r\n\r\n\r\n","description":"","footnote":"\r\n( 31 ) الفقيه ، ص 114 ، شماره 48 .\r\n( 32 ) تهذيب ، ج 1 ، ص 31 .\r\n","page_name":" 31 ","page_number":31},
  {"content":"\r\n\r\nدر خبر صحيح ديگرى از عبد اللّه بن مغيره از امام رضا ( ع ) نقل شده كه گفته است از آن حضرت در مورد غسل روز جمعه پرسش كردم ، فرمود : « بر هر مرد و زن و آزاد و برده واجب است . » « 33 » اين روايت بر استحباب مؤكّد غسل حمل شده است .\r\nشيخ صدوق ( ره ) در الفقيه گفته است : غسل روز جمعه بر مردان و زنان چه در سفر و چه در حضر واجب است ، جز اين كه زنان در سفر به سبب كم آبى از آن معاف شده‌اند . مسافر اگر در روز پنجشنبه آب بيابد و بيم آن را داشته باشد كه در روز جمعه به آب دسترسى پيدا نكند اشكالى نيست كه در روز پنجشنبه براى جمعه غسل كند . چنانچه روز جمعه آب بيابد دوباره غسل كند و اگر نيافت غسل ( روز پنجشنبه او براى جمعه ) كافى است .\r\nحسن بن موسى بن جعفر ( ع ) از مادرش و از مادر احمد بن موسى روايت كرده است كه گفته‌اند به همراه ابى الحسن موسى بن جعفر ( ع ) در بيابان بوديم و قصد بغداد را داشتيم . در روز پنجشنبه به ما فرمود براى فردا كه روز جمعه است غسل كنيد ، زيرا فردا در اين جا آب كم است و ما روز پنجشنبه براى جمعه غسل كرديم .\r\nغسل روز جمعه سنّت واجبى است و جايز است از هنگام طلوع فجر روز جمعه تا نزديك ظهر به جا آورده شود ، و هر قدر نزديكتر به ظهر انجام شود افضل است . كسى كه آن را فراموش و يا به علّتى ترك كند مىتواند آن را بعد از عصر جمعه يا روز شنبه به جا آورد ، و او را از غسل جمعه كفايت مىكند ، همان گونه كه كافى از غسل ازدواج است ، و وضو بايد پيش از غسل به عمل آيد . گفتار شيخ صدوق در اين جا به پايان مىرسد . « 34 » ما پيش از اين بيان كرديم كه حقّ اين است كه با غسل مطلق وضو ساقط است ، و غسل هر چه باشد چنان كه سيّد مرتضى ( ره ) به همين معتقد بوده است هر چند مشهور در ميان اصحاب ما اين است كه وضو تنها در غسل جنابت ساقط مىشود . اين كه شيخ\r\n\r\n\r\n","description":"","footnote":"\r\n( 33 ) كافى ، ج 3 ، ص 41 ، شماره 1 ؛ تهذيب ، ج 1 ، ص 31 .\r\n( 34 ) همان مأخذ ، ص 25 ، شماره 6 و 7 .\r\n","page_name":" 32 ","page_number":32},
  {"content":"\r\n\r\nصدوق گفته است : و آن از غسل جمعه كفايت مىكند ، همچنان كه از غسل ازدواج كافى است ؛ معنايش اين است كه براى هر دو يك غسل كافى است ، و اين سخن درستى است ، زيرا صحيح اين است كه غسلها ، مانند وضو چنانچه اسباب آنها جمع شود در يكديگر ادغام مىشوند ، و روايات صحيح رسيده از اهل بيت ( ع ) مؤيّد اين مطلب است .\r\nشيخ صدوق گفته است : « 35 » كسى كه غسل جمعه مىكند بگويد : اللّهم طهّرني و طهّر قلبي و أنق غسلي و أجر على لساني مدحتك .\r\nامام صادق ( ع ) فرموده است : « كسى كه غسل جمعه كند و بگويد : أشهد أن لا إله الّا اللّه وحده لا شريك له و أنّ محمّدا عبده و رسوله اللّهمّ صلّ على محمّد و آل محمّد و اجعلني من التّوابين و اجعلني من المتطهّرين ، اين دعا سبب پاكيزگى او تا جمعه ديگر خواهد بود . » امام صادق ( ع ) فرموده است : « غسل روز جمعه پاك كننده و كفّاره گناهانى است كه غسل كننده از آن جمعه تا جمعه ديگر مرتكب مىشود . » امام صادق ( ع ) در باره علّت غسل روز جمعه فرموده است : « انصار با شتران آبكش و ديگر چهارپايان خود ( در مدينه ) كار مىكردند ، و چون روز جمعه فرا مىرسيد در مسجد حاضر مىشدند و مردم از بوى بدن و زير بغل آنها متأذّى مىشدند ؛ از اين رو پيامبر خدا ( ص ) به غسل روز جمعه دستور داد و سنّت بر آن جارى شد . » روايت شده است : « خداوند متعال نماز واجب را با نماز نافله ، و روزه واجب را با روزه مستحبّ و وضو را با غسل روز جمعه كامل كرده است . » « 36 » مىگويم : در روايت ديگرى حديث بالا با عبارت : « آنچه از سهو و تقصير و فراموشى در آنها بوده » « 37 » نقل شده است .\r\n\r\n\r\n","description":"","footnote":"\r\n( 35 ) الفقيه ص 25 .\r\n( 36 ) همهء احاديث مذكور در الفقيه مىباشند ، ص 25 ، شماره 8 تا 11 .\r\n( 37 ) كافى ، ج 3 ، ص 42 ، شماره 4 و 5 .\r\n","page_name":" 33 ","page_number":33},
  {"content":"\r\n\r\nاز اصبغ بن نباته روايت شده كه امير مؤمنان ( ع ) هر زمان مىخواست كسى را سرزنش كند به او مىگفت : « به خدا سوگند تو ناتوانتر از آن كسى هستى كه غسل روز جمعه را ترك مىكند ، زيرا خود آن حضرت پيوسته از جمعه‌اى تا جمعه ديگر با طهارت بود . » « 38 »\r\n\r\n3 - آرايش : و آن در روز جمعه مستحبّ است\r\n( 1 ) و در سه چيز مىباشد : لباس ، نظافت و بوى خوش .\r\nاما نظافت به مسواك كردن ، ستردن مو ، گرفتن ناخن ، كوتاه كردن شارب و ديگر چيزهايى كه در كتاب طهارت گفته شده است صورت مىگيرد . اگر در روزهاى پنجشنبه يا چهارشنبه به گرمابه رود نظافت را به عمل آورده و بايد در روز جمعه با بهترين عطرى كه در دسترس دارد خود را خوشبو كند تا بدين وسيله بوهاى ناخوش را از ميان ببرد ، و شميم خوشى و راحتى به مشام حاضرانى كه در كنار اويند برساند . بهترين عطر مردان آن است كه بويش ظاهر و رنگش پوشيده باشد ، و عطر زنان آن است كه رنگش ظاهر و بويش پنهان باشد .\r\nمىگويم : اين مطالب را كافى از امام صادق ( ع ) از پيامبر خدا ( ص ) روايت كرده است . « 39 » در كافى از امام صادق ( ع ) از امير مؤمنان ( ع ) روايت شده كه فرموده است : « بوى خوش در شارب از اخلاق پيامبران و كرامتى است نسبت به فرشتگانى كه اعمال انسان را مىنويسند . » « 40 » در كافى و تهذيب از امام صادق ( ع ) روايت است كه فرمود : « بايد هر يك از شما در روز جمعه با به جا آوردن غسل ، به كار بردن بوى خوش ، شانه كردن محاسن ، پوشيدن پاكيزه‌ترين لباسها ، خود را آرايش دهد و براى شركت در نماز جمعه آماده شود . و بايد\r\n\r\n\r\n","description":"","footnote":"\r\n( 38 ) كافى ، ج 3 ، ص 42 ، شماره 4 و 5 .\r\n( 39 ) همان مأخذ ، ج 6 ، ص 512 ، شماره 17 .\r\n( 40 ) همان مأخذ ، ج 6 ، ص 510 ، شماره 5 ، ج 3 ، ص 417 .\r\n","page_name":" 34 ","page_number":34},
  {"content":"\r\n\r\nدر اين روز از آرامش و وقار برخوردار باشد ، و عبادت پروردگارش را نيكو به جا آورد ، و به اندازه‌اى كه مىتواند كار نيك انجام دهد ، زيرا خداوند ( در اين روز ) بر زمين نظر مىافكند تا حسنات بندگان را چند برابر كند . » « 41 » در الفقيه آمده كه امام صادق ( ع ) فرموده است : « روز سه‌شنبه ناخنهايتان را بگيريد ؛ روز چهارشنبه به گرمابه رويد ؛ روز پنجشنبه حجامت كنيد و روز جمعه خود را به بهترين عطرها خوشبو كنيد . » « 42 » در الفقيه از امام رضا ( ع ) روايت شده كه فرموده است : « سزاوار است انسان استعمال بوى خوش را در هيچ روزى ترك نكند ، و اگر به اين امر قادر نيست يك روز در ميان به كاربرد ، و اگر تا اين حدّ هم قدرت ندارد در هر جمعه خود را خوشبو كند .\r\nپيامبر خدا ( ص ) چون روز جمعه مىشد اگر بوى خوش در دسترس نداشت جامه‌اش را كه به زعفران رنگ شده بود طلب مىكرد و بر آن آب مىپاشيد سپس دستش را بر آن مىكشيد و آن را به صورت خود مىماليد . » « 43 » در كافى روايتى با سند صحيح نقل شده كه مضمون آن نزديك به بخش نخست اين حديث است .\r\nدر كافى از امام صادق ( ع ) روايت است كه : پيامبر خدا ( ص ) فرمود : « هر كدام از شما در روز جمعه خود را خوشبو كند هر چند از عطر مخصوص زنش باشد . » « 44 » همچنين در كافى از امام صادق ( ع ) روايت شده كه : « سزاوار است بر هر مسلمانى كه در هر روز جمعه شارب و ناخنهايش را كوتاه كند و بوى خوش استعمال كند . » « 45 » در تشويق بر به كار بردن بوى خوش احاديث بسيارى روايت شده و مضمون آنها بيانگر اين است كه استعمال بوى خوش از صفات پيامبران و مايهء تقويت دل و زياد شدن روزى و سلامت عقل است . نماز كسى كه بوى خوش به كاربرده از هفتاد نماز\r\n\r\n\r\n","description":"","footnote":"\r\n( 41 ) كافى ، ج 3 ، ص 417 ؛ تهذيب ، ج 1 ، ص 248 .\r\n( 42 ) همان مأخذ ، ص 31 ، شماره 127 .\r\n( 43 ) همان مأخذ ، ص 114 ، شماره 42 ؛ كافى ، ج 6 ، ص 510 ، شماره 4 .\r\n( 44 ) كافى ج 6 ، ص 511 ، شماره 13 .\r\n( 45 ) كافى ج 6 ، ص 511 ، شماره 10 .\r\n","page_name":" 35 ","page_number":35},
  {"content":"\r\n\r\nكسى كه فاقد آن بوده افضل است . فرشتگان بوى خوش را از مؤمن استنشاق مىكنند و مالى كه در اين راه صرف بشود اسراف نيست . پيامبر خدا ( ص ) مالى را كه براى تهيّهء بوى خوش هزينه مىكرد بيش از مبلغى بود كه براى تهيّه خوراك به مصرف مىرسانيد » . « 46 » غزّالى مىگويد : اما در مورد لباس ، پسنديده‌ترين آن جامه سپيد است ، زيرا آن نزد حق تعالى محبوب‌ترين جامه‌هاست ، و چيزى را كه در آن شهرتى است نبايد پوشيد .\r\nپوشيدن جامه سياه نه از سنّت است و نه در آن فضيلتى است ، بلكه جمعى نظر كردن به آن را مكروه دانسته‌اند ، زيرا بدعتى است كه پس از پيامبر ( ص ) پديده آمده است .\r\nعمامه بر سر گذاشتن در اين روز مستحبّ مىباشد . در خبر آمده است : « همانا خداوند و فرشتگانش در روز جمعه به ارباب عمائم درود مىفرستند . » « 47 » مىگويم : از طريق خاصّه در كافى « 48 » از امام صادق ( ع ) روايت شده : « پيامبر خدا ( ص ) فرموده است : سپيد بپوشيد كه آن خوشبوتر و پاكيزه‌تر است ، و مردگانتان را در آن كفن كنيد . » همچنين از امام صادق ( ع ) روايت است كه امير مؤمنان ( ع ) فرمود : « جامه پنبه‌اى بپوشيد ، زيرا اين لباس پيامبر خدا ( ص ) و لباس ماست » « 49 » ؛ و نيز از آن حضرت روايت شده است : « خداوند شهرت در لباس را دشمن مىدارد . » « 50 » از امام حسين ( ع ) روايت است : « هر كس لباسى بپوشد كه او را مشهور كند خداوند در روز بازپسين جامه‌اى از آتش بر او مىپوشاند . » « 51 » در كافى و الفقيه روايت شده است : « پيامبر خدا ( ص ) از سياهى كراهت داشت\r\n\r\n\r\n","description":"","footnote":"\r\n( 46 ) كافى ، ج 6 ، ص 512 ، شماره 1 تا 18 .\r\n( 47 ) الكبير طبرانى ؛ الجامع الصغير ، باب الالف .\r\n( 48 ) همان مأخذ ، ج 6 ، ص 445 ، شماره 1 و 2 .\r\n( 49 ) كافى ، ج 6 ، ص 446 ، شماره 4 .\r\n( 50 ) همان مأخذ ، ج 6 ، ص 444 ، شماره 1 .\r\n( 51 ) همان مأخذ ، ج 6 ، ص 445 شماره 45 .\r\n","page_name":" 36 ","page_number":36},
  {"content":"\r\n\r\nجز در سه چيز : كفش ، عمامه و عبا . » « 52 » در الفقيه آمده : « مستحبّ است مرد در روز جمعه عمامه بر سر گذارد ، و بهترين و پاكيزه‌ترين لباسهايش را بپوشد ، و خود را خوشبو سازد ، و پاكيزه‌ترين روغنها را استعمال كند . » « 53 » در كافى از امام صادق ( ع ) روايت است . « جامه پاكيزه دشمن را خوار مىكند » . « 54 » و گفته شده است : « اندوه را بر طرف مىكند » .\r\n\r\n4 - صبح زود به مسجد رفتن\r\n( 1 ) و وقت آن با طلوع فجر آغاز مىشود و اين عمل داراى فضيلتى بزرگ است . سزاوار است هنگامى كه رهسپار نماز جمعه مىشود با خشوع و فروتنى باشد ، و تا رسيدن وقت نماز نيّت اعتكاف در مسجد كند ، و هدفش پاسخ دادن به نداى الهى در مبادرت به نماز جمعه ، و سرعت گرفتن براى جلب آمرزش و خشنودى او باشد .\r\nپيامبر اكرم ( ص ) فرموده است كه هر كس در ساعت نخست روز جمعه به مسجد رود مانند آن است كه با نحر شترى به خدا تقرب جسته باشد ، و در ساعت دوم با ذبح گاوى ، و در ساعت سوّم با ذبح قوچى ، و در ساعت چهارم با ذبح ماكيانى و در ساعت پنجم با اهداى تخم مرغى قصد تقرّب كرده است ؛ و چون امام بيرون آيد « صحيفه‌هاى ثواب پيچانيده و قلمها برداشته شوند و فرشتگان در برابر منبر امام گرد آيند تا ذكر او را بشنوند » . « 55 » كسانى كه پس از گذشت ساعات مذكور حاضر شوند حق نماز را ادا مىكنند و فضيلتى براى آنها نيست . ساعت نخست روز جمعه از دميدن فجر تا طلوع آفتاب است ، ساعت دوّم از طلوع آفتاب تا بالا آمدن آن ، و ساعت سوّم از زمان گسترش آفتاب\r\n\r\n\r\n","description":"","footnote":"\r\n( 52 ) كافى ، ج 6 ، ص 449 ، الفقيه ص 68 ، شماره 18 .\r\n( 53 ) همان مأخذ ، ص 114 ، شماره 44 .\r\n( 54 ) همان مأخذ ، ج 6 ، ص 441 ، شماره 1 .\r\n( 55 ) سنن نسائى ، ج 3 ، ص 99 ، و در آن آمده است : هر كس روز جمعه غسل جنابت كند سپس رهسپار مسجد شود مانند آن است كه شترى را براى تقرب به خدا نحر كرده باشد ؛ مسلم نيز به همين گونه روايت كرده است ، صحيح او ، ج 3 ، ص 4 .\r\n","page_name":" 37 ","page_number":37},
  {"content":"\r\n\r\nتا آنگاه كه پاها از گرماى زمين بسوزد ، ساعت چهارم و پنجم اندك زمانى از چاشتگاه گذشته تا ظهر است .\r\nپيامبر اكرم ( ص ) فرموده است : « سه چيز است كه اگر مردم ثواب آنها را بدانند مركب خود را در طلب آنها خواهند دوانيد : اذان ، صف اوّل نماز و صبح زود براى نماز جمعه رفتن . » « 56 » در خبر است : « چون روز جمعه شود فرشتگان بر درهاى مسجد مىنشينند ، در حالى كه صحيفه‌هايى از نقره و قلمهايى از طلا در دست دارند و وارد شدگان به مسجد را بر حسب مراتب آنها يكى پس از ديگرى مىنويسند . » « 57 » مىگويم : در كافى و الفقيه « 58 » به سند صحيح از امام باقر ( ع ) روايت است كه فرمود : « فرشتگان در هر روز جمعه با كاغذهايى از نقره و قلمهايى از طلا فرود مىآيند و بر درهاى مسجد روى كرسيهايى از نور مىنشينند ، و اسامى كسانى را كه در ساعتهاى اوّل و دوّم و سوّم براى نماز جمعه حاضر مىشوند مىنويسند تا آنگاه كه امام [ براى نماز 
  ] بيرون رود و چون امام بيرون رفت صحيفه‌هايشان را تا مىكنند . » در خبر صحيح از امام باقر ( ع ) آمده كه فرموده است : « خداوند جمعه را بر ديگر روزها برترى داده است : بهشت در روز جمعه زينت و آرايش مىشود ، و شما به اندازه سبقتى كه به سوى نماز جمعه داشته‌ايد به دخول در بهشت سبقت مىگيريد ، و درهاى آسمان براى بالا رفتن اعمال بندگان ( در اين روز ) باز مىشود . » « 59 » غزّالى مىگويد : در صدر اسلام ديده مىشد كه در سحرگاه كوچه‌ها و راهها پر از كسانى است كه چراغ به دست رهسپار مسجدند و مانند روزهاى عيد در راهها ازدحام كرده‌اند تا آنگاه كه اين روش متروك شد . گفته شده است نخستين بدعتى كه در اسلام\r\n\r\n\r\n","description":"","footnote":"\r\n( 56 ) ابن نجّار آن را با الفاظ ديگرى از ابى هريره روايت كرده است ، الجامع الصغير باب ثاء .\r\n( 57 ) سنن نسائى ، ج 3 ، ص 98 با الفاظ ديگرى .\r\n( 58 ) كافى ، ج 3 ، ص 413 ، شماره 2 ؛ الفقيه ، ص 114 ، شماره 46 .\r\n( 59 ) كافى كلينى ، ج 3 ، ص 415 شماره 9 .\r\n","page_name":" 38 ","page_number":38},
  {"content":"\r\n\r\nپديد آمده ترك مسجد رفتن در سحرگاه است . به راستى چرا مؤمنان از يهود و نصارا شرم نمىكنند ، كه چگونه آنها در روزهاى شنبه و يكشنبه صبح زود به معابد خود رو مىآورند و دنيا طلبان براى خريد و فروش و به دست آوردن سود در پگاه به محوطّه مساجد مىشتابند ، ليكن طالبان آخرت بر آنها سبقت نمىگيرند ؟ ابن مسعود سحرگاه وارد مسجد شد ؛ ديد سه نفر در آمدن به مسجد بر او سبقت گرفته‌اند ، بسيار غمگين شد و پيوسته خويشتن را سرزنش مىكرد و با خود مىگفت : چهارمين چهار ، و چهارمين چهار سعادتمند نيست .\r\n\r\n5 - به هنگام ورود بايد دقت شود كه پاى برگردن مردمان ننهد\r\n( 1 ) و از جلو ايشان نگذرد . و كسى كه صبح زود به مسجد مىرود اين امر برايش آسان است . در مورد پاى بر گردن مردم نهادن تهديدى شديد وارد شده است ، بدين گونه كه در روز قيامت او را پلى قرار مىدهند تا مردم از روى او بگذرند ، و در باره گذر كردن از جلو نمازگزار پيامبر ( ص ) فرموده است : « اگر چهل سال بايستد برايش بهتر است تا از جلو نمازگزار عبور كند » « 60 » ؛ و هر زمان صف اوّل خالى و متروك مانده باشد آن كه وارد شده مىتواند پاى بر گردن مردم نهد و در صف نخست قرار گيرد ، زيرا مأمومين حاضر حقّ خود را رها كرده و صف اوّل را كه داراى فضيلت است ترك كرده‌اند . اگر در مسجد جز آنهايى كه مشغول نمازند كس ديگرى نيست ، سزاوار است آن كه وارد مىشود سلام نكند ، زيرا موجب ايجاد تكليف در غير محلّ آن است .\r\n\r\n6 - براى اين كه ديگران از پيش روى او عبور نكنند ، نزديك ستون يا ديوارى بنشيند ،\r\n( 2 ) زيرا پيامبر ( ص ) در حديث ديگرى عبور كننده از جلو نمازگزار ، و كسى را كه در ميان راه نماز مىگزارد يا در دور كردن عابران از محلّ نماز كوتاهى كرده برابر دانسته و فرموده است : « اگر عبور كننده از جلو نمازگزار بداند چه زيانى متوجّه او و نمازگزار مىشود ، چهل سال ايستادن را براى خود بهتر مىداند تا آن كه از جلو نمازگزار\r\n\r\n\r\n","description":"","footnote":"\r\n( 60 ) سنن ابو داود ، ج 1 ، ص 161 ؛ سنن نسائى ، ج 2 ، ص 66 .\r\n","page_name":" 39 ","page_number":39},
  {"content":"\r\n\r\nبگذرد . » « 61 » ستون و ديوار و فرش جا نماز ، حدّ نمازگزار است ، و هر كس از آن عبور كند بايد او را دور سازد . پيامبر ( ص ) فرموده است : « بايد او را دفع كند ، و اگر سرباز زند بر اوست كه او را دفع سازد ، و اگر پافشارى كند بايد با او بجنگد زيرا او شيطان است . » « 62 » اگر نمازگزار ستونى نيابد كه در كنار آن به نماز ايستد ، چيزى كه طول آن به اندازه يك ذراع باشد در پيش روى خود قرار دهد تا علامتى براى حدّ او باشد .\r\nمىگويم : ما در گذشته به احاديثى كه از طريق خاصّه ( شيعه ) در اين مورد وارد شده است اشاره كرده‌ايم .\r\nدر كافى و تهذيب به سند حسن از حلبى از امام صادق ( ع ) روايت شده كه گفته است : از آن حضرت پرسيدم آيا با عبور چيزى از جلو انسان نماز او قطع مىشود ؟\r\nفرمود : « چيزى نماز مسلمان را قطع نمىكند ، ليكن تا مىتوانى مگذار چيزى از پيش روى تو عبور كند . » « 63 » در كافى و تهذيب به سند صحيح از امام صادق ( ع ) نقل شده كه فرمود :\r\n« پيامبر ( ص ) به هنگام نماز نصف نيزه‌اش را در پيش رويش قرار مىداد . » « 64 » از امام رضا ( ع ) روايت است در باره مردى كه نماز مىگزارد فرمود : « در پيش رويش با توده‌اى از خاك يا كشيدن خطّى حائل براى خود قرار دهد . » « 65 »\r\n\r\n7 - نمازگزار در طلب صف اوّل جماعت باشد ،\r\n( 1 ) زيرا فضيلت صف اوّل بسيار است چنان كه در اين خبر كه پيش از اين هم آن را ذكر كرده‌ايم آمده است : « هر كس غسل دهد و غسل كند و صبح زود برخيزد و آغاز خطبه را درك كند و نزديك امام\r\n\r\n\r\n","description":"","footnote":"\r\n( 61 ) سنن ابو داود ، ج 1 ، ص 160 ، سنن نسائى ، ج 2 ، ص 66 .\r\n( 62 ) سنن ابو داود ، ج 1 ، ص 160 .\r\n( 63 ) كافى ، ج 3 ، ص 297 ، تهذيب ، ج 1 ، ص 228 .\r\n( 64 ) كافى ، ج 3 ، ص 296 ، تهذيب ، ج 1 ، ص 227 .\r\n( 65 ) تهذيب ، ج 1 ، ص 244 ؛ استبصار ، ج 1 ، ص 407 .\r\n","page_name":" 40 ","page_number":40},
  {"content":"\r\n\r\nبنشيند و به سخنان او گوش دهد اين عمل او كفّاره چيزهايى است كه در ميان دو جمعه به اضافه سه روز از او سر زده است . » در عبارت ديگرى آمده است : « خداوند تا جمعه ديگر او را آمرزيده است . » در قسمتى از اين روايت اين شرط ذكر شده است : « . . . و از روى گردن مردم عبور نكند . » « 66 » مىگويم : اين حديث بدين صورت نيز روايت شده است : من غسّل و اغتسل ، فبكّر و ابتكر ، و دنا و أنصت ، و لم يلغ كان له بكلّ خطوة كأجر عبادة سنة صيامها و قيامها « 67 » پيش از اين گفته شد كه معناى غسّل با تشديد وادار كردن همسر خود به غسل است و با تخفيف مراد شستن لباس مىباشد ؛ گفته شده مقصود شستن اعضاى وضوست ، و كسانى آن را به اين معنا گرفته‌اند كه وضو را با غسل واجب دانسته‌اند . امّا اگر به معناى شستن دستها و رفع آلودگيها دانسته شود قابل توجيه خواهد بود . مقصود از بكّر صبح زود غسل كردن است و منظور از ابتكر سحرگاه به مسجد رفتن است ، و مراد از دنا نزديك منبر نشستن و معناى أنصت به خطبه گوش فرا دادن است .\r\nدر برخى اخبار آمده است : « هر گاه خداوند به بنده‌اى كه در نماز است نظر افكند همهء كسانى را كه در پشت سر اويند مىآمرزد . » غزّالى مىگويد : كسى كه به منظور ايثار و اظهار حسن خلق در صف عقب‌تر بايستد باكى نيست و در اين گونه موارد است كه گفته مىشود : الأعمال بالنيّات .\r\nمىگويم : همچنين است اگر نيّتش اين باشد كه فضيلت صف اوّل را به ديگرى كه فاضلتر است واگذارد .\r\n\r\n8 - در آن هنگام كه امام براى ايراد خطبه بيرون مىرود بايد نمازگزار نمازش را قطع كند\r\n( 1 )\r\n\r\n\r\n","description":"","footnote":"\r\n( 66 ) مستدرك حاكم ، ج 1 ، ص 282 ، 283 .\r\n( 67 ) سنن نسائى ، ج 3 ، ص 95 ؛ سنن ابن ماجه ، شماره 1087 . يعنى هر كس همسرش را به غسل وادارد و سحرگاه غسل كند و در همان هنگام به مسجد رود و نزديك منبر نشيند و به خطبه گوش فرا دهد ، به هر گامى كه برمىدارد اجر عبادت يك سال از روزه و نماز آن به او داده مىشود .\r\n","page_name":" 41 ","page_number":41},
  {"content":"\r\n\r\nو نيز از سخن گفتن باز ايستد ، بلكه كلمات اذان‌گو را بازگو كند و سپس به خطبه گوش فرا دهد . على ( ع ) فرموده است : « در چهار ساعت نماز مكروه است : پس از طلوع فجر ، پس از عصر ، در نيمروز و در حالى كه امام مشغول خطبه است . » پيامبر ( ص ) فرموده است : « هر كس در آن حال كه امام مشغول ايراد خطبه است به رفيقش بگويد :\r\nگوش بده يا خاموش باش ، بيهوده‌گويى كرده « 68 » و كسى كه در حال خطبه خواندن امام بيهوده‌گويى كند نماز جمعه‌اى برايش نيست . » « 69 » اين امر دليلى است بر اين كه خاموش كردن ديگران نبايد به زبان صورت گيرد بلكه بايد با اشاره يا پرتاب سنگريزه باشد .\r\nكسى كه نمىتواند خطبه را از دور بشنود بايد همچنان خاموش باشد ، زيرا سخن گفتن تسلسل پيدا مىكند ، و همهمهء آن به شنوندگان خواهد رسيد ؛ و هر گاه در حال ايراد خطبه گزاردن نماز كراهت داشته باشد پيداست كه سخن گفتن مكروهتر خواهد بود .\r\nمىگويم : در الفقيه آمده كه امير مؤمنان ( ع ) فرموده است : « در حالى كه امام مشغول ايراد خطبه است سخن گفتن و رو از قبله گردانيدن جايز نيست جز آنچه در نماز اجازه داده‌اند . اين كه نماز جمعه دو ركعت قرار داده شده به خاطر دو خطبه آن است كه به جاى دو ركعت آخر نماز مىباشد ؛ بنابر اين خطبه‌ها در حكم نمازند تا آنگاه كه امام از منبر فرود آيد . » « 70 » در خبر صحيح از امام صادق ( ع ) روايت شده كه فرموده است : « اشكالى ندارد كه در روز جمعه به هنگامى كه امام از خطبه فارغ شده و هنوز نماز اقامه نگرديده است ، انسان سخن بگويد . » « 71 »\r\n\r\n9 - نمازگزار بايد همهء آنچه را در جماعت و غير نماز جمعه رعايت مىكند در نماز جمعه مراعات كند ،\r\n( 1 ) چنان كه غزّالى گفته است ، سپس وى ذكر خاصى را براى فراغ\r\n\r\n\r\n","description":"","footnote":"\r\n( 68 ) سنن ترمذى ، ج 2 ، ص 300 .\r\n( 69 ) العروس جعفر بن احمد قمى ؛ مستدرك وسائل ، ج 1 ، ص 409 ؛ الفقيه ص 467 در حديث مناهى .\r\n( 70 ) الفقيه ، ص 112 ، شماره 14 .\r\n( 71 ) الفقيه ، ص 112 ، شماره 15 .\r\n","page_name":" 42 ","page_number":42},
  {"content":"\r\n\r\nاز جمعه بيان كرده است .\r\nمىگويم : چون مراعات مذكور اختصاص به اين نماز ندارد و دعاى خاصى را كه غزّالى براى پس از فراغ از نماز جمعه ذكر كرده از طريق شيعه وارد نشده است ، لذا ما به جاى آن آنچه را يكى از علماى ما در اين باره گفته است ذكر مىكنيم .\r\nاو مىگويد : نماز جمعه مخصوص آن است كه انسان در اين روز در نظر آورد كه روز اداى اين نماز ، روز بزرگ و عيد شريفى است كه خداوند آن را به اين امّت اختصاص داده و آن را وقت شريف و محترمى براى بندگانش قرار داده است تا آنها را در اين روز به آستان جلال خود نزديك ، و از طرد شدن حفظ و از آتش خود دور كند .\r\nخداوند در اين روز بندگانش را به انجام دادن اعمال شايسته و تلافى كوتاهيها و اهمال آنان در بقيّهء ايّام هفته تشويق كرده ، و مهم‌ّترين طاعت خود را كه موجب تقرّب به آستان حضرت اوست نماز جمعه قرار داده و در كتاب كريم خويش از آن به ذكر اللّه تعبير كرده و از ميان همهء نمازها كه عموما بالاترين وسيلهء تقرّب مىباشند نماز جمعه را بطور خاصّ ذكر كرده و فرموده است : « 72 »  يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ  « 73 » هشدارها و تأكيدهايى كه در اين آيهء شريفه است مايهء بيدارى كسانى است كه در فهم معانى قرآن بهره‌اى دارند . مهم‌ترين اشارهء آيهء مذكور در اين جا اين است كه در آن از نماز جمعه به ذكر اللّه تعبير شده است و خداوند با اين تعبير هشدار مىدهد كه غرض نهايى از نماز تنها حركات و سكنات و ركوع و سجود نيست ، بلكه مقصود اين است كه نمازگزار ياد خدا را در دل داشته باشد و عظمت او را به خاطر آورد ، زيرا رمز اين كه نماز انسان را از بديها و منكرات باز مىدارد همين امر و نظاير آن است .\r\nخداوند متعال فرموده است :  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  ، « 74 » زيرا سبب\r\n\r\n\r\n","description":"","footnote":"\r\n( 72 ) مقصود شهيد دوم است ، اسرار الصلاة ، ص 221 ، چاپ ملحق به كشف الفوائد .\r\n( 73 ) جمعه / 8 : اى كسانى كه ايمان آورده‌ايد هنگامى كه براى نماز جمعه اذان گفته مىشود به سوى ذكر خدا بشتابيد و خريد و فروش را رها كنيد كه اين براى شما بهتر است اگر مىدانستيد .\r\n( 74 ) عنكبوت / 45 : همانا نماز از بديها و منكرات باز مىدارد .\r\n","page_name":" 43 ","page_number":43},
  {"content":"\r\n\r\nارتكاب فحشاء و منكر نيروى شهوانى انسان است به هنگامى كه از زير فرمان عقل بيرون رود ، و اين امر به تمامى محقّق نمىشود ، مگر آن كه انسان توجّه كامل به خداوند داشته باشد و عظمت و جلال او را پيوسته در نظر گيرد كه بنابر آنچه در برخى تفسيرها آمده ذكر اكبر و ذكر كثير همين است ، چه رسد به اين كه آن ذكر مطلق است . و اگر انسان تا اين اندازه آمادگى داشته باشد لازم است در نماز جمعه بيش از نمازهاى ديگر اهتمام ورزد ، و خود را براى ملاقات با پروردگار و حضور در پيشگاه او در وقتى عزيز و عبادتى شريف مهيّا سازد . به خاطر آورد كه اگر پادشاهى بزرگ به او فرمان دهد كه در پيشگاه وى حضور يابد و در وقتى معيّن به گفتگوى با او نايل شود ، آيا جز اين است كه او با تمام قوا و تدارك و آرامش و وقار و نظافت و خوشبو كردن خود و جز اينها كه در خور حال پادشاه است براى اين ملاقات آماده مىشود ، به همين سبب است كه غسل روز جمعه و تنظيف و استعمال بوى خوش و به سر گذاشتن عمامه و تراشيدن سر و كوتاه كردن شارب و ناخن و سنّتهاى ديگرى از اين قبيل مستحبّ مىباشد . بنابر اين هنگامى كه جمعه فرا مىرسد با دلى پاك و مشتاق و عمل مخلصانه و نيّت صادقانه به قصد تقرّب به درگاه بارى تعالى در اداى اين فريضه و به جا آوردن سنّتهاى آن پيشدستى كن و اگر همّتى بلند ندارى به همان گونه كه براى ديدار پادشاهان دنيا عمل مىكنى رفتار كن ؛ و نبايد قصد تو در انجام دادن اين وظايف ، و خواست تو از به كاربردن بوى خوش و آرايش بهره بردارى از رفاه و آسايش دنيا باشد ، كه در اين صورت در معامله زيان كرده‌اى و حسرت و پشيمانى تو در آينده آشكار خواهد شد ؛ و هر زمان بتوانى مطالبى را كه به سبب اعمال تو ثواب بر آنها مترتّب مىشود افزايش دهى آنها را در قصد خود قرار ده تا ثواب عمل تو چندين برابر شود . از اين رو هنگامى كه غسل روز جمعه به جا مىآورى سنّت جمعه و غسل توبه و دخول به مسجد را نيز نيّت كن ، و چون جامه نيكو بپوشى و بوى خوش به كاربرى پيروى از سنّت پيامبر اكرم ( ص ) و بزرگداشت مسجد و احترام خانه خدا را نيز در قصد خويش قرار ده ، زيرا خداوند دوست ندارد به قصد زيارت او به خانه‌اش درآيى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمگر آن كه خوشبو باشى ؛ و نيز در استعمال بوى خوش آسايش همسايگانت را قصد كن ، همانهايى كه در مسجد كنار تو قرار خواهند گرفت و از بوى خوشت آسودگى خواهند يافت . همچنين قصد تو در اين عمل بر طرف كردن بوى ناخوش از خودت باشد تا باب غيبت تو به روى غيبت‌كنندگان بسته شود ، زيرا هر گاه به سبب بوى ناخوش تو را مورد غيبت قرار دهند گناه كرده‌اند و تو باعث آن بوده‌اى . گفته شده است : هر كس خود را در معرض غيبت قرار دهد در حالى كه مىتواند از آن احتراز كند در اين گناه شريك خواهد بود ؛ چنان كه خداوند بدان اشاره كرده و فرموده است :  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ  « 75 » هنگامى كه خود را براى نماز آماده ساختى دل را براى فهميدن مطالب موعظه مهيّا گردان و آماده باش تا اوامر و نواهى الهى را آن طورى كه هست دريافت كنى ، زيرا غرض اصلى از خطبه و خطبه‌گو و منبر و استماع مردم و تحريم سخن گفتن در خلال خطبه‌ها و وجوب گوش دادن به آنها همين است . بنابر اين وظيفه خود را در هر مورد چنان كه بايد انجام ده و حقّ هر صاحب حقّى را به خوبى ادا كن ، شايد تو هم از جملهء كسانى باشى كه نامت در ديوان فرشتگان مقرّبى كه نام نمازگزاران را در اين روز شريف به ثبت مىرسانند ، و به حضرت ربوبى عرضه مىدارند ، و خلعت انوار قدسى را بر آنها مىپوشانند ، نوشته شده باشد ؛ چه روايت شده است : « فرشتگان بر درهاى مسجد مىايستند . . . » تا آخر حديث كه پيش از اين ذكر شده است ، و چون اين مطالب را به خاطر آورى و بدانى فرشتگانى كه در پيرامون تو هستند مىشنوند و خداوند نيز ناظر بر توست ، لازم مىآيد كه به صفات هيبت و سكون و خوف و خشيت از خدا متصّف شوى . در اين هنگام استحقاق مىيابى كه رحمت حق تعالى بر تو افاضه شود و بركات او تو را فرا گيرد . و نماز تو مقبول واقع شود و دعاى تو مستجاب گردد . در اين روز زياد ياد خدا و طلب آمرزش و دعا و تلاوت قرآن كن و بسيار بر پيامبر و خاندان او درود و صلوات بفرست و فراوان صدقه بده ؛ چه جمعه روزى شريف است و\r\n\r\n\r\n","description":"","footnote":"\r\n( 75 ) انعام / 108 : ( به معبود ) كسانى كه غير خدا را مىخوانند دشنام ندهيد ؛ مبادا آنها نيز از روى ظلم و جهل خدا را دشنام دهند .\r\n","page_name":" 45 ","page_number":45},
  {"content":"\r\n\r\nفضل خداوند در اين روز شامل و بخشش او كامل و رحمت او گسترده است . اگر انسان قابليت و شايستگى داشته باشد سعادتش به كمال مىرسد و خواستهايش حاصل مىگردد . و نيز به يادآور كه در روز جمعه ساعتى است كه خداوند دعاى مؤمن را در آن ردّ نمىكند . پس كوشش كن در حال دعا و استغفار و ذكر آن ساعت را درك كنى ، زيرا خداوند بالاتر از آنچه به سائل مىبخشد به ذاكر عطا مىكند ، و اگر در توان تو است كه همهء اين روز را در مسجد اقامت داشته‌باشى خوددارى مكن و اگر اين را نمىتوانى عصر جمعه را حتما در مسجد بگذران ، و نيك مراقب باش و مقصدت را يكى كن شايد به اين ساعت دست يا بى . گفته شده : اين ساعتى مبهم و نامشخّص در تمام روز جمعه است و اين از نظر رحمتى است كه خداوند به خلق خود دارد تا همهء ساعات روز را مغتنم بشمارند همان گونه كه شب قدر را در همهء سال پنهان داشته تا مردم در تمام سال پاس آن را بدارند .\r\nنقل شده است زمانى كه امام از خطبه فارغ مىشود تا آنگاه كه صفهاى مردم راست و مرتّب مىگردد ساعتى است كه دعا به اجابت مىرسد ؛ و نيز روايت كرده‌اند كه ساعت آخر روز جمعه تا زمانى كه خورشيد غروب مىكند ساعت استجابت دعاست . در هر حال بايد بخصوص اين روز را در هفته براى آخرت خود قرار دهى ، شايد آن كفّاره و جبرانى براى روزهاى ديگر هفته شود . در لزوم اهتمام به نماز جمعه و آداب آن همين بس كه خداوند متعال آن را پس از ايمان افضل اعمال آدمى قرار داده است ، زيرا مدلول اخبار و تصريح علما گوياى اين است كه واجب افضل از مستحبّ است و نماز از همهء واجبات افضل است و نماز يوميّه افضل از ديگر نمازهاست ، و در ميان نمازهاى يوميّه نماز وسطى از همهء آنها افضل است و نماز وسطى را نماز ظهر دانسته‌اند ، و نماز جمعه از ظهر اولى است و اگر ممكن باشد كه براى نماز ظهر تصوّر فضيلت شود از ظهر افضل است . بنابر اين نماز جمعه برترين اعمال است ، و اين بيان روشنى است كه ايجاب مىكند نسبت به آن نهايت اهتمام را داشت ، و ابلاغ خطر به هر انديشمندى است تا در اداى آن\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nسستى نكند . قول خداوند متعال تذكارى است بر همهء اين موارد در آن جا كه پس از امر به آن فرموده است :  ذلِكُمْ خَيْرٌ لَكُمْ إِنْ كُنْتُمْ تَعْلَمُونَ  . « 76 » دستور داده شده كه در نماز جمعه سوره جمعه و منافقين قرائت شود تا تشويق بر اداى آن گوشزد و تكرار شود .\r\nخداوند متعال در سورهء منافقين پس از آن كه نماز جمعه را ذكر ناميده فرموده است :  يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ  « 77 » لذا اين معانى دقيق را بر انديشه‌ات القا و تكرار كن شايد تو هم در زمرهء رستگاران باشى .\r\nغزّالى مىگويد :\r\n\r\n10 - ديگر اين كه در مسجد بماند تا نماز عصر را به جا آورد ،\r\n( 1 ) و اگر تا مغرب توقّف كند افضل است ، ولى اگر از ريا و خودنمايى و رسيدن آسيبى بر خود بر اثر مشاهده اعتكاف او از سوى مردم خويشتن را مصون نمىبيند ، يا بيم دارد كه به آنچه به او مربوط نمىشود دچار گردد بهتر است به خانه‌اش برگردد در حالى كه ذكر خدا را بگويد ، در نعمتهاى او بينديشد ، بر توفيقى كه به او داده است شكر كند ، از گناهان خود بيمناك باشد و براى اين كه ساعت شريف استجابت دعا را درك كند تا غروب آفتاب پيوسته مراقب دل و زبانش باشد .\r\nدر خبر مشهور آمده است : « در جمعه ساعتى است كه هر بندهء مسلمانى آن را درك كند و در آن چيزى از حق تعالى بخواهد خداوند حتما آن را به او عطا مىكند » ؛ « 78 » و در خبر ديگر ذكر شده است : « . . . هر بندهء مسلمانى كه نماز مىگزارد آن را دريابد . . . » در مورد اين كه آن چه ساعتى از جمعه است اختلاف است . گفته شده آن ساعتى است كه خورشيد طلوع مىكند ، يا هنگام ظهر است ، يا موقع اذان است يا زمانى كه امام بالاى\r\n\r\n\r\n","description":"","footnote":"\r\n( 76 ) توبه / 41 : آن براى شما بهتر است اگر بدانيد .\r\n( 77 ) منافقون / 9 : اى كسانى كه ايمان آورده‌ايد اموال و فرزندانتان شما را از ياد خدا غافل نكند ، و هر كس چنين كند زيانكار است .\r\n( 78 ) معانى الاخبار صدوق ، ص 399 ؛ سنن نسائى ، ج 3 ، ص 115 طبق آنچه در متن است\r\n","page_name":" 47 ","page_number":47},
  {"content":"\r\n\r\nمنبر مىرود و خطبه را شروع مىكند ، و يا هنگامى است كه مردم به نماز مىايستند ، و يا آخر وقت عصر كه وقت اختيار گفته مىشود ، و يا كمى قبل از غروب آفتاب است .\r\nحضرت فاطمه ( ع ) همين وقت را رعايت مىكرد و به خدمتكار خود دستور مىداد به خورشيد نگاه كند و آغاز غروب آن را به او خبر دهد . آن حضرت در آن هنگام تا غروب كامل خورشيد به دعا و استغفار مشغول مىشد ، و مىفرمود ساعت مورد انتظار همين است و آن را از پدرش روايت مىكرد . « 79 » برخى از علما گفته‌اند : اين ساعتى مبهم و نامشخّص در تمام روز است و مانند شب قدر مىباشد ، تا مردم همهء روز جمعه را مراقبت كنند ؛ و گفته‌اند كه ساعت استجابت دعا در ساعات روز جمعه گردش دارد مانند شب قدر كه در شبهاى سال در گردش مىباشد ، و اين رأى به صواب نزديكتر است ، و آن را سرّى است كه ذكر آن در علم معامله شايسته نيست ، ليكن بايد پيامبر خدا ( ص ) را در آنچه فرموده است تصديق كرد كه : « همانا پروردگارتان را در ايّام عمرتان نسيمهاى حياتبخشى است خود را در معرض آنها قرار دهيد » « 80 » ؛ و روز جمعه يكى از آن روزهاست ، لذا شايسته است انسان در تمام اين روز با آماده كردن دل و ملازمت ذكر و دورى از وسوسه‌هاى دنيا خود را در معرض اين نفحات قرار دهد ، شايد چيزى از آنها نصيب او گردد .\r\nمىگويم : مستحبّ است كمى پيش از غروب آفتاب دعاى سمات را كه از اهل بيت ( ع ) روايت شده و مشهور « 81 » است بخواند .\r\nغزّالى در ضمن آداب و سنّتهايى كه خارج از ترتيب سابق است و شامل همهء روز جمعه مىشود چيزهاى ديگرى را نيز ذكر كرده كه چون ما آنچه را در قسمت نهم بيان كرده‌ايم متضمن خلاصه و معتبر آنها در نزد ماست از ذكر بقيّه آنها صرف نظر كرديم .\r\n\r\n\r\n","description":"","footnote":"\r\n( 79 ) معانى الاخبار ، ص 400 ، شماره 59 .\r\n( 80 ) طبرانى از محمد بن مسلمه به سندى ضعيف ؛ الجامع الصغير باب الالف .\r\n( 81 ) مصباح كفعمى ، ص 423 .\r\n","page_name":" 48 ","page_number":48},
  {"content":"\r\n\r\n\r\nباب ششم در مسائل متفرقه\r\n( 1 ) اين باب در مسائل متفرقه‌اى است كه مورد ابتلاى عموم است و مريد به شناخت آنها نيازمند مىباشد ؛ اما مسائلى كه به ندرت اتفاق مىافتد آنها را به نحو كامل در كتب فقه ذكر و بررسى كرده‌ايم .\r\nمىگويم : موضوعاتى را كه غزّالى در اين باب ذكر كرده است ، ما برخى از آنها را ضمن سخنان خود كه بر اساس طريقه اهل بيت ( ع ) بيان داشته‌ايم نقل كرده‌ايم ؛ و بعضى ديگر از ديدگاه ما فايده اندكى دارند ، و من به جاى آنها مسائل مهمّ ديگرى را به اضافه كمى از آنچه آنها را جدا از اين دو قسم ذكر كرده است بيان مىكنم ، و آنچه مربوط به قبله و تقصير و نماز بر مركوب و در حال راه رفتن و در كشتى است به خواست خدا در كتاب آداب سفر از بخش عادات همان گونه كه غزّالى بيان كرده ذكر خواهم كرد .\r\n\r\nمسأله : بنابر مشهور براى هر يك از نمازهاى پنجگانه دو وقت است\r\n( 2 ) : اوّلى وقت فضيلت و دوّمى وقت اجزاء يا مشترك گفته شده : اوّلى براى مختار و دوّمى براى مضطرّ است ، وقت اوّل نماز ظهر هنگام زوال است تا موقعى كه سايه به اندازهء شاخص برسد ، و وقت دوّم آن تا زمانى است كه به اندازهء اداى نماز عصر وقت به غروب باقى مانده باشد .\r\nوقت اوّل نماز عصر پس از فراغت از نماز ظهر يا به مقدار اداى آن است تا هنگامى كه سايه دو برابر شاخص شود ؛ و وقت دوّم تا غروب آفتاب مىباشد . وقت اوّل نماز مغرب از غروب آفتاب تا بر طرف شدن شفق غربى است . برخى گفته‌اند كه وقت نماز مغرب منحصر به همين است و يك وقت بيشتر ندارد ؛ وقت دوّم نماز مغرب تا زمانى است كه به اندازهء اداى نماز عشاء وقت به نيمه شب باقى مانده باشد . وقت اوّل نماز عشاء پس از فراغت از نماز مغرب يا به مقدار اداى آن است تا ثلثى از شب بگذرد ، و وقت دوّم آن تا\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنصف شب است . وقت اوّل نماز صبح طلوع فجر ثانى است به هنگامى كه افق را فرا گيرد تا موقعى كه صبح روشن نمايان شود . و وقت دوّم آن تا طلوع خورشيد است . ظاهر عبارات شيخ صدوق مشعر بر اين است كه وقت اختصاصى ميان نماز ظهر و عصر و همچنين مغرب و عشاء وجود ندارد و وقت ميان آنها مشترك است و اين قول خالى از قوّت نيست . و نيز گفته شده آغاز وقت اوّل نماز عشاء بر طرف شدن شفق غربى است ، و آخر وقت دوّم آن ثلث از شب رفته است . همچنين گفته شده آخر وقت دوّم مغرب تا بر طرف شدن شفق است ، و نيز گفته‌اند يك چهارم از شب گذشته است . همچنين گفته شده است وقت نماز مغرب و عشاء تا طلوع فجر امتداد دارد و اين قول را در مورد مضطرّ صحيح دانسته‌اند .\r\nدر الفقيه از امام صادق ( ع ) روايت شده : « اوّل وقت رضوان خداوند و آخر وقت عفو اوست . » « 1 » در كافى به سند صحيح از بكر بن محمّد ازدى از امام صادق ( ع ) نقل شده كه فرموده است : « فضيلت وقت اوّل بر اخير براى آدمى از مال و فرزند او بهتر است . » « 2 » در تهذيب به سند صحيح از سعد بن ابى خلف از امام كاظم ( ع ) روايت شده كه فرموده است : « نمازهاى واجب هر گاه در اوّل وقت خوانده شود و حدود آنها مراعات گردد از شاخه گل آس به هنگامى كه تر و تازه از بوته آن جدا شود خوشبوتر است ، بر شما باد به نماز در اوّل وقت . » « 3 » در خبر صحيح از زراره و فضيل از امام باقر ( ع ) نقل شده است : « براى هر نمازى دو وقت است جز نماز مغرب ، زيرا وقت آن هنگام غروب خورشيد است و با ناپديد شدن شفق وقت آن به پايان مىرسد . » « 4 » اين روايت بر اساس جمع ميان اخبار بر تأكيد\r\n\r\n\r\n","description":"","footnote":"\r\n( 1 ) همان مأخذ ، ص 58 ، شماره 5 ؛ در آن اضافه شده كه عفو جز چشم پوشى از گناه نيست .\r\n( 2 ) همان مأخذ ، ج 3 ، ص 274 ، شماره 7 ؛ الفقيه ، ص 58 .\r\n( 3 ) همان مأخذ ، ج 1 ، ص 245 ، ثواب الاعمال صدوق ، ص 35 .\r\n( 4 ) كافى ، ج 3 ، ص 28 . شماره 9 .\r\n","page_name":" 50 ","page_number":50},
  {"content":"\r\n\r\nاستحباب شتاب در اداى نماز حمل شده است . فاصله قرار دادن ميان نماز ظهر و عصر ، همچنين ميان نماز مغرب و عشاء مستحبّ مىباشد و شهيد ادّعا كرده است كه در مذهب اماميّه معلوم بودن جواز تفرقه ميان اين نمازها مانند معلوم بودن جواز جمع ميان آنهاست . شيخ مفيد نماز ظهر و عصر جمعه را استثناء كرده و گفته است : بايد نماز عصر را پس از انقضاى وقت فضيلت نماز ظهر به جا آورد . و نيز گفته شده است بايد آن را پس از خواندن نافلهء آن ادا كرد ؛ و اين بر طبق آنچه از برخى روايات استفاده مىشود اظهر است ، علاوه بر اين كه اخبار دالّ بر فضيلت اوّل وقت ، و هر چه بدان نزديكتر باشد اطلاق دارد ، آرى اگر از نافلهء مغرب فراغت يابد در حالى كه هنوز شفق بر طرف نشده است براى نماز عشاء در انتظار زوال شفق بماند ، ليكن اگر متوجّه شد كه شفق بر طرف شده و هنوز نافله را به جا نياورده عشاء را به تأخير نيندازد ، و خبر مشعر بر فضيلت تأخير عشاء در اين مورد ضعيف است .\r\nوقت نماز جمعه از ظهر است تا مقدارى كه اذان گفته شود و خطبه و دو ركعت واجب و لوازم آن كه عبارت از بالا رفتن بر منبر و پائين آمدن از آن و دعاى پيش از نماز است انجام گردد ؛ و پس از اينها وقت نماز جمعه پايان مىيابد و لازم مىآيد كه چهار ركعت بدون خطبه به نيّت ادا خوانده شود ، و مقتضاى عبارات ابو الصّلاح و جعفى همين است ، و آنچه در تهذيب به سند صحيح از امام باقر ( ع ) روايت شده نيز مؤيّد آن مىباشد . آن حضرت فرموده است : « برخى از امور وقت آنها مضيّق و بعضى موسّع است ، چه وقت دو گونه است ، برخى از نمازهاست كه وقت آنها وسيع است ، بسا اين كه پيامبر ( ص ) ( در اداى آنها ) شتاب مىكرد ، و بسا تأخير مىفرمود جز نماز جمعه ، زيرا نماز جمعه از امور مضيّق است و يك وقت بيش ندارد و آن هنگام ظهر است » « 5 » امّا اكثر علما برآنند كه وقت آن تا زمانى كه سايه هر چيزى به اندازه آن شود امتداد دارد ، ليكن دليل قابل توجّهى بر اين رأى ندارند . گفته شده است : نماز جمعه بنابر اين كه بدل\r\n\r\n\r\n","description":"","footnote":"\r\n( 5 ) همان مأخذ ، ج 1 ، ص 249 ؛ كافى ، ج 3 ، ص 274 ، شماره 2 .\r\n","page_name":" 51 ","page_number":51},
  {"content":"\r\n\r\nاز ظهر است و نيز بنابر اصالت بقا ، وقت آن به اندازه وقت نماز ظهر ادامه دارد ، و روايت مذكور حمل بر افضليّت شده است . اين رأى خالى از قوّت نيست ، هر چند رأى اوّل اقواست ، زيرا در آن نيازى به تأويل نيست .\r\n\r\nمسأله : ظهر با زيادتى سايه پس از كاهش ، يا حدوث سايه پس از عدم آن شناخته مىشود .\r\n( 1 ) همچنين هر گاه كسى رو به نقطهء جنوب بايستد و خورشيد مقابل ابروى راست او قرار گيرد ، يا سايه از خطّ نصف النهار به سمت مشرق متمايل شود ، آن هنگام ظهر خواهد بود . غروب بنابر آنچه از اخبار صحيح به دست مىآيد با استتار قرص خورشيد و ناپديد شدن آن از انظار در حال عدم وجود حايل ، شناخته مىشود . بعضى گفته‌اند با بر طرف شدن حمرهء مشرقيّه غروب تحقّق مىيابد و اكثر علماء همين را اختيار كرده‌اند ، و اين از لحاظ نماز مغرب و افطار به احتياط نزديكتر است . نيمهء شب با سرازير شدن ستارگانى كه به هنگام مغرب طلوع كرده‌اند از سمت الرّاس ، و نيز به وسيله منازل ماه و قاعده غروب و طلوع آن شناخته مىشود . فجر اوّل به وسيله نور باريك مستطيلى كه فاصله ميان آن و افق را تاريكى فرا گرفته است دانسته مىشود . فجر ثانى با همين نور شناخته مىگردد ، ليكن اين نور طول و عرض را فرا گرفته و در عرض افق گسترش يافته و به آن متّصل شده است .\r\nغزّالى مىگويد : تشخيص فجر در آغاز دميدن آن از طريق مشاهده دشوار است ، مگر آن كه انسان منازل ماه را بياموزد ، زيرا معلوم است كه طلوع آن با طلوع ستارگانى كه به چشم ديده مىشوند مقارن مىباشد . پس با مشاهدهء ستارگان بر وجود آن استدلال مىگردد ، و در دو شب هر ماه فجر به وسيله قمر شناخته مىشود ، زيرا ماه در شب بيست و ششم با فجر طلوع مىكند ، و در شب دوازدهم هر ماه ، صبح با غروب ماه طالع مىشود ، و اين در غالب اوقات صورت مىگيرد ، و در برخى ماهها تفاوتهايى اتّفاق مىافتد كه شرح آنها طولانى است . فرا گرفتن منازل قمر براى مريد بسيار مهمّ است تا از اين راه بتواند بر اندازهء اوقات شبانه‌روز آگاهى يابد . او مىگويد : ظهر را از طريق افزايش سايه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nشاخص منتصب كه به طرف مشرق مايل باشد مىتوان دانست ، زيرا هنگام طلوع آفتاب سايه شاخص در سمت مغرب واقع مىشود و طولانى است ، و خورشيد پيوسته در حال ارتفاع و سايه شاخص رو به نقصان و انحراف از جهت مغرب است تا آنگاه كه خورشيد به منتهاى ارتفاع خود كه قوس نصف النّهار است برسد . در اين هنگام سايه نيز به نهايت نقصان خود مىرسد ؛ و چون خورشيد از منتهاى ارتفاع خود فرود آيد سايه شروع به افزايش مىكند . از آن وقت كه افزايش سايه محسوس و قابل ادراك شود وقت ظهر داخل شده و بطور قطع مىتوان دانست كه ظهر پيش از آن در علم خدا واقع شده است ؛ ليكن تكليف جز به چيزى كه تحت قدرت حسّ است تعلّق نمىگيرد . آن مقدار باقى از سايه كه از آن شروع به افزايش كرده است در زمستان طولانى و در تابستان كوتاه مىشود ، و منتهاى طول آن زمانى است كه خورشيد به اوّل جدى برسد ، و نهايت كوتاهى آن رسيدن خورشيد به اوّل سرطان است ؛ و اين را مىتوان با گام و مقياسهاى ديگر دانست .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاز جملهء طرق ديگر براى كسانى كه تهيّه و مراعات آن را به خوبى مىدانند و نزديك به حقيقت و واقع مىباشد اين است كه در شب به قطب شمالى بنگرد ، و تخته‌اى مربّع بطور مستوى بر روى زمين قرار دهد به گونه‌اى كه يكى از اضلاع آن به سمت قطب باشد ، چنان كه اگر افتادن سنگى را از قطب بر زمين تصوّر كنى و خطّى را از محلّ سقوط سنگ تا ضلعى كه به سوى قطب است در خيال خود رسم كنى آن خطّ وارد بر ضلع دو زاويه قائمه تشكيل دهد ، يعنى بر هيچكدام از اضلاع جانبى مايل نباشد .\r\nسپس عمودى بر تخته به طور مستوى در محلّ علامت ( ه ) نصب كن كه آن مقابل قطب مىباشد و سايه آن در آغاز روز مايل به سمت مغرب در طرف خطّ ( الف ) خواهد بود ؛ سپس پيوسته مايل مايل مىشود تا بر خطّ ( ب ) منطبق مىگردد ، چنان كه اگر آن را مستقيم امتداد دهى به محلّ سقوط سنگ خواهد رسيد و موازى ضلع شرقى و غربى قرار خواهد گرفت ، بدون آن كه مايل به هيچ يك از دو طرف باشد . هنگامى كه ميل سايه به سمت غرب از ميان رفت خورشيد به منتهاى ارتفاع خود رسيده است ؛ و چون سايه از خطّى كه بر تخته است به سوى شرق منحرف شود ظهر فرا رسيده است . اين تغييرات به تحقيق در وقتى كه آن در علم خداوند نزديك ظهر است به وسيله حسّ ادراك مىشود .\r\nمىگويم : راههاى ديگرى نيز براى شناختن و وقت ظهر وجود دارد كه برخى از آنها روشنتر و آسانتر از راهى است كه غزّالى ذكر كرده است ، و ما پاره‌اى از آنها را در كتاب خود المعتصم بيان كرده‌ايم .\r\n\r\nمسألة : در دخول وقت با امكان تحصيل يقين اعتماد بر ظنّ جايز نيست ،\r\n( 1 ) و در صورت عدم امكان تحصيل يقين ، اعتماد بر قرائن و امارات جايز است ، ليكن اگر معلوم شود ظنّ او نادرست بوده بنابر اصحّ بايد نماز را اعاده كند . گفته شده است : اگر در حالى كه مشغول نماز است وقت داخل شود هر چند پيش از سلام باشد نماز اعاده نمىشود ، و اكثر فقها بر اين رأيند ؛ و هر كسى ركعتى از آخر وقت را درك كند مانند آن است كه تمام نماز را در وقت خوانده است . اگر پيش از غروب يا پيش از نيمه شب به مقدار پنج\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nركعت نماز ادراك وقت كند بر او واجب است هر دو نماز فريضه ( مغرب و عشا را ) به جا آورد . همچنين بنابر رأى شيخ صدوق كسى كه به اندازهء چهار ركعت پيش از نيمه شب وقت را درك كرده همين تكليف متوجّه اوست . هر گاه از ابتدا به نماز عصر يا عشاء مشغول شود اگر در حال اشتغال به نماز متذكّر شود بايد نيّت خود را عدول دهد ؛ و اگر پس از فراغ به ياد او آيد چنانچه نماز او در وقت مختصّ به اوّلى واقع نشده صحيح خواهد بود ، و بنا بر قول شيخ صدوق نماز او مطلقا درست است .\r\n\r\nمسألة : پس از دخول وقت نماز واجب ، گزاردن نماز نافله كراهت دارد ،\r\n( 1 ) جز نوافل يوميّه در اوقات مخصوص آنها چنان كه ذكر خواهد شد ، و اكثر علماء آن را حرام دانسته‌اند . كسى كه نماز واجب بر ذمّه دارد نافله خواندن او نيز همين حكم را دارد ، و ابتدا كردن به نافله پس از نماز صبح تا طلوع آفتاب و عصر تا غروب نيز كراهت دارد .\r\nهمچنين هنگام بالا آمدن خورشيد جز در روز جمعه مكروه است ، ليكن نوافلى كه داراى علل و اسبابند ، مانند طواف ، زيارت ، تحيّت مسجد و استسقاء اداى آنها در اوقات مذكور اشكالى ندارد چنان كه مشهور است . در روايات قيد ابتدا و نافله نيست بلكه مطلق نماز ذكر شده است ، بلى در خبر صحيح از امام باقر ( ع ) روايت شده كه فرموده است : « چهار نمازند كه انسان مىتواند در هر ساعتى آنها را بگزارد : نمازى است كه از تو فوت شده و هر زمان به يادت آمد آن را ادا مىكنى ، دو ركعت نماز طواف واجب ، نماز كسوف و ديگر نماز ميّت مىباشد . اين نمازها را انسان در همهء ساعات مىتواند به جا آورد . » « 6 » در حديث صحيح از امام صادق ( ع ) نقل شده است : « پنج نمازند كه در هيچ حالى ترك نمىشوند : هر گاه خانه خدا را طواف كنى ، هر گاه بخواهى محرم شوى ، نماز كسوف ، نمازى كه فراموش شده و هر زمان به يادت آمد آن را به جا مىآورى و نماز ميّت . » « 7 » غزّالى مىگويد : در نهى از خواندن نافله در اوقات مكروه سه مقصد وجود دارد :\r\n\r\n\r\n","description":"","footnote":"\r\n( 6 ) كافى ، ج 3 ، ص 288 ؛ خصال ، ج 1 ، ص 118 ؛ الفقيه ، ص 116 .\r\n( 7 ) تهذيب ، ج 1 ، ص 189 ؛ كافى ، ج 3 ، ص 287 ، شماره 2 .\r\n","page_name":" 55 ","page_number":55},
  {"content":"\r\n\r\nيكى حفظ خويش از مشابهت با آفتاب پرستان ، دوّم احتراز از انتشار شيطانها چه پيامبر خدا ( ص ) فرموده است : « خورشيد به همراه شاخ شيطان طلوع مىكند ، در حال طلوع مقارن با آن ، و در حال ارتفاع مفارق از آن ، در حال استوا مقارن با آن ، و به هنگام ظهر مفارق از آن ، چون ميل به غروب مىكند مقارن با آن و هنگامى كه غروب كند از او جدا مىشود . » « 8 » در اين اوقات نماز نهى شده و علّت آن را بدين گونه بيان فرموده است . سوّم آن كه سالكان راه آخرت پيوسته و در همهء اوقات بر نماز مداومت مىكنند ، و مواظبت بر يك نوع عبادت موجب خستگى و ملال مىشود ؛ و چون در اوقاتى از آن منع شود نشاط افزايش يابد و انگيزه‌ها برانگيخته شود ، و انسان بر چيزى كه از آن منع شده حريص است ، و نهى از نماز در اين اوقات سبب افزايش حرص و پديد آمدن حالت انتظار براى انقضاى اين مدّت است . اوقات مذكور به تسبيح و استغفار اختصاص يافته تا از مداومت در نماز ملال پديد نيايد ، و با انتقال از عبادتى به عبادتى ديگر تفرّجى حاصل شود ، چه در هر تحوّل و تجددّى لذّت و نشاطى است ، و مداومت و استمرار بر يك كار مايه خستگى و ملال است ؛ از اين رو نماز سجود يا ركوع يا قيام تنها نيست بلكه عبادات از اعمال مختلف و اذكار متنوّع ترتيب يافته است تا دل به هنگام انتقال از عبادتى به عبادتى ديگر لذّت تازه‌اى احساس كند ، و چنانچه بر يك چيز مداومت كند به زودى دچار ملال و افسردگى مىشود . اين امور در نهى از نماز در اوقاتى كه مكروه مىباشد بسيار مهمّ است . البتّه اسرار ديگرى نيز در آن است كه بشر نمىتواند بر آنها آگاهى يابد ، و خداوند و پيامبرش به آنها داناترند . اين مسائل مهمّ نبايد ترك شود ، مگر آن كه اسبابى كه از نظر شرع اهميّت دارد پيشامد كند ، مانند قضاى نمازهاى واجب ، نماز استسقاء ، نماز خسوف ، نماز تحيّت مسجد ، امّا با سببى ضعيف نبايد با مقاصد نهى برخورد كرد .\r\nمىگويم : از طريق خاصّه در كافى به سند صحيح از امام باقر ( ع ) روايت است : « در هر ساعتى مىتوانى بر جنازه نماز بگزارى زيرا آن نماز داراى ركوع و سجود نيست ، و\r\n\r\n\r\n","description":"","footnote":"\r\n( 8 ) سنن نسائى ، ج 1 ، ص 275 .\r\n","page_name":" 56 ","page_number":56},
  {"content":"\r\n\r\nنمازى به هنگام طلوع خورشيد و غروب آن كراهت دارد كه در آن خشوع و ركوع و سجود باشد ، چه خورشيد ميان دو شاخ شيطان طلوع و غروب مىكند . » « 9 » در روايت ديگرى از امام صادق ( ع ) نقل شده كه مردى به آن حضرت عرض كرد :\r\nآيا خورشيد ميان دو شاخ شيطان طلوع مىكند ؟ فرمود : « آرى شيطان ميان آسمان و زمين سايبانى براى خود قرار داده است . هنگامى كه خورشيد طلوع مىكند و مردم در اين وقت به سجده مىروند ، ابليس به شيطانهايش مىگويد : فرزندان آدم براى من نماز مىگزارند . » اين حديث در كافى روايت شده است . « 10 » در الفقيه مذكور است كه گروهى از مشايخ ما از ابى الحسين محمّد بن جعفر اسدى\r\n\r\n\r\n","description":"","footnote":"\r\n( 9 ) وجوه مختلفى براى اين حديث ذكر كرده‌اند : 1 - خورشيد به هنگامى كه طلوع مىكند شيطان روبروى آن مىايستد ، زيرا ميان دو شاخش طلوع مىكند . بنابر اين شيطان قبلهء كسانى است كه خورشيد را سجده مىكنند و عبادت آنها براى اوست به همين سبب براى مخالفت با خورشيد پرستان از نماز در اين وقت نهى شده است 2 - مراد از دو شاخ شيطان دو حزب او باشد كه آنها را براى گمراه كردن مردم روانه مىكند ، چنان كه گفته مىشود : اينها دو شاخ من هستند ، يعنى امت و پيروان من مىباشند . 3 - اين گفتار از باب تمثيل است ، يعنى شيطان را در فريب دادن خورشيد پرستان و دعوت آنها به دشمنى با حقّ به حيوانات شاخدارى كه اشياء را با شاخهاى خود جذب و دفع مىكنند تشبيه كرده است 4 - منظور از شاخ ( قرن ) نيروست ، و مقرن به معناى توانمند است ، امّا آنچه مختار ماست وجه اوّل است زيرا روايات آن را تقويت مىكند . مىگويم : آنچه ذكر شد در حاشيهء نسخهء كتاب كافى چاپ سنگى است و آن را به مجلسى نسبت داده است ليكن در مرآة العقول ديده نمىشود ؛ شايد آن را در بحار ذكر كرده و يا گفتار مجلسى اوّل باشد . در مرآة العقول آمده است : اين كه آن حضرت فرموده است : « ميان دو شاخ شيطان » در النّهاية گفته است : طلوع خورشيد ميان دو شاخ شيطان يعنى از ناحيهء سر و دو طرف او ، و گفته شده : قرن ( شاخ ) به معناى قوّت است يعنى هنگامى كه خورشيد طلوع مىكند شيطان به حركت در مىآيد و چيرگى مىيابد و مانند ياورى براى خورشيد مىشود . و نيز گفته شده است : « ميان دو شاخ او » ، يعنى دو امّت پيشين و پسين ، و همه اينها بر سبيل تمثيل است براى كسى كه به خورشيد هنگام طلوع آن سجده مىكند و شيطان اين كار بد را در نظر او خوب جلوه داده است .\r\nبنابر اين هنگامى كه آن را سجده مىكند مانند اين است كه شيطان در كنار خورشيد است . پايان آنچه در النّهاية آمده است . نووى در شرح المسلم گفته است دو شاخ شيطان يعنى دو حزب او كه وى آنها را براى گمراه كردن مردم روانه مىكند ، و نيز گفته‌اند : دو شاخ شيطان يعنى دو طرف سر او زيرا او در اين دو وقت ( وقت طلوع و غروب ) سرش را به خورشيد نزديك مىكند تا سجده‌كنندگان خورشيد سجده‌كنندگان به او باشند و به خود و يارانش وانمود كند كه آنها او را سجده مىكنند ، و اين مايه سلطه و چيرگى او و يارانش در فريب دادن نمازگزاران خواهد بود . پايان آنچه در مرآة العقول آمده است . شارح الخصال پيرامون اين حديث گفتارى به فارسى دارد كه در آخر جلد سوّم آن چاپ شده است ، هر كس بخواهد بر آن آگاهى يابد بدانجا مراجعه كند .\r\n( 10 ) ص 132 ، شماره 5 .\r\n","page_name":" 57 ","page_number":57},
  {"content":"\r\n\r\nروايت كرده‌اند كه ضمن پاسخ مسائل خود از محمّد بن عثمان عمرى ( يكى از نوّاب اربعه - م ) آمده است : « . . . و امّا آنچه در بارهء نماز به هنگام طلوع و غروب خورشيد پرسيده‌اى اگر واقع امر همان گونه است كه مردم مىگويند : خورشيد در ميان دو شاخ شيطان طلوع و غروب مىكند پس چيزى بيشتر از نماز بينى شيطان را به خاك نمىمالد ، تو نماز را در آن هنگام به جاى آور ، و بينى شيطان را به خاك بمالان . »\r\n\r\nمسألة : هر گاه انسان ندانسته با لباس نجس نماز بگزارد ،\r\n( 1 ) و به آن آگاه نشود تا وقت بگذرد هيچ خلافى در ميان اصحاب ما نيست كه نماز او درست است . اگر در اثناى نماز آگاه شد در صورتى كه مىتواند ضمن حفظ پوشش عورت ، آن لباس را از خود جدا سازد يا تبديل و يا تطهير كند و به نماز ادامه دهد و گرنه نماز را از سر گيرد ، مگر آن كه يقين داشته باشد پيش از نماز دچار آن شده كه در اين صورت بايد مطلقا نمازش را از سر شروع كند ، و گفته‌اند : به همان ترتيب عمل كند هر چند يقين به سبقت نجاست بر نماز داشته باشد ، و نيز گفته شده است در صورت وسعت وقت مطلقا نماز را از سر گيرد .\r\nاگر پس از فارغ شدن از نماز علم به نجاست پيدا كند در اين صورت هر گاه پيش از نماز علم به آن داشته ليكن فراموش كرده تنها در صورت بقاى وقت واجب است نمازش را اعاده كند ، و گفته‌اند : مطلقا بايد نماز را اعاده كند و اكثر فقها بر اين رأى مىباشند . و هم گفته‌اند : مطلقا اعاده لازم نيست ، و اگر پيش از نماز علم به نجاست نداشته است مطلقا نبايد اعاده كند ، و گفته‌اند : در صورت بقاى وقت بايد اعاده كند ، و آنچه را ما اختيار كرده‌ايم بر طبق مقتضاى جمع ميان اخبار صحيح است ، و آراى ديگران به مقتضاى برخى از اين اخبار است . اگر در اثناى نماز نتواند موضع نجاست را تطهير دهد طبق اخبار صحيح در همان لباس نماز بگزارد ، و جايز است آن را از خود جدا سازد و برهنه و نشسته با اشاره نماز بگزارد و اين رأى به مقتضاى دو خبرى است كه شهرتشان ضعف آنها را جبران مىكند ، و نيز به سبب تعارض ستر عورت و قيام و به جا آوردن افعال با وجود مانع است ، ليكن همان گونه كه رأى ابن جنيد است سزاوارتر قول اوّل مىباشد و نيز گفته شده است : جدا كردن چيز نجس حتما واجب است ولى اين قولى در خور اعتنا\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنيست .\r\n\r\nمسألة : اگر از نمازگزار حدثى صادر شود نمازش باطل مىگردد .\r\n( 1 ) همچنين اگر تكلّم يا خنده صدادار ( قهقهه ) كند ، يا زياد به اطراف خود بنگرد ، يا كارى را كه از اعمال نماز نيست بسيار به جا آورد ، در همهء اينها بطلان نماز در صورت تعمّد است .\r\nفعل قليل نماز را باطل نمىكند ، اگر چه مكروه است . همچنين فعل كثير در صورت سهو هر گاه او را از صورت نمازگزار خارج نكند مبطل نماز نيست . مرجع قلّت و كثرت فعل ، عرف مردم است ، زيرا براى آن در شرع حدّى معيّن نشده است ، آرى آنچه در اخبار معتبر به جا آوردن آن جايز شمرده شده در حكم فعل قليل است ، مانند كشتن كيك ، مار ، كژدم ، پشه ، مگس ، بغل كردن كودك و شير دادن او ، اشاره كردن با دست و سر ، بلند كردن كلاه از زمين و بر سر گذاشتن آن ، پرتاب سنگريزه به غير براى جلب توجّه او و كف زدن به همين منظور و جز اينها .\r\nدر اخبار صحيح و مستفيض « 11 » آمده است : اگر كسى در نماز دچار خون دماغ شود ، و نزد او آب موجود و يا كسى باشد كه به او آب دهد ، او آن را بگيرد و سرش را كج كند و موضع نجس را بشويد ، سپس بنا را در نماز بر آنچه خوانده بگذارد و ادامه دهد و آن را قطع نكند . در برخى از اين اخبار آمده است باز ايستد و دماغش را بشويد و به نماز خود باز گردد ؛ و اگر سخن گفته نمازش را اعاده كند . امّا اين اخبار حمل شده است بر موردى كه فعل او كثير شمرده نشود ، و او را از صورت نمازگزار خارج نكند ، و اين از باب جمع ميان اخبار مذكور و خبر صحيح ديگرى است كه چنين نمازگزارى را محو كنندهء صورت نماز دانسته‌اند .\r\n\r\nمسألة : هر كس يكى از اركان نمازهاى پنجگانه را به عمد يا به سهو ترك كند نمازش باطل است ،\r\n( 2 ) مگر اين كه پيش از دخول در ركن ديگر آن را تدارك كند ؛ و بنا بر مشهور چنانچه ركنى را زياد كند نيز حكم همين است . اگر در به جا آوردن ركن شكّ\r\n\r\n\r\n","description":"","footnote":"\r\n( 11 ) وسائل الشّيعة ، ابواب قواطع نماز ، باب دوّم\r\n","page_name":" 59 ","page_number":59},
  {"content":"\r\n\r\nكند چنانچه محلّ آن باقى است به جا آورد و گرنه نماز او صحيح است ، و كسى كه در غير ركن شكّ كند پيش از دخول در ركن ديگر آن را تدارك كند . اگر پس از اداى ركن دچار شكّ شود اعتنا نكند . چنانچه مورد شكّ ، سجود يا تشهّد يا قنوت باشد قضاى آن را به جا آورد ، و اگر در هر يك از اينها شكّ كند اگر محلّ باقى است آن را به جا آورد ، و اگر محلّ آن گذشته و وارد فعل ديگرى از افعال نماز شده است اعتنا نكند . كسى كه يك ركعت يا بيشتر بر نماز افزوده نمازش باطل است ، هر چند از روى سهو باشد ، در اين مورد قول ديگرى نيز گفته شده است . اگر نماز را ناقص ادا كرده آن را تمام كند هر چند پس از فراغ از آن باشد ، و بنا بر رأى شيخ صدوق به استناد روايات صحيح و مستفيض اگر چه فعل منافى هم به جا آورده باشد . اگر منافى از جمله چيزهايى باشد كه نماز را باطل مىكند خواه به عمد و يا به سهو بنابر قول اكثر واجب است نماز را اعاده كند ، مانند حدث و فعل كثيرى كه انسان را از صورت نمازگزار خارج كند و اين به سبب اخبار معتبرى است كه حمل آنها بر استحباب نيز قابل امكان است و بسا به نمازهاى غير چهار ركعتى اختصاص داشته باشند .\r\n\r\nمسألة : كسى كه يك سجده يا تشهّد اوّل را تا رسيدن به ركوع فراموش كند ،\r\n( 1 ) يا در نماز به سهو سخن گويد ، يا در غير محلّ خود سلام دهد ، يا ميان چهار ركعت و بيشتر شك كند ، يا نمىداند نمازش را زياد يا كم كرده ، يا نمىداند ركوعى را زياد كرده يا كم به جا آورده ، يا سجده‌اى كم و يا اضافه كرده و از محلّ آنها تجاوز كرده ، يا قيام و قعودى در غير محلّ آنها مرتكب شده است در هر يك از اين موارد بايد دو سجده سهو كه مرغمتين گفته مىشوند براى به خاك مالاندن دماغ شيطان به جا آورد . گفته شده است :\r\nدر برابر هر زياده و نقصانى كه در نماز مرتكب شود اين دو سجده را انجام دهد . محلّ اداى آنها پس از گفتن سلام نماز است ، چنان كه در اخبار صحيح مستفيض « 12 » آمده است ؛ و گفته‌اند : به استناد حديثى قبل از سلام است ، و نيز گفته شده اگر دو سجده سهو\r\n\r\n\r\n","description":"","footnote":"\r\n( 12 ) وسائل ، ابواب خلل واقع در نماز ، باب 32 .\r\n","page_name":" 60 ","page_number":60},
  {"content":"\r\n\r\nدر برابر نقصان نماز است محلّ آنها قبل از سلام است ، و اگر براى زيادتى است بعد از سلام به جا آورده شوند . و قول اخير نيز به مناسبت حديث ديگر و نيز از باب تقيّه است .\r\nصورت اين دو سجده بنابر مشهور اين است كه نخست نيّت كند ، سپس تكبير گويد ، پس از آن به سجده رود ، بعد از آن سر بردارد سپس به سجده دوّم رود ، پس از آن سر بردارد و تشهّدى سبك بگويد و بعد سلام دهد ، و در هر سجده بگويد : بسم اللّه و باللّه اللّهم صلّ على محمّد و آل محمّد ، يا بسم اللّه و باللّه السّلام عليك أيّها النبىّ و رحمة اللّه و بركاته . آنچه از اخبار استفاده مىشود اين است كه جز دو سجده مذكور چيز ديگرى بر نمازگزار واجب نيست .\r\n\r\nمسألة : كسى كه در عدد ركعات نمازهاى دو ركعتى يا سه ركعتى يا در دو ركعت اوّل نماز چهار ركعتى شكّ كند ،\r\n( 1 ) و يا مطلقا نداند چند ركعت خوانده است ، بنا بر مشهور نمازش باطل است . شيخ صدوق جايز دانسته كه نمازگزار بنا را بر اقلّ بگذارد و اين رأى خالى از قوّت نيست ، ليكن اگر به يكى از دو طرف شكّ ظنّ پيدا كند بنا را بر آن بگذارد . همچنين در ديگر افعال نماز به همين گونه عمل كند . اگر در نماز چهار ركعتى در بيش از دو ركعت آن شكّ كند بنا را بر اكثر بگذارد و نمازش را تمام كند سپس بنا بر مشهور به سبب ركعات مورد شكّ نماز احتياط به جا آورد . شيخ صدوق در اين باره قول ديگرى دارد . اگر ركعت مورد شكّ يكى است مخيّر است كه به خاطر آن دو ركعت نماز احتياط نشسته يا يك ركعت ايستاده به جا آورد . اگر شكّ دارد يك ركعت خوانده است يا دو ركعت ، دو ركعت نماز ايستاده و دو ركعت نماز احتياط نشسته به جا آورد . در نماز احتياط ناگزير از نيّت ، تكبيرة الاحرام ، تشهّد و سلام است ، زيرا اين نمازى جداست .\r\n\r\nمسألة : در صورت يقين امام شكّ مأمومين معتبر نيست\r\n( 2 ) همچنين در صورت يقين مأمومين شكّ امام اعتبار ندارد و هر يك از اين دو در شكّ خود بايد به ديگرى كه يقين دارد رجوع كند . شكّ اگر زياد گردد نبايد مطلقا به آن توجّه شود ، بلكه بايد بنا را بر وقوع و صحّت آنچه در آن شكّ كرده بگذارد ، هر چند هنوز از محلّ آن تجاوز نكرده باشد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمستحبّ است كسى كه زياد شكّ مىكند با انگشت سبّابهء دست راست به ران چپ خود بزند و بگويد : بسم اللّه و باللّه و توكّلت على اللّه أعوذ باللّه السّميع العليم من الشّيطان الرّجيم ، زيرا اين امر شيطان را منع و از او دور مىكند و اين دستور از پيامبر ( ص ) روايت شده است . « 13 »\r\n\r\nمسألة : غزّالى مىگويد : سبب وسوسهء در نيّت نماز تباهى عقل يا ندانستن احكام شرع است ،\r\n( 1 ) زيرا امتثال امر پروردگار مانند امتثال امر غير اوست ، و از نظر قصد و نيّت تعظيم خداوند هم مانند تعظيم ديگران است . اگر دانشمندى بر كسى وارد شود و وى در جلو او به پا خيزد سپس بگويد : من نيّت كردم براى بزرگداشت ورود اين شخص دانشمند به خاطر فضل و دانشش همزمان با ورود او به پاخيزم و به پيشواز او روم ، بى شك اين شخص به بى خردى منسوب مىشود ، زيرا همين كه او را ببيند و به فضل و دانش او آگاهى داشته باشد انگيزه تعظيم در او پديد مىآيد و او را به برخاستن و احترام وا مىدارد ، مگر آن كه به كار ديگر مشغول و يا دچار غفلت باشد . اين كه شرط امتثال در نماز آن باشد كه در نيّت فى المثل ظهر و اداء و واجب را قيد كند مانند آن است كه تعظيم بر دانشمند وارد ، زمانى تعظيم است كه مقارن با ورود او به پاخيزد و رو به سوى او كند و هيچ قصدى جز احترام و بزرگداشت او نداشته باشد ؛ زيرا اگر در جلو او برخيزد ليكن روى خود را از او برگرداند يا پس از ورود او صبر كند و پس از مدتى از جا بلند شود ، او را تعظيم نكرده است . بنابر اين خصوصيّات مذكور ناگزير بايد معلوم بوده و در نيّت آورده شود ، و حضور آنها در نفس در يك لحظه به طول نمىانجامد ، و آنچه طولانى مىشود آوردن الفاظى است كه دلالت بر اين معانى كند ، خواه آوردن اين الفاظ به زبان و يا انديشيدن آنها در دل باشد . بنابر اين كسى كه نيّت نماز را بدان گونه كه گفته شد نفهمد مانند آن است كه معناى نيّت را به هيچ وجه نفهميده است ، چه منظور از آن جز اين نيست كه فرا خوانده شده‌اى تا در وقتى معيّن نماز بگزارى ، و تو هم اجابت كرده به\r\n\r\n\r\n","description":"","footnote":"\r\n( 13 ) كافى كلينى ، ج 3 ، ص 358 شماره 4 .\r\n","page_name":" 62 ","page_number":62},
  {"content":"\r\n\r\nپا خاسته‌اى ؛ بنابر اين وسوسه جهل محض است ، زيرا آن مقاصد و آگاهيها در حالت واحد در انسان جمع مىشود ، و افراد آن در ذهن به صورت پراكنده نيست تا نفس در بارهء آنها مطالعه و تأمل كند ؛ و فرق است ميان حضور چيزى در نفس و يقين آن با فكر ، و حضور ضدّ غيبت و غفلت است هر چند بطور مجمل باشد ، چه فى المثل هر كس موجود حادث را بداند آن را به وسيله يك علم در يك حالت دانسته است و اين علم متضمّن علومى است كه حاضر مىباشند اگر چه حضور آنها بطور تفصيل نيست ، زيرا كسى كه موجود حادث را شناخته است موجود و معدوم و تقدّم و تأخّر و زمان ، و اين كه تقدّم براى عدم و تأخّر براى وجود است نيز همه را دانسته است ، براى اين كه علم به حادث مستلزم همهء اين آگاهيهاست ، به دليل اين كه اگر به كسى كه تنها حادث را شناخته و جز آن چيزى نمىداند گفته شود : آيا هيچ معناى تقدّم را مىدانى يا تأخّر يا عدم يا تقدّم عدم يا تأخّر وجود يا زمان منقسم به متقدّم و متأخّر را دانسته‌اى ؟ چنانچه پاسخ دهد هرگز ندانسته‌ام او دروغگوست و سخن او با ادّعاى وى كه من به حادث آگاهم تناقض دارد ، و ندانستن اين نكته باعث بروز وسوسه است ، زيرا كسى كه دچار وسواس است خود را مكلّف مىكند كه در نماز خود ظهر ، اداء و واجب را در حالت واحد نيّت كند و او آنها را با الفاظ تفصيل مىدهد و روى آنها دقّت مىكند ، و اين امرى محال است ، زيرا اگر او خويشتن را مكلّف كند كه در قيام به خاطر عالم اين نكات را مراعات كند امر براى او ناممكن مىگردد . پس با اين شناخت وسوسه دفع مىشود ، و آن عبارت از اين است كه بداند فرمانبردارى خداوند در نيّت مانند فرمانبردارى از غير اوست . و من براى تسهيل امر و رخصت در كار بر آنچه گفته شد مطلبى را اضافه كرده مىگويم : اگر آن كه دچار وسوسه است نيّت را تنها اين مىداند كه همهء امور مربوط را جدا از هم به دل بياورد ، و امتثال به صورت كلّى و يكباره براى او قابل تصوّر نيست اين امور را در ضمن گفتن تكبير و در طول آن به ذهن بياورد ، بطورى كه به محض گفتن تكبير از نيّت فارغ شود او را كافى است ، و مكلّف نيست كه همهء آن امور را مقارن با آغاز يا آخر آن در دل حاضر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكند ، زيرا اين تكليفى ظالمانه است و اگر نمازگزار مأمور به آن بود پيشينيان آن را مورد پرسش قرار مىدادند و ناگزير كسى از اصحاب در نيّت دچار وسوسه مىشد . امّا اين كه چنين امرى واقع نشده دليل است بر اين كه امر بر اساس تساهل است ؛ بنابر اين به هر صورتى كه براى مبتلاى به وسواس نيّت ميسّر باشد بايد بدان بسنده كند تا عادت او شود ، و وسوسه از او دور گردد ، و از خود نخواهد كه امور مذكور را در دل تحقّق دهد ، زيرا اين امر باعث مزيد وسواس است .\r\nما در كتاب الفتاوى تحقيقات مختلفى در شرح علوم و مقاصد مربوط به نيّت ذكر كرده‌ايم كه دانشمندان به دانستن آنها نيازمندند امّا شنيدن آنها براى عمل كننده ممكن است زيانبار باشد و وسواس او را برانگيزد ؛ از اين رو از ذكر آنها خوددارى كرديم .\r\n\r\nباب هفتم نمازهاى ديگر\r\n( 1 ) مىگويم : اين نمازها در نزد ما ( شيعه ) دو قسم‌اند : 1 - واجب 2 - مستحبّ\r\n\r\nقسم اول : نمازهاى واجب\r\n\r\n1 - نماز عيد فطر و اضحى\r\n( 2 ) امام صادق ( ع ) در روايت صحيح جميل بن درّاج فرمود : « نماز عيدين واجب است » « 1 » همهء آنچه در نماز جمعه شرط است در اين دو نماز نيز شرط است ، بجز دو خطبه كه اصحّ عدم اشتراط آنها در نماز اين دو عيد و استحباب آنهاست . همچنين استماع خطبه‌ها در اين نمازها واجب نيست و بعد از نماز خوانده مىشوند و مقدّم داشتن آنها\r\n\r\n\r\n","description":"","footnote":"\r\n( 1 ) الفقيه ، ص 133 ، شماره 1 .\r\n","page_name":" 64 ","page_number":64},
  {"content":"\r\n\r\nبدعت است .\r\nكيفيّت اين دو خطبه مانند خطبه‌هاى جمعه است ، جز اين كه امام در خطبهء عيد فطر آنچه مربوط به فطريّه است و شرايط و مقدار و وقت اداى آن را بيان مىكند ، و در خطبه اضحى آنچه مربوط به قربانى است شرح مىدهد ، و اگر شرايط حاصل نباشد مستحبّ است نماز فرادا خوانده شود ، و در جواز به جماعت خواندن آن در چنين موقعى تأمّل است و احوط منع مىباشد . مستحبّ است نمازهاى عيد در غير شهر مكّه در صحرا و بر روى زمين خوانده شود ، و بر زمين سجده به عمل آيد ، و پيش از خروج براى نماز عيد فطر چيزى تناول كند ، و در نماز عيد اضحى پس از بازگشت از آن از گوشت حيوانى كه قربانى مىكند بخورد ؛ و نيز مستحبّ است پس از غسل بوى خوش استعمال كنند جز پيرزنان كه براى آنها استحبابى ندارد ، و بهترين جامه‌هاى خود را بپوشند و با پاى برهنه و آرامى و وقار ، در حالى كه به ياد خدا باشند و دعاهاى مأثور را بخوانند ، و با عمامه و ردا باشند ، و به اين دو در اين جا بيشتر تأكيد شده است ، رهسپار نماز شوند و از راهى كه مىروند از راه ديگرى باز گردند ، و به هنگام برخاستن براى نماز اذان‌گو با آواز بلند سه بار بگويد : الصّلاة .\r\nسپس امام با مردم دو ركعت نماز عيد را به جا مىآورد . در ركعت نخست سوره و الشّمس و در ركعت دوّم سوره غاشيه را مىخواند . در روايت ديگرى است كه در ركعت اوّل سوره اعلى و در ركعت دوّم سوره و الشّمس را تلاوت كند . هنگامى كه از قرائت سوره در ركعت اوّل فارغ شد تكبير بگويد و سپس دستهايش را بلند كند و بگويد :\r\nاللّهم اهل الكبرياء و العظمة و اهل الجود و الجبروت و اهل العفو و الرّحمة و أهل التّقوى و المغفرة أسألك بحقّ هذا اليوم الّذى جعلته للمسلمين عيدا و لمحمّد صلّى اللّه عليه و آله ذخرا و كرامة و مزيدا أن تصلّى على محمّد و آل محمّد و أن تدخلنى فى كلّ خير أدخلت فيه محمّدا و آل محمّد و أن تخرجنى من كلّ سوء أخرجت منه محمّدا و آل محمّد صلواتك عليه و عليهم اللّهمّ انّى أسألك خير\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nما سألك عبادك الصّالحون و أعوذ بك ممّا استعاذ منه عبادك الصّالحون .\r\nاگر به آنچه در الفقيه « 2 » اضافه بر اين آمده است عمل كند افضل خواهد بود ؛ سپس تكبيرات دوّم و سوّم و چهارم و پنجم را بگويد و پس از هر كدام در حالى كه دستها را بلند مىكند دعاى مذكور را بخواند . پس از آن تكبير بگويد و به ركوع رود و بعد از آن دو سجده به جا آورد ؛ سپس براى ركعت دوّم به پا خيزد و همان كارهايى را كه در ركعت اوّل انجام داده به جا آورد جز اين كه در ركعت دوّم چهار تكبير بگويد و در عقب آنها چهار قنوت بخواند .\r\nدر برخى روايات آمده كه « 3 » تكبيرها و قنوتها پيش از قرائت است و جماعتى بر آن اعتماد كرده و گروهى آن را حمل بر تقيّه كرده‌اند ، زيرا آن موافق مذهب عامّه است .\r\nهنگامى كه از نماز عيد فراغت يافت دعاى امام زين العابدين ( ع ) را كه در صحيفه كامله مذكور است بخواند . « 4 » شايسته است در عيد فطر عقب چهار نماز كه اوّل آنها مغرب و آخر آنها نماز عيد است اين تكبيرات را بگويد : اللّه اكبر اللّه اكبر لا إله الّا اللّه و اللّه اكبر ، و للّه الحمد ، اللّه اكبر على ما هدانا ؛ و در عيد اضحى عقب پنج نماز كه اوّل آنها براى كسى كه در منى وقوف دارد ظهر روز قربان و براى غير او عقب ده نماز تكبيرات مذكور را بگويد و بر آنها اضافه كند : اللّه اكبر على ما رزقنا من بهيمة الأنعام و الحمد للّه على ما اولانا .\r\nدر اين روز تا وقت ظهر بيرون آمدن با سلاح و خواندن نافله جز در مسجد پيامبر ( ص ) در مدينه و نيز مسافرت پس از سپيده‌دم كراهت دارد . امّا پس از طلوع آفتاب مسافرت بكلّى حرام است ، زيرا موجب اخلال در واجب است .\r\nهر گاه عيد و جمعه در يك روز واقع شوند كسى كه نماز عيد را خوانده مخيّر است كه در نماز جمعه حاضر شود و يا از شركت در آن خوددارى كند ، چنان كه در خبر\r\n\r\n\r\n","description":"","footnote":"\r\n( 2 ) ص 135 ، شماره 30 و 37 .\r\n( 3 ) وسائل الشيعه باب كيفيت نماز دو عيد فطر و اضحى .\r\n( 4 ) دعاى چهل و هشتم .\r\n","page_name":" 66 ","page_number":66},
  {"content":"\r\n\r\nصحيح از امام صادق ( ع ) وارد شده است و عامّه آن را از پيامبر ( ص ) روايت كرده‌اند . « 5 » گفته شده است كه حضور در نماز جمعه واجب است ، و نيز گفته‌اند تخيير در حضور مخصوص كسانى است كه منزل آنها دور باشد ، ليكن اصحّ قول اوّل است . مستحبّ است شبهاى اين دو عيد را احياء بدارند و به نماز و دعا و ذكر بگذرانند .\r\nاز پيامبر ( ص ) روايت است : « كسى كه شبهاى اين دو عيد را احياء بدارد در آن روز كه دلها مىميرند دل او نخواهد مرد . » « 6 » از على ( ع ) نقل شده كه آن حضرت دوست مىداشت در چهار شب از شبهاى سال خود را براى عبادت از هر چيز فارغ سازد و آنها عبارتند از : شب اوّل ماه رجب ، شب نيمهء شعبان ، شب عيد فطر و شب عيد قربان . « 7 » شهيد گفته است : فضيلت احياى شب با ادراك بخش عمده‌اى از آن حاصل مىشود ، زيرا اكثر هر چيزى در حكم همهء آن است . ابن عبّاس گفته است : احياى شب اين است كه نماز عشاء به جماعت خوانده شود .\r\nغسل در شب عيد فطر مستحبّ است ؛ همچنين مستحب است كه قربانى در روز عيد اضحى يا دو روز پس از آن انجام شود . گفته شده است كه قربانى واجب است ؛ و در خبر صحيح آمده كه قربانى بر هر كسى كه بر آن دسترسى دارد خواه كوچك يا بزرگ واجب مىباشد و آن سنّت است « 8 » در روايتى آمده كه از معصوم ( ع ) پرسش شد در باره افراد تحت تكفّل چه مىفرمايى ؟ فرمود : « اگر مايلى انجام بده و اگر مايل نيستى خوددارى كن امّا تو آن را فرو مگذار . » « 9 » كسى كه به حيوان براى قربانى دسترسى ندارد مىتواند بهاى آن را صدقه دهد . در هنگام كشتن قربانى مىگويى : وجّهت وجهى للّذي فطر السّماوات . . . تا : و أنا من المسلمين اللّهمّ منك و لك بسم اللّه و اللّه اكبر اللّهمّ تقبّل منّى ؛ و اگر كس ديگرى در\r\n\r\n\r\n","description":"","footnote":"\r\n( 5 ) الفقيه ، ص 135 ، شماره 20 ؛ سنن ابن ماجه ، شماره 1310 و پس از آن .\r\n( 6 ) ثواب الاعمال ، ص 74 .\r\n( 7 ) قرب الاسناد ، ص 26 ؛ مصباح المتهجّد ، ص 450 .\r\n( 8 ) الفقيه ، ص 273 ، شماره 1 .\r\n( 9 ) الفقيه ، ص 273 ، شماره 2 .\r\n","page_name":" 67 ","page_number":67},
  {"content":"\r\n\r\nقربانى شركت دارد بگويد : اللّهمّ هذا عنّى و عن فلان . روايت شده است پيامبر ( ص ) قوچى را قربانى كرد و آن را به دست خود ذبح و فرمود : « بسم اللّه و اللّه اكبر هذا منّى و من لم يضحّ من امّتى » « 10 » سزاوار است از گوشت قربانى بخورد و برادران و بينوايان را از آن اطعام كند ، ذخيره كردن گوشت آن هر چند براى بيش از سه روز باشد اشكالى ندارد ، و تحريم آن منسوخ است .\r\nيكى از دانشمندان ما گفته « 11 » است : امّا در مورد عيد در نظر داشته باش كه آن روز براى كسانى كه روزهء آنها قبول شده و وظايف خود را انجام داده‌اند ، روز تقسيم جايزه و پخش رحمت و افاضه مواهب است . بنابر اين در اين روز و پيش از آن و بعد از آن در نمازت خشوع خود را زياد و براى قبولى اعمالت و عفو تقصيراتت به درگاه حق تعالى تضرّع و زارى بسيار كن ؛ و از حيرت مردوديّت اعمال و خوارى طرد و رانده شدن خود جامهء حيا و شرم بر تن بپوشان . بى شكّ اين روز براى هر كسى كه لباس نو بر تن كرده عيد نيست بلكه تنها براى كسانى عيد است كه از وعيدهاى الهى ايمنى يافته و از سختگيريها و تهديدهاى او در امان مانده و به سبب اعمال شايسته استحقاق مزيد اجر و ثواب پيدا كرده‌اند . پس با همهء چيزهايى كه با آنها به استقبال روز جمعه مىروى اعمّ از اداى وظايف مقرّر و رعايت نظافت و به كار بردن بوى خوش و ديگر اسبابى كه دلت را براى رو آوردن به سوى خدا آماده مىكند و در پيشگاه او حضور مىيابى ، به همان گونه به استقبال اين روز بشتاب . شايد شايستگى يا بى كه با او راز و نياز كنى و توفيق خضوع در برابر او را به دست آورى ؛ زيرا روزى شريف و زمانى گرانقدر مىباشد كه در آن روز اعمال نيك پذيرفته شود ، و دعاها به اجابت برسد . شاديت را در آن روز در چيزى\r\n\r\n\r\n","description":"","footnote":"\r\n( 10 ) در الفقيه آمده است كه پيامبر ( ص ) دو قوچ قربانى كرد و يكى از آنها را به دست خويش سر بريد و فرمود : « اللّهم هذا عنّى و عمّن لم يصحّ من أهل بيتى » و قوچ ديگر را ذبح كرد و فرمود : « اللّهم هذا عنّى و عمّن لم يضحّ من امّتى » .\r\n( 11 ) اسرار الصلاة شهيد دوّم ، ص 223 .\r\n","page_name":" 68 ","page_number":68},
  {"content":"\r\n\r\nقرار مده كه به خاطر آن آفريده نشده‌اى ، خداوند خوردن و آشاميدن و لباس و ديگر تمتعات دنيا را سبب اين عيد قرار نداده ، بلكه اين روز را به خاطر كثرت عطاياى حق تعالى نسبت به كسانى كه با كالاى آخرت با او داد و ستد مىكنند عيد گردانيده است .\r\n\r\n2 - نماز آيات\r\n( 1 ) در روايت صحيح جميل درّاج امام صادق ( ع ) فرموده است : « نماز خسوف واجب است » « 12 » ؛ همچنين با كسوف ماه و خورشيد و نيز زلزله نماز آيات واجب مىشود . طبق اصحّ اخبار به سبب وزيدن بادهاى تيره و تاريك و ديگر حوادث هول انگيز آسمانى كه موجب ترس و بيم همه مردم شود نماز آيات واجب مىشود ، چنان كه از روايات مربوط استفاده مىگردد ، گفته شده است : براى آيات مذكور يعنى بادهاى تيره و حوادثى از اين قبيل نماز مستحب است ؛ و نيز گفته‌اند : تنها براى بادهاى هراس‌انگيز و تاريكى شديد نماز آيات واجب مىشود . اين نماز علاوه بر دارا بودن شرايط نمازهاى ديگر علم به ظهور حادثه نيز شرط است ، زيرا تعلّق تكليف به غافل ممتنع مىباشد . بلى هر گاه كسوف و خسوف تمام قرص خورشيد و ماه را فرا گيرد ، و انسان بدان آگاه نشود واجب است اين نماز را به نيّت قضا به جا آورد زيرا اين واجبى است كه تازه به او تعلق گرفته است . نماز مذكور مشتمل بر ده ركعت و چهار سجده است . نخست تكبيرة الاحرام مىگويد و حمد و سوره مىخواند و به ركوع مىرود ؛ پس از آن مىايستد و حمد و سوره مىخواند تا پنج بار اين عمل را انجام مىدهد . سپس دو سجده به جا مىآورد و پس از آن مىايستد و همهء آنچه را در ركعت اوّل انجام داده تكرار مىكند . نمازگزار نيز چنانچه بخواهد مىتواند يك سوره را پنج بخش كند و هر بخش را پيش از ركوع بخواند . در اين صورت سوره حمد تنها در ركعت اوّل و ششم خوانده مىشود .\r\nهر گاه كسوف يا خسوف تمام قرص را فرا گيرد چه به صورت ادا و چه قضا غسل\r\n\r\n\r\n","description":"","footnote":"\r\n( 12 ) الفقيه ، ص 133 ، شماره 1 .\r\n","page_name":" 69 ","page_number":69},
  {"content":"\r\n\r\nمستحبّ است ؛ و نيز مستحبّ مىباشد كه نماز به جماعت در زير آسمان برگزار و به اندازه طول حادثه نماز طولانى شود ، و سجود او به قدر ركوع و قرائت او به درازا كشد ، و اگر پيش از انجلاء يعنى ظاهر شدن قرص ، از نماز فارغ شود آن را اعاده كند و يا به دعا مشغول باشد . به هنگام وقوع زلزله بگويد : إنّ اللّه يمسك السّماوات و الارض أن تزولا و لئن زالتا إن أمسكهما من احد من بعده إنّه كان حليما غفورا ؛ و در هنگام وزيدن بادهاى سخت با صداى بلند دعا كند و تكبير بگويد .\r\nيكى از دانشمندان « 13 » ما گفته است : امّا در باره آيات بايد به هنگام ظهور آنها ، وقايع هولناك آخرت مانند زلزله‌ها ، بىفروغ شدن خورشيد و ماه ، تاريكى قيامت ، ترس و هراس خلايق و اجتماع و استغاثه آنها در آن عرصه ، و بيم آنها را از مجازات و استيصال به يادآورى ، پس با افزودن بر خشوع و خضوع و ترس خود در نجات از اين شدايد ، و بازگشت نور بعد از ظلمت و ناديده گرفتن خطاها و لغزشها ، بسيار دعا و زارى كرده از همه گناهانت توبه كن و توبه‌ات را نيكو به جاى آور ، شايد در آن حال كه دلشكسته و سرافكنده و از تقصيرات خود شرمگين باشى به تو نظرى افكنده شود ، و توبه‌ات قبول گردد ، و از خطاهايت صرف‌نظر شود ؛ چه او دلهاى شكسته را مىپذيرد ، و نفوس خاشع و گردنهاى خاضع ، و به خود پيچيدن از سنگينى بار گناه ، و پرهيز از بازگشت به اصرار در خطا را دوست مىدارد .\r\nمىگويم : در الفقيه « 14 » از سيّد العابدين امام سجّاد ( ع ) روايت شده كه ضمن حديثى فرموده است : « براى دو آيت حق تعالى ( خورشيد و ماه ) دچار ترس و بيم نمىشود ، مگر كسى كه از شيعيان ما باشد و چون آيتى از آنها واقع شود به خدا پناه بريد و به او بازگشت كنيد . » و نيز در الفقيه آمده كه پيامبر ( ص ) فرموده است : « خورشيد و ماه دو آيت از آيات خداوند متعال مىباشند . به قدرت او گردش مىكنند ، و به فرمان او باز مىايستند براى\r\n\r\n\r\n","description":"","footnote":"\r\n( 13 ) اسرار الصلاة شهيد دوّم ، ص 223 .\r\n( 14 ) ص 141 ، شماره 1 .\r\n","page_name":" 70 ","page_number":70},
  {"content":"\r\n\r\nمرگ يا زندگى كسى كسوف نمىكنند ، پس هر گاه يكى از آن دو كسوف كرد به مساجد بشتابيد . » « 15 » در روزگار خلافت امير مؤمنان ( ع ) كسوف واقع شد . آن حضرت با مردم نماز آيات به جا آورد به گونه‌اى كه چون يكى به ديگرى مىنگريست پاى او را از عرقش خيس مىديد . « 16 » عبد الرّحمان بن ابى عبد اللّه از باد و تاريكى كه آسمان را فرا مىگيرد و كسوف پرسش كرد ، امام صادق ( ع ) فرمود : « نماز آنها مانند يكديگر است . » « 17 » فضل بن شاذان در العلل از امام رضا ( ع ) روايت كرده كه فرموده است : « براى كسوف نمازى قرار داده شده است ، زيرا آن از آيات خداوند متعال است و معلوم نيست با وقوع آن رحمت ظاهر مىشود يا عذاب از اين رو پيامبر ( ص ) خواست امّتش در چنين موقعى به آفريننده و رحم كنندهء خود پناه برند تا شرّ آن را از آنان برگرداند و آنها را از بديهاى آن نگه دارد همچنان كه عذاب را از قوم يونس هنگامى كه به خدا تضرّع كردند برگردانيد . » « 18 »\r\n\r\n3 - نماز طواف\r\n( 1 ) نماز طواف كه پس از طواف به جا آورده مىشود دو ركعت است . اگر طواف واجب باشد اين نماز نيز واجب است و چنانچه مستحبّ باشد اين نيز مستحبّ خواهد بود . اين قول كه طواف و نماز آن مطلقا مستحبّ مىباشد شاذّ و نادر است . خداوند متعال فرموده است :  وَ اتَّخِذُوا مِنْ مَقامِ إِبْراهِيمَ مُصَلًّى  « 19 » و همان گونه كه در اخبار وارد شده مستحب است در دو ركعت نماز مذكور سوره توحيد و حجر قرائت شود . « 20 » يكى از دانشمندان ما « 21 » گفته است : امّا نماز طواف ، پس با توجّه به جلال و شكوه\r\n\r\n\r\n","description":"","footnote":"\r\n( 15 ) كافى ، ج 3 ، ص 463 .\r\n( 16 ) الفقيه ، ص 142 ، شماره 3 .\r\n( 17 ) الفقيه ، ص 142 ، شماره 4 .\r\n( 18 ) الفقيه ، ص 142 ، شماره 5 .\r\n( 19 ) بقره / 125 : مقام ابراهيم را نمازگاه خويش گيريد .\r\n( 20 ) كافى ، ج 4 ، ص 423 .\r\n( 21 ) شهيد دوّم در اسرار الصلاة ، ص 224 .\r\n","page_name":" 71 ","page_number":71},
  {"content":"\r\n\r\nاين خانه جلال و عظمت پروردگار آن را به يادآور ، و بدان به منزله كسى هستى كه در پيشگاه پادشاه مطلق و حاكم محقّق اين جهان ايستاده‌اى و اگر چه در همهء احوال بر درونت آگاه و بر ظاهر و باطنت احاطه دارد ، ليكن وضع در اين جا شديدتر و مراقبت در آن لازمتر و كاملتر است و غفلت در اين مقام سخت‌تر و مصيبت‌بارتر است ، و آن كه در پيش روى شاه و در كنار سرير سلطنت او در تعظيم و توقيروى كوتاهى مىكند با كسى كه از دور حرمت شاه را پاس نمىدارد تفاوت بسيار است ، هر چند علم او همه را شامل مىشود و به همهء اشياء احاطه دارد ؛ و اين امرى است كه بايد بر خشوع و اشتياق تو بيفزايد ، و به سبب آن از اعراض و اهمال نسبت به او بپرهيزى . از اين رو گناه در اين بقعه‌هاى شريف چند برابر و ثواب و حسنه نيز مضاعف است . در باره پيامبران مقرّب گذشته و اولياى شايسته خداوند بينديش ، و آثار و قرب آنها را به درگاه پروردگار و اثراتى را كه اعمال آنها پديد آورده است بنگر ، و عشق آنها را به تحصيل سعادت جاويد و رسيدن به نعمتهاى ابدى به يادآور ، نعمتهايى كه در طول گذشت روزگارها پيوسته تجديد مىشود و پياپى گسترش مىيابد ؛ و در اعمال و كردار خود و رو آوردن به حقّ به آنان تأسّى جوى ، و اين امور و نظاير آن مقدّمه نماز تو باشد نه اين كه مقارن با نماز برايت حاصل گردد ، زيرا وظيفه انسان در برابر نماز به ويژه ميل و اقبال به آن است تا بتوان از اين درجه به مدارج بالاتر ارتقاء يافت .\r\n\r\n4 - نماز ميّت\r\n( 1 ) نماز ميّت واجب كفايى است . اگر يكى از كسانى كه از فوت او اطّلاع يافته اين نماز را به جا آورد از ديگران ساقط مىشود . اين نماز مشتمل بر پنج تكبير است و ميان آنها چهار دعاست كه بايد پس از نيّت و رو به قبله قرار گرفتن به جا آورده شود . بايد ميّت را پس از غسل دادن و كفن كردن به گونه‌اى در پيش روى نمازگزار بگذارند كه سر ميّت در طرف راست او باشد . و اين امر در مورد مأموم لازم نيست . همچنين ميّت رو به\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nهوا قرار داده شود ، بطورى كه اگر بر دست راستش خوابانده شود برابر قبله قرار گيرد .\r\nمستحبّ است نمازگزار با وضو باشد ، و در هر تكبير به ويژه در نخستين تكبير دستها را بالا برد ، و امام در برابر وسط بدن ميّت اگر مرد باشد و در برابر سينه ميّت اگر زن باشد بايستد . مردها جلو مىايستند هر چند مأموم بيش از يك نفر نباشد . و نيز مستحبّ است كه نزديكترين كس به ميّت امامت نماز را به عهده گيرد ، يا كسى را كه محبوب اوست به امامت تعيين كند ، مگر آن كه ميّت كسى غير از او را وصيّت كرده باشد و نيز مستحبّ است امام كفشهايش را از پا درآورد و پس از فراغ از نماز بايستد تا جنازه را بلند كنند و در محلّى كه براى اين كار معمول است اين نماز خوانده شود تا نمازگزاران زياد شوند . در خبر صحيح از امام صادق ( ع ) روايت شده است : « چون ميّت بميرد و چهل تن از مؤمنان بر جنازه‌اش حاضر شوند و بگويند : اللّهمّ انّا لا نعلم منه الّا خيرا و انت اعلم به منّا خداوند متعال در پاسخ مىگويد : پاداش گواهى شما را دادم و آنچه را از او مىدانم و شما نمىدانيد آمرزيدم . » « 22 » چنان كه در اخبار صحيح آمده است كسى كه در اثناى نماز وارد شود بايد از امام متابعت كند و پس از فراغ از نماز تكبيرات را به ترتيب خود به اتمام برساند . « 23 » قول اصحّ اين است كه الفاظ خاصّى براى دعا تعيين نشده و اين به سبب اختلاف روايات و به خاطر حديثى است كه به سند حسن از امام صادق ( ع ) نقل شده كه فرموده است : « در آن دعاى معيّنى نيست به هر چه مىخواهى دعا كن » ؛ « 24 » و اين بر خلاف قول گروهى از متأخّرين است كه گفتن شهادتين را در عقب تكبير اوّل ، و درود بر پيامبر و خاندان او را در عقب تكبير دوّم و دعا براى مؤمنان را پس از تكبير سوّم و دعا براى ميّت را پس از تكبير چهارم واجب دانسته‌اند . برخى از پيشينيان ذكر همهء اذكار چهارگانه را در عقب هر تكبير افضل دانسته‌اند ، و اين قول به احتياط نزديكتر و با اخبار معتبر\r\n\r\n\r\n","description":"","footnote":"\r\n( 22 ) كافى ، ج 3 ، ص 254 ، شماره 14 .\r\n( 23 ) الفقيه ، ص 42 ، شماره 26 .\r\n( 24 ) كافى ، ج 3 ، ص 185 ، شماره 1 .\r\n","page_name":" 73 ","page_number":73},
  {"content":"\r\n\r\nسازگارتر است . سزاوارتر اين است كه به خبر صحيح ابى ولّاد از امام صادق ( ع ) عمل شود ، « 25 » و آن عبارت از اين است كه گفته شود : اشهد ان لا إله إلّا اللّه وحده لا شريك له اللّهم صلّ على محمّد و آل محمّد اللّهمّ انّ هذا المسبّحى قدّامنّا عبدك ابن عبدك و قد قبضت روحه إليك و قد احتاج إلى رحمتك و انت غنىّ عن عذابه اللّهمّ و لا نعلم من ظاهره إلّا خيرا و انت اعلم بسريرته اللّهمّ ان كان محسنا فضاعف في إحسانه و ان كان مسيئا فتجاوز عن إساءته ، و اين دعا را بين هر دو تكبير تكرار كند .\r\nاگر مرده مستضعف و غير شيعى است پس از صلوات بر پيامبر و خاندان او و دعا براى مؤمنان بگويد : اللّهم اغفر للّذين تابوا و اتّبعوا سبيلك و قهم عذاب الجحيم .\r\nاگر مرده مجهول و ناشناس است بگويد : اللّهم هذه النّفوس أنت أحييتها و أنت أمّتها أللّهمّ ولّها ما تولّت و احشرها مع من أحبّت .\r\nبراى كودك بگويد : اللّهمّ اجعله لأبويه و لنا سلفا و فرطا و أجرا .\r\nاگر مرده منكر حقّ است نمازگزار بگويد : اللّهم املا جوفه نارا و قبره نارا و سلّط عليه الحيّات و العقارب .\r\nاز امام صادق ( ع ) روايت است كه فرمود : « مردى از منافقان مرده بود . امام حسين ( ع ) در راه به يكى از دوستانش برخورد كرد . امام ( ع ) به او فرمود : به كجا مىروى ؟\r\nعرض كرد : از اين كه بر جنازه اين منافق نماز بگزارم مىگريزم . امام حسين ( ع ) به او فرمود : در كنار من بايست و آنچه را شنيدى كه مىگويم مانند آن را بگو . راوى مىگويد :\r\nامام حسين ( ع ) دستهايش را بلند كرد و گفت : اللّهم اخز عبدك فى عبادك و بلادك اللّهم أصله اشدّ نارك اللّهم أذقه حرّ عذابك فانّه كان يوالى أعدائك و يعادي أولياءك و يبغض أهل بيت نبيّك « 26 »\r\n\r\n\r\n","description":"","footnote":"\r\n( 25 ) كافى ، ج 3 ، ص 184 ، شماره 3 .\r\n( 26 ) الفقيه ، ص 43 ، شماره 46 ؛ كافى ، ج 3 ، ص 188 ، شماره 2 .\r\n","page_name":" 74 ","page_number":74},
  {"content":"\r\n\r\nمىگويم : در اين مورد طبق سنّت به گفتن چهار تكبير اكتفا مىشود .\r\nجايز است بر جنازه‌هاى متعدّد فقط يك نماز خوانده شود ، و در عكس آن اقوال مختلفى گفته شده است .\r\nدر فضيلت نماز ميّت و تشييع آن و چهار گوشه تابوت مرده را گرفتن اخبار بسيارى وارد شده كه ما برخى از آنها را در كتاب آداب مصاحبت و معاشرت از بخش عادات ذكر خواهيم كرد .\r\nيكى از دانشمندان ما « 27 » گفته است : امّا در مورد جنازه ، پس به هنگام مشاهده و گذاردن آن در پيش روى تو ، به يادآور از خانواده و فرزندانت كه آنها را پس از خود به جا مىگذارى و اموالى را كه ترك مىكنى و با دست تهى بر خداوند وارد مىشوى ؛ و اين كه جز اعمال شايسته و كارهاى سودآور در آخرت چيزى نمىتواند با مرده همراه باشد ؛ و بنگر كه چگونه شادابى او از ميان رفته و چابكى و نيرومندى او دگرگون شده و به اندك مدّتى خاك گور شكل او را محو مىكند ، و زيبايى او را از ميان مىبرد در حالى كه فرزندانش يتيم شده و زنانش بيوه گشته ، و اموالش از دست رفته ، و جايش در مسجد و مجالس ديگر خالى و آثارش منقطع شده است ؛ با اين كه او آرزويى دراز داشت ، و حيله و نيرنگ بسيار براى مساعد كردن شرايط و اسباب به كار مىبرد . و از دخول در زير خاك و ورود بر آنچه شرح آن در كتاب آمده غافل بود ، و به قدرت و جوانى خود اعتماد داشت ، و از مرگ فجيع و هلاك سريع خود كه در پيش رويش قرار داشت روگردان بود .\r\nبه هر حال او در ترديد بسر مىبرد . و گاهى هم مردگانى را تشييع مىكرد ، امّا اكنون پاها و پيوندهايش از كار افتاده است . آن كه زبانش در هم فرو رفته و تباه شده چگونه مىتواند سخن گويد و آن كه دندانهايش دگرگون شده چسان مىتواند بخندد و چگونه مىتواند چاره‌اى به حال خود انديشد كسى كه اگر ده سال مىگذشت در اين امر نمىانديشيد در حالى كه ميان او و مرگ بيش از يك ماه يا كمتر فاصله نبود ، و او از آنچه در باره‌اش اراده\r\n\r\n\r\n","description":"","footnote":"\r\n( 27 ) اسرار الصلاة شهيد دوّم ، ص 225 .\r\n","page_name":" 75 ","page_number":75},
  {"content":"\r\n\r\nمىشد غفلت داشت تا ناگهان بىآنكه او پيش‌بينى كند مرگ او را فرا گرفت ، و نداى پروردگار جبّار به گوش او رسيد كه يا بهشت و يا دوزخ . اينك تو هم بايد بينديشى كه در غفلت مانند اويى و فرجام تو هم مانند فرجام او خواهد بود . پس در اين فرصت براى آماده شدن به پا خيز ، و به افزون كردن توشه و زاد اين راه بپرداز ؛ زيرا مسافت بسيار طولانى ، و گردنه‌ها و پستى و بلنديهاى آن طاقت‌فرسا و خطرات آن بسيار سخت است ، و پشيمانى پس از مرگ سودى ندارد . اين نوع تفكّرات آرزوها را كوتاه مىكند ، و انسان را براى به جا آوردن اعمال شايسته آماده مىسازد ، و محلّ آن چنان كه گذشت در خارج از نماز است .\r\n\r\n5 - نماز نذر ، سوگند ، عهد\r\n( 1 ) اين نماز را مكلّف به سبب نذر يا قسم يا عهد بر خود واجب مىسازد ، و وفاى به آن طبق شرطى كه كرده هم از لحاظ كميّت و كيفيّت و هم از نظر زمان و مكان بر او واجب است مادام كه شرط او با حقيقت نماز منافات نداشته باشد . اگر شرط او داراى مزيّتى نباشد در انعقاد آن دو قول است كه اصحّ آن منعقد شدن نذر يا عهد يا سوگند اوست ، و در اداى آن بدون آن كه شرطى كرده باشد دو وجه است ، خداوند متعال فرموده است :   أَوْفُوا بِالْعُقُودِ   « 28 » ، و نيز :  يُوفُونَ بِالنَّذْرِ  « 29 » و نيز  وَ لا تَنْقُضُوا الْأَيْمانَ بَعْدَ تَوْكِيدِها  « 30 » و جز اينها .\r\nيكى از دانشمندان ما گفته است : امّا نماز نذر و عهد و امثال آنها بايد قبولى آنها را درك و در اداى آنها رغبت كند و در باره آنها اهتمام ورزد تا به عهدى كه با خدا بسته وفا ، و فرمان او را امتثال كرده باشد ؛ و به تصوّر آن كه اين نماز در اصل واجب نيست آن را رها نكند ، چه آن از حيث عظمت و اهميّت مانند ديگر نمازهاست . اين را در نظر آورد\r\n\r\n\r\n","description":"","footnote":"\r\n( 28 ) مائده / 1 : . . . به پيمانها و قراردادها وفا كنيد .\r\n( 29 ) دهر / 6 : به نذر خود وفا مىكنند .\r\n( 30 ) نحل / 91 : . . . و سوگندهايتان را پس از تاكيد نشكنيد .\r\n","page_name":" 76 ","page_number":76},
  {"content":"\r\n\r\nكه اگر او با يكى از شاهان اين جهان براى يكى از كارهاى دنيا پيمان بسته باشد كه آن را زير نظر مستقيم او انجام دهد چگونه به اين كار راغب ، و در اصلاح و محكم‌كارى آن كوشا و دلش از علاقه و مراقبت نسبت به آن سرشار خواهد بود تا نظر مساعد شاه را به دست آورد ، و اين تنها به سبب وعده‌اى است كه به او داده است ، چه رسد به اين كه با عهد و ميثاق تاكيد شده باشد . بنابر اين نبايد نظر پروردگار متعال را در مرتبه‌اى كمتر از نظر بنده ناچيز او قرار داد ، چه اين دليل نفاق و نشانه شرك مىباشد .\r\nو نيز اين دانشمند ما مىگويد : به همين گونه بايد انسان وظيفهء خود را در برابر هر يك از نمازها بر حسب اهميّت و مرتبه‌اى كه دارند در نظر گيرد ، و سنن و آداب آنها را رعايت كند ، و به وظايف و تكاليفى كه شرح داديم بسنده نكند بلكه ديدگاه خود را بالا برد تا آنگاه كه خداوند متعال ابواب معارف خود را به روى او بگشايد ؛ زيرا ابواب فيوضات حضرت حق همواره به روى بندگان گشوده است ، و انوار جود و بخشش او به اندازهء استعداد و قابليّت هر يك از نفوس انسانى بر آنها نازل و و اصل مىشود .\r\n\r\nقسم دوّم : نوافل يوميّه و غير يوميّه\r\n\r\nامّا نوافل يوميّه :\r\n( 1 ) در هر شبانه روز سى و چهار ركعت ، يعنى دو برابر نمازهاى واجب روزانه است و با آنها پنجاه و يك ركعت مىباشد . در حديثى از اهل بيت ( ع ) وارد شده كه نشانه‌هاى مؤمن پنج چيز است : « پنجاه و يك ركعت نماز در هر روز زيارت اربعين ، بر خاك گذاشتن پيشانى در نماز ، انگشتر به دست راست كردن و بسم اللّه الرّحمان الرحيم را بلند گفتن . » « 31 » هشت ركعت از نوافل يوميّه را به هنگام ظهر ، هشت ركعت بعد از ظهر ، چهار ركعت پس از مغرب ، دو ركعت نشسته پس از نماز عشاء كه يك ركعت حساب مىشود ، سيزده ركعت پس از نيمه شب تا فجر دوّم كه دو ركعت از آن نافله صبح است به جا\r\n\r\n\r\n","description":"","footnote":"\r\n( 31 ) تهذيب ، ج 2 ، ص 17 .\r\n","page_name":" 77 ","page_number":77},
  {"content":"\r\n\r\nمىآورند ، در برخى از احاديث تعداد نوافل كمتر از اين ذكر شده است به اين ترتيب كه از نافله ظهر چهار ركعت و از نافله مغرب دو ركعت ساقط و دو ركعت نشستهء نافلهء عشاء حذف شده است ، ليكن اين روايات بر تاكيد در استحباب ركعات مورد ذكر حمل شده است .\r\nدر روايت صحيح از امام صادق ( ع ) نقل شده كه فرموده است : « كمتر از چهل و چهار ركعت نماز به جاى نياور . » « 32 » يعنى با نمازهاى واجب .\r\nدر روايت صحيح از امام باقر ( ع ) آمده است كه بعد از شمردن تعداد نوافل فرمود :\r\n« اينها همه مستحبّ است و واجب نيست ، ترك كننده نماز واجب كافر است ليكن ، ترك كننده اينها كافر نيست و ترك نوافل گناه است ، زيرا مستحبّ است كسى كه كار نيكى را انجام مىدهد بر آن مداومت كند . » « 33 » اداى نوافل موجب تكميل نمازهاى واجبى است كه به سبب عدم حضور قلب ناقص انجام شده است . در حديث صحيح از امام صادق ( ع ) روايت شده كه فرمود :\r\n« همانا از نماز بنده ثلث يا ربع يا خمس آن بالا مىرود ، و از نماز او تنها آنچه در آن حضور قلب داشته است مقبول واقع خواهد شد ، و اين كه به نوافل دستور داده شده براى اين است كه آنچه از فرايض ناقص انجام گرديده كامل شود . « 34 » احاديث در فضيلت تهجّد و نماز شب بسيار است و ما بخشى از آنها را به خواست خدا در كتاب ترتيب اوراد ذكر خواهيم كرد .\r\nدر حديث صحيح از امام صادق ( ع ) روايت شده است : « كسى كه نماز شب از او فوت شده چنانچه پيش از طلوع فجر برخيزد و نماز وتر و نافله صبح را به جا آورد نافله شب در دفتر اعمال او برايش نوشته مىشود . » « 35 »\r\n\r\n\r\n","description":"","footnote":"\r\n( 32 ) تهذيب ، ج 1 ، ص 144 .\r\n( 33 ) تهذيب ، ج 1 ، ص 135 .\r\n( 34 ) پيش از اين ذكر شده است ، دعائم الاسلام قاضى نعمان ؛ مستدرك ، ج 1 ، ص 177 ؛ المحاسن ، ص 29 ؛ تهذيب ، ج 1 ، ص 233 .\r\n( 35 ) تهذيب ، ج 1 ، ص 232 و 233 .\r\n","page_name":" 78 ","page_number":78},
  {"content":"\r\n\r\nمنظور از وتر ركعتهاى سه گانه‌اى است كه بايد سلام پس از ركعت اوّل ترك نشود .\r\nو اگر براى به جا آوردن سه ركعت وتر و دو ركعت نافله صبح وقت تنگ باشد به دو ركعت نافله صبح بسنده كند ؛ و نيز چنانچه چهار ركعت از نماز شب را خوانده صبح طلوع كند مىتواند بقيّه نوافل شب را بخواند و كامل كند . گاهى هم خواندن تمام نمازهاى شب پس از طلوع فجر جايز است ، ليكن نبايد اين عمل عادت شود ، و نيز هر زمان وقت تنگ باشد مىتواند به خواندن سوره حمد اكتفا كند .\r\nدر قنوت يك ركعت وتر مستحب است هفتاد يا صد بار استغفار كند و دعا و ذكر را با خواندن آنچه مأثور است و در كتب ادعيّه آمده طول دهد .\r\nدر الفقيه « 36 » آمده است : پدرم - كه خداوند از او خشنود باد - در نامه‌اى كه به من نوشته گفته است : بدان اى پسرك من افضل نوافل دو ركعت نافلهء صبح و پس از آن يك ركعت وتر و پس از آن دو ركعت از نافله ظهر و پس از آن نافله مغرب و پس از آن تمام نماز شب و پس از آن تمام نوافل روز است .\r\nدر همان كتاب مذكور است كه امام صادق ( ع ) فرموده است : « هر چه در شب از تو فوت شود قضاى آن را در روز به جا آور . خداوند متعال فرموده است :  وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً  « 37 » ؛ يعنى انسان آنچه در شب از او فوت شده در روز قضاى آن را به جا آورد ، و آنچه در روز از او فوت گرديده در شب آن را قضا كند ، و نمازهاى شبى را كه از تو فوت شده در هر وقتى از شبانه‌روز كه بخواهى مادام كه وقت نماز واجب نباشد مىتوانى به جا آورى . » « 38 » امام صادق ( ع ) فرموده است : « قضاى نماز شب پس از صبح و پس از عصر از اسرار مكنون آل محمّد ( ع ) است . » « 39 »\r\n\r\n\r\n","description":"","footnote":"\r\n( 36 ) ص 13 ، باب افضل النوافل\r\n( 37 ) فرقان / 62 : او كسى است كه شب و روز را جانشين يكديگر قرار داد براى آنهايى كه بخواهند متذكّر شوند يا شكرگزارى كنند .\r\n( 38 ) الفقيه ، ص 132 ، شماره 1 و 6 و 7 .\r\n( 39 ) الفقيه ، ص 132 ، شماره 1 و 6 و 7 .\r\n","page_name":" 79 ","page_number":79},
  {"content":"\r\n\r\nپيامبر ( ص ) فرموده است : « خداوند متعال به بنده‌اى كه قضاى نماز شب را در روز به جا مىآورد بر فرشتگان مباهات مىكند و ميگويد : اى فرشتگان من به بنده‌ام بنگريد كه قضاى چيزى را به جا مىآورد كه بر او واجب نكرده‌ام . گواه باشيد كه من او را آمرزيدم . » « 40 » يزيد بن معاويه عجلى از ابى جعفر امام باقر ( ع ) روايت مىكند كه فرموده است :\r\n« افضل به جا آوردن قضاى نماز شب در ساعت آخر شب است كه از تو فوت شده است ، و باكى نيست كه قضاى آن را در روز و پيش از آن كه ظهر شود انجام دهى . » « 41 » پايان گفتار الفقيه در سفر و به هنگام ضرورت مقدّم داشتن نماز شب در اوّل شب جايز است ، ليكن از نظر اهل بيت ( ع ) به جا آوردن قضاى آن افضل است .\r\nكيفيّت نمازهاى نافله و آداب آن با خواست خداوند به زودى ضمن همين بخش در كتاب ترتيب اوراد بيان خواهد شد .\r\nدر نوافل روز جمعه چهار ركعت افزوده مىشود ، زيرا دو ركعت از نماز واجب كم شده است ؛ از اين رو در روز جمعه بيست ركعت نافله خوانده مىشود . اخبار در باره تقسيم ركعات مذكور مختلف است . در بعضى از آنها آمده است كه شش ركعت هنگام بالا آمدن روز ، و شش ركعت پيش از ظهر ، و دو ركعت در وقت ظهر روز جمعه ، و شش ركعت بعد از نماز جمعه به جا آورده شود . در برخى ديگر غير از اين ذكر شده است .\r\nپاره‌اى از آنها حاكى است كه نوافل روز جمعه از اين تعداد بيشتر و شمارى ديگر گوياى اين است كه كمترند . بعضى از اين روايات مشعر بر اين است كه خواندن آنها پيش از نماز واجب افضل است ؛ و در خبر ديگرى آمده كه گزاردن آنها بعد از نماز واجب بهتر است ، ليكن اين خبر حمل شده بر زمانى كه نوافل را تا دخول وقت فريضه به جا نياورده باشد ، و عمل به مضمون همهء اين روايات نيكوست .\r\n\r\n\r\n","description":"","footnote":"\r\n( 40 ) الفقيه ، ص 132 ، شماره 1 و 6 و 7 .\r\n( 41 ) الفقيه ، ص 132 ، شماره 1 و 6 و 7 .\r\n","page_name":" 80 ","page_number":80},
  {"content":"\r\n\r\nبنابر مشهور ميان اصحاب ما و طبق اخبار مستفيض در ماه رمضان هزار ركعت بر اين نوافل افزوده مىشود و اين اخبار از لحاظ تعيين و تقسيم ركعات مذكور بر شبهاى اين ماه اختلاف دارند . شيخ صدوق اين موضوع را انكار كرده و اخبار صحيحى را بر تأييد مدّعاى خود آورده است . « 42 » براى هر يك از شبهاى ماه مبارك رمضان و نيز ماه‌هاى رجب و شعبان علاوه بر نوافل مذكور نماز خاصّى ذكر شده و هزار ركعتى كه گفته شد در كتب مربوط مذكور است .\r\n\r\nاما نوافل غير يوميه\r\n\r\n1 - از جملهء نوافل غير يوميّه نماز تحيّت مسجد است\r\n( 1 ) كه به هنگام ورود به آن هر گاه وقت نماز واجب نباشد به جا آورده مىشود ؛ و چنانچه به نماز واجب يا قضاى آن و يا نافله مشغول شود تحيّت را ادا كرده و فضيلت آن را به دست آورده است ، زيرا مقصود اين است كه از لحاظ حفظ حقّ مسجد در ابتداى ورود به آن از عبادت خاصّ مسجد فارغ نباشد . از اين رو داخل شدن به مسجد بدون وضو مكروه است .\r\n\r\n2 - نماز استسقاء :\r\n( 2 ) اين نماز به هنگامى كه آب نهرها فرو نشيند و باران دير ببارد مستحبّ مؤكّد است . نماز مذكور مشتمل بر دو ركعت و دو خطبه و مانند نماز عيد فطر و اضحى است ، جز اين كه در قنوتها و خطبه‌هاى آن چيزى كه با نزول باران مناسبت داشته باشد ذكر مىشود ؛ و افضل ذكر دعاهاى مأثور از اهل بيت ( ع ) است .\r\nدر الفقيه آمده كه پيامبر ( ص ) به هنگام استسقاء گفت : اللّهمّ أسق عبادك و بهائمك ، و انشر رحمتك و أحى بلادك الميّتة « 43 » و اين دعا را سه بار تكرار فرمود .\r\nدر اين نماز غسل مستحب است ؛ همچنين مستحبّ است مردم سه روز روزه بدارند ، و در روز سوّم براى استسقاء بيرون روند ، و آن روز دوشنبه باشد ، و با پاى برهنه و آرامش و وقار به صحرا روند ، و پيشاپيش آنها اذان‌گوها حركت كنند و سالخوردگان و\r\n\r\n\r\n","description":"","footnote":"\r\n( 42 ) الفقيه ، ص 186 ، باب الصّلاة فى شهر رمضان .\r\n( 43 ) همان مأخذ ، ص 139 ، شماره 15 .\r\n","page_name":" 81 ","page_number":81},
  {"content":"\r\n\r\nكودكان و از كار افتادگان و چهارپايان را همراه خود ببرند ، و ميان كودكان و مادرانشان جدايى اندازند تا گريه و شيون زياد شود ، و همه در عرض نياز مشاركت داشته باشند ، زيرا پيامبر ( ص ) فرموده است : « اگر كودكان شيرخوار و سالخوردگان گوژپشت و دامهاى چرنده نبود خداوند عذاب را با شدّت بر شما نازل مىساخت » « 44 » گفته شده : اگر اهل ذمّه جدا و بطور مشخّص براى استسقاء بيرون روند از آنها جلوگيرى نمىشود . هنگامى كه امام از دو خطبه فارغ شد يا در اثناى خطبه دوّم از باب تفألّ به اين كه وضع دگرگون شده عباى خود را پشت و رو كند بطورى كه قسمتى كه در سمت راست او بود ، در طرف چپ او قرار گيرد و بالعكس . پيامبر ( ص ) به همين گونه عمل فرموده است . سپس رو به قبله مىايستد و صدبار تكبير مىگويد ، پس از آن به مردمى كه در سمت راست او قرار دارند متوجّه مىشود و صد بار تسبيح مىگويد ؛ بعد به مردمى كه در طرف چپ او هستند رو كرده صد بار لا إله الّا اللّه را تكرار مىكند ؛ سپس به مردمى كه روبروى او قرار دارند رو كرده صد بار الحمد للّه مىگويد ، و در گفتن اين اذكار بايد صداى خود را بلند كند . پس از آن با بلند كردن دستها دعا كند ، سپس مردم دعا كنند . اگر در اجابت اين نماز و دعا تأخير شود بايد اين عمل تكرار گردد .\r\nغزّالى مىگويد : باكى نيست كه در عقب نمازهاى سه روز پيش از بيرون آمدن دعا كنند ، و اين دعا آداب و شرايط باطنى دارد كه آن توبه و ردّ مظالم و غير آن است و شرح آن در كتاب دعوات خواهد آمد .\r\n\r\n3 - نماز جعفر بن ابى طالب -\r\n( 1 ) و آن را نماز تسبيح ، و نماز حبوه نيز مىگويند ؛ و آن از نوافل مؤكّد و مشهور ميان عامّه و خاصّه است .\r\nدر تهذيب « 45 » به سند صحيح از بسطام از امام صادق ( ع ) روايت است كه مردى به آن حضرت عرض كرد : فدايت شوم ، مرد برادرش را در آغوش مىگيرد ؟ فرمود : « آرى همانا به پيامبر خدا ( ص ) در روز فتح خيبر خبر رسيد كه جعفر وارد شده است . فرمود : به\r\n\r\n\r\n","description":"","footnote":"\r\n( 44 ) شعب الايمان بيهقى ؛ طبرانى به نقل از مسافع ديلمى ؛ الجامع الصغير باب لام .\r\n( 45 ) ج 1 ، ص 307 ، بر حسب شمارش ما .\r\n","page_name":" 82 ","page_number":82},
  {"content":"\r\n\r\nخدا سوگند نمىدانم به كداميك از اين دو مسرور باشم ، به ورود جعفر يا به فتح خيبر .\r\nامام ( ع ) فرمود : ديرى نگذشت كه جعفر آمد . پيامبر ( ص ) از جاى برخاست و او را در آغوش گرفت و ميان دو چشم او را بوسيد ، آن مرد گفت : چهار ركعت نمازى را كه شنيده‌ام پيامبر خدا ( ص ) به جعفر دستور داد آنها را به جا آورد كدام است ؟ فرمود :\r\n« چون جعفر بر پيامبر ( ص ) وارد شد آن حضرت به او فرمود : اى جعفر ! آيا به تو عطا نكنم ، به تو نبخشم ، به تو هديه نكنم ؟ امام ( ع ) فرمود : در اين هنگام مردم چشمها را دوختند كه ببينند به او طلا مىبخشد يا نقره . جعفر عرض كرد : آرى اى پيامبر خدا .\r\nفرمود : « چهار ركعت نماز بگزار ، هر زمان آن را به جا آورى خداوند گناهان بين آنها را مىآمرزد ، اگر توانستى هر روز ، و گرنه هر دو روز يك بار و گرنه هر جمعه و گرنه هر ماه و گرنه هر سال آن را به جا آور كه خداوند گناهان بين آنها را مىبخشد . عرض كرد چگونه آن را به جا آورم ؟ فرمود : نماز را آغاز مىكنى سپس حمد و سوره مىخوانى پس در حالى كه ايستاده‌اى پانزده بار مىگويى : سبحان اللّه و الحمد للّه و لا إله الّا اللّه و اللّه اكبر چون به ركوع روى اين ذكر را ده بار و چون سر بردارى ده بار ، و چون به سجده روى ده بار ، و چون سر از سجده بردارى ده بار ، و نيز در سجده دوّم ده بار ، و چون سربردارى ده‌بار تكرار مىكنى . پس مجموع اينها در هر ركعت هفتاد و پنج و در چهار ركعت سيصد ، و چون هر سبحان اللّه مشتمل بر چهار تسبيح است يكهزار و دويست تسبيح مىشود . » در روايت صحيح از ابراهيم بن ابى البلاء از امام كاظم ( ع ) آمده است كه به آن حضرت عرض كردم : براى كسى كه نماز جعفر را بخواند چه ثوابى است ؟ فرمود : « اگر به اندازه ريگ بيابان و كف دريا بر او گناه باشد خداوند او را مىآمرزد . » عرض كردم : اين ثوابها براى ماست ؟ فرمود : « پس اينها براى كيست ؟ جز اين است كه تنها براى شماست . » « 46 »\r\n\r\n\r\n","description":"","footnote":"\r\n( 46 ) الفقيه ، ص 145 ، شماره 4 ؛ تهذيب ، ج 1 ، ص 308 .\r\n","page_name":" 83 ","page_number":83},
  {"content":"\r\n\r\nدر صحيح ابى حمزهء ثمالى كه در الفقيه « 47 » آمده روايت شده كه تسبيح پيش از حمد و سوره است و صورت آن : اللّه اكبر و سبحان اللّه و الحمد للّه و لا إله إلّا اللّه مىباشد ليكن قول اوّل مشهورتر و مورد قبول اكثر است .\r\nدر روايت نخست آمده كه در نماز جعفر سوره‌هاى توحيد و حجر خوانده شود ، و در روايت دوّم سوره‌هاى زلزله ، نصر ، قدر و توحيد ذكر شده ، و در روايت سوّم زلزله ، عاديات ، نصر و توحيد گفته شده و خواندن همهء اينها نيكوست ؛ و سزاوار است در آخرين سجده آن بگويد : يا من لبس العزّ و الوقار « 48 » ، يا من تعطّف بالمجد و تكرّم به ، يا من لا ينبغي التّسبيح إلّا له يا من أحصى كلّ شيء علمه يا ذا النّعمة و الطّول ، يا ذا المنّ و الفضل ، يا ذا القدرة و الكرم أسألك بمعاقد العزّ من عرشك و بمنتهى الرّحمة من كتابك و باسمك الأعظم الأعلى و كلماتك التّامّات أن تصلّى على محمّد و أن تفعل بي كذا و كذا .\r\nجايز است نماز مذكور را جزء نوافل يوميّه قرار داد ، و قضاى آن را به جا آورد و اين بنا به صحيحه ذريح از امام صادق ( ع ) « 49 » است كه فرمود : « اگر خواستى نماز تسبيح را در شب و يا در روز و يا در سفر به جا آور ، و يا آن را از نوافل خود قرار ده و اگر خواستى قضاى آن را به جا آور . » افضل اوقات اين نماز چنان كه از حضرت صاحب الامر ( ع ) وارد شده صبح روز جمعه است ، و نيز طبق روايت ابان از امام صادق ( ع ) براى كسى كه عجله دارد جايز است نماز را بدون تسبيحات به جا آورد ، و پس از اتمام آن قضاى آنها را ضمن رفتن در پى حوايج خود انجام دهد . « 50 »\r\n\r\n4 - نماز استخاره\r\nدر كافى « 51 » به سند خود از امام صادق ( ع ) روايت شده كه\r\n\r\n\r\n","description":"","footnote":"\r\n( 47 ) همان ماخذ ، ص 144 ، شماره 1 .\r\n( 48 ) در الفقيه چنين آمده ، ليكن در كافى ، ج 3 ، ص 467 ذكر شده است : سبحان من لبس العزّ و الوقار ، سبحان من تعطّف و همين طور تا آخر با واژه « سبحان » مىباشد .\r\n( 49 ) كافى ، ج 3 ، ص 466 ؛ الفقيه ، ص 145 ، شماره 7 .\r\n( 50 ) كافى ، ج 3 ، ص 466 ، شماره 3 .\r\n( 51 ) ج 3 ، ص 470 ، شماره 1 .\r\n","page_name":" 84 ","page_number":84},
  {"content":"\r\n\r\nفرموده است : « دو ركعت نماز بگزار و استخاره كن ، به خدا سوگند هيچ مسلمانى استخاره نكرده مگر آن كه به طور قطع خداوند خير را براى او خواسته است . » كافى به سند خود از امام باقر ( ع ) نقل مىكند كه فرموده است : « علىّ بن الحسين ( ع ) هر گاه قصد مىكرد به حجّ يا عمره برود يا خريد و فروش و يا برده آزاد كند وضو مىگرفت ؛ پس از آن دو ركعت نماز استخاره به جا مىآورد ، و در آنها سوره‌هاى حشر و الرحمان و بعد معوّذتين و قل هو اللّه احد را مىخواند ، و چون فارغ مىشد مىنشست و مىگفت : اللّهم إن كان كذا و كذا خيرا لي في ديني و دنياي و عاجل أمري و آجله فصلّ على محمّد و آل محمد و يسّره لي على أحسن الوجوه و أجملها ، اللّهم ان كان كذا و كذا شرّا لى في دينى و دنياي و عاجل أمري و آجله فصلّ على محمّد و آله و اصرفه ، عنّى ، ربّ صلّ محمّد و آله و أعزم لي على رشدي و ان كرهت ذلك او أبته نفسي . » « 52 » همچنين كافى به سند خود از مرازم نقل مىكند كه او گفته است : ابى عبد اللّه ( ع ) به من فرمود : « هر گاه يكى از شما قصد چيزى را داشت دو ركعت نماز به جا آورد ، سپس خدا را حمد و ثنا گويد و به محمد و خاندانش درود فرستد و بگويد : اللّهم ان كان هذا الامر خيرا لى في ديني و دنياي فيسّره لي و أقدره و ان كان غير ذلك فاصرفه عنّى . » از آن حضرت پرسيدم در آنها چه سوره‌اى بخوانم ؟ فرمود : « هر سوره‌اى كه مىخواهى تلاوت كن ، و اگر خواستى قل هو اللّه احد و قل يا أيّها الكافرون را بخوان . » « 53 » و نيز كافى در سند خود از اسحاق بن عمّار از ابى عبد اللّه ( ع ) روايت مىكند كه به آن حضرت عرض كردم : بسا اين كه امرى را اراده مىكنم ؛ دو فكر در من پيدا مىشود يكى مرا به آن امر و ديگرى نهى مىكند . فرمود : « چون اين حالت به تو دست دهد دو ركعت نماز به جاى آور و صد و يك بار با خداوند استخاره و از او طلب خير و خوبى كن ، سپس بنگر هر كدام از اين دو امر قطعىتر است همان را عمل كن زيرا خير تو\r\n\r\n\r\n","description":"","footnote":"\r\n( 52 ) كافى ، ج 3 ، ص 470 ، شماره 2 .\r\n( 53 ) كافى ، ج 3 ، ص 472 ، شماره 6 .\r\n","page_name":" 85 ","page_number":85},
  {"content":"\r\n\r\nانشاء اللّه در آن بوده و استخاره‌ات قرين عافيت خواهد بود ، زيرا بسا ممكن است خير كسى در بريدن دست او و مردن فرزند و از ميان رفتن مالش باشد . » « 54 » كافى به سند خود از امام صادق ( ع ) نقل مىكند كه فرموده است : « هر گاه اراده كارى را داشتى شش تكّه كاغذ بگير و بر سه تاى آنها بنويس بسم اللّه الرّحمان الرّحيم خيرة من اللّه العزيز الحكيم لفلان بن فلانة افعل و بر سه تاى ديگر بنويس بسم اللّه الرحمان الرحيم خيرة من اللّه العزيز الحكيم لفلان بن فلانة لا تفعل . سپس آنها را در زير جانمازت بگذار و دو ركعت نماز به جاى آور چون از آن فارغ شدى سجده كن و در آن صد بار بگو أستخير اللّه برحمتة خيرة في عافية ؛ سپس راست بنشين و بگو : اللّهم خرلي و اخترلي في جميع اموري في يسر منك و عافية ؛ سپس با دست خود قطعات كاغذ را به هم زن و آنها را يكى بيرون آور . اگر سه تا پشت سر هم إفعل بود ، كارى را كه قصد كرده‌اى انجام ده و اگر سه تا پياپى لا تفعل بود ، از آن كار دست باز دار ، و اگر يكى إفعل و ديگرى لا تفعل بود تا پنج رقعه را بيرون آور و بر طبق اكثر آنها رفتار كن و ششمين رقعه را رها كن كه به آن نيازى ندارى . » « 55 »\r\n\r\n5 - نماز طلب روزى\r\nدر كافى به سند خود از ابى جعفر امام باقر ( ع ) روايت است كه فرمود : « مردى نزد پيامبر ( ص ) آمد و عرض كرد : اى پيامبر خدا ، من مردى عيالمند و وامدارم و وضع سختى دارم . مرا دعايى بياموز كه هر گاه با آن دعا خدا را بخوانم به من رزقى بدهد كه وام خود را ادا كنم و براى اعاشه عائله‌ام از آن كمك گيرم .\r\nپيامبر ( ص ) فرمود : « اى بنده خدا وضو بگير و آن را كامل به جا آور ، سپس دو ركعت نماز با ركوع و سجود تمام بگزار ، پس از آن بگو : يا ماجد يا واحد يا كريم أتوجّه إليك بمحمد نبيّك نبيّ الرّحمة يا محمّد يا رسول اللّه انّى أتوجّه بك الى اللّه ربّك و ربّ كلّ شيء ان تصلّي على محمّد و على اهل بيته و أسألك نفحة من\r\n\r\n\r\n","description":"","footnote":"\r\n( 54 ) كافى ، ج 3 ، ص 472 ، شماره 7 .\r\n( 55 ) كافى ، ج 3 ، ص 470 ، شماره 3 .\r\n","page_name":" 86 ","page_number":86},
  {"content":"\r\n\r\nنفحاتك و فتحا يسيرا و رزقا واسعا ألمّ به شعثي و أقضي به دينى و أستعين به على عيالي . » « 56 » از امام صادق ( ع ) روايت است : « كسى كه گرسنه است وضو بگيرد و دو ركعت نماز به جا آورد ، سپس بگويد : يا ربّ انّى جائع فأطعمنى خداوند در همان ساعت او را سير مىگرداند . » « 57 »\r\n\r\n6 - نماز حاجت -\r\n( 1 ) در كافى از عبد الرّحيم قصير روايت شده كه گفته است : بر ابى عبد اللّه ( امام صادق ) وارد شدم و عرض كردم : فدايت شوم من دعايى ساخته‌ام . فرمود :\r\n« مرا با دعاى تو كارى نيست ، ليكن هر گاه برايت پيشامدى روى دهد به پيامبر خدا ( ص ) پناه ببر و دو ركعت نماز به جاى آور و آن را به حضرتش هديه كن » ، عرض كردم : چگونه انجام دهم ، فرمود : « غسل كن و دو ركعت نماز بگزار و مانند نماز واجب آن را آغاز كن ، و تشهّدى را كه در نماز فريضه مىخوانى در آن بخوان . چون از تشهّد فارغ شدى و سلام دادى بگو : اللّهم انت السّلام و منك السّلام و اليك السّلام اللّهم صلّ على محمّد و آل محمد و بلّغ روح محمد منّى السّلام و ارواح الائمة الصّادقين سلامى و اردد علىّ منهم السّلام و السّلام عليهم و رحمة اللّه و بركاته اللّهم إنّ هاتين الرّكعتين هديّة منّى إلى رسول اللّه ( ص ) فأثبنى عليهما ما أمّلت و رجوت فيك و في رسولك يا وليّ المؤمنين . سپس به سجده مىروى و مىگويى :\r\nيا حيّ يا قيّوم يا حىّ لا يموت يا حىّ لا إله إلّا أنت يا ذا الجلال و الاكرام يا ارحم الرّاحمين ؛ و اين را چهل بار بگو ، سپس گونهء راست را بر زمين بگذار و چهل بار آن را تكرار كن پس از آن گونهء چپ را بر زمين قرار ده و چهل بار آن را بگو ، سپس سر را بلند كن و دستها را بالا ببر و چهل بار آن را بخوان سپس دستت را به طرف گردنت باز گردان و با انگشت سبّابه‌ات به حالت التجاء چهل بار آن را تكرار كن ؛ سپس با دست چپ\r\n\r\n\r\n","description":"","footnote":"\r\n( 56 ) همان مأخذ ، ج 3 ، ص 473 ، شماره 2 .\r\n( 57 ) كافى ، ج 3 ، ص 475 ، شماره 6 .\r\n","page_name":" 87 ","page_number":87},
  {"content":"\r\n\r\nمحاسنت را بگير و گريه و يا تباكى كن و بگو : يا محمّد يا رسول اللّه أشكو الى اللّه و اليك حاجتى و أشكو الى أهل بيتك الرّاشدين حاجتى و بكم أتوجّه الى اللّه في حاجتي ، سپس سجده كن و بگو : يا اللّه يا اللّه - تا نفس قطع گردد - صلّ على محمّد و آل محمّد و افعل بى كذا و كذا » ، ابى عبد اللّه ( ع ) فرمود : « من از جانب خداوند ضامنم كه از جايش دور نمىشود مگر آن كه حاجتش برآورده مىگردد » . « 58 » در كافى « 59 » از مقاتل بن مقاتل نقل شده كه گفت : به امام رضا ( ع ) عرض كردم :\r\nفدايت شوم ، براى برآوردن حوايج دعايى به من بياموز ، فرمود : « اگر حاجت مهمّى در پيشگاه خداوند دارى غسل كن و پاكيزه‌ترين جامه‌هايت را بپوش و خود را اندكى خوشبو كن ، سپس زير آسمان برو و دو ركعت نماز بگزار ، چون نماز را آغاز و فاتحه الكتاب را قرائت كردى پانزده بار قل هو اللّه احد بخوان ، پس از آن به ركوع برو و پانزده بار آن را قرائت كن ، سپس بقيّه نماز را مانند نماز جعفر تمام كن جز اين كه در اين نماز قرائت پانزده بار است ، چون سلام نماز را دادى نيز پانزده بار آن را بخوان سپس سجده كن و در سجود خود بگو : اللّهم انّ كلّ معبود من لدن عرشك الى قرار أرضك فهو باطل سواك فانّك أنت اللّه الحقّ المبين اقض لي حاجتي - كذا و كذا - السّاعة السّاعة و هر چه مىخواهى لابه و الحاح كن . » و نيز در كافى « 60 » از امام صادق ( ع ) آمده كه فرموده است : « هر كس وضو بگيرد و آن را نيكو به جا آورد ، و دو ركعت نماز گزارد و ركوع و سجود آنها را كامل انجام دهد ، سپس بنشيند و بر پيامبر خدا ( ص ) درود فرستد ؛ پس از آن حاجت خود را بخواهد خوبى را در محل خود طلب كرده و كسى كه خوبى را در محل آن طلب كند نوميد نمىشود . » همچنين در كافى به سند صحيح از امام صادق ( ع ) روايت شده كه فرموده است :\r\n« هر گاه حاجتى داشته باشى دو ركعت نماز به جا آور و بر محمد و آل محمد صلوات\r\n\r\n\r\n","description":"","footnote":"\r\n( 58 ) همان مأخذ ، ج 3 ، ص 476 ، شماره 1 .\r\n( 59 ) همان مأخذ ، ج 3 ، ص 477 ، شماره 3 .\r\n( 60 ) كافى ، ج 3 ، ص 478 ، شماره 5 و ص 479 شماره 10 .\r\n","page_name":" 88 ","page_number":88},
  {"content":"\r\n\r\nبفرست ، و آن را درخواست كن كه به تو داده خواهد شد . » « 61 »\r\n\r\n7 - نماز ترس از مكروه\r\nدر كافى « 62 » از امام صادق ( ع ) نقل شده كه فرموده است : « هر گاه چيزى على ( ع ) را دچار ترس مىساخت به نماز پناه مىبرد ، و اين آيه را تلاوت مىكرد :  وَ اسْتَعِينُوا بِالصَّبْرِ وَ الصَّلاةِ  . » « 63 » و نيز در كافى « 64 » از حريز از امام صادق روايت است كه فرمود : « در خانه‌ات نماز خانه‌اى براى خود اتّخاذ كن ، پس هر گاه از چيزى بيمناك شدى دو جامه از درشت‌ترين جامه‌هايت بپوش و در آنها نماز بگزار ، سپس روى زانوهايت بنشين و به خداوند ناله و استغاثه كن و بهشت را از او بخواه و از شرّ كسى كه از وى بيمناكى به او پناه ببر ، و مبادا كلمه ناروايى از روى خودستايى و تعصّب قبيله‌اى در ساحت قدس الهى از دهانت خارج شود . »\r\n\r\n8 - نماز شكر\r\nدر كافى « 65 » از امام صادق ( ع ) نقل شده كه در باره نماز شكر فرموده است : « هر گاه خداوند نعمتى بر تو ارزانى داشت دو ركعت نماز بگزار ، در ركعت نخست فاتحة الكتاب و قل هو اللّه احد و در ركعت دوّم فاتحة الكتاب و قل يا ايّها الكافرون را قرائت كن ، در ركوع و سجود ركعت اوّل بگو : الحمد للّه شكرا شكرا و حمدا و در ركوع و سجود ركعت دوّم بگو : الحمد للّه الّذي استجاب دعائي و أعطاني مسألتي . »\r\n\r\n9 - نماز مسافر -\r\n( 3 ) كافى « 66 » از امام صادق ( ع ) روايت كرده كه پيامبر خدا ( ص ) فرموده است : « بنده براى خانواده‌اش چيزى بهتر از اين به جا نگذاشته كه چون اراده سفر كند دو ركعت نماز به جا آورد و بگويد : اللّهمّ إنّي أستودعك نفسي و أهلي و مالي و\r\n\r\n\r\n","description":"","footnote":"\r\n( 61 ) كافى ، ج 3 ، ص 478 ، شماره 5 و ص 479 شماره 10 .\r\n( 62 ) ج 3 ، ص 480 ، شماره 1 .\r\n( 63 ) بقره / 45 : از صبر و نماز يارى بجوييد .\r\n( 64 ) همان مأخذ ، ج 3 ، ص 480 ، شماره 2 .\r\n( 65 ) ج 3 ، ص 481 ، شماره 1 .\r\n( 66 ) ج 3 ، ص 480 .\r\n","page_name":" 89 ","page_number":89},
  {"content":"\r\n\r\nديني و دنيايي و آخرتي و أمانتي و خواتيم عملي ، مگر اين كه آنچه خواسته است خداوند به او عطا مىكند . »\r\n\r\n10 - نماز كسى كه بخواهد ازدواج كند\r\nو يا بر همسرش وارد شود : « 67 » در كافى از ابى بصير روايت شده كه گفته است : ابى عبد اللّه ( ع ) به من فرمود : « چون كسى از شما ازدواج كند چه كارى انجام مىدهد ، عرض كردم : نمىدانم ، فرمود : هنگامى كه به اين كار تصميم گرفت دو ركعت نماز بگزارد ، و حمد و سپاس خدا را بر جا آورد سپس بگويد :\r\nاللّهمّ إنّى اريد أن أتزوّج فقدّرلي من النّساء اعفّهنّ فرجا و أحفظهنّ لي في نفسها و في مالي و أوسعهنّ رزقا و أعظمهنّ بركة ، و قدّر لي ولدا طيّبا تجعله خلفا صالحا في حياتي و بعد مماتي . » در روايت ديگرى آمده است كه هنگام ورود بر همسرش دو ركعت نماز بگزارد و همسر خود را نيز بدان دستور دهد ، سپس خدا را بستايد و بر محمد و خاندانش درود بفرستد ، پس از آن دعا كند و به كسانى كه همراه همسر اويند دستور دهد با دعاى او آمين بگويند و بگويد : اللّهم ارزقني إلفها و ودّها و رضاها و أرضني بها ثمّ اجمع بيننا بأحسن اجتماع و أسرّ إيتلاف فإنّك تحبّ الحلال و تكره الحرام . » « 68 » جز اينها نمازهاى بسيار ديگرى است كه ضمن كتابهايى كه در اين باره تصنيف شده مذكورند و چگونگى و آداب آنها شرح داده شده است ، و ما به آنچه در اين جا ذكر كرديم بسنده مىكنيم و انشاء اللّه كافى است . در خبر آمده : « نماز بهترين موضوع است هر كس بخواهد زياد و هر كس بخواهد كم به جا آورد . » « 69 » در اين جا كتاب اسرار نماز و مسائل مهم آن از كتاب المحجّة البيضاء في تهذيب الاحياء پايان مىيابد و پس از آن به خواست خداوند كتاب اسرار زكات و مسائل مهمّ آن خواهد آمد . و الحمد للّه أولا و آخرا .\r\n\r\n\r\n","description":"","footnote":"\r\n( 67 ) ج 3 ، ص 481 شماره 2 .\r\n( 68 ) ج 3 ، ص 481 ، شماره 1 .\r\n( 69 ) الغايات جعفر بن احمد قمى از امام صادق ( ع ) ، مستدرك ، ج 1 ، ص 177 ؛ لامامة و التبصرة على بن بابويه ، بحار مجلسى .\r\n","page_name":" 90 ","page_number":90},
  {"content":"\r\n\r\n\r\nكتاب اسرار زكات و مسائل مهمّ آن\r\n( 1 ) اين كتاب پنجم از بخش عبادات المحجّة البيضاء في تهذيب الاحياء مىباشد .\r\nبسم اللّه الرّحمن الرّحيم ستايش ويژه خداوندى است كه نيازمند و بىنياز مىكند ، مىميراند و زنده مىكند ، مىخنداند و مىگرياند ، ايجاد مىكند و نابود مىسازد ؛ همان خدايى كه انسان را از نطفه‌اى ريزان آفريد ، و به سبب كمال بىنيازى ، از خلق تفرّد اختيار كرد . سپس برخى از بندگانش را به مزيد احسان اختصاص داده و با افاضه نعمتهاى خويش آنان را توانگرى و بىنيازى بخشيده ، و گروهى ديگر را كه در طلب روزى توفيق نيافته و در رفع حوايج خود كامياب نشده‌اند به منظور ابتلاء و آزمايش بدانها نيازمند ساخته است . سپس زكات را اساس و بنيان دين قرار داده و بيان فرموده كه هر كس به طهارت و پاكيزگى رسيده به يمن فضل اوست ، و آن كه زكات مالش را داده از بركت غناى اوست ، و سلام فراوان و درود بىپايان بر محمّد مصطفى كه سرور خلايق و خورشيد تابان هدايت است و بر خاندان معصوم و اصحاب با دانش و تقواى او باد .\r\nامّا بعد ، همانا خداوند متعال زكات را يكى از اركان اسلام قرار داده و آن را با نماز\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nكه برترين نشانه‌هاى دين است قرين ساخته و فرموده است :  أَقِيمُوا الصَّلاةَ وَ آتُوا الزَّكاةَ *  . « 1 » پيامبر ( ص ) فرموده است : « اسلام بر پنج چيز بنا شده است گواهى به اين كه خدايى جز او نيست ، و بر پا داشتن نماز و دادن زكات « 2 » و . . . » و به كسانى كه در اداى زكات كوتاهى كنند به سختى بيم داده و فرموده است :  وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ  » « 3 » ، و معناى انفاق در راه خدا اخراج حقّ زكات است .\r\nاز ابى ذرّ نقل شده كه گفته است : يعنى به زر اندوزان بشارت ده به داغى بر پشت آنها كه از پهلويشان بيرون آيد ، و به داغى بر قفاى آنها كه از پيشانى آنان خارج گردد . در روايت ديگرى است : بر سرپستان يكى از آنها نهاده شود و از سر شانه وى بيرون آيد « 4 » و بر سر شانه او گذاشته شود از نوك پستان او خارج گردد در حالى كه مىلرزد . ابو ذرّ گفته است : به خدمت پيامبر ( ص ) رسيدم و آن حضرت در سايه خانه كعبه نشسته بود . چون مرا ديد فرمود : « به پروردگار كعبه سوگند آنها زيانكارترند . » عرض كردم : آنها كيانند ؟\r\nفرمود : « آنانى كه اموالشان زيادتر است جز كسانى كه مال را در همه موارد خير به مصرف رسانند و در همه جهات چپ و راست و پيش و پس انفاق كنند ، و اينان بسيار اندكند . هيچ مالك شتر و گاو و گوسفندى نيست كه زكات اين اموال را نداده باشد ، مگر آن كه اين چهارپايان در روز قيامت بزرگتر و فربه‌تر از آنچه بوده‌اند مىآيند در حالى كه با شاخهايشان او را مىزنند و با سمهايشان او را لگدمال مىكنند ، و هر زمان نوبت به آخرى آنها مىرسد عمل را از سر مىگيرند تا آنگاه كه ميان مردم داورى شود . » « 5 »\r\n\r\n\r\n","description":"","footnote":"\r\n( 1 ) بقره / 110 : نماز را برپا داريد و زكات را ادا كنيد .\r\n( 2 ) كافى ، ج 2 ، ص 18 ، باب دعائم الاسلام .\r\n( 3 ) توبه / 34 : و آنها را كه زر و سيم را ذخيره و انباشته مىكنند ، و در راه خدا انفاق نمىكنند مژده عذاب دردناك بده .\r\n( 4 ) صحيح بخارى ، ج 2 ، ص 127 با مختصر اختلاف در الفاظ .\r\n( 5 ) صحيح مسلم ، ج 3 ، ص 74 ؛ سنن نسائى ، ج 5 ، ص 10 ؛ صحيح بخارى ، ج 2 ، ص 141 و 126 از ابى هريره .\r\n","page_name":" 92 ","page_number":92},
  {"content":"\r\n\r\nمىگويم : از طريق خاصّه الفقيه « 6 » به سند صحيح از حريز از ابى عبد اللّه ( ع ) روايت كرده كه فرموده است : « هيچ دارندهء زر و سيمى نيست كه زكات مالش را نداده باشد ، مگر آن كه خداوند او را در روز قيامت در بيابانى هموار زندانى مىكند و مارى را كه زهرش موى سر مار گزيده را مىريزاند بر او مسلّط مىگرداند . اين مار پيوسته او را دنبال مىكند و او از او مىگريزد . هنگامى كه مىبيند رهايى از او ممكن نيست دست خود را به سوى آن دراز مىكند ، و مار آن را مانند شتر نر گاز مىگيرد و مىجود سپس به دور گردن او مىپيچد ، و اين مدلول قول خداوند متعال مىباشد كه :  سَيُطَوَّقُونَ ما بَخِلُوا بِهِ يَوْمَ الْقِيامَةِ  « 7 » ؛ و هيچ دارنده شتر يا گاو يا گوسفندى نيست كه زكات مالش را نداده باشد ، مگر آن كه خداوند در روز قيامت او را در بيابانى هموار زندانى مىسازد ، هر سمدارى با سمّ خود او را لگدمال مىكند و هر نيشدارى با نيشش او را مىگزد . هيچ صاحب نخلستان يا تاكستان يا زراعتى نيست كه از دادن زكات آنها خوددارى كرده باشد مگر آن كه خداوند در روز قيامت زمينهاى او را تا هفتمين طبقه زمين طوق گردن او مىكند . » « 8 » الفقيه به سند صحيح از عبيد بن زراره از ابى عبد اللّه ( ع ) نقل مىكند كه فرموده است : « هيچ مؤمنى نيست كه از اداى يك درهم حق امتناع كند مگر آن كه دو درهم در غير حقّ خرج مىكند ؛ و هيچ كسى از اداى حقّى كه در مال اوست خوددارى نمىكند ، مگر آن كه خداوند روز قيامت مارى از آتش را طوق گردن او خواهد كرد . » « 9 » و نيز الفقيه به سند صحيح از معروف بن خرّبوذ از ابى جعفر امام باقر ( ع ) روايت مىكند كه فرموده است : « خداوند زكات را در كنار نماز قرار داده و فرموده است :\r\nأقيموا الصّلاة و آتو الزّكاة ؛ پس كسى كه اقامه نماز كند و زكات ندهد مانند اين است كه نماز نخوانده است . » « 10 »\r\n\r\n\r\n","description":"","footnote":"\r\n( 6 ) ص 151 ، شماره 1 .\r\n( 7 ) آل عمران / 180 : در روز قيامت آنچه را نسبت به آن بخل ورزيدند مانند طوقى به گردن آنها خواهند افكند .\r\n( 8 ) معانى الاخبار ، ص 335 .\r\n( 9 ) الفقيه ، ص 152 ، شماره 6 .\r\n( 10 ) الفقيه ، ص 151 ، شماره 2 .\r\n","page_name":" 93 ","page_number":93},
  {"content":"\r\n\r\nدر خبر صحيح از امام صادق ( ع ) آمده است : « خداوند از اموال توانگران براى بينوايان آنچه را كفايت آنها مىكند واجب ساخته است و اگر مىدانست آنچه را براى آنها واجب كرده كفايت آنها نمىكند افزونتر از آن قرار مىداد و آنچه بر سر بينوايان مىآيد بر اثر منع حقوق آنها از سوى امتناع كنندگان از اداى حقّ آنهاست نه نارسايى آنچه خدا واجب كرده است . » « 11 » همچنين به سند صحيح از آن حضرت روايت شده كه فرموده است : « هر گاه زكات باز داشته شود زمين بركاتش را باز خواهد داشت . » « 12 » غزّالى مىگويد : چون اين تهديدات در صحيحين مورد اتّفاق است ، لذا كشف اسرار زكات و شرايط نهان و آشكار و معانى ظاهر و باطن آن از اهمّ مسائل دين به شمار مىآيد . و اينك دهنده و گيرنده زكات از دانستن آن بىنياز نيست بطور اختصار در چهار فصل شرح داده مىشود :\r\n1 - در انواع زكات و اسباب وجوب آنها .\r\n2 - در آداب و شرايط ظاهرى و باطنى آن .\r\n3 - در شرايط استحقاق گيرنده زكات و آداب اخذ آن .\r\n4 - در صدقات مستحبّ و فضيلت آنها .\r\nمىگويم : من يك فصل ديگر كه مربوط به زكات بدن است بر فصول مذكور مىافزايم ، و آنها را چند باب قرار مىدهم تا با ديگر كتب هماهنگى حاصل شود ، و بتوان با تعيين فصولى در هر باب مطالب را شرح و تفصيل داد .\r\n\r\n\r\n","description":"","footnote":"\r\n( 11 ) همان مأخذ ، ص 150 ، حديث اوّل ؛ كافى ، ج 3 ، ص 496 ، نظير آن .\r\n( 12 ) كافى ، ج 3 ، ص 505 ، شماره 17 .\r\n","page_name":" 94 ","page_number":94},
  {"content":"\r\n\r\n\r\nباب اول در انواع زكات و اسباب وجوب آنها\r\n( 1 ) مىگويم : من اين مطالب را بر طبق طريقهء اهل بيت ( ع ) ذكر مىكنم ، و از خداوند توفيق مىطلبم .\r\nزكات دو قسمت است : 1 - زكات مال 2 - زكات فطره چون خداوند زكات را كه چركهاى دست مردم است بر بنى هاشم حرام فرمود ، براى تكريم و بزرگداشت آنها خمس را جهت آنان قرار داد و آن در غنائمى است كه زكات در آنها واجب نشده است ، و در اين باب سه مطلب ذكر مىشود :\r\n\r\nمطلب اوّل : زكات مال\r\n( 2 ) زكات مذكور بر مالكى كه بالغ ، عاقل ، آزاد و متمكّن از تصرّف در آن مال باشد واجب مىشود و به طلا و نقره مسكوك ، شتر ، گاو و گوسفند چرنده كه به كار گرفته نشوند و به گندم ، جو ، خرما ، مويز كه از طريق زراعت تملّك شود و يا قبل از انعقاد دانه و صلاحيت اطلاق نام بر آنها به او منتقل شده باشد زكات تعلّق مىگيرد ، مشروط بر اين كه هر يك از اين اموال نه گانه به حدّ نصاب خود رسيده و در پنج تاى اوّل يك سال تمام از رسيدن آنها به حدّ نصاب گذشته باشد . اينها كه گفته شد بنا به اجماع علماى شيعه و روايات فراوانى است كه از اهل بيت عصمت ( ع ) به ما رسيده است . شرط اين كه شتر و گاو و گوسفند بايد ماده باشند تا زكات تعلّق گيرد قول شاذّ و نادرى است . اين كه مشهور است در غلّات مذكور بايد همهء هزينه‌هايى كه انجام شده از محصول كم شود دليل قابل اعتنايى براى آن نيست ، بلكه ظاهر اخبار كه تنها سهم سلطان را استثناء كرده است ،\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمشعر بر ردّ اين قول است .\r\nدر كتاب خلاف در مخالفت با قول مشهور ، ادّعاى اجماع شده جز عطاء كه مخالفت نكرده است ، و نيز گواه ديگر در ردّ قول مشهور وجوب دادن يك دهم است در چيزى كه هزينه تهيّه آن كمتر و دادن يك بيستم است در آنچه هزينه آن بيشتر است ؛ و بنابر اصحّ مشهور ميان اصحاب ما زكات در غير از چيزهايى كه ذكر شد و آنچه فاقد قيود و شروط مذكور است واجب نيست ، زيرا در روايات صحيح مستفيض وجوب زكات به همان اجناس نه گانه منحصر شده و در اخبار معتبر گمان تعلّق زكات در اجناسى غير از آنها بطور صريح نفى شده است .\r\nگفته شده است بنابر ظاهر برخى از اخبار « 1 » زكات در غلّات و چهارپايان سه گانهء متعلق به كودك و مجنون واجب است ، ليكن اين ظاهر بايد تأويل شود ؛ زيرا حكمى متوجّه كودك و مجنون نيست . در كتاب خلاف بنابر آيه :  وَ آتُوا حَقَّهُ يَوْمَ حَصادِهِ  « 2 » واجب شمرده شده كه در روز درو كردن غلّه و بريدن خرما با دادن دسته‌هاى علف و مشت پر از محصول به مستحقّان اداى حقّ شود ، ليكن اين امر حمل بر استحباب شده زيرا ابى جعفر امام باقر ( ع ) فرموده است : « همانا اين از صدقه است . » « 3 » در روايتى آمده است كه آن از زكات نيست « آيا نمىبينى خداوند فرموده است :\r\n وَ لا تُسْرِفُوا إِنَّهُ لا يُحِبُّ الْمُسْرِفِينَ *  . » « 4 » سيّد مرتضى گفته است : در سخن آن حضرت نكته لطيفى است ، زيرا نهى از اسراف تنها در چيزهايى است كه مقدار آن معيّن نيست و مقدار زكات مشخّص است . » « 5 » در روايت ديگرى است : « در زراعت دو حقّ است ، يك حقّ كه مطابق آن از تو اخذ مىشود ، و حقّى كه بايد آن را ادا كنى . امّا حقّى كه از تو اخذ مىشود يك دهم\r\n\r\n\r\n","description":"","footnote":"\r\n( 1 ) كافى ، ج 3 ، ص 542 .\r\n( 2 ) انعام / 141 : . . . و حق او را در روز درو بپردازيد .\r\n( 3 ) كافى ، ج 3 ، ص 565 ، باب الحصاد و الجداد .\r\n( 4 ) اعراف / 31 : و زياده‌روى نكنيد كه خداوند متجاوزان از حدّ را دوست نمىدارد .\r\n( 5 ) الانتصار ، ص 43 .\r\n","page_name":" 96 ","page_number":96},
  {"content":"\r\n\r\nمحصول و يك بيستم است و حقّى كه بايد آن را بدهى به مقتضاى آيهء  وَ آتُوا حَقَّهُ يَوْمَ حَصادِهِ  ، مىباشد ، يعنى كسى كه نزد تو حاضر شود چيزى را پس از چيزى بده . . . » راوى مىگويد : نمىدانم جز اين كه فرمود : « دستهء علف پس از آن دستهء علف تا فارغ شوى . » « 6 » در الفقيه آمده كه امام صادق ( ع ) فرموده است : « در شب درو مكن ، انگور را نچين ، خرما را قطع مكن ، قربانى انجام نده ، تخم را مپاش زيرا همان گونه كه در درو بايد بخشش كنى در بذر نيز بايد بخشش داشته باشى ، و اگر اين كارها را در شب انجام دهى بيچارگان ، گدايان ، مستمندان قانع و فقيران معترض نزد تو حاضر نخواهند شد . » « 7 » بنابر مشهور در علس و سلت « 8 » و هر چه از زمين مىرويد وكيل و وزن مىشود بجز سبزيها و خيار و خربزه و امثال آنها چنانچه به حدّ نصاب برسد زكات مستحبّ است ، و نيز دادن زكات در مال التّجاره استحباب دارد به شرط آن كه سرمايه يك سال تمام در كار باشد و قيمت كالا به نصاب طلا يا نقره برسد ، هر چند اين كالا متعلّق به كودك يا مجنون باشد و ولىّ آنها براى آنان تجارت كند . همچنين در مالى كه براى فرار از دادن زكات وضع آن تغيير داده شده ، و در مالى كه در رسيدن آن به حدّ نصاب شكّ دارند ، و در آنچه دو سال يا بيشتر از دسترس مالك خارج بوده و قدرت تصرّف در آن را نداشته مستحبّ است براى يكسال زكات آنها را بدهد . در ماديان چنانچه چرنده باشد و يكسال بدين وضع بگذراند ، و در مال التّجاره‌اى كه سالهايى بگذرد و در نقصان باشد نيز پرداخت زكات براى يك سال مستحبّ است . همچنين در اموال غير منقولى كه تهيّه كرده است مانند كاروانسرا و حمّام و امثال آنها مستحبّ است زكات رشد قيمت آنها داده شود ، و نيز در زيور آلاتى كه مورد استعمال آنها حرام باشد مانند خلخال براى مردان ، كمربند براى زنان و ظروف ساخته شده از طلا و نقره اداى زكات استحباب دارد . همهء\r\n\r\n\r\n","description":"","footnote":"\r\n( 6 ) - كافى ، ج 3 ، ص 564 .\r\n( 7 ) همان مأخذ ، ص 159 ، شماره 3 ؛ كافى ، ج 3 ، ص 565 ، شماره 3 .\r\n( 8 ) علس دانه‌اى است مانند گندم كه خوراك مردم صنعا مىباشد ، و سلت دانه‌اى است به نرمى گندم و خاصيّت جو را دارد - م .\r\n","page_name":" 97 ","page_number":97},
  {"content":"\r\n\r\nآنچه ذكر شد در روايات اهل بيت ( ع ) بدانها تصريح شده است جز دو مورد اخير كه براى آنها نصّي نيافته‌ام . قول به وجوب زكات در غير از حبوبات چهارگانه و در مال التّجاره شاذّ و نادر است ، و آنچه از پاره‌اى اخبار استفاده مىشود فتواى ائمه ( ع ) در زكات اين دو چيز بر سبيل تقيّه بوده و بر اساس اين امر استحباب آنها نيز ثابت نيست .\r\nزكات قرض بر قرض گيرنده است مگر اين كه وام دهنده آن را پرداخت كرده باشد .\r\nقرض مانع دادن زكات نيست خواه با جنس ديگرى اداى دين شود يا نشود ، به نصاب برسد يا نرسد و نبايد مال ديگرى با مال او ضميمه شود هر چند آن دو با هم مخلوط شده باشند ؛ و نيز نبايد ميان دو قسمت از مالش فرق گذارد هر چند ميان آنها فاصله زياد باشد ، يا قسمتى از غلّات را پيش از قسمت ديگر برداشت كند ، و يا يك كالا را چند بخش كند اگر چه ميان آنها از حيث خوبى و بدى تفاوت بسيار باشد ؛ يا يك صنف از مال را به چند بخش منقسم سازد مانند بز ، ميش ، گاو ، گاوميش ، شتر عربى ، شتر بخته ، يا كمبود يك جنس را با جنس ديگر جبران كند هر چند هر دو در ثمن و قوت بودن و امثال اينها با هم مشترك باشند . آنچه ذكر شد بنا به اجماع اصحاب ما و روايات صحيح و مستفيض است ، و خبر مخالف در مورد اخير شاذّ و نادر است . ميزان در چريدن و كارگر بودن حيوان نظر عرف است ، و گفته شده كه در چريدن اغلبيّت معتبر است ، و نيز گفته‌اند استمرار چرا در تمام طول سال شرط است ، چنان كه اگر يك روز به حيوان علف داده شود بايد سال چرانيدن را از سر شروع كند . و بنابر نصّ و اجماع حدّ سال دخول در ماه دوازدهم است .\r\n\r\nفصل : نصاب و اندازه زكات\r\n( 1 ) نصاب و اندازه زكات در بيست دينار طلا نصف دينار است و در كمتر از آن زكات واجب نيست ؛ سپس هر چهار دينارى كه بر آن مقدار اضافه شود زكاتش يك دهم دينار است .\r\nنصاب زكات نقره در هر دويست درهم پنج درهم است و در كمتر از دويست\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدرهم زكات واجب نيست ؛ سپس در هر چهل درهم كه اضافه شود يك درهم زكات تعلّق مىگيرد . بنابر اين ميزان زكات در طلا و نقره يك چهلم است ؛ اين كه نصاب اوّل طلا هر چهل دينار يك دينار است درست نيست . دينار يك مثقال طلاست ، و آن به اندازهء يك درهم و سه هفتم درهم است . درهم شش دانق و دانق به اندازه هفت دانه جو متوسّط است . در دينار و درهم مغشوش مادام كه دانسته نشود خالص آنها به حدّ نصاب رسيده است زكات نيست و احوط آن است كه در بوته ريخته و آزمايش شوند . زكات مال التّجارة و زكات نماى اموال غير منقول از حيث مقدار و نصاب مانند زكات طلا و نقره است .\r\nزكات هر پنج شتر يك گوسفند است و در كمتر از پنج شتر زكات نيست . پس از آن هر پنج شتر كه بر تعداد مذكور اضافه شود زكات آنها يك گوسفند مىباشد تا آنگاه كه تعداد شتران به بيست و شش برسد . در اين هنگام يك شتر كه وارد دوّمين سال شده باشد زكات آنهاست و هر گاه تعداد شتران به سى و شش برسد يك شتر كه داخل سوّمين سال خود شده باشد زكات تعلّق مىگيرد ، و چون شمار شتران به چهل و شش برسد زكات آنها يك شتر است كه وارد سال چهارم شده باشد ؛ و چون به شصت و يك برسد زكات آنها يك شتر است كه وارد سال پنجم عمر خود شده باشد ؛ و چون به هفتاد و شش شتر برسد زكات آنها دو شتر است كه وارد سال سوّم شده باشند ؛ و چون تعداد شتران به نود و يك رسد زكات آنها دو شتر است كه داخل سال چهارم شده باشند ؛ و هنگامى كه شمار آنها به صد و بيست و يك شتر رسيد در هر پنجاه شتر يك شتر كه داخل سال چهارم خود شده و در هر چهل شتر يك شتر كه وارد سال سوّم شده باشد زكات آنهاست . اين احكام همه بر طبق صريح روايات مستفيض و مورد اتّفاق همهء علماى ماست ، بجز اين عقيل و ابن جنيد زيرا اين دو نصاب ششم را ساقط شمرده و براى موافقت با جمهور در بيست و پنج شتر تا شصت و سه شتر يك شتر را كه داخل سال دوّم شده باشد واجب دانسته‌اند ليكن اين قول نادرى است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nدر كمتر از سى گاو زكات نيست و چون تعداد آنها به سى برسد بر طبق نصّ و اجماع بايد يك گوساله نر يا ماده كه يك سال تمام از عمر او گذشته باشد زكات بدهد .\r\nنصاب ديگر آن چهل است و زكات آن گوساله ماده‌اى است كه داخل سوّمين سال خود شده باشد .\r\nدر كمتر از چهل گوسفند زكات نيست و در چهل رأس يك گوسفند واجب است تا آنگاه كه به صد و بيست و يك رأس برسند و در اين موقع دو گوسفند واجب مىشود ؛ و چون به دويست و يك رأس بالغ شوند سه گوسفند واجب مىگردد . در اين امر ميان فقيهان خلافى نيست ؛ و چون به سيصد و يك رأس برسند زكات آنها در هر صد گوسفند يك رأس است و گفته‌اند تا آنگاه كه اين عدد به چهارصد برسد چهار گوسفند ، و از چهارصد رأس به بالا در هر صد گوسفند يك رأس بايد زكات داده شود . امّا خبر اوّل از لحاظ سند و روشنى متن صحيحتر است جز اين كه خبر دوّم مشهورتر و مورد اعتماد اكثر است . شايد اين امر بدين جهت باشد كه خبر اوّل موافق با رأى عامّه است .\r\nدر اين مورد پرسش و پاسخى وجود دارد كه مشهور است « 9 » در بارهء اين كه دام پروارى آماده شده براى مصرف و حيوان نر براى جفتگيرى بايد جزء نصاب شمرده شود يا نه اختلاف است . در خبر صحيح آمده است كه در گوسفندى كه براى شكار گرگ يا شير و فريفتن آنها در جايى قرار مىدهند و گوسفندى كه دو نوزاد دارد و گوسفند شيرده و قوچ ، و نيز از غلّات آنچه كمتر از سيصد صاع است زكات نيست ، و در سيصد صاع و بالاتر از آن چنانچه از آب باران يا آبهاى جارى يا جذب رطوبت زمين توسّط ريشه‌ها\r\n\r\n\r\n","description":"","footnote":"\r\n( 9 ) در هامش برخى نسخه‌هاى اين كتاب آمده كه خلاصه سئوال اين است اگر در چهارصد رأس گوسفند همان تعداد واجب باشد كه در سيصد و يك رأس واجب است زايد بر سيصد و يك رأس چه تأثيرى دارد ؟\r\nپاسخ اين است كه هر گاه پس از گذشتن سال بدون آن كه در حفظ گوسفندان كوتاهى شود يك رأس از چهارصد گوسفند تلف شود نقص وارد بر واجب يك جزء از صد جزء يك گوسفند است ليكن اگر تعداد گوسفندان از چهارصد هر چند يكى كمتر باشد و چيزى از آنها تلف شود مادام كه زيادتر از سيصد و يك باشند از زكات واجب چيزى ساقط نمىشود و بسا مناقشه در اين است كه اگر تعداد گوسفندان از چهارصد رأس كمتر باشد چرا نبايد از ميزان فريضه چيزى كم گردد ، زيرا مقتضاى اشاعه حكم تقسيم ضايعات بر هر دو صاحب حق است هر چند تعداد زايد بر نصاب عفو شده باشد ، و منافاتى ميان آن دو نيست .\r\n","page_name":" 100 ","page_number":100},
  {"content":"\r\n\r\nآبيارى شده زكات آن يك دهم محصول است و در غير اين صورت يك بيستم خواهد بود ؛ و اين حكم بنابر اجماع همهء علما و اخبار صحيح فراوانى است كه در دست است .\r\nضابطه در مورد تعيين نوع آب اين است كه جريان دادن آب بر روى زمين منوط به استفاده از آلات و ادواتى نظير چرخ و دولاب نباشد ، و چنانچه آبيارى زمين بطور تساوى به هر دو صورت انجام گرفته باشد زكات آن معادل سه چهلم محصول خواهد بود ؛ و اگر بطور تساوى آبيارى نشده است بايد بنا را بر اغلب گذاشت . صاع تقريبا يك بيستم از من تبريز زيادتر است .\r\nبنابر نصّ و اجماع زكات هر اسب خوب و نجيب دو دينار ، و در هر برزون يك دينار است .\r\n\r\nمطلب دوّم : زكات فطره\r\n( 1 ) زكات فطره بر بالغ ، عاقل و آزادى كه درآمدش براى اداى آن و هزينه‌هاى وى كافى باشد واجب است . ضابطه اين امر بنابر مشهور اين است كه شخص هزينه سال خود و عائله‌اش را دارا باشد . در كتاب خلاف آمده كه مالك نصاب اين زكات و يا بهاى آن باشد ، و گفته شده كه بخصوص مالك عين آن باشد ، و نيز گفته شده است اين زكات بر كسى واجب است كه از قوت روزانه‌اش يك صاع زيادتر داشته باشد .\r\nدر خبر صحيح از ابى عبد اللّه ( ع ) آمده است : از آن حضرت در باره مردى كه زكات مىگرفت و پرسش شد كه آيا زكات فطره بر او واجب است فرمود : « نه » « 10 » در حديث ديگرى است : « كسى كه چيزى نمىيابد كه آن را صدقه دهد بر او تكليفى نيست . » در حديث موثّق از آن حضرت نقل شده كه فرموده است : « كسى كه از فطريّه جز مقدارى كه به اندازه خود او به تنهايى است ، در اختيار ندارد مىتواند آن را به يكى از افراد عائله‌اش بدهد و او به حساب فطريه‌اش به ديگرى تحويل دهد ، و ميان خود دست\r\n\r\n\r\n","description":"","footnote":"\r\n( 10 ) تهذيب ، ج 1 ، ص 369 ؛ استبصار ، ج 2 ، ص 40 ؛ حديث ديگر در تهذيب ، ج 1 ، ص 370 و استبصار ، ج 2 ، ص 42 ، شماره 13 است .\r\n","page_name":" 101 ","page_number":101},
  {"content":"\r\n\r\nبه دست بگردانند تا فطريّه همهء آنها باشد . » « 11 » ؛ و اين روايت را حمل بر استحباب كرده‌اند .\r\nواجب است فطريه را هم براى خود و هم براى همهء افراد عائله‌اش هر چند از روى ميل و اختيار مخارج آنها را بدهد اخراج و ادا كند ، خواه افراد عائله‌اش كوچك باشند يا بزرگ ، آزاد باشند يا برده ، مسلمان باشند يا كافر .\r\nدر خبر صحيح از عمر بن يزيد نقل شده كه گفته است : از ابى عبد اللّه ( ع ) پرسيدم در باره مردى كه يكى از دوستانش نزد او مهمان است و روز فطر فرا مىرسد آيا بايد فطريّه او را بدهد ؟ فرمود : « آرى فطريّه بر همهء عائله‌مندان واجب است اعمّ از اين كه افراد عائله‌اش مرد باشند يا زن ، كوچك باشند يا بزرگ ، آزاد باشند يا برده » « 12 » در روايت ديگرى آمده است : « هر كسى را كه به عائله خود ملحق كرده‌اى چه آزاد باشد و يا برده بايد از جانب او فطريه‌اش را بپردازى . » « 13 » كسى كه شرايط وجوب برايش حاصل شده ، اعمّ از اين كه به سبب بلوغ يا زوال جنون يا غنا و توانگرى و يا تولّد فرزند و يا تملّك برده باشد ، اگر حصول شرايط پيش از رؤيت هلال يعنى پيش از غروب آفتاب شب عيد فطر صورت گرفته هر چند اين وقت باقيمانده به اندازه لحظه‌اى يا چشم بر همزدنى باشد فطريّه بر او واجب است . در غير اين صورت چنانچه پيش از برگزارى نماز عيد شرايط را احراز كرده دادن زكات فطريّه براى او مستحبّ است و گرنه از او ساقط مىشود .\r\nكسى كه فطريّه‌اش بر ديگرى واجب شده دادن فطريّه از او ساقط است ، هر چند در صورت تنهايى بر او واجب بوده مانند ميهمان ثروتمند و همسر ، چه پيامبر خدا ( ص ) فرموده است : « در صدقه دوباره كارى نيست » « 14 » ؛ و در باره ميهمان قول ديگرى است .\r\nطبق آنچه از روايات استفاده مىشود « 15 » هر كسى بايد از آنچه قوت اوست\r\n\r\n\r\n","description":"","footnote":"\r\n( 11 ) كافى ، ج 4 ، ص 172 ، تهذيب ، ج 1 ، ص 369 . الفقيه ، ص 198 ، شماره 6 .\r\n( 12 ) الفقيه ، ص 198 ؛ كافى ، ج 4 ، ص 173 ، شماره 16 .\r\n( 13 ) كافى ، ج 4 ، ص 170 ، شماره 1 ؛ تهذيب ، ج 1 ، ص 369 .\r\n( 14 ) مختلف الشيعه ، ج 2 ، ص 25 و 26 اختلاف در مسأله و خبر در آن جا نقل شده است .\r\n( 15 ) الفقيه ، ص 198 شماره 4 . تهذيب ، ج 1 ، ص 370 ؛ استبصار ، ج 2 ، ص 42 ؛ كافى ، ج 4 ، ص 173 .\r\n","page_name":" 102 ","page_number":102},
  {"content":"\r\n\r\nفطريّه‌اش را ادا كند . برخى گفته‌اند : فطريّه منحصر به غلّات چهارگانه‌اى است كه زكات به آنها تعلّق مىگيرد ، و بعضى بر غلّات مذكور برنج و شير را اضافه كرده‌اند . در اين كه مىتوان بهاى فطريّه را پرداخت ميان فقيهان اختلافى نيست ، مقدار فطريّه بنا به اجماع و روايات صحيح مستفيض يك صاع است .\r\n\r\nمطلب سوّم : خمس\r\n( 1 ) خمس در غنايم واجب مىشود و غنايم عبارت از فوايدى است كه در موارد زير به دست مىآيد :\r\n1 - از جمله آنها اموالى است كه از كافران حربى عايد مىشود ، چه كم باشد چه زياد ، و قول شيخ مفيد كه آن را مشروط به رسيدن آن به حدّ بيست دينار دانسته قول نادرى است . اموال بغات ، يعنى كسانى كه بر ضدّ حاكم شرعى قيام كنند طبق رأى اكثر فقيهان در حكم اموال كافران حربى است ، و در آنچه سرقت و يا بطور غافلگيرانه اخذ مىشود دو قول است ، و نيز گفته‌اند : اگر گروهى بدون اجازهء امام بجنگند طبق روايت موجود همهء غنايمى را كه به دست آورده‌اند از آن امام است « 16 » ؛ ليكن در اين روايت ضعفى است و روايت معارض آن اقوى است .\r\n2 - همه معادن حتّى نمك ، كبريت از جملهء غنايم‌اند ، و در معدن بودن امثال گل ارمنى ، گل سرشوى ، سنگ آسيا ، گچ و نوره اشكال است ، زيرا نصّ خاصّى در بارهء آنها وجود ندارد ، و در اطلاق نام معدن بر آنها ترديد است . در معدن شرط است كه بهاى آن به بيست دينار برسد و اين بنا به اصحّ اقوال است كه مستند به خبر صحيح مىباشد . « 17 » 3 - گنج نيز از غنايم است به شرط آن كه در زمينى كه متعلّق به ديگرى است و او از آن آگاه باشد ، پيدا نشود ، زيرا در اين صورت لقطه ( چيز يافت شده ) به شمار مىآيد و\r\n\r\n\r\n","description":"","footnote":"\r\n( 16 ) كافى ، ج 5 ، ص 43 ؛ تهذيب ، ج 1 ، ص 388 .\r\n( 17 ) تهذيب ، ج 1 ، ص 389 و حديث مذكور را روايت معارضى است كه در ص 384 و 381 آن را ذكر كرده است .\r\n","page_name":" 103 ","page_number":103},
  {"content":"\r\n\r\nبيشتر متأخّران آنچه را در شهرهاى اسلامى پيدا شود و اثر اسلامى بر آن باشد گنج شمرده‌اند ، ليكن اين رأى ضعيفى است . بنابر احاديث صحيح گنج مشروط است به اين كه مقدار آن به حدّ نصاب زكات برسد . « 18 » 4 - جواهرى كه با غوّاصى از دريا بيرون مىآورند از جملهء غنايم است ، مانند مرواريد ، مرجان و عنبر . در اين كه نصاب در اين اشياء معتبر است و اندازه آن يك دينار يا بيست دينار مىباشد اشكال است . در الفقيه بطور مرسل دينار روايت شده است . « 19 » 5 - سود حاصل از تجارت ، صنعت و كشاورزى بنابر مشهور از جملهء غنايم است ، و اين به دليل عموم « ما غنمتم » و نصوص فراوان بلكه متواترى است كه از اهل بيت ( ع ) رسيده است . در برخى از اين روايات است كه فرموده‌اند : « . . . حتى خيّاط پيراهنى را با اجرت پنج دانق مىدوزد يك دانق آنها از آن ماست ، مگر آن كه او از شيعيان ما باشد و ما براى آن كه اينان پاك زاده شوند آن را به آنان بخشيده‌ايم . » « 20 » برخى از فقيهان ميراث ، هبه ، هديّه ، عسل كوهى ، ترنجبين صمغ و مانند آن را نيز بر آنها افزوده‌اند ، ليكن دسته‌اى ديگر دادن خمس را در اينها حمل بر استحباب كرده‌اند . ظاهر گفتار برخى از پيشينيان ما دلالت دارد بر اين كه خمس در موارد مذكور بطور مطلق عفو شده است ؛ و از احاديث صحيحى كه روايات معارضى براى آنها نيست نيز همين بر مىآيد ، مانند حديث صحيح حارث بن مغيره نصرى از ابى عبد اللّه ( ع ) كه گفته است : به آن حضرت عرض كردم : ما اموالى اعمّ از غلّه ، تجارت و امثال اينها داريم ، و مىدانم كه براى شما در اينها حقّى است فرمود : « ما خمس را بر شيعيان خود حلال نكرديم ، مگر براى آن كه پاك زاده شوند و آنانى كه دوستدار پدرانم مىباشند حقّ ما نسبت به اموالى كه در اختيار دارند براى آنها حلال است ، اين مطلب را حاضر به غايب ابلاغ كند . » « 21 »\r\n\r\n\r\n","description":"","footnote":"\r\n( 18 ) المقنعة مفيد ، ص 46 .\r\n( 19 ) الفقيه ، ص 158 ، باب خمس ، حديث نخست .\r\n( 20 ) تهذيب ، ج 1 ، ص 384 .\r\n( 21 ) تهذيب ، ج 1 ، ص 391 .\r\n","page_name":" 104 ","page_number":104},
  {"content":"\r\n\r\nبه سند صحيح از ابى جعفر امام باقر ( ع ) روايت شده : « امير مؤمنان على بن ابى طالب ( ع ) فرموده است : مردم به سبب شكم و فرج خود هلاك شده‌اند ، زيرا حقّ ما را به ما باز نمىگردانند . آگاه باشيد حقّ ما بر شيعيان ما و فرزندانشان حلال است . » « 22 » در برخى روايات صحيح آمده است : « آن حقّ تا قيام قائم ما بر آنها حلال مىباشد » ؛ و اخبار در اين باره بسيار است .\r\nابن جنيد گفته است : حلال كردن حقّى صحيح نيست جز از سوى صاحب حقّ در زمان خودش ، زيرا براى حلال كردن چيزى كه ديگرى مالك آن است مجوّزى وجود ندارد . شيخ محقّق نجم الدّين حلّى به او پاسخ داده است كه امام چيزى را حلال نمىكند ، مگر آن كه مىداند بر آن ولايت دارد . آرى اختصاص عفو تنها متوجّه حقّ امام ( ع ) است و شامل بقيهء اصناف صاحب حقّ نيست مگر آن كه بگوييم تمامى اين نوع خمس به امام ( ع ) تعلّق دارد ، و در آينده در اين باره سخن خواهيم گفت .\r\n\r\nفصل : شرايط وجوب خمس\r\n( 1 ) در اين خلافى نيست كه خمس پس از كسر هزينه‌هايى كه استخراج گنج و معدن مستلزم آن است واجب مىشود ؛ زيرا اين هزينه‌ها وسيله تحصيل آن مىباشد ، و از هر جهت مانند يكى از دو شريك است ، و اين كه نصاب پيش از وضع مخارج يا پس از آن معتبر است دو صورت دارد . در منافع كسب چنان كه اصحاب ما گفته‌اند خمس پس از كسر مخارج سال او و كسانى كه نفقه آنها بر او واجب يا مستحبّ است ، و نذورات و كفّارات ، و آنچه ظالم به زور و غصب يا با نرمش از او اخذ كرده و هديّه‌ها و صله‌هايى كه در حدّ شؤون خود به ديگران داده و نيز هزينه حجّ واجب چنانچه آن را در همان سال به عمل آورده و هزينهء ضرورى مسافرتهايى كه سفر معصيت نباشد ، و تزويج اولاد و امثال اينها واجب مىشود .\r\n\r\n\r\n","description":"","footnote":"\r\n( 22 ) تهذيب ، ج 1 ، ص 391 در يك حديث طولانى .\r\n","page_name":" 105 ","page_number":105},
  {"content":"\r\n\r\nدر نصوص اخبار آمده كه : « خمس پس از مؤونه است » « 23 » ؛ و اين سخن اندكى مجمل است . اگر انسان مال ديگرى داشته باشد كه خمس به آن تعلّق نمىگيرد ، در اين كه هزينه را از اين مال ، و يا از درآمد كسب ، و يا به نسبت از هر دو اخراج كند وجوه چندى وجود دارد ؛ در هيچ يك از انواع خمس گذشت سال مدخليّت ندارد ، و در اين مورد اختلافى نيست ؛ بلى در منفعت كسب به سبب احتمال ادامهء مخارج احتياط اين است كه صبر كند تا سال تمام شود .\r\n\r\nباب دوّم در اداى زكات و شرايط و آداب ظاهرى و باطنى آن\r\n\r\nمىگويم : بدان شرايط ادا شش چيز است :\r\n\r\n1 - نخستين شرط در اداى زكات نيّت است ،\r\n( 1 ) و آن به اجماع علماى اسلام به استثناى اوزاعى واجب مىباشد ، و بايد نيّت مقارن با اداى آن و يا متأخّر از آن باشد ؛ امّا تقدّم آن جايز نيست . در نيّت ناگزير بايد عمل مورد نظر تعيين و در آن قصد قربت شود .\r\nاگر كسى مالى دارد كه از دسترس او خارج است مىتواند بگويد آنچه مىدهم بابت زكات مال غايب من است اگر سالم باشد و گرنه بخشش است ، زيرا اگر اين را تصريح نمىكرد و به اطلاق وا مىگذاشت نيز نتيجه همين بود . در نيّت لزومى ندارد جنسى را كه انسان زكات آن را مىدهد تعيين كند و در اين مورد ميان علما اختلافى نيست .\r\nدر كتاب معتبر گفته شده نيّت اعتقاد قلبى است و اگر انسان به هنگام اداى زكات معتقد باشد كه آن زكات است و به قصد تقرّب به خدا آن را ادا مىكند كافى است . نيّت وكيل و ولىّ جانشين نيّت ديوانه و كودك است و در نيّت مؤدّى به هنگام اداى زكات به\r\n\r\n\r\n","description":"","footnote":"\r\n( 23 ) الفقيه ، ص 158 .\r\n","page_name":" 106 ","page_number":106},
  {"content":"\r\n\r\nوكيل دو قول است قول صحيحتر آن است كه همان نيّت كافى است ؛ همچنين نيّت حاكم قائم مقام نيّت مالكى است كه از دادن زكات امتناع كرده است ؛ و اين ظاهر حكم دنيوى آن است كه موجب قطع مطالبه از او مىباشد ، ليكن در آخرت تأثيرى ندارد ، و ذمّه او همچنان مشغول است تا زكات را دوباره پرداخت كند .\r\n\r\n2 - چون سال تمام شود بدون تأخير به دادن زكات مبادرت كند ،\r\n( 1 ) و اين بنابر اصحّ اقوال مستحبّ است و گفته شده كه در صورت وجود مستحقّ مبادرت واجب است ، ليكن ظاهر اخبارى كه دلالت بر جواز تأخير دارد اين قول را ردّ مىكند ، بويژه هر گاه قصد گسترش دادن آن ميان مستحقّان و پرداخت آن به بهترين آنها باشد ؛ بلى در صورت تأخير و وجود مستحقّ ضامن مالى خواهد بود كه براى زكات اخراج كرده است ، ليكن در صورت عدم وجود مستحقّ ضامن نيست . شايسته است زكات را فورا جدا كند و كنار بگذارد ، خواه مستحقّ يافت شود يا نشود ، و در اين صورت ضامن آن نخواهد بود ، مگر آن كه در نگهدارى آن كوتاهى كند . جايز نيست زكات را پيش از موعد خود پرداخت كند ، مگر آن كه به عنوان قرض كارسازى و پس از فرا رسيدن وقت در صورت بقاى وجوب و استحقاق آن را احتساب كند ، گفته شده جايز است دو ماه جلوتر آن را ادا كرد و فطريّه را بر تمام ماه رمضان مقدّم داشت ، ليكن قول اوّل اصحّ است ، زيرا به سند حسن از امام صادق ( ع ) روايت شده كه از آن حضرت پرسيدند آيا انسان مىتواند پس از گذشت يك سوّم سال زكات مالش را اخراج كند فرمود : « نه آيا مىتوان نماز ظهر را پيش از فرا رسيدن ظهر خواند ؟ » « 1 » در جواز تأخير اداى فطريّه از نماز دو قول است و اكثر فقيهان آن را جايز نمىدانند ، و گفته‌اند تأخير آن تا فرا رسيدن ظهر جايز است و وقت وجوب فطريّه از غروب شب عيد است ، و گفته‌اند از طلوع فجر روز عيد آغاز مىشود ، ليكن قول اوّل اصحّ است وقت وجوب زكات در گندم و جو هنگامى است كه دانه آنها بسته شود ، و در مويز\r\n\r\n\r\n","description":"","footnote":"\r\n( 1 ) كافى ، ج 3 ، ص 524 ، شماره 9 .\r\n","page_name":" 107 ","page_number":107},
  {"content":"\r\n\r\nموقعى است كه دانه غوره گردد ، و در خرما موقع خارك شدن آن است . گفته شده : وقت وجوب زمانى است كه خرما و انگور شوند ، امّا اخراج زكات در گندم و جو موقع تصفيهء آنها و در مويز و خرما زمانى است كه مويز و خرما شوند ، و در اين اختلافى نيست .\r\nجايز است زكات خرما و مويز را پيش از چيدن آنها از درخت بر اساس تخمين خبرگان باغهاى نخل و انگور محاسبه و سهم مستمندان را تضمين كرد ، و اين به دليل عمل پيامبر خدا ( ص ) و به سبب نياز باغدارها به استفاده و تصرّف در ميوه‌هاست .\r\n\r\n3 - در زكات چهارپايان به جاى تحويل حيوان بهاى آن را ندهد ،\r\n( 1 ) مگر اين كه آنچه بر او واجب شده وجود نداشته باشد . شيخ مفيد اين را واجب دانسته بر خلاف ديگران كه پرداخت بهاى حيوان را جايز شمرده‌اند ، و اگر آنچه بر او واجب شده موجود و نظايرى با همان ويژگيها وجود و تعدّد داشته باشد در دادن هر كدام كه بخواهد مخيّر مىباشد ، و خلافى در اين نيست كه نبايد حيوان بيمار و پير و معيوب را بابت زكات تحويل دهد ، اگر چه سنّ حيوانى كه بر او واجب شده منحصر در اينها باشد ، مگر آن كه مأمور جمع‌آورى زكات بخواهد ، امّا اگر همهء آنها بيمار و پير و معيوب باشند در اين صورت مكلّف به خريدن حيوان سالم نيست .\r\nهر گاه زكات دهنده داراى شتر ماده‌اى كه وارد سال دوّم شده نباشد مىتواند به جاى آن شتر نرى كه وارد سال سوّم شده باشد بابت زكات تحويل دهد ، و در اين خلافى نيست . در صورتى كه هيچ كدام از اين دو را نداشته باشد مخيّر است هر كدام را كه بخواهد خريدارى كند اگر چه خريد شتر مادّه‌اى كه وارد سال دوّم شده باشد سزاوارتر است . كسى كه آنچه را بر او واجب شده دارا نيست بنابر اجماع و نصّ مىتواند شترى را كه يك سال كوچكتر باشد به علاوه دو گوسفند يا بيست درهم بابت زكات تحويل دهد و يا شترى را كه يك سال بزرگتر است تسليم و آنچه را ذكر شد دريافت كند . اين احكام در غير از شتر جايز نيست ، و در گوسفند همان چيزى كه تعيين شده بايد ادا شود . گفته شده جايز است به جاى ميش گوسفندى كه وارد ششمين ماه عمر خود شده و به جاى بز\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nيك ثنّى تحويل دهد . ثنّى گوسفندى است كه وارد سوّمين سال خود شده و كسانى از متأخّرين ما كه ثنّى را گوسفندى دانسته‌اند كه وارد دوّمين سال خود شده شايد مستند آنها عرف مردم بوده است .\r\nدر زكات طلا و نقره و غلّات بنا به نصّ و اجماع ، دادن قيمت بىاشكال است ؛ همچنين در فطريّه ، ليكن در فطريّه دادن خرما افضل است زيرا خرما براى خوردن آماده‌تر مىباشد . در خبر صحيح آمده است : « دادن يك صاع خرما نزد من محبوبتر از دادن يك صاع از طلاست . » « 2 » اصحّ اين است كه ماليّت به عين جنسى كه بابت زكات داده مىشود تعلّق دارد ليكن به منظور ايجاد تسهيل براى مالك عدول به قيمت شده است .\r\n\r\n4 - مالى را كه به زكات تخصيص داده بويژه فطريّه را به شهر ديگر منتقل نكند ،\r\n( 1 ) زيرا چشمان مستمندان هر شهر به دنبال اموال آن شهر است ، و انتقال آن موجب نوميدى آنهاست . امّا اين امر بنا بر اصحّ اقوال واجب نيست ، زيرا طبق احاديث صحيح « 3 » منتقل كردن مالى كه به عنوان زكات داده مىشود جايز است ، هر چند در شهرى كه صاحب مال زندگى مىكند مستحقّ وجود داشته باشد ؛ ليكن شيخ طوسى در خلاف و گروهى ديگر با نقل آن در صورت وجود مستحقّ در محلّ مخالفت كرده‌اند ، زيرا نقل آن باعث نوعى خطر و قرار گرفتن در معرض تلف است ؛ امّا پاسخ داده‌اند با توجّه به آن كه اختلافى نيست كه در صورت نقل مالك ضامن مىباشد ، اين اشكال مرتفع خواهد بود . در مورد اجزاء و كافى بودن آن اجماع فقها وجود دارد كه يك زبان رأى بر كفايت آن داده‌اند ، و اگر در محلّ مستحقّ وجود نداشته باشد مالك نيز ضامن نبوده و گناهكار نيست مگر آن كه در حفظ آن كوتاهى كرده باشد .\r\n\r\n5 - به فقير كمتر از آنچه در نصاب اوّل تعيين شده داده نشود ،\r\n( 2 ) و اين را اكثر فقيهان واجب دانسته‌اند زيرا در خبر به سند صحيح وارد شده است : « هيچ يك از شما كمتر از\r\n\r\n\r\n","description":"","footnote":"\r\n( 2 ) تهذيب ، ج 1 ، ص 372 ؛ المقنعة ، ص 40 .\r\n( 3 ) كافى ، ج 3 ، ص 554 ، الفقيه ص 156 ؛ تهذيب ، ج 1 ، ص 361 ، 362 .\r\n","page_name":" 109 ","page_number":109},
  {"content":"\r\n\r\nپنج درهم زكات ندهد و اين كمترين چيزى است كه خداوند در اموال مسلمانان به نام زكات واجب كرده است ؛ بنابر اين به كسى كمتر از پنج درهم ندهيد بلكه بيشتر از آن بدهيد » « 4 » ؛ و در اين معنا روايت ديگرى نيز در دست است . در فطريّه نيز روايت است :\r\n« به كسى كمتر از فطريّه يك نفر ندهيد » « 5 » ؛ و اين را مستحبّ شمرده‌اند ، مگر آن كه عدّه‌اى گردهم آمده باشند و فطريّه به همهء آنها كفايت نكند كه در اين صورت توزيع فطريّه را ميان آنها از باب تعميم نفع و جلوگيرى از اذيّت مؤمن سزاوارتر دانسته‌اند . در بعضى روايات صحيح يك درهم و سه درهم اجازه داده شده و اجماع اين است كه براى زيادتر حدّى نيست . در خبر صحيح آمده است : « از زكات آن قدر به او بده تا بىنيازش كنى . » « 6 » در حديث موثّق است : « هر گاه به او عطا مىكنى پس او را بىنياز كن . » « 7 » از نظر ما ( شيعه ) واجب نيست مالى را كه به عنوان زكات مىدهد آن را بر اصناف هشتگانه مستحقّان آن تقسيم كند بلكه بر اساس اجماع ما و روايات صحيح مستفيض هر گاه زكات دهنده مال زكات را به يك نفر از اصناف مستحقّان تخصيص دهد جايز است و با آيهء شريفهء قرآن منافات ندارد « 8 » ، زيرا لام در آيه براى اختصاص است نه ملكيّت و شركت ، و در خمس دو قول است و احوط توزيع مال خمس است ميان مستحقّان طبق نصىّ كه در اين مورد وجود دارد . شيخ مفيد رعايت تفاوت فقرا را از حيث فقه و ديانت آنان واجب شمرده و اخبار نيز مؤيّد نظر اوست ، در خبر صحيح آمده است : « كسى را كه سئوال نمىكند بر كسى كه سئوال مىكند ترجيح\r\n\r\n\r\n","description":"","footnote":"\r\n( 4 ) كافى ، ج 3 ، ص 548 ؛ المقنعة ، ص 40 ؛ المحاسن ، ص 319 ؛ تهذيب ، ج 1 ، ص 366 .\r\n( 5 ) تهذيب ، ج 1 ، ص 373 محقّق در معتبر ص 291 گفته است : روايت مرسل است و در آن حدّ نيست كه حجّت باشد و سزاوارتر آن است كه براى رهايى از اختلاف اصحاب ، حمل بر استحباب شود ؛ و روايت اسحاق بن مبارك ( تهذيب ج 1 ص 373 ) دلالت بر جايز بودن شركت دارد ، گفته است : از ابا ابراهيم موسى بن جعفر ( ع ) از زكات فطر پرسيدم كه آيا آن را به پول نقره تبديل كنم و به يك نفر يا دو نفر بدهم ؟\r\nفرمود : « توزيع آن نزد من محبوبتر است » ، آن حضرت استحباب توزيع آن را بدون تفصيل بيان فرموده است .\r\n( 6 ) كافى ، ج 3 ، ص 548 شماره 4 با اختلاف كمى در الفاظ\r\n( 7 ) كافى ، ج 3 ، ص 548 ، شماره 3 و 4 .\r\n( 8 ) توبه / 60 : زكات مخصوص فقرا ، مساكين ، مأموران جمع‌آورى آن ، كسانى كه براى جلب محبّتشان اقدام مىشود ، بردگان ، بدهكاران ، در راه تقويت آيين الهى و واماندگان در راه است اين يك فريضه ( مهم ) الهى است و خداوند دانا و حكيم است .\r\n","page_name":" 110 ","page_number":110},
  {"content":"\r\n\r\nدهيد . » « 9 »\r\n\r\n6 - زكات را نزد امام يا نايب خاصّ او و در زمان غيبت نزد فقيه مورد اعتماد ببرد ،\r\n( 1 ) زيرا آنان به مواردى كه شارع تعيين كرده داناترند . شيخ مفيد و جماعتى اين امر را در امور مالى واجب دانسته ، و ديگران مطلقا بر استحباب آن رأى داده‌اند .\r\n\r\nدقايق آداب باطنى زكات\r\n( 2 ) بدان كسى كه با دادن زكات خواهان راه آخرت است براى او وظايفى است :\r\n\r\nوظيفهء اول : وجوب زكات و معناى آن را بفهمد\r\n( 3 ) و سبب امتحان آدمى را در آن بشناسد ، و بداند كه چرا زكات با آن كه تصرّف مالى است و از عبادات بدنى نيست از مبانى اسلام قرار داده شده و در آن سه مقصد است :\r\nمقصد اوّل - اداى دو كلمهء شهادت ملتزم شدن به توحيد الهى و گواهى به يگانگى معبود است و شرط وفاى به آن اين است كه براى انسان يگانه‌پرست دوستى جز خداوند يگانه وجود نداشته باشد ، چه محبّت شركت نمىپذيرد ، و توحيد زبانى فايده‌اش اندك است ، و درجهء محبّت را به جدايى از محبوبات مىآزمايند و مال مرغوب و محبوب خلق است زيرا وسيلهء تمتّع و برخوردارى آنها از دنياست ، و به سبب آن با اين دنيا انس مىگيرند و از مرگ با اين كه در آن لقاى محبوب است نفرت دارند . از اين رو براى تصديق ادّعاى آنها در بارهء محبوب آنان را در بوته آزمايش قرار داده و از آنها خواسته‌اند تا از مال كه مورد نظر و معشوق آنهاست چشم پوشند ؛ بدين سبب خداوند فرموده است :\r\n إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ  ؛ « 10 » و اين تنها با جهاد ميسّر است ، و جهاد عبارت است از سهل‌انگارى نسبت به جان به سبب شوق لقاى پروردگار و گذشت از مال كه از آن آسانتر است .\r\n\r\n\r\n","description":"","footnote":"\r\n( 9 ) كافى ، ج 3 ، ص 550 شماره 2 ؛ الفقيه ، ص 157 ، شماره 56 .\r\n( 10 ) توبه / 111 : خداوند از مؤمنان جانها و اموالشان را خريدارى مىكند كه ( در برابرش ) بهشت براى آنان باشد .\r\n","page_name":" 111 ","page_number":111},
  {"content":"\r\n\r\nچون اين معنا در بارهء مال دانسته شد بدان كه مردمان سه دسته‌اند : دسته‌اى توحيد را تصديق و به عهد خود وفا كرده‌اند و از همهء اموال خود دست كشيده درهم و دينارى نيندوختند ، و از اين كه در معرض وجوب زكات قرار گيرند امتناع كردند تا آن جا كه به يكى از آنان گفته شد : در دويست درهم چه مقدار از زكات واجب مىشود ؟ پاسخ داد :\r\nبر عوام به حكم شرع پنج درهم و امّا بر ما بذل همهء آن واجب است .\r\nمىگويم : بهتر از اين سخن گفتار مولاى ما امام صادق ( ع ) است در آن هنگام كه مردى از آن حضرت پرسيد در چقدر از مال زكات واجب مىشود ؟ آن حضرت فرمود :\r\n« مقصود تو زكات ظاهرى است يا باطنى » ، عرض كرد : مقصودم همهء آنهاست . فرمود :\r\n« زكات ظاهرى در هر هزارى بيست و پنج است ، امّا زكات باطنى اين است كه : چيزى را كه برادرت بدان محتاجتر است به خود اختصاص ندهى . » « 11 » در كافى « 12 » از عبد الملك بن عمرو احول روايت شده كه گفته است : ابى عبد اللّه ( ع ) آيهء :  الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً  « 13 » را تلاوت كرد سپس مشتى سنگريزه برداشت و مشت خود را بست و فرمود : « اين همان اقتار ( سختگيرى در هزينه ) است كه خداوند آن را در كتابش ذكر كرده است » ، پس از آن ، مشت ديگرى سنگريزه برداشت و مشت خود را باز نگه داشت و فرمود : « اين اسراف است » و سپس مشت ديگرى سنگريزه برداشت و قسمتى از مشت را باز و قسمتى از آن را بسته نگه داشت و فرمود :\r\n« اين قوام است . » غزّالى مىگويد :\r\nدسته دوّم - درجهء آنها پايين‌تر از دسته نخست است . اينان اموالشان را نگه مىدارند و مترصّد اوقات حاجت و موارد اعمال خير مىباشند . مقصود آنها از\r\n\r\n\r\n","description":"","footnote":"\r\n( 11 ) كافى ، ج 3 ، ص 500 .\r\n( 12 ) همان مأخذ ، ج 4 ، ص 54 ، شماره 1 .\r\n( 13 ) فرقان / 67 : آنها كسانى هستند كه هر گاه انفاق كنند نه اسراف مىكنند و نه سختگيرى بلكه در ميان اين دو حدّ اعتدالى دارند .\r\n","page_name":" 112 ","page_number":112},
  {"content":"\r\n\r\nذخيره كردن مال انفاق به قدر حاجت است نه تنعّم و خوشگذرانى ، همچنين مازاد بر احتياج خود را در امور خير در هر زمان كه موارد آن بر آنان معلوم شود صرف مىكنند ، و به مقدار زكات بسنده نمىكنند . گروهى از تابعين مانند نخعى ، شعبى ، عطا و مجاهد معتقد بوده‌اند كه در مال غير از زكات حقوق ديگرى است ، شعبى در پاسخ آن كه از او پرسيد :\r\nآيا در مال غير از زكات حقّ ديگرى است ؟ پاسخ داد : آرى آيا گفتار خداوند متعال را نشنيده‌اى كه فرموده است :  وَ آتَى الْمالَ عَلى حُبِّهِ ذَوِي الْقُرْبى ؟  « 14 » و به قول خداوند متعال استدلال كرده‌اند كه فرموده است :  أَنْفِقُوا مِمَّا رَزَقْناكُمْ  « 15 » و گفته‌اند اين آيه به آيه زكات منسوخ نشده بلكه اين امر از جمله حقوقى است كه يك مسلمان بر مسلمان ديگر دارد ، و معنايش اين است كه بر توانگر واجب است هر زمان به نيازمندى برخورد كند نيازش را بر طرف كند و اين اضافه بر مال زكات است . آنچه در اين مورد از نظر فقه درست است اين است كه مسلمان هر زمان دچار حاجتى شود برآوردن حاجت او واجب كفايى است ، زيرا تضييع مسلمان جايز نيست ، ليكن محتمل است بتوان گفت كه بر شخص توانگر جز تسليم چيزى به او به صورت قرض كه نيازش را بر طرف كند چيز ديگرى واجب نيست ، و پس از آن كه فريضهء زكات را انجام داد لازم نيست كه چيزى به او بذل و بخشش كند ؛ و نيز احتمال دارد بتوان گفت كه بذل چيزى به او كه حاجتش را برآورد در حال حاضر لازم است و قرض دادن به وى روا نباشد ، زيرا جايز نيست فقير را مكلّف به گرفتن قرض كرد ، و اين مطلب مورد اختلاف است و قرض دادن به فقير نزول به پايين درجه از درجات عوام است و البتّه اين هم درجه‌اى است .\r\nدستهء سوّم - كسانى هستند كه به اداى مقدار واجب اكتفا مىكنند و چيزى بر آن اضافه و يا از آن كم نمىكنند و اين پايين‌ترين مراتب است ، و اكثر عوام به سبب نادانى و بخل آنها به مال و رغبت و گرايشى كه به آن دارند و بىميلى آنها به آخرت به همين حدّ\r\n\r\n\r\n","description":"","footnote":"\r\n( 14 ) بقره / 177 : . . . و مال را با علاقه‌اى كه به آن دارند به خويشاوندان و . . . انفاق مىكنند .\r\n( 15 ) بقره / 254 : . . . از آنچه به شما روزى داده‌ايم انفاق كنيد .\r\n","page_name":" 113 ","page_number":113},
  {"content":"\r\n\r\nبسنده مىكنند ، چنان كه خداوند متعال فرموده است :  إِنْ يَسْئَلْكُمُوها فَيُحْفِكُمْ تَبْخَلُوا  « 16 » ؛ يعنى اگر بطور كامل از شما بخواهد بخل مىورزيد ، و چقدر تفاوت است ميان بنده‌اى كه مال و جانش را در برابر بهشت مىدهد و بنده‌اى كه به سبب بخل وى بطور كامل از او نخواهد . اين يكى از مواردى است كه خداوند به بندگانش دستور بذل مال داده است .\r\nمىگويم : به سند حسن از امام صادق ( ع ) روايت است كه فرمود : « دهندهء زكات مورد ستايش قرار نمىگيرد چه آن عمل آشكارى است كه جان انسان بدان حفظ مىگردد و با اداى آن مسلمان گفته مىشود ، و اگر آن را ادا نكند نمازش پذيرفته نيست ، همانا در اموالتان غير از زكات حقوقى بر عهدهء شماست . » عرض كردم : خداوند امور شما را اصلاح فرمايد چه حقوقى در اموالمان غير از زكات بر عهده ماست ؟ فرمود :\r\n« سبحان اللّه آيا نشنيده‌اى خداوند در كتابش چه مىگويد :   وَ الَّذِينَ فِي أَمْوالِهِمْ حَقٌّ مَعْلُومٌ ، لِلسَّائِلِ وَ الْمَحْرُومِ   ؟ » « 17 » راوى مىگويد : عرض كردم : حقّ معلومى كه بر ماست چيست ؟ فرمود : « به خدا سوگند آن عبارت از چيزى است كه انسان در مال خود معيّن مىكند كه در روز يا در جمعه يا در ماه كم يا زياد انفاق كند جز اين كه بايد به آن ادامه دهد » ؛ و در باره آيه :  وَ يَمْنَعُونَ الْماعُونَ  « 18 » فرمود : « آن مالى است كه به وام مىدهى ، و كار نيكى است كه انجام مىدهى و اثاث خانه‌ات كه به امانت داده مىشود و از آن جمله است زكات . » عرض كردم : ما همسايگانى داريم كه هر گاه اثاثى از خانه به آنها امانت دهيم آنها را مىشكنند و تباه مىسازند ، بر ما گناهى است اگر از دادن اثاث به آنها خوددارى كنيم ؟ فرمود : « نه گناهى بر شما نيست اگر چنين باشند . » عرض كردم :\r\n يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  « 19 » فرمود « اين از زكات نيست » ،\r\n\r\n\r\n","description":"","footnote":"\r\n( 16 ) محمّد ( ص ) / 37 : هر گاه اموال شما را مطالبه كند و حتّى اصرار ورزد بخل مىورزيد .\r\n( 17 ) معارج / 24 و 25 - و آنها كه در اموالشان حقّ معلومى است براى درخواست كنندگان و محرومان .\r\n( 18 ) ماعون / 7 : . . . و ديگران را از ضروريّات زندگى منع مىكنند .\r\n( 19 ) دهر / 8 : و غذاى خود را با اين كه بدان علاقه ( و نياز ) دارند به مسكين و يتيم و اسير مىدهند .\r\n","page_name":" 114 ","page_number":114},
  {"content":"\r\n\r\nعرض كردم :  يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً  « 20 » ، فرمود : « اين از زكات نيست » ، عرض كردم : قول خداوند متعال :  إِنْ تُبْدُوا الصَّدَقاتِ فَنِعِمَّا هِيَ وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ  « 21 » فرمود : « از زكات نيست ، و صله تو با خويشاوندانت هم از زكات نيست . » « 22 » در الفقيه « 23 » از آن حضرت روايت است كه فرمود : « خداوند اين اموال فراوان را به شما داده تا آنها را در راهى صرف كنيد كه او در آن راه صرف كرده است ، و آنها را به شما نداده تا اندوخته كنيد . » غزّالى مىگويد :\r\nمقصد دوّم - پاك كردن دل از صفت بخل است كه از مهلكات مىباشد ، چنان كه پيامبر ( ص ) فرموده است : سه چيز نابود كننده است : بخلى كه از آن فرمانبردارى شود و هوسى كه از آن پيروى گردد و خودپسندى ، خداوند متعال فرموده است :  وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ *  « 24 » در بخش مهلكات سبب اين كه چرا بخل از مهلكات است و چگونگى رهايى از آن شرح داده خواهد شد . ترديدى نيست كه ازاله صفت بخل از نفس منوط به اين است كه انسان به بذل و بخشش مال عادت كند ، زيرا محبّت چيزى از دل بركنده نمىشود مگر آن كه نفس بر مفارقت از آن مجبور گردد تا جدايى از آن عادت او شود . بنابر اين زكات از اين نظر دهنده آن را از پليدى بخل مهلك پاكيزه مىكند ، و ميزان پاكيزگى نفس از اين پليدى به اندازه بذل و بخشش انسان و آن مقدار شادى و خوشحالى است كه از اخراج مال و صرف آن در راه خداوند متعال به او دست مىدهد .\r\n\r\n\r\n","description":"","footnote":"\r\n( 20 ) بقره / 274 : آنها كه اموال خود را به هنگام شب و روز پنهان و آشكار انفاق مىكنند .\r\n( 21 ) بقره / 271 : اگر آشكارا انفاق كنيد خوب است و اگر آنها را پنهان كنيد و به تهيدستان بدهيد براى شما بهتر است .\r\n( 22 ) كافى ، ج 3 ، ص 499 .\r\n( 23 ) همان مأخذ ، ص 162 ، شماره 14 .\r\n( 24 ) حشر / 9 : كسانى كه خداوند آنها را از بخل و حرص نفس بازداشته است رستگارند .\r\n","page_name":" 115 ","page_number":115},
  {"content":"\r\n\r\nمقصد سوّم - شكر نعمت بارى تعالى است زيرا خداوند بر بنده‌اش نعمتهايى ارزانى داشته كه آنها را در جان و مال او قرار داده است . عبادات بدنى شكر نعمت بدن است ، و عبادات مالى شكر نعمت مال ؛ و چه پست است كسى كه فقير را مىنگرد كه چگونه روزى بر او تنگ شده و دست نياز به سوى او دراز كرده ، ليكن نفس او به وى اجازه نمىدهد كه خداوند متعال را شكر گويد از اين كه او را از سؤال و خواهش بىنياز ساخته و ديگران را به ربع عشر يا عشر مال او محتاج كرده است .\r\n\r\nدوّمين وظيفه : شناخت وقت اداى زكات است ؛\r\n( 1 ) از جمله آداب وقت ادا در نزد ارباب دين تعجيل در اخراج آن پيش از وقت وجوب است تا هر چه زودتر رغبت خود را در امتثال اوامر الهى اظهار و در دل بينوايان و مستمندان سرور و خوشحالى وارد كنند و بر موانع زمان كه ممكن است موجب تعويق در امور خير گردد پيشى گيرند ، چه مىدانند كه در تأخير آفتهايى است و علاوه بر آن تأخير از وقت وجوب انسان را در معرض گناه قرار مىدهد .\r\nمىگويم : اداى زكات پيش از وقت وجوب بايد بدين صورت باشد كه يا آن را از مال خود جدا كند و كنار بگذارد و يا آن را به عنوان وام به مستحقّ دهد زيرا در غير اين صورت تقدّم در ادا جايز نيست و رفع ذمّه نمىشود .\r\nغزّالى مىگويد : هر زمان انگيزهء خيرى در باطن بروز كند بايد آن را مغتنم شمرد ، چه آن رهنمودى از فرشته است ؛ و دل مؤمن چنان كه در حديث آمده ميان دو انگشت پروردگار جهان است ، و چه زود دگرگون مىشود . شيطان وعدهء فقر و نادارى مىدهد و به فحشاء و منكر امر مىكند و به دنبال هر رهنمودى از فرشته رهنمودى دارد . پس بايد فرصت را غنيمت شمرد و براى اداى زكات اموال خود اگر آن را بطور مجموع ادا مىكند ماه معيّنى قرار دهد ، و بكوشد كه آن افضل اوقات باشد تا سببى براى مزيد تقرّب و افزايش مال او شود ، مانند ماه رمضان ، چه پيامبر ( ص ) كه سخىترين كس بود در ماه رمضان مانند باد وزان هيچ چيزى براى خود نگه نمىداشت . « 25 » ماه رمضان داراى\r\n\r\n\r\n","description":"","footnote":"\r\n( 25 ) صحيح بخارى ، ج 4 ، ص 229 .\r\n","page_name":" 116 ","page_number":116},
  {"content":"\r\n\r\nفضيلت شب قدر است كه قرآن در آن شب نازل شده است . همچنين ماه ذى الحجّة يكى از ماههايى است كه داراى فضيلت زياد است ، چه آن ماه حرام و حجّ اكبر در همين ماه است . ايّام معلومات نيز از روزهاى همين ماه و عبارت از ده روز اوّل آن است ؛ ايّام معدودات كه ايّام تشريق مىباشد نيز از روزهاى اين ماه مىباشد . افضل ايام رمضان ده روز آخر آن و افضل ايام ذى الحجة ده روز اوّل آن است .\r\n\r\nسوّمين وظيفه : پنهان دادن زكات است ،\r\n( 1 ) زيرا دادن آن در خفا از ريا و سمعه دور تر است . پيامبر ( ص ) فرموده است . « بهترين صدقه آن است كه انسان چيزى به اندازهء طاقت خويش پنهانى به بينوايى دهد . » « 26 » يكى از دانشمندان گفته است : سه چيز از گنجهاى نيكوكارى است از جمله آنها پنهانى دادن صدقه است ، و اين مطلب بطور مسند نيز روايت شده است . « 27 » پيامبر خدا ( ص ) فرموده است : « بنده در پنهان عملى مىكند ، خداوند آن را پنهان مىنويسد . اگر بنده آن را اظهار كند خداوند آن را از پنهانى درآورده آشكار مىنويسد ، و اگر از آن سخن گويد خداوند آن را از نهان و آشكار انتقال مىدهد و در رياء ثبت مىكند » « 28 » در حديث مشهورى است : « هفت دسته‌اند كه خداوند آنها را در روزى كه هيچ سايه‌اى جز سايهء او نيست در سايهء خود قرار مىدهد . يكى از آنها كسى است كه صدقه‌اى مىدهد در حالى كه دست چپش از آنچه دست راستش داده آگاه نمىشود . » « 29 » در خبر است كه : « صدقه پنهانى آتش خشم پروردگار را خاموش مىكند . » « 30 » خداوند متعال فرموده است :  وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ .  « 31 » فايده\r\n\r\n\r\n","description":"","footnote":"\r\n( 26 ) مسند احمد در حديثى طولانى از ابى ذرّ ؛ الكبير طبرانى ؛ مجمع الزّوائد ، ج 5 ، ص 115 .\r\n( 27 ) الايجاز و جوامع الكلم از ابن عباس ، المغنى .\r\n( 28 ) عراقى گفته است : خطيب نظير آن را در تاريخ خود با سندى ضعيف از انس نقل كرده است .\r\n( 29 ) صحيح بخارى ، ج 3 ، ص 131 ؛ صحيح مسلم ، ج 3 ، ص 93 ؛ خصال صدوق ، ج 2 ، ص 2 .\r\n( 30 ) كافى ، ج 4 ، ص 7 ؛ تهذيب ، ج 1 ، ص 378 .\r\n( 31 ) بقره / 271 : . . . و اگر آنها را مخفى ساخته به نيازمندان بدهيد براى شما بهتر است .\r\n","page_name":" 117 ","page_number":117},
  {"content":"\r\n\r\nپنهانى دادن صدقه رهايى از آفت ريا و سمعه است . پيامبر خدا ( ص ) فرموده است :\r\n« خداوند نمىپذيرد از كسى كه ( عملش ) را بشنواند و نشان دهد و منّت گذارد » ؛ « 32 » و كسى كه از صدقه‌اى كه داده سخن گويد مطلوب او سمعه و آن كه در برابر مردم صدقه دهد مقصودش رياست . پنهانى صدقه دادن و از آن لب فرو بستن مايه رهايى از اينهاست . برخى در فضيلت صدقه پنهانى تا آن حدّ كوشيده‌اند كه گيرنده دهنده را نشناسد ؛ بعضى صدقه خود را به نابينا مىدادند ، و برخى در گذرگاه فقير و محلّ نشستن او مىانداختند به گونه‌اى كه آن را ببيند و دهنده را رؤيت نكند ؟ و بعضى آن را در لباس فقير به هنگامى كه خوابيده بود مىبستند ؛ و برخى آن را به وسيله ديگرى به فقير مىرساندند تا دهنده اصلى را نشناسد و از واسطه مىخواستند كه حال او را مكتوم بدارد و اين موضوع را افشاء نكند . همهء اين كارها براى اين بود كه آتش خشم پروردگار را خاموش كنند ، و از ريا و سمعه دورى جويند . هر زمان ممكن نباشد صدقه را به فقير برساند جز اين كه يك تن او را بشناسد سزاوارتر اين است كه كسى را وكيل كند تا آن را به فقير برساند بىآن كه فقير دهنده را بشناسد ، زيرا اگر فقير دهنده را بشناسد رياء و منّت هر دو جمع شده در حالى كه در شناخت واسطه تنها ريا وجود دارد . هر زمان مقصود او از دادن صدقه شهرت و آوازه باشد عمل او بكلّى باطل مىگردد ، زيرا زكات وسيله ازالهء بخل و تضعيف حبّ مال است و حبّ جاه و مقام بيشتر از حبّ مال بر نفس چيرگى دارد و هر كدام از اين دو در آخرت مايهء هلاكت است ؛ ليكن صفت بخل در قبر مانند كژدمى بسيار نيش زننده و ريا در قبر همچون مارى ظاهر مىشوند ، در حالى كه وى براى دفع آزار آنها مأمور به تضعيف و قتل آنهاست . و هر گاه مقصود وى ريا و سمعه باشد مانند اين است كه پاره‌اى از اعضاى كژدم را خوراك مار قرار داده است و در نتيجه به اندازهء آنچه از كژدم ضعيف شده بر قوّت مار افزوده است و اگر وضع را به همان گونه‌اى كه بود باقى مىگذاشت امر بر او آسانتر بود . قوّت و شدّت اين صفات كه قدرت\r\n\r\n\r\n","description":"","footnote":"\r\n( 32 ) در هيچ يك از اصول به اين روايت دست نيافتم و در بطلان عمل به سبب ريا رواياتى وارد است به وسائل الشيعه باب دوازدهم از ابواب مقدمه عبادات مراجعه شود ، مستدرك الوسائل باب مذكور .\r\n","page_name":" 118 ","page_number":118},
  {"content":"\r\n\r\nو نيروى كژدم و مار بسته به آنهاست در اين است كه به مقتضاى آنها عمل شود ، و ضعف آنها بدين است كه به نيروى مجاهدت و مخالفت بر خلاف مقتضاى آنها رفتار گردد ؛ بنابر اين چه سودى است در اين كه با انگيزه‌هاى بخل مخالفت و با دواعى ريا موافقت شود ، و در واقع ضعيفتر تضعيف و قويتر تقويت گردد . ما به زودى در بخش مهلكات اسرار اين معانى را ذكر خواهيم كرد .\r\nمىگويم : وظيفهء پنهان داشتن صدقه در نزد ما شيعه منحصر به صدقات مستحبّ است نه زكات واجب . امام صادق ( ع ) در آنچه به سند حسن از آنحضرت روايت شده فرموده است : « هر چه را خداوند بر تو واجب كرده اظهار آن بهتر از پنهان داشتن آن است ، و هر چه مستحبّ است پنهان داشتن آن بهتر است . پس اگر انسان زكات مالش را آشكارا بر دوش خود حمل كند نيكو و پسنديده خواهد بود . » « 33 » در خبر موثّق از آن حضرت نقل شده كه در باره آيهء :  وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ  ، فرمود : « اين غير از زكات است ، همانا زكات آشكار است نه پنهان . » « 34 » آرى پنهان دادن زكات واجب در جايى جارى مىشود كه گيرنده از گرفتن زكات شرم كند و به غير نام زكات به او داده شود .\r\nدر الفقيه « 35 » از عاصم بن حميد روايت شده كه گفته است : به ابى جعفر امام باقر ( ع ) عرض كردم از اصحاب ما كسى است كه از گرفتن زكات شرم مىكند ، مىتوانم از مال زكات به او بدهم و به او نگويم كه زكات است ؟ فرمود : « به او بده و به او مگو كه زكات است و مؤمن را خوار مگردان . »\r\n\r\nچهارمين وظيفه : هر گاه بداند آشكارا دادن زكات موجب ترغيب مردم در اقتداى به اوست آن را آشكار دهد\r\n( 1 ) و درون خود را از انگيزه ريا به طريقى كه در درمان ريا در كتاب ريا ذكر خواهيم كرد حفظ كند . خداوند متعال فرموده است :\r\n\r\n\r\n","description":"","footnote":"\r\n( 33 ) كافى ، ج 3 ، ص 501 ؛ تهذيب ، ج 1 ، ص 378 .\r\n( 34 ) كافى ، ج 1 ، ص 502 ، شماره 17 ؛ تهذيب ، ج 1 ، ص 378 .\r\n( 35 ) همان مأخذ ، ص 152 .\r\n","page_name":" 119 ","page_number":119},
  {"content":"\r\n\r\n إِنْ تُبْدُوا الصَّدَقاتِ فَنِعِمَّا هِيَ  ؛ « 36 » و اين هنگامى است كه موقعيّت ، اقتضاى اظهار را داشته باشد خواه از اين نظر كه ديگران به او اقتدا كنند يا آن كه درخواست كننده در پيش روى مردم درخواست كند كه در اين موقع از بيم رياى در اظهار ، نبايد دادن صدقه به او ترك شود ، بلكه بايد ضمن دادن صدقه به او در حدّ امكان ، درون خود را از ريا نگه دارد . امّا در دادن آن بطور آشكار محظور سومى غير از منّت و ريا وجود دارد و آن هتك حرمت فقير است ، زيرا بسا كه آزرده گردد از اين كه به صورت محتاج در ميان مردم ديده شود . ليكن كسى كه سؤال و اظهار احتياج مىكند خود او پرده آبروى خويش را پاره كرده است و در نتيجه دادن صدقه آشكار به او اشكالى ندارد . اين امر مانند اظهار فسق كسى است كه او فسق خود را پوشيده نگه مىدارد ، زيرا شرع اين عمل را حرام شمرده و تجسّس حال و غيبت او را نهى كرده است . ليكن كسى كه فسق خود را اظهار كند اقامهء حدّ بر او در حكم اشاعه آن است ، امّا سبب آن خود او بوده است . در اين باره پيامبر خدا ( ص ) فرموده است :\r\n« كسى كه پرده حيا را از خود دور كند غيبت ندارد . » « 37 » خداوند متعال فرموده است :\r\n«  وَ أَنْفَقُوا مِمَّا رَزَقْناهُمْ سِرًّا وَ عَلانِيَةً *  « 38 » در اين آيه خداوند به صدقه دادن آشكار دعوت فرموده است ، زيرا متضمّن فايدهء ترغيب ديگران است . و بنده بايد در ميزان اين فايده بدقّت تأمّل كند و آن را با موارد منع كه در اين باره وجود دارد بسنجد ، زيرا اينها با اختلاف احوال و اشخاص مختلف مىشود . در بعضى حالات دادن صدقه آشكار به برخى اشخاص افضل است و كسى كه به سود و زيان امور دانا باشد و با ديدهء هوس و شهوت به كارها ننگرد در همهء احوال آنچه شايسته‌تر و سزاوارتر است بر او روشن مىشود .\r\n\r\nپنجمين وظيفه : صدقه‌اش را با منّت و آزار تباه نكند .\r\n( 1 ) خداوند متعال فرموده است :\r\n\r\n\r\n","description":"","footnote":"\r\n( 36 ) بقره / 271 : اگر انفاقها را آشكار كنيد خوب است .\r\n( 37 ) شعب الايمان بيهقى از انس به سند ضعيف ، الجامع الصغير باب ميم .\r\n( 38 ) رعد / 22 : و از آنچه به آنها روزى داده‌ايم در آشكار و نهان انفاق مىكنند .\r\n","page_name":" 120 ","page_number":120},
  {"content":"\r\n\r\n لا تُبْطِلُوا صَدَقاتِكُمْ بِالْمَنِّ وَ الْأَذى  « 39 » در بارهء حقيقت منّت و ايذاء اختلاف است .\r\nگفته‌اند : منّت اين است كه از صدقه خود ياد كند ، و ايذاء اين است كه آن را اظهار كند . و نيز گفته شده : منّت آن است كه گيرنده را در برابر عطاى خود به كار گيرد ، و ايذاء آن است كه او را به سبب فقرى كه دارد سرزنش كند . و نيز گفته‌اند : منّت اين است كه به خاطر عطاى خود بر او تكبّر كند و ايذاء آن كه او را مأيوس سازد و يا از اين كه سؤال مىكند وى را مورد نكوهش قرار دهد . پيامبر ( ص ) فرموده است : « خداوند صدقه منّت گذار را نمىپذيرد . » از نظر من منّت داراى ريشه و منشاء است و آن از احوال دل و صفات آن است و افعالى كه بر زبان و جوارح ظاهر مىشود فروع و شاخه‌هاى آن مىباشد . اصل آن اين است كه شخص عطا كننده خود را احسان كننده و نعمت دهندهء به فقير مىبيند در حالى كه حقّ آن است كه فقير را احسان كننده به خود بشناسد ، زيرا حقّى را كه خداوند براى خود مقرّر داشته از وى قبول كرده و باعث تزكيه و نجات او از آتش دوزخ شده است ؛ و اگر فقير آن را نمىپذيرفت وى همواره در گرو آن بود . پس سزاوار اين است كه طوق منّت فقير را برگردن خود احساس كند چه وى در گرفتن اين حقّ دستش را نايب خداوند قرار داده است . پيامبر خدا ( ص ) فرموده است : « صدقه پيش از آن كه به دست فقير برسد در دست خداوند قرار مىگيرد . » « 40 » پس عطا كننده بايد به يقين بداند كه او صدقه را به خداوند تسليم مىكند و پس از تحويل آن به حقّ تعالى فقير روزيش را از او اخذ مىكند . اگر عطا كننده بدهكار كسى باشد و طلبكار بنده يا خدمتكار تحت تكفّل خود را به وى حواله دهد چنانچه او معتقد شود كه وى را بر خدمتكار منّتى است از سفاهت و نادانى او خواهد بود ، چه او تنها وامى را ادا كرده كه در برابر خريدن چيزى كه محبوب او بوده بر عهده داشته است . بنابر اين او كه براى خود كار كرده چرا بر ديگرى منّت گذارد .\r\n\r\n\r\n","description":"","footnote":"\r\n( 39 ) بقره / 264 : . . . بخششهاى خود را با منّت و آزار باطل نسازيد .\r\n( 40 ) تفسير عيّاشى ؛ وسائل ، ج 6 ، ص 303 چاپ جديد ؛ عدّة الداعى ، ص 44 ؛ شعب الايمان بيهقى به سند ضعيف ، المغنى .\r\n","page_name":" 121 ","page_number":121},
  {"content":"\r\n\r\nهر گاه مقاصد سه گانه‌اى را كه در فهم وجوب زكات ذكر كرديم بداند ، حتى اگر يكى از آنها را بداند ، هرگز خود را جز بر نفس خويش احسانكار نمىبيند ، زيرا او مال خود را بذل مىكند يا براى اظهار محبّت خداوند ، و يا براى تطهير نفس خويش از صفت نكوهيدهء بخل و يا شكرگزارى بر نعمت مال تا فزونتر گردد و در هر صورت داد و ستدى ميان او و فقير برقرار نشده است تا خود را نسبت به او احسانكار بداند . هر گاه به سبب نادانى تصوّر كند كه بر او احسان كرده است آنچه در معناى منّت بيان شد بر ظاهر او نمودار مىشود و آن بازگو كردن اعطاى صدقه و اظهار آن و خواستن پاداش از فقير از طريق شكر و دعا و خدمت و تعظيم و قيام به حقوق او و مقدّم داشتن او در مجالس و پيروى او در كارهاست ؛ و اينها همه ثمرات منّت است ، و معناى منّت در باطن همان است كه ذكر كرديم .\r\nامّا ايذاء ظاهر آن عبارت است از توبيخ ، نكوهش ، پرخاش ، ترشرويى ، پرده‌درى و انواع اهانت و تحقير ؛ و باطن آن كه منشاء اين افعال مىباشد دو امر است : يكى ناخشنودى انسان از صرف نظر كردن از مال و گران بودن اين امر بر نفس وى كه لا محاله خلق او را تنگ مىسازد ، دوّم اين كه او خود را بهتر از فقير مىبيند ، و وى را به سبب نيازى كه دارد پست‌تر از خود مىشمارد ، و منشاء اين دو پندار نادانى است . امّا ناخشنودى او از تسليم مال حماقت است ، زيرا هر كس از بذل يك درهم در برابر هزار درهم ناراضى باشد بسيار احمق است . روشن است كه انسان مال را براى جلب رضاى خداوند و كسب ثوابهاى اخروى مىدهد ، و اين عمل شريفتر و ارزشمندتر از آن است كه مال خويش را در راه پاكيزه كردن نفس خود از صفت نكوهيده بخل صرف كرده و مىكند و يا به اميد مزيد نعمت در طريق شكرگزارى به مصرف برساند ، و به هر تقدير ناخشنودى و كراهت از اين كه با دادن زكات ، مال از دست او خارج مىشود موردى ندارد . دوّم اين كه خود را برتر از فقير بداند نيز ناشى از نادانى است ، زيرا او اگر برترى فقير را بر غنى و خطراتى را كه متوجّه توانگران است مىدانست هرگز فقير را حقير نمىشمرد بلكه به او تبرّك مىجست و مرتبه او را آرزو مىكرد چه توانگران صالح\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nپانصد سال پس از فقرا و مستمندان وارد بهشت مىشوند . از اين رو پيامبر ( ص ) فرموده است : « به پروردگار كعبه سوگند آنان زيانكارترند . » ابو ذرّ عرض كرد : آنها كيستند ؟\r\nفرمود : « آنهايى كه اموالشان بيشتر است . » « 41 » آرى آنان چگونه فقير را حقير مىشمارند در حالى كه خداوند توانگران را در خدمت آنها قرار داده است ، زيرا توانگر با كوشش مال به دست مىآورد ، و با تلاش آن را زياد مىكند ، و در نگهدارى آن مىكوشد و در همين حال ملزم است از آن مال فقير را به اندازه‌اى كه نياز دارد بدهد و از دادن زياده بر آن چنانچه به او زيان رساند خوددارى كند . بنابر اين توانگر براى تلاش در راه تأمين روزى فقير به كار گرفته شده است با اين تفاوت كه او مظلمه‌ها و مشقّتها و پاسدارى اموال را تا زمانى كه بميرد بر گردن مىگيرد ؛ آنگاه دشمنانش از آن اموال برخوردار مىشوند . در اين صورت هر زمان كراهت و ناخشنودى دهنده زكات مرتفع گردد و از توفيقى كه خداوند در اداى اين واجب به او داده ، و با دادن آن به فقير و گرفتن آن از سوى فقير ذمّهء وى از اداى آن خلاصى يافته است نارضايى او به سرور و فرح تبديل شود طبعا آزار فقير و نكوهش او منتفى و ترشرويى او به خوشحالى و ستايش و قبول منّت تبديل مىشود . منشاء منّت و ايذاء همين است كه ذكر شد .\r\nمىگويم : در كافى از امام صادق ( ع ) روايت شده است : « امير مؤمنان ( ع ) مىفرمود : كسى كه بداند آنچه كرده به خود كرده انتظار شكرگزارى از مردم را ندارد و خواهان آن نيست كه بيش از حدّ رفتارى كه خود با آنها داشته است آنان او را دوست بدارند ، بنابر اين شكر آنچه براى خود كرده‌اى و با آن آبروى خويش را نگه داشته‌اى از غير خود طلب كن و بدان كه كسى كه از تو طلب حاجت مىكند آبرويش را از آبروى تو گراميتر ندانسته است ، پس آبرويت را گرامى بدار از اين كه ( حاجت ) او را ردّ كنى . » « 42 »\r\n\r\n\r\n","description":"","footnote":"\r\n( 41 ) تمام حديث كه در مشكاة المصابيح ، ص 164 ، آمده چنين است : « ابى ذرّ گفته است : به خدمت پيامبر ( ص ) وارد شدم آن حضرت در سايه كعبه نشسته بود چون مرا ديد فرمود : به پروردگار كعبه سوگند آنها زيانكارترند ، عرض كردم : پدر و مادرم فدايت آنها كيانند ؟ فرمود : « آنها كه اموالشان زيادتر است مگر كسى كه چنين و چنان گويد . و چنين و چنان از پيش رو و از پشت‌سر و از راست و چپ انفاق كند و اينان اندكند » .\r\nاين حديث پيش از اين از مصادر متعدّد ذكر شده است .\r\n( 42 ) همان مأخذ ، ج 4 ، ص 28 .\r\n","page_name":" 123 ","page_number":123},
  {"content":"\r\n\r\nغزّالى مىگويد : اگر بگويى اين كه انسان خود را در مرتبهء نيكوكار و محسن ببيند امرى دشوار است آيا نشانه‌اى وجود دارد كه دل خود را بيازمايد تا بداند كه او خود را نيكوكار نمىداند ؟ پاسخ اين است كه بدانى براى اين امر نشانهء دقيق و روشنى وجود دارد ، و آن اين است كه انسان فرض كند آن فقيرى كه به او صدقه داده اگر فى المثل بر او جنايتى وارد كند يا دشمنش را بر ضدّ او يارى دهد آيا انكار و نفرت وى از او در مقايسه با پيش از دادن صدقه به او زيادتر شده است يا نه ، اگر زيادتر شده صدقه او خالى از شايبهء منّت نيست زيرا به سبب دادن صدقه چيزى را از او توقّع دارد كه پيش از آن انتظارش را نداشته است .\r\nاگر بگويى : اين امر دشوارى است و دل هيچ كس از آن جدا نيست ، پس درمان آن چيست ؟ پاسخ اين است كه بدانى براى اين درد درمانى باطنى و درمانى ظاهرى وجود دارد :\r\nامّا درمان باطنى شناخت حقايقى است كه ما در لزوم درك وجوب ذكر كرديم و دانستن اين كه فقير است كه به دهندهء صدقه احسان مىكند ، و با قبول آن وى را پاك مىسازد ؛ و درمان ظاهرى به جا آوردن كارهايى است كه معمولا كسى كه عهده‌دار منّت ديگرى است انجام مىدهد ، چه افعالى كه بر اساس اخلاق از انسان صادر مىشود در دل تاثير عميق دارد و به آن صبغهء اخلاقى مىدهد چنان كه اسرار آن در نيمهء آخر اين كتاب ذكر خواهد شد . از اين رو برخى از ارباب معرفت صدقه را در پيش روى فقير مىنهادند و خود در برابر او مىايستادند و قبول آن را از او خواهش مىكردند تا آن حدّ كه به صورت سائل و متقاضى جلوه‌گر مىشدند و اگر فقير صدقه آنها را ردّ مىكرد احساس كراهت و ناخشنودى مىكردند . برخى ديگر از اينان به هنگام دادن صدقه دست خود را باز مىكردند تا فقير آن را بردارد و دست او يدعليا ( دست بالاتر ) باشد . بعضى ديگر چون صدقه را براى فقير مىفرستادند به فرستادهء خود مىگفتند دعاى فقير را حفظ كند ؛ سپس دعاى فقير را بازگو مىكردند و مىگفتند : اين در برابر آن تا صدقهء ما بر ايمان\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nخالص باشد و توقّع دعا از فقير نداشتند ، چه آن نوعى تلافى است و در برابر دعاى او دعا مىكردند .\r\nمىگويم : آنچه از طريقه اهل بيت ( ع ) معلوم مىشود خلاف اين است . روايت شده امام زين العابدين ( ع ) به خادم خود مىفرمود : « كمى دست نگهدار تا دعا كند زيرا دعاى درخواست كنندهء از فقير ردّ نمىشود . » همچنين به خادم دستور مىداد : « چون چيزى به فقير مىدهى از او بخواه تا دعاى خير كند » ؛ و نيز از امام باقر ( ع ) يا امام صادق ( ع ) روايت است : « هنگامى كه به آنها چيزى مىدهيد به آنها ياد دهيد دعا كنند ، زيرا دعاى آنها در باره شما به اجابت مىرسد ليكن در بارهء خودشان اجابت نمىشود . » « 43 » غزّالى مىگويد : ارباب معرفت قلوب خود را بدين گونه درمان مىكردند ، و در ظاهر براى معالجهء دل درمانى جز كارهايى كه گوياى تواضع و فروتنى و قبول منّت باشد وجود ندارد ؛ و در باطن همان شناختهايى است كه ما آنها را بيان كرديم و آن از راه عمل بود و اين از راه علم است و دل جز به معجونى از علم و عمل درمان نمىشود . اين شرايط در زكات به منزلهء خشوع در نماز است . اين خشوع بنابر قول پيامبر اكرم ( ص ) كه فرموده است : « آدمى را از نمازش بهره‌اى نيست جز آنچه از آن درك كرده است » ، ثابت مىباشد ، و شرايط مذكور نيز بنابر گفتار آن حضرت كه : « خداوند صدقه منّت گذار را نمىپذيرد » ، و قول خداوند متعال كه :  لا تُبْطِلُوا صَدَقاتِكُمْ بِالْمَنِّ وَ الْأَذى  محقّق است . امّا فتواى فقيه كه عمل چنان كه بايد واقع شده ، و بدون اين شرط برائت ذمّه حاصل است داستان ديگرى است كه ما در كتاب نماز به معناى آن اشاره كرده‌ايم .\r\n\r\nششمين وظيفه : عطاى خود را اندك شمارد ،\r\n( 1 ) زيرا اگر بزرگ پندارد آن را پسنديده و خودپسندى از مهلكات و باطل كنندهء اعمال است ؛ خداوند متعال فرموده است :  وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ \r\n\r\n\r\n","description":"","footnote":"\r\n( 43 ) عدّة الدّاعى ، ص 44 .\r\n","page_name":" 125 ","page_number":125},
  {"content":"\r\n\r\n« 44 » گفته‌اند : طاعت هر زمان كوچك شمرده شود نزد خداوند بزرگ است ، و گناه هر گاه بزرگ دانسته شود نزد خداوند كوچك است ؛ گفته شده است : كار نيك جز به سه چيز تمام نمىشود : كوچك شمردن آن ، شتاب در انجام دادن آن و پوشيده داشتن آن .\r\nمىگويم : اين را الفقيه « 45 » از امام صادق ( ع ) روايت كرده كه فرموده است :\r\n« دانسته‌ام كه نيكى جز به سه چيز تمام نمىشود : كوچك شمردن ، پوشيده داشتن و شتاب در انجام دادن آن ، زيرا هر گاه كوچكش بشمارى نزد كسى كه آن را به خاطر او انجام داده‌اى بزرگش كرده‌اى ؛ و هر گاه آن را پوشيده بدارى نيكى را كامل كرده‌اى و اگر در انجام دادن آن شتاب كنى آن را گوارا ساخته‌اى . در غير اين صورت نيكى را محو و ناگوار كرده‌اى . » غزّالى مىگويد : بزرگ داشتن عطا منّت و آزار نيست ، زيرا اگر انسان مال خويش را صرف ساختمان مسجد يا رباطى كند . بزرگ شمردن آن ممكن است ، ليكن منّت و آزار در آن ممكن نيست ، بلكه خودپسندى و بزرگ بينى در همهء عبادات جريان پيدا مىكند و درمان آن علم و عمل است :\r\nامّا مقصود از علم آن است كه بداند ده يك يا بيست يك اندكى است از بسيار ؛ و او در اين بخشش به نازلترين درجات آن بسنده كرده است ، چنان كه در آن جا كه از فهم وجوب سخن گفته‌ايم ذكر كرده‌ايم . از اين رو شايسته اين است كه او از عطاى اندك شرمگين باشد چه رسد به اين كه آن را بزرگ بشمارد . اگر از اين حدّ فراتر رفته به بالاترين درجهء جود و بخشش برسد و همهء مال خود يا بيشتر آن را در اين راه صرف كند بايد بينديشد كه اين مال او از كجاست ، و در چه راه صرف مىكند ، زيرا مال از آن\r\n\r\n\r\n","description":"","footnote":"\r\n( 44 ) توبه / 42 : . . . و در روز حنين ( نيز يارى كرد ) هنگامى كه فزونى جمعيّتتان شما را به اعجاب درآورده بود ولى هيچ مشكلى را براى شما حلّ نكرد و زمين با همه وسعتش بر شما تنگ شد سپس پشت به دشمن كرده فرار كرديد .\r\n( 45 ) ص 162 ، شماره 12 .\r\n","page_name":" 126 ","page_number":126},
  {"content":"\r\n\r\nخداست و منّت او راست كه آن را به او عطا كرده و به او توفيق داده تا آن را بذل و بخشش كند . پس چرا چيزى را كه در راه خداوند صرف كرده و به او تعلّق دارد بزرگ بشمارد با آن كه موقعيّت اقتضا مىكند كه او به آخرت نظر داشته باشد و براى تحصيل ثوابهاى الهى آن را بذل كند ، و بخشش چيزى را كه چند برابر آن را از خداوند انتظار دارد بزرگ نشمارد .\r\nامّا منظور از عمل اين است كه به هنگام دادن صدقه از بخل خود شرمسار باشد كه بقيّهء مالش را از خداوند دريغ مىدارد ، و با شكستگى و شرمگينى حالت كسى را دارد كه سپرده‌اى نزد او باشد و استرداد آن را از او بخواهند و او بخشى از آن را برگرداند و بخشى را نگهدارد ، زيرا همهء مال او از آن خداست و بخشش همهء آن نزد خداوند محبوب است جز اين كه بنده‌اش را به آن امر نكرده است ، زيرا بنده به سبب بخلى كه دارد اين امر بر او گران خواهد بود ، چنان كه فرموده است :  إِنْ يَسْئَلْكُمُوها فَيُحْفِكُمْ تَبْخَلُوا  .\r\n\r\nهفتمين وظيفه : صدقه را از بهترين و محبوبترين و ارزشمندترين و پاكيزه‌ترين قسمتهاى مالش انتخاب كند ،\r\n( 1 ) زيرا خداوند پاك است و جز پاك را نمىپذيرد . اگر صدقه شبهه ناك باشد بسا آن كه ملك خالص او نباشد و در نتيجه اداى ذمّه نشود . در بعضى اخبار آمده است : « خوشا به حال بنده‌اى كه از مالى كه بىمعصيت كسب كرده انفاق كند . » « 46 » اگر صدقه از خوبترين مال او نباشد مرتكب سوء ادب شده زيرا مال خوب را براى خود ، برده و يا براى خانواده‌اش نگهداشته و غير خدا را بر خدا ترجيح داده است ؛ و اگر بدين گونه با ميهمانش رفتار كند و بدترين خوراكى را كه در خانه‌اش دارد براى او بياورد بىشكّ او را از خود دلتنگ ساخته است . اين امر در صورتى است كه نظرش به سوى خدا معطوف باشد و اگر نظرش متوجّه حال خود و ثواب او در آخرت است ترديدى نيست كه خردمند ديگرى را بر خويش ترجيح نمىدهد ؛ زيرا از مال او تنها آنچه را كه به صدقه مىدهد و در نتيجه برايش باقى مىماند يا مىخورد و از ميان مىرود به او\r\n\r\n\r\n","description":"","footnote":"\r\n( 46 ) كافى و غيره چنان كه پيش از اين ذكر شده است .\r\n","page_name":" 127 ","page_number":127},
  {"content":"\r\n\r\nتعلّق دارد و آنچه هم اكنون مىخورد قضاى حاجت او ، و آنچه صدقه مىدهد ذخيره آخرت اوست و از خردمندى نيست كه آينده‌نگرى نكند و براى آخرت خويش اندوخته‌اى فراهم نسازد . خداوند متعال فرموده است :  أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ وَ لا تَيَمَّمُوا الْخَبِيثَ مِنْهُ تُنْفِقُونَ وَ لَسْتُمْ بِآخِذِيهِ إِلَّا أَنْ تُغْمِضُوا فِيهِ  ؛ « 47 » يعنى چيزى را كه جز با كراهت خاطر و شرم نمىگيريد براى پروردگارتان اختيار نكنيد ، و همين معناى اغماض است . در خبر است : « يك درهم بر صد هزار درهم پيشى مىگيرد » ؛ « 48 » و اين در صورتى است كه انسان آن يك درهم را از حلالترين و بهترين مال خود با خشنودى و شادى در راه خدا انفاق كند . گاهى هم انسان صد هزار درهم را از مالى كه آن را مكروه مىدارد خرج مىكند ، ليكن همين عمل گوياى اين است كه چيزى را كه محبوب اوست براى خدا برنگزيده است . از اين رو خداوند نكوهش كرده است قومى را كه براى او چيزى قرار مىدهند كه مكروه آنهاست و فرموده است :  وَ يَجْعَلُونَ لِلَّهِ ما يَكْرَهُونَ وَ تَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنى لا  ، برخى از قرّاء بر همين لاء نفى وقف كرده‌اند تا آنها را تكذيب كنند و به  جَرَمَ أَنَّ لَهُمُ النَّارَ  « 49 » آغاز كرده‌اند يعنى قرار دادن چيزى را كه مكروه آنهاست براى خداوند آتش جهنّم را براى آنان به بار آورده است .\r\n\r\nهشتمين وظيفه : صدقه را به كسى دهد كه ثواب آن بيشتر باشد ،\r\n( 1 ) و به اين كه گيرنده يكى از اصناف هشتگانهء مستحقّان است بسنده نكند ، چه در عموم آنها نيز خصوصى وجود دارد و بايد بويژه صفات ششگانه زير را مراعات كند :\r\nاوّل - اين كه پرهيزكارانى را كه از دنيا رو گردانيده و خود را وقف تجارت آخرت\r\n\r\n\r\n","description":"","footnote":"\r\n( 47 ) بقره / 267 : . . . از قسمتهاى پاكيزه‌اى كه به دست آورده‌ايد و از آنچه از زمين براى شما خارج ساخته‌ايم انفاق كنيد و به سراغ قسمتهاى ناپاك نرويد تا از آن انفاق كنيد در حالى كه خود شما حاضر نيستيد آنها را بپذيريد مگر از روى اغماض و كراهت .\r\n( 48 ) سنن نسائى ، ج 5 ، ص 59 .\r\n( 49 ) نحل / 62 : آنها براى خدا چيزهايى قرار مىدهند كه خودشان از آن كراهت دارند با اين حال به دروغ مىگويند سرانجام نيكى دارند ، ناچار براى آنها آتش است .\r\n","page_name":" 128 ","page_number":128},
  {"content":"\r\n\r\nكرده‌اند جستجو كند . پيامبر ( ص ) فرموده است : « جز طعام پرهيزگار را تناول مكن ، و نبايد طعام تو را جز پرهيزگار بخورد » ؛ « 50 » زيرا پرهيزگار از طعام تو براى حصول تقوا كمك مىگيرد ، و تو با كمكى كه به او مىكنى در طاعات او با وى شريك خواهى بود .\r\nپيامبر ( ص ) فرموده است : « طعام خود را به پرهيزگاران و نيكوكاران مؤمن بخورانيد » « 51 » و با عبارتى ديگر آمده است : « كسى را به طعام خود ميزبانى كن كه او را براى خدا دوست مىدارى . » دوّم - اين كه گيرنده بخصوص از اهل علم باشد ، چه اين صدقه كمكى به او براى تحصيل علم است ، و علم اگر با نيّت صحيحى طلب شود اشرف عبادات مىباشد . ابن مبارك كمكها و امدادهاى خود را به اهل علم تخصيص مىداد . به او گفته شد : كاش كمكهايت را همگانى ميكردى ، پاسخ داد : من پس از رتبه پيامبرى مقامى را برتر از مقام دانشمندان نمىدانم ، و اگر يكى از آنها دلش به حاجتى كه دارد مشغول شود نمىتواند براى فرا گرفتن دانش فراغ بال پيدا كند ، و به آموختن آن رو آورد ؛ بنابر اين آسوده كردن دل آنها براى تحصيل علم بهترين كار است .\r\nسوّم - آن كه گيرندهء صدقه در تقوا و خداشناسى صادق باشد و خداشناسى او در اين است كه وقتى عطا را اخذ مىكند حق تعالى را شكر و سپاس گويد و نعمت را از او بيند و به واسطه ننگرد ؛ و شكر بندگان نسبت به خداوند اين است كه همهء نعمتها را از او بدانند . از جملهء وصيّتهاى لقمان به فرزندش اين است : ميان خود و خداوند انعام كننده‌اى قرار مده ، و نعمت غير را بر خودت زيان و ضرر به شمار آور . كسى كه نعمت را از غير خدا بداند مانند اين است كه منعم حقيقى را نشناخته و يقين پيدا نكرده است كه واسطه‌ها مقهور و مسخّر خداوند مىباشند ؛ زيرا اوست كه انگيزه‌هاى عمل را بر آنها\r\n\r\n\r\n","description":"","footnote":"\r\n( 50 ) سنن دارمى ، ج 2 ، ص 103 از ابى سعيد خدرى ، او از پيامبر ( ص ) شنيد كه مىفرمود : جز با مؤمن همنشينى مكن و طعامت را جز به پرهيزگار مخوران .\r\n( 51 ) عراقى گفته است : ابن مبارك آن را در كتاب البرّ و الصلة از حديث ابى سعيد خدرى و ما بعد آن را بطور مرسل از ضحّاك نقل كرده است .\r\n","page_name":" 129 ","page_number":129},
  {"content":"\r\n\r\nغلبه مىدهد و اسباب را براى آنان فراهم مىسازد تا بتوانند دست عطا از آستين در آورند و كسى كه در اين باره يقين دارد جز به مسبّب الاسباب نظر نخواهد داشت . يقين چنين بنده‌اى براى صدقه دهنده سودمندتر از شكر و سپاس ديگرى غير از اوست چه شكر و ستايش ، حركت زبان است كه غالبا سودش اندك است ، امّا كمك و اعانت چنين خداشناسى هرگز ضايع نخواهد ماند . علاوه بر اين كسى كه در برابر عطا و بخشش ستايش و دعاى خير مىكند در صورت منع و خوددارى از اعطا نكوهش ، و در صورت ايذاء نفرين خواهد كرد و احوال او متفاوت مىباشد ؛ و كسى كه درون خود را از ملاحظه واسطه‌ها مگر در آن حدّ كه واسطه‌اند پاكيزه نكرده شايد در باره او بتوان گفت كه از شرك خفّى جدا نيست و بايد در تصفيه توحيد خود از زنگار شرك و كدورات آن از خداوند بيمناك باشد .\r\nمىگويم : در مورد آيهء :  وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ  « 52 » از ابى عبد اللّه ( ع ) روايت شده كه فرموده است : « اين سخن مردى است كه بگويد اگر فلانى نبود هلاك مىشدم ، و اگر فلانى نبود به فلان موفقيّت نمىرسيدم و اگر فلانى نبود عائله‌ام نابود شده بود . آيا نمىبينى او براى خداوند شريكى در سلطنتش قرار داده كه به او روزى مىدهد و حوادث را از وى دفع مىكند . » عرض كردم : مىگويد : اگر خداوند به وجود فلانى بر من منّت نمىگذاشت هلاك شده بودم ؟ فرمود : « آرى اين سخن و امثال آن اشكالى ندارد . » اين حديث را احمد بن فهد در العدّة « 53 » روايت كرده است . با اين حال نبايد علم او به توحيد وى را از گزاردن شكر واسطه مانع شود . در الفقيه آمده كه پيامبر خدا ( ص ) فرموده است : « كسى كه نسبت به او نيكى شده بايد تلافى كند ، و اگر نمىتواند سپاسگزارى كند و اگر اين كار را نكند كفران نعمت كرده است . » « 54 » امام صادق ( ع ) فرموده است : « خداوند راهزنان كار خير را لعنت كند » ؛ عرض شد : چه\r\n\r\n\r\n","description":"","footnote":"\r\n( 52 ) يوسف / 106 : و اكثر آنها كه مدّعى ايمان به خدا هستند مشركند .\r\n( 53 ) ص 70\r\n( 54 ) الفقيه صدوق ، ص 162 ، شماره 16 و 17 ؛ كافى ، جلد 4 ، ص 33 .\r\n","page_name":" 130 ","page_number":130},
  {"content":"\r\n\r\nكسانى راهزنان كار خيرند ؟ فرمود : « مردى كه نسبت به وى نيكى مىشود و او ناسپاسى مىكند و همين امر رفيق او را از اين كه در باره ديگرى نيكى كند باز مىدارد . » « 55 » در بخش وظايف گيرندهء صدقه به خواست خدا بطور كامل در اين مورد سخن خواهيم گفت .\r\nچهارم - از جملهء صفاتى كه بايد در گيرنده صدقه وجود داشته باشد اين است كه عفيف باشد و حاجت خود را پنهان بدارد و زياد اظهار پريشانى و شكايت نكند ؛ يا از جملهء جوانمردانى باشد كه نعمت و ثروتش از دست رفته ليكن عاداتش باقى مانده و در ظاهرى آراسته زندگى مىكند . خداوند متعال فرموده است :  يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً  ؛ « 56 » يعنى در سؤال و خواهش اصرار نمىورزند زيرا بر اثر يقين خود غنى و بىنياز و به سبب صبر و شكيبايى خويش عزيز و قدرتمندند ، به همين ملاحظه بايد در هر كوى و برزن احوال دينداران را پىجويى كند ، و از حقيقت حال نيكان و اشخاص به ظاهر آراسته آگاهى به دست آورد ؛ چه ثواب نيكى به آنها چند برابر نيكى به كسانى است كه آشكارا سؤال و درخواست مىكنند .\r\nپنجم اين كه صدقه گيرنده عائله‌مند يا به سبب بيمارى و يا اسباب ديگر دست تنگ و گرفتار باشد و معناى قول خداوند كه فرموده است :  لِلْفُقَراءِ الَّذِينَ أُحْصِرُوا فِي سَبِيلِ اللَّهِ  ؛ « 57 » يعنى به سبب عائله‌مندى يا سختى معيشت و يا براى اصلاح دل در راه آخرت درمانده گشته قادر نيستند در زمين به تكاپو برخيزند ، زيرا به همين علل پرشكسته و دست بسته‌اند ، و پيامبر ( ص ) عطا را به اندازهء عائله مىداد .\r\nششم - اين كه گيرندهء صدقه از نزديكان و خويشاوندان باشد ، تا هم صدقه و هم صلهء رحم به شمار آيد و ثوابهايى كه در صلهء ارحام است بر كسى پوشيده نيست . در دادن صدقه ، دوستان و برادران نيكوكار بر آشنايان مقدّمند ، همچنان كه خويشاوندان بر\r\n\r\n\r\n","description":"","footnote":"\r\n( 55 ) الفقيه صدوق ، ص 162 ، شماره 16 و 17 ؛ كافى ، جلد 4 ، ص 33 .\r\n( 56 ) بقره / 273 : . . . و از شدّت خويشتندارى افراد ناآگاه آنها را بىنياز مىپندارند ، امّا آنها را از چهره‌هايشان مىشناسى و هرگز با اصرار چيزى از مردم نمىخواهند . ( انفاق شما بويژه ) براى نيازمندانى باشد كه در راه خدا محصور شده‌اند .\r\n( 57 ) بقره / 273 : . . . و از شدّت خويشتندارى افراد ناآگاه آنها را بىنياز مىپندارند ، امّا آنها را از چهره‌هايشان مىشناسى و هرگز با اصرار چيزى از مردم نمىخواهند . ( انفاق شما بويژه ) براى نيازمندانى باشد كه در راه خدا محصور شده‌اند .\r\n","page_name":" 131 ","page_number":131},
  {"content":"\r\n\r\nبيگانگان حقّ تقدّم دارند . على ( ع ) فرمود : « اگر با دادن درهمى با يكى از برادرانم صله رحم كنم نزد من محبوبتر است از اين كه بيست درهم صدقه بدهم ؛ و اگر با بيست درهم صله رحم به جا آورم پيش من محبوبتر از صد درهم صدقه دادن است ، و اگر با صد درهم صله رحم كنم نزد من محبوبتر است از اين كه بنده‌اى آزاد كنم . » « 58 » بنابر اين بايد اين دقّتها به عمل آيد و صفاتى كه در گيرنده صدقه مطلوب است همينهاست كه ذكر شد ، و هر يك از اين صفات را درجاتى است كه بايد بالاترين درجه را طلب كرد ، و اگر انسان كسى را بيابد كه همهء اين صفات در او جمع باشد بىشكّ آن ذخيره‌اى بزرگ و غنيمتى سترگ است . آن كه در اين راه تلاش كند چنانچه به مطلوب واقعى برسد دو پاداش براى اوست و اگر خطا كند يك پاداش به او داده مىشود . پاداشى كه در حال حاضر به او عطا مىشود پاكيزه كردن نفس او از صفت بخل ، و راسخ شدن دوستى خداوند در دل ، و كوشش در راه طاعت اوست ، و اين صفات چون در دل قوّت گيرد او را مشتاق لقاى پروردگار مىگرداند . پاداش دوّم فايده‌اى است كه از دعاى گيرندهء صدقه و ميزان همّت او عايد وى مىشود ، چه دلهاى نيكان در حال و مآل آثار بسيار دارد ؛ پس اگر در عمل خود صائب باشد دو اجر براى اوست و اگر خطا كرده باشد اجر اوّلى نصيب او مىگردد نه دوّمى . معناى چند برابر شدن اجر كسى كه در اجتهاد خود صائب بوده در اين جا و در ديگر موارد همين است كه ذكر شد ؛ و خدا داناتر است .\r\nمىگويم : صفاتى را كه غزّالى براى مستحقّ صدقه ذكر كرده و لزوم كوشش در تحصيل آنها تنها در مورد مستحقّان احسان و صله معتبر است نه مستحقّان زكات و صدقه . دليل اين مطلب روايتى است كه از امام عسكرى ( ع ) در تفسير آن « 59 » حضرت ضمن حديثى طولانى از پيامبر خدا ( ص ) نقل شده و در آن آمده است : به پيامبر ( ص ) عرض شد : چه كسى مستحقّ زكات است ؟ فرمود : « مستضعفان از شيعهء محمّد ( ص ) و آل او همانهايى كه بينش قوى ندارند ، امّا آنانى كه از بينشى نيرومند برخوردارند و با\r\n\r\n\r\n","description":"","footnote":"\r\n( 58 ) مأخذ آن را نيافتم .\r\n( 59 ) ص 29 .\r\n","page_name":" 132 ","page_number":132},
  {"content":"\r\n\r\nقبول ولايت ، معرفت آنها نسبت به دوستان آنها و بيزارى از دشمنان آنها نيكوست در دين برادران شما هستند و پيوند آنها با شما از نظر رحم و خويشاوندى از پدران و مادرانى كه در جرگه مخالفان مىباشند قويتر است . از اين رو به آنها زكات و صدقه ندهيد ، زيرا دوستان و شيعيانمان نسبت به ما مانند يك جسد واحدند ، و بر جماعت ما زكات و صدقه حرام مىباشد ، و بايد آنچه به اين برادران مىدهيد به عنوان احسان و نيكى باشد و آنها را از زكات و صدقات منزّه بدانيد و از اين كه چركهاى خود را بر آنها سرازير كنيد معاف بداريد . آيا هيچ كسى از شما دوست مىدارد كه چركهاى بدنش را بشويد سپس آنها را بر سر برادر مؤمنش بريزد ؟ و چرك گناه سخت‌تر از چرك بدن است . بنابر اين برادران مؤمن خود را به چرك آلوده نسازيد . همچنين صدقات و زكوات خود را به دشمنان آل محمّد ( ع ) و دوستان دشمنان آنها ندهيد ، زيرا كسى كه به دشمنان ما صدقه دهد مانند كسى است كه در حريم پروردگار و حريم من دست به دزدى زده است عرض شد : اى پيامبر خدا ! مخالفان مستضعف نادان كه مخالفت آنها با ما از روى بينش نبوده و سر دشمنى با ما ندارند چه استحقاقى دارند ؟ فرمود : « به هر يك از آنها كمتر از يك درهم و كمتر از يك گرده نان بدهيد . سپس هر كار نيكى بعد از اين انجام دهيد و آبروى خودتان را با آن حفظ كنيد و به وسيلهء آن زبان هرزه گويان و غيبت كنندگان را ببنديد براى شما صدقه محسوب مىشود . » پايان گفتار پيامبر ( ص ) .\r\nمىگويم : از وظايف صدقه دهنده اين است كه پس از اعطاى آن دست خود را ببوسد زيرا دست او پيش از آن كه در دست سؤال كننده واقع شود در دست خداوند قرار مىگيرد ؛ امير مؤمنان ( ع ) فرموده است : « هنگامى كه به سؤال كننده چيزى داديد دهنده دست خود را به دهنش برگرداند و آن را ببوسد ، زيرا پيش از آن كه دست او در دست سائل قرار گيرد در دست خدا واقع شده است ، چه خداوند صدقات را مىپذيرد . » « 60 » پيامبر ( ص ) فرمود : « صدقه مؤمن به دست سائل نمىرسد مگر آن كه نخست در دست خدا واقع مىشود . سپس اين آيه را تلاوت فرمود :  أَ لَمْ يَعْلَمُوا أَنَّ اللَّهَ هُوَ يَقْبَلُ \r\n\r\n\r\n","description":"","footnote":"\r\n( 60 ) خصال صدوق ، جلد 2 ، ص 160 در حديث اربعمائه .\r\n","page_name":" 133 ","page_number":133},
  {"content":"\r\n\r\n التَّوْبَةَ عَنْ عِبادِهِ وَ يَأْخُذُ الصَّدَقاتِ وَ أَنَّ اللَّهَ هُوَ التَّوَّابُ الرَّحِيمُ .  » « 61 » از امام صادق ( ع ) روايت شده است كه خداوند مىفرمايد : « هيچ چيزى نيست مگر اين كه موكّل كرده‌ام كسى غير از من آن را دريافت كند ، جز صدقه كه آن را با دست خود مىربايم تا آن جا كه مردى يا زنى يك دانه خرما يا نصف يك دانه را صدقه مىدهد و من مانند كسى كه كرّهء اسب يا بچّه شترش را پرورش مىدهد آن را مىپرورانم بطورى كه در روز رستاخيز كه مرا ديدار مىكند صدقه‌اش همچون كوه احد باشد . » « 62 »\r\n\r\nباب سوم در بارهء گيرندهء صدقه و اسباب استحقاق او و آداب گرفتن آن و بيان اسباب استحقاق\r\n( 1 ) بدان تنها كسى مستحقّ زكات است كه آزاد و مسلمان باشد و از تبار هاشم و عبد المطّلب نباشد و داراى يكى از اوصاف اصناف هشتگانه‌اى باشد كه در كتاب خداوند ذكر گرديده « 63 » و زكات به آنها تخصيص داده شده است ؛ بنابر اين زكات به كافر ، برده ، هاشمى و مطلّبى داده نمىشود امّا دادن آن به كودك و مجنون در صورت اخذ ولىّ آنها جايز است .\r\nمىگويم : شرط بودن حريّت بطور مطلق درست نيست چنان كه به زودى ذكر خواهد شد ، و الحاق مطّلبى به هاشمى در نزد ما از نظر قول و روايت نادر است . دادن زكات به هاشمى جايز است مشروط به اين كه دهنده زكات هاشمى باشد يا آن كه خمس ، مخارج او را كفايت نكند . از نظر ما ( شيعه ) دادن زكات بجز دسته المؤلّفة قلوبهم مشروط به اين\r\n\r\n\r\n","description":"","footnote":"\r\n( 61 ) توبه / 104 : آيا نمىدانند كه خداوند توبه بندگانش را مىپذيرد و صدقات را مىگيرد و خداوند توبه‌پذير و مهربان است . عدّة الدّاعى ابن فهد ، ص 44 .\r\n( 62 ) تهذيب ، جلد 1 ، ص 380 ؛ رجال كشى ، ص 152 ، كافى ، جلد 4 ، ص 47 .\r\n( 63 ) سورهء توبه آيهء بيست و پنج .\r\n","page_name":" 134 ","page_number":134},
  {"content":"\r\n\r\nاست كه گيرنده دوازده امامى باشد ، و اين بنابر اجماع و روايات صحيح مستفيض از اهل بيت ( ع ) است « 2 » بطورى كه هر گاه زكات دهنده از مخالفان باشد و زكاتش را به هم مذهبانش دهد چنانچه بعد از آن به مذهب حقّ درآيد و مستبصر شود بر او واجب است دادن زكات را اعاده كند ، هر چند اعادهء ساير عبادات بر او واجب نيست . اشتراط عدالت در غير مؤلّفة قلوبهم و غير عاملين زكات مورد اختلاف است و اصحّ آن است كه به كسانى كه تظاهر به فسق مىكنند زكات داده نشود ، امّا در مورد عاملين جمع‌آورى زكات بدون خلاف عدالت شرط است ، زيرا شغل كارگزارى ايجاب مىكند كه اينان امين و عادل باشند همچنان كه در مورد عدم اشتراط عدالت در مؤلّفة قلوبهم هيچ خلافى نيست . و نيز شرط است كه گيرنده زكات واجب النّفقهء زكات دهنده نباشد ، مگر اين كه آن را در غير نفقه واجب صرف كند ؛ مانند رزمنده ، وامدار و برده مكاتب . در روايت صحيح از امام صادق ( ع ) آمده است : « به پنج دسته زكات داده نمىشود : پدر ، مادر ، فرزند ، مملوك و زن ، زيرا اينان عائله و ملازم اويند . » « 3 » غزّالى مىگويد :\r\n\r\nصفات اصناف هشتگانه\r\n\r\nدسته اوّل فقرا :\r\n( 1 ) فقير كسى است كه نه مالى دارد و نه قادر به كسب است ، او اگر خوراك يك روز و پوشاك متناسب با حال خود را داشته باشد فقير نيست بلكه مسكين است ؛ و اگر قوت نصف روزش را داشته باشد فقير است و چنانچه جامه‌اى به تن داشته ليكن دستمال سر و كفش و شلوار نداشته باشد ، و بهاى جامه‌اش به اندازه‌اى نيست كه تهيّهء اين كمبودها را چنان كه در خور فقيران است كفايت كند در اين صورت او فقير است ، زيرا در حال حاضر فاقد لوازم مورد احتياج خويش است و توانايى تهيّه آنها را ندارد . شايسته نيست فقير بودن مشروط به اين باشد كه جز آنچه عورت او را مىپوشاند پوشاكى نداشته باشد ، زيرا اين شرط زياده‌روى است و غالبا چنين افرادى يافت\r\n\r\n\r\n","description":"","footnote":"\r\n( 2 ) وسائل الشيعه ، كتاب زكات ، باب پنجم .\r\n( 3 ) كافى ، جلد 3 ، ص 552 ، شماره 5 .\r\n","page_name":" 135 ","page_number":135},
  {"content":"\r\n\r\nنمىشوند . اگر فقير به تكدّى و سؤال عادت كند ليكن آن را كسب خود قرار ندهد از صدق عنوان فقير خارج نمىشود به خلاف اين كه اگر قادر بر كسب باشد كه در اين صورت او را نمىتوان فقير دانست . اگر با تهيّهء وسيله‌اى مىتواند قدرت بر كسب پيدا كند همچنان فقير است و رواست كه آن وسيله را براى او بخرند ، و اگر قادر بر كسبى است كه در خور شؤون او و امثال او نيست نيز فقير شناخته مىشود ؛ و نيز اگر فقيه است و داشتن كسب او را از اشتغال به فقه باز مىدارد نيز فقير خواهد بود ، و قدرت او بر كسب معتبر نيست . اگر عابد است و كسب او را از وظايف عبادت و اوراد اوقات باز مىدارد بايد به كسب بپردازد ، چه كسب نسبت به عبادت اولويّت دارد . پيامبر ( ص ) فرموده است : « طلب حلال پس از اداى واجب واجب است . » « 4 » اگر با هزينه پدرش يا كسى كه نفقه‌اش بر او واجب است زندگيش تأمين است فقير نيست ، چه اين وضع آسانتر از كسب است .\r\nمىگويم : مگر آن كه انفاق كننده او را در فراخى و آسايش قرار ندهد . چنان كه اصحاب ما به روايت صحيح از امام كاظم ( ع ) نقل مىكنند كه از آن حضرت در باره مردى پرسش شد كه پدر يا عمو يا برادرش هزينهء او را بر عهده دارند آيا در صورتى كه آنان او را در رفاه زندگى قرار ندهند و تمام احتياجات او را تأمين نكنند مىتواند زكات بگيرد و توسعه‌اى در زندگى خود بدهد ؟ امام ( ع ) فرمود : اشكالى ندارد « 5 » . در اين مورد قول ديگرى نيز گفته شده است .\r\nبايد دانست كه آنچه را غزّالى در تفسير فقير گفته و آنچه را در سطور آينده در توضيح مسكين مىگويد مشعر بر اين است كه فقير از مسكين بدحالتر است و اين يكى از دو قولى است كه در اين باره گفته شده . قول ديگر اين است كه امر برعكس مىباشد و شايد همين قول درست‌تر باشد ، زيرا اصحاب ما به روايت صحيح از امام صادق ( ع ) نقل كرده‌اند كه فرموده است : « فقير كسى است كه سؤال نمىكند ، و مسكين از او\r\n\r\n\r\n","description":"","footnote":"\r\n( 4 ) الكبير طبرانى ، الجامع الصّغير باب طاء .\r\n( 5 ) كافى ، جلد 3 ، ص 561 شماره 5 ؛ تهذيب ، جلد 1 ، ص 379 ؛ المقنعه ، ص 43\r\n","page_name":" 136 ","page_number":136},
  {"content":"\r\n\r\nبدحالتر است و سؤال مىكند . » در روايت حسن نظير اين حديث آمده و در آن افزوده شده است كه « بائس ( بينوا ) بدحالتر از آنهاست . » « 6 » بنابر اين تفسير فقير و مسكين عكس آن چيزى است كه ذكر شده است .\r\n\r\nدسته دوم مساكين :\r\n( 1 ) مسكين كسى است كه درآمد او كافى براى هزينه‌اش نيست ، در اين صورت گاهى ممكن است انسان مالك هزار درهم باشد امّا در اين حال مسكين به شمار آيد ؛ و گاهى جز تبر و طنابى نداشته باشد ولى غنىّ شمرده شود . مسكين اگر خانهء كوچكى كه در آن سكنا كند . و لباسى متناسب با حال وى كه او را بپوشاند داشته باشد نام مسكين از او سلب نمىشود . همچنين داشتن اثاث منزل مورد احتياج در حدّ شؤون خود ، و دارا بودن كتب فقه او را از تحت عنوان مسكنت بيرون نمىبرد ؛ و اگر جز همين كتابها چيز ديگرى نداشته باشد دادن صدقه فطريّه بر او واجب نيست .\r\nمىگويم : آنچه از اخبار اهل بيت ( ع ) بر اين احكام دلالت دارد روايتى است به سند صحيح از معاوية بن وهب از امام صادق ( ع ) كه از آن حضرت در باره مردى پرسيده است كه سيصد يا چهارصد درهم دارد و داراى عائله است و كار مىكند ، ليكن هزينه‌اش تأمين نمىشود . آيا به اين درهمها روى آورد و آنها را مصرف كند و زكات نگيرد و يا زكات بگيرد ؟ فرمود : « نه بلكه به درآمد كارش بنگرد و با آن معاش خود و كسانى را كه جزء عائله‌اش هستند به قدر امكان تأمين كند و بقيهء مخارج را از زكات بگيرد ، و با آن درهمها همچنان كار كند و آنها را به مصرف نرساند . » « 7 » در حديث موثّق از امام صادق ( ع ) روايت است كه از آن حضرت پرسش شد آيا درست است به كسى كه داراى خانه و خدمتكار است زكات داده شود ؟ فرمود : « آرى مگر آن كه خانه‌اش درآمد داشته باشد كه در آن صورت آنچه براى هزينه خود و خانواده‌اش كفايت كند از آن جدا مىكند و اگر درآمد آن ، هزينه خود و عائله‌اش را از\r\n\r\n\r\n","description":"","footnote":"\r\n( 6 ) تهذيب ، جلد 1 ، ص 378 ؛ كافى ، جلد 3 ، ص 501 ، شماره 16\r\n( 7 ) كافى ، جلد 3 ، ص 561 شماره 6 و 560 و 4 و 561 و 7 ؛ تهذيب ، جلد 1 ، ص 362 و 379 ؛ المقنعه ، ص 43 ؛ الفقيه ، ص 156 ، شماره 54 .\r\n","page_name":" 137 ","page_number":137},
  {"content":"\r\n\r\nحيث خوراك و پوشاك و ديگر احتياجات بدون هيچ اسراف كفايت نكند زكات بر او حلال است ، و اگر كفايت كند نه . » « 8 » از امام صادق ( ع ) به سند صحيح روايت شده است از آن حضرت در باره مردى كه داراى خانه يا خدمتكار و يا برده‌اى بود سؤال شد كه آيا مىتواند زكات قبول كند ؟\r\nفرمود : « آرى خانه و خدمتكار دارايى نيست » « 9 » ؛ و اين تعليل در معنا مشعر است بر اين كه مقدار مساوى با خانه و خدمتكار از دارايى مستثناست .\r\nدر حديث موثّق از امام صادق ( ع ) روايت شده كه فرموده است : « گاهى زكات براى دارندهء هفتصد درهم حلال و بردارندهء پنجاه درهم حرام است . به آن حضرت عرض شد : اين چگونه ممكن است ؟ فرمود : اگر دارنده هفتصد درهم عائله زيادى داشته باشد ، بطورى كه اگر درهمها را ميان آنها تقسيم كند او را كافى نيست مىتواند خود را از گرفتن زكات معاف و آن را براى عائله‌اش اخذ كند . امّا دارندهء پنجاه درهم اگر مجرّد و داراى حرفه‌اى باشد و آنچه از درآمد آن به دست او مىرسد انشاء اللّه براى او كافى است در اين صورت گرفتن زكات بر او حرام است . » « 10 » همچنين اخبار ديگرى در اين مورد در دست مىباشد كه مؤيّد رأى شيخ طوسى در مبسوط است ، در آن جا كه « ألا حسن حالا » را به دو صنف فقير و مسكين تفسير كرده بدين گونه كه فقير كسى است كه قادر نيست هزينهء خود و عائله‌اش را بطور دائم و مطابق معمول از طريق سود مالى يا ملكى يا صنعتى تأمين كند ، و قول مشهور بويژه ميان متأخّرين اين است كه او كسى است كه مخارج سال خود و عائله‌اش را در اختيار ندارد ؛ و نيز گفته شده او كسى است كه مالك نصابى كه در حدّ آن زكات عين يا اداى قيمت آن واجب مىشود نباشد .\r\nدر بارهء قول مشهور به روايت موثّقى كه از امام صادق ( ع ) نقل شده استدلال\r\n\r\n\r\n","description":"","footnote":"\r\n( 8 ) كافى ، جلد 3 ، ص 561 ، شماره 6 و 560 و 4 و 561 و 7 ؛ تهذيب ، جلد 1 ، ص 362 و 379 ؛ المقنعه ، ص 43 ؛ الفقيه ، ص 156 ، شماره 54 .\r\n( 9 ) كافى ، جلد 3 ، ص 561 ، شماره 6 و 560 و 4 و 561 و 7 ؛ تهذيب ، جلد 1 ، ص 362 و 379 ؛ المقنعه ، ص 43 ؛ الفقيه ، ص 156 ، شماره 54 .\r\n( 10 ) كافى ، جلد 3 ، ص 561 ، شماره 9 .\r\n","page_name":" 138 ","page_number":138},
  {"content":"\r\n\r\nمىشود كه فرموده است : « دارنده هفتصد درهم اگر غير از آن چيزى نيابد مىتواند زكات بگيرد . » عرض شد : بردارنده هفتصد درهم زكات واجب است ؟ فرمود : « زكات او صدقه بر عائله اوست ، و او در صورتى مىتواند زكات بگيرد كه اگر بر هفتصد درهم تكيه كند در كمتر از يكسال تمام شود ؛ در اين صورت گرفتن زكات براى او جايز است ؛ ولى كسى كه داراى حرفه‌اى است و چيزى را كه زكات در آن واجب است در اختيار دارد گرفتن زكات برايش جايز نيست . » « 11 » دسترسى به قاعده‌اى در اين باب كه هم با اخبار و اقوال سازگار باشد و هم عقل و لغت و عرف آن را تأييد كند امرى خالى از اشكال نيست .\r\nغزّالى مىگويد : كتاب به منزلهء لباس و اثاث خانه است زيرا انسان بدان نيازمند است ، ليكن بايد در درك احتياج به كتاب احتياط كرد چه اين احتياج به خاطر سه چيز است كه عبارتند از : ياددادن ، استفاده كردن و گشادگى خاطر .\r\nامّا نياز به كتاب براى تفرّج و گشادگى خاطر معتبر نيست ، مانند جمع‌آورى كتب اشعار و تواريخ و امثال آنها كه براى آخرت سودى ندارند و در دنيا فايدهء آنها منحصر به انس و تفرّج خاطر است . از اين رو اين گونه كتابها براى اداى كفّاره و زكات فطره بايد فروخته شود و داشتن آنها مانع اطلاق نام مسكين بر دارندهء آنهاست .\r\nدر مورد نياز انسان به كتاب براى تعليم اگر به منظور كسب و تحصيل اجرت است مانند معلّم و مربّى و مدرّس ، اين كتابها ابزار كار اوست و براى اداى فطريّه فروخته نمىشود و مانند آلات و ادوات خيّاطان و ديگر پيشه‌وران است ؛ و چنانچه براى قيام به اداى واجب كفايى تدريس مىكند نيز براى پرداخت فطريّه كتابها فروخته نمىشوند و نام مسكين از دارنده آنها سلب نمىشود ، زيرا احتياج به آنها مهمّ است .\r\nامّا نياز به كتاب به منظور استفاده از آن مانند نگهداشتن كتب پزشكى براى درمان خويش يا كتب وعظ براى مطالعه و اندرز گرفتن ، اگر در شهر پزشك و واعظ وجود دارد\r\n\r\n\r\n","description":"","footnote":"\r\n( 11 ) كافى ، جلد 3 ، ص 560 .\r\n","page_name":" 139 ","page_number":139},
  {"content":"\r\n\r\nبىمورد است و به كتاب نيازى نيست . و اگر وجود ندارد نياز او موجّه خواهد بود . و بسا ممكن است به مطالعهء كتاب احتياج پيدا نكند مگر پس از گذشت مدّتى ؛ از اين رو بايد مدّت احتياج خود را معيّن كند . و اقرب اين است كه گفته شود : آنچه را در طول سال بدان احتياج نباشد مورد نياز نيست ، زيرا كسى كه از قوت روزانه‌اش چيزى زياد بيايد دادن فطريّه بر او واجب است ؛ و چون حاجت انسان به قوت روزانه اندازه‌گيرى مىشود نياز او به اثاث خانه و لباس بايد سالانه برآورد گردد ، لذا نبايد لباس تابستانى را در زمستان فروخت ، و كتاب به جامه و اثاث خانه شبيه‌تر است و نبايد فروخته شود . گاهى ممكن است از يك كتاب دو نسخه در اختيار داشته باشد كه جز به يكى از آنها نياز نيست ؛ اگر بگويد يكى از آنها صحيحتر و ديگرى نيكوتر است و به هر دو احتياج دارم پاسخ اين است كه به نسخه صحيحتر بسنده كند و نيكوتر را بفروشد و خوش خاطرى و آسايش طلبى را رها كند . اگر دو كتاب در اختيار باشد كه يكى از آنها مفصّل و ديگرى مختصر باشد در صورتى كه منظورش استفاده است به نسخه‌اى كه مفصّل است اكتفا كند ، و اگر مقصودش تدريس است به هر دو نسخه نيازمند است ، زيرا در هر يك از آنها فايده‌اى است كه در ديگرى نيست . امثال اين فروع زياد است و به آنچه ذكر شد منحصر نمىباشد و در دانش فقه نيز از آنها سخن گفته نشده است و چون مسائل مذكور مورد ابتلاى عموم بوده به منظور اعلام رجحان اين نظريّه به ذكر آنها پرداختيم چه پيگيرى و بررسى كامل اين فروع غير ممكن است ، زيرا همين احكام در اثاث خانه از حيث مقدار و عدد و نوع آن ، همچنين در لباس و در خانه از نظر وسعت و ضيق نيز وارد است و اين امور اندازه معيّنى ندارد ، ليكن فقيه در آنها اجتهاد مىكند و مسائل را به آنچه رأى اوست نزديك مىگرداند و در طريق پر خطر شبهات وارد مىشود . امّا پرهيزگار راهى را كه به احتياط نزديكتر است انتخاب مىكند و شكّ را به خاطر يقين رها مىسازد . درجات متوسّط دشوارى كه ميان دو طرف متقابل روشن شكّ و يقين وجود دارد بسيار است و جز از طريق احتياط نمىتوان از آنها رهايى يافت .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nدسته سوم عاملان زكات\r\n( 1 ) مىگويم : مراد از عاملان ، كارگزاران صدقات است اعمّ از آنهايى كه زكات را جمع‌آورى يا ثبت يا نگهدارى و يا تقسيم مىكنند و امثال آنان هر چند غنىّ و بىنياز باشند ، و بر خلاف آنچه در كتاب مبسوط شيخ طوسى آمده آزاد بودن آنها شرط نيست .\r\n\r\nدستهء چهارم المؤلّفة قلوبهم :\r\n( 2 ) و اينها كافرانى هستند كه براى جهاد در راه خدا مورد استمالت و دلجويى قرار مىگيرند . گفته شده مراد منافقانند ، و گروهى جايز دانسته‌اند كه اينها دسته‌اى از مسلمانان باشند .\r\n\r\nدسته پنجم رقاب يا بردگان :\r\n( 3 ) در صورتى كه مال « 12 » و امكاناتى نداشته باشند تا در برابر قرارداد آزادى خود پرداخت كنند . همچنين شامل بردگانى است كه در شدّت و سختى به سر مىبرند و از محلّ زكات آزاد مىشوند ، امّا در صورت عدم وجود شدّت ، در آزاد كردن آنها از محلّ زكات به سبب تعارض نصوص دو قول است هر چند در صورت عدم وجود مستحقّ در جواز آن خلافى نيست .\r\n\r\nدسته ششم غارمان :\r\n( 4 ) غارمان وامدارانى هستند كه در غير راه معصيت قرضدار شده و يا از گناه توبه كرده‌اند و قادر به پرداخت وام خود نيستند ، و در اين خلافى نيست كه جايز است به اندازه‌اى كه زكات بر اينان واجب است بدون اجازهء آنها و يا پس از مرگشان از اموال آنان به طلبكاران پرداخت شود .\r\n\r\nدسته هفتم : مواردى است كه زكات فى سبيل اللّه و در راه رضاى او صرف مىشود ،\r\n( 5 ) مانند صرف آن در راه جهاد ، تعمير مسجد و پل و مدرسه ، كمك به زائران و امثال اينها ، چنان كه از تفسير امام عسكرى ( ع ) و غير آن استفاده مىشود و اكثر فقيهان بر اين اتّفاق دارند . در روايت صحيح از علىّ بن يقطين نقل شده كه گفته است : به ابى الحسن امام موسى بن جعفر ( ع ) عرض كردم مالى از زكات نزد من موجود است ، آيا\r\n\r\n\r\n","description":"","footnote":"\r\n( 12 ) كتابت اصطلاح فقهى و منطقى است و عبارت از عقدى است كه ميان مولى و مملوك او منعقد مىشود بر اساس اين كه مملوك مال معيّن و معلومى را به مولى بدهد تا در برابر آن آزاد شود ( فرهنگ معارف اسلامى ) - م .\r\n","page_name":" 141 ","page_number":141},
  {"content":"\r\n\r\nمىتوانم با آن غلامان و خويشاوندانم را به زيارت خانه خدا بفرستم ؟ فرمود :\r\n« آرى » « 13 » . امّا تخصيص وجوه زكات براى جهاد چنان كه در النّهايه آمده نيكو نيست و دور از ظاهر الفاظ احاديث است . در اشتراط احتياج گيرنده زكات اختلاف است و اصحّ جواز صرف آن در اداى هر عمل قربتى است كه به جا آورنده عمل بدون آن قادر به انجام دادن آن كار نيست ، هر چند او غنىّ و بىنياز باشد . امّا به رزمنده و جهادگر از وجوه زكات به اندازه كفايت و متناسب با حال او داده مىشود ، اگر چه غنى و مالدار باشد و در اين قول هيچ اختلافى نيست .\r\n\r\nدستهء هشتم ابن سبيل :\r\n( 1 ) ابن سبيل كسى است كه در غير معصيت سفر كرده و درمانده شده هر چند در شهر خودش غنىّ و دولتمند باشد ؛ و بايد به اندازه‌اى كه به مقصدش برسد از وجوه زكات به او داده شود ، و اين كه استحقاق او مشروط به اين است كه قادر به وام گرفتن و يا فروش مالش نباشد دور از مدلول احاديث است .\r\nمدّعى فقر و مسكنت قولش بدون بيّنه و سوگند پذيرفته مىشود ، مادام كه دروغگويى او معلوم نشده باشد ، و احوط اشتراط ظنّ غالب به راستگويى اوست . و چنانچه بعدا عدم استحقاق او معلوم شود ، اگر در آغاز نسبت به او تفحّص شده در وجوهى كه به او داده شده اشكالى نيست و اگر تفحّص نشده است نمىتوان وجوه داده شده به او را از زكات به حساب آورد .\r\nدر ديگر اصناف مستحقّين زكات نيز بايد استحقاق آنها به ثبوت برسد ، و اگر در غير اهداف و مقاصدى كه معيّن شده صرف گردد بايد برگردانيده شود .\r\nاينها موارد صرف زكات مال و فطريّه است . شيخ مفيد گفته است : امّا فطريّه به مساكين اختصاص دارد و ظاهر اخبار مؤيّد قول اوست ، و احوط همين است .\r\n\r\nفصل : سهام خمس\r\n( 2 ) امّا خمس به شش سهم تقسيم مىشود : سه سهم آن كه از آن خداوند و پيامبر ( ص )\r\n\r\n\r\n","description":"","footnote":"\r\n( 13 ) الفقيه ، صدوق ، ص 157 ، شماره 60 .\r\n","page_name":" 142 ","page_number":142},
  {"content":"\r\n\r\nو امام ( ع ) مىباشد براى امام است . و سه سهم ديگر طبق ظواهر آيات شريفه و نصوص مستفيض از آن يتيمان و مساكين و ابن السّبيل مىباشد . گفته شده : خمس پنج سهم است :\r\nيك سهم از آن امام ( ع ) و يك سهم براى خويشاوندان پيامبر ( ص ) و سه سهم ديگر از آن سه صنف بقيهء است و اين قول بنا به خبر صحيحى است كه نقل شده است . برخى از نصوص گوياى اين است كه خمس همهء ارباح به امام ( ع ) اختصاص دارد . در اصناف سه گانه يعنى يتيمان و مساكين و ابن السّبيل شرط است كه دوازده امامى باشند و عدالت در آنها شرط نيست و در اين قول اختلافى وجود ندارد . همچنين طبق اخبار مستفيض بايد هاشمى باشند ، بر خلاف اين كه ابن جنيد به دليل اطلاق آيه و خبر صحيح اين امر را شرط ندانسته است ؛ و بر خلاف سيّد مرتضى و ابن حمزه اكثر فقيهان انتساب به هاشم را از طريق مادر كافى نشمرده‌اند .\r\nدر ابن سبيل فقر و نادارى شرط نيست ، بلكه همان گونه كه در باب زكات گفته شد ، احتياج او تنها در شهرى كه زكات و خمس به وى داده مىشود شرط است . دربارهء يتيم دو قول است . همچنين در اين اختلافى نيست كه واجب نمىباشد خمسى كه داده مىشود هر سه صنف را فرا گيرد ، زيرا مراد در آيه ذكر اصناف مستحقّين است نه تعميم آن ؛ در پاره‌اى اخبار معتبر آمده كه اين امر مربوط به امام است . « 14 » در وجوب توزيع سهميّهء هر يك بر آنها يا جواز تخصيص آن به يكى از اين سه دسته دو قول است : مشهورتر جواز تخصيص است ، و چنان كه پيش از اين اشاره كرده‌ايم احوط توزيع سهميّهء آنها بر آنان است .\r\nدر اين كه آيا بنا به اخبار فراوانى كه در دست است وجوب خمس در زمان غيبت امام ( ع ) ساقط است يا بايد اخراج و نگهدارى ، و تا زمان ظهور آن حضرت به حفظ آن سفارش شود ، چه خمس حقّ اوست و تا آن جا كه ممكن است بايد به او برسد ، و يا اين كه در زمين دفن شود ، چه همان گونه كه در اخبار آمده هنگامى كه آن حضرت ظهور مىكند خداوند او را به گنجينه‌هاى زيرزمين راهنمايى مىكند ، يا آن كه بايد نيمى از\r\n\r\n\r\n","description":"","footnote":"\r\n( 14 ) كافى ، ج 1 ، ص 544 ، قرب الاسناد ، ص 170 .\r\n","page_name":" 143 ","page_number":143},
  {"content":"\r\n\r\nخمس به مستحقّان داده شود و آنچه به امام ( ع ) اختصاص دارد از طريق وصيّت يا دفن نگهدارى شود ؛ و يا آن كه همهء خمس به مستحقّان موجود داده شود ، زيرا چنان كه در اخبار آمده در زمان حضور امام ( ع ) در صورت كمبود خمس اتمام كفايت مستحقّان چنانچه نياز داشته باشند بر عهده آن حضرت ، و در صورت زياد آمدن خمس ، مازاد از آن امام ( ع ) خواهد بود ، و در زمان غيبت نيز وضع به همين قرار است ؛ به هر صورت در اين مورد اقوال مختلفى گفته شده و آنچه قويّا محتمل است سقوط آن بخش از خمس است كه اختصاص به امام ( ع ) دارد ، زيرا ائمه ( ع ) آن را براى شيعيان خود حلال فرموده‌اند . امّا واجب است سهام بقيّهء اصناف مستحقّين به آنها باز گردد ، چه مانعى در اين امر وجود ندارد . اگر همهء خمس به اصناف مذكور باز گردد احوط و احسن خواهد بود ، ليكن اين امر را فقيهانى كه در رعايت حقّ نيابت امين هستند به همان گونه كه متولّى حفظ حقوق افراد غايب مىباشند عهده‌دار مىشوند ، و بسا در صورت فرض ثبوت حقّ امام ( ع ) و اين كه در اين گونه تصرّفات به هيچ وجه زيانى متصوّر نيست و در نتيجه مانع رفع مىشود ، اين نظر مورد تاييد باشد ؛ بلكه اگر گيرندهء خمس از نيازمندان و پرهيزگاران بوده و مال در صورت تأخير در توزيع آن ، در معرض تلف قرار داشته باشد علم به رضاى امام ( ع ) نيز حاصل شود ؛ و در اين زمان غالبا وضع به همين گونه است . بنابراين پرداخت سهام خمس به اين اصناف احسانى خالص و عملى بىشايبه است ، و بر احسان كنندگان و نيكوكاران ايرادى وارد نيست .\r\n\r\nوظايف گيرندهء زكات\r\n( 1 ) وظايف گيرندهء زكات پنج چيز است :\r\n\r\n1 - گيرنده زكات بايد بداند خداوند متعال كه واجب فرموده است زكات به وى داده شود براى آن است كه معاش او را كفايت كند\r\n( 2 ) و افكار وى را يكى گرداند ، چه خداوند از بندگانش خواسته است كه اهداف و مقاصد خود را يكى كنند و هدف اصلى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nآنها نخست خداوند و سپس قيامت باشد ، و معناى قول خداوند متعال :  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  « 15 » همين است . ليكن چون حكمت اقتضا كرد كه شهوتها و نيازها را بر بندگان چيره سازد ، و اينها افكار و اهداف او را پراكنده مىگردانند ، لذا به مقتضاى كرم خويش نعمتهايى افاضه فرمود تا نيازهاى بندگان را كفايت كند ، و اموال را بسيار گردانيد و بر دست بندگانش جارى ساخت ، تا وسيله‌اى براى رفع نيازهاى آنها و موجبى براى فراغت خاطر جهت اداى طاعاتشان باشد . پس بعضى را از مال بسيار بهره‌مند ساخت تا آنها را مورد آزمايش و ابتلا قرار دهد ، و در ميان خطر وارد سازد ، و برخى را كه مورد محبّت او بودند از دنيا پرهيز داد همان گونه كه پرستار مهربان بيمارش را از آنچه براى او زيان دارد پرهيز مىدهد ؛ از اين رو آنها را از زخارف و فضول دنيا بر كنار داشت و روزى آنها را به اندازهء نيازشان بر دست توانگران جارى ساخت تا مشغوليّت كسب و رنج گردآورى و نگهدارى اموال بر دوش توانگران و سود آنها نصيب مستمندان باشد ، و اينان خود را وقف عبادت خدا كنند و خويشتن را براى پس از مرگ آماده سازند ، و زخارف دنيا آنان را از اين مقصود منصرف نسازد ، و فقر و بينوايى آنها را از آمادگى باز ندارد . و اين بالاترين نعمت است . پس بر نادارهاست كه قدر نادارى را بشناسند و به حقيقت بدانند كه لطف الهى در آنچه به وى نداده بيش از فضل اوست نسبت به آنچه به او عطا كرده است ؛ چنان كه بيان و تحقيق اين مطلب در كتاب فقر خواهد آمد . بنابراين گيرندهء زكات آنچه را مىگيرد بايد آن را روزى خود و كمكى براى طاعت حق تعالى بشمارد ، و نيّتش به دست آوردن نيرو براى عبادت خدا باشد و اگر بر اين كار توانايى نيابد آن را در امور مباح صرف كند ، چه اگر آن را وسيله معصيت خداوند قرار دهد نعمت او را ناسپاسى كرده و مستحقّ خشم خداوند و دورى از رحمت او خواهد بود .\r\n\r\n2 - دهندهء زكات را شكر گويد ،\r\n( 1 ) و او را ستايش و برايش دعا كند ، و اين به اندازه‌اى باشد كه او را از حدّ واسطه بيرون نبرد و منعم نپندارد ، بلكه او را طريق وصول نعمت خدا\r\n\r\n\r\n","description":"","footnote":"\r\n( 15 ) ذاريات / 56 : من جنّ و انس را نيافريدم جز براى اينكه عبادتم كنند .\r\n","page_name":" 145 ","page_number":145},
  {"content":"\r\n\r\nبر خويش بداند ؛ و طريق ، از آن جهت كه خداوند او را راه و واسطهء نعمت خود قرار داده بر انسان داراى حقّى است ، و اين امر منافات ندارد با آن كه انسان نعمت را از جانب خداوند بداند و او را منعم حقيقى بشناسد . پيامبر ( ص ) فرموده است : « كسى كه شكر مردم را نگويد شكر خدا را نگفته است . » « 16 » خداوند در چند جاى قرآن اعمال بندگانش را مورد سپاس قرار داده است با اين كه او آفريننده آنها و ايجاد كننده قدرت آنها در انجام دادن آن اعمال است ؛ مانند :  نِعْمَ الْعَبْدُ إِنَّهُ أَوَّابٌ *  « 17 » و امثال اين آيات ؛ و بايد گيرندهء زكات در دعاى خود بگويد : طهّر اللّه قلبك فى قلوب الابرار و زكّى عملك في عمل الأخيار ، و صلّى على روحك في ارواح الشّهداء . پيامبر ( ص ) فرموده است : « كسى كه به شما نيكى كرد آن را تلافى كنيد ، و اگر نتوانيد برايش دعا كنيد تا آن اندازه كه بدانيد آن را تلافى كرده‌ايد . » « 18 » مىگويم : اين حديث از طريق خاصّه نيز روايت شده و به اضافه حديث ديگرى در اين باب پيش از اين ذكر شده است . در كافى از امام صادق ( ع ) نقل شده كه فرموده است : امير مؤمنان ( ع ) مىفرمود : « كسى كه نيكى را به مانند آنچه درباره‌اش شده است پاسخ گويد نيكى ديگران را تلافى كرده و اگر نيكى را دو چندان كند شكرگزارى كرده و كسى كه شكرگزار باشد كريم است . » « 19 » غزّالى مىگويد : از كمال شكر آن است كه اگر در عطاى صدقه دهنده عيبى مشاهده كند آن را بپوشاند و عطايش را اندك نشمارد و بدگويى نكند ، و اگر از دهش دست باز دارد او را سرزنش نكند و كار او را هم نزد خود و هم در پيش مردم بزرگ بشمارد ؛ امّا وظيفهء عطا كننده اين است كه عطايش را كوچك بداند ، همچنان كه وظيفهء گيرنده اين است كه آن را بزرگ شمارد و منّت او را به گردن گيرد ؛ و بر هر يك لازم است به وظيفه\r\n\r\n\r\n","description":"","footnote":"\r\n( 16 ) سنن ترمذى ، ج 8 ، ص 133 ؛ مسند احمد ، ج 2 ، ص 252 ؛ سنن ابو داود ، ج 2 ، ص 555 .\r\n( 17 ) ص / 44 : . . . چه بنده خوبى كه بسيار بازگشت كننده به سوى خدا بود .\r\n( 18 ) سنن ابى داود در حديثى از ابن عمر ؛ سنن نسائى ، ج 5 ، ص 82 ضمن حديث ديگر .\r\n( 19 ) همان مأخذ ، ج 4 ، ص 27 .\r\n","page_name":" 146 ","page_number":146},
  {"content":"\r\n\r\nخود قيام كنند ، و در اين امر تناقضى نيست زيرا موجبات كوچك شمردن عطا و بزرگداشت آن متفاوت است ، چه براى عطا كننده سودمند است كه اسباب تصغير عطايش را در نظر گيرد و اگر خلاف آن را تصوّر كند براى او زيان دارد . گيرنده نيز بايد عكس اين كار را انجام دهد . همهء اينها تناقضى با اين موضوع ندارد كه نعمت از خدا دانسته شود ، زيرا كسى كه واسطه را در نظر نگيرد و او را واسطه نداند نادان است و آنچه زشت است اين است كه واسطه را اصل و منعم حقيقى بشمارد .\r\n\r\n3 - گيرنده بايد در چيزى كه مىستاند بنگرد كه اگر از حلال نيست از آن بپرهيزد .\r\n( 1 ) خداوند فرموده است :   وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ   ، و هرگز درهاى حلال به روى كسى كه از حرام مىپرهيزد بسته نمىشود . بنابراين نبايد از اموال تركان و سپاهيان و كارگزاران شاهان و كسى كه بيشتر درآمدش از حرام است چيزى بستاند ، مگر آن كه كار بر او دشوار گردد ، و آنچه به او داده مىشود مالك معيّنى نداشته باشد كه در اين صورت مىتواند به اندازهء نياز دريافت كند ؛ زيرا حكم شرع در اين گونه مال اين است كه صدقه داده شود چنان كه در كتاب حلال و حرام خواهد آمد . و او هنگامى مىتواند آن را دريافت كند كه به حلال دسترسى نيابد ، و اگر آن را اخذ كند زكات محسوب نمىشود ، چه مال حرام نمىتواند از سوى پرداخت كننده آن زكات به حساب آيد .\r\nمىگويم : عالم بايد از گرفتن زكات مادام كه ناگزير از آن نشده است مطلقا پرهيز كند ، و نفس خويش را از آلوده شدن به چركهاى دست مردم پاكيزه نگهدارد چنان كه پيش از اين بيان شده است .\r\n\r\n4 - گيرنده زكات بايد خود را از موارد شكّ و شبهه در مقدار آنچه مىستاند حفظ كند\r\n( 2 ) و جز به مقدار مباح نستاند و تنها هنگامى كه حقيقتا خود را مستحق مىبيند زكات دريافت كند . اگر براى آزادى برده مكاتب يا اداى وام اخذ مىكند نبايد بيش از مقدار وام دريافت بدارد ؛ و اگر در برابر انجام دادن عملى زكات مىستاند نبايد بيش از اجرة المثل\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاخذ كند ، و اگر زيادتر از آن به او داده شود از دريافت آن خوددارى كند ، زيرا زكات از آن عطا كننده نيست تا آن را برايگان به ديگران بدهد . اگر گيرنده مسافر است بايد بيش از اندازه‌اش توشه و كرايهء مركوبش تا مقصد ، زكات نگيرد . اگر رزمنده است بايد فقط به اندازهء نيازى كه منحصرا براى جنگ دارد اعمّ از اسب و اسلحه و هزينه ، زكات دريافت كند ، و مقدار آن به نظر و اجتهاد رزمنده است و حدّ معيّنى ندارد . همچنين در توشه مسافرت به اندازه نياز بگيرد ، و ورع ايجاب مىكند كه آنچه او را به شكّ مىاندازد ترك كند و به يقين تمسّك جويد . اگر به سبب مسكنت و بيچارگى زكات مىگيرد بايد نخست در اثاث خانه و لباس و كتابهايش بنگرد و كه آيا در آنها چيزى هست كه از آن يا از نفاست آن بىنياز باشد تا بتواند با تبديل آن يا بر اثر مازاد بهاى آن احتياج خود را تأمين كند ، و اينها همه بسته به نظر و اجتهاد اوست ؛ زيرا از يك سو برايش ثابت است كه او مستحقّ زكات است ، و از سوى ديگر در حقيقت فاقد استحقاق مىباشد و آنچه در ميان اين دو طرف است مشتبه و مشكوك مىباشد . و هر كس گرد چيزى گردد كه از آن ممنوع است به زودى در آن خواهد افتاد ؛ و در اين امر ظاهرا بر گفته گيرنده بايد اعتماد كرد . آن كه محتاج و ناگزير به گرفتن زكات است در اندازه‌گيرى احتياج خود چشم‌اندازى وسيع از حيث سختگيرى بر خود و يا توسعه طلبى در پيش رو دارد و مراتب آن منحصر و محدود نيست ، شخص پرهيزگار مايل است بر خود سخت گيرد ، و گرايش سهل انگار به توسعه و فراخى زندگى است تا آن جا كه خود را به اقسام توسعه در زندگانى نيازمند مىبيند ليكن اين امر از نظر شرع مردود است .\r\nسپس نيازمند به دريافت زكات هنگامى كه احتياج خود را محقّق بيند نبايد به دريافت مال زيادى اقدام كند بلكه به آنچه براى هزينه از زمان دريافت تا يك سال كافى باشد بسنده كند ، و اين منتهاى رخصتى است كه داده شده است ؛ زيرا اسباب دخل و درآمد با تكرار سال تكرار مىشود ، و نيز پيامبر خدا ( ص ) قوت عائله خود را براى يكسال ذخيره مىكرد . « 20 » و به اخبار نزديكتر اين است كه مىتوان حقّ فقير و مسكين را در\r\n\r\n\r\n","description":"","footnote":"\r\n( 20 ) عراقى گفته است : آن را مسلم و بخارى از حديث عمر روايت كرده‌اند .\r\n","page_name":" 148 ","page_number":148},
  {"content":"\r\n\r\nاين حدّ محدود كرد ؛ امّا اگر به قدر نياز يك ماه يا يك روز خود بسنده كند به تقوا نزديكتر خواهد بود . آراى علماى دين در مقدارى كه محتاج مىتواند از محل زكات و صدقه دريافت كند مختلف است . بعضى در تقليل آن تا حدّى مبالغه كرده‌اند كه اكتفا به قوت يك شبانه‌روز را واجب دانسته‌اند زيرا پيامبر ( ص ) سؤال در حال بىنيازى را نهى كرده ، و هنگامى كه از آن حضرت در بارهء غنا و بىنيازى پرسش شد فرمود : « قوت يك شبانه‌روز او . » « 21 » برخى ديگر گفته‌اند : فقير مىتواند تا حدّ توانگرى زكات بستاند و حدّ توانگرى رسيدن به نصاب زكات است ، چه خداوند زكات را جز بر توانگران واجب نفرموده است ، و گفته‌اند : فقير مىتواند براى خود و براى هر يك از افراد عائله‌اش نصاب زكات دريافت كند . بعضى گفته‌اند : حدّ توانگرى پنجاه درهم است ، زيرا پيامبر ( ص ) فرموده است : « هر كس سؤال كند در صورتى كه مالى دارد كه وى را كفايت مىكند روز قيامت در حالى وارد مىشود كه در چهرهء او خراشيدگى است . » از آن حضرت پرسش شد توانگرى چيست ؟ فرمود : « پنجاه درهم يا قيمت آن به زر . » « 22 » دسته ديگر گفته‌اند : چهل درهم ، زيرا پيامبر فرموده است : « هر كس چهل درهم داشته باشد و با اين حال سؤال كند در سؤال الحاح كرده است . » « 23 » و برخى ديگر در توسعهء حكم مبالغه كرده گفته‌اند : فقير مىتواند از زكات آن قدر بگيرد كه با آن ملكى را خريدارى كند كه به سبب آن در تمام طول عمر خود بىنياز باشد ، يا با آن سرمايه‌اى فراهم و بازرگانى كند تا بىنياز شود زيرا توانگرى همين است . اينها را در اين باره نقل كرده‌اند .\r\nامّا تقليل تا آن حدّ كه بر قوت يك روز يا چهل درهم اكتفا كند به سبب كراهيّت سؤال و رفتن به در خانه‌هاست ، ليكن اين قولى ناشناخته و ناپسند است و حكم ديگرى براى آن است ، و تجويز گرفتن زكات تا حدّى كه بتواند ملكى بخرد و به سبب آن از سؤال بىنياز\r\n\r\n\r\n","description":"","footnote":"\r\n( 21 ) المحلّى ابن حزم ، ج 6 ، ص 152 .\r\n( 22 ) سنن ابن ماجه به شماره 1840 ؛ ديگر ارباب سنن نيز آن را روايت كرده‌اند ؛ ترمذى گفته است آن روايتى حسن است و نسائى آن را ضعيف دانسته است .\r\n( 23 ) المحلّى ابن حزم ، ج 6 ، ص 153 ، سنن نسائى ، ج 5 ، ص 98 .\r\n","page_name":" 149 ","page_number":149},
  {"content":"\r\n\r\nشود به احتمال نزديكتر است اگر چه اين نيز در جهت اسراف قرار دارد .\r\nمىگويم : بلكه صحيحتر همين است ، و آنچه از اخبار اهل بيت ( ع ) استفاده مىشود همين قول مىباشد ؛ و اين امر با نهى از سؤال در مورد كسى كه قوت يك روز يا چهل درهم در اختيارش باشد منافات ندارد ، زيرا چنان كه خواهد آمد سؤال مطلقا مذموم است ، و گرفتن زكات تا آن حدّ كه ذكر شد بدون سؤال و درخواست اشكالى ندارد ، بويژه اگر بدون آن دل او در گرو امر معاش باشد و فكرش براى كسب علم و عبادت فارغ نبوده و از توكّل لازم برخوردار نباشد .\r\nغزّالى مىگويد : نزديكتر به اعتدال گرفتن زكات به اندازهء مؤونه يك سال است . در بيشتر از آن خطر است و در كمتر از آن مضيقه و سختى است . و چون در اين امور حدّ توقّف معيّن نيست مجتهد جز به آنچه به نظرش درست مىآيد نمىتواند حكم كند . با اين همه به دارنده ورع گفته شده است : « از دلت فتوا بخواه اگر اجازه داد اجازه داده است . » « 24 » چنان كه پيامبر ( ص ) فرموده است ، زيرا گناه در دل وسوسه مىكند . « 25 » بنابر اين هر گاه گيرنده در دل خود چيزى احساس كند بايد از خدا بترسد و به بهانه اين كه علماى ظاهر فتوا داده‌اند به خود اجازه تصرّف ندهد ، زيرا در فتواهاى آنها قيود و مطلقاتى در برابر ضرورتهاست ؛ و همچنين در احكام آنها حدسيّات و درآمدن در شبهات است ، و پرهيز از شبهات از اخلاق دينداران و عادات سالكان راه آخرت مىباشد .\r\n\r\n5 - گيرندهء زكات از صاحب مال بپرسد چه مقدار زكات بر او واجب است ،\r\n( 1 ) و اگر آنچه به او مىدهد بيش از يك هشتم آن باشد نستاند .\r\nمىگويم : اين وظيفه از نظر ما ( شيعه ) ساقط است ، زيرا دانسته شد كه توزيع زكات بر اصناف مستحقّين واجب نيست جز در خمس بنابر قول احوط ؛ و من به جاى آنچه غزّالى در شرح اين وظيفه گفته است لزوم ترك سؤال را ذكر مىكنم :\r\n\r\n\r\n","description":"","footnote":"\r\n( 24 ) مسند احمد ، ج 4 ، ص 228 ، چنان كه در جلد اوّل ذكر شد .\r\n( 25 ) مسند احمد از حديث ابن مسعود همان گونه كه در جلد نخست شرح داده شده است .\r\n","page_name":" 150 ","page_number":150},
  {"content":"\r\n\r\nامام صادق ( ع ) فرموده است : « شيعه ما كسى است كه از مردم چيزى درخواست نمىكند هر چند از گرسنگى بميرد . » « 26 » پيامبر ( ص ) فرموده است : « گواهى كسى كه دست سؤال به سوى مردم دراز مىكند مردود است . » « 27 » على بن الحسين ( ع ) در روز عرفه افرادى را ديد كه سؤال مىكردند ، فرمود : « اينها از بدترين خلق خدا هستند ، چه مردم به سوى خدا رو مىآورند و آنها به سوى مردم مىشتابند . » « 28 » امام صادق ( ع ) فرموده است : « اگر سؤال كننده مىدانست چه گناهى دامنگير او مىشود ، هيچ كس از ديگرى سؤال و درخواست نمىكرد ؛ و اگر سؤال شونده مىدانست در صورت منع سائل چه زيانى بر اوست هيچ كس ديگرى را محروم نمىكرد . » « 29 » و نيز فرموده است : « كسى كه بدون احتياج سؤال كند جز اين نيست كه آتش مىخورد . » « 30 » امام باقر ( ع ) فرموده است : « به خداوند سوگند مىخورم - و آن حقّ است - هيچ كس باب سؤال و خواهش را به روى خود باز نمىكند مگر آن كه خداوند باب فقر را به روى او مىگشايد . » « 31 » امام سجّاد ( ع ) فرموده است : « من از سوى پروردگارم ضامنم كه هيچ كس بدون احتياج از كسى سؤال و درخواست نمىكند مگر آن كه روزى نيازمندى او را ناگزير سازد كه از روى احتياج سؤال كند . » « 32 »\r\n\r\n\r\n","description":"","footnote":"\r\n( 26 ) عدّة الدّاعى ، ص 70 .\r\n( 27 ) عدّة الدّاعى ، ص 70 .\r\n( 28 ) عدّة الدّاعى ، ص 70 .\r\n( 29 ) عدّة الدّاعى ، ص 70 ؛ كافى ، ج 4 ، ص 20 به شماره 2 ؛ الفقيه ، ص 166 به شماره 31 با اختلاف كمى در الفاظ .\r\n( 30 ) عدة الدّاعى ، ص 70 ؛ الكبير طبرانى ؛ صحيحه ابن خزيمه ؛ شعب الايمان بيهقى ؛ الترغيب ، ج 1 ، ص 574 .\r\n( 31 ) كافى ، ج 4 ، ص 19 به شماره 2 و 1 ؛ الفقيه ، ص 166 به شماره 26 .\r\n( 32 ) كافى ، ج 4 ، ص 19 به شماره 2 و 1 ؛ الفقيه ، ص 166 به شماره 27 .\r\n","page_name":" 151 ","page_number":151},
  {"content":"\r\n\r\nپيامبر ( ص ) روزى به اصحابش فرمود : « آيا با من بيعت نمىكنيد ؟ » عرض كردند :\r\nاى پيامبر خدا ! ما با تو بيعت كرده‌ايم فرمود : « با من بيعت كنيد كه چيزى از مردم نخواهيد . » پس از اين هر گاه چوبدستى يكى از آنها به زمين مىافتاد از مركب پياده مىشد و آن را بر مىداشت و به كسى نمىگفت : آن را به من بده . « 33 » و نيز فرمود : « اگر هر يك از شما ريسمانى تهيّه و بستهء هيزمى را بر پشتش حمل كند تا آن را بفروشد و آبروى خود را با آن حفظ كند برايش بهتر است تا از كسى سؤال و درخواست كند . » « 34 » امام صادق ( ع ) فرمود : « يكى از اصحاب پيامبر خدا ( ص ) سخت دچار عسرت شد . زنش به او گفت : خوب است نزد پيامبر خدا ( ص ) به روى و از او درخواست كمك كنى . چون نزد رسول اكرم ( ص ) آمد شنيد كه آن حضرت مىگويد : « كسى كه از ما چيزى بخواهد به او مىدهيم ، و اگر بىنيازى پيشه كند خداوند او را غنى و بىنياز خواهد كرد . » آن مرد در دل خود گفت : قطعا كسى جز من منظور پيامبر ( ص ) نيست ؛ از اين رو نزد همسرش بازگشت و او را از اين جريان آگاه كرد . همسرش به او گفت : پيامبر ( ص ) بشر است تو او را آگاه كن . پس به خدمت پيامبر ( ص ) آمد ، هنگامى كه آن حضرت او را ديد فرمود : « هر كس از ما درخواست كند به او عطا مىكنيم و اگر بىنيازى پيشه كند خداوند او را غنى و بىنياز مىكند . » تا آنگاه كه سه بار آمدن خود را تكرار كرد و در هر بار با اين فرمايش پيامبر ( ص ) روبرو شد . لذا آن مرد رفت و تبرى به امانت گرفت ، سپس بالاى كوه رفت و مقدارى هيزم بريد و آنها را آورد و به پنج سير آرد فروخت .\r\nبامداد روز بعد هيزم بيشترى آورد و به فروش رسانيد و اين كار را به همين گونه ادامه داد تا توانست تبرى بخرد ، و پس از آن از طريق گردآورى هيزم و فروش آنها دو ماده شتر\r\n\r\n\r\n","description":"","footnote":"\r\n( 33 ) عدّة الدّاعى ، ص 70 ؛ كافى ، ج 4 ، ص 21 ؛ الفقيه صدوق ، ص 166 ، شماره 32 به گونه‌اى مفصّلتر ؛ التّرغيب ، ج 1 ، ص 578 نظير آن آمده و گفته است مسلم ، ترمذى و نسائى آن را به اختصار روايت كرده‌اند ؛ سنن ابن ماجه به شماره 1837 .\r\n( 34 ) عدّة الدّاعى ، ص 71 ؛ سنن ابن ماجه به شماره 1836 ؛ صحيح بخارى ، ج 2 ، ص 145 .\r\n","page_name":" 152 ","page_number":152},
  {"content":"\r\n\r\nجوان و يك غلام خريد و ثروتمند و نيكو حال گرديد . در اين هنگام به خدمت پيامبر ( ص ) رسيد و آن حضرت را از جريان آمدن خود نزد آن بزرگوار براى درخواست كمك و آنچه از آن بزرگوار مىشنيد آگاه كرد . پيامبر ( ص ) فرمود : « من كه به تو گفتم :\r\nهر كس از ما چيزى بخواهد به او مىدهيم . و اگر استغنا ورزد خداوند او را غنى و بىنياز مىگرداند . » « 35 » امام باقر ( ع ) فرموده است : « اظهار حاجت نزد مردم عزّت را سلب مىكند و شرم را از ميان مىبرد ، و نوميدى از آنچه در اختيار مردم مىباشد مايه عزّت مؤمن است ، و طمع فقر حاضر است . » « 36 » از پيامبر گرامى ( ص ) روايت شده است : « هر كس اظهار بىنيازى كند خداوند او را بىنياز مىكند ، و كسى كه عفّت ورزد خداوند او را عفيف و پاكدامن مىگرداند ؛ و هر كس از خدا بخواهد خداوند به او عطا مىكند ، و آن كه باب سؤال و درخواست را بر روى خود باز كند خداوند هفتاد در فقر به روى او مىگشايد كه پست‌ترين آنها را هيچ چيزى مسدود نمىكند . » « 37 » مردى از آن حضرت درخواست چيزى كرد و گفت : من براى رضاى خدا از تو درخواست مىكنم ، پيامبر ( ص ) دستور داد به او پنج تازيانه زدند سپس به او فرمود :\r\n« براى رضاى طبع پست خود سؤال كن ، و براى رضاى خداوند كريم سؤال مكن . » « 38 » همهء اين احاديث را از كتاب عدّة الدّاعى تأليف احمد بن فهد نقل كرده‌ام و بيشتر آنها در الفقيه و كافى مذكور است .\r\n\r\n\r\n","description":"","footnote":"\r\n( 35 ) كافى ، ج 2 ، ص 139 ، شماره 7 ؛ عدّة الدّاعى ص 71 .\r\n( 36 ) كافى ، ج 2 ، ص 148 شماره 4 ؛ عدّة الدّاعى ، ص 71 ؛ وسائل الشّيعه .\r\n( 37 ) عدّة الدّاعى ، ص 71 .\r\n( 38 ) سنن نسائى ، ج 5 ، ص 83 ؛ عدّة الدّاعى ، ص 71 .\r\n","page_name":" 153 ","page_number":153},
  {"content":"\r\n\r\n\r\nباب چهارم در صدقه مستحب و فضيلت و آداب گرفتن و دادن آن\r\n\r\nفضيلت صدقه\r\n( 1 ) پيامبر ( ص ) فرموده است : « صدقه دهيد اگر چه به يك دانه خرما باشد ، چه آن جلو گرسنگى را مىگيرد و مانند آب كه آتش را فرو مىنشاند گناه را خاموش مىكند . » « 1 » و نيز فرموده است : « از آتش بپرهيزيد هر چند به نصف دانه خرما باشد ، اگر آن را نيابيد به سخنى خوش . » « 2 » و فرموده است : « هيچ بنده مسلمانى از كسب پاك صدقه‌اى نمىدهد - و خداوند جز پاك را نمىپذيرد - مگر آن كه خداوند آن را مىپذيرد و براى او پرورش مىدهد همان گونه كه هر يك از شما بچّه شتر خود را مىپرورد تا بدان درجه كه يك دانه خرما چون كوه احد شود . » « 3 » و نيز به ابو الدردا فرموده است : « چون خورشى طبخ كنى آب آن را زياد كن سپس به خانواده‌هاى همسايه‌ات بنگر و از آن به آنها احسان كن . » « 4 » و نيز فرموده است : « هيچ بنده‌اى صدقه نيكويى نداد ، مگر آن كه خداوند بر بازماندگان او به نحوى نيكو سرپرستى كرد . » « 5 »\r\n\r\n\r\n","description":"","footnote":"\r\n( 1 ) الزّهد ، ابن مبارك از عكرمه بطور مرسل ، الجامع الصغير باب النار .\r\n( 2 ) صحيح مسلم ، ج 3 ، ص 86 ، صحيح بخارى ، صدر حديث ، ج 2 ، ص 130 ؛ المجالس شيخ مفيد ، ص 292 .\r\n( 3 ) صحيح بخارى ، ج 2 ، ص 128 ؛ صحيح مسلم ، ج 3 ، ص 85 و اين روايت پيش از اين از مآخذ ديگرى نيز نقل شده است .\r\n( 4 ) مسند احمد ، ج 5 ، ص 149 و 156 از حديث ابى ذر ؛ مجمع الزوائد ، ج 5 ، ص 19 از مسند احمد و از بزّاز از حديث جابر ، و شايد آنچه را غزالى از حديث ابو الدردا ذكر كرده اشتباه بوده يا در آن تصحيفى شده باشد .\r\n( 5 ) ابن مبارك از ابن شهاب بطور مرسل ، الجامع الصغير باب الميم .\r\n","page_name":" 154 ","page_number":154},
  {"content":"\r\n\r\nو نيز فرموده است : « هر كسى در سايه صدقات خود قرار دارد ، تا آنگاه كه ميان مردم حكم شود . » « 6 » از آن حضرت پرسش شد كدام صدقه بهتر است ؟ فرمود : « اين كه در حال تندرستى و حرص به مال و اميد به بقاى زندگى و بيم از تنگدستى صدقه دهى و به خود مهلت ندهى تا جان به حلق رسد و بگويى : آن چيز براى فلان و آن براى فلان . » « 7 » آن حضرت روزى به اصحاب خود فرمود : « صدقه دهيد » ؛ مردى گفت : نزد من دينارى است فرمود : « آن را براى خودت صدقه ده » گفت : دينار ديگرى دارم فرمود :\r\n« آن را به همسرت انفاق كن » ؛ گفت : دينار ديگرى دارم فرمود : « آن را بر فرزندت انفاق كن » ؛ گفت : دينار ديگرى دارم فرمود : « آن را بر خدمتكارت انفاق كن » ، گفت : دينار ديگرى دارم فرمود : « تو به مصرف آن بيناترى . » « 8 » و فرمود : « صدقه بر آل محمّد ( ص ) حلال نيست چه آن چرك مردم است . » « 9 » مىگويم : مراد از صدقه در اين حديث زكات واجب است ، چنان كه از امام باقر و صادق ( ع ) نقل شده و در دخول نذورات و كفّارات در اين حكم دو قول است امّا در مورد صدقات مستحبّ ميان اصحاب ما ( شيعه ) اختلافى نيست كه براى آنها مباح مىباشد و نصوص در اين مورد فراوان است .\r\nاز ائمه معصومين ( ع ) به سند صحيح روايت شده است : « صدقه‌اى كه بر مردم واجب است بر ما حلال نيست امّا غير از آن اشكالى ندارد . » « 10 » در حديث ديگرى است :\r\n« اگر صدقه ( بطور مطلق ) بر ما حرام بود براى ما جايز نبود كه به سوى مكّه بيرون رويم\r\n\r\n\r\n","description":"","footnote":"\r\n( 6 ) مسند احمد ، ج 4 ، ص 147 .\r\n( 7 ) صحيح بخارى ، ج 2 ، ص 30 ؛ صحيح مسلم ، ج 2 ، ص 93 ؛ سنن نسائى ، ج 5 ، ص 68 .\r\n( 8 ) سنن نسائى ، ج 5 ، ص 62 ؛ سنن ابو داود ، ج 2 ، ص 393 .\r\n( 9 ) سنن نسائى ، ج 5 ، ص 106 .\r\n( 10 ) تهذيب ، ج 1 ، ص 366 ؛ كافى ، ج 4 ، ص 59 ؛ صدوق در الفقيه ، ص 157 ، مىگويد : صدقهء غير بنى هاشم بر بنى هاشم حلال نيست مگر در دو صورت : اوّل آن كه تشنه باشد و در آن حال به آبى برسند و از آن بياشامند ، دوّم صدقه بعضى از آنها بر بعضى ديگر .\r\n","page_name":" 155 ","page_number":155},
  {"content":"\r\n\r\nزيرا همهء آنچه ميان مكّه و مدينه وجود دارد صدقه است . » در حديث ديگرى است :\r\n« اين آبها عموما صدقه است . » « 11 »\r\n\r\nفضيلت صدقه از طريق خاصّه ( شيعه )\r\n( 1 ) در الفقيه روايت است كه پيامبر ( ص ) فرمود : « سرزمين قيامت آتش است بجز سايه مؤمن ، زيرا صدقه‌اش بر او سايه مىافكند . » « 12 » امام باقر ( ع ) فرموده است : « احسان و صدقه فقر را از ميان مىبرد و عمر را زياد مىكند و از صاحب آنها هفتاد مرگ بد را دور مىسازد . » « 13 » امام صادق ( ع ) فرموده است : « بيمارانتان را به صدقه درمان كنيد ؛ و با دعا بلا را از خود دور سازيد ؛ و با صدقه روزى خويش را افزون كنيد ، زيرا صدقه از ميان فكّ هفتصد شيطان رها مىشود ، و هيچ چيزى بر شيطان از صدقه بر مؤمن سنگين‌تر نيست .\r\nصدقه پيش از آن كه به دست بنده برسد به دست پروردگار مىرسد . » « 14 » و نيز فرموده است : « دادن صدقه با دست خود از مرگ بد محافظت ، و هفتاد نوع بلا را دفع مىكند ، و آن از ميان چانهء هفتاد شيطان كه همگى دستور خوددارى مىدهند رها مىشود . » « 15 » و نيز فرموده است : « مستحبّ است بيمار با دست خويش به سائل عطا كند ، و به سائل تذكّر دهد كه برايش دعا كند . » « 16 » و نيز فرموده است : روز را با دادن صدقه آغاز كنيد ، زيرا صدقه مانع بلاها مىشود .\r\nهر كس در آغاز روز صدقه دهد خداوند شرّ آنچه در آن روز از آسمان فرود مىآيد از او دور مىكند ؛ و كسى كه در آغاز شب صدقه دهد خداوند شرّ آنچه را در آن شب از آسمان نازل مىشود از او بر طرف مىگرداند . » « 17 »\r\n\r\n\r\n","description":"","footnote":"\r\n( 11 ) تهذيب ، ج 1 ، ص 366 ؛ كافى ، ج 4 ، ص 59 ؛ صدوق در الفقيه ، ص 157 ، مىگويد : صدقهء غير بنى هاشم بر بنى هاشم حلال نيست مگر در دو صورت : اوّل آن كه تشنه باشد و در آن حال به آبى برسند و از آن بياشامند ، دوّم صدقه بعضى از آنها بر بعضى ديگر .\r\n( 12 ) الفقيه ، ص 164 ، شماره 1 ، 8 .\r\n( 13 ) الفقيه ، ص 164 ، شماره 1 ، 8 .\r\n( 14 ) الفقيه ، ص 164 ، شماره 1 ، 8 .\r\n( 15 ) الفقيه ، ص 164 ، شماره 1 ، 8 .\r\n( 16 ) الفقيه ، ص 164 ، شماره 1 ، 8 .\r\n( 17 ) الفقيه ، ص 164 ، شماره 1 ، 8 .\r\n","page_name":" 156 ","page_number":156},
  {"content":"\r\n\r\nپيامبر خدا ( ص ) فرموده است : « خداوند يگانهء بىهمتا به وسيلهء صدقه ، درد ، مصيبت ، سوختن ، غرق شدن ، ويرانى و ديوانگى و هفتاد نوع شرّ را كه آن حضرت برشمرد از انسان دور مىكند . » « 18 » و نيز فرموده است : « صدقه پنهان خشم پروردگار را خاموش مىكند . » « 19 » عمّار از امام صادق ( ع ) روايت كرده و گفته است آن حضرت به من فرمود : « اى عمّار به خدا سوگند صدقهء پنهان از صدقه آشكار افضل است و عبادت پنهان از عبادت آشكار نيز فضيلتش بيشتر است . » « 20 » پيامبر ( ص ) فرموده است : « هر گاه سائلى در شب در خانه‌تان را بكوبد و شما را به ياد خود اندازد او را ردّ نكنيد . » « 21 » و نيز فرموده است : « صدقه ده حسنه ، وامدادن هيجده حسنه ، پيوستن به برادران بيست حسنه و صلهء رحم داراى بيست و چهار حسنه است . » « 22 » از آن حضرت پرسش شد كدام صدقه افضل است فرمود : « صدقه به خويشاوند كينه‌توز . » « 23 » و فرمود : « صدقه دادن انسان به ديگران مقبول نيست ، چنانچه خويشاوندى محتاج داشته باشد . » « 24 » و نيز فرمود : « ملعون و ملعون است كسى كه زحمت خود را بر دوش ديگران بيندازد ، ملعون و ملعون است كسى كه [ حقوق 
  ] عائله‌اش را ضايع كند . » « 25 » امام ابو الحسن الرّضا ( ع ) فرمود : انسان بايد زندگى عائله‌اش را توسعه دهد تا مرگ او را آرزو نكنند . » « 26 » از امام صادق ( ع ) در بارهء سائلى پرسش شد كه سؤال مىكند معلوم نيست چه كسى است فرمود : « به كسى كه در دل احساس ترحّم به او مىكنى بده . » « 27 »\r\n\r\n\r\n","description":"","footnote":"\r\n( 18 ) الفقيه ، ص 164 ، شماره 1 تا 8 .\r\n( 19 ) الفقيه ، ص 164 ، شماره 1 تا 8 .\r\n( 20 ) الفقيه ، ص 165 ، شماره 9 تا 25 .\r\n( 21 ) الفقيه ، ص 165 ، شماره 9 تا 25 .\r\n( 22 ) الفقيه ، ص 165 ، شماره 9 تا 25 .\r\n( 23 ) الفقيه ، ص 165 ، شماره 9 تا 25 .\r\n( 24 ) الفقيه ، ص 165 ، شماره 9 تا 25 .\r\n( 25 ) الفقيه ، ص 165 ، شماره 9 تا 25 .\r\n( 26 ) الفقيه ، ص 165 ، شماره 9 تا 25 .\r\n( 27 ) الفقيه ، ص 165 ، شماره 9 تا 25 .\r\n","page_name":" 157 ","page_number":157},
  {"content":"\r\n\r\nو نيز فرمود : « كمتر از يك درهم به او بده » عرض كردم : بيشترين چيزى كه به او مىتوان داد ؟ فرمود : « چهار دانق [ 1 
  ] » « 28 » و صافى از ابى جعفر امام باقر ( ع ) روايت كرده كه فرموده است : « از جملهء آنچه خداوند بر موسى ( ع ) در مناجات خود به او فرمود اين است كه : اى موسى سائل را با بخشش خود هر چند كم باشد و يا با ردّ نيكو گرامى بدار . اى پسر عمران كسى نزد تو مىآيد كه نه انس است و نه جنّ ، فرشته‌اى از فرشتگان رحمان است كه تو را در آنچه ما به تو عطا كرده‌ايم مىآزمايد ، و از آنچه ما به تو داده‌ايم درخواست مىكند ، پس بنگر كه تو چه مىكنى . » « 29 » و فرمود : « به سائل هر چند سوار بر اسب باشد بدهيد . » « 30 » پيامبر خدا ( ص ) فرموده است : « درخواست سائل را ردّ نكنيد ، اگر نه اين بود كه مساكين دروغ مىگويند كسى كه آنها را ردّ مىكرد رستگار نمىشد . » « 31 » از وليد بن صبيح روايت شده كه گفته است : در خدمت ابى عبد اللّه ( ع ) بودم .\r\nسائلى آمد آن حضرت به او چيزى داد ؛ پس از آن سائل ديگرى آمد ، نيز به او عطا فرمود ؛ سپس سائل ديگرى آمد به او نيز بخشش كرد ، و بعد سائل ديگرى آمد به او فرمود : « خداوند روزيت را زياد گرداند . » پس از آن فرمود : « اگر كسى مالش به سى يا چهل هزار درهم برسد و بخواهد همهء آنها را در راه حقّ انفاق كند ، و اين كار را انجام دهد ، و در نتيجه تهيدست شود او يكى از سه كسى است كه دعاى آنها در پيشگاه خداوند مردود است » . عرض كردم : آن سه كس كيانند ؟ فرمود : « يكى از آنها كسى است كه مالى دارد و آن را در طريق نادرست خرج كند ، سپس بگويد : پروردگارا روزيم را برسان .\r\nخداوند در پاسخ او مىگويد : آيا روزيت را نرساندم ؟ و ديگر مردى است كه در خانه‌اش نشسته و در طلب روزى گام برنمىدارد و مىگويد : اى خدا روزيم ده . پروردگار در جوابش مىگويد : آيا من راهى براى به دست آوردن روزى برايت قرار نداده‌ام ؟ و ديگر\r\n\r\n\r\n","description":"","footnote":"\r\n[ 1 
  ] دانق - دانگ ، يعنى : يك ششم درهم - م .\r\n( 28 ) الفقيه ، ص 165 ، شماره 9 تا 25 .\r\n( 29 ) الفقيه ، ص 165 ، شماره 9 تا 25 .\r\n( 30 ) الفقيه ، ص 165 ، شماره 9 تا 25 .\r\n( 31 ) الفقيه ، ص 165 ، شماره 9 تا 25 .\r\n","page_name":" 158 ","page_number":158},
  {"content":"\r\n\r\nمردى است داراى همسر كه پيوسته زنش او را آزار مىدهد ، و او مىگويد : پروردگارا مرا از اين رهايى ده . پروردگار در پاسخ او مىگويد : آيا من طلاق او را در دست تو قرار نداده‌ام ؟ » « 32 » امام صادق ( ع ) فرموده است : « در هنگام سؤال تا سه تن را اطعام كنيد و اگر بيشتر از آن را بخواهيد اطعام كنيد جز اين كه شما حقّ آن روز خود را ادا كرده‌ايد . » « 33 » و نيز فرموده است : « هنگامى كه به سائل چيزى مىدهيد به آنها بگوييد كه دعا كنند ، زيرا دعاى آنها در بارهء شما به اجابت مىرسد و در بارهء خودشان مستجاب نمىشود . » « 34 » امام صادق ( ع ) در بارهء مردى كه پولى به ديگرى داد تا آن را ميان مستحقّين تقسيم كند فرمود : براى قسمت كننده همان اجر است كه براى دهنده است بىآن كه از اجر دهنده چيزى كاسته شود ؛ و اگر احسان بر هفتاد دست جريان يابد همگى آنان از اجر بهره‌مند مىشوند بىآن كه از اجر صاحب آن چيزى كاسته شود . » « 35 » از امام صادق ( ع ) پرسش شد كدام صدقه افضل است ؟ فرمود : « دادن تهيدست به اندازه توان خود آيا نشنيده‌اى كه خداوند متعال فرموده است :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  آيا در اين جا فضيلتى مىبينى ؟ » [ 1 
  ]\r\n\r\n\r\n","description":"","footnote":"\r\n[ 1 
  ] حشر / 9 : اين حديث اشعار دارد به اين كه صدقه دهنده بايد چيزى براى رفع نيازمنديهاى خود باقى بگذارد و اين معنا با قول آن حضرت كه فرموده است : « بهترين صدقه آن است كه از روى غنا و بىنيازى باشد » منافات ندارد ، و بايد گفت هر كدام از اين دو نوعى فضيلت دارد ، امّا صدقه انسان تهيدست از آن جهت خوب است كه در حالى كه به آن نيازمند است با نفس خويش مبارزه و آن را انفاق مىكند بر خلاف غنىّ كه او توانگر و مالدار است و به آنچه مىدهد اعتنايى ندارد . امّا صدقه غنىّ فضيلتش براى اين است كه انسان با دادن آن مضطر و بيچاره نشده و تهيدست نمىشود ، و در واقع مشتى از خروار مىبخشد . در حالى كه فقير اگر آنچه دارد صدقه دهد عاجز و درمانده مىگردد . سجستانى در سنن خود ( ج 1 ، ص 389 ) از جابر نقل كرده كه گفته است در خدمت پيامبر خدا ( ص ) بوديم كه ناگهان مردى وارد شد و با او چيزى شبيه تخم مرغ از طلا بود و عرض كرد : اى پيامبر خدا ! من اين را از معدنى به دست آوردم ، اين را بگير كه صدقه است و جز اين چيزى ندارم . پيامبر خدا ( ص ) از او رو گردانيد . وى از جانب سمت راست آن حضرت آمد و سخن خود را تكرار\r\n( 32 ) الفقيه ، ص 165 ، شماره 9 تا 25 .\r\n( 33 ) الفقيه ، ص 165 ، شماره 9 تا 25 .\r\n( 34 ) الفقيه ، ص 165 ، شماره 9 تا 25 .\r\n( 35 ) الفقيه ، ص 165 ، شماره 9 تا 25 .\r\n","page_name":" 159 ","page_number":159},
  {"content":"\r\n\r\nپيامبر ( ص ) فرموده است : « خداوند متعال شش خصلت را براى من ناخوش قرار داد ، و من آنها را براى اوصياى پس از خود از فرزندان و پيروانم ناخوش مىدارم : بازى در نماز ، جماع در حال روزه ، منّت پس از صدقه ، درآمدن به مساجد در حال جنابت ، سركشيدن در خانه‌ها و خنده در گورستان . » « 37 » از مسعدة بن صدقه از امام صادق ( ع ) از پدرانش ( ع ) روايت كرده است : « امير مؤمنان ( ع ) پنج وسق « 38 » از خرماى بغيبغه « 39 » به سوى مردى فرستاد ، اين مرد از كسانى بود كه چشم اميد به عطاياى آن حضرت داشت و به بخشش و كمك او خشنود بود ؛ و از على ( ع ) و ديگران چيزى درخواست نمىكرد . مردى به امير مؤمنان ( ع ) عرض كرد : به خدا سوگند فلانى چيزى از شما درخواست نكرده است و از پنج وسق خرما يك وسق\r\n\r\n\r\n","description":"","footnote":"\r\nكرد پيامبر ( ص ) از او رو گردانيد . سپس از سمت چپ آن حضرت آمد پيامبر ( ص ) باز از او رو گردانيد پس از آن از پشت سر آن حضرت آمد در اين هنگام رسول خدا ( ص ) آن را از او گرفت و سپس به طرف او انداخت بطورى كه اگر به او اصابت مىكرد وى را دردمند مىساخت و يا مىكشت ، و فرمود : يكى از شما همه داراييش را مىآورد و مىگويد : اين صدقه است و سپس مىنشيند و از مردم براى زندگيش درخواست كمك مىكند . بهترين صدقه آن است كه از روى غنا و توانگرى باشد گفته شده : مقصود چيزى است كه زايد بر هزينه عائله‌اش بوده و از آن بىنياز باشد ، و اين توجيه نيكويى است . و نيكوتر و كاملتر از آن اين است كه گفته‌اند : منظور از صدقه دادن تهيدست به اندازهء توان خود ، شخص مجرّد و بىعائله است زيرا ايثار بر نفس عمل نيكويى است چنان كه خداوند فرموده است :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  . و حديث صدقه دادن از روى غنا و توانگرى حمل بر افراد عائله‌مند شده زيرا ديگران را بر عائله ترجيح دادن ناپسند است چنان كه پيامبر ( ص ) فرموده است : « ملعون است كسى كه عائله‌اش را ضايع سازد » و نيز فرموده است : « دست دهنده بهتر از دست گيرنده است ، و در بخشش از عائله‌ات آغاز كن » و « بهترين صدقه آن است كه از روى غنا و توانگرى باشد » و « هر كس عفاف و پارسايى ورزد خداوند او را عفيف و پارسا مىكند و كسى كه بىنيازى نشان دهد خداوند او را بىنياز مىكند » . در معناى اين حديث از اهل بيت ( ع ) وارد است كه : « بهترين صدقه آن است كه بىنيازى را در پى داشته باشد » .\r\n( 37 ) الفقيه ، ص 166 ، شماره 35 ؛ كافى ، ج 4 ، ص 22 .\r\n( 38 ) وسق با فتح واو و سكون سين حدود 180 كيلو يا يك بار شتر است - م .\r\n( 39 ) بغيبغه با دو باء يك نقطه و دو غين نقطه‌دار و در وسط ياء دو نقطه و مختوم به هاء نام آبادى يا چشمه‌اى ست در مدينه داراى آب فراوان و نخل بسيار كه از آن خاندان پيامبر ( ص ) بوده است . در تاريخ سمهودى آمده كه بغيبغه تصغير بغبغ است و آن چاهى كم عمق است . و بغبقات و مبغبغه چشمه‌هايى هستند كه علىّ بن ابى طالب ( ع ) در ينبع در نخستين زمانى كه به آن حضرت منتقل شدند ايجاد كرد و آنها را صدقه داد . چوبهاى شكسته درختان ينبع در زمان آن حضرت به هزار وسق رسيد و از جمله توابع ينبع خيف الاراك و خيف ليلى و خيف الطّاس مىباشد .\r\n","page_name":" 160 ","page_number":160},
  {"content":"\r\n\r\nبرايش كافى بود . امير مؤمنان ( ع ) به او فرمود : خداوند امثال تو را در ميان مؤمنان زياد نگرداند ؛ من مىبخشم و تو بخل مىورزى . هر گاه به كسى كه چشم اميدش را به من دوخته چيزى ندهم مگر آنگاه كه از من بخواهد و پس از سؤال و درخواست به او عطا كنم در حقيقت چيزى جز بهاى آنچه از او گرفته‌ام به وى نداده‌ام ، زيرا من در برابر بخشش خود او را وادار كرده‌ام آبرويش را كه براى پروردگار من و پروردگارش به هنگام عبادت بر خاك مىريزد و حوايج خود را از او مىخواهد در نزد من بريزد . هر كس با برادر مسلمانش چنين كند در حالى كه بداند وى مستحقّ صله و احسان اوست خداوند را در دعاى خود براى برادر مؤمنش تصديق نكرده است زيرا او با زبان براى او بهشت را آرزو مىكند در حالى كه از مال پستى كه در اختيار دارد نسبت به او دريغ مىورزد . بنده در دعاى خود مىگويد : خداوندا مؤمنان و مؤمنات را بيامرز ، و چون طلب آمرزش براى او مىكند بهشت را براى وى درخواست كرده است . و كسى كه به زبان اين را بگويد و در عمل آن را تحقّق ندهد سخت بىانصافى كرده است . » « 40 » امام صادق ( ع ) فرموده است : « كسى كه نمىتواند با ما ارتباط برقرار كند با دوستان شايستهء ما ارتباط داشته باشد تا ثواب رابطه با ما براى او نوشته شود ؛ و كسى كه قادر به ديدار ما نيست دوستان شايستهء ما را ديدار كند تا ثواب زيارت ما برايش ثبت گردد . » « 41 » و نيز در الفقيه آمده كه امير مؤمنان ( ع ) فرموده است : « نخستين چيزى كه در آخرت بدان آغاز مىشود صدقه دادن آب است . » ؛ - يعنى در دادن اجر و پاداش - « 42 » ابو جعفر امام باقر ( ع ) فرموده است . « خداوند خنك كردن جگرهاى داغ را دوست مىدارد . كسى كه جگر تشنهء حيوان و غير آن را سيرآب كند خداوند او را در سايهء عرش خود قرار مىدهد در روزى كه سايه‌اى جز سايهء آن نيست . » « 43 »\r\n\r\n\r\n","description":"","footnote":"\r\n( 40 ) الفقيه ، ص 166 ، شماره 36 ؛ كافى ، ج 4 ، ص 22 .\r\n( 41 ) - الفقيه ، ص 167 شماره 3 و ص 164 شماره 1 .\r\n( 42 ) - الفقيه ، ص 167 شماره 3 و ص 164 شماره 2 .\r\n( 43 ) - الفقيه ، ص 167 شماره 3 و ص 164 شماره 3 .\r\n","page_name":" 161 ","page_number":161},
  {"content":"\r\n\r\nمعاوية بن عمّار از ابى عبد اللّه ( ع ) روايت كرده كه فرموده است : « هر كس در محلّى كه آب يافت مىشود آب بدهد مانند كسى است كه برده‌اى را آزاد كرده است و كسى كه به جايى آب رساند كه آب در آن يافت نمىشود همچون كسى است كه انسانى را زنده كرده و آن كه يك نفر را زنده كند مانند آن است كه همهء مردم را زنده كرده است . » « 44 »\r\n\r\nبيان پنهان يا آشكار گرفتن صدقه\r\n( 1 ) طالبان اخلاص در اين باره اختلاف كرده‌اند ؛ برخى بدين گرايش دارند كه پنهان دادن صدقه افضل است و بعضى اظهار آن را بهتر دانسته‌اند ، و ما به مقاصد آنانى كه در هر يك از اين دو صورت وجود دارد اشاره مىكنيم و سپس آنچه را در اين مورد سزاوار است بيان خواهيم داشت .\r\n\r\nامّا اخفاى صدقه و در آن پنج مقصد است :\r\n\r\n1 - دادن صدقه در پنهانى به پوشيده ماندن حال گيرنده نزديكتر است\r\n( 2 ) ، زيرا گرفتن آشكار آن مايهء هتك حريم مروّت و كشف حاجت گيرنده ، و خروج او از صيانت نفس و تعفّفى است كه محبوب است و ناآگاهان اهل آن را از غايت عفاف در زمرهء توانگران به حساب مىآورند .\r\n\r\n2 - پنهانى دادن صدقه موجب سالمتر ماندن دلهاى مردم و زبان آنهاست ،\r\n( 3 ) زيرا بسا كه به گيرنده حسادت ورزند و يا گرفتن صدقه را بر او زشت شمارند و پندارند كه او از آن بىنياز است ، و يا به او نسبت زياد گرفتن دهند ؛ و در هر حال حسادت و بدگمانى و غيبت از گناهان كبيره است و حفظ مردم از ارتكاب اين گناهان سزاوارتر مىباشد .\r\nابو ايّوب سجستانى گفته است : من پوشيدن جامه نو را از بيم اين كه در همسايگانم ايجاد حسد كند ترك كرده‌ام . يكى از زهّاد گفته است : بسا من استفادهء از چيزى را ترك كرده‌ام\r\n\r\n\r\n","description":"","footnote":"\r\n( 44 ) الفقيه ، ص 167 شماره 3 و ص 164 شماره 1 تا 3 .\r\n","page_name":" 162 ","page_number":162},
  {"content":"\r\n\r\nبه خاطر اين كه دوستانم نگويند : اين را از كجا آورده است . از ابراهيم تيمى نقل است كه بر تن او جامه نوى ديده شد ؛ يكى از دوستانش به او گفت : اين را از كجا آورده‌اى ؟ به او پاسخ داد : برادرم خيثمه آن را بر من پوشانيده است و اگر مىدانستم مستحقّين آن از اين امر آگاه خواهند شد آن را نمىپذيرفتم .\r\n\r\n3 - اخفاى صدقه كمكى است به دهندهء آن\r\n( 1 ) كه بتواند عمل خود را پوشيده نگه دارد ؛ زيرا عطاى پنهان افضل از بخشش آشكار است ، و كمك كردن در اتمام كار نيك نيك است ؛ و كتمان از دو طرف تحقّق نمىيابد ، چه اگر مثلا گيرنده آن را اظهار كند عمل دهنده نيز مكشوف خواهد شد .\r\nشخصى به يكى از عالمان آشكارا چيزى داد . او آن را ردّ كرد ، و ديگرى به او در نهان چيزى پيشكش كرد وى پذيرفت در اين باره از او پرسش شد . پاسخ داد : اين مرد با پنهان داشتن احسان خود به مقتضاى ادب رفتار كرد ؛ از او پذيرفتم ، ليكن او در عمل خود سوء ادب به خرج داد و احسانش را ردّ كردم .\r\nمردى به يكى از صوفيان در جلو چشم مردم چيزى داد او آن را ردّ كرد . به او گفت :\r\nچرا آنچه خداوند به تو داده به او باز مىگردانى ؟ پاسخ داد : تو در چيزى كه براى خدا بود غير خدا را شريك گردانيدى ، و به اين كه تنها خداوند به كار تو مىنگرد بسنده نكردى ؛ از اين رو شرك تو را به تو باز گردانيدم .\r\n\r\n4 - در اظهار گرفتن عطا ذلّت و خوارى است\r\n( 2 ) و مؤمن حقّ ندارد خويشتن را خوار و ذليل كند .\r\nيكى از عالمان عطاى پنهانى را مىگرفت و از قبول بخشش آشكار امتناع مىكرد و مىگفت : اظهار آن موجب خوارى علم و ذلّت اهل آن است و من هرگز با خوار كردن علم و ذليل گردانيدن اهل آن چيزى از دنيا را عزيز و بلند مرتبه نمىگردانم .\r\n\r\n5 - صدقه را در پنهانى دادن موجب احتراز از شبههء شركت است .\r\n( 3 ) پيامبر ( ص ) فرموده است : « كسى كه برايش هديّه‌اى آورده شود و كسانى نزد او حاضر باشند آنان در\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nآن هديّه شريك مىباشند . » « 45 » مىگويم : از طريق خاصّه ( شيعه ) كافى از محمّد بن مسلم روايت كرده كه گفته است : امام ( ع ) فرمود : « همنشينان انسان در هديّه شريك او هستند . » « 46 » عثمان بن عيسى به سند مرفوع روايت كرده كه امام ( ع ) فرموده است : « اگر طعامى به كسى هديّه شود و اشخاصى نزد او حضور داشته باشند آنان در آن هديّه شريكند ، ميوه باشد يا غير آن . » « 47 » غزّالى مىگويد : چنانچه هديّه نقره يا طلا باشد آن را از عنوان هديّه بودن خارج نمىكند ، و دادن سيم و زر به تنهايى در پيش روى مردم مكروه است ، مگر آن كه همگى رضايت دهند ؛ و اين عمل از شبههء شركت آنها خالى نيست ؛ و اگر در حال تنهايى به وى دهند از اين شبهه مصون خواهد بود .\r\n\r\nامّا در اظهار و گفتن آن چهار مقصد است :\r\n\r\n1 - گرفتن صدقه آشكار گوياى اخلاص و صدق\r\n( 1 ) و مصونيّت از تلبيس و رياست .\r\n\r\n2 - موجب سقوط جاه و منزلت و اظهار عبوديّت و مسكنت و بيزارى از كبر و دعوى استغناء و افتادن از چشم مردم است .\r\n( 2 ) يكى از عارفان به شاگردش گفت : اگر صدقه مىگيرى در هر حال آشكارا بگير ؛ زيرا در هر صورت تو را يكى از دو حال است : يا به سبب گرفتن صدقه آشكار از دل دهنده ساقط مىشوى و اين خود مرا دو مطلوب است زيرا به مصون ماندن دين نزديكتر و آفت آن به نفس كمتر است ؛ و يا با اظهار صدق خود بر مرتبه خويش در دل او مىافزايى و اين همان چيزى است كه برادر تو خواهان آن است ، زيرا با مزيد محبّت و حرمت تو ثواب او افزون مىشود و تو هم كه سبب مزيد ثواب او شده‌اى مأجور خواهى بود .\r\n\r\n\r\n","description":"","footnote":"\r\n( 45 ) عراقى گفته است : عقيلى و ابن حبّان آن را جزء احاديث ضعيف نقل كرده‌اند الا وسط طبرانى و الشّعب بيهقى از حديث ابن عبّاس .\r\n( 46 ) همان مأخذ ، ج 5 ، ص 143 شماره 10 ؛ در كتاب الدّروس آمده تلافى هديّه و مشاركت حاضران در آن چنانچه طعام يا ميوه يا غير از آن باشد مستحبّ است .\r\n( 47 ) كافى ، ج 5 ، ص 144 .\r\n","page_name":" 164 ","page_number":164},
  {"content":"\r\n\r\n\r\n3 - عارف و خداشناس نظرش جز به سوى خدا نيست\r\n( 1 ) و پنهان و آشكار در پيش او يكى است و اختلاف حال در توحيد و خداپرستى شرك است .\r\nبرخى از عرفا گفته‌اند : ما به دعاى كسى كه صدقه را در پنهانى مىگيرد و در آشكار ردّ مىكند ارزش نمىنهاديم ، زيرا توجّه به خلق كه حاضرند يا غايب نشانهء نقصان حال است ، بلكه بايد نظر به خداوند يگانه محدود و منحصر باشد .\r\nنقل شده است يكى از مشايخ به يكى از مريدان تمايل زيادى داشت و اين امر بر ديگر شاگردان گران مىآمد . شيخ بر آن شد كه برترى او را به آنان نشان دهد ، از اين رو به هر يك از مريدان ماكيانى داد ، و به هر كدام گفت : آن را در جايى ذبح كن كه كسى تو را نبيند . همگى رفتند و ماكيانها را ذبح كردند و نزد او آوردند ، جز آن مريد كه وى مرغ را زنده باز گردانيد . شيخ به او گفت : چرا مانند ديگر ياران آن را نكشتى ؟ پاسخ داد : جايى نيافتم كه در آن كسى مرا نبيند ، چه خداوند متعال در هر جا كه باشم مرا مىبيند . شيخ گفت : براى همين است كه به او رغبت بيشتر دارم ، زيرا او جز به خدا توجّه ندارد .\r\n\r\n4 - اظهار گرفتن صدقه عمل به سنّت شكرگزارى است .\r\n( 2 ) خداوند متعال فرموده است :  وَ أَمَّا بِنِعْمَةِ رَبِّكَ فَحَدِّثْ  ؛ « 48 » و كتمان نعمت ناسپاسى است . خداوند كسى را كه عطاى او را كتمان كند نكوهش كرده و او را بخيل شمرده و فرموده است :  الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ وَ يَكْتُمُونَ ما آتاهُمُ اللَّهُ مِنْ فَضْلِهِ  « 49 » پيامبر ( ص ) فرموده است : « هنگامى كه خداوند نعمتى بر بنده‌اى ارزانى داشت دوست دارد آن را بر او ببيند . » « 50 » مردى به يكى از عرفا در پنهانى چيزى داد . گيرنده با دستش آن را بلند كرد و گفت : اين از دنياست و آشكار آن بهتر است ، و در امور آخرت پنهان آن افضل است . از اين رو برخى گفته‌اند : اگر در جلوى روى مردم به تو چيزى داده\r\n\r\n\r\n","description":"","footnote":"\r\n( 48 ) ضحى / 11 : و نعمتهاى پروردگارت را بازگو كن .\r\n( 49 ) نساء / 37 : آنها كسانى هستند كه بخل مىورزند و مردم را نيز به بخل دعوت مىكنند و آنچه را خداوند از فضل و رحمت خود به آنها داده پوشيده مىدارند .\r\n( 50 ) مسند طيالسى ، ص 40 ، شماره 312 با كم و زياد اندكى در الفاظ .\r\n","page_name":" 165 ","page_number":165},
  {"content":"\r\n\r\nشد آن را بگير سپس در پنهانى آن را برگردان .\r\nبر شكر نعمت ترغيب زياد شده ، پيامبر ( ص ) فرموده است : « كسى كه شكر مردم را نگويد خدا را شكر نگفته است » . « 51 » و شكر احسان جانشين تلافى آن است تا آن جا كه پيامبر ( ص ) فرمود : هر كس به شما احسانى كرد به او تلافى كنيد و اگر آن را نتوانيد ، از او سپاسگزارى و برايش دعاى خير كنيد تا آن حدّ كه بدانيد كار او را تلافى كرده‌ايد . « 52 » هنگامى كه مهاجران در شكرگزارى از انصار به پيامبر ( ص ) عرض كردند :\r\nاى پيامبر خدا ! ما قومى بهتر از اينها كه نزدشان فرود آمده‌ايم نديده‌ايم ، اموال خود را با ما قسمت كردند به قدرى كه ترسيديم همهء ثوابها را آنها برده باشند فرمود :\r\n« چنين نيست ، مادام كه از آنها شكرگزارى كنيد و از آنان ستايش و قدردانى به عمل آوريد » « 53 » يعنى اين كار جبرانى براى عمل آنهاست .\r\nاكنون كه اين مقاصد شناخته شد ، بايد دانست كه آنچه از اختلاف نظر ميان مردم در اين باره نقل شده اختلاف نظر در اصل مسأله نيست بلكه اختلاف در حال است .\r\nروشنتر اين كه ما بطور قاطع نمىگوييم كه در همه حالات پوشيده داشتن صدقه افضل است يا اظهار آن ، بلكه اين امر با اختلاف نيّات مختلف مىشود و نيّات با اختلاف احوال و اشخاص مختلف مىگردد . از اين رو بايد دارندهء اخلاص مراقب نفس خويش باشد تا با رشتهء غرور به چاه هلاكت نيفتد و به نيرنگ طبع و مكر شيطان فريفته نشود ؛ و مكر و فريب در پوشيده داشتن آن بيش از اظهار آن است ، هر چند در هر يك از آن دو مداخله دارد .\r\nامّا مكر و فريب شيطان در پوشيده داشتن صدقه به سبب اين است كه طبيعت انسان مايل است جاه و منزلت او پيوسته حفظ شود و قدر او از چشم مردم ساقط نگردد و مردمان به او به ديدهء حقارت و به دهنده به چشم منعم و احسان كننده ننگرند ؛ و اين دردى است كه در نفس نهفته و جايگزين است و شيطان به واسطه آن اغراض زشت\r\n\r\n\r\n","description":"","footnote":"\r\n( 51 ) پيش از اين ذكر شده است .\r\n( 52 ) پيش از اين ذكر شده است .\r\n( 53 ) صحيح ترمذى ؛ مشكاة المصابيح ، ص 261 .\r\n","page_name":" 166 ","page_number":166},
  {"content":"\r\n\r\nخود را خوب توجيه مىكند تا در مقاصد پنجگانه‌اى كه ذكر كرديم تعلّل و درنگ كند .\r\nامّا محك و معيار همهء اينها يك امر است و آن اين كه تألّم او از آشكار شدن صدقه‌اى كه گرفته است مانند تألّمى باشد كه از آشكار شدن صدقه‌اى كه يكى از اقران و امثال او گرفته است به وى دست دهد ؛ زيرا اگر مقصود او صيانت مردم از غيبت و حسد و بدگمانى است ، و يا منظورش پرهيز از هتك ستر و يا كمك بر اخفاى عمل عطا كننده ، و يا صيانت عمل از زبونى است ، همهء اين امور در آشكار شدن صدقه‌اى كه برادر او اخذ كرده حاصل است . لذا اگر مكشوف شدن امر برادرش بر او سنگين‌تر از امر ديگرى باشد فرض او كه در پوشيده داشتن صدقه منظورش پرهيز از اين مقاصد بوده درست نيست ، بلكه ناشى از مكر شيطان و فريب او بوده است ؛ چه زبون كردن علم از آن جهت كه علم است ممنوع است نه از جهت آن كه علم زيد و يا عمرو است . همچنين غيبت از آن رو حرام است كه باعث تعرض به آبرويى است كه مصون است نه از آن حيث كه بخصوص تعرض به حيثيّت زيد يا ديگرى است . هر كسى اين مقاصد را به خوبى در نظر گيرد بسا آن كه شيطان در برابر او زبون شود و گرنه همواره عملش بسيار و بهره‌اش اندك خواهد بود .\r\nامّا در مورد اظهار صدقه ميل طبع بدان به سبب آن است كه دل دهنده خوشحال مىشود و باعث ترغيب او به نظاير اين عمل است ؛ و اظهار آن در نزد ديگران نوعى مبالغه در شكر مىباشد تا در اكرام و احترام او رغبت كنند و اين دردى نهفته در باطن است و شيطان در اين امر زمانى بر انسان ديندار غلبه مىيابد كه اين پليدى باطنى را به صورت سنّت در نظر او جلوه‌گر سازد و به او بگويد : شكرگزارى از منعم سنّت و پوشيده داشتن آن ريا مىباشد و مقاصدى را كه ذكر كرديم بر او القاء مىكند تا او را به اظهار وادارد و قصد باطنى او همان است كه گفته شد . معيار اين امر آن است كه به گرايش نفس خود به شكر بنگرد در جايى كه خبر آن به عطا كننده و يا كسى كه به عطاى او رغبت دارد نرسد و در پيش جماعتى نباشد كه از اظهار بخشش خويش كراهت و به\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاخفاى آن رغبت دارند و عطاى خود را به كسى مىدهند كه آن را پوشيده نگه دارد و شكرگزارى نكند . در اين هنگام اگر در احوال او تفاوتى ايجاد نشود بايد بداند كه انگيزه‌اش در اظهار اقامهء سنّت و ذكر نعمت است و گرنه او مغرور و فريب خورده است .\r\nسپس هنگامى كه دانست باعث او بر اظهار ، عمل به سنّت است بايد از اداى حقّ عطا كننده غفلت نورزد و بنگرد اگر دهنده از كسانى است كه سپاسگزارى و شهرت را دوست دارد بايد عطاى او را پوشيده بدارد و سپاسگزارى نكند ، زيرا اداى حقّ او در اين است كه وى را بر ظلم كمك نكند ، چه انتظار شكر از ديگران ظلم است ؛ و هر گاه از حال او بفهمد كه او شكرگزارى را دوست نمىدارد و بخشش او براى اين مقصود نيست شكر او را بگويد و صدقه دادن او را اظهار كند . پيامبر ( ص ) به همين مناسبت به مردى كه در پيش روى او وى را ستودند فرمود : « گردن وى را زديد اگر آن را بشنود رستگار نخواهد بود . » « 54 » با اين حال آن حضرت بعضى را در پيش روى آنها مىستود ، زيرا آن حضرت بر يقين آنها اعتماد داشت و مىدانست كه اين عمل به حال آنها زيان ندارد بلكه بر رغبت آنها به كار خير مىافزايد ؛ از اين رو به يكى از آنها فرمود : « او سرور چادرنشينان است » « 55 » ؛ و در باره ديگرى گفت : « اگر بزرگ قومى بر شما وارد شد او را گرامى بداريد . » « 56 » و نيز سخن مردى را شنيد و به شگفت آمد و فرمود : « برخى از سخنان به پايهء سحر مىرسد . » « 57 » و فرمود : « هر گاه يكى از شما در برادر خود نكويى ببيند به او خبر دهد ، چه اين امر\r\n\r\n\r\n","description":"","footnote":"\r\n( 54 ) عراقى گفته است : حديث مذكور كه از ابى بكره است متفق عليه مىباشد ، در روايت طبرانى افزوده است : « به خدا سوگند اگر بشنود هرگز رستگار نخواهد شد . » مسند احمد صدور حديث را روايت كرده است ، ج 5 ، ص 41 .\r\n( 55 ) اسد الغابه ابن اثير ، ج 4 ، ص 219 از حديث قيس بن عاصم و اين كه پيامبر ( ص ) اين سخن را به او فرموده است .\r\n( 56 ) سنن ابن ماجه ، شماره 3712 ؛ كافى ، ج 2 ، ص 659 .\r\n( 57 ) صحيح ترمذى ، ج 8 ، ص 184 .\r\n","page_name":" 168 ","page_number":168},
  {"content":"\r\n\r\nبر رغبت او به نيكى مىافزايد . » « 58 » و فرمود : « هر گاه مؤمن در پيش رويش ستوده شود ايمان در دلش فزونى يابد . » « 59 » گفته شده است : هر كس خويشتن را بشناسد ستايش مردم به او زيانى نمىرساند .\r\nسزاوار است كسى كه مراقب قلب خويش است اين نكته‌هاى دقيق را رعايت كند ، زيرا به كار گرفتن جوارح بدون در نظر گرفتن اين دقايق به سبب كثرت رنج و كمى نفع موجب مضحكهء شيطان و شماتت اوست . و امثال اين علم است كه در بارهء آن گفته مىشود : فرا گرفتن يك مسأله از آن از عبادت يك سال افضل است ، چه با دانستن اين علم ، عبادت تمام عمر زنده مىشود و با ندانستن آن عبادتهاى عمر باطل مىگردد .\r\nخلاصه آن كه صدقه را در برابر مردم گرفتن و در پنهان باز گردانيدن بهترين و سالمترين روشهاست و نبايد آن را با تعارف و سخن آرايى ردّ كرد ، مگر آن كه معرفت انسان تا آن حدّ كامل شود كه آشكار و نهان براى او تفاوتى نداشته باشد و اين كبريت احمر است كه گفته مىشود و ديده نمىشود .\r\n\r\nبيان اين كه گرفتن صدقه بهتر است يا زكات\r\n( 1 ) گفته شده است : گرفتن صدقه افضل است ، زيرا اخذ زكات باعث ايجاد زحمت براى مستمندان و وارد ساختن فشار بر آنان است و بسا شرايط استحقاق به گونه‌اى كه در قرآن آمده است در گيرنده بطور كامل وجود نداشته باشد ، امّا در صدقه امر آسانتر است .\r\nولى برخى گفته‌اند گرفتن زكات سزاوارتر است ، چه آن كمكى بر اداى واجب است و اگر همگى مستمندان از گرفتن زكات سرباز زنند گناه كرده‌اند . ديگر آن كه در زكات منّتى نيست ، چه آن حقّى است كه خداوند براى بندگان نيازمند خود واجب كرده است .\r\nو نيز گرفتن زكات براساس نيازمندى است و هر انسانى بطور قطع به نيازمندى خود\r\n\r\n\r\n","description":"","footnote":"\r\n( 58 ) العلل دار قطنى از حديث ابى هريره ( المغنى ) .\r\n( 59 ) الكبير طبرانى ، مستدرك حاكم ، الجامع الصغير ، باب الهمزة .\r\n","page_name":" 169 ","page_number":169},
  {"content":"\r\n\r\nواقف مىباشد در حالى كه صدقه در واقع گرفتن وام است ، چه صدقه دهنده غالبا آن را به كسى مىدهد كه به خوبى وى عقيده دارد . و نيز همگامى با مستمندان به فروتنى و تذلّل نزديكتر و از تكبّر و برتريجويى دور تر است ، زيرا گاهى انسان صدقه را به صورت هديّه مىگيرد و از آن تميز داده نمىشود ، و اين روشنگر ذلّتى است كه در اخذ صدقه و نياز بدان وجود دارد .\r\nامّا حقّ آن است كه اين امر بر حسب حالات مختلف شخص و آنچه بر طبع او غالب است و نيّتى كه كرده است مختلف مىشود ؛ از اين رو اگر او در داشتن استحقاق خود شك و شبهه‌اى دارد نبايد زكات اخذ كند و هر گاه خود را بطور قطع مستحقّ بداند چنان كه اگر وامى گرفته و آن را در راه خير صرف كرده و امكان اداى آن را ندارد استحقاق او مسلّم خواهد بود . اگر ميان صدقه و زكات مخيّر شود چنانچه در صورت امتناع او از اخذ ، صاحب مال آن را به ديگرى صدقه نخواهد داد بايد صدقه را از او بگيرد ، چه زكات واجب است و صاحبش آن را به مستحقّ مىرساند ، و اخذ آن از سوى او موجب فزونى اعمال خير و توسعهء حال مستمندان خواهد بود . اگر آن مال در معرض صدقه باشد و در گرفتن زكات فشارى بر مستمندان وارد نمىشود ، در اخذ هر كدام كه بخواهد مخيّر خواهد بود . و تفاوت چندانى ميان آن دو نيست ؛ امّا گرفتن زكات غالبا در سركوب نفس و خوار كردن آن مؤثّرتر است .\r\nمىگويم : در شقّ اخير كه گفته است گيرنده ميان اخذ زكات و صدقه مخيّر مىباشد ، اخذ صدقه سزاوارتر است . چه همان گونه كه ذكر شد به سبب مباح بودن آن براى معصومين ( ع ) از زكات پاكيزه‌تر است ، بويژه اگر گيرنده از اهل علم و بصيرت باشد بلكه اخذ صدقه نيز جز در صورت ضرورت شديد براى او سزاوار نيست ، چه رسد به زكات ؛ چنان كه از حديث منقول از امام عسكرى ( ع ) دانسته شد ، با اين حال در صورت ضرورت اخذ آن واجب است . امام صادق ( ع ) فرموده است : « ترك كنندهء زكات در حالى كه گرفتن آن بر او واجب گرديده مانند منع كنندهء زكات است كه اداى آن بر او\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nواجب شده باشد » « 60 »\r\n\r\nباب پنجم در زكات بدن\r\n( 1 ) كافى به سند خود از امام صادق ( ع ) و آن حضرت از پيامبر ( ص ) روايت كرده است : « روزى به اصحاب خود فرمود : هر مالى كه زكاتش داده نشود ملعون است ، هر بدنى زكاتش داده نشود ملعون است ، هر چند در هر چهل روز يك بار . عرض شد : اى پيامبر خدا ! ما زكات مال را دانسته‌ايم ، زكات بدن چيست ؟ فرمود : اين كه دچار آفت شود . امام ( ع ) فرمود : اصحاب چون اين را شنيدند رنگ چهرهء آنان تغيير كرد . چون پيامبر دگرگونى رنگ رخسار آنها را ديد ، فرمود : آيا مىدانيد در اين گفتار منظورم چيست ؟ عرض كردند : نه اى پيامبر خدا ، فرمود : اين كه بر انسان خراشى وارد شود ، پايش به سنگ خورد ، بلغزد ، به بيمارى دچار شود ، خارى در بدنش فرو رود و نظاير اينها . . . تا آن جا كه در حديث خود فرمود : پلكهاى چشم بىاختيار به لرزش درآيد . » « 61 » از امام صادق ( ع ) نقل شده كه فرموده است : « براى هر جزئى از اجراى تو زكاتى از سوى خداوند بر تو واجب شده بلكه بر هر رويشگاه موى تو ، بلكه بر هر چشم بر همزدن تو ، زكات چشم با عبرت نظر كردن و از شهوات و نظاير آنها چشم پوشيدن است ، زكات گوش شنيدن علم و حكمت و قرآن و فوايد دين ، و استماع موعظه و نصيحت و آنچه رستگارى تو در آن است مىباشد همچنين اعراض از هر چه ضدّ اينهاست اعمّ از دروغ و غيبت و امثال آنها . زكات زبان نصيحت به مسلمانان و بيدار ساختن غافلان و كثرت تسبيح و ذكر و جز اينهاست . زكات دست بذل و بخشش به سبب نعمتهايى كه خداوند بر تو ارزانى داشته و به كار بردن آنها در راه نوشتن علوم و جلب\r\n\r\n\r\n","description":"","footnote":"\r\n( 60 ) تهذيب ، ج 1 ، ص 378 ؛ كافى ، ج 3 ، ص 563 ، شماره 2 .\r\n( 61 ) همان مأخذ ، ج 2 ، ص 258 ، شماره 26 .\r\n","page_name":" 171 ","page_number":171},
  {"content":"\r\n\r\nمنافعى كه مسلمانان در راه طاعت حق تعالى از آنها بهره‌مند شوند و بازداشتن دستها از شرّ و بدى . زكات پا گام برداشتن در راه زيارت صالحان و مجالس ذكر و اصلاح ميان مردم و صلهء رحم و جهاد و آنچه در آن صلاح دل و سلامت دين است . اينها را تنها صاحبدلان و پرهيزگاران به كار مىبندند ، و آنچه جز بندگان مقرّب و مخلص خداوند بدان نائل نمىشوند از حدّ شماره بيرون است ، و تنها آنان صاحبان اين اعمالند نه ديگران . » « 2 » اين است پايان كتاب اسرار زكات و مسائل مهمّ آن از كتاب المحجّة البيضاء فى تهذيب الاحياء و به خواست خداوند در دنبال آن كتاب اسرار روزه و مسائل مهمّ آن ذكر مىشود . و الحمد للّه أوّلا و آخرا .\r\n\r\n\r\n","description":"","footnote":"\r\n( 2 ) مصباح الشّريعة ، باب بيست و دوّم .\r\n","page_name":" 172 ","page_number":172},
  {"content":"\r\n\r\n\r\nكتاب اسرار روزه و مسائل مهمّ آن\r\n( 1 ) اين كتاب ششم از بخش عبادات از المحجة البيضاء في تهذيب الاحياء است بسم اللّه الرّحمان الرّحيم سپاس ويژه خداوندى است كه با دفع مكر و فريب شيطان از بندگانش منّت خود را بر آنان بزرگ داشته و شيطان را در آرزويش نوميد و در ظنّ خود زيانكار و خاسر گردانيده ؛ چه خداوند روزه را براى دوستانش سپر و دژى استوار قرار داده ، و درهاى بهشت را به روى آنان گشوده و آنها را آگاه فرموده كه شيطان به وسيله شهوات نهفته به دلهاى آنان راه مىيابد و با سركوب اين شهوات نفس مطمئنّه نيرومند و در شكست دشمن خود پيروز مىشود .\r\nو سلام و درود فراوان بر سرور پيامبران محمّد ( ص ) كه رهنماى حقّ و بنيانگذار سنّت است و بر خاندان معصوم و اصحاب خردمند او باد .\r\nامّا بعد ، بايد دانست كه روزه ربع ايمان است و اين به مقتضاى قول پيامبر\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاكرم ( ص ) است كه فرموده : « روزه نصف صبر است » « 1 » و « صبر نصف ايمان مىباشد » « 2 » ديگر اين كه روزه از ميان ساير اعمال و اركان داراى اين امتياز و ويژگى است كه به خداوند انتساب دارد ، چه پيامبر ( ص ) از سوى او بيان كرده است : « هر كار نيكى ده تا هفتصد برابر ثواب دارد جز روزه كه آن براى من است و پاداش آن را من مىدهم . » « 3 » خداوند متعال فرموده است :  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  « 4 » و چون روزه نصف صبر است پاداش آن از اندازه و حساب بيرون است . در فضيلت آن كافى است كه پيامبر ( ص ) فرموده است : « سوگند به آن كه جانم در دست اوست بوى دهن روزه‌دار در نزد پروردگار از بوى مشك خوشتر است . خداوند مىفرمايد : او شهوت و خوردنى و آشاميدنى را به خاطر من ترك كرده پس روزه براى من است و من پاداش آن را مىدهم . » « 5 » همچنين پيامبر ( ص ) فرموده است : « بهشت را درى است كه به آن ريّان گفته مىشود ، از آن در جز روزه‌داران وارد نمىشوند . » « 6 » به روزه‌دار وعده لقاى پروردگار داده شده و اين پاداش روزه اوست . پيامبر ( ص ) فرموده است : « روزه‌دار دو خوشحالى دارد : يكى زمان افطار و ديگرى به هنگام لقاى پروردگار . » « 7 » و نيز فرموده است : « براى هر چيزى درى است و در عبادت روزه است . » « 8 »\r\n\r\n\r\n","description":"","footnote":"\r\n( 1 ) مسند احمد ، ج 4 ، ص 260 ؛ سنن ابن ماجه ، بيهقى ، الجامع الصّغير ، باب صاد .\r\n( 2 ) الحلية ابو نعيم ؛ الشّعب بيهقى ؛ الجامع الصغير ، باب صاد .\r\n( 3 ) سنن نسائى ، جلد 4 ، ص 162 از ابى هريره با اختلاف در لفظ .\r\n( 4 ) زمر / 10 : به صابران اجر و پاداش بى حساب داده مىشود .\r\n( 5 ) صحيح بخارى ، ج 3 ، ص 30 ، سنن نسائى ، ج 4 ، ص 163 .\r\n( 6 ) صحيح بخارى ، ج 3 ، ص 30 ؛ سنن نسائى ، ج 4 ، ص 168 با الفاظ ديگرى به همين گونه در سنن ابن ماجه .\r\n( 7 ) سنن ابن ماجه ، شماره 1638 ؛ سنن نسائى ، ج 4 ، ص 159 .\r\n( 8 ) عراقى گفته است : آن را ابن مبارك در باب زهد ذكر كرده ؛ در الجامع الصغير آمده كه آن را هناد از ضمرة بن حبيب بطور مرسل روايت كرده است .\r\n","page_name":" 174 ","page_number":174},
  {"content":"\r\n\r\nو فرموده است : « خواب روزه‌دار عبادت است . » « 9 » مىگويم : از طريق خاصّه ( شيعه ) در الفقيه « 10 » روايت است كه امام باقر ( ع ) فرمود :\r\n« اسلام بر پنج چيز بنا شده است : نماز ، زكات ، حجّ ، روزه و ولايت . » « 11 » پيامبر ( ص ) فرموده است : « روزه سپرى در برابر آتش است . » « 12 » و نيز فرموده است : « روزه‌دار در عبادت است هر چند در بسترش خوابيده باشد ، و اين تا هنگامى است كه غيبت مسلمانى نكند . » « 13 » و نيز پيامبر ( ص ) گفته كه خداوند متعال فرموده است : « روزه براى من است و پاداش آن را من مىدهم ، و روزه‌دار را دو خوشحالى است : يكى زمان افطار و ديگرى به هنگام ديدار پروردگارش ، و به آن كه جان محمّد در دست اوست سوگند كه بوى دهن روزه‌دار در نزد خداوند از بوى مشك خوشتر است . » « 14 » پيامبر ( ص ) به اصحاب خود فرمود : « آيا شما را خبر ندهم به چيزى كه اگر آن را به جا آوريد شيطان از شما دور مىشود همچنان كه مشرق از مغرب دور است ؟ گفتند :\r\nآرى اى پيامبر خدا ، فرمود : روزه روى شيطان را سياه مىكند ، صدقه پشت او را مىشكند ، دوستى براى خدا و كمك به كارهاى نيك دنبالهء او را قطع مىكند ، و استغفار رگ حيات او را مىبرد . براى هر چيزى زكاتى است و زكات بدنها روزه است . » « 15 » و فرموده است : « خداوند فرشتگانى را مأمور كرده است كه براى روزه‌داران دعا كنند » ؛ و فرمود : « جبرئيل از پروردگار متعال به من خبر داد كه فرموده است : فرشتگان را براى هيچ يك از آفريدگانم مأمور به دعا نمىكنم ، مگر اين كه دعاى آنها را در مورد او اجابت مىكنم . » « 16 » امام صادق ( ع ) در بارهء آيهء :  اسْتَعِينُوا بِالصَّبْرِ وَ الصَّلاةِ *  « 17 » فرموده است : « مقصود\r\n\r\n\r\n","description":"","footnote":"\r\n( 9 ) شعب الايمان بيهقى ، الجامع الصغير ، باب نون .\r\n( 10 ) باب فضيلت روزه ، ص 167 .\r\n( 11 ) - همان مأخذ ، ص 167 ، شماره 1 تا 6 و 10 و 11 .\r\n( 12 ) - همان مأخذ ، ص 167 ، شماره 1 تا 6 و 10 و 11 .\r\n( 13 ) - همان مأخذ ، ص 167 ، شماره 1 تا 6 و 10 و 11 .\r\n( 14 ) - همان مأخذ ، ص 167 ، شماره 1 تا 6 و 10 و 11 .\r\n( 15 ) - همان مأخذ ، ص 167 ، شماره 1 تا 6 و 10 و 11 .\r\n( 16 ) - همان مأخذ ، ص 167 ، شماره 1 تا 6 و 10 و 11 .\r\n( 17 ) بقره / 45 : از صبر و نماز يارى جوييد .\r\n","page_name":" 175 ","page_number":175},
  {"content":"\r\n\r\nاز صبر روزه است . » و فرموده است : « هنگامى كه بر انسان مصيبتى نازل و يا دچار سختى مىشود روزه بگيرد ، چه خداوند متعال فرموده است :  وَ اسْتَعِينُوا بِالصَّبْرِ وَ الصَّلاةِ  . » « 18 » و فرموده است : « هر كس براى خدا در شدّت گرما يك روز روزه بگيرد و دچار تشنگى شود خداوند هزار فرشته را مأمور مىكند تا زمانى كه افطار كند صورت او را نوازش كنند و به وى مژده دهند كه خداوند فرموده است : چقدر بو و روح تو پاكيزه است اى فرشتگانم گواهى دهيد كه من او را آمرزيدم . » « 19 » امام موسى بن جعفر ( ع ) فرموده است : « خواب قيلوله ( چاشتگاهى ) كنيد كه خداوند متعال روزه‌دار را در خواب مىخوراند و مىنوشاند . » « 20 » امام صادق ( ع ) فرموده است : « خواب روزه‌دار عبادت ، خاموشى او تسبيح ، عملش مقبول و دعايش مستجاب است . » « 21 » بزرگترين پاداش را روزه ماه رمضان دارد . در حديث نبوى است : « كسى كه ماه رمضان را از روى ايمان و براى رضاى خدا روزه بگيرد ، و گوش و چشم و زبانش را از مردم باز دارد خداوند روزه‌اش را قبول مىكند و گناهان گذشته و آينده‌اش را مىآمرزد و پاداش صابران را به او عطا مىكند . » « 22 » در خبر صحيح از امام صادق ( ع ) آمده است : « از پيامبر ( ص ) در باره شب قدر پرسيدند ، آن حضرت برخاست و در خطبه‌اى كه ايراد كرد پس از سپاس خداوند فرمود :\r\nامّا بعد . شما از شب قدر از من پرسيديد و من آن را از شما پوشيده نمىدارم ، چه من به آن دانا نيستم . اى مردم بدانيد كسى كه ماه رمضان بر او وارد شود و تندرست و بىعيب باشد روزهايش را روزه بدارد ، و پاره‌اى از قرآن را در شب آن بخواند ، و بر نمازش مواظبت\r\n\r\n\r\n","description":"","footnote":"\r\n( 18 ) كافى ، ج 4 ، ص 63 ، شماره 7 ؛ الفقيه ، ص 168 ، شماره 8 و 9 .\r\n( 19 ) كافى ، ج 4 ، ص 64 ، شماره 8 و ص 65 ، شماره 17 ؛ الفقيه ، ص 168 ، شماره 14 .\r\n( 20 ) كافى ، ج 4 ، ص 65 ، شماره 14 ؛ الفقيه ، ص 168 ، شماره 15 .\r\n( 21 ) الفقيه ، ص 168 ، شماره 16 .\r\n( 22 ) المقنعة مفيد ، ص 49 .\r\n","page_name":" 176 ","page_number":176},
  {"content":"\r\n\r\nكند ، و در هواى گرم به نماز جمعه بشتابد و بامداد در نماز عيدش حاضر شود ؛ او شب قدر را درك كرده و به جايزه پروردگارش رسيده است . » امام صادق ( ع ) فرمود : « به خدا سوگند به جوايزى دست يافته كه مانند جايزه‌هاى بندگان نيست . » « 23 » و نيز به سند صحيح از آن حضرت نقل است كه فرمود : « خداوند روزه را واجب فرمود تا دارا و نادار برابر شوند ، زيرا دارا گرسنگى را نچشيده تا به نادار رحم كند ، براى اين كه دارا در هر زمان چيزى را خواسته بر آن دست يافته است ؛ از اين رو خداوند اراده فرمود ميان بندگانش برابرى ايجاد كند ، و به دارا طعم گرسنگى و سختى را بچشاند تا بر ضعيف رقّت آورد و بر گرسنه رحم كند . » « 24 » گفته شده : اگر فوايد روزه منحصر به همين بود كه انسان را از پرتگاه لذّات پست حيوانى تا قلّهء شباهت به فرشتگان روحانى بالا مىبرد در ستايش و فضيلت آن كافى بود .\r\nغزّالى مىگويد : هر آينه روزه براى خداست و شرافت دارد و چون به او منسوب است ، هر چند تمامى عبادات براى اوست ، و خانه كعبه شريف است چون به او انتساب دارد ، و سراسر زمين از آن اوست امّا نسبت روزه به او براى دو مقصود است :\r\nاوّل - اين كه روزه مشتمل بر بازداشتن نفس و ترك مشتهيات است و اين امرى است پوشيده و پنهان و عملى نيست ، كه مشاهده شود در حالى كه همهء عبادات و طاعات قابل اشاره مىباشند و مىتوانند در معرض ديد مردم قرار گيرند ؛ و روزه طاعتى است كه جز خداوند بدان آگاه نيست چه او عملى باطنى و صبر ناب است .\r\nدوّم - آن كه روزه دشمن خدا را مقهور مىكند ، زيرا شهوات وسيله شيطانند و خوردن و آشاميدن شهوات را تقويت و نيرومند مىكند ؛ از اين رو پيامبر ( ص ) فرموده است : « شيطان مانند خون در درون فرزند آدم جريان دارد ، پس رهگذر او را با گرسنگى تنگ كنيد . » « 25 » به زودى فوايد گرسنگى در كتاب كسر الشهوتين ( سركوب شهوت بطن و\r\n\r\n\r\n","description":"","footnote":"\r\n( 23 ) الفقيه صدوق ، ص 174 ، شماره 4 و 5 .\r\n( 24 ) الفقيه ، ص 167 ، شماره 1 .\r\n( 25 ) صحيح بخارى ، ج 3 ، ص 62 صدر حديث ؛ مسند احمد ، ج 3 ، ص 156 و 257 و 309 .\r\n","page_name":" 177 ","page_number":177},
  {"content":"\r\n\r\nفرج ) از بخش مهلكات بيان خواهد شد .\r\nبنابر اين چون روزه بخصوص موجب سركوبى شيطان و بسته شدن رخنه‌ها و تنگ كردن گذرگاههاى اوست شايستگى اين اختصاص را يافته است كه به خداوند انتساب داشته باشد ؛ چه سركوبى دشمن خدا به منزلهء يارى خداوند است و خدا زمانى بنده را يارى مىكند كه بنده خدا را يارى دهد ، چنان كه فرموده است :  إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ  ؛ « 26 » چه بنده بايد تلاش خود را آغاز كند تا خداوند با هدايت خود او را پيروز فرمايد . به همين مناسبت فرموده است :  وَ الَّذِينَ جاهَدُوا فِينا لَنَهْدِيَنَّهُمْ  « 27 » .\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 28 » و تغيير در نفس از طريق سركوب كردن شهوات است ، و شهوتها چراگاه شياطين و مرغزار آنهاست و تا اين چراگاهها سرسبز و پرگياه است آمد و شد آنها برقرار خواهد بود ، و مادام كه شياطين تردّد دارند جلال كبريايى بر بنده تجلّى نخواهد كرد و او پيوسته از لقاى پروردگار محجوب خواهد بود . پيامبر خدا ( ص ) فرموده است : « اگر نه اين بود كه شياطين پيوسته بر گرد دلهاى آدميان مىگردند آنان ملكوت آسمانها را مىديدند . » « 29 » از اين رو روزه دروازهء عبادات و در جنگ با شياطين به منزلهء سپر است ؛ و چون فضيلت آن تا آن حدّ است كه ذكر شد ناگزير بايد شرايط و اركان و آداب و سنّتهاى ظاهرى و باطنى آن بيان شود و ما آنها را در سه باب ذكر مىكنيم :\r\n\r\n\r\n","description":"","footnote":"\r\n( 26 ) محمد ( ص ) / 7 : اى كسانى كه ايمان آورده‌ايد اگر خدا را يارى كنيد شما را يارى مىكند و گامهايتان را استوار مىدارد .\r\n( 27 ) عنكبوت / 69 : و آنها كه در راه ما ( با خلوص نيّت ) جهاد كنند قطعا هدايتشان خواهيم كرد ، و خدا با نيكوكاران است .\r\n( 28 ) رعد / 11 : خداوند سرنوشت هيچ قومى را تغيير نمىدهد مگر اين كه آنها خود را تغيير دهند .\r\n( 29 ) مسند احمد از ابى هريره با اندكى اختلاف .\r\n","page_name":" 178 ","page_number":178},
  {"content":"\r\n\r\n\r\nباب اول در شرايط و واجبات و مكروهات و سنّتهاى ظاهرى روزه و موجبات بطلان آن\r\n( 1 ) مىگويم : ما اين امور را بر طبق طريقهء اهل بيت ( ع ) به شرح زير بيان مىكنيم\r\n\r\nشرايط آن :\r\n( 2 ) روزه بر هر فرد مكلّفى كه خالى از حيض و نفاس و از هر گونه بيمارى مضرى ايمن ، و در محلّ خويش مقيم يا در حكم مقيم باشد واجب است . بدون رعايت اين شرايط روزه درست نيست ، جز از كسى كه به خواب رفته يا بيهوش يا ديوانه شده به شرط آن كه پيش از آن نيّت كرده باشد و همچنين روزه كودك مميّز ؛ ليكن در همهء اينها به استثناى روزه شخص خوابيده اختلاف است ، و در عدم صحّت روزه زنى كه دچار حيض يا نفاس مىباشد و بيمارى كه مبتلا به مرضى است كه روزه برايش ضرر دارد هيچگونه خلافى نيست .\r\nدر مورد مسافر اختلافى وجود ندارد كه روزهء ماه رمضان و هر گونه روزهء واجب در غير رمضان از او درست نيست جز سه روز ، روزهء بدل هدى « 1 » و هيجده روز بدل بدنه « 2 » براى كسى كه پيش از غروب عمدا از عرفات كوچ كرده و همچنين روزه نذر مشروط به سفر و حضر ، ليكن در اين روزه اخير اشكال كرده‌اند ، و احوط اين است كه از منعقد كردن چنين نذرى خوددارى شود . در مورد روزهء مستحب مسافر اقوال چندى گفته شده كه يكى از آنها مكروه بودن آن است ، ليكن اصحّ آن است كه مسافر مطلقا از گرفتن روزه خوددارى كند جز سه روز روزه حاجت در كنار قبر پيامبر ( ص ) . روزه هيچ يك از دارندگان عذر كه ذكر شد درست نيست مگر روزهء مسافرى كه جاهل به حكم باشد و قضاى روزهء ايّام حيض و نفاس و بيمارى و مسافرت واجب است و نيز اگر عذر بيمار و\r\n\r\n\r\n","description":"","footnote":"\r\n( 1 ) گوسفند يا گاو يا شترى كه در حج قربانى مىكنند - م .\r\n( 2 ) شتر يا گاو فربه - م .\r\n","page_name":" 179 ","page_number":179},
  {"content":"\r\n\r\nمسافر پيش از زوال بر طرف شود ، بر خلاف ديگر صاحبان عذر ، روزه بر آنان واجب مىباشد . اگر عذرشان در اثناى روزه به آنها دست دهد ، چنانچه عذر آنها بيمارى است بايد افطار كنند هر چند كمى پيش از غروب باشد ؛ همچنين است زن اگر دچار حيض يا نفاس شود . امّا مسافر اصحّ اين است كه اگر پيش از ظهر از وطنش خارج شده بايد افطار كند و بعد قضاى آن را بگيرد ، و چنانچه بعد از ظهر بيرون آمده است بايد همچنان روزه بماند ، و اين طبق روايات صحيح مستفيضى است كه در دست است ، و در اين مورد اقوال ديگرى نيز گفته شده است . زن باردار نزديك به زايمان ، و زن شير دهنده‌اى كه كم شير باشد اگر ظنّ پيدا كنند كه روزه براى آنها يا كودك آنها ضرر دارد بايد افطار كنند و براى هر روز يك مدّ طعام كفّاره دهند و بعد هم قضاى ايّام افطار را به جا آورند . به همين گونه است حكم مرد و زن سالخورده و كسى كه دچار مرضى است كه زياد تشنه مىشود و نمىتواند آن را تحمّل كند . و در سه دسته اخير بهتر و احوط دادن دو مدّ طعام است و در وجوب قضا اقوال مختلف است و صحيح سقوط قضا از آنهاست .\r\nنيّت در روزه شرط است و بايد معيّن و قطعى باشد ، و اگر روزهء رمضان يا نذر معيّن است قصد قربت كافى است و وقت اختيارى نيّت در روزه رمضان و نذر معيّن تمام طول شب و وقت اضطرارى آنها تا هنگام زوال مىباشد . در غير اين دو نوع روزه وقت نيّت مطلقا تا هنگام زوال است و در نافله تا كمى پيش از غروب است ؛ چنان كه در روايات صحيح آمده و در برخى از آنهاست كه اگر انسان پيش از زوال نيّت كند آن روز براى او روزه حساب مىشود و اگر بعد از زوال نيّت كند از وقتى كه نيّت كرده است به حساب مىآيد . در اين كه آيا براى تمام ماه رمضان يك نيّت كافى است يا نه اختلاف است .\r\nروزه‌گير اگر در يوم الشك نيت روزه مستحبّ كند و معلوم شود كه آن روز از رمضان بوده روزهء او از رمضان محسوب مىشود زيرا در نيّت اكتفا به قصد قربت كرده و چنانچه در آن نيّت رمضان كند بر خلاف آنچه در كتاب خلاف آمده روزه‌اش مجزى نخواهد بود . ثبوت هلال ماه رمضان به يكى از چهار طريق است : 1 - رؤيت ماه ثابت شود هر\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nچند رؤيت كننده يك نفر باشد ، مشروط به اين كه در رؤيت شكّ نداشته باشد . 2 - سى روز از ماه شعبان گذشته باشد . 3 - با گواهى دو تن شاهد عادل كه شهادت آنها با هم توافق داشته باشد . 4 - شياعى كه موجب ظنّ نزديك به يقين شود هلال ماه رمضان ثابت مىگردد و جز اينها راه ديگرى وجود ندارد ، و حكم شرعى با توجّه به اختلاف افق هر كشور مختلف مىشود .\r\n\r\nاما واجبات روزه و اسباب فساد و بطلان آن :\r\n( 1 ) بر روزه‌دار واجب است بطور عمد از خوردن ، آشاميدن ، جماع ، استمناء ، قى كردن و دروغ « 3 » امساك كند و در اينها خلافى نيست . همچنين در ماه رمضان و قضاى آن بنابر اقوى و اشهر ، تا طلوع فجر به عمد بر جنابت باقى نماند . از سر فرو بردن در زير آب و بنابر قول اصحّ از شياف با مايع خوددارى كند ، و گرنه جز در دو مورد اخير بايد روزه‌اش را قضا كند . و نيز اگر روزه واجب باشد دروغ باعث بطلان آن است و در اين اختلافى نيست . همچنين بايد بجز در قى عمدى در ديگر موارد نيز كفّاره بدهد و در اين باره اقوال مختلف است . اگر در ماه رمضان به عمد تا طلوع فجر بر جنابت باقى بماند بايد يك برده آزاد و يا شصت مسكين را اطعام كند و يا دو ماه متوالى روزه بگيرد . كفّاره روزهء نذر معيّن همان كفّاره قسم است چنان كه در قرآن مذكور است . كفّارهء قضاى روزهء رمضان چنانچه بعد از عصر ، و به قولى بعد از زوال افطار كند اطعام ده مسكين است و در صورت عجز از آن سه روز روزه است .\r\nدر سر فرو بردن زير آب خصوصا و شياف با مايع و دروغ بستن بر خدا و پيامبر ( ص ) و ائمّه ( ع ) كه آيا قضاى تنها كافى است يا قضا و كفّاره هر دو واجب است و يا واجب نيست اختلاف است . امّا شياف با جامد و دروغ بستن بر غير از خدا و رسول ( ص ) و ائمّه ( ع ) موجب بطلان روزه نيست .\r\nدر رسانيدن غبار به حلق مطلقا يا تنها غبار غليظ و اين كه فقط قضاى روزه واجب است يا قضا و كفّاره هر دو و يا عدم آنها نيز اقوال مختلف است .\r\n\r\n\r\n","description":"","footnote":"\r\n( 3 ) منظور دروغ بستن بر خدا و پيامبر و ائمّه ( ع ) چنان كه ذكر مىشود .\r\n","page_name":" 181 ","page_number":181},
  {"content":"\r\n\r\nدر روايت موثّق از امام رضا ( ع ) نقل شده كه از آن حضرت در مورد روزه‌دارى پرسيدند كه چوب يا غير آن را مىسوزاند و دود در حلق او فرو مىرود ؟ فرمود : « باكى نيست » ؛ و نيز در بارهء روزه‌دارى پرسيدند كه غبار به حلقش داخل مىشود فرمود :\r\n« اشكالى ندارد » « 4 » ؛ و حديثى كه معارض اين روايت است از حيث سند و دلالت ضعيف است .\r\nبه سند صحيح از امام باقر ( ع ) روايت شده كه فرموده است : « روزه‌دار هر گاه از چهار چيز دورى جويد هر كار ديگرى بكند به او زيان نمىرساند : خوردن ، آشاميدن ، جماع كردن و سر زير آب فرو بردن . » « 5 » بر فراموش كننده و آنچه در حلق او موجود باشد ، همچنين بر آن كه مجبور شده ، و آن كه لازمه پرهيز را به جا آورده و نيز بر كسى كه جاهل به حكم شرعى است بر هيچ كدام تكليفى نيست ، ليكن نسبت به جاهل به حكم قضاى روزه احوط است و گفته شده :\r\nكفّاره نيز بدهد كسى كه در اوّل يا آخر روز به عمد افطار كند سپس معلوم شود كه افطار او دقيقا در روز واقع شده بايد قضاى آن روز را به جا آورد خواه وقت را رعايت كرده باشد يا نه ؛ و اگر بر وفق ظنّ يا اجتهاد خود باقى بماند قضا لازم نيست ، و در صورت شكّ به جا آوردن فعل مفطر تنها در اوّل روز جايز است و نه در آخر روز .\r\nاگر جنب بخوابد تا صبح شود چنانچه پيش از فجر عازم بر غسل بوده قضا بر او نيست و در غير اين صورت بايد قضاى روزه آن روز را به جا آورد ، و اگر قصد ترك غسل را داشته كفّاره نيز بر او واجب است .\r\nروزه‌گيرى كه به سبب افطار روزهء خود گناه يا كوتاهى كرده بر او واجب است كه بقيّه روز را امساك كند ؛ و امساك در مواردى كه در باب سوّم بيان خواهد شد مستحبّ است .\r\n\r\n\r\n","description":"","footnote":"\r\n( 4 ) تهذيب شيخ طوسى ، ج 1 ، ص 444 .\r\n( 5 ) الفقيه ، ص 177 ؛ تهذيب ، ج 1 ، ص 409 و 406 و 442 .\r\n","page_name":" 182 ","page_number":182},
  {"content":"\r\n\r\nدر روزهء غير معيّن مطلقا تا پيش از زوال مىتوان آن را باطل و از آن صرف نظر كرد ، ليكن ابطال آن پس از زوال در غير قضاى رمضان مكروه است ، و ابطال روزه قضاى رمضان جايز نيست و موجب كفّاره مىباشد . براى كسى كه روزه مستحبّى گرفته افضل است كه اگر به طعامى دعوت شود اجابت و افطار كند ، هر چند پس از زوال باشد .\r\n\r\nامّا مكروهات روزه :\r\n( 1 ) عبارت است از بلعيدن اخلاط سر و سينه ؛ فرو دادن آب دهان چنانچه طعم آن به سبب چيز پاكى تغيير كرده و اجزائى از آن شيء داخل در آب دهان نشده باشد ؛ ريختن دارو در گوش و چشم و بينى هر گاه به حلق نرسد و همچنين در احليل ، سرمه كشيدن ، استشمام بوهاى تند و بو كردن گياهان خوشبو بويژه نرگس ، نشستن در آب فقط براى زن ، تر كردن لباسى كه در بدن است ، مسواك كردن با چوب تر ، و در اكثر اينها قول به بطلان روزه نادر است .\r\nدر حال روزه مكيدن انگشتر ، جويدن طعام براى كودك و خوراندن به پرندگان ، چشيدن غذا اشكالى ندارد . بوسيدن و لمس كردن زن و بازى كردن با او براى كسى كه اين اعمال شهوتش را تحريك مىكند در صورت ظنّ به عدم خروج منى مكروه است .\r\nبه جا آوردن هر كارى كه موجب ضعف روزه‌دار شود از قبيل دخول به حمام ، خون گرفتن و امثال اينها ، همچنين شعر خواندن در ماه رمضان و مسافرت پس از دخول اين ماه جز به هنگام ضرورت مكروه مىباشد ؛ و قول به حرمت مسافرت پس از دخول رمضان شاذ و نادر است ، ليكن پس از سپرى شدن بيست و سه روز از آن كراهت سفر بر طرف مىشود چنان كه مضمون روايت است « 6 » پرخورى براى مسافر مكروه است و جماع براى او كراهت شديد دارد و بعضى آن را حرام دانسته‌اند .\r\n\r\nامّا سنّتهاى آن :\r\n( 2 ) مستحبّ است به هنگام رؤيت هلال ماه رمضان در اوّلين شب و گرنه تا سوّمين شب « 7 » روبروى قبله بايستد در حالى كه دستهايش را بلند كرده باشد ، نه اين\r\n\r\n\r\n","description":"","footnote":"\r\n( 6 ) تهذيب ، ج 1 ، ص 413 .\r\n( 7 ) شيخ بهايى گفته است : وقت اين دعا تا زمانى كه ماه هلال گفته شود امتداد دارد ، و اولى عدم تأخير آن از شب اوّل است و در اين صورت به آنچه از نظر لغت و عرف مورد يقين مىباشد عمل شده است ليكن اگر ميسّر نشود بنا به قول اكثر اهل لغت مبنى بر امتداد هلال تا شب دوم در اين شب خوانده شود ، و اگر امكان حاصل نشود در شب سوّم اقدام كند چه بسيارى از لغت‌شناسان ماه را در سوّمين شب نيز هلال دانسته‌اند . امّا آنچه مؤلف قاموس و استاد ما شيخ ابو على گفته‌اند كه بر ماه تا هفتمين شب هلال اطلاق مىشود از نظر لغت و عرف خلاف مشهور است و گويا مجازى از قبيل اطلاق هلال بر ماه در دو شب آخر است .\r\n","page_name":" 183 ","page_number":183},
  {"content":"\r\n\r\nكه روبروى ماه بايستد و يا به آن اشاره كند . پس از آن بگويد : اللّهم أهّله علينا بالأمن و الإيمان و السّلامة و الاسلام و العافية المجلّلة و الرّزق الواسع و دفع الاسقام اللّهم ارزقنا صيامه و قيامه و تلاوة القرآن فيه ، اللّهمّ سلّمه لنا و تسلّمه منّا .\r\nمستحبّ است در شب اوّل و شب نوزدهم و شب بيست و يكم و شب بيست و سوّم اين ماه غسل به جا آورد . همچنين مباشرت با همسر در شب اوّل ، ماه رمضان مستحبّ است ، و در همه شب و روز آن و نيز به هنگام دخول و خروج اين ماه و در سحرهاى آن خواندن ادعيّه مأثور استحباب دارد ؛ و نيز كثرت تلاوت قرآن در اين ماه و قيام همه شبهاى آن بويژه شبهاى فرد و نوافل و ادعيّه مأثور مخصوص به آن ، و نيز تلاوت سوره‌هاى عنكبوت و روم در شب بيست و سوّم و هزار بار سوره قدر مستحبّ است .\r\nهمچنين در اين ماه كثرت جود و بخشش كه موجب اجر مضاعف است و افطار دادن به روزه‌داران استحباب دارد .\r\nدر خبر است : « افطارى دادن به برادر روزه‌دارت از روزه‌ات بهتر است . » « 8 » مستحبّ است با شيرينى و اگر يافت نشود با آب نيمگرم افطار شود ، زيرا چركهاى دل را مىشويد ؛ و نماز را بر افطار مقدّم بدارد مگر آن كه براى افطار كسى منتظر وى بوده و يا با نفس خود درگير باشد .\r\nامام صادق ( ع ) فرموده است : « دو واجب در پيش روى تو است : افطار و نماز ، به افضل آن دو كه نماز است آغاز كن ، سپس فرمود : اگر نماز را در حالى كه روزه‌دار باشى به جا آورى آن نماز تو مقبول است و اگر آن را با روزه به پايان برى نزد من\r\n\r\n\r\n","description":"","footnote":"\r\n( 8 ) كافى ، ج 4 ، ص 68 ؛ تهذيب ، ج 1 ، ص 409 ؛ المحاسن ، ص 396 .\r\n","page_name":" 184 ","page_number":184},
  {"content":"\r\n\r\nمحبوبتر است . » « 9 » در هنگام افطار مىگويى : اللّهم لك صمنا و على رزقك أفطرنا فتقبّله منّا ذهب الظّماء و اتبلّت العروق و بقى الأجر .\r\nاز مستحبّات ديگر روزه سحرى خوردن است . در خبر آمده است : « سحرى بخوريد اگر چه جرعه‌هايى از آب باشد آگاه باشيد درود خدا بر سحرىخوران است » « 10 » ؛ و اين امر در روزهء واجب معيّن تاكيد شده و در روز ماه رمضان تأكيد بيشتر است . كمترين سحرى آب و افضل آن سويق و خرماست ، و خوردن آن هر قدر به طلوع فجر نزديكتر باشد افضل است .\r\nديگر از مستحبّات روزه اعتكاف در مسجد است بويژه در ده روز آخر اين ماه ، اين عادت پيامبر خدا ( ص ) بود كه چون وارد دهه آخر ماه رمضان مىشد بستر را جمع مىكرد و لنگ بر كمر مىبست و از عبادت نمىآسود و خانواده‌اش را بدان وادار مىفرمود « 11 » زيرا شب قدر در همين دهه اخير است ، و گمان غالب اين است كه در شبهاى فرد آن ، و به ظنّ قويتر شب بيست و يكم و يا بيست و سوّم باشد .\r\nاز نظر ما ( شيعه ) اعتكاف نمىتواند كمتر از سه روز و يا در غير مسجد جامع باشد ، و در مدّت اعتكاف جماع و لمس و بوسيدن زن حرام است ، چه در شب و چه در روز .\r\nهمچنين جدال ، خريد و فروش ، استشمام بوى خوش ، بو كردن گياهان خوشبو و خروج از مسجد جز براى قضاى حاجت حرام مىباشد و براى حضور در نماز جمعه يا تشييع جنازه يا عيادت بيمار و امثال اينها مانعى ندارد ولى بايد تا هنگام بازگشت ننشيند ، و نيز بالا رفتن بر پشت بام و خروج قسمتى از بدنش از مسجد به اجبار يا به سهو اشكالى ندارد .\r\n\r\n\r\n","description":"","footnote":"\r\n( 9 ) تهذيب ، ج 1 ، ص 408 ، آن را از زراره و فضيل از ابى جعفر امام باقر ( ع ) روايت كرده است .\r\n( 10 ) تهذيب ، ج 1 ، ص 408 ؛ امالى شيخ طوسى ، ص 317 ؛ المقنعه ، ص 5 .\r\n( 11 ) صحيح مسلم ، ج 3 ، ص 176 نظير آن را روايت كرده است .\r\n","page_name":" 185 ","page_number":185},
  {"content":"\r\n\r\n\r\nباب دوم در اسرار و شرايط باطنى روزه\r\n( 1 ) بدان براى روزه سه درجه است : روزهء عام ، خاصّ و اخصّ .\r\nروزهء عامّ عبارت است از بازداشتن شكم و فرج از ارضاى شهوات آنها ، چنان كه پيش از اين به تفصيل بيان كرديم .\r\nروزهء خاصّ بازداشتن گوش ، چشم ، زبان ، دست ، پا و ديگر اعضا از گناه است .\r\nمىگويم : آنچه اصحاب ما ( شيعه ) به سند حسن از امام صادق ( ع ) روايت كرده‌اند به همين مطلب اشاره دارد . آن حضرت فرموده است : « هنگامى كه روزه گرفتى بايد گوش ، چشم ، مو و پوست تو - و جز اينها چيزهاى ديگرى را نيز شمردند روزه بگيرند » ، و فرمود : « روز روزه‌ات نبايد مانند روز افطارت باشد . » « 1 » در حديث ديگرى افزوده شده است : « نزاع و جدال و آزار به خدمتكار را فرو گذار ، و بايد وقار روزه در تو موجود باشد ، چه پيامبر خدا ( ص ) شنيد زنى روزه‌دار به كنيزش دشنام مىدهد . دستور داد طعامى حاضر كردند و به آن زن فرمود : بخور ، آن زن عرض كرد : روزه هستم ، فرمود : تو چگونه روزه مىباشى و حال آن كه به كنيزت دشنام دادى ، روزه تنها خوددارى از خوردن و نوشيدن نيست . » « 2 » غزّالى مىگويد : امّا روزه اخصّ روزه دل است از مقاصد پست و انديشه‌هاى دنيوى و بطور كلّى بازداشتن آن از هر چه غير خداست ؛ اين روزه با تفكّر در بارهء آنچه غير از خدا و آخرت است و انديشيدن در امور دنيا افطار مىشود ، مگر دنيايى كه براى دين خواسته شود چه آن توشهء آخرت است و از دنيا نيست تا آن جا كه صاحبدلان گفته‌اند : هر كس پيرامون روز خود فكر كند تا چيزى فراهم سازد كه با آن افطار كند\r\n\r\n\r\n","description":"","footnote":"\r\n( 1 ) كافى ، ج 4 ، ص 87 ، الفقيه ص 177 همچنين حديث بعدى .\r\n( 2 ) كافى ، ج 4 ، ص 87 ، شماره 3 ؛ الفقيه ، ص 187 ؛ تهذيب ، ج 1 ، ص 407 .\r\n","page_name":" 186 ","page_number":186},
  {"content":"\r\n\r\nگناهى بر وى نوشته مىشود ، زيرا اين نشانهء كمى وثوق به فضل خداوند و قلّت يقين به رزق مقسوم است و اين مرتبهء پيامبران و صدّيقان و مقرّبان مىباشد . البتّه گفتن اين امر آسان است ليكن تحقّق دادن و به كار بستن آن بسيار دشوار مىباشد ، چه ، آن روى آوردن به سوى خدا با منتهاى همّت و روى گردانيدن از غير او با تمامى وجود است و تشبّه به قول اوست كه فرموده است :  قُلِ اللَّهُ ثُمَّ ذَرْهُمْ  « 3 » مىگويم : آنچه از امام صادق ( ع ) روايت شده به همين مطلب اشاره دارد كه : پيامبر خدا ( ص ) فرموده است : « روزه سپر است » « 4 » ؛ يعنى مانعى است در برابر آفات دنيا و حجابى است ميان انسان و عذابهاى آخرت . از اين رو هر گاه بر آن شدى كه روزه بگيرى نيّت كن كه نفس را از شهوات بازدارى و عزم خود را در پيروى از شيطان قطع كنى ، و خويشتن را به منزلهء بيمارى قرار ده كه ميل به خوردن و نوشيدن ندارد بلكه در هر لحظه منتظر است كه از بيمارى گناه بهبود يابد . بايد درون خويش را از هرگونه آلودگى و تيرگى و غفلت كه مانع قصد تو در اخلاص عمل براى رضاى خداست ، پاك‌سازى ، پيامبر خدا ( ص ) گفته است : « خدا فرموده است : روزه براى من است و من پاداش آن را مىدهم . » « 5 » بنابر اين روزه موادّ نفس و شهوات طبع را مىميراند و باعث صفاى دل ، پاكيزگى اعضا ، آبادى ظاهر و باطن ، شكر نعمتهاى پروردگار ، كمك به مستمندان ، مزيد تضرّع و خشوع و گريه ، التجاء به درگاه پروردگار ، انصراف از دنيا ، سبك شدن حساب و افزايش حسنات مىشود و فوايد ديگرى دارد كه از شمار بيرون است و براى كسى كه داراى خرد و توفيق عمل است آنچه را ذكر كرديم كافى است .\r\nغزّالى مىگويد : امّا روزهء خاصّ روزهء شايستگان و صالحان است ، و آن عبارت است از بازداشتن اعضا از گناه ، و كمال آن به شش چيز است :\r\n\r\n1 - فرو بستن چشم از نظر كردن به آنچه مكروه و ناپسند است\r\n( 1 ) و از هر چه دل را\r\n\r\n\r\n","description":"","footnote":"\r\n( 3 ) انعام / 91 : بگو خدا . سپس آنها را واگذار . . .\r\n( 4 ) كافى ، ج 4 ، ص 62 . و در آن آمده كه : « روزه سپر از آتش است » .\r\n( 5 ) عامّه و خاصّه آن را روايت كرده‌اند ؛ مسند احمد ، ج 1 ، ص 159 .\r\n","page_name":" 187 ","page_number":187},
  {"content":"\r\n\r\nمشغول و از ياد خدا غافل كند ، پيامبر خدا ( ص ) فرموده است : « نگاه تيرى زهرناك از تيرهاى ابليس است ، هر كس از بيم خداوند آن را ترك كند خداوند به او ايمانى مىدهد كه شيرينى آن را در دل خود مىيابد . » « 6 » و نيز فرموده است : « پنج چيز روزه را باطل مىكند : دروغ ، غيبت ، سخن‌چينى ، سوگند دروغ و نگاه از روى شهوت . » « 7 »\r\n\r\n2 - نگهداشتن زبان از ياوه‌گويى ، دروغ ، غيبت ، سخن‌چينى ، دشنام ،\r\n( 1 ) بدرفتارى ، دشمنى ، نزاع و التزام به سكوت يا اشتغال به ذكر خدا و تلاوت قرآن . روزهء زبان همين است . پيامبر خدا ( ص ) فرموده است : « روزه سپرى است چون يكى از شما روزه گيرد بايد ناسزا نگويد و نادانى نكند ، و اگر كسى با او بجنگد يا به او دشنام دهد بگويد : من روزه دارم . » « 8 » در خبر است « 9 » كه در زمان پيامبر خدا ( ص ) دو زن روزه داشتند . در اواخر روز گرسنگى و تشنگى آنها را به ستوه آورده بود به گونه‌اى كه نزديك بود تلف شوند .\r\nكسى را نزد پيامبر ( ص ) فرستادند و اجازه خواستند تا افطار كنند . آن حضرت قدحى براى آنها فرستاد و به آنها پيغام داد كه از آنچه خورده‌اند در آن قى كنند . از گلوى هر كدام چيزى كه نيم آن خون تازه و نيم ديگر گوشت خام بود بالا آمد تا قدح پرشد . مردم در شگفت شدند . پيامبر ( ص ) فرمود : « اين دو زن از آنچه خداوند بر آنها حلال كرده بود روزه گرفتند و به آنچه بر آنها حرام كرده بود افطار كردند با هم نشستند و به غيبت مردمان مشغول شدند ، و آنچه از گلوى آنها برآمد گوشت مردم است كه آن دو زن خورده‌اند . » مىگويم : از طريق خاصّه ( شيعه ) شيخ صدوق به سند خود از پيامبر خدا ( ص ) روايت مىكند كه فرموده است : كسى كه از مسلمانى غيبت كند روزه و وضويش باطل\r\n\r\n\r\n","description":"","footnote":"\r\n( 6 ) الكبير طبرانى ؛ مجمع الزّوائد ، ج 8 ، ص 63 .\r\n( 7 ) عراقى گفته است : ازدى اين حديث را از روايات جابان نقل كرده و آن را ضعيف شمرده است .\r\n( 8 ) مسند احمد ، ج 2 ، ص 306 و 313 و 356 و ج 6 ، ص 244 .\r\n( 9 ) مسند احمد ؛ مجمع الزّوائد ، ج 3 ، ص 171 .\r\n","page_name":" 188 ","page_number":188},
  {"content":"\r\n\r\nمىشود ، و اگر به همين حال بميرد كسى است كه حرام خدا را حلال كرده است . » « 10 » كافى « 11 » به سند خود از امام صادق ( ع ) روايت كرده كه فرموده است : « دروغ روزه را باطل مىكند » ؛ عرض كردم : كدام ما از آن بر كنار هستيم ؟ فرمود : « اين طور نيست كه تو مىانديشى ، مراد از كذب دروغ بستن بر خدا و پيامبر ( ص ) و امامان ( ع ) است . »\r\n\r\n3 - بازداشتن گوش از شنيدن هر چه مكروه و ناپسند است ،\r\n( 1 ) زيرا آنچه گفتن آن حرام است گوش دادن به آن نيز حرام است . از همين رو خداوند متعال ميان شنوندهء دروغ و حرامخور تفاوتى نگذاشته و فرموده است :  سَمَّاعُونَ لِلْكَذِبِ أَكَّالُونَ لِلسُّحْتِ  ؛ « 12 » و نيز :  لَوْ لا يَنْهاهُمُ الرَّبَّانِيُّونَ وَ الْأَحْبارُ عَنْ قَوْلِهِمُ الْإِثْمَ وَ أَكْلِهِمُ السُّحْتَ  « 13 » زيرا سكوت در برابر غيبت حرام است ، و خداوند فرموده است :  إِنَّكُمْ إِذاً مِثْلُهُمْ  « 14 » ، به همين سبب پيامبر ( ص ) فرموده است : « غيبت كننده و شنونده هر دو در گناه شريكند . » « 15 »\r\n\r\n4 - بازداشتن ديگر اعضا اعمّ از دست و پا از اعمال ناپسند\r\n( 2 ) و نگهداشتن شكم از خوراك شبهه‌ناك در هنگام افطار ، چه روزه كه عبارت از بازداشتن شكم از طعام حلال است در صورت افطار بر حرام معنا نخواهد داشت و چنين روزه‌دارى مانند كسى است كه كاخى بسازد و شهرى را خراب كند ، زيرا طعام حلال تنها زياد خوردن آن زيان دارد نه نوع آن و روزه براى تقليل آن است . حال اگر كسى زياد خوردن دوا را از بيم ضرر آن ترك كند و به خوردن سمّ رو آورد سفيه و بىخرد است ؛ و بىشكّ حرام سمّى است كه دين را نابود مىكند و حلال دارويى است كه اندكش سودمند و زياد آن زيانبار است و\r\n\r\n\r\n","description":"","footnote":"\r\n( 10 ) عقاب الاعمال .\r\n( 11 ) همان مأخذ ، ج 2 ، ص 34 ، شماره 9 .\r\n( 12 ) مائده / 42 : آنها به گفتار دروغ بسيار گوش مىدهند و خورندگان حرام هستند .\r\n( 13 ) مائده / 63 : چرا دانشمندان نصارا و علماى يهود آنها را از سخنان گناه‌آميز و خوردن مال حرام نهى نمىكنند .\r\n( 14 ) نساء / 140 : . . . در اين صورت شما هم مانند آنان خواهيد بود .\r\n( 15 ) جامع الاخبار باب الغيبة نظير آن ، عراقى گفته است : حديث مذكور عجيب است ، طبرانى از حديث ابن عمر با سندى ضعيف روايت كرده كه پيامبر خدا ( ص ) از غيبت و گوش دادن به آن نهى فرموده است .\r\n","page_name":" 189 ","page_number":189},
  {"content":"\r\n\r\nهدف روزه تقليل آن مىباشد . پيامبر خدا ( ص ) فرموده است : « چه بسيار روزه‌دارى كه از روزه‌اش جز گرسنگى و تشنگى بهره‌اى براى او نيست . » « 16 » گفته شده مراد روزه‌دارى است كه به حرام افطار مىكند ، و نيز گفته‌اند : مقصود روزه‌دارى است كه از خوردن حلال امساك و با غيبت كه خوردن گوشت مردم است و حرام مىباشد افطار مىكند ؛ و نيز گفته شده : منظور روزه‌دارى است كه اعضاء و جوارح خود را از گناه باز نمىدارد .\r\n\r\n5 - اين كه به هنگام افطار شكم خود را از حلال انباشته نكند ،\r\n( 1 ) چه هيچ ظرفى نزد خداوند از شكم پر مبغوضتر نيست اگر چه از حلال باشد ، زيرا هر گاه روزه‌دار آنچه را در چاشت از او فوت شده به هنگام افطار جبران كند ، چگونه مىتواند از روزه بهره برد و به وسيلهء آن دشمن خود را سركوب كند و نيروى شهوت را بشكند ؟ امّا بسا آن كه در ماه رمضان به خوراكهاى رنگارنگ مىافزايند تا آن جا كه عادت بر اين جارى شده كه همهء خوردنيها را براى ماه رمضان ذخيره مىسازند ، و در اين ماه به اندازهء چندين ماه غذا مىخورند ؛ در حالى كه روشن است مقصود از روزه خالى داشتن شكم و شكستن هوس است تا نفس بر رعايت تقوا قوّت يابد ، ليكن اگر چاشت روز را در شام به شكم وعده دهى به حدّى كه شهوتش برانگيخته شود و رغبتش قوّت گيرد سپس غذاهاى لذيذ به آن بخورانى و آن را پر و اشباع كنى لذّت نفس فزونى يابد و نيرويش چند برابر شود و بسا شهواتى در او بيدار شود كه اگر آن را به حال خود رها مىكردى آن شهوات در او خفته بود . از اين رو روح روزه و سرّ آن ضعيف گردانيدن نيروهايى است كه دستمايه شيطان براى كشانيدن انسان به سوى شرّ و بدى است ؛ و اين امر جز با تقليل طعام حاصل نمىشود بدين گونه كه هر شب به همان اندازه بخورد كه اگر روزه نمىگرفت مىخورد .\r\nامّا اگر طعام روز را با شام شب جمع و صرف كند روزهء او سودى نخواهد داشت . بلكه يكى از آداب روزه اين است كه در روز زياد نخوابد تا گرسنگى و تشنگى را احساس و ضعف قوايش را درك كند و در نتيجه صفا و جلا يابد ، و در هر شب مقدارى از اين\r\n\r\n\r\n","description":"","footnote":"\r\n( 16 ) مسند احمد ، ج 2 ، ص 441 .\r\n","page_name":" 190 ","page_number":190},
  {"content":"\r\n\r\nضعف را در بدن باقى نگهدارد تا اقامه نماز شب و اذكار و اوراد بر او آسان شود ؛ و بسا شيطان به گرد دل او نگردد و بتواند به ملكوت آسمانها بنگرد ، و شب قدر شبى است كه چيزى از ملكوت بر او مكشوف گردد ، و مراد در قول حق تعالى كه فرموده است :   إِنَّا أَنْزَلْناهُ فِي لَيْلَةِ الْقَدْرِ   « 17 » همين است . آن كه ميان دل و سينه خود توبره‌اى از خوردنيها قرار داده از اين حالت محجوب مىباشد ؛ و كسى كه شكم را خالى نگهداشته نيز مجرّد اين كار براى برداشتن حجاب از پيش چشم او كافى نيست بلكه بايد هدف و مقصودش را از غير خدا تهى سازد ، چه او همهء مقصود است و اساس همهء اينها تقليل طعام است . به خواست خداوند توضيح بيشتر اين مطالب در كتاب اطعمه خواهد آمد .\r\n\r\n6 - آن كه پس از افطار دلش ميان خوف و رجا در اضطراب باشد ،\r\n( 1 ) چه او نمىداند روزه‌اش مقبول واقع شده و در زمرهء مقرّبين قرار گرفته و يا پذيرفته نشده و از جملهء مردودين است ، و او بايد پس از فراغ از هر عبادتى چنين باشد . از حسن بن ابى الحسن روايت شده كه وى در روز عيد از كنار گروهى گذشت كه مىخنديدند . فرمود : همانا خداوند متعال ماه رمضان را براى خلق خود ميدان مسابقه قرار داده تا در طاعت او بر يكديگر سبقت گيرند . اقوامى سبقت گرفتند و رستگار شدند ، و اقوامى عقب افتادند و زيانكار شدند . بسيار شگفت است در روزى كه شتاب‌كنندگان رستگار و باطل گرايان زيانكار شدند كسى خنده كند و اوقاتش را به بازى بگذراند . آگاه باشيد به خدا سوگند هر گاه پرده برداشته شود نيكوكار به كردار نيكش و بدكار به كردار بدش مشغول مىشود ؛ يعنى شادمانى كسى كه در اين مسابقه پذيرفته شده است او را از بازى باز مىدارد ، و اندوه آن كه مردود شده است راه خنده را بر او مىبندد .\r\nمىگويم : اين حديث را الفقيه « 18 » در كتاب صلاة از حسن بن على ( ع ) و در كتاب روزه « 19 » از حسين بن على ( ع ) با اندك تغييرى در الفاظ نقل كرده است .\r\n\r\n\r\n","description":"","footnote":"\r\n( 17 ) قدر / 2 : ما آن را در شب قدر نازل كرديم .\r\n( 18 ) همان مأخذ ، ص 135 ، شماره 27 .\r\n( 19 ) همان مأخذ ، ص 197 ، شماره 19 .\r\n","page_name":" 191 ","page_number":191},
  {"content":"\r\n\r\nغزّالى مىگويد : اينها بود مقاصد باطنى در روزه .\r\n\r\nفصل : اشكال و پاسخ آن\r\n( 1 ) اگر گفته شود كه جلو شهوت شكم و فرج را گرفته و مقاصد مذكور را ترك كرده و فقيهان روزه‌اش را صحيح مىدانند در اين صورت اين سخنان چه معنايى دارد ؟\r\nپاسخ اين است كه فقهاى ظاهر شرايط ظاهر روزه را با ادلّه‌اى اثبات مىكنند كه از دلايلى كه ما در اثبات شرايط باطنى روزه ذكر كرده‌ايم ضعيفتر است ، بويژه در مورد غيبت و امثال آن ؛ ليكن بر فقيهان ظاهر تكاليفى غير از آنچه ممكن است شامل همهء غفلت زدگان شيفتهء دنيا بشود متوجّه نيست . امّا علماى آخرت قصدشان از صحّت ، رسيدن عبادت به درجهء قبول است و منظور آنها از قبول وصول به مقصود است ، و مقصود از روزه را تخلّق به اخلاق بارى تعالى مىدانند كه عبارت از صمديّت است ، و در نگهداشتن خود از شهوات به اندازهء امكان به فرشتگان اقتدا مىكنند ، زيرا آنها از شهوات بدورند . بىشكّ مرتبه انسان از بهايم برتر است ، زيرا در پرتو نور عقل مىتواند شهوتش را بشكند ، ليكن درجهء او از فرشتگان فروتر مىباشد ؛ چه ، شهوات بر او چيره است و به مجاهدت با آنها دچار است . هر زمان در شهوات فرو رود به پايين‌ترين درجات نزول پيدا مىكند و هم طويله ستوران مىشود ، و هر گاه شهوات را سركوب كند به بالاترين درجات ترقّى مىيابد و به افق فرشتگان مىپيوندد . فرشتگان مخلوقات مقرّب خداوندند و كسى كه به آنها اقتدا كند و به اخلاق آنها تأسّى جويد مانند آنها به خداوند تقرّب مىيابد ؛ چه ، شبيه قريب قريب است ، و تقرّب در اين جا عبارت از نزديكى به مكان نيست بلكه به صفات و اخلاق است . هر گاه سرّ روزه در نزد خردمندان و صاحبدلان اين باشد ديگر تأخير يك وعده غذاى روز و جبران آن با مصرف دو وعده در شب در حالى كه سراسر روز آلوده به شهوات ديگر باشد چه سودى خواهد داشت ، و اگر اين گونه روزه‌ها سودمند است ديگر قول پيامبر خدا ( ص ) كه فرموده است : « چه بسيار\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nروزه‌دارانى كه از روزه خود جز گرسنگى و تشنگى بهره‌اى نمىبرند » ، چه معنا دارد ؟ از اين رو ابو الدّرداء گفته است : چه خوش است خواب زيركان و افطار آنها كه برترى دارد بر روزهء احمقان و بيدارى آنان و بىشكّ ذرّه‌اى عبادت صاحب يقين و تقوا برتر و بالاتر از كوهها عبادت فريفته‌شدگان است . به همين سبب دانشمندان گفته‌اند : چه بسيار روزه‌دارانى كه در حال افطارند و افطار كنندگانى كه روزه مىباشند . افطار كننده روزه‌دار كسى است كه مىخورد و مىآشامد ، ليكن اعضاى خود را از گناه باز مىدارد . و روزه‌دار در حال افطار آن است كه گرسنگى و تشنگى را تحمّل مىكند امّا اعضايش را از گناه باز نمىدارد . آن كه معناى روزه را دريافته و راز آن را شناخته مىداند كه خوددارى از خوردن و جماع و در همين حال افطار به ارتكاب گناه مانند آن است كه كسى براى وضو همهء اعضايى را كه لازم است مسح كند و جميع آداب و سنن و اذكار وضو را به جا آورد كه او اگر چه مستحبّات را انجام داده ليكن چون مهمّ را كه شستن است به عمل نياورده به سبب اين نادانى نمازش باطل است . همچنين مثل كسى كه با خوراك افطار كند و با منع جوارح از ارتكاب معاصى و مكروهات روزه بگيرد مانند كسى است كه به قصد وضو اعضايى را كه واجب است شستشو دهد و مسحهاى واجب را به جا آورد و به آنچه بر او فرض است بسنده كند كه در اين صورت نمازش صحيح و قابل قبول است ؛ چه ، احكام اصلى آن را به جا آورده اگر چه مستحبّات را ترك كرده است . و مثل آن كه هر دو را با هم جمع كند مثل كسى است كه در وضو واجب و مستحبّ را به جا آورد ، و اين وضوى كامل است . پيامبر خدا ( ص ) فرموده است : « روزه امانتى است هر يك از شما امانتش را حفظ كند » « 20 » ؛ و هنگامى كه آن حضرت آيه :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  را تلاوت كرد دستش را بر روى چشم و گوشش نهاد و فرمود : « گوش امانت و چشم امانت است » « 21 » و اگر اينها از امانتهاى روزه نبودند نمىفرمود : « بايد بگويد من\r\n\r\n\r\n","description":"","footnote":"\r\n( 20 ) عراقى گفته است : اين حديث را خرايطى در مكارم الاخلاق از حديث ابن مسعود در باره امانت و روزه نقل كرده و سند آن حسن است .\r\n( 21 ) نساء / 58 : خداوند به شما فرمان مىدهد كه امانتها را به صاحبان آنها برسانيد . اين خبر را ابن ابى حاتم ، حاكم ، ابن حبّان ، ابو داود نقل كرده‌اند ، الدرّ المنثور ، ج 2 ، ص 175 ، بدون نقل « گوش امانت و چشم امانت است » .\r\n","page_name":" 193 ","page_number":193},
  {"content":"\r\n\r\nروزه‌ام » ، يعنى زبانم را به وديعت به من داده‌اند تا آن را حفظ كنم و چگونه ممكن است با دادن پاسخ به تو آن را آزاد كنم ؟ بنابر اين روشن مىشود كه براى هر عبادتى ظاهر و باطن و پوست و مغزى است ، و پوست هم داراى درجاتى است و هر درجه طبقاتى دارد ، و تو اكنون مخيّرى كه به پوست مغز بسنده كنى يا در طلب مغز به جرگهء اولو الالباب و خردمندان درآيى .\r\n\r\nباب سوّم در بيان روزهء مستحبّ\r\n( 1 ) مىگويم : در الفقيه از على ( ع ) روايت شده : « پيامبر خدا ( ص ) فرموده است : هر كس از روى ميل يك روزهء غير واجب بگيرد خداوند او را وارد بهشت مىكند » « 1 » از ابى جعفر امام باقر ( ع ) نقل شده كه فرموده است : « هر كس روزى را با روزه به پايان برساند وارد بهشت مىشود . » « 2 » پيامبر خدا ( ص ) فرموده است : « هر كس يك روز را در راه خدا روزه بدارد برابر يكسال روزه به او پاداش داده مىشود . » « 3 » و نيز فرموده است : « هيچ روزه‌دارى بر قومى كه اطعام مىكنند وارد نمىشود ، مگر آن كه اعضاى بدنش براى او تسبيح مىگويند و فرشتگان بر او درود مىفرستند و درود فرشتگان طلب آمرزش است . » « 4 » حسن بن محبوب از جميل بن صالح از محمّد بن مروان روايت كرده كه از ابى عبد اللّه ( ع ) شنيدم كه مىفرمود : « پيامبر خدا ( ص ) روزه مىگرفت تا آن اندازه كه گفتند افطار نمىكند ، و افطار مىكرد تا آن حدّ كه گفتند روزه نمىگيرد . سپس آن حضرت يك\r\n\r\n\r\n","description":"","footnote":"\r\n( 1 ) همان مأخذ ، ص 171 ، شماره 2 .\r\n( 2 ) همان مأخذ ، ص 171 ، شماره 3 .\r\n( 3 ) همان مأخذ ، ص 171 ، شماره 4 .\r\n( 4 ) همان مأخذ ، ص 171 ، شماره 6 .\r\n","page_name":" 194 ","page_number":194},
  {"content":"\r\n\r\nروز روزه مىگرفت و روز ديگر افطار مىكرد . پس از آن روزهاى دوشنبه و پنجشنبه را روزه مىگرفت . و سپس از آن نيز بازگشت و در ماه سه روز را روزه مىگرفت : پنجشنبه اول هر ماه ، چهارشنبه وسط ماه و پنجشنبه آخر ماه ؛ و مىفرمود : اين به منزله روزهء تمام عمر است . پدرم ( ع ) مىفرمود : هيچ فردى در نزد خداوند مبغوض‌تر از كسى نيست كه به او گفته شود : پيامبر خدا ( ص ) چنين و چنان مىكرده است و او بگويد : خداوند مرا عذاب نكند بر تلاشى كه در اداى نماز و روزه مىكنم ، زيرا مانند اين است كه او تصوّر مىكند پيامبر خدا ( ص ) چيزى از فضيلتها را به سبب عجز از آن ترك كرده است . » « 5 » در روايت حمّاد بن عثمان از ابى عبد اللّه ( ع ) آمده كه فرموده است : « پيامبر خدا ( ص ) روزه مىگرفت تا آن حدّ كه گفتند افطار نمىكرد ، و افطار مىكرد تا آن اندازه كه گفته شد روزه نمىگيرد . سپس همچون داود ( ع ) يك روز در ميان روزه مىگرفت ، پس از آن در هر ماه سه روز روزه مىداشت و مىفرمود : اين برابر روزه تمام عمر است و وسوسه را از سينه مىزدايد : « حمّاد گفت : از آن حضرت پرسيدم اين سه روز كدام است فرمود : « نخستين پنجشنبه هر ماه ، اوّلين چهارشنبه پس از دهم هر ماه و آخرين پنجشنبه هر ماه » . عرض كردم : چگونه اين روزها براى روزه گرفتن قرار داده شده‌اند ؟ فرمود :\r\n« زيرا هنگامى كه بر يكى از امّتهاى پيش از ما عذاب فرود مىآمد در يكى از اين روزها نازل مىشد ، و پيامبر خدا ( ص ) اين روزها را روزه مىگرفت ، چه اينها روزهاى هولناكى است . » « 6 » فضيل بن يسار از ابى عبد اللّه ( ع ) روايت كرده كه فرموده است : « هر گاه يكى از شما اين سه روز هر ماه را روزه بگيرد نبايد با كسى جدال كند ، و يا مرتكب ستم و نادانى شود ، و يا در سوگند به خدا شتاب ورزد ؛ و اگر كسى نسبت به او ستم و نادانى كند شكيبايى ورزد . » « 7 »\r\n\r\n\r\n","description":"","footnote":"\r\n( 5 ) همان مأخذ ، ص 196 ، شماره 1 ؛ كافى ، ج 4 ، ص 90 شماره 3 .\r\n( 6 ) الفقيه ، ص 196 ، شماره 3 ؛ كافى ، ج 4 ، ص 89 ، شماره 1 .\r\n( 7 ) كافى ، ج 4 ، ص 88 ، شماره 4 ؛ الفقيه ، ص 170 ، شماره 5 .\r\n","page_name":" 195 ","page_number":195},
  {"content":"\r\n\r\nعبد اللّه بن مغيره از حبيب خثعمى نقل كرده كه گفته است : به ابى عبد اللّه ( ع ) عرض كردم : مرا از روزه مستحبّ و اين سه روز آگاه گردان كه هر گاه در سر شب جنب شوم و در حالى كه مىدانم جنب شده‌ام عمدا تا طلوع فجر بخوابم ، در اين صورت مىتوانم آن روز را روزه بگيرم يا نه ؟ فرمود : « روزه بگير . » « 8 » امير مؤمنان ( ع ) فرموده است : روزهء ماه رمضان و سه روز روزه در هر ماه اندوه و تشويش را از سينه مىبرد ، و سه روز روزه در هر ماه به منزلهء روزه تمام عمر است ، خداوند متعال فرموده است :  مَنْ جاءَ بِالْحَسَنَةِ فَلَهُ عَشْرُ أَمْثالِها  . » « 9 » در روايت عبد اللّه بن سنان آمده كه گفته است : ابى عبد اللّه ( ع ) به من فرمود : « اگر در اوايل ماه دو پنجشنبه باشد نخستين آنها را روزه بگير ، و اگر در اواخر ماه دو پنجشنبه باشد آخرين آنها را روزه بدار كه آن افضل است . » « 10 » از امام موسى بن جعفر ( ع ) پرسيدند كه اگر دو پنجشنبه در ده روز آخر ما اتّفاق افتد چه بايد كرد فرمود : « اوّلى را روزه بگير زيرا شايد به دوّمى نرسى . » « 11 » عيص بن قاسم از ابى عبد اللّه ( ع ) در باره كسى پرسيد كه چون روزه بر او دشوار است سه روز روزهء هر ماه را نمىگيرد . آيا در آن كفّاره است ؟ فرمود : « در هر روزه يك مدّ طعام . » « 12 » ابن مسكان از ابراهيم بن مثنّى روايت كرده كه به ابى عبد اللّه ( ع ) عرض كردم :\r\nگرفتن سه روز روزه در هر ماه بر من دشوار است . آيا اگر به جاى هر روز يك درهم صدقه بدهم مرا كفايت مىكند ؟ فرمود : « صدقه يك درهم از يك روز روزه افضل است . » « 13 » حسن بن محبوب از حسن بن ابى حمزه روايت كرده كه او گفته است : به ابى جعفر امام باقر ( ع ) يا ابى عبد اللّه امام صادق ( ع ) عرض كردم : هر گاه روزهء سه روز در هر ماه\r\n\r\n\r\n","description":"","footnote":"\r\n( 8 ) الفقيه ، ص 170 ، شماره 6 .\r\n( 9 ) انعام 160 : هر كس كار نيكى بياورد ده برابر آن پاداش خواهد داشت .\r\n( 10 ) الفقيه ، ص 170 ، شماره 10 تا 14 و 18 .\r\n( 11 ) الفقيه ، ص 170 ، شماره 10 تا 14 و 18 .\r\n( 12 ) الفقيه ، ص 170 ، شماره 10 تا 14 و 18 .\r\n( 13 ) الفقيه ، ص 170 ، شماره 10 تا 14 و 18 .\r\n","page_name":" 196 ","page_number":196},
  {"content":"\r\n\r\nرا از تابستان براى زمستان به تأخير اندازم گرفتن آن بر من آسانتر خواهد بود آيا مىتوانم اين كار را بكنم ؟ فرمود : « آرى بر آن محافظت كن . » « 14 » در روايت ابن بكير از زراره است كه سه روز روزهء هر ماه به منزله گرفتن تمام روزه‌هاى مستحبّى است . « 15 »\r\n\r\nفصل : روزه‌هايى كه مستحبّ مؤكّد است\r\n( 1 ) از جملهء روزه‌هايى كه مستحبّ مؤكّد است روزه تمام ماه‌هاى رجب و شعبان است يا هر چه ميسّر شود ، زيرا رجب ماه امير مؤمنان ( ع ) و شعبان ماه پيامبر خدا ( ص ) است ؛ همچنان كه رمضان ماه خداوند است . در گرفتن روزه اين دو ماه تأكيد بسيار وارد شده و ثوابهاى زياد بر آن مترتّب است . همچنين روزه گرفتن بعضى از روزهاى اين دو ماه يك يا دو يا سه روز تا به سى روز برسد بطور جدا از هم ، اجر فراوان دارد ، و ما براى رعايت اختصار از شرح اين قسمت صرف نظر مىكنيم .\r\nدر الفقيه « 16 » از امام موسى بن جعفر ( ع ) روايت شده كه فرموده است : « هر كس روز نخست ماه ذى الحجّة را روزه بدارد خداوند ثواب هشتاد ماه روزه را برايش ثبت مىكند ؛ و اگر نه روز را روزه بگيرد خداوند روزهء تمام عمر را براى او ثبت مىكند . » امام صادق ( ع ) فرموده است . « روزهء يوم التّرويه كفّارهء يك سال و روزه روز عرفه كفّارهء دو سال است . » « 17 » روايت شده است : « در روز اوّل ذى الحجّه زبور داوود نازل شده و هر كس اين روز را روزه بدارد كفّاره نود سال است . » « 18 » از يعقوب بن شعيب روايت شده كه گفته است : از ابى عبد اللّه ( ع ) در بارهء روزهء\r\n\r\n\r\n","description":"","footnote":"\r\n( 14 ) الفقيه ، ص 170 ، شماره 10 تا 14 و 18 .\r\n( 15 ) الفقيه ، ص 170 ، شماره 10 تا 14 و 18 .\r\n( 16 ) همان مأخذ ، ص 171 ، شماره 7 .\r\n( 17 ) همان مأخذ ، ص 171 ، شماره 8 تا 10 و 13 و 17 و 18 .\r\n( 18 ) همان مأخذ ، ص 171 ، شماره 8 تا 10 و 13 و 17 و 18 .\r\n","page_name":" 197 ","page_number":197},
  {"content":"\r\n\r\nروز عرفه پرسيدم ، فرمود : « اگر خواستى روزه بگير و اگر نخواستى مگير . » « 19 » حنان بن سدير از پدرش نقل مىكند كه از ابى عبد اللّه ( ع ) در بارهء روزهء روز عرفه پرسيدم و عرض كردم : فدايت شوم آنها ( اهل سنّت ) گمان مىكنند روزه آن روز برابر روزه يكسال است فرمود : « پدرم آن روز را روزه نمىگرفت » ؛ عرض كردم : فدايت شوم چرا ؟ فرمود : « روز عرفه روز دعا و درخواست از خداست بيم آن دارم كه ضعف روزه مرا از دعا بازدارد ، و نيز روزهء آن روز را مكروه مىدارم چون بيم آن است كه روز عرفه روز عيد قربان باشد و روزه در اين روز حرام است . » « 20 » حسن بن على وشّاء روايت كرده و گفته است : من در حالى كه نوجوان بودم به همراه پدرم در شب بيست و پنجم ذى القعده شام را در خدمت امام رضا ( ع ) صرف كرديم . آن حضرت به پدرم فرمود : « شب بيست و پنجم ذى القعده شبى است كه در آن ابراهيم و عيسى بن مريم تولّد يافته و زمين از زير خانهء كعبه گسترده شده است . كسى كه اين روز را روزه بدارد مانند كسى است كه شصت ماه روزه گرفته باشد . » « 21 » و نيز روايت شده است : « در روز بيست و نهم ذى القعده خداوند كعبه را نازل فرموده و اين نخستين رحمتى است كه فرود آمده است . هر كس اين روز را روزه بدارد كفّارهء هفتاد سال است . » « 22 » حسن بن راشد از ابى عبد اللّه ( ع ) روايت كرده كه گفته است به آن حضرت عرض كردم : فدايت شوم براى مسلمانان غير از دو عيد ( فطر و اضحى ) عيد ديگرى است ؟\r\nفرمود : « آرى اى حسن و آن از اين دو عيد بزرگتر و شريفتر است » ؛ عرض كردم : آن چه روزى است ؟ فرمود : « روزى كه امير مؤمنان ( ع ) بر مردم به پيشوايى منصوب شد » .\r\nعرض كردم : آن كدام روز است ؟ فرمود : « روزها در گردش است و آن روز هيجدهم ذى الحجّه است . » عرض كردم : فدايت شوم ، در آن روز سزاوار است ، چه كارى انجام دهيم فرمود : « اى حسن ! در اين روز روزه بگير و بر محمّد ( ص ) و خاندان او زياد\r\n\r\n\r\n","description":"","footnote":"\r\n( 19 ) همان مأخذ ، ص 171 ، شماره 8 تا 10 و 13 و 17 و 18 .\r\n( 20 ) همان مأخذ ، ص 171 ، شماره 8 تا 10 و 13 و 17 و 18 .\r\n( 21 ) همان مأخذ ، ص 171 ، شماره 8 تا 10 و 13 و 17 و 18 .\r\n( 22 ) همان مأخذ ، ص 171 ، شماره 8 تا 10 و 13 و 17 و 18 .\r\n","page_name":" 198 ","page_number":198},
  {"content":"\r\n\r\nصلوات بفرست و از كسانى كه به آنها ستم كرده حقّ آنها را غصب كردند در پيشگاه خداوند بيزارى بجوى ، زيرا پيامبران ( ع ) به اوصياى خود دستور مىدادند كه روزى را كه وصىّ آنها به اين سمت منصوب شده عيد قرار دهند . » عرض كردم : براى كسى از ما كه اين روز را روزه بدارد چه پاداشى است فرمود : « روزهء شصت ماه ، و روزهء روز بيست و هفتم رجب را فرو مگذار زيرا آن روزى است كه فرمان پيامبرى بر محمّد ( ص ) نازل شد ، و ثواب روزه آن براى شما برابر شصت ماه است . » « 23 » مفضّل بن عمر از ابى عبد اللّه ( ع ) روايت كرده است : « روزهء روز غدير خم كفّارهء شصت سال است . » « 24 » و « در نخستين روز محرّم زكريّا ( ع ) در پيشگاه حق تعالى دعا كرد ، هر كس اين روز را روزه بدارد مانند زكريّا كه دعايش مستجاب شد دعاى او به اجابت مىرسد . » « 25 » و نيز شيخ صدوق گفته است : « 26 » محمّد بن مسلم و زرارة بن اعين از ابى جعفر امام باقر ( ع ) از روزهء روز عاشورا پرسيدند ، فرمود : « روزهء آن روز پيش از رمضان بود و چون حكم ماه رمضان نازل شد روزهء روز عاشورا ترك شد . » مىگويم : آنچه از اهل بيت ( ع ) در اين باره وارد شده نيز مؤيّد اين گفتار است چنان كه فرمودند : « هر كس آن روز را روزه بدارد بهره‌اش از آن بهرهء ابن مرجانه و آل زياد است و بهرهء آنها آتش است . » « 27 » امّا اين كه نقل شده است : « روزهء آن كفّاره يكسال است » ، « 28 » يا محمول بر تقيّه و يا مقصود امساك از خوردن و آشاميدن بر اثر حزن و اندوه تا عصر آن روز است ؛ چنان كه از امام صادق ( ع ) روايت شده كه فرموده است : « آن روز را روزه بدار بىآن كه آن را به شام برسانى و افطار كن بىآن كه آن را فراهم آورى ، و آن را روزه كاملى قرار مده و\r\n\r\n\r\n","description":"","footnote":"\r\n( 23 ) همان مأخذ ، ص 171 ، شماره 19 .\r\n( 24 ) همان مأخذ ، ص 171 ، شماره 20 .\r\n( 25 ) همان مأخذ ، ص 171 ، شماره 19 تا 21 .\r\n( 26 ) الفقيه ، ص 171 ، شماره 1 .\r\n( 27 ) تهذيب ، ج 1 ، ص 437 ؛ كافى ، ج 4 ، ص 147 .\r\n( 28 ) تهذيب ، ج 1 ، ص 437 ؛ استبصار ، ج 2 ، ص 134 .\r\n","page_name":" 199 ","page_number":199},
  {"content":"\r\n\r\nبايد افطار تو يك ساعت بعد از ظهر با شربت آبى باشد ؛ چه آن روز در چنين وقتى جنگ با خاندان پيامبر خدا ( ص ) فروكش كرد و نبرد با آنها آرام شد . » « 29 » چون سند حديث مذكور معتبر است سزاوار است به آن عمل شود . اين گونه روزه را روزه تأديبى مىگويند ، و آن عبارت از اين است كه براى تأسّى جستن به روزه‌داران در پاره‌اى از روز از به كار بردن مفطرات امساك شود ؛ و اين روزه غير از اين مورد در هفت جاى ديگر نيز از طريق نصّ و اجماع وارد است :\r\n1 - مسافر هر گاه در ماه رمضان پيش از ظهر يا بعد از ظهر نزد خانواده‌اش باز گردد و يا به شهرى كه قصد اقامت ده روز يا بيشتر را در آن دارد وارد شود و افطار كرده باشد .\r\n2 - بيمار هر گاه در ماه رمضان در اثناى روز بهبود يابد .\r\n3 - حائض و نفساء چنانچه در اثناى روزهاى ماه رمضان پاك شوند .\r\n4 - كافر هر گاه در همين ايّام مسلمان شود .\r\n5 - كودك چنانچه در روزه ماه رمضان بالغ گردد .\r\n6 - ديوانه در همين اوقات افاقه پيدا كند .\r\n7 - مدهوش در روز ماه رمضان به هوش آيد .\r\nتمرين كودك براى روزه گرفتن در نه سالگى ملحق به اين موارد است .\r\n\r\nفصل : روزه‌هاى حرام\r\n( 1 ) در روز عيد فطر و اضحى روزه گرفتن حرام است ؛ همچنين بر كسى كه در منا وقوف دارد حرام است ايّام تشريق را روزه بدارد ؛ و نيز روزهء يوم الشّك ( روزى كه ميان آخر ماه شعبان و اوّل ماه رمضان مشكوك است ) و روزهء زن و برده چنانچه مستحبّى باشد بدون اجازهء همسر و مولى حرام است ؛ و نيز روزهء در حال مرض و سفر جز آنچه استثنا شده و روزهء صمت ( خاموشى ) و وصال حرام است .\r\n\r\n\r\n","description":"","footnote":"\r\n( 29 ) مصباح المتهجّد ، ص 547 .\r\n","page_name":" 200 ","page_number":200},
  {"content":"\r\n\r\nدر الفقيه آمده كه معاوية بن عمّار روايت كرده است از ابى عبد اللّه ( ع ) در بارهء روزه ايّام تشريق پرسيدم ، فرمود : « پيامبر خدا ( ص ) تنها از روزهء ايّام تشريق در صورت وقوف به منا نهى كرده امّا در غير آن جا روزهء ايّام مذكور اشكالى ندارد و پيامبر ( ص ) از گرفتن روزه وصال نهى فرموده و خود روزه وصال مىگرفت . و چون از آن حضرت پرسيدند فرمود : من مانند يكى از شما نيستم من در پيشگاه پروردگارم بسر مىبرم او به من مىخوراند و مىآشاماند . » « 30 » امام صادق ( ع ) فرموده است : « روزهء وصال كه از آن نهى شده عبارت از اين است كه روزه‌گير شام شبش را سحرى خود قرار دهد » « 31 » ؛ و زراره از ابى عبد اللّه ( ع ) از روزه دهر پرسيد پاسخ داد : « همچنان مكروه است » ؛ و فرمود : « وصل كردن روزه‌ها و خاموشى يك روز تا شب جايز نيست . » « 32 » در حديث زهرى « 33 » از امام علىّ بن الحسين ( ع ) آمده كه فرموده است : « امّا روزه‌هاى حرام روزهء روز فطر ، روز اضحى ، سه روز ايّام تشريق و روزهء يوم الشّك است كه بدان امر و از آن نهى شده‌ايم . به ما امر شده است كه آن را روزه بگيريم و از ماه شعبان قرار دهيم و نهى شده‌ايم از اين كه روزى را كه مردم در آن شك دارند ( كه از شعبان است يا رمضان ) به تنهايى از رمضان قرار دهيم . » عرض كردم : فدايت شوم اگر كسى چيزى از شعبان را روزه نگرفته بود چه بايد بكند ؟ فرمود : « در شب يوم الشّك نيّت روزه شعبان كند ، اگر آن روز از رمضان باشد روزه‌اش كفايت مىكند و اگر از شعبان باشد زيان نكرده است . » عرض كردم : چگونه ممكن است روزه مستحبّ روزه واجب را جبران كند ؟\r\nفرمود : « اگر كسى روزى از ماه رمضان را در حالى كه نداند از رمضان است روزه مستحبّى بگيرد و سپس بدان آگاه شود روزه‌اش او را كفايت مىكند ، زيرا آنچه در آن روز واجب بوده عينا واقع شده است . و روزهء وصال روزه صمت ( خاموشى ) ، روزهء نذر معصيت و روزهء دهر حرام است . »\r\n\r\n\r\n","description":"","footnote":"\r\n( 30 ) الفقيه ، ص 196 و 197 ، شماره 7 و 9 تا 11 ؛ كافى ، ج 4 ، ص 75 ؛ الفقيه ، ص 196 .\r\n( 31 ) الفقيه ، ص 196 و 197 ، شماره 7 و 9 تا 11 ؛ كافى ، ج 4 ، ص 75 ؛ الفقيه ، ص 196 .\r\n( 32 ) الفقيه ، ص 196 و 197 ، شماره 7 و 9 تا 11 ؛ كافى ، ج 4 ، ص 75 ؛ الفقيه ، ص 196 .\r\n( 33 ) الفقيه ، ص 196 و 197 ، شماره 7 و 9 تا 11 ؛ كافى ، ج 4 ، ص 75 ؛ الفقيه ، ص 196 .\r\n","page_name":" 201 ","page_number":201},
  {"content":"\r\n\r\nو نيز آن حضرت فرمود : « و امّا روزه‌اى كه انسان در آن مخيّر است روزهء روز جمعه ، پنجشنبه ، دوشنبه ، ايّام البيض ، شش روز اوّل ماه شوّال پس از ماه رمضان ، روز عرفه ، روز عاشورا و در همهء آنها انسان مخيّر است كه روزه بگيرد و يا افطار كند . » مىگويم : مقصود اين است كه بر خلاف آنچه عامّه ( اهل تسنّن ) گمان كرده‌اند بر روزهء ايّام مذكور نسبت به ديگر روزهاى سال مزيّتى مترتّب نيست .\r\nو نيز فرموده است : « امّا در مورد روزهء در حال سفر و مرض عامّه در آن اختلاف كرده‌اند . دسته‌اى گفته‌اند : روزه بگيرد ، و دسته‌اى گفته‌اند : روزه نگيرد ، گروهى گفته‌اند :\r\nاگر خواست روزه بگيرد و اگر خواست افطار كند ، ليكن ما مىگوييم : در هر دو حالت افطار كند ، و اگر در حال سفر يا مرض روزه بگيرد واجب است آنها را قضا كند ، زيرا خداوند متعال فرموده است :  فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ  . » شيخ صدوق در علل الشّرايع « 34 » گفته است : روزهء ايّام البيض به سبب روزهء پنجشنبه اوّل و آخر ماه و چهارشنبه بعد از دهم آن منسوخ شده است و شايد پاره‌اى از نصوص هم اشاره به آن دارد ، و بعضى از علماى ما ايّام البيض را به همين ايّام تفسير كرده‌اند ، ليكن رأى مشهور خلاف اين دو قول است .\r\nامّا روزهء شش روز اوّل ماه شوّال در برخى اخبار كه از طريق ما رسيده نيز تأييد شده است جز اين كه در خبر صحيح ديگر آمده است : « سه روز پس از روز اضحى و سه روز پس از عيد فطر روزه درست نيست چه آنها روزهاى خوردن و آشاميدن است » « 35 » ؛ و اين خبر مورد اعتماد است .\r\nو نيز در الفقيه آمده كه فضيل بن يسار از ابى عبد اللّه ( ع ) روايت كرده : « پيامبر خدا ( ص ) فرموده است : هر گاه كسى وارد شهرى شود بر همكيشان خود در آن شهر مهمان است تا آنگاه كه از نزد آنها كوچ كند ، و سزاوار نيست مهمان جز به اجازهء آنها روزه بگيرد . مبادا آنها غذايى درست كنند كه به سبب روزه گرفتن او فاسد شود و نيز\r\n\r\n\r\n","description":"","footnote":"\r\n( 34 ) همان مأخذ ، ص 133 .\r\n( 35 ) تهذيب ، ج 1 ، ص 445 ؛ كافى ، ج 4 ، ص 148 .\r\n","page_name":" 202 ","page_number":202},
  {"content":"\r\n\r\nنبايد آنها بىاجازهء مهمان خود روزه بگيرند تا مبادا مهمان از آنها دچار شرم شود و چيزى را كه بدان ميل پيدا كرده به خاطر آنها ترك كند . » « 36 » نشيط بن صالح از هشام بن حكم از ابى عبد اللّه ( ع ) روايت كرده است : « پيامبر خدا ( ص ) فرموده است : از بينش و فهم مهمان اين است كه جز به اجازهء ميزبانش روزهء مستحبّى نگيرد ؛ و از اطاعت زن نسبت به شوهرش اين است كه بىاذن و دستور او روزهء مستحبّ نگيرد ؛ و از مصالح برده و مراتب طاعت و اخلاص او نسبت به مولايش اين است كه بدون اجازهء او روزهء مستحب نگيرد ؛ و از خوشرفتارى فرزند نسبت به پدر و مادرش اين است كه بىاجازه و دستور آنها روزهء مستحبّ نگيرد و گرنه مهمان نادان ، و زن سركش ، و برده فاسق و گنهكار و فرزند عاقّ پدر و مادر است . » « 37 » گفته است : « 38 » اخبار و احاديثى از ائمّه ( ع ) وارد شده است مشعر بر اين كه جايز نيست انسان روزهء مستحبّى بگيرد در حالى كه روزهء واجب بر ذمّه او باشد . از جملهء راويان اين اخبار حلبى و ابو الصبّاح كنانى است كه از ابى عبد اللّه ( ع ) نقل كرده‌اند .\r\nگفته است : « 39 » داوود رقّى از ابى عبد اللّه ( ع ) روايت كرده كه فرموده است :\r\n« افطارت در منزل برادرت هفتاد برابر يا نود برابر افضل از روزهء توست . » جميل بن درّاج از آن حضرت روايت كرده كه فرموده است : « كسى كه در حال روزه بر برادرش وارد شود و نزد او افطار كند و به او نگويد كه روزه بوده است تا بر او منّت نهد خداوند متعال ثواب يك سال روزه برايش مىنويسد . » « 40 » مصنّف اين كتاب گفته است : اين روايات همگى در مورد روزهء سنّت و مستحبّ است .\r\nمىگويم : منظور از روزه سنّت سه روز روزه در هر ماه است ، و مراد از روزه تطوّع روزه‌هاى مستحبّى غير از آن ايّام است .\r\nغزّالى مىگويد : اكنون كه اوقات فضيلت روزه روشن شد ، مقتضاى كمال آن است\r\n\r\n\r\n","description":"","footnote":"\r\n( 36 ) همان مأخذ ، ص 191 ، شماره 1 و 2 باب صوم الاذن .\r\n( 37 ) همان مأخذ ، ص 191 ، شماره 2 ، باب صوم الاذن .\r\n( 38 ) الفقيه ، ص 186 ، شماره 1 .\r\n( 39 ) الفقيه ، ص 170 شماره 15 تا 17 .\r\n( 40 ) الفقيه ، ص 170 شماره 15 تا 17 .\r\n","page_name":" 203 ","page_number":203},
  {"content":"\r\n\r\nكه انسان معناى روزه را بفهمد و بداند كه مقصود از آن تصفيهء باطن و به كار گرفتن فكر براى خداست . انديشمندى كه به دقايق باطن توجّه دارد به احوال خود مىنگرد كه گاهى مداومت در روزه را مقتضى است و زمانى اقتضاى آن استمرار افطار است ، و گاهى هم اقتضا دارد كه افطار را با روزه درآميزد . چون اين معنا را بداند و حدّ او در سلوك راه آخرت با مراقبت دل تحقّق يابد ديگر بر صلاحيّت قلب او بيمى نيست ، و اين امر ترتيب مستمرّى را ايجاب نمىكند . از اين رو روايت شده است : « پيامبر ( ص ) به قدرى روزه مىگرفت كه گفته مىشد افطار نمىكند ، و زمانى تا آن اندازه افطار مىكرد كه مىگفتند روزه نمىگيرد ، و مىخوابيد به طورى كه مىگفتند برنمىخيزد ، و شبها را بيدارى مىكشيد به قدرى كه گفته مىشد نمىخوابد . » « 41 » اين روش پيامبر خدا ( ص ) بر حسب حقايقى بود كه در پرتو نور نبوّت در بارهء حفظ حقوق اوقات بر آن حضرت مكشوف شده بود .\r\nاين پايان كتاب اسرار روزه و مسائل مهمّ آن از المحجّة البيضاء في تهذيب الاحياء است و به خواست خداوند به دنبال آن كتاب اسرار حجّ و مسائل مهمّ آن خواهد بود .\r\nو الحمد للّه اوّلا و آخرا .\r\n\r\n\r\n","description":"","footnote":"\r\n( 41 ) صدر اين حديث پيش از اين ذكر شده است .\r\n","page_name":" 204 ","page_number":204},
  {"content":"\r\n\r\n\r\nكتاب اسرار حجّ و مسائل مهمّ آن\r\n( 1 ) اين كتاب هفتم از بخش عبادات از المحجّة البيضاء في تهذيب الاحياء است .\r\nبسم اللّه الرّحمن الرّحيم ستايش ويژهء خداوندى است كه كلمهء توحيد را براى بندگانش دژى محكم و سنگرى استوار قرار داد ، و خانهء كعبه را براى مردم مقصد و محلّ امن و امان گردانيد ، و با تخصيص و انتساب آن به خود آن را شرافت و كرامت و منّت ارزانى داشت ، و زيارت و طواف آن را حجاب و سپرى ميان بندگان و عذاب قرار داد . و درود و سلام فراوان بر محمّد ( ص ) پيامبر رحمت و سرور امّت و بر خاندان معصوم و اصحاب پسنديده او باد كه رهبران حقّ و سروران خلقند .\r\nامّا بعد ، همانا حجّ از ميان اركان و مبانى اسلام عبادت عمر و ختام امر و تمام اسلام شمرده شده و دين بدان كامل مىشود . پيامبر ( ص ) فرموده است : « هر كسى بميرد و حجّ نكند چنانچه بخواهد يهودى بميرد و اگر بخواهد نصرانى . » « 1 »\r\n\r\n\r\n","description":"","footnote":"\r\n( 1 ) عراقى گفته است : ابن عدى آن را روايت كرده است . مىگويم : نظير آن را ابن مردويه به سند خود از على ( ع ) از پيامبر خدا ( ص ) روايت كرده است ، تفسير ابن كثير ، ج 1 ، ص 386 .\r\n","page_name":" 205 ","page_number":205},
  {"content":"\r\n\r\nمىگويم : از طريق خاصّه ( شيعه ) به سند صحيح از امام صادق ( ع ) روايت شده كه فرموده است : « هر كس بميرد و حجّة الاسلام را به جا نياورده باشد بىآن كه حاجتى او را در تنگنا قرار داده ، و يا بيمارى او را ناتوان ساخته ، و يا حاكمى او را از آن بازداشته باشد بايد يا يهودى بميرد و يا نصرانى . » « 2 » غزّالى مىگويد : چه بس بزرگ است عبادتى كه با فقدان آن دين كمال خود را از دست بدهد و ترك كننده آن در گمراهى با يهود و نصارا برابر شود . اينك شايسته است توجّه خود را به شرح و تفصيل اركان و سنّتها و آداب و فضائل و اسرار آن معطوف بداريم ، و همهء اينها به توفيق حقّ تعالى در سه باب روشن خواهد شد .\r\nباب اوّل : در فضائل حجّ و مكّه و خانهء كعبه و اركان و شرايط آن .\r\nباب دوّم : در اعمال ظاهرى حجّ به ترتيب از مبدأ سفر تا بازگشت .\r\nباب سوّم : در آداب دقيق و اسرار نهفته و اعمال باطنى آن .\r\nاينك باب اوّل را آغاز مىكنيم و در آن دو فصل است :\r\n\r\nباب اول در فضايل حج و مكه و خانه كعبه و اركان و شرايط آن\r\n\r\nفصل اول : در فضيلت حج ، خانه كعبه ، مكه و مدينه و سفر به مشاهد\r\n\r\nفضيلت حجّ :\r\n( 1 ) خداوند متعال فرموده است :  وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ  ، « 3 » قتاده گفته است : هنگامى كه خداوند به ابراهيم ( ع ) دستور داد مردم را براى برگزارى حجّ ندا دهد و او صدا زد اى مردم خداوند را خانه‌اى است ، آن\r\n\r\n\r\n","description":"","footnote":"\r\n( 2 ) الفقيه ، ص 265 ، شماره 3 ؛ كافى ، ج 4 ، ص 268 و 269 .\r\n( 3 ) حجّ / 27 : و مردم را دعوت عمومى به حجّ كن تا پياده و سواره بر مركبهاى لاغر از هر راه دور ( به سوى خانه خدا ) بيايند .\r\n","page_name":" 206 ","page_number":206},
  {"content":"\r\n\r\nرا زيارت كنيد ، حقّ تعالى آواز او را به همهء كسانى از نسل او تا روز قيامت كه خداوند مىخواهد حجّ به جا آورند رسانيد .\r\nمىگويم : در الفقيه آمده است : ابراهيم ( ع ) آواز داد بيا به سوى حجّ ، بيا به سوى حجّ و اگر آنها را صدا مىزد كه بياييد به سوى حجّ كسى جز انسانهايى كه همان روز آفريده شده بودند حجّ نمىكرد ليكن او ندا در داد بيا به سوى حجّ ، از اين رو همهء مردمى كه در پشت پدران و رحم مادران بودند دعوت او را اجابت كردند و پاسخ دادند : لبّيك اى دعوت كننده خدا ، لبّيك اى دعوت كننده خدا . پس هر كس يك بار لبّيك گفت يك بار حجّ به جا آورد ؛ و آن كه ده بار لبّيك گفت ده حجّ انجام داد ؛ و كسى كه لبّيك نگفت توفيق اداى حجّ نيافت . « 4 » در الفقيه است كه خداوند متعال فرموده است :  فَفِرُّوا إِلَى اللَّهِ  ؛ « 5 » يعنى به سوى خدا آهنگ حجّ كنيد ، و كسى كه كجاوه‌اى براى حجّ فراهم كند مانند اين است كه اسبى براى جهاد در راه خدا آماده كرده است « 6 » روايت شده است كه خداوند متعال مىفرمايد : « بنده‌اى را كه به او احسان و نيكى كرده‌ام اگر در هر پنج سال يك بار مرا در اين مكان زيارت نكند محروم است . » « 7 » ابو جعفر امام باقر ( ع ) فرموده است : « هيچ بنده‌اى حاجتى از حوايج دنيا را بر گزاردن حجّ ترجيح نداده مگر پيش از آن كه حاجتش برآورده شود حاجيان را خواهد ديد كه با سر تراشيده از زيارت خانه خدا بازگشته‌اند . » « 8 » امام صادق ( ع ) فرموده است : « هيچ بنده‌اى جز به سبب گناهى كه مرتكب شده از حجّ تخلّف نمىكند ، و آنچه را خداوند عفو مىكند بيشتر است . » « 9 »\r\n\r\n\r\n","description":"","footnote":"\r\n( 4 ) همان مأخذ ، ص 212 ، باب : نكت في حجّ الانبياء و المرسلين .\r\n( 5 ) ذاريات / 50 : پس به سوى خدا بگريزيد .\r\n( 6 ) الفقيه ، ص 204 ، باب : فضائل الحجّ .\r\n( 7 ) الفقيه ، ص 206 ، شماره 30 .\r\n( 8 ) الفقيه ، ص 258 ، باب : علّة التخلّف عن الحجّ .\r\n( 9 ) الفقيه ، باب : علّة التخلّف عن الحجّ ، ص 258 ؛ كافى ، ج 4 ، ص 270 ، نظير آن .\r\n","page_name":" 207 ","page_number":207},
  {"content":"\r\n\r\nاز آن حضرت در بارهء مردى پرسش شد كه وامدار است و با اين حال قرض مىكند و به حجّ مىرود فرمود : « آرى قرض حجّ زودتر ادا مىشود . » پايان روايات الفقيه « 10 » .\r\nاز ابى عبد اللّه ( ع ) به سند صحيح نقل شده است كه يك نفر اعرابى پيامبر خدا ( ص ) را ملاقات و عرض كرد : اى پيامبر ! من به قصد حجّ بيرون آمدم ، ليكن از من فوت شد و من مردى توانگرم به من دستور فرما در عالم چه كارى بكنم تا به آنچه حاجيان بدان رسيده‌اند برسم . راوى مىگويد : پيامبر خدا ( ص ) رو به او كرد و فرمود : « به ( كوه ) ابو قبيس بنگر اگر به اندازهء آن زر سرخ داشته باشى و آنها را در راه خدا انفاق كنى به ثوابى كه نصيب ادا كننده حجّ شده نخواهى رسيد . سپس فرمود : به جا آورنده حج از همان هنگام كه لوازم سفر را آماده مىكند چيزى را بالا و پايين نمىبرد ، مگر آن كه ده حسنه برايش نوشته و ده گناه از او محو مىشود و ده درجه بالا مىرود ؛ و چون بر شترش سوار شود در هر قدمى كه شتر برمىدارد نظير همينها براى او نوشته مىشود ؛ و هنگامى كه خانه خدا را طواف كرد از گناهانش بيرون مىآيد ؛ و چون ميان صفا و مروه سعى كند از گناهانش بيرون مىآيد و هنگامى كه در عرفات وقوف كند از گناهانش بيرون مىآيد ؛ و چون رمى جمرات كرد از گناهانش بيرون مىآيد . » ( پيامبر خدا ( ص ) همچنين مواقف حاجيان را شمرد كه حجّ كننده به هنگام وقوف در هر كدام از گناهانش بيرون مىرود ) پس از آن فرمود : « كجا مىتوانى به آنچه حاجيان بدان رسيده‌اند برسيد . » ابى عبد اللّه ( ع ) فرمود : « و چهار ماه بر او گناه نوشته نمىشود ، و برايش حسنه ثبت مىشود مگر آن كه گناه كبيره‌اى مرتكب شود . » « 11 » به سند صحيح از معاوية بن عمّار از امام صادق ( ع ) روايت شده است : « پيامبر خدا ( ص ) فرموده است : حجّ و عمره فقر را زايل مىكند همچنان كه كورهء آهنگرى پليدى آهن را از ميان مىبرد . » معاويه مىگويد : عرض كردم يك حجّ افضل است يا\r\n\r\n\r\n","description":"","footnote":"\r\n( 10 ) همان مأخذ ، ص 262 ، شماره 5 .\r\n( 11 ) تهذيب ، ج 1 ، ص 447 ، طبق شماره‌گذارى ما .\r\n","page_name":" 208 ","page_number":208},
  {"content":"\r\n\r\nآزاد كردن يك برده فرمود : « حجّ افضل است » ؛ گفتم : دو برده فرمود : « حجّ افضل است » ؛ من پيوسته تعداد برده را زياد مىكردم و آن حضرت مىفرمود : « حجّ افضل است » تا آنگاه كه به سى برده رسيدم و باز آن حضرت فرمود : « حجّ افضل است » « 12 » در خبر صحيح آمده است : « حاجيان سه دسته‌اند : دسته‌اى از آتش آزاد مىشوند ؛ دسته ديگر از گناهان خود بيرون مىروند مانند روزى كه از مادر زاييده شده‌اند و گروهى در خانواده و اموال خود محترم و محفوظ مىمانند و اين پست‌ترين چيزى است كه حجّ كننده با آن باز مىگردد . » « 13 » در الفقيه آمده است : امير مؤمنان ( ع ) فرمود : « هيچ حجّ به جا آورنده‌اى تلبيه ( گفتن لبّيك به هنگام محرم شدن ) را آغاز نمىكند ، مگر آن كه همه آنهايى كه در جانب راست و چپ او قرار دارند تا قعر زمين صدا را به تلبيه بلند مىكنند ، و دو فرشته به او مىگويند : مژده باد تو را اى بندهء خدا ، و خداوند جز به بهشت مژده نمىدهد . و كسى كه از روى ايمان و براى خشنودى خدا در حال احرام هفتاد بار لبّيك بگويد خداوند هزار فرشته را بر آزادى او از آتش و بيزارى او از نفاق گواه مىگيرد ، و كسى كه به حرم خانهء خدا برسد و از مركب فرود آيد و غسل كند و نعلين خود را به دست گيرد سپس با پاى برهنه و فروتنى كامل براى خداوند وارد حرم شود خداوند هزار گناه را از نامه عمل او محو و هزار حسنه برايش ثبت و هزار درجه برايش برقرار و هزار حاجتش را برآورده مىكند ؛ و آن كه با آرامش و سكون وارد مكّه شود خداوند گناهانش را مىآمرزد ، و مقصود از آن كسى است كه بىهيچ تكبّر و گردنكشى وارد آن شود ؛ و آن كه با پاى برهنه و آرامى و وقار و خشوع وارد مسجد شود خداوند گناهانش را مىآمرزد ؛ و كسى كه از روى معرفت به خانهء كعبه نظر كند و حقّ آن را بشناسد خداوند گناهانش را مىآمرزد و مشكلات او را بر طرف مىكند . » « 14 »\r\n\r\n\r\n","description":"","footnote":"\r\n( 12 ) تهذيب ، ج 1 ، ص 448 .\r\n( 13 ) كافى ، ج 4 ، ص 253 ؛ تهذيب ، ج 1 ، ص 248 .\r\n( 14 ) همان مأخذ ، ص 205 ، شماره 3 .\r\n","page_name":" 209 ","page_number":209},
  {"content":"\r\n\r\nدر الفقيه است كه علىّ بن الحسين ( ع ) فرموده است : « فرشتگان براى سعى كننده ميان صفا و مروه شفاعت مىكنند ، و شفاعت آنها در بارهء او مقرون به اجابت است . » « 15 » ابو جعفر امام باقر ( ع ) فرموده است : « هيچ كسى چه نيكوكار و چه بدكار بر اين كوهها وقوف نمىكند مگر آن كه خداوند دعايش را اجابت مىكند امّا دعاى نيكوكار در مورد آخرتش به اجابت مىرسد ، و دعاى بدكار در بارهء دنياى او مستجاب مىشود . » « 16 » امام صادق ( ع ) فرموده است : هيچ كس از مؤمنان اهل ناحيه‌اى در عرفه وقوف نمىكند مگر آن كه خداوند مؤمنان آن ناحيه را مىآمرزد ؛ و هيچ كسى از خانواده مؤمنان در عرفه وقوف نمىكند مگر آن كه خداوند مؤمنين آن خانواده را مورد آمرزش قرار مىدهد . » « 17 » در الفقيه آمده است : « از اهل عرفات بزرگترين گناه را كسى دارد كه از آن بازگردد و گمان كند خداوند او را نيامرزيده است ، يعنى از رحمت خداوند متعال نوميد باشد . » « 18 » غزّالى اين روايت را به احاديث وارد از طريق اهل بيت ( ع ) نسبت داده و مىگويد :\r\nگفته مىشود پاره‌اى از گناهان آمرزيده نمىشوند مگر به وقوف در عرفه ، و اين حديث را جعفر بن محمّد ( ع ) به پيامبر خدا ( ص ) نسبت داده است .\r\nدر الفقيه آمده كه امام صادق ( ع ) فرموده است : « هر كس حجّة الاسلام را به جا آورد گره آتش دوزخ را كه بر گردن اوست بازكرده است ؛ و هر كس دو بار حجّ به جا آورد تا آنگاه كه بميرد پيوسته در خير و خوبى خواهد بود ؛ و هر كس سه بار پياپى حجّ كند خواه پس از آن حجّ به جا آورد يا نياورد سه بار حجّ او به منزله ادامهء حجّ در هر سال است . » « 19 »\r\n\r\n\r\n","description":"","footnote":"\r\n( 15 ) الفقيه ، ص 206 ، شماره 24 .\r\n( 16 ) الفقيه ، ص 207 ، شماره 32 .\r\n( 17 ) الفقيه ، ص 307 ، شماره 33 .\r\n( 18 ) همان مأخذ ، ص 207 ، شماره 36 .\r\n( 19 ) همان مأخذ ، ص 208 ، شماره 48 و 49 .\r\n","page_name":" 210 ","page_number":210},
  {"content":"\r\n\r\nروايت شده است : « هر كس سه بار حجّ كند هرگز دچار فقر نخواهد شد ، و هر شترى سه سال با او به حجّ رود از چهارپايان بهشت قرار داده خواهد شد ، و روايت شده است هفت سال . » « 20 » امام رضا ( ع ) فرموده است : « هر كس از مؤمنان سه بار حجّ كند خود را به بهاى اين عمل از خداوند خريده است و حقّ تعالى از او نمىپرسد كه مال خود را از حلال كسب كرده است يا از حرام . هر كس چهار بار حجّ كند هرگز فشار قبر به او نخواهد رسيد و چون بميرد خداوند حجّهايى را كه به جا آورده در چهره‌اى زيبا كه تا كنون مانند آن را به چشم نديده مجسّم مىكند كه پيوسته ميان قبر او نماز مىگزارند تا آن زمان كه خداوند او را از قبرش برانگيزد و ثواب اين نمازها براى او نوشته مىشود ؛ و بدان هر ركعت از اين نماز برابر هزار ركعت از نماز آدميان است . كسى كه پنج بار حجّ گزارد خداوند هرگز او را عذاب نمىكند . كسى كه ده بار حجّ به جا آورد خداوند هرگز او را مورد محاسبه قرار نمىدهد . كسى كه بيست بار حج كند جهنّم را نخواهد ديد و صداى نفس كشيدن آن را نخواهد شنيد ؛ كسى كه چهل بار حجّ گزارد به او گفته خواهد شد : هر كسى را دوست مىدارى شفاعت كن ، و درى از درهاى بهشت به روى او گشوده خواهد شد كه او و كسانى را كه شفاعت كرده از آن داخل مىشوند . كسى كه پنجاه بار حجّ گزارد در بهشت عدن براى او شهرى ساخته مىشود كه در آن هزار كاخ است و در هر كاخى هزار حور العين و هزار همسر است و در بهشت از رفقاى پيامبر ( ص ) قرار داده مىشود ؛ و كسى كه بيشتر از پنجاه حجّ به جا آورد مانند كسى است كه پنجاه حجّ به همراه پيامبر ( ص ) و اوصياى او گزارده باشد ، و او از كسانى خواهد بود كه هر جمعه خداوند آنان را زيارت مىكند و از جملهء آنانى است كه به بهشت عدن وارد خواهد شد ، بهشتى كه خداوند آن را به دست خويش بنا كرده و آفريده است ، و آن را هيچ چشمى نديده و هيچ آفريده‌اى بدان آگاهى نيافته است ؛ و هر كسى حجّ زياد به جا آورد خداوند در برابر\r\n\r\n\r\n","description":"","footnote":"\r\n( 20 ) همان مأخذ ، ص 208 ، شماره 48 و 49 .\r\n","page_name":" 211 ","page_number":211},
  {"content":"\r\n\r\nهر حجّ او شهرى در بهشت برايش بنا مىكند كه داراى غرفه‌هايى است و در هر غرفهء آن حوريّه‌اى جا دارد و با هر حوريّه سيصد كنيز است كه مردم مانند آنها را در حسن و جمال هرگز نديده‌اند . » « 21 » امام صادق ( ع ) فرموده است : « هر كس يكسال در ميان حجّ گزارد از كسانى است كه حجّ را پيوسته به جا آورده است . » « 22 » اسحاق بن عمّار گفته است به ابى عبد اللّه ( ع ) عرض كردم من تصميم گرفته‌ام همه ساله حجّ گزارم و آن را شخصا و يا با هزينهء خودم به وسيلهء يكى از افراد خاندانم انجام دهم ، فرمود : « بر اين كار تصميم گرفته‌اى ؟ » عرض كردم : آرى ، فرمود : « اگر اين كار را بكنى يقين كن كه دارايى تو زياد خواهد شد ، و بشارت باد تو را به فزونى مال . » « 23 » روايت شده است « بنده به چيزى تقرّب به خداوند نمىجويد كه نزد پروردگار محبوبتر از پياده رفتن به سوى بيت اللّه الحرام باشد ؛ همانا يك حجّ آن برابر با هفتاد حجّ است ، و كسى كه اندك زمانى از مركبش فرود آيد خداوند ثواب تفاوت پياده‌روى و سوارى را برايش مىنويسد . حجّ كننده هنگامى كه بند كفشش بريده شود خداوند ثواب تفاوت ميان رفتن با پاى برهنه و با نعلين را برايش ثبت مىكند . حجّ سواره افضل از پياده است زيرا پيامبر خدا ( ص ) سواره حجّ را به جا آورد . » « 24 » آنچه جامع ميان اين دو خبر است روايتى است كه ابو بصير از امام صادق ( ع ) نقل كرده است ، او از آنحضرت پرسيده است پياده حجّ را گزاردن افضل است يا سواره ؟ در پاسخ فرمود : « اگر توانگر پياده رود تا هزينه‌اش كمتر شود ، سواره رفتن افضل است . » « 25 » حسن بن على ( ع ) پياده به سفر حجّ مىرفت در حالى كه هودجها و شترسواران در كنار او حركت مىكردند . « 26 » روايت شده است : « حجّ از نماز و روزه افضل است ، زيرا نمازگزار تنها زمان كوتاهى از خانواده‌اش رو مىگرداند ، و روزه‌دار نيز در فاصله روز به خانواده‌اش پشت\r\n\r\n\r\n","description":"","footnote":"\r\n( 21 ) الفقيه ، ص 208 ، شماره 51 .\r\n( 22 ) الفقيه ، ص 208 ، شماره 52 .\r\n( 23 ) الفقيه ، ص 208 ، شماره 53 .\r\n( 24 ) الفقيه ، ص 208 ، شماره 54 .\r\n( 25 ) الفقيه ، ص 208 ، شماره 51 تا 55 .\r\n( 26 ) الفقيه ، ص 208 ، شماره 51 تا 55 .\r\n","page_name":" 212 ","page_number":212},
  {"content":"\r\n\r\nمىكند ، ليكن حج‌ّگزار از محلّ خود بيرون مىرود ، و تن به فداكارى مىدهد و دارائيش را خرج مىكند و مدّتى طولانى از عائله‌اش دور مىشود بىآن كه اميد به دست آوردن مالى را داشته و يا در صدد تجارت و داد و ستدى باشد . » « 27 » اسحاق بن عمّار روايت كرده كه به ابى عبد اللّه ( ع ) عرض كردم مردى ضعيف الحال در مورد حجّ با من مشورت كرد به او گوشزد كردم كه حجّ نكند ، فرمود : « چقدر سزاوار است كه يك سال تمام بيمار شود . » اسحاق مىگويد : مدّت يكسال بيمار شدم « 28 » امام صادق ( ع ) فرموده است : « بايد هر يك از شما پرهيز كند از اين كه برادر مسلمانى از رفتن به حجّ باز دارد كه در اين صورت در دنيا دچار فتنه و در آخرت گرفتار آنچه براى او ذخيره گرديده خواهد شد . » « 29 » از امام صادق ( ع ) در بارهء كسى پرسش شد كه از جانب ديگرى حجّ به جا مىآورد كه آيا اجر و ثوابى براى اوست ؟ فرمود : « براى كسى كه از جانب ديگرى حجّ مىگزارد اجر و پاداش ده حجّ است و خداوند او ، پدر ، مادر ، پسر ، دختر ، برادر ، خواهر ، عمو ، عمّه ، خالو و خاله‌اش را مىآمرزد ، همانا خداوند رحمتش گسترده و بخشنده است . » « 30 » امام صادق ( ع ) فرموده است : « كسى كه از سوى انسان ديگرى حجّ كند هر دو در ثواب آن شريكند ، و چون طواف واجب انجام شود شركت آن دو منقطع مىگردد « و پس از آن هر عملى به جا آورده شود ثواب آن براى حجّ كننده است . » « 31 » امام صادق ( ع ) فرموده است : « اگر هزار نفر را در حجّ خود شريك كنى براى هر يك از آنها ثواب يك حجّ است بىآن كه از ثواب حجّ تو چيزى كاسته شود . » « 32 » روايت شده است : « خداوند براى او و آنها حجّ قرار مىدهد و براى او كه آنها را با خود پيوند داده اجر و پاداش است . » « 33 » امام صادق ( ع ) فرموده است : « هر كس يك درهم در راه حجّ هزينه كند براى او\r\n\r\n\r\n","description":"","footnote":"\r\n( 27 ) الفقيه ، ص 209 ، شماره 70 .\r\n( 28 ) الفقيه ، ص 209 ، شماره 68 و 69 و 83 .\r\n( 29 ) الفقيه ، ص 209 ، شماره 68 و 69 و 83 .\r\n( 30 ) الفقيه ، ص 209 ، شماره 68 و 69 و 83 .\r\n( 31 ) الفقيه ، ص 209 ، شماره 68 و 69 و 83 .\r\n( 32 ) الفقيه ، ص 209 ، شماره 68 و 69 و 83 .\r\n( 33 ) الفقيه ، ص 209 ، شماره 68 و 69 و 83 .\r\n","page_name":" 213 ","page_number":213},
  {"content":"\r\n\r\nبهتر است از هزار درهم كه در امر حقّ به مصرف برساند . » « 34 » علىّ بن الحسين ( ع ) فرموده است : « اى گروهى كه حجّ نكرده‌ايد هنگامى كه حاجيان وارد مىشوند شاد شويد و با آنها مصافحه كنيد و آنان را بزرگ و گرامى بداريد زيرا اين امر ايجاب مىكند كه در ثواب آنها مشاركت داشته باشيد . » « 35 » و نيز فرموده است : « در سلام كردن به حاجيان و عمره‌گزاران قبل از آن كه به گناه آلوده شوند پيشدستى و با آنها مصافحه كنيد . » « 36 »\r\n\r\nفضيلت خانه خدا و مكّه\r\n: ( 1 ) در الفقيه آمده كه ابو جعفر امام باقر ( ع ) فرموده است : « چون خداوند اراده كرد زمين را بيافريند به بادها فرمان داد كه بر سطح آب بوزند تا امواج شوند ، سپس موجها كف شدند و كفها يكى گشتند و خداوند آنها را در محلّ خانه كعبه گردآورد سپس آنها را كوهى از كف قرار داد و بعد زمين را زير آن گسترش داد ، و اين مدلول قول خداوند متعال است كه :  إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً  « 37 » ، بنابر اين نخستين خانه‌اى كه از زمين آفريده شده كعبه است و سپس زمين از آن گسترش يافته است . » « 38 » ابو جعفر امام باقر ( ع ) فرموده است : « آدم ( ع ) هزار بار با پاى خود نزد اين خانه آمد كه هفتصد بار آن حجّ و سيصد بار آن عمره بود . او از ناحيهء شام مىآمد و سوار بر گاو حجّ مىكرد ، و مكانى كه توبه‌اش در آن جا پذيرفته شد حطيم است كه ميان در خانه و حجر الاسود مىباشد . آدم ( ع ) صد سال پيش از آن كه حوّاء را ببيند به گرد خانهء كعبه طواف كرد . جبرئيل به او گفت : حيّاك اللّه و بيّاك ؛ يعنى خداوند امور تو را اصلاح كند . » « 39 »\r\n\r\n\r\n","description":"","footnote":"\r\n( 34 ) كافى ، ج 4 ، ص 255 ، شماره 15 .\r\n( 35 ) همان مأخذ ، ج 4 ، ص 264 ، شماره 48 .\r\n( 36 ) همان مأخذ ، ج 4 ، ص 257 ، شماره 17 .\r\n( 37 ) آل عمران 95 : نخستين خانه‌اى كه براى مردم قرار داده شد در مكّه است كه پر بركت . . .\r\n( 38 ) همان مأخذ ، باب : ابتداء الكعبه و فضائلها ، ص 214 ؛ كافى ، ج 4 ، ص 189 .\r\n( 39 ) همان مأخذ ، ص 211 ، باب : نكت فى حجّ الانبياء .\r\n","page_name":" 214 ","page_number":214},
  {"content":"\r\n\r\nامام صادق ( ع ) فرموده است : « هنگامى كه آدم ( ع ) از منا كوچ كرد فرشتگان در ابطح او را ديدار كردند و گفتند : حجّ تو مقبول باشد . آگاه باش ما اين خانه را دو هزار سال پيش از حجّ تو زيارت كرده‌ايم . » « 40 » سعيد بن عبد اللّه اعرج از ابى عبد اللّه ( ع ) روايت كرده كه فرموده است : محبوبترين سرزمينها نزد خداوند مكّه است هيچ خاكى ، هيچ سنگى ، هيچ درختى ، هيچ كوهى و هيچ آبى در پيشگاه خداوند از خاك ، سنگ ، درخت ، كوه و آب آن محبوبتر نيست . » « 41 » در خبر ديگرى است : « خداوند متعال قطعهء زمينى كه نزد او محبوبتر از آن باشد نيافريده است - و با دست به خانهء كعبه اشاره كرد - و در پيشگاه خداوند چيزى گراميتر از آن نيست ، خداوند روزى كه آسمانها و زمين را آفريد به خاطر آن ماه‌هاى حرام را در كتاب خود حرام فرمود . » « 42 » از امام صادق ( ع ) روايت است كه فرمود : « خداوند از هر چيزى مقدارى از آن را برگزيده ، و از زمين محلّ كعبه را اختيار كرده است . » « 43 » و نيز فرموده است : « مادام كه كعبه برپاست دين پايدار است . » « 44 » از ابى حمزه ثمالى روايت شده كه گفته است : « علىّ بن الحسين ( ع ) به ما فرمود :\r\nكدام سرزمين افضل است » عرض كردم : خداوند و پيامبرش و فرزند پيامبرش داناترند ، فرمود : امّا افضل نقاط زمين ميان ركن و مقام است . اگر كسى مانند نوح در ميان قوم خود نهصد و پنجاه سال عمر كند و در همين مكان روزها را روزه بدارد و شبها را به عبادت بسر برد سپس بىآن كه ولايت و دوستى ما را داشته باشد خداوند را ديدار كند آنها براى او هيچ سودى نخواهد داشت . » « 45 » علىّ بن الحسين ( ع ) فرموده است : « هر كس در مكّه ختم قرآن كند نخواهد مرد تا آنگاه كه پيامبر خدا ( ص ) را ديدار كند و جايگاه خود را در بهشت ببيند ؛ تسبيح او در\r\n\r\n\r\n","description":"","footnote":"\r\n( 40 ) كافى ، ج 4 ، ص 194 ، شماره 3 .\r\n( 41 ) الفقيه ، ص 215 ، شماره 8 .\r\n( 42 ) الفقيه ، ص 215 ، شماره 9 تا 11 و شماره 18 .\r\n( 43 ) الفقيه ، ص 215 ، شماره 9 تا 11 و شماره 18 .\r\n( 44 ) الفقيه ، ص 215 ، شماره 9 تا 11 و شماره 18 .\r\n( 45 ) الفقيه ، ص 215 ، شماره 9 تا 11 و شماره 18 .\r\n","page_name":" 215 ","page_number":215},
  {"content":"\r\n\r\nمكّه معادل خراج كوفه و بصره است كه آن را در راه خدا انفاق كند ، و هر كس در مكّه هفتاد ركعت نماز بگزارد ، و در هر ركعت سوره‌هاى قل هو اللّه احد ، إنّا انزلناه ، آيه سخره « 46 » و آية الكرسى را بخواند نخواهد مرد مگر شهيد . افطار كنندهء در مكّه مانند روزه‌دار در ديگر جاهاست ، و يك روز روزه گرفتن در مكّه برابر يك سال روزه گرفتن در جاهاى ديگر است . كسى كه در راه مكّه گام برمىدارد در حال عبادت پروردگار است . » « 47 » ابو جعفر امام باقر ( ع ) فرموده است : « كسى كه يك سال در مكّه مجاور شود خداوند گناهان او و خانواده‌اش را مىآمرزد و گناهان نه سال گذشتهء همهء كسانى را كه براى آنها طلب آمرزش كرده و خاندان و همسايگان آنان را عفو مىكند و آنان را تا يكصد و چهل سال از هر بدى محفوظ مىدارد . انصراف و بازگشت از مكّه از مجاورت آن افضل است . خوابيدهء در مكّه مانند مجتهد شهرهاى ديگر است ؛ سجده‌گزار در مكّه مانند كسى است كه در راه خدا به خون خود آغشته شده است . و كسى كه در غيبت حجّ كننده به خانواده او نيكى كند اجر او مانند اجر حجّ كننده است چنان كه گويا حجر الاسود را لمس كرده است . » « 48 » امام صادق ( ع ) فرموده است : « براى خداوند متعال پيرامون مكّه صد و بيست رحمت است . شصت تا از آنها براى طواف كنندگان و چهل تا براى نمازگزاران و بيست تا براى نظاره‌گران است . » « 49 » روايت شده است : « كسى كه به خانه كعبه مىنگرد پيوسته براى او حسنه نوشته مىشود و گناه او محو مىشود تا آنگاه كه چشم از آن بردارد . » « 50 »\r\n\r\n\r\n","description":"","footnote":"\r\n( 46 ) مراد آيه 54 تا 56 سورهء اعراف است :  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ  تا  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  .\r\n( 47 ) الفقيه ، ص 211 ، شماره 91 .\r\n( 48 ) الفقيه ، ص 211 ، شماره 92 .\r\n( 49 ) همان مأخذ ، ص 206 ، شماره 15 .\r\n( 50 ) كافى ، ج 4 ، ص 240 ، شماره 4 .\r\n","page_name":" 216 ","page_number":216},
  {"content":"\r\n\r\nامام صادق ( ع ) فرموده است : « ركن يمانى درى است كه ما از آن وارد بهشت مىشويم ، و فرموده است در آن درى از درهاى بهشت است كه از زمانى كه گشوده شده بسته نگرديده و در آن نهرى از بهشت است كه اعمال بندگان در آن انداخته مىشود . » « 51 » و نيز روايت شده است : « خانه كعبه دست خدا در زمين است كه به وسيله آن با خلق خود مصافحه مىكند . » « 52 » و روايت شده است : « هر كسى از آب زمزم بنوشد به سبب آن برايش شفا حاصل و بيمارى از او بر طرف مىشود . پيامبر ( ص ) در هنگامى كه در مدينه بود درخواست مىكرد كه آب زمزم به ايشان هديّه شود . » « 53 » غزّالى مىگويد : پيامبر ( ص ) فرموده است : « خداوند به اين خانه وعده كرده است كه در هر سال ششصد هزار تن آن را زيارت كنند ؛ اگر عدد زايران كمتر شود خداوند آن را به وسيلهء فرشتگان كامل مىگرداند . خانه كعبه در روز قيامت مانند عروس به حال زفاف محشور خواهد شد و همهء آنهايى كه حجّ به جا آورده‌اند به پرده‌هاى كعبه چنگ مىزنند و در پيرامون آن مىدوند تا آنگاه كه وارد بهشت شود و آنها هم با او وارد آن مىشوند . » « 54 » در خبر است : « حجر الاسود دانهء ياقوتى از ياقوتهاى بهشت است و روز قيامت برانگيخته مىشود در حالى كه داراى دو چشم و زبانى است كه با آن سخن مىگويد و در بارهء آنهايى كه بحقّ و صادقانه آن را لمس كرده‌اند گواهى مىدهد . « 55 » پيامبر خدا ( ص ) آن را زياد مىبوسيد . » « 56 »\r\n\r\n\r\n","description":"","footnote":"\r\n( 51 ) الفقيه ، ص 206 ، شماره 20 .\r\n( 52 ) الفقيه ، ص 206 ، شماره 21 .\r\n( 53 ) الفقيه ، ص 206 ، شماره 22 .\r\n( 54 ) عراقى گفته است : براى اين حديث اصلى نيافتم .\r\n( 55 ) مسند كبير طبرانى از طريق بكر بن محمّد با اختلاف كمى ؛ مجمع الزوائد ، ج 3 ، ص 242 ؛ صحيح ترمذى ، ج 4 ، ص 108 و 182 .\r\n( 56 ) مجمع الزّوائد ، ج 3 ، ص 241 ؛ سنن نسائى ، ج 5 ، ص 233 ؛ صحيح بخارى ، ج 2 ، ص 176 ؛ صحيح مسلم ، ج 4 ، ص 66 ؛ صحيح ترمذى ، ج 4 ، ص 93 .\r\nصحيح مسلم ، ج 4 ، ص 66 ؛ صحيح ترمذى ، ج 4 ، ص 93 .\r\n","page_name":" 217 ","page_number":217},
  {"content":"\r\n\r\nروايت شده است : « آن حضرت بر حجر الاسود سجده كرد ، و در حالى كه سوار بر شتر خود بود برگرد خانه طواف فرمود و عصايش را بر حجر الاسود گذاشت ، سپس همان طرف عصا را بوسيد . « 57 » عمر بر آن بوسه زد و گفت : من مىدانم كه تو سنگى هستى كه نه سودى دارى و نه زيانى و اگر نبود كه من پيامبر خدا ( ص ) را ديدم كه بر تو بوسه زد هرگز تو را نمىبوسيدم . سپس گريست و صداى گريه‌اش بلند شد و چون به پشت سرش نگاه كرد على ( ع ) را ديد و گفت : اى ابا حسن در اين جاست كه اشكها سرازير مىشود . على ( ع ) فرمود : اى امير مؤمنان بلكه آن هم سود مىرساند و هم زيان ، عمر گفت : چگونه ؟ على ( ع ) فرمود : هنگامى كه خداوند از اولاد آدم ( ع ) پيمان گرفت كتابى براى آنها نوشت و در اين سنگ به وديعت نهاد از اين رو آن سنگ براى مؤمن به وفادارى و براى كافر به انكار گواهى مىدهد ، و گفته‌اند اين سخن معناى قول مردم است كه به هنگام لمس حجر الاسود مىگويند : اللّهمّ ايمانا بك و تصديقا بكتابك و وفاء بعهدك . »\r\n\r\nفضيلت اقامت در مكه و كراهت آن :\r\n( 1 ) غزّالى مىگويد : عالمان خدا ترس و با احتياط از سه نظر اقامت در مكّه را مكروه دانسته‌اند :\r\n1 - بيم دل زدگى و ملال بر اثر انس ، زيرا بسا اين حالت در فرو نشاندن آتش شوق قلبى نسبت به رعايت حرمت خانه مؤثّر واقع شود .\r\n2 - به حركت درآوردن شوق به مفارقت از آن تا دواعى بازگشت به آن در دل برانگيخته شود ، چه خداوند خانه كعبه را براى مردم مقصدى قرار داده كه پياپى از كردار خود توبه كنند و مكرّر بدان بازگردند و خود را از آن بىنياز ندانند . يكى از عالمان گفته است : اگر تو در شهر خود باشى و دلت مشتاق مكّه و وابسته به خانهء كعبه باشد برايت\r\n\r\n\r\n","description":"","footnote":"\r\n( 57 ) صحيح بخارى ، ج 2 ، ص 176 ؛ صحيح مسلم ، ج 4 ، ص 67 ؛ سنن ابو داوود ، ج 1 ، ص 433 بدون زيادتى آنچه روايت كرده كه على ( ع ) در پشت سر او بود ؛ مستدرك حاكم با همين زيادتى ، ج 2 ، ص 457 بدون شرطى كه بخارى و مسلم ذكر كرده‌اند .\r\n","page_name":" 218 ","page_number":218},
  {"content":"\r\n\r\nبهتر است تا در مكّه بوده و از اقامت در آن دلتنگ باشى و قلبت به شهر ديگر شيفته و وابسته باشد .\r\n3 - بيم از ارتكاب خطا و گناه در مكّه زيرا اين بسيار خطرناك است و با توجّه به شرافت محلّ سزاوار است دشمنى حقّ تعالى را برانگيزد . ابن مسعود گفته است : در هيچ شهرى بنده به صرف تصميم بر معصيت بىآن كه آن را به عمل درآورد مورد مؤاخذه قرار نمىگيرد جز در شهر مكّه و اين آيه را خواند :  وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ  « 58 » مىگويم : از طريق خاصّه ( شيعه ) روايتى است كه به سند صحيح معاوية بن عمّار از امام صادق ( ع ) نقل مىكند و مىگويد : از آن حضرت در بارهء قول خداوند متعال :  وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ  پرسيدم فرمود : « هر ستمى كفر و بيدينى است و زدن خدمتكار بىآن كه گناهى كرده باشد نيز از همين نوع الحاد است . » اين روايت در الفقيه است « 59 » شيخ صدوق در الفقيه گفته است : در روايت ابو الصباح كنانى از امام صادق ( ع ) آمده كه فرموده است : « هر ستمى كه انسان در مكّه به خودش بكند اعمّ از دزدى يا ستم به كسى يا مختصر ظلمى من آن را الحاد مىدانم » ، و به همين سبب فقيهان پرهيز مىكردند كه در مكّه سكنا گزينند . « 60 » شيخ صدوق در الفقيه گفته است علاء از محمّد بن مسلم از ابى جعفر امام باقر ( ع ) روايت كرده كه فرموده است : « سزاوار نيست انسان يك سال تمام در مكّه اقامت كند . » عرض كردم : چه بايد بكند ؟ فرمود : « از آن جا كوچ كند . و نيز شايسته نيست ساختمانى برتر از كعبه بنا كند . » « 61 » و نيز روايت شده است كه اقامت در مكّه دل را دچار قساوت\r\n\r\n\r\n","description":"","footnote":"\r\n( 58 ) حجّ / 25 . و هر كس بخواهد در اين سرزمين از طريق حق منحرف گردد و دست به ستم زند ما از عذاب دردناك به او مىچشانيم .\r\n( 59 ) الفقيه ، ص 217 ، شماره 35 .\r\n( 60 ) الفقيه ، ص 217 ، شماره 36 .\r\n( 61 ) الفقيه ، ص 218 ، شماره 43 تا 45 .\r\n","page_name":" 219 ","page_number":219},
  {"content":"\r\n\r\nمىكند . » « 62 » داود رقّى از ابى عبد اللّه ( ع ) روايت مىكند كه فرموده است : « هنگامى كه از مناسك حجّ فارغ شدى به شهر خود بازگرد زيرا اين امر باعث مزيد اشتياق تو براى بازگشت است . » « 63 » غزّالى مىگويد : نبايد پنداشت كه كراهت اقامت در مكّه با فضيلت زيارت خانه كعبه تناقض دارد ، زيرا علّت كراهت ضعف و قصور مردم از قيام به حقوق آن محلّ است ؛ و معناى سخن ما كه گفته‌ايم : ترك اقامت افضل است مراد اقامتى است كه توأم با دلزدگى و ملال باشد ، امّا در صورت ايفاى حقوق خانهء خدا هرگز ترك اقامت در مكّه افضل نيست ، و چگونه چنين نباشد ؟ و حال آن كه پيامبر ( ص ) هنگامى كه به مكّه بازگشت رو به قبله كرد و فرمود : « تو بهترين سرزمينها و محبوبترين شهرهاى خدا نزد منى و اگر مرا از تو بيرون نكرده بودند از تو بيرون نمىشدم » « 64 » ؛ و چگونه چنين نباشد و حال آن كه نظر كردن به خانهء خدا عبادت و حسنات در آن چند برابر است .\r\nمىگويم : در الفقيه آمده است : امير مؤمنان ( ع ) پس از آن كه از مكّه هجرت كرد تا آن زمان كه به جوار حقّ پيوست شب را در مكّه بسر نبرد ، زيرا خوش نداشت در سرزمينى كه از آن هجرت كرده شب را به صبح برساند .\r\n\r\nفضيلت مدينه بر شهرهاى ديگر :\r\n( 1 ) غزّالى مىگويد : پس از مكه هيچ سرزمينى افضل از مدينة الرسول ( ص ) نيست ، چه اعمال در آن نيز مضاعف است .\r\nپيامبر ( ص ) فرموده است : « نماز در مسجد من بهتر از هزار نماز در جاهاى ديگر است بجز مسجد الحرام » « 65 » ؛ و هر عمل ديگر نيز به همين گونه يك عمل آن برابر هزار است . پس از مدينه بيت المقدّس افضل است ، چه نماز در آن برابر پانصد نماز مىباشد « 66 » و ديگر اعمال در آن نيز به همين نحو است .\r\n\r\n\r\n","description":"","footnote":"\r\n( 62 ) الفقيه ، ص 218 ، شماره 43 تا 45 .\r\n( 63 ) الفقيه ، ص 218 ، شماره 43 تا 45 .\r\n( 64 ) ابو يعلى ؛ مجمع الزّوائد ، ج 3 ، ص 283 ؛ ترمذى .\r\n( 65 ) مسند احمد ؛ بزّاز ؛ مجمع الزّوائد ، ج 4 ، ص 4 ؛ ابو يعلى ؛ الكبير طبرانى ، مجمع الزّوائد ، ج 4 ، ص 5 .\r\n( 66 ) الكبير طبرانى و رجال آن موثّق مىباشند ؛ مجمع الزّوائد ، ج 4 ، ص 7 .\r\n","page_name":" 220 ","page_number":220},
  {"content":"\r\n\r\nمىگويم : سخن در اين باره بر طبق طريقهء خاصّه ( شيعه ) در كتاب صلاة گفته شده .\r\nدر الفقيه آمده است : خالد بن ماد القلانسى از امام صادق ( ع ) روايت كرده كه فرموده است : « مكّه حرم خدا و پيامبر ( ص ) و علىّ بن ابى طالب ( ع ) است ، نماز در آن برابر صد هزار نماز ، و انفاق يك درهم در آن برابر صد هزار درهم است . مدينه نيز حرم خدا و پيامبر ( ص ) و على بن ابى طالب ( ع ) است و هر نماز در آن برابر ده هزار نماز مىباشد ، و انفاق يك درهم در آن معادل ده هزار درهم است . همچنين كوفه حرم خدا و حرم پيامبر و حرم على بن ابى طالب ( ع ) است و نماز در آن برابر هزار نماز مىباشد ، و در باره درهمى كه در آن انفاق شود سكوت فرمود . » « 67 » ابو جعفر امام باقر ( ع ) به ابى حمزهء ثمالى فرمود : « اى ابا حمزه ! مساجد چهارگانه :\r\nمسجد الحرام ، مسجد الرّسول ، مسجد بيت المقدّس و مسجد كوفه است . نماز واجب در آنها برابر يك حجّ و نماز نافله معادل يك عمره است . » « 68 » پيامبر خدا ( ص ) فرموده است : « هر كس به مسجد من ، مسجد قبا بيايد و دو ركعت نماز در آن بگزارد با ثواب عمره‌اى بازمىگردد . » « 69 » هنگامى كه پيامبر خدا ( ص ) وارد مدينه شد فرمود : أللّهم حبّب إلينا المدينة كما حبّبت إلينا مكّة أو أشدّ و بارك في صاعها و مدّها و انقل حمّاها و وباها إلى الجحفه . » « 70 » روايت شده است : امام صادق ( ع ) از دجّال ياد كرد و فرمود : « هيچ آبشخورى نمىماند مگر اين كه بر آن وارد مىشود جز مكّه و مدينه زيرا بر هر شكافى از شكافهاى اين دو شهر فرشته‌اى است كه آنها را از طاعون و دجّال محافظت مىكند . » « 71 » عبد الاعلى مولى آل سام از ابا عبد اللّه ( ع ) پرسيد : مسجد پيامبر خدا ( ص ) چقدر\r\n\r\n\r\n","description":"","footnote":"\r\n( 67 ) همان مأخذ ، ص 61 ، باب فضل المساجد و حرمتها از كتاب صلاة ، شماره 1 ؛ كافى ، ج 40 ، ص 586 و در آن آمده است « يك درهم انفاق در آن برابر هزار درهم است » .\r\n( 68 ) الفقيه ، ص 61 ، شماره 5 و 7 .\r\n( 69 ) الفقيه ، ص 61 ، شماره 5 و 7 .\r\n( 70 ) الفقيه ، ص 293 ، شماره 7 و 8 ؛ صحيح بخارى ، ج 3 ، ص 27 از پيامبر ( ص ) .\r\n( 71 ) الفقيه ، ص 293 ، شماره 7 و 8 ؛ صحيح بخارى ، ج 3 ، ص 27 از پيامبر ( ص ) .\r\n","page_name":" 221 ","page_number":221},
  {"content":"\r\n\r\nمساحت دارد فرمود : « سه هزار و ششصد ذراع مربّع » . « 72 » امام صادق ( ع ) فرموده است : « حدّ مسجد كوفه آخر محلّ سرّاجان است كه طرح آدم ( ع ) مىباشد و من كراهت دارم از اين كه سواره وارد آن شوم . عرض شد چه كسى مسجد را از آن حدّ تغيير داد ؟ فرمود : نخست طوفان زمان نوح ( ع ) پس از آن كسرى و نعمان و سپس زياد بن ابى سفيان آن را تغيير دادند ؛ و من گويى هم اكنون ديرنشينى را در مسجد كوفه مىنگرم كه در دير خود كه ميان زاويه و منبر است و در آن هفت اصله نخل قرار دارد و از آن جا مشرف بر نوح ( ع ) است نشسته و با نوح ( ع ) سخن مىگويد . » « 73 » ابو بصير گفته است : شنيدم ابى عبد اللّه ( ع ) مىفرمود : « مسجد كوفه خوب مسجدى است هزار پيامبر و هزار وصىّ در آن نماز گزارده و از آن جا تنور به فوران درآمده و در آن جا كشتى نوح ساخته شده است . ميمنه آن رضوان الهى است و وسط آن باغى از باغهاى بهشت است و ميسره آن مكر - يعنى منازل شيطان - است . » « 74 » امير مؤمنان ( ع ) فرموده است : « بار سفر نبنديد جز به سوى سه مسجد :\r\nمسجد الحرام ، مسجد پيامبر خدا ( ص ) و مسجد كوفه . » « 75 » پيامبر ( ص ) فرموده است : هنگامى كه به معراج برده شدم در حالى كه بر براق سوار بودم و جبرئيل ( ع ) به همراهم بود از محلّ مسجد كوفه گذر كردم ، جبرئيل گفت : اى محمّد فرود آى و در اين جا نماز بگزار فرمود : فرود آمدم و نماز گزاردم و گفتم : اى جبرئيل چه چيزى در اين جاست ، پاسخ داد : اين جا كوفان است و اين مسجد آن است .\r\n\r\n\r\n","description":"","footnote":"\r\n( 72 ) الفقيه ، ص 61 ، باب فضل المساجد از كتاب صلاة ، شماره 4 و 14 تا 18 .\r\n( 73 ) الفقيه ، ص 61 ، باب فضل المساجد از كتاب صلاة ، شماره 4 و 14 تا 18 .\r\n( 74 ) الفقيه ، ص 61 ، باب فضل المساجد از كتاب صلاة ، شماره 4 و 14 تا 18 .\r\n( 75 ) اين حديث را غزّالى از پيامبر ( ص ) روايت و به جاى مسجد كوفه مسجد اقصى را ذكر كرده و گفته است : برخى از عالمان به استناد اين حديث بر عدم جواز سفر به قصد زيارت مشاهد متبرّكه استدلال كرده‌اند وى پاسخ داده است كه مراد در اين حديث فقط مساجد است نه مشاهد و غير آنها زيرا مساجد ديگر به استثناى اين چهار مسجد در فضيلت يكسانند ، و هيچ شهرى نيست مگر اينكه در آن يك يا چند مسجد است و موردى براى سفر به قصد اين مساجد نيست ؛ و مىگويد : اين حديث مشاهد را نيز شامل شود ديگر سفر به منظور زيارت قبور پيامبران ( ع ) جايز نخواهد بود و اين قطعا باطل است بلكه در آن صورت مسافرت براى ديدار عالمان و صالحان زنده نيز جايز نمىبود در حالى كه چنين نيست .\r\n","page_name":" 222 ","page_number":222},
  {"content":"\r\n\r\nمن اين مسجد را بيست بار خراب و بيست بار آباد رؤيت كرده‌ام و فاصله ميان هر بار پانصد سال بوده است . » « 76 » از اصبغ بن نباته روايت شده كه گفته است : در يكى از روزها كه در خدمت امير مؤمنان ( ع ) در مسجد كوفه بوديم بناگاه آن حضرت فرمود : « اى مردم كوفه ! خداوند فضيلتى به مصلّاى شما داده كه به هيچ كسى نداده است . در آن خانهء آدم ، خانهء نوح ، خانهء ادريس ، مصلّاى ابراهيم خليل و مصلّاى برادرم خضر و مصلّاى من است . همانا مسجدتان يكى از چهار مسجدى است كه خداوند آن را براى اهلش برگزيده است . گويا مىبينم كه آن را در روز قيامت مىآورند در حالى كه دو جامه سپيد در بردارد و شبيه به محرم است و براى اهل خود و كسانى كه در آن نماز گزارده‌اند شفاعت مىكند و شفاعتش ردّ نمىشود ، و ديرى نمىگذرد كه حجر الاسود در آن نصب مىشود ؛ و روزگارى فرا خواهد رسيد كه اين مسجد محلّ نماز فرزندم مهدى ( عج ) و مصلّاى هر مؤمن خواهد شد و در روى زمين مؤمنى باقى نخواهد ماند مگر آن كه در آن بوده و يا دلش شيفته و مشتاق آن است . بنابر اين از آن دور نشويد و با گزاردن نماز در آن به خدا تقرّب جوييد و در قضاى حوايج خود به آن رو آوريد ، چه اگر مردم بركتى را كه در آن است مىدانستند از سراسر روى زمين به سوى آن مىشتافتند هر چند بر روى برف و با سينه و سر زانو باشد . » « 77 » در بارهء مسجد سهله امام صادق ( ع ) فرموده است : « اگر عمّ من زيد به آن پناه مىبرد خداوند يك سال به او پناه مىداد . آن جا محلّ خانه ادريس است كه در آن دوزندگى مىكرد ، و همان محلّى است كه ابراهيم از آن جا به سوى عمالقه بيرون آمد ، و جايى است كه داوود از آن جا به سوى جالوت روان شد ، در زير آن تخته سنگ سبزى است كه صورت هر پيامبرى كه خداوند آفريده بر آن نقش بسته است ، از زير اين مسجد گل\r\n\r\n\r\n","description":"","footnote":"\r\n( 76 ) الفقيه ، ص 61 ، باب : فضل المساجد از كتاب صلاة ، شماره 4 ، 14 تا 18 .\r\n( 77 ) الفقيه ، ص 62 ، باب : فضل المساجد از كتاب صلاة ، شماره 19 .\r\n","page_name":" 223 ","page_number":223},
  {"content":"\r\n\r\nوجود هر پيامبر برداشته شده ، و آن جا محلّ راكب ( سواره ) است عرض شد : راكب چيست ؟ فرمود : خضر ( ع ) . » « 78 » امّا مسجد براثا در بغداد هنگامى كه امير مؤمنان ( ع ) از نبرد نهروان بازگشت در آن جا نماز گزارد « 79 » پايان روايت الفقيه .\r\n\r\nفصل دوم : در شرايط وجوب حجّ ، صحّت ، واجبات ، اركان ، موانع و انواع حجّ\r\n( 1 ) مىگويم : ما اين مسائل را بر طبق طريقة اهل بيت ( ع ) ذكر مىكنيم .\r\nشرايط حجّ : شرط صحّت حج دو چيز است : 1 - وقت 2 - اسلام .\r\nحجّ كودك درست است ، چنانچه مميّز باشد خودش محرم مىشود و در صورتى كه صغير است ولىّ وى از جانب او محرم مىشود و او را در انجام دادن مناسك حجّ اعمّ از طواف ، سعى و غيره وادار به عمل مىكند .\r\nوقت حجّ ماه‌هاى شوّال ، ذو القعده و نه روز از ذيحجّه است كه تا طلوع فجر روز عيد قربان ادامه دارد ، و هر كس در غير اين مدّت محرم شود احرام او عمره است . عمره را در تمام طول سال مىتوان به جا آورد و افضل اوقات آن ماه رجب مىباشد ؛ ليكن كسى كه در ايّام منا مشغول مناسك آن باشد نبايد به قصد عمره محرم شود زيرا به انجام دادن اعمال منا اشتغال دارد ، و نيز نبايد ميان دو عمره كمتر از يك ماه فاصله باشد .\r\nامّا شرايط حجّة الاسلام يعنى حجّ واجب پنج چيز است : 1 - اسلام 2 - آزاد بودن 3 - بلوغ 4 - عقل 5 - وقت .\r\nاگر كودك يا برده محرم شوند ليكن در يكى از دو موقف ( عرفات - مزدلفه ) كودك بالغ و برده آزاد شود حجّ آنها مجزى و كافى از حجّة الاسلام است . و براى اداى عمرهء واجب همهء شروط مذكور لازم است جز وقت در غير تمتّع .\r\nشرط وقوع حجّ مستحبّ از سوى آزاد بالغ اين است كه ذمّهء او از حجّ واجب\r\n\r\n\r\n","description":"","footnote":"\r\n( 78 ) همان مأخذ ، ص 63 ، شماره 21 و 22 .\r\n( 79 ) همان مأخذ ، ص 63 ، شماره 21 و 22 .\r\n","page_name":" 224 ","page_number":224},
  {"content":"\r\n\r\nفارغ باشد .\r\nشرايط وجوب حجّ نيز پنج چيز است : 1 - اسلام 2 - بلوغ 3 - آزاد بودن 4 - عقل 5 - استطاعت . و كسى كه حجّ بر او واجب شده عمره نيز بر او فرض گرديده است . كسى كه به قصد زيارت يا تجارت ارادهء ورود به مكّه را دارد چنانچه از كسانى مانند هيزم فروش و علوفه فروش نباشد كه آمد و شد آنها پيوسته تكرار مىشود بايد محرم شود و پس از آن با اداى اعمال عمره يا حجّ از احرام بيرون آيد .\r\nامّا استطاعت دو نوع است : اوّل آن كه شخصا بتواند اين عبادت را انجام دهد ، و اين امر منوط به وجود اسبابى است . يكى از اين اسباب مربوط به شخص اوست و آن داشتن سلامت و تندرستى است ؛ ديگرى مربوط به راه است كه بايد امن و داراى آب و گياه باشد ، و ديگرى در مال اوست كه بايد هزينهء رفت و برگشت به وطن را داشته باشد ، خواه داراى عائله‌اى باشد يا نباشد ؛ زيرا جدايى از وطن دشوار است . همچنين بايد نفقهء كسانى را كه هزينه آنها در اين مدّت بر او واجب است دارا باشد و نيز داراى مالى باشد كه بتواند وامهايش را ادا كند و قادر باشد مركب سوارى تهيّه يا كرايه كند و چنانچه به محمل يا شتر باركش نياز دارد براى خود فراهم سازد .\r\nدوّم اين كه مفلوج و زمينگير باشد ، ليكن استطاعت آن را داشته باشد كه كسى را اجير كند تا حجّ را از سوى او به جا آورد و داشتن هزينهء رفتن به قدر كافى براى تحقّق استطاعت است . هر گاه پسر اطاعت خود را بر پدرش كه زمينگير است براى به جا آوردن حجّ از سوى او به وى عرضه كند پدر به اين سبب مستطيع شناخته مىشود ، ليكن اگر مال خود را به او عرضه كند تا كسى را اجير كند وى مستطيع نخواهد بود ، زيرا خدمت بدنى نسبت به پدر مايهء شرف فرزند است و بذل مال از سوى او به پدر خالى از منّت نيست . كسى كه استطاعت حجّ را پيدا كرده بايد هر چه زودتر آن را انجام دهد ، و تأخير آن گناهى بزرگ و مهلك است .\r\nواجبات حجّ هفده چيز است : 1 - احرام 2 - تلبيه يا آنچه جانشين آن مىشود\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n3 - پوشيدن دو جامهء احرام 4 - وقوف در عرفات 5 - گذراندن شب در مشعر الحرام 6 - وقوف در مشعر 7 - رمى جمرهء عقبه 8 - قربانى اگر امكان داشته باشد 9 - حلق يا تقصير 10 - طواف زيارت 11 - دو ركعت نماز طواف 12 - سعى ميان صفا و مروه 13 - طواف نساء 14 - دو ركعت نماز طواف نساء 15 - گذراندن شبهاى تشريق در منا 16 - سه بار رمى جمرات 17 - ترتيب ميان اين افعال .\r\nاركان حجّ هفت چيز است : 1 - احرام 2 - تلبيه 3 - وقوف در عرفات 4 - وقوف در مشعر الحرام 5 - طواف 6 - سعى ميان صفا و مروه 7 - ترتيب .\r\nهر گاه چيزى از اين اركان به عمد نه به سهو ترك شود حجّ باطل مىگردد ليكن اگر آنچه به سهو ترك شده دو وقوف با هم باشد حجّ باطل مىگردد .\r\nدر عمره هر دو وقوف ، گذراندن شب در مشعر الحرام ، مناسك منا و طواف نساء ساقط است ؛ بنابر اين واجبات عمره هشت و اركان آن پنج چيز است .\r\nامّا آنچه در احرام حجّ ممنوع شده هفت چيز است : 1 - پوشيدن پيراهن 2 - پوشيدن شلوار 3 - پوشيدن كفش 4 - بر سربستن دستار 5 - پوشيدن قبا 6 - پوشيدن جامهء تكمه‌دار 7 - پوشيدن جبّه ، بلكه سزاوار است لنگ و ردا و نعلين بپوشد ؛ و اگر نعلين نيابد دم‌پايى به پا كند ؛ و اگر لنگ نيابد شلوار بپوشد ؛ امّا به كار بردن كمربند ، هميان ، نعلين و جوراب به هنگام ضرورت همچنين طيلسان ( جامه گشاد ) اگر تكمه بر آن ندوزد اشكالى ندارد . نبايد براى زينت انگشتر به دست كند ، ليكن به قصد متابعت از سنّت جايز است و اين بسته به نيّت است ، و در هنگام سوارى هودج را سايبان قرار ندهد ، و سرش را نپوشاند زيرا احرام مرد در سر است .\r\nبراى زن جايز است لباس دوخته شده بپوشد ليكن نبايد صورتش را به چيزى كه با آن تماس يابد بپوشاند زيرا احرام زن در صورت است .\r\n2 - بوى خوش ؛ و بايد از هر چه خردمندان آن را خوشبو مىشمارند و نيز روغنهاى خوشبو دورى جويد هر چند روغن را پيش از احرام استعمال كرده و بوى آن در بدن او\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nباقى مانده باشد . امّا در بارهء استعمال روغنهايى كه فاقد بوى خوش باشند بىآن كه ضرورتى وجود داشته باشد دو قول است . و نيز بايد از كشيدن سرمه چنانچه در آن بوى خوش به كار رفته باشد اجتناب كند .\r\n3 - زينت و تنظيف و ملحقات آنها ؛ و لازم است از سرمه كشيدن با سياهى ، نظر كردن در آيينه ، ستردن مو ، گرفتن ناخن ، كشتن حشرات تن و اخراج خون از بدن اجتناب كند ، استعمال حنا براى زينت و دخول به گرمابه و مالش بدن كراهت دارد .\r\n4 - جماع و مقدّمات آن از قبيل بوسيدن ، لمس كردن ، نظر كردن از روى شهوت ، استمناء ، زناشوئى ، تزويج ، گواهى بر عقد و اقامهء آن .\r\n5 - شكار حيوانات خشكى حرام است و مقصود از آن حيوانى است كه در نزد قومى قابل خوردن و در نزد ديگران مطلقا و بالاصالة خوردن گوشت آن ممتنع باشد ، بجز افعى ، كژدم ، موش و گفته شده : هر جانورى كه خوف‌انگيز باشد . نه تنها شكار صيد خشكى به شرحى كه ذكر شد بلكه تملّك ، كشتن ، خوردن ، دلالت بر آن ، اشاره به آن ، وسيله‌سازى براى رعايت دادن سلاح جهت شكار آن و امثال اينها حرام مىباشد .\r\n6 و 7 - فسوق و جدال حرام است ؛ فسوق به دروغ و دشنام تفسير شده است . در روايت صحيح آمده كه مراد از آن دروغ و فخرفروشى است و جدال را گفتن « نه به خدا » و « آرى به خدا » تفسير كرده‌اند ، و گفته شده : مراد هر چيزى است كه سوگند گفته مىشود .\r\nكفّاره محرّمات مذكور و ديگر احكام آنها در كتابهاى فقه بيان شده و در اين باره تفاوتى ميان حجّ و عمره نيست .\r\nحجّ سه گونه است : تمتّع ، قران و افراد . افضل آنها حجّ تمتّع است و عمره‌اش مقدّم بر آن و پيوستهء با آن است و در ماه‌هاى حجّ واقع مىشود و آن را عمرهء تمتّع و جز آن را عمرهء مفرده مىنامند .\r\nحجّ تمتّع بر كسانى واجب است كه دست كم چهل و هشت ميل از مكّه دور باشند ، و از نظر اصحاب ما ( شيعه ) بر طبق نصّ قرآن و احاديث مستفيض اهل بيت ( ع ) براى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاين گونه مردم حجّ ديگرى وجود ندارد جز به هنگام اضطرار مانند تنگى وقت و حدوث حيض و مانند اينها . امّا دو نوع ديگر حجّ بر مردم مكّه و كسانى كه در كمتر از فاصلهء مذكور قرار دارند واجب است و در برگزارى هر يك از آن دو نوع مخيّر مىباشند . بنابر اصحّ اقوال براى آنها جايز نيست كه جز در هنگام ضرورت عدول به حجّ تمتّع كنند .\r\nامّا كسى كه مىخواهد حجّ مستحبّ به جا آورد مخيّر است كه هر كدام از سه نوع حجّ را كه بخواهد برگزار كند ليكن حجّ تمتّع افضل است . همچنين كسى كه حجّ را نذر كرده بىآن كه نوع آن را تعيين كرده باشد ميان سه نوع حجّ مخيّر خواهد بود ؛ و نيز كسى كه در مكّه و خارج آن منزل دارد چنانچه مدّت اقامت او در هر يك از اين دو منزل مساوى باشد وظيفه‌اش همان خواهد بود كه ذكر شد . اگر مدّت اقامت او در يكى از اين دو منزل بيشتر شود بايد واجبى را كه متوجّه اوست به جا آورد و تخييرى براى او نيست ؛ و هر كس دو سال در مكّه اقامت كند ديگر از اهل مكّه است و نمىتواند حجّ تمتّع به جا آورد .\r\nبنا به رأى اكثر فقيهان تنها تفاوت و اضافه‌اى كه حجّ قران بر افراد دارد اين است كه در حجّ قران علاوه بر اعمال حجّ افراد بايد قربانى را به هنگام احرام با خود سوق دهد ، و گفته شده كه تفاوت ميان اين دو نوع حجّ علاوه بر آنچه ذكر شد جمع ميان حجّ و عمره در حجّ قران است بىآن كه محلّ شوند ، و به همين سبب آن را حجّ قران گفته‌اند .\r\n\r\nباب دوم در ترتيب اعمال ظاهرى حجّ از آغاز سفر تا بازگشت كه در ده فراز ذكر مىشود\r\n( 1 ) مىگويم : من در بيان تمامى اين فرازها تصرّف و آنها را مطابق طريقهء اهل بيت ( ع ) ذكر مىكنم جز فراز نخست كه آن را به حال خود مىگذارم ، زيرا موضوع آن از طريقه حقّه دور نيست . بعلاوه محتواى آن را به خواست خداوند طبق طريقه ائمّهء معصومين ( ع ) در كتاب آداب سفر از بخش عادات بيان خواهم كرد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nاوّل مستحبّات حجّ از آغاز خروج تا احرام و آن هشت چيز است : ( 1 )\r\n\r\n1 - در مال ، شايسته است سفر را با توبه آغاز كند ؛\r\n( 2 ) مظالمى را كه بر ذمّه اوست ردّ كند ؛ وامهايش را بپردازد ؛ نفقه كسانى را كه هزينه آنها بر عهده اوست تا زمان بازگشت آماده كند ؛ امانتهايى را كه از مردم در نزد اوست بازپس دهد ، و مالى را كه براى رفت و بازگشت او كفايت كند از محلّ حلال و پاكيزه تهيّه كند و همراه خود ببرد بىآن كه بر خود سخت گيرد بلكه به مقدارى باشد كه بتواند با وجهى كه به همراه دارد در تهيّه توشه توسعه دهد و به مستمندان و بينوايان كمك رساند . بايد پيش از خروج از محلّ خود چيزى صدقه دهد و براى خويش مركوبى بخرد كه در حمل بار توانمند و از ضعف و ناتوانى آن ايمن باشد ؛ يا آن كه چنين مركوبى را كرايه كند و در اين صورت بايد همهء بارى را كه مىخواهد بر او حمل كند كم يا زياد به صاحب آن نشان دهد و رضايت او را به دست آورد .\r\n\r\n2 - در مورد رفيق و همسفر بايد رفيقى پارسا و خيرخواه و مددكار را طلب كند\r\n( 3 ) تا او را در كارهاى نيك يارى دهد ؛ و اگر چيزى را فراموش كند به ياد او آورد و اگر در خاطر دارد به وى كمك كند ، و اگر دچار بيم شود او را دلير گرداند ، و اگر ناتوان شود به او نيرو دهد ، و اگر دلتنگ شود او را صبور گرداند . امّا رفقا و برادرانى را كه در وطن دارد از آنها خداحافظى كند و از آنها خواهان دعا شود ، زيرا خداوند در دعاى آنها خيرى قرار مىدهد . مستحبّ است به هنگام وداع بگويد : أستودع اللّه دينك و أمانتك و خواتيم عملك . پيامبر خدا ( ص ) به كسى كه ارادهء سفر داشت مىفرمود : « في حفظ اللّه و كنفه ، زوّدك اللّه التّقوى ، غفر ذنبك و وجّهك للخير أينما توجّهت » .\r\n\r\n3 - آنچه به هنگام بيرون آمدن از خانه مستحبّ مىباشد اين است كه در موقع تصميم گرفتن بر خروج دو ركعت نماز گزارد .\r\n( 4 ) در ركعت نخست پس از فاتحة الكتاب سورهء قل يا أيّها الكافرون و در ركعت دوّم سورهء اخلاص بخواند ، و چون از نماز فارغ شود دستهايش را بلند كند و با خلوص تمام و نيّتى پاك خدا را بخواند و بگويد : اللّهمّ\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nأنت الصّاحب في السّفر و انت الخليفة في المال و الاهل و الولد و الأصحاب احفظنا و إيّاهم من كلّ آفة و عاهة اللّهم انّا نسالك في مسيرنا هذا البرّ و التوفيق و التّقوى و من العمل ما ترضاه اللّهم إنّا نسالك أن تطوى لنا الارض و تهوّن علينا السّفر و ان ترزقنا في سفرنا سلامة البدن و الدّين و المال و تبلّغنا حجّ بيتك الحرام و زيارة قبر نبيّك ( ص ) اللّهم انّي اعوذ بك من وعثاء السّفر وكابة المنقلب « 1 » و سوء المنظر في الاهل و المال و الولد و الاصحاب اللّهم اجعلنا و إيّاهم في جوارك و لا تسلبنا و إيّاهم نعمتك و لا تغيّر ما بنا و بهم من عافيتك\r\n\r\n4 - چون به در خانه رسد بگويد :\r\n( 1 ) بسم اللّه توكّلت على اللّه و لا حول و لا قوّة إلّا باللّه ، ربّ أعوذ بك أن أضلّ أوضّل ، أو أظلم أو ظلم ، أو أجهل أو يجهل علىّ ، أللّهم إنّى لم أخرج أشرا و لا بطرا و لا رياء و لا سمعة بل خرجت إتّقاء سخطك و ابتغاء مرضاتك و قضاء لفرضك و اتّباع سنّة نبيّك ( ص ) و شوقا إلى لقائك . و چون به راه افتد بگويد : أللّهم بك انتشرت و عليك توكّلت و بك اعتصمت و إليك توجّهت اللّهم انت ثقتي و أنت رجائي فاكفنى ما أهمّني و ما لا اهتمّ به ، و ما أنت أعلم به منّي ، عزّ جارك و جلّ ثناؤك و لا إله غيرك ، أللهمّ زوّدني التّقوى و اغفرلي ذنبى و وجّهني للخير أينما توجّهت ؛ و اين دعا را در هر منزلى كه از آن كوچ مىكند بخواند .\r\n\r\n5 - مستحبّ است كه چون بر مركوب خود سوار شود بگويد :\r\n( 2 ) بسم اللّه و باللّه و اللّه اكبر توكّلت على اللّه و لا حول و لا قوّة الّا باللّه العلىّ العظيم ، ما شاء اللّه كان و ما لم يشأ لم يكن ، سبحان الّذى سخّر لنا هذا و ما كنّا له مقرنين و إنّا إلى ربّنا لمنقلبون ، أللّهم إنّى وجّهت وجهي إليك و فوّضت أمري إليك و توكّلت في جميع اموري عليك أنت حسبي و نعم الوكيل ؛ و چون بر مركوب خود قرار گرفت و آن در زير او آرام شد هفت بار بگويد : سبحان اللّه و الحمد اللّه و لا إله الّا اللّه و اللّه اكبر . و\r\n\r\n\r\n","description":"","footnote":"\r\n( 1 ) وعثاء - مشقّت و رنج ، كآبه - غم و اندوه .\r\n","page_name":" 230 ","page_number":230},
  {"content":"\r\n\r\nنيز بگويد : الحمد للّه الّذى هدانا لهذا و ما كنّا لنهتدي لو لا أن هدانا اللّه ، أللّهم أنت الحامل على الظهر و أنت المستعان على الامور .\r\n\r\n6 - در مورد فرود آمدن مستحبّ است كه تا هنگامى كه هواى روز گرم نشده فرود نيايد\r\n( 1 ) و بيشتر راه‌پيمايى در شب صورت گيرد . پيامبر خدا ( ص ) فرموده است : « بر شما باد به شب روى ، چه زمين در شب به گونه‌اى در نور ديده مىشود كه در روز در نور ديده نمىشود » « 2 » و بايد در شب كمتر بخوابد تا به پيمودن راه كمك شود ؛ و چون چشمش به منزل افتد بگويد : أللّهم ربّ السّماوات السّبع و ما أظللن و ربّ الشّياطين و ما أضللن و ربّ الرّياح و ماذرين و ربّ البحار و ماجرين ، أسألك خير هذا المنزل و خير أهله ، و أعوذ بك من شرّ هذا المنزل و شرّ ما فيه و اصرف عنّى شرّ شرارهم . چون در منزل فرود آيد دو ركعت نماز بگزارد سپس بگويد : أللّهم إنّى أعوذ بكلماتك التامّات الّتى لا يجاوزهنّ برّ و لا فاجر من شرّ ما خلقت . و چون تاريكى شب فرا رسد بگويد : يا أرض ربّى و ربّك اللّه ، أعوذ باللّه من شرّك و شرّ ما فيك و شرّ ما ربّ عليك ، أعوذ باللّه من شرّ كلّ أسد و أسود و حيّة و عقرب و من شرّ ساكن البلد و والد و ما ولد ، و له ما سكن في الّليل و النّهار و هو السّميع العليم .\r\n\r\n7 - در نگهبانى از خود ، شايسته است در روز احتياط كند و به تنهايى در بيرون از محدوده كاروان به راه نيفتد ،\r\n( 2 ) زيرا ممكن است كشته شود يا از كاروان به جا ماند ؛ و نيز در هنگام خوابيدن احتياط و هوشيارى را رعايت كند ، و اگر در اوّل شب بخوابد سر بر بازوى خود نهد و اگر در آخر شب بخوابد بازويش را راست نگه دارد و سرش را در كف دست قرار دهد . پيامبر ( ص ) در سفرهاى خود به همين گونه مىخوابيد ، زيرا ممكن است خوابى گران به انسان دست دهد و خورشيد برآيد و او نداند ، در نتيجه آنچه از ثواب نماز از او فوت مىشود افضل از ثوابهايى است كه از حجّ عايد او مىگردد بهتر اين است كه در شب دو رفيق به نوبت نگهبانى كنند ، چون يكى از آنها دو بخوابد ديگرى\r\n\r\n\r\n","description":"","footnote":"\r\n( 2 ) - مستدرك حاكم ، ج 1 ، ص 445 ؛ الفقيه ، ص 222 ؛ ابو يعلى ؛ بزّاز و ابو داوود ؛ مجمع الزوائد ، ج 3 ، ص 213 .\r\n","page_name":" 231 ","page_number":231},
  {"content":"\r\n\r\nپاسدارى كند و سنّت همين است ؛ اگر دشمنى يا درّنده‌اى در روز يا شب قصد حمله به او كند آية الكرسى و آيهء شهد اللّه و سوره‌هاى اخلاص و معوّذتين را بخواند و بگويد :\r\nبسم اللّه ما شاء اللّه لا قوّة إلّا باللّه ، حسبى اللّه ، توكّلت على اللّه ، ما شاء اللّه ، لا يأتى بالخيرات الّا اللّه ، لا يصرف السّوء إلّا اللّه حسبى اللّه و كفى ، سمع اللّه لمن دعاه ، ليس وراء اللّه منتهى ، و لا دون اللّه ملجأ ، كتب اللّه لأغلبنّ أنا و رسلي إنّ اللّه قوى عزيز ، تحصّنت باللّه العظيم ، و استعنت بالحيّ الّذى لا يموت ، أللّهم احرسنا بعينك الّتى لا تنام و اكنفنا بركنك الّذى لا يرام ، أللّهم ارحمنا بقدرتك علينا فلا نهلك و انت ثقتنا و رجاؤنا أللّهم اعطف علينا قلوب عبادك و إمائك برأفة و رحمة إنّك أنت أرحم الرّاحمين .\r\n\r\n8 - چون در راه بر زمين بلندى برآيد مستحبّ است پس از گفتن سه بار تكبير بگويد :\r\n( 1 ) أللّهم لك الشّرف على كلّ شرف و لك الحمد على كلّ حال و چون بر زمين نشيبى درآيد خداوند را تسبيح گويد ، و هنگامى كه در سفر دچار وحشت شود بگويد :\r\nسبحان اللّه الملك القدّوس ربّ الملائكة و الرّوح جللت السّماوات و الأرض بالعزّة و الجبروت .\r\n\r\nدوم - آداب احرام از ميقات و آن شش چيز است :\r\n\r\n1 - چون به ميقات مشهور كه مردم از آن جا محرم مىشوند برسد به نيّت احرام غسل كند ،\r\n( 2 ) ليكن اگر مىخواهد حجّ تمتّع به جا آورد بايد در مكّه محرم شود ، و احرام از غير مكّه مجزى نيست مگر در حالت جهل و فراموشى ؛ و بايد غسل خود را با تنظيف و دست ماليدن بر بدن بويژه ستردن موهاى زير بغل و زهار ، گرفتن ناخن ، كوتاه كردن شارب و به كار بردن مسواك كامل گرداند . از سنّتهاى مؤكّد است كه از اوّل ذيقعده موهاى سرش را نگه دارد .\r\n\r\n2 - لباسهاى دوخته شده را از خود دور سازد\r\n( 3 ) و جامهء احرام بپوشد و آن بايد مشتمل بر دو پارچه پاك و پاكيزه و سفيد و از جنسى باشد كه نماز در آنها جايز است ؛ يكى از آن دو را ازار خود كند و ديگرى را به دوش افكند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\n3 - پس از اداى يكى از نمازهاى واجب محرم شود\r\n( 1 ) و در صورت عدم اتّفاق دو ركعت نماز بگزارد و پس از آن احرام بندد . در برخى اخبار آمده است شش ركعت نماز بگزارد ، و افضل ساعات احرام هنگام ظهر است .\r\n\r\n4 - بعد از نماز دعا كند و نيّت خود را برزبان آورد\r\n( 2 ) و شرط كند كه هر كجا از اداى عمل بازماند خداوند او را محلّ گرداند ، و اگر نتواند حجّ را به اتمام برساند عمره را بطور كامل به جا آورد . در خبر صحيح معاوية بن عمّار « 3 » از ابى عبد اللّه ( ع ) آمده است : چون از نماز فراغت يافتى خداوند را سپاس‌گو و ستايش كن و بر پيامبر ( ص ) درود بفرست و بگو : أللّهم إنّى أسألك أن تجعلني ممّن استجاب لك و آمن بوعدك و اتّبع أمرك فانّي عبدك و في قبضتك لا اوقي إلّا ما وقيت و لا آخذ إلّا ما أعطيت و قد ذكّرت بالحجّ فأسألك أن تعزم لي عليه على كتابك و سنّة نبيّك و تقوّيني على ما ضعفت عنه و تتسلّم « 4 » منّي مناسكي في يسر منك و عافية و اجعلني من وفدك الّذي رضيت و ارتضيت و سمّيت و كتبت أللّهم إنّي خرجت من شقّة بعيدة و أنفقت مالي ابتغاء مرضاتك أللّهم فتمّم لي حجّي ، أللّهم إنّى اريد التمتّع بالعمرة إلى الحجّ على كتابك و سنّة نبيّك صلواتك عليه و آله فإن عرض لي عارض يحبسني فحلّنى لقدرك الّذي قدّرت علىّ أللّهم إن لم تكن حجّة فعمرة « 5 » أحرم لك شعري و بشري و لحمى و دمي و عظامي و مخّي و عصبي من النّساء و الثياب و الطّيب أبتغي بذلك وجهك و الدّار الاخرة . كافى است اين دعا را يك بار به هنگام بستن احرام بخوانى ، سپس از جا برخيز و اندكى راه برو و پس از پيمودن كمى راه پياده يا سواره تلبيه بگو .\r\nدر روايت صحيح حمّاد بن عثمان از ابى عبد اللّه ( ع ) آمده كه به آن حضرت عرض كردم : من مىخواهم عمره و حجّ تمتّع به جا آورم ، چه بايد بگويم . فرمود : « مىگويى :\r\n\r\n\r\n","description":"","footnote":"\r\n( 3 ) تهذيب ، ج 1 ، ص 468 ؛ كافى ، ج 4 ، ص 331 ؛ الفقيه ، ص 236 .\r\n( 4 ) يعنى از من بپذير ، در كافى يك تاء حذف شده است .\r\n( 5 ) يعنى : اگر اتمام حج براى من ميسر نشد اين احرام براى عمره باشد و آن را به عمره‌اى كامل مبدّل فرما .\r\n","page_name":" 233 ","page_number":233},
  {"content":"\r\n\r\nأللّهم إنّي أريد أن أتمتّع بالعمرة إلى الحجّ على كتابك و سنّة نبيّك ؛ و اگر خواستى آنچه را اراده دارى در دلت بگو . » « 6 »\r\n\r\n5 - پس از آمادگى و عزم چنانچه سواره است تأمّل كند تا شترش او را بلند كند ،\r\n( 1 ) و اگر پياده است حركت را آغاز كند و سپس طبق آنچه در روايت پيش ذكر شد تلبيه بگويد .\r\nدر روايت صحيح ديگرى آمده است : « افضل اين است كه كمى راه برود سپس تلبيه بگويد . » « 7 » صورت تلبيه اين است : لبّيك أللّهم لبّيك ، لبّيك لا شريك لك لبّيك إنّ الحمد و النعمة لك و الملك لا شريك لك ؛ و اگر زياد كند بگويد : لبّيك يا ذا المعارج لبّيك ، و اگر بخواهد برابر آنچه در اخبار آمده مىتواند بر تلبيه‌ها بيفزايد ؛ و بايد در تلبيهء عمرهء تمتّع ، حجّ و عمره را با هم ذكر ، و نخست عمره و پس از آن حجّ را نيّت كند به اعتبار اين كه عمره داخل در حجّ تمتّع است .\r\nدر خبر صحيح آمده است كه امير مؤمنان ( ع ) در تلبيه مىفرمود : « لبّيك بحجّة و عمرة معا لبّيك » ؛ « 8 » و اگر به جا آورنده حجّ تمتّع اعمال خود را به نيّت حجّ آغاز كند جايز است ، زيرا عمرهء تمتّع داخل در حجّ است .\r\nبه جا آورندهء حجّ از همان لحظه كه محرم مىشود همهء چيزهايى كه پيش از اين ذكر شد بر او حرام مىگردد .\r\nكسى كه حجّ قران را به جا مىآورد مخيّر است كه با تلبيه يا اشعار و يا تقليد محرم شود و با هر كدام حجّ خود را آغاز كند بقيّه براى او مستحبّ است و احرام تنها با يكى از آنها منعقد خواهد شد .\r\nاشعار در اصطلاح عبارت از اين است كه حجّ كننده مذكور با نيزه بر جانب راست\r\n\r\n\r\n","description":"","footnote":"\r\n( 6 ) كافى ، ج 4 ، ص 232 .\r\n( 7 ) الفقيه ، ص 237 ، از روايت هشام بن حكم ، شماره 6 .\r\n( 8 ) تهذيب ، ج 1 ، ص 470 ضمن حديثى .\r\n","page_name":" 234 ","page_number":234},
  {"content":"\r\n\r\nكوهان شتر قربانى خود بزند ، گفته شده : كه از خون كوهان بر صورت شتر بمالد ؛ و تقليد اين است كه نعل كهنه‌اى بر گردن قربانى خود ببندد ، و اين اختصاص به گاو و گوسفند دارد ، چه اينها حيواناتى ضعيفترند .\r\n\r\n6 - در طول بستن احرام زياد تلبيه بگويد\r\n( 1 ) و آن را تكرار كند بويژه جملهء : لبّيك ذا المعارج لبّيك و هر زمان سواره‌اى ببيند ، يا بر تلّ و تپه‌اى بالا رود ، يا در درّه و زمين پستى فرود آيد ، همچنين در آخر شب و هنگام بيدارى از خواب و در عقب نمازها و در هر بار كه سوار و پياده مىشود با صداى بلند تلبيه را تجديد كند . در روايت حريز « 9 » آمده است : پيامبر خدا ( ص ) هنگامى كه محرم شد جبرئيل بر آن حضرت فرود آمد و عرض كرد : اصحاب خود را به عجّ و ثجّ امر كن ، عجّ ، تلبيه را با صداى بلند گفتن و ثجّ ، كشتن شتر قربانى است .\r\nافضل اين است كه كسى كه از مسجد شجره محرم مىشود و سواره است صدا را به تلبيه بلند نكند تا آنگاه كه مركوبش وارد بيابان شود ، و آن كه از مكّه احرام بسته است تلبيه نگويد تا زمانى كه مركوبش به قطاء « 10 » برسد و آن را بلند نگويد مگر زمانى كه مشرف بر سرزمين ابطح « 11 » شود و اگر اعمال حجّ را به جا مىآورد واجب است در روز عرفه به هنگام فرا رسيدن ظهر گفتن تلبيه را قطع كند . همچنين اگر به عمرهء تمتّع مشغول است هنگام ديدن خانه‌هاى مكّه ، و چنانچه عمرهء مفرده به جا مىآورد و براى بستن احرام از مكّه خارج شده با مشاهدهء خانهء كعبه ، و اگر از خارج مكّه محرم شده با ورود در حرم از گفتن تلبيه خوددارى كند .\r\n\r\nسوم . آداب دخول حرم تا طواف و آن شش چيز است :\r\n\r\n\r\n","description":"","footnote":"\r\n( 9 ) كافى ، ج 4 ، ص 336 ، شماره 5 .\r\n( 10 ) قطاء محلّى است پائين‌تر از ردم ، و ردم سدّى است كه مانع ورود سيل به خانه خدا مىشود و آن را مدعا مىگويند .\r\n( 11 ) مسيل يا زمين پست و هموار وسيعى است كه در كف آن سنگريزه است از منتهاى دره‌اى كه در وادى مناست آغاز ، و آخر آن به مقبره‌اى كه مردم مكه آن را معلّى مىنامند متّصل مىشود .\r\n","page_name":" 235 ","page_number":235},
  {"content":"\r\n\r\n\r\n1 - براى دخول در حرم از چاه ميمون يا رود فخّ « 12 » غسل كند ،\r\n( 1 ) و چون وارد حرم شود بگويد : أللّهم انّك قلت في كتابك المنزل - و قولك الحقّ - و أذّن في النّاس بالحجّ يأتوك رجالا و على كلّ ضامر يأتين من كلّ فج عميق أللّهم و انّي أرجو أن أكون ممّن أجاب دعوتك و قد جئت من شقّه بعيدة و من فجّ عميق سامعا لندائك و مستجيبا لك ، مطيعا لأمرك و كلّ ذلك بفضلك علىّ و احسانك إلىّ فلك الحمد على ما وفّقتنى له ، أبتغي بذلك الزّلفة عندك و القربة اليك و المنزلة لديك و المغفرة لذنوبي و التّوبة علىّ منها بمنّك أللّهم صلّ على محمّد و آل محمّد و حرّم بدنى على النّار و آمنّي من عذابك و عقابك برحمتك يا كريم .\r\n\r\n2 - غسل كند و با آرامش و وقار از سمت ابطح از ثنّيه كدا - به فتح كاف - وارد مكّه شود ،\r\n( 2 ) گفته‌اند : پيامبر خدا ( ص ) از شاهراه به آن عدول فرموده است ، و هنگام خروج از ثنيّه كدا - به ضمّ كاف - خارج شود ، و اين را ثنيّه سفلى و اولى را ثنيّه عليا مىگويند .\r\n\r\n3 - با غسل و با وقار و آرامش ، پابرهنه و با خشوع در حالى كه پاى راست را مقدّم بدارد از باب بنى شيبه وارد مسجد الحرام شود ،\r\n( 3 ) چه كسى كه با خشوع وارد آن شود گناهانش آمرزيده خواهد شد . هنگامى كه به در مسجد مىرسد بگويد : السّلام عليك ايّها النبىّ و رحمة اللّه و بركاته بسم اللّه و من اللّه و ما شاء اللّه و السّلام على رسول اللّه و آله و السّلام على ابراهيم و آله و السّلام على أنبياء اللّه و رسله و الحمد للّه ربّ العالمين .\r\n\r\n4 - به هنگامى كه نظرش به خانهء كعبه افتد بگويد :\r\n( 4 ) الحمد للّه الّذي عظّمك و شرّفك و كرّمك و جعلك مثابة للنّاس و أمنا مباركا و هدى للعالمين .\r\n\r\n5 - چون نظرش به حجر الأسود افتد در حالى كه روبروى آن قرار مىگيرد بگويد :\r\n\r\n\r\n","description":"","footnote":"\r\n( 12 ) بئر ميمون در قسمت بالاى مكّه است و منصور دوانقى در همان جا دفن شده است . فخّ به فتح اوّل و تشديد ثانى درّه‌اىست در مكّه كه حسين بن على بن حسن علوى در يوم الترويه به سال 169 به همراه گروهى از خاندانش در آن شهيد شده است ( المراصد ) .\r\n","page_name":" 236 ","page_number":236},
  {"content":"\r\n\r\n( 1 ) الحمد للّه الّذي هدانا لهذا و ما كنّا لنهتدى لو لا أن هدانا اللّه ، سبحان اللّه ، و الحمد للّه و لا إله الّا اللّه ، و اللّه اكبر ، لا إله الّا اللّه وحده لا شريك له ، له الملك و له الحمد يحيي و يميت ، و يميت و يحيي و هو حىّ لا يموت بيده الخير و هو على كلّ شيء قدير ، أللّهم صلّ على محمّد و آل محمّد كافضل ما صلّيت و باركت و ترحّمت على ابراهيم و آل ابراهيم إنّك حميد مجيد و سلام على جميع النبيّين و المرسلين و الحمد للّه ربّ العالمين ، أللّهم إنّي أومن بوعدك و اصدّق رسلك و أتّبع كتابك .\r\n\r\n6 - حجر الاسود را لمس كند و ببوسد ، و اگر نمىتواند دست بر آن كشد و دستش را ببوسد ،\r\n( 2 ) و اگر اين را هم نمىتواند با دستش به آن اشاره كند و دستش را ببوسد و بگويد :\r\nأمانتي أدّيتها و ميثاقي تعاهدته لتشهدلي بالموافاة ، آمنت باللّه و كفرت بالجبت و الطّاغوت و اللّات و العزّى و عبادة الشيطان و عبادة الأوثان و عبادة كلّ ندّ يدعى من دون اللّه .\r\n\r\nچهارم . طواف :\r\n( 3 ) در طواف واجب است شرايطى را كه در نماز معتبر است در آن رعايت كند اعمّ از طهارت از حدث و خبث ، طهارت لباس و بدن و محلّ طواف ، ستر عورت ، همچنين بايد ختنه كرده باشد ، و طهارت تنها در طواف واجب شرط است نه در مستحبّ . و نيز در طواف نيّت واجب است همچنين واجب است طواف را از حجر الاسود آغاز و بدان ختم كند ، و شروع عرفى كفايت مىكند ، ليكن متأخّران واجب دانسته‌اند طواف كننده نخستين جزء حجر الاسود را محاذى نخستين جزء از اعضاى مقدّم بدنش قرار دهد بگونه‌اى كه پس از نيّت به يقين يا به ظنّ با تمام بدنش بر آن عبور كند ؛ و نيز واجب است خانه كعبه را سمت چپ خود قرار دهد و حجر ( اسماعيل ) را در طواف داخل كند ، و در بين خانه و مقام ( ابراهيم ) طواف به عمل آورد ، و مقدار فاصله مقام را با كعبه در تمامى جهات جز بر حسب ضرورت رعايت كند ، ديگر آن كه طواف خود را با هفت بار دور زدن كامل گرداند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمستحبّ است در طواف با سكينه و وقار باشد و گامها را نزديك به هم بردارد ، و نزديك به كعبه باشد ليكن بر شادروان طواف نكند زيرا آن از خانه كعبه است ، و نيز مستحبّ است در هر دور مطابق آنچه ذكر كرديم حجر الاسود را ببوسد و اركان خانه بويژه ركن يمانى را در آغوش گيرد و چون به در خانه رسد بگويد : سائلك فقيرك مسكينك ببابك فتصدّق عليه بالجنّة ، أللّهم البيت بيتك ، و الحرم حرمك ، و العبد عبدك ، و هذا مقام العائذ المستجير بك من النّار ، فاعتقني و والديّ و أهلي و ولدي و إخوانى المؤمنين من النّار يا جواد يا كريم .\r\nچون مقابل ميزاب برسد بگويد : أللّهم أعتق رقبتي من النّار و وسّع علىّ من الرّزق الحلال و أدرء عنّي شرّ فسقة العرب و العجم ، و شرّ فسقة الجنّ و الإنس ، و در حال عبور بگويد : أللّهم إنّى إليك فقير و إنّي منك خائف مستجير ، فلا تبدّل اسمي و لا تغيّر جسمي .\r\nدر حال طواف بگويد : أللّهم انّي أسألك باسمك الّذي يمشي به على طلل « 13 » الماء كما يمشى به على جدد الأرض ، و أسألك باسمك المخزون المكنون عندك ، و أسألك باسمك الأعظم الأعظم الّذي اذا دعيت به أجبت ، و اذا سئلت به أعطيت أن تصلّي على محمّد و آل محمّد و أن تفعل بي كذا و كذا .\r\nدر هر دور چون به ركن يمانى رسد آن را در آغوش گيرد و ببوسد و بر پيامبر و خاندانش درود فرستد ؛ و در فاصلهء اين ركن با ركنى كه حجر الاسود در آن قرار دارد بگويد : ربّنا آتنا في الدّنيا حسنة و في الآخرة حسنة و قنا برحمتك عذاب النّار ؛ و چون مشغول دور هفتم طواف شود در مستجار بايستد ، و آن قسمت مؤخّر كعبه نزديك ركن يمانى مقابل در كعبه است ، در اين جا دستها را بگشايد و گونه و شكمش را به خانه بچسباند و بگويد : أللّهم البيت بيتك و العبد عبدك و هذا مقام العائذ بك من النّار ، أللّهم إنّى حللت بفنائك فاجعل قراي مغفرتك ، و هب لي ما بينى و بينك ،\r\n\r\n\r\n","description":"","footnote":"\r\n( 13 ) طلل : جاى بلند .\r\n","page_name":" 238 ","page_number":238},
  {"content":"\r\n\r\nو استوهبني من خلقك ، و آنچه بخواهد دعا كند و در پيشگاه پروردگار خود به گناهان خويش اعتراف كند و بگويد : أللّهم من قبلك الرّوح و الرّاحة و الفرج و العافية أللّهم إنّ عملي ضعيف فضاعفه لي و اغفرلي ما اطّلعت عليه منّي و خفي على خلقك ، أستجير باللّه من النّار ، و براى خود دعاى بسيار كند ، سپس ركن يمانى و ركنى را كه حجر الاسود در آن قرار داده شده است لمس كند و ببوسد و طواف خود را در همين جا به پايان برساند و بگويد : أللّهم قنّعني بما رزقتني و بارك لى فيما آتيتنى .\r\nچون از طواف فارغ شود به مقام ابراهيم ( ع ) بيايد و در آن جا دو ركعت نماز بگزارد و مقام را جلو خود قرار دهد ، و در ركعت نخست پس از حمد توحيد و در ركعت دوّم جحد را بخواند ، سپس تشهّد و سلام بگويد و خداوند را حمد و سپاس گويد و بر پيامبر ( ص ) و خاندانش درود بفرستد و از خداوند بخواهد كه اعمالش را بپذيرد و اين را آخرين حجّ او قرار ندهد ، و بگويد : الحمد للّه بمحامده كلّها على نعمائه كلّها حتّى ينتهى الحمد إلى ما يحبّ ربّي و يرضى أللّهم صلّ على محمّد و آل محمد و تقبّل منّي ، و طهّر قلبي ، و زكّ عملي ؛ و بايد در دعا زياد كوشش كند سپس نزد حجر الاسود حاضر شود و آن را لمس كند و ببوسد يا دست بر آن كشد يا به آن اشاره كند ، و همان چيزى را كه در اول گفته بود دوباره بگويد ، زيرا او ناگزير از آن است . بايد دانست كه طواف در هر حجّ و عمره ركن است و هر كس آن را بعمد ترك كند حجّ يا عمرهء او باطل خواهد بود ، و اگر بسهو ترك كند بايد قضاى آن را به جا آورد هر چند پس از اتمام مناسك باشد ، و چنانچه بازگشت به مكّه برايش دشوار باشد بايد براى اين عمل نايب انتخاب كند .\r\n\r\nپنجم - سعى ميان صفا و مروه :\r\n( 1 ) چون از طواف و توابع آن فراغت يافت كنار چاه زمزم بيايد و اگر بتواند پيش از آن كه به صفا برود از آب آن بنوشد و در هنگام آشاميدن بگويد : أللّهم اجعله علما نافعا ، و رزقا واسعا ، و شفاء من كلّ داء و سقم إنّك قادر يا ربّ العالمين .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nسپس به سوى صفا بيرون رود و از در مخصوص آن وارد شود و بر روى آن بايستد و به كعبه نگاه كند و روبروى ركنى كه حجر الاسود در آن است قرار گيرد . در اين هنگام خداوند را حمد و سپاس گويد و به قدرى كه مىتواند نعمتها و نيكيهايى را كه خدا به او كرده به ياد آورد ، و پس از آن سه بار بگويد : لا إله إلّا اللّه وحده لا شريك له ، له الملك و له الحمد يحيى و يميت و هو على كلّ شيء قدير ، و نيز سه بار بگويد : أللّهم إنّي أسألك العفو و العافية و اليقين في الدّنيا و الآخرة ، و سه بار بگويد : ربّنا آتنا في الدّنيا حسنة و في الاخرة حسنة و قنا عذاب النّار ، و صد بار بگويد : الحمد للّه و صد بار سبحان اللّه ، و صد بار لا إله الّا اللّه و صد بار أستغفر اللّه و أتوب إليه و صد بار صلّ على محمّد و آل محمد و سپس بگويد : يا من لا يخيب سائله و لا ينفد نائله ، صلّ على محمّد و آل محمّد و أعذني من النّار برحمتك ، و به آنچه دوست دارد براى خود دعا كند ، و بايد وقوف او در صفا در بار نخست طولانىتر از دفعات ديگر باشد . پس از آن از صفا فرود آيد و بر روى پلّه چهارم مقابل خانهء كعبه بايستد و بگويد : أللّهم انّي أعوذ بك من عذاب القبر و فتنته و غربته و وحشته و ظلمته و ضيقه و ضنكه ، أللّهم أظلّني في ظلّ عرشك يوم لا ظلّ إلّا ظلّك ؛ سپس از پلّه پايين آيد و در حالى كه پشتش را برهنه كرده باشد بگويد : يا ربّ العفو ، يا من أمر بالعفو ، يا من هو أولى بالعفو ، يا من يثيب على العفو ، العفو العفو العفو ، يا جواد يا كريم يا قريب يا بعيد اردد علىّ نعمتك ، و استعملني بطاعتك و مرضاتك ، سپس با آرامش و وقار به راه افتد تا به مناره برسد و اين طرف ديگر محلّ سعى است پس از آن با هروله سعى به جا آورد ، و بگويد : بسم اللّه و اللّه اكبر ، أللّهم صلّ على محمّد و آل محمّد ، أللّهم اغفر و ارحم و تجاوز عمّا تعلم إنّك أنت الأعزّ الاكرم و اهدني للّتي هي أقوم ، أللّهم إنّ عملي ضعيف فضاعفه لي و تقبّل منّى ، أللّهم لك سعيي و بك حولي و قوّتى ، تقبّل عملي يا من يقبل عمل المتّقين ، هنگامى كه از كوچه عطّاران گذشت هروله را قطع كند و با آرامش و وقار گام بردارد و بگويد : يا ذا المنّ و الطّول و الكرم و النعماء و الجود\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nصلّ على محمّد و ال محمّد و اغفرلي ذنوبي إنّه لا يغفر الذّنوب إلّا انت يا كريم .\r\nهنگامى كه به مروه درآمد بر آن بالا رود و بايستد بطورى كه خانهء كعبه بر او نمايان باشد و همان دعايى را كه بر كوه صفا خوانده بخواند و حوايج خود را از خداوند بخواهد و در دعاى خود بگويد : يا من أمر بالعفو ، يا من يجزى على العفو ، يا من دلّ على العفو ، يا من زيّن العفو ، يا من يثيب على العفو ، يا من يحبّ العفو ، يا من يعطى على العفو ، يا من يعفو على العفو ، يا ربّ العفو ، العفو العفو ، در اين موقع به پيشگاه خداوند گريه و زارى كند و اگر قادر بر گريه نيست تظاهر به آن كرده سعى كند هر چند به اندازهء بال مگسى اشك از چشمش سرازير شود ، و در دعا كردن بكوشد ؛ سپس از مروه فرود آيد و به سوى صفا رود و چون به كوچه عطّاران رسد سعى را با هروله به سوى مناره‌اى كه نزديك كوه صفاست انجام دهد و پس از رسيدن به آن هروله را قطع كند و قدم بردارد تا به كوه صفا درآيد و روى آن بايستد بطورى كه رويش به سوى خانهء كعبه باشد و آنچه را در دفعهء نخست گفته بگويد تا به كوه مروه درآيد . پس هفت بار ميان صفا و مروه طواف يا رفت و آمد كند بگونه‌اى كه وقوف او بر كوه صفا چهار بار و بر مروه چهار بار و سعى ميان آنها هفت دور باشد و از كوه صفا شروع و به مروه ختم گردد . كسى كه در قسمتى از بين راه هروله را ترك كند بايد بىآنكه رويش را به سمت ديگر بگرداند بطور قهقرا تا جايى كه هروله را ترك كرده واپس رود سپس از آن جا تا محلّى كه بايد هروله را در آن قطع كند هروله كنان حركت كند .\r\nدر سعى طهارت از حدث و خبث مستحبّ است و مىدانيم كه سعى در حجّ و عمره ركن است ، و كسى كه به عمد آن را ترك كند حجّ يا عمره‌اش باطل است . ليكن اگر از روى فراموشى ترك كرده باشد آن را به جا آورد و چنانچه اداى آن بر او دشوار باشد براى آن نايب بگيرد .\r\nهنگامى كه از عمل سعى فارغ شد بايد از مروه فرود آيد ، و موهاى سرش را از هر طرف و موهاى ابروها و محاسن و شاربش را اندكى كوتاه كند و ناخنهايش را بگيرد و\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمسمّاى كوتاه كردن مو يا ناخن كافى است ، و چون اين كارها را انجام دهد از احرام خارج شده و آنچه بر او حرام گرديده بود حلال مىشود .\r\n\r\nششم - وقوف به عرفات و آنچه پيش از آن است :\r\n( 1 ) حج‌ّگزار چون براى حجّ محرم شود ، چنان كه گذشت بايد تلبيه‌گويان رهسپار منا شود و سزاوار است كه رفتن به سوى منا در يوم التّروية انجام شود ، و مخيّر است كه پيش از نماز ظهر و عصر كوچ كند يا پس از آن ؛ ليكن امام بايد پيش از نماز ظهرين رهسپار منا شود تا نمازها را در آن جا برگزار كند و در اين باره تأكيد شده است . حج‌ّگزار به هنگامى كه متوجّه منا مىشود بگويد :\r\nأللّهم إيّاك أرجو ، و إيّاك أدعو فبلّغني أملى ، و أصلح لي عملي ؛ و چون به منا وارد شد بگويد : الحمد للّه الّذي أقدمنيها صالحا في عافية و بلّغني هذا المكان ، أللّهم و هذه منى و هى ممّا مننت به على أوليائك و أهل طاعتك و انّما أنا عبدك و في قبضتك . سپس نماز مغرب و عشا را در منا و نماز صبح را در مسجد خيف به جا آورد .\r\nبايد نماز خود را در كنار مناره‌اى كه در وسط مسجد است و از هر طرف سى ذراع فاصله دارد بگزارد ، چه اين مكان مسجد پيامبر ( ص ) و جايگاه نماز پيامبرانى بوده كه پيش از آن حضرت در اين مسجد نمازگزارده‌اند و آنچه در پيرامون مناره از هر طرف خارج از اين سى ذراع است جزء مسجد نيست . شايسته است حج‌گزار تا طلوع فجر روز عرفه در منا بسر برد ، ليكن جايز نيست آن را در وادى محسّر « 14 » بگذراند مگر پس از دميدن آفتاب . خروج از منا پيش از طلوع فجر جز به هنگام ضرورت جايز نيست ، ليكن امام بايد تا دميدن خورشيد در آن جا بماند . سپس حج‌گزار بايد به سوى عرفات رهسپار شود ، و او در حالى كه رو به سوى آن دارد بگويد : أللّهم إليك صمدت ، و ايّاك أعتمدت ، و وجهك اردت ، و قولك صدّقت و أمرك اتّبعت أسألك أن تبارك\r\n\r\n\r\n","description":"","footnote":"\r\n( 14 ) عبد المؤمن بغدادى در المراصد مىگويد : محسّر با ضمّ ميم و فتح حاء و كسر سين مشدّد و راء نام دره‌اى است ميان منا و مزدلفه و آن نه از مناست و نه از مزدلفه ، آنچه مشهور است همين است . و گفته شده كه :\r\nآن محلّى ميان مكّه و عرفه است ، و نيز گفته‌اند : نام محلّى ميان منا و عرفه است .\r\n","page_name":" 242 ","page_number":242},
  {"content":"\r\n\r\nلي في أجلي و أن تقضي لي حاجتي و أن تجعلني ممّن تباهى به اليوم من هو أفضل منّى . پس از آن تلبيه‌گويان رهسپار عرفات شود و هنگامى كه وارد عرفات شد و خيمه خود را در نمره كه نزديك مسجد است برپا كند زيرا پيامبر خدا ( ص ) در همان‌جا خيمه و قبّهء خويش را برپا كرد . چون ظهر روز عرفه فرا رسد تلبيه را قطع و غسل كند و نمازهاى ظهر و عصر را با يك اذان و دو اقامه در آن مكان به جا آورد . اين كه دستور داده شده در گزاردن نماز شتاب و هر دو نماز با هم خوانده شود به خاطر اين است كه براى دعا فراغت حاصل گردد . زيرا عرفه ، روز دعا و مسألت از درگاه پروردگار است .\r\nسپس با آرامش و وقار به موقف بيايد و در دامنهء كوه سمت چپ آن بايستد و دعاى اين موقف را بخواند ، و براى پدر و مادرش زياد دعا و از خداوند جهت آنها طلب عفو و بخشش كند ، و در آن جا جز با طهارت و غسل توقّف نكند ، بار و بنهء خود را جمع كند و با تمام وجود و از ته دل رو به سوى دعا آورد . وقوف در عرفات تا غروب آن روز واجب است ، و اگر پيش از غروب از آن جا بعمد كوچ كند بايد يك شتر قربانى كند ، و اگر نداند و يا فراموش كند چيزى بر او نيست .\r\nدر الفقيه « 15 » آمده كه زرعه از ابى بصير از ابى عبد اللّه ( ع ) روايت كرده كه فرموده است : « هنگامى كه به موقف آمدى روبروى خانهء كعبه قرار گير و خداوند را صد بار تسبيح و صد بار تكبير و صد بار بگو : ما شاء اللّه لا قوّة إلّا باللّه ، و صد بار اشهد أن لا إله الّا اللّه وحده لا شريك له ، له الملك و له الحمد يحيي و يميت و يميت و يحيي بيده الخير و هو على كلّ شيء قدير ، سپس ده آيه از آغاز سوره بقره و پس از آن سه بار قل هو اللّه احد و آية الكرسى را مىخوانى و چون از آنها فارغ شدى آيه سخره را تا آخر آن بخوان و آن اين است :  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ . . .  سپس قل   أَعُوذُ بِرَبِّ الْفَلَقِ ،   و   قُلْ أَعُوذُ بِرَبِّ النَّاسِ   ؛ و چون از آنها فارغ شدى خداوند متعال را بر نعمتهايى كه به تو ارزانى داشته است سپاس گوى ،\r\n\r\n\r\n","description":"","footnote":"\r\n( 15 ) همان مأخذ ، ص 286 ، شماره 30 .\r\n","page_name":" 243 ","page_number":243},
  {"content":"\r\n\r\nو نعمتهاى او را به ياد آور و يكايك را بشمار ، و بر نعمت زن و فرزند يا مال كه به تو كرامت فرموده او را ستايش كن و بر آنچه تو را بدان آزموده و مبتلا ساخته سپاسگزارى كن و بگو : أللّهم لك الحمد على نعمائك الّتى لا تحصى بعدد و لا تكافئ به عمل ، و به هر آيه‌اى از آيات قرآن كه خداوند در آن خود را ستوده ، و به هر تسبيحى كه در هر آيه خود را تنزيه كرده ، و به هر تهليلى كه در قرآن براى خود فرستاده او را حمد و تسبيح و تهليل گوى و بر محمّد و خاندانش زياد صلوات بفرست و در اين مورد بسيار كوشش كن ، و به هر نامى كه خداوند خود را در قرآن بدان ناميده و به هر اسمى كه آن را نيكو مىشمارى او را بخوان ، و به نامهايى كه در آخر سوره حشر آمده است او را ياد كن و بگو : أسألك يا اللّه يا رحمان بكلّ اسم هو لك ، و أسألك بقوّتك و قدرتك و عزّتك و بجميع ما أحاط به علمك و بجمعك و بأركانك كلّها و بحقّ رسولك ( ص ) و باسمك الأكبر الأكبر ، و باسمك العظيم الّذي من دعاك به كان حقّا عليك أن تجيبه ، و باسمك الأعظم الأعظم الأعظم الّذي من دعاك به كان حقّا عليك أن لا تردّه ، و أن تعطيه ما سأل أن تغفر لي جميع ذنوبي في جميع علمك فيّ . » همهء حوايج دنيا و آخرت خود را از خدا بخواه و اشتياق خود را براى تشرّف در آينده و در هر سال به پيشگاه او عرضه بدار ، و هفتاد بار بهشت را مسألت كن ، و هفتاد بار توبه كن ، و بايد از جملهء دعاهاى تو اين باشد : أللّهم فكّني من النّار ، و أوسع عليّ من رزقك الحلال الطيّب ، و ادرأ عنّى شرّ فسقة الجنّ و الإنس و شرّ فسقة العرب و العجم . بارى اگر اين دعا را مقدّم داشتى و هنوز خورشيد غروب نكرده بود آن را دوباره بخوان و از دعا و زارى و مسألت از درگاه الهى خسته و ملول مشو .\r\nمعاوية بن عمّار « 16 » از ابى عبد اللّه ( ع ) روايت كرده : پيامبر خدا ( ص ) به على ( ع ) فرموده است : آيا دعاى روز عرفه را كه دعاى پيامبران پيش از من بوده است به تو ياد دهم ؟ على ( ع ) عرض كرد : آرى اى پيامبر خدا فرمود : مىگويى : لا إله إلّا اللّه\r\n\r\n\r\n","description":"","footnote":"\r\n( 16 ) الفقيه ، ص 287 ، شماره 31 ؛ تهذيب ، ج 1 ، ص 498 به سند ديگر با زيادتى در آخر آن .\r\n","page_name":" 244 ","page_number":244},
  {"content":"\r\n\r\nوحده لا شريك له ، له الملك و له الحمد ، يحيي و يميت و يميت و يحيي و هو حيّ لا يموت بيده الخير و هو على كلّ شيء قدير ، أللّهم لك الحمد أنت كما تقول و خير ما يقول القائلون ، أللّهم لك صلاتي و ديني و محياى و مماتي و لك تراثي و بك حولي و منك قوّتي أللّهم إنّي أعوذ بك من الفقر و من وسواس الصّدر و من شتات الأمر و من عذاب النّار و من عذاب القبر أللّهم إنّي أسألك من خير ما تأتي به الرّياح ، و أعوذ بك من شرّ ما تأتي به الرّياح و أسألك خير الليل و النّهار . » در روايت عبد اللّه بن سنان است « 17 » : « أللّهم اجعل في قلبي نورا و في سمعي و بصري و لحمي و دمي و عظامي و عروقي و مفاصلي و مقعدي و مقامي و مدخلي و مخرجي نورا و أعظم لي نورا يا ربّ يا ربّ يوم ألقاك انّك على كلّ شيء قدير . » مصنّف كتاب مذكور « 18 » مىگويد : اين دعاى كافى و كاملى است براى موقف عرفه ، و من دعاى جامعى براى آن در كتاب دعاء الموقف نقل كرده‌ام ؛ هر كس بخواهد به آن كتاب مراجعه كند ، و انشاء اللّه با آن خدا را بخواند . پايان گفتار الفقيه مىگويم : دعاى عرفهء امام حسين بن على ( ع ) « 19 » و همچنين دعاى علىّ بن الحسين ( ع ) در صحيفه مباركه « 20 » مشهور است . وقوف يا بودن در عرفه ركن است ؛ هر كس آن را بعمد ترك كند حجّ او باطل است ؛ و اگر داراى عذرى بوده چنانچه بتواند تا پيش از فجر روز قربان آن را تدارك كند و گرنه وقوف در مشعر او را كافى است ؛ و اگر در امكان تدارك آن تا پيش از فجر دچار شكّ شود واجب نيست آن را تدارك كند و وقوف در مشعر او را كفايت مىكند و حجّ او درست است .\r\n\r\nهفتم - در كوچ كردن از عرفات به مشعر الحرام\r\n( 1 ) و وقوف در آن : در الفقيه « 21 » آمده است كه در روز عرفه هنگامى كه آفتاب غروب كرد با آرامش و وقار حركت ، و با طلب\r\n\r\n\r\n","description":"","footnote":"\r\n( 17 ) الفقيه ، ص 287 ، شماره 32 ؛ تهذيب ، ج 1 ، ص 498 ذيل حديث .\r\n( 18 ) از سخنان شيخ صدوق در ذيل اين حديث است .\r\n( 19 ) اقبال الاعمال سيّد بن طاووس ، ص 309 .\r\n( 20 ) صحيفه سجّاديه ، دعاى چهل و هفتم .\r\n( 21 ) همان مأخذ ، ص 287 ، شماره 33 .\r\n","page_name":" 245 ","page_number":245},
  {"content":"\r\n\r\nآمرزش از خداوند از آن جا كوچ كن چه حقّ تعالى فرموده است :  ثُمَّ أَفِيضُوا مِنْ حَيْثُ أَفاضَ النَّاسُ  « 22 »  وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ . \r\nزرعه از ابى بصير روايت كرده كه ابى عبد اللّه ( ع ) فرموده است : « چون روز عرفه آفتاب غروب كرد بگو : أللّهم لا تجعله آخر العهد من هذا الموقف و ارزقنيه أبدا ما ابقيتني و اقلبني اليوم مفلحا منجحا مستجابا لي مرحوما مغفورا لي بافضل ما ينقلب به اليوم أحد من و فدك و حجّاج بيتك الحرام ، و اجعلني اليوم من اكرم و فدك عليك و أعطني أفضل ما أعطيت أحدا منهم من الخير و البركة و الرحمة و الرّضوان و المغفرة ، و بارك لي فيما أرجع إليه من اهل و مال او قليل او كثير و بارك لهم فيّ . » چون از آن جا كوچ كنى در راه رفتن روش ميانه را برگزين و بر تو است كه با آرامش و وقار باشى و وجيف را كه نوعى راه رفتن شتر است و بسيارى از مردم در كوهها و درّه‌ها بدان عادت دارند ترك كنى ، زيرا پيامبر خدا ( ص ) شترش را باز مىداشت تا حدّى كه سر شتر به رانش مىرسيد ، و به آرامش دستور مىداد . لذا بايد سنّت آن حضرت متابعت شود . بارى چون به كثيب احمر كه در سمت راست جاده است رسيدى بگو : أللّهم ارحم موقفي و بارك لي في عملي و سلّم لي ديني و تقبّل مناسكي . چون به مزدلفه كه آن را جمع مىنامند درآمدى در بطن الوادى كه سمت راست جادّه و نزديك مشعر الحرام است فرود آى ، و اگر در آن جايى نيافتى نبايد از آبگيرهايى كه در وادى محسّر است تجاوز كنى ، زيرا اينها حدّ فاصل ميان جمع [ مزدلفه 
  ] و مناست . نمازهاى مغرب و عشا را با يك اذان و دو اقامه بگزار ، و نوافل مغرب را پس از نماز عشاء به جاى آور ، و در شب يوم النّحر نماز مغرب را جز در مزدلفه برگزار مكن ، اگر ربع شب يا ثلث آن سپرى شد بقيّه شب را در مزدلفه بمان . و بايد از جمله دعاهاى تو در آن اين باشد : أللّهم هذه جمع فاجمع لي فيها جوامع الخير كلّه ، أللّهم لا تؤيسنى من الخير الّذى سألتك أن تجمعه لي في قلبي ، و عرّفني ما عرّفت\r\n\r\n\r\n","description":"","footnote":"\r\n( 22 ) بقره / 199 : سپس از همان جا كه مردم كوچ مىكنند ( به سوى سرزمين منا ) كوچ كنيد و از خداوند آمرزش بخواهيد كه خدا آمرزنده و مهربان است .\r\n","page_name":" 246 ","page_number":246},
  {"content":"\r\n\r\nاوليائك في منزلي هذا و هب لي جوامع الخير و اليسر كلّه . اگر توانستى آن شب را نخوابى مخواب ، زيرا درهاى آسمانها براى بالا رفتن صداى مؤمنان در اين شب باز است . آنان آوايى همچون آواى زنبوران عسل دارند ، خداوند متعال مىگويد : من پروردگار شما هستم ، و شما بندگان من هستيد . اى بندگان من حقّم را ادا كرديد ، و حقّ است بر من كه دعايتان را اجابت كنم و بار گناه را از دوش هر كس كه بخواهم در اين شب برمىدارم ، و گناهان هر كس را كه اراده كنم مىآمرزم .\r\nصدوق در الفقيه مىگويد : سنگريزه‌هاى لازم را براى رمى جمرات از مزدلفه برگير ، و اگر خواستى آنها را از محلّ اقامت خود در منا بردار ، و مبادا از سنگريزه‌هاى رمى شده برگيرى . همچنين نبايد مانند آنچه مردم عوام مىكنند سنگها را خرد و تكثير كنى ، باكى نيست كه سنگهاى مورد نياز خود را براى رمى جمرات از هر جاى حرم جز از مسجد الحرام و مسجد خيف بردارى ، و سنگها نقطه‌دار و همچون دانه‌هاى سفالى زينتى و به اندازه يك سر انگشت بوده و هفتاد عدد باشد ؛ آنها را بشوى و در كنار جامه‌ات محفوظ بدار .\r\nهنگامى كه فجر طلوع كند نماز بامداد را بخوان و در مشعر الحرام در دامنهء كوه وقوف كن . مستحبّ است كسى كه حجّ نخست اوست مشعر الحرام را پياده يا اگر سوار است بسرعت برود . خداوند متعال فرموده است :  فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ عِنْدَ الْمَشْعَرِ الْحَرامِ وَ اذْكُرُوهُ كَما هَداكُمْ وَ إِنْ كُنْتُمْ مِنْ قَبْلِهِ لَمِنَ الضَّالِّينَ  « 23 » ؛ و بايد براى وقوف غسل كرده باشى و در اين هنگام بگو : أللّهم ربّ المشعر الحرام و ربّ الرّكن و المقام و ربّ الحجر الاسود و زمزم و ربّ الايّام المعلومات فكّ رقبتي من النّار و اوسع عليّ من رزقك الحلال و ادرأ عنّي شرّ فسقة الجنّ و الإنس و شرّ فسقة العرب و العجم ، أللّهم أنت خير مطلوب إليه و خير مدعوّ و خير مسؤل و لكلّ وافد جائزة فاجعل جائزتي في موطنى هذا أن تقيلني عثرتي و تقبل معذرتي و تتجاوز\r\n\r\n\r\n","description":"","footnote":"\r\n( 23 ) بقره / 198 : . . . هنگامى كه از عرفات كوچ كرديد خدا را در نزد مشعر الحرام ياد كنيد ، او را ياد كنيد همانطور كه شما را هدايت كرد . اگر چه پيش از آن از گمراهان بوديد .\r\n","page_name":" 247 ","page_number":247},
  {"content":"\r\n\r\nعن خطيئتى و تجعل التّقوى من الدّنيا زادي و تقلبني مفلحا منجحا مستجابا لي بأفضل ما يرجع به أحد من وفدك و حجّاج بيتك الحرام .\r\nبراى خود ، پدر و مادر ، فرزندان ، خانواده ، مال و دارايىات و برادران و خواهران مؤمن بسيار دعا كن چه آن جا محلّى شريف و عظيم و وقوف در آن جا واجب است .\r\nهنگامى كه خورشيد دميد هفت بار در پيشگاه خداوند به گناهانت اعتراف كن ، و هفت بار از او بخواه كه به تو توفيق توبه دهد ، و هنگامى كه در مزدلفه جمعيّت زياد و جا تنگ شد به سوى مأزمين « 24 » بالا روند . پايان گفتار صدوق مىگويم : بودن در مشعر الحرام به حدّى كه صدق وقوف كند ركن است . هر كس آن را بعمد ترك كند حجّى براى او نيست ، و اگر به سبب عذرى آن را ترك كرده است هر چند پيش از زوال باشد آن را تدارك كند و در غير اين صورت بنا به قول اصحّ حجّ او باطل است ، هر چند وقوف اختيارى عرفه را درك كرده باشد .\r\n\r\nهشتم . در كوچ كردن از مشعر الحرام به منا\r\n( 1 ) و اداى مناسك آن : صدوق در الفقيه گفته است : هنگامى كه خورشيد بر كوه ثبير « 25 » بتابد و شتران جاى پاى خود را ببينند به منا كوچ كن . مبادا پيش از طلوع خورشيد كوچ كنى كه در اين صورت بر تو واجب خواهد شد يك گوسفند قربانى كنى ، هنگامى كه رهسپار منا مىشوى با آرامش و وقار حركت كن . اگر پياده راه مىپيمايى و يا اگر سواره‌اى در رفتن حدّ ميانه را انتخاب كن و بر تو است كه پيوسته استغفار كنى ، چه خداوند متعال فرموده است :  ثُمَّ أَفِيضُوا مِنْ حَيْثُ أَفاضَ النَّاسُ وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ  ؛ و پس از كوچ كردن مردم از مشعر الحرام توقّف در آن كراهت دارد . بارى چون به وادى محسّر رسيدى و آن بيابان بزرگى ميان مزدلفه و مناست و به منا نزديكتر است به مقدار صد گام با شتاب حركت كن و اگر سواره هستى مركب خود را اندكى به سرعت درآور و بگو : ربّ اغفر و ارحم و\r\n\r\n\r\n","description":"","footnote":"\r\n( 24 ) مأزمين دو تنگه است كه يكى ميان مزدلفه و عرفه و ديگرى بين مكّه و مناست .\r\n( 25 ) ثبير به تقديم ثاى سه نقطه بر باى يك نقطه نام كوهى ميان مكّه و مناست و از منا ديده مىشود و رو به سمت مكّه در طرف راست قرار دارد .\r\n","page_name":" 248 ","page_number":248},
  {"content":"\r\n\r\nتجاوز عمّا تعلم إنّك أنت الأعزّ الأكرم ، همان‌گونه كه در سعى مكّه گفتى . پيامبر خدا ( ص ) در اين جا شترش را به حركت در مىآورد ، و مىفرمود : أللّهم سلّم عهدي « 26 » و اقبل توبتى و أجب دعوتي و اخلفني فيما تركت بعدي . » كسى كه سعى در وادى محسّر را ترك كند لازم است برگردد و آن را به جا آورد ، و كسى كه محلّ سعى را در اين وادى نمىداند از مردم بپرسد .\r\nسپس به سوى منا روانه شو ، و چون به منا منزل كردى قصد رمى جمره عقبه كن كه آن دورترين جمره است و بايد با وضو باشى و از سنگريزه‌هايى كه براى رمى جمرات با خوددارى هفت عدد بيرون آور و در وسط وادى رو به قبله بايست بطورى كه ميان تو و جمره ده يا پانزده گام فاصله باشد و در حالى كه رو به قبله‌اى و سنگريزه‌ها در كف دست چپ توست بگو : أللّهم هذه حصياني فأحصهنّ لي و ارفعهنّ في عملي . سپس يكى يكى از آنها را بردار و از روبرو به جمره بزن ، و از بالا آن را ميفكن ؛ و با هر سنگريزه‌اى كه پرت مىكنى بگو : اللّه أكبر أللّهم ادحر « 27 » عنّي الشّيطان و جنوده أللّهم اجعله حجّا مبرورا و عملا مقبولا و سعيا مشكورا و ذنبا مغفورا أللّهم ايمانا بك و تصديقا بكتابك و على سنّة نبيّك محمّد ( ص ) ، تا آنگاه كه هفت سنگ را به آن بزنى ؛ جايز است با هر سنگريزه‌اى كه به جمره مىزنى يك تكبير بگويى . اگر احيانا سنگى از دستت در جمره يا در راه بيفتند به جاى آن سنگريزه‌اى از جلوى پايت بردار ، و مبادا از سنگهاى رمى شده بردارى .\r\nالفقيه مىگويد : بايد در روزهاى دوم و سوم و چهارم در هر روز بيست و يك سنگريزه رمى جمرات كنى ، به جمره اول هفت سنگريزه مىزنى و در آن جا مىايستى و دعا مىكنى ؛ به جمره دوم نيز هفت سنگريزه پرتاب مىكنى و نزد آن مىايستى و دعا مىكنى ؛ پس از آن هفت سنگريزه به جمرهء سوّمى پرتاب مىكنى ليكن در اين جا نمىايستى . هنگامى كه در روز قربانى از رمى جمرات به محلّ خود در منا بازگشتى بگو :\r\n\r\n\r\n","description":"","footnote":"\r\n( 26 ) كافى ، ج 4 ، ص 471 : « أللّهم سلّم لى عهدي » .\r\n( 27 ) دحر به معناى راندن و دور كردن است .\r\n","page_name":" 249 ","page_number":249},
  {"content":"\r\n\r\nأللّهم بك وثقت و عليك توكّلت فنعم الربّ أنت و نعم المولى و نعم النّصير .\r\nحيوان قربانى خود را اگر شتر يا گاو و گوسفند است خريدارى كن و اگر نه قوچ نر فربهى ، و اگر آن را نيافتى گوسفند اخته‌اى و اگر آن را نيز نيافتى بز نرى و اگر اين را هم نيابى آنچه را ميسّر تو است قربانى كن و شعائر الهى را بزرگ شمار  فَإِنَّها مِنْ تَقْوَى الْقُلُوبِ .  و نبايد پوست يا قلاده يا بخش مهمّ آن را به قصّاب دهى بلكه همه آن را صدقه ده و از دادن چيزى از آن به قصّاب خوددارى كن .\r\nهنگامى كه قربانى خود را خريدارى كردى رو به قبله او را نحر يا ذبح كن و بگو :\r\nوجّهت وجهى للّذي فطر السّماوات و الأرض حنيفا مسلما و ما أنا من المشركين ، إنّ صلاتي و نسكي و محياي و مماتي للّه ربّ العالمين لا شريك له و بذلك أمرت و أنا من المسلمين ، أللّهمّ منك و لك بسم اللّه و اللّه أكبر ، أللّهم تقبّل منّى .\r\nپس از آن قربانى را ذبح كن و سر او را تا نمرده و سرد نشده جدا مكن ؛ سپس از آن بخور و صدقه بده و به هر كس كه بخواهى اهداء كن .\r\nمىگويم : قربانى كمتر از يك رأس كافى نيست مگر به هنگام ضرورت ، و قربانى كردن يك گاو از سوى پنج نفر چنانچه همخوراك باشند مجزى است . در خبر صحيح آمده كه قربانى اگر غير از گوسفند است بايد ثنّى باشد و در گوسفند كافى است كه دو ساله باشد . شتر ثنّى آن است كه وارد ششمين سال عمر خود ، و در غير شتر داخل سوّمين سال و به قولى دوّمين سال خود شده باشد . و نيز بايد حيوان قربانى كامل و بىنقص باشد و چنانچه كور يا لنگ و يا گوش بريده باشد كافى نخواهد بود ، مگر آن كه گوشش شكافته و يا سوراخ شده و چيزى از آن تلف نشده باشد .\r\nدر الفقيه آمده پيامبر ( ص ) فرموده است : « حيوان لنگ ، كور كه لنگى و كورى آنها آشكار است و نيز حيوان لاغر ، گر ، گوش بريده و شكسته شاخ را قربانى نكنيد . » « 28 » مستحبّ است حيوان قربانى فربه باشد و چنان كه در اخبار آمده در سياهى بيند ، در\r\n\r\n\r\n","description":"","footnote":"\r\n( 28 ) همان مأخذ ، ص 273 ، شماره 7 .\r\n","page_name":" 250 ","page_number":250},
  {"content":"\r\n\r\nسياهى راه برود ، و در سياهى بخورد و بياشامد . تفسير اين صفات سه گانه مشهور است و گفته شده اين اوصاف از اهل بيت ( ع ) روايت شده است . ديگر اين كه قربانى در شب عرفه به عرفات آورده شده باشد ، و اين كه شتر و گاو قربانى مادّه و اگر گوسفند است نر باشد ، و شتر را ايستاده و در حالى كه ميان پا و زانوى شتر بسته شده باشد قربانى ، و نيزه را از سمت راست بر آن وارد كنند ، و اين كه خود انسان اگر آگاهى دارد حيوان را ذبح كند و گرنه دستش را با دست ذبح كننده همراه سازد .\r\nهنگامى كه از قربانى فارغ شد ، در حالى كه رو به قبله باشد سرش را بتراشد و از موى جلو سر شروع كند و بگويد : أللّهم أعطني بكلّ شعرة نورا يوم القيامة ، و موهاى خود را در منا زير خاك كند ، و چنانچه بخواهد مىتواند موى سرش را كوتاه كند ، ليكن كسى كه حجّ نخستين اوست و ملبّد يعنى آن كه براى جلوگيرى از ژوليدگى مو و پيدايش حشره صمغ يا خطمى در ميان موهايش گذارده شايسته بلكه واجب است سرش را بتراشد .\r\nزمانى كه سرش را تراشيد همه چيز جز بوى خوش و زن بر او حلال مىشود ؛ و هنگامى كه طواف حجّ و سعى ميان صفا و مروه را به جا آورد بوى خوش ، و وقتى طواف نساء را انجام دهد زن بر او حلال مىشود .\r\nبر كسى كه حجّ تمتّع مىگزارد واجب است در روز قربانى يا فرداى آن روز رهسپار مكّه شود تا طواف زيارت و سعى و طواف نساء را به جا آورد و تأخير از آن جايز نيست . ليكن براى كسى كه حجّ مفرده مىگزارد وقت موسّع است و مىتواند اعمال مذكور را به تأخير اندازد .\r\nبر حج‌ّگزار واجب است شبهاى يازدهم و دوازدهم ذى الحجّة را در منا بيتوته كند ، و اگر اين شبها را در جاى ديگر بسر برد بايد در برابر هر شب يك گوسفند قربانى كند ، مگر اين كه در غير آن جا مشغول به عبادت باشد يا آن كه پس از آن نيمهء شب از منا بيرون رود .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nنهم - در كوچ كردن از منا :\r\n( 1 ) شيخ صدوق در الفقيه « 29 » گفته است : چون خواستى روز چهارم پس از روز قربانى از منا كوچ كنى هنگامى كه خورشيد طلوع كرد كوچ كن و بر تو واجب نيست كه در ساعت معيّنى از روز يا پيش از ظهر و يا بعد از ظهر حركت كنى ، ليكن اگر خواستى با نخستين گروه در سوّمين روز پس از قربانى منا را ترك كنى هنگامى كه ظهر فرا رسيد آن جا را ترك كن ، زيرا اجازه ندارى پيش از زوال از آن جا كوچ كنى و اگر در منا توقّف كنى تا آفتاب غروب كند اجازه ندارى از آن جا خارج شوى و بر تو واجب است كه تا روز چهارم پس از روز قربانى در منا اقامت داشته باشى و اين آخرين كوچ كردن است . سپس با گفتن تهليل و حمد و ثناى خداوند و دعا رهسپار مكّه شو .\r\nچون به مسجد پيامبر ( ص ) يعنى مسجد الحصباء رسيدى وارد آن شو و به اندازه‌اى كه رفع خستگى كنى به پشت بر روى زمين قرار گير و استراحت كن امّا كسى كه جزء گروه نخست از منا كوچ كرده است نمىتواند تحصّب يعنى بدين گونه كه ذكر شد رفع خستگى كند . پس از آن با آرامش و وقار وارد شهر مكّه شو زيرا در اين موقع از تمام آنچه در حجّ يا عمره بر تو واجب بوده فراغت يافته‌اى ، و يك درهم خرما خريدارى كن و آن را صدقه بده تا كفّاره چيزى باشد كه ممكن است در حال احرام از تو سر زده باشد و تو ندانسته‌اى .\r\nاگر دوست دارى كه وارد خانهء كعبه شوى وارد شو ، و اگر نخواهى در آن داخل شوى چيزى بر تو نيست مگر آن كه صروره باشى يعنى نخستين حجّ تو باشد كه در اين صورت ناگزير از دخول در آنى ، و بايد پيش از ورود غسل كنى و هنگام دخول بگويى :\r\nأللّهم انّك قلت في كتابك و من دخله كان آمنا فآمنّي من عذابك عذاب النّار .\r\nسپس بر روى سنگفرش ميان دو ستون مسجد دو ركعت نماز بگزار . در ركعت نخست سوره حمد و حم سجده و در ركعت دوم به عدد آيات آن سوره قرآن تلاوت كن و در زواياى مسجد نماز بگزار و بگو : أللّهم من تهيّأ او تعبّأ او أعدّا و استعدّ لوفادة الى\r\n\r\n\r\n","description":"","footnote":"\r\n( 29 ) همان مأخذ ، ص 291 ، شماره 57 .\r\n","page_name":" 252 ","page_number":252},
  {"content":"\r\n\r\nمخلوق رجاء و رفده و نوافله و جوائزه فإليك يا سيّدي تهيئتي و إعدادي و استعدادي رجاء رفدك و نوافلك و جائزتك فلا تخيّب اليوم رجائي يا من لا يخيّب عليه سائل و لا ينقصه نائل و لا يبلغ مدحته قائل فإنّى لم آتك به عمل صالح قدّمته و لا شفاعة مخلوق رجوتها لكنّى أتيتك مقرّا بالظّلم و الإساءة على نفسي ، أتيتك بلا حجّة و لا عذر فأسألك يا من هو كذلك ان تعطينى منيتى و تقلّبني برحمتك و لا تردّني محروما خائبا يا عظيم يا عظيم أرجوك للعظيم أسألك يا عظيم أن تغفر لي الذنب العظيم فإنّه لا يغفر الذّنب العظيم الّا العظيم ؛ و بايد با كفش و نعلين وارد آن نشوى و آب دهن و آب بينى در آن نيندازى .\r\nهنگامى كه خواستى خانه كعبه را وداع كنى هفت بار آن را طواف كن و در هر كجاى حرم كه خواستى دو ركعت نماز بگزار و در حطيم حاضر شو - حطيم ميان در كعبه و حجر الاسود است - و در حالى كه ايستاده و به پرده كعبه چنگ زده باشى حمد و ثناى الهى را به جاى آور و بر پيامبر خدا ( ص ) و خاندانش درود بفرست سپس بگو : أللّهم عبدك و ابن عبدك ابن أمتك حملته على دوابّك و سيّرته في بلادك و اقدمته المسجد الحرام ، أللّهم و قد كان في أملي و رجائي أن تغفر لي فإن كنت يا ربّ قد فعلت ذلك فازدد عنّى رضى و قرّبني إليك زلفى و إن لم تكن يا ربّ فعلت ذلك فمن الآن فاغفرلي قبل أن تنّأى داري عن بيتك غير راغب عنه و لا مستبدل به هذا أو ان انصرا في إن كنت قد أذنت لي أللّهم فاحفظني من بين يديّ و من خلفى و من تحتي و من فوقي و عن يميني و عن شمالي حتّى تقدمني أهلي صالحا فإذا اقدمتني أهلي فلا تخل منّى و اكفني مؤونة عيالي و مؤونة خلقك .\r\nچون به در حناطين رسيدى رويت را به سوى خانه كعبه كن و به سجده برو و از خداوند مسألت كن كه حجّ تو را قبول كند و آن را آخرين حجّ تو قرار ندهد . سپس در حالى كه به سوى مقصد خود در حركتى بگو : آئبون ، تابئون ، حامدون لربّنا ، شاكرون ، الى اللّه راغبون و الى اللّه راجعون و صلّى اللّه على محمّد و آله كثيرا و حسبنا اللّه و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنعم الوكيل .\r\n\r\nدهم - زيارت مدينه و آداب آن و زيارت اهل بيت ( ع )\r\n( 1 ) : شيخ صدوق در الفقيه « 30 » از محمّد بن سليمان ديلمى از ابراهيم بن ابى حجر اسلمى از ابى عبد اللّه ( ع ) روايت كرده كه پيامبر خدا ( ص ) فرموده است : « كسى كه براى گزاردن حجّ به مكّه بيايد و مرا در مدينه زيارت نكند روز قيامت رابطه‌ام را با او قطع خواهم كرد ؛ و كسى كه به زيارت من بيايد شفاعتم برايش واجب است و كسى كه شفاعتم برايش واجب شود بهشت برايش واجب است ؛ و هر كس در يكى از دو حرم مكّه و مدينه بميرد عرضهء آتش نمىشود و اعمال او محاسبه نمىگردد ، و اگر چه مرده است ليكن به سوى خدا هجرت كرده است و در روز قيامت با اصحاب بدر محشور خواهد شد . » در همان كتاب از هشام بن مثنّى از سدير از ابى جعفر امام باقر ( ع ) روايت شده كه فرموده است : « به مكّه آغاز كنيد و سفرتان را به زيارت ما پايان دهيد . » « 31 » از عمر بن اذينه از زراره از ابى جعفر امام باقر ( ع ) روايت شده كه فرموده است :\r\n« به مردم امر شده كه نزد اين سنگها بيايند و بر گرد آنها طواف كنند سپس نزد ما بيايند و از دوستى خودشان نسبت به ما خبر دهند و يارى خود را بر ما عرضه بدارند . » « 32 » در الفقيه آمده است كه امام حسين بن عليّ بن ابى طالب ( ع ) به پيامبر خدا ( ص ) عرض كرد : « اى پدر ! پاداش كسى كه تو را زيارت كند چيست ؟ پيامبر خدا ( ص ) فرمود : اى پسرك من ! كسى كه مرا در حال حيات يا ممات زيارت كند ، يا از پدر يا برادرت يا از تو زيارت به عمل آورد حقّ است بر من كه در روز قيامت وى را زيارت كنم و او را از گناهانش برهانم . » « 33 » ابى الحسن وشّاء از ابى الحسن الرّضا ( ع ) روايت كرده كه فرموده است : « هر امامى پيمانى بر عهدهء دوستان و شيعيان خود دارد ، و از كمال وفاى به اين عهد است كه آنها قبور ائمّه ( ع ) خود را زيارت كنند . هر كس از روى رغبت آنها را زيارت و آنچه را كه\r\n\r\n\r\n","description":"","footnote":"\r\n( 30 ) همان مأخذ ، ص 293 و 292 و 296 .\r\n( 31 ) همان مأخذ ، ص 293 و 292 و 296 .\r\n( 32 ) همان مأخذ ، ص 293 و 292 و 296 .\r\n( 33 ) همان مأخذ ، ص 293 و 292 و 296 .\r\n","page_name":" 254 ","page_number":254},
  {"content":"\r\n\r\nآنها بدان گرايش دارند تصديق كند در روز قيامت امامان او شفيعان او خواهند بود . » « 34 » عليّ بن حكم از زياد بن ابى الحلال از ابى عبد اللّه ( ع ) نقل كرده كه فرموده است :\r\n« هيچ پيامبر و وصىّ پيامبرى نيست كه بيش از سه روز در زمين درنگ كند جز آن كه روح و استخوان و گوشت او به آسمان برده مىشود ، و مردم تنها محلّ آثار آنها را زيارت و از دور به آنها سلام مىكنند . » « 35 » امّا آداب آن : از جمله اين است كه چون حج‌ّگزار از مكّه به سوى مدينه رو آورد مستحبّ است هنگام رسيدن به غدير خم در مسجد آن نماز بگزارد .\r\nدر الفقيه از احمد بن محمّد بن ابى نصر از ابان از ابى عبد اللّه ( ع ) روايت شده كه فرموده است : « نماز در مسجد الغدير مستحبّ است زيرا پيامبر ( ص ) در اين محلّ امير مؤمنان ( ع ) را به خلافت منصوب كرد و جايى است كه خداوند در آن حقّ را آشكار ساخت . » ديگر آن كه در معرّس النّبى ( اقامتگاه پيامبر ( ص ) ) فرود آيد ، در الفقيه « 36 » از معاوية بن عمّار از ابى عبد اللّه ( ع ) نقل كرده كه فرموده است : « هنگامى كه از مكّه به سوى مدينه بازگشتى چون به ذى الحليفه رسيدى به معرّس النّبى ( ص ) برو اگر وقت نماز واجب يا نافله است در آن جا نماز بگزار و اگر در غير وقت نماز است اندكى در آن بياساى زيرا پيامبر ( ص ) در آن محلّ توقّف مىكرد و در آن نماز مىگزارد . » علىّ بن مهزيار از محمّد بن قاسم بن فضيل روايت كرده كه گفته است : به ابى الحسن امام موسى بن جعفر ( ع ) عرض كردم : شتردارمان ما را از معرّس عبور داد و در آن جا فرود نيامد ؟ فرمود : « ناگزير بايد به آن جا بازگرديد » ؛ و ما هم بازگشتيم . « 37 » عيص بن قاسم از ابى عبد اللّه ( ع ) در بارهء غسل در معرّس پرسيد فرمود : « در آن جا\r\n\r\n\r\n","description":"","footnote":"\r\n( 34 ) همان مأخذ ، ص 297 .\r\n( 35 ) الفقيه ، ص 297 .\r\n( 36 ) همان مأخذ ، ص 292 .\r\n( 37 ) همان مأخذ ، ص 292 .\r\n","page_name":" 255 ","page_number":255},
  {"content":"\r\n\r\nغسلى بر تو نيست . » « 38 » و تعريس اين است كه چون از معرّس عبور كنند چه روز باشد و چه شب در آن جا نماز بگزارند ، و اندكى در آن بياسايند . « 39 » غزّالى مىگويد : كسى كه عازم زيارت مدينه است در طول راه صلوات بسيار بر پيامبر خدا ( ص ) بفرستد ، و هنگامى كه چشمش به ديوارهاى مدينه و درختان آن بيفتد بگويد : أللّهم هذا حرم رسولك فاجعله لي وقاية من النّار و أمانا من العذاب و سوء الحساب . و بايد پيش از دخول به شهر با آب چاه حرّه غسل كند و بوى خوش به كاربرد و پاكيزه‌ترين جامه‌هايش را بپوشد و هنگامى كه وارد آن مىشود با فروتنى و تعظيم داخل گردد .\r\nشيخ صدوق در الفقيه گفته است : هنگامى كه وارد مدينه مىشوى پيش از دخول يا در همان موقع غسل كن و به سوى مرقد پيامبر ( ص ) بشتاب ، و از در جبرئيل وارد مسجد شو ؛ و چون داخل شدى بر پيامبر خدا ( ص ) سلام كن ، سپس در كنار ستون مقدّم سمت قبر و زاويهء آن بايست در حالى كه رو به قبله باشى و شانهء چپ تو به سمت قبر و شانه راستت نزديك آن باشد ، زيرا آن محلّ سر پيامبر خدا ( ص ) است سپس مىگويى :\r\nأشهد أن لا إله الّا اللّه وحده لا شريك له و أشهد أنّ محمّدا عبده و رسوله ، و أشهد أنّك رسول اللّه ، و أشهد أنّك محمّد بن عبد اللّه ، و أشهد أنّك قد بلّغت رسالات ربّك و نصحت لامّتك و جاهدت في سبيل اللّه و عبدت اللّه مخلصا حتى أتاك اليقين و دعوت إلى سبيل ربّك بالحكمة و الموعظة الحسنة و ادّيت الّذى عليك من الحقّ ، و انّك قد رؤفت بالمؤمنين و غلظت على الكافرين فبلغ اللّه بك أشرف محلّ المكرّمين ، الحمد للّه الّذي استنقذنا بك من الشّرك و الضّلالة ، أللّهم اجعل صلواتك و صلوات ملائكتك المقرّبين و عبادك الصّالحين و أنبيائك المرسلين و أهل السّماوات و الأرضين و من سبّح لك يا ربّ العالمين من الاوّلين و الأخرين\r\n\r\n\r\n","description":"","footnote":"\r\n( 38 ) همان مأخذ ، ص 292 .\r\n( 39 ) همان مأخذ ، ص 292 .\r\n","page_name":" 256 ","page_number":256},
  {"content":"\r\n\r\nعلى محمّد عبدك و رسولك و نبيّك و أمينك و نجيّك و حبيبك و صفيّك و خاصّتك و صفوتك من بريّتك و خيرتك من خلقك ، أللّهم و أعطه الدّرجة و الوسيلة من الجنّة و ابعثه مقاما محمودا يغبطه به الاوّلون و الآخرون ، أللّهم إنّك قلت و قولك الحق : و لو أنّهم إذ ظلموا أنفسهم جاؤك فاستغفرو اللّه و استغفر لهم الرّسول لوجدوا اللّه توّابا رحيما ، و انّى أتيت نبيّك مستغفرا تائبا من ذنوبي يا رسول اللّه إنّي أتوجّه إلى اللّه ربّي و ربّك ليغفر لي ذنوبي .\r\nاگر حاجتى دارى قبر پيامبر ( ص ) را پشت دو شانه‌ات قرار ده و رو را به قبله كن و دستها را بلند كرده حاجتت را از خداوند بخواه ، زيرا سزاوار است كه حاجتت انشاء اللّه برآورده شود .\r\nسپس در حالى كه به سنگ سبز باريكى كه پس از قبر است تكيه و رو را به قبله كرده‌اى بگو : أللّهم إليك ألجأت أمري و الى قبر محمّد عبدك و رسولك صلواتك عليه و آله اسندت ظهري و القبلة الّتي رضيت لمحمّد ( ص ) استقبلت أللّهم إنّي أصبحت لا أملك لنفسي خير ما أرجو لها ، و لا أدفع عنها شرّ ما أحذر عليها و اصبحت الامور بيدك فلا فقيرا فقر منّى ، إنّي لما أنزلت إلىّ من خير فقير أللّهم ارددني منك بخير لا رادّ لفضلك أللّهم إني أعوذ بك من أن تبدّل اسمي و أن تغيّر جسمي أو تزيل نعمتك عنّي ، أللّهم زيّنى بالتقوى و جمّلني بالنعمة و اغمرني بالعافية و ارزقني شكر العافية .\r\nسپس نزد منبر برو و چشمان و صورتت را به بالاى دسته‌هاى منبر بمال ؛ چه گفته شده كه آن مايه شفاى چشمان است ، و در كنار منبر بايست و خداوند را حمد و سپاس گوى و حاجتت را بخواه ، زيرا پيامبر خدا ( ص ) فرموده است : « ميان قبر و منبرم باغى از باغهاى بهشت است و منبرم بر درى از درهاى بهشت قرار دارد و پايه‌هاى آن در بهشت روييده شده است . » پس از آن به مقام النّبى ( ص ) برو در آن جا آنچه مىخواهى صلوات بفرست ،\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nهمچنين به هنگام دخول به مسجد و خروج از آن .\r\nبعد از آن به مقام جبرئيل برو و آن زير ناودان است ، زيرا هنگامى كه از پيامبر خدا ( ص ) اجازهء ورود مىخواست در آن جا مىايستاد . سپس بگو : أى جواد أى كريم أى قريب اى بعيد أسألك أن تردّ علىّ نعمتك . و آن جايگاهى است كه حايض چنانچه رو به قبله باشد نبايد دعا كند مگر آن كه خود را پاك بيند . سپس دعاى خون را بخوان و بگو : أللّهم إنّي اسألك بكلّ اسم هولك او تسمّيت به لأحد من خلقك أو هو مأثور في علم الغيب عندك و أسألك باسمك الأعظم الأعظم الأعظم و بكلّ حرف أنزلته على موسى ، و بكلّ حرف أنزلته على عيسى ، و بكلّ حرف أنزلته على محمد صلواتك عليه و آله و على أنبياء اللّه الّا فعلت بي كذا و كذا .\r\nو حايض بگويد : إلّا أذهبت عنّى هذا الدّم . اگر در مدينه سه روز اقامت مىكنى روز چهارشنبه را روزه بگير و در شب چهارشنبه در كنار ستون توبه نماز بگزار . اين ستونى است كه ابى لبابه خود را به آن بست ؛ و روز چهارشنبه نيز در كنار آن بنشين ؛ سپس شب پنجشنبه در پاى ستونى كه بعد از آن و نزديك به مقام النبى ( ص ) است برو و آن شب و روز را در آن جا بنشين و روز پنجشنبه را روزه بگير ؛ سپس در شب جمعه به پاى ستونى كه به مقام النّبى ( ص ) و مصلاى آن حضرت نزديك مىباشد برو و آن شب و روز را در آن محلّ به نماز بگذران و روز جمعه را روزه بگير . اگر بتوانى در اين روزها سخن مگوى جز به اندازه‌اى كه ناگزير از آنى ؛ همچنين جز براى قضاى حاجت از مسجد بيرون مرو ، و در شب و روز اين ايّام جز اندكى مخواب ، و در روز جمعه به حمد و ثناى الهى بپرداز و بر پيامبر و خاندانش صلوات بفرست و حاجت خود را از خداوند بخواه و بگو : أللّهم ما كانت لي إليك من حاجة شرعت في طلبها و التماسها أو لم أشرع سألتكها او لم أسألكها فإنّى أتوجّه إليك بنبيّك محمّد نبىّ الرّحمة في قضاء حوائجي صغيرها و كبيرها .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nزيارت فاطمه ( ع ) در مسجد مستحبّ است : شيخ صدوق در الفقيه « 40 » گفته است : در بارهء محلّ قبر فاطمه ( ع ) سرور زنان جهانيان روايات مختلف است . برخى روايت كرده‌اند كه در بقيع مدفون است ، و بعضى گفته‌اند ميان قبر و منبر دفن شده و پيامبر ( ص ) فرمود : « فاصله ميان قبر و منبرم باغى از باغهاى بهشت است » « 41 » زيرا قبر آن حضرت ميان قبر و منبر مىباشد . دسته‌اى هم نقل كرده‌اند كه در خانه‌اش دفن شده و زمانى كه بنى اميّه مسجد را توسعه دادند قبر آن حضرت در مسجد واقع شد و از نظر من صحيح همين است .\r\nصدوق گفته است : آن عبارت از قسمتى است كه از ستونى كه از در جبرئيل به مسجد وارد مىشوند تا انتهاى محوطّه مرقد مطهّر پيامبر ( ص ) را فرا مىگيرد ؛ و پس از آن براى آن حضرت زيارتنامه‌اى طولانى نقل كرده كه هر كس بخواهد مىتواند به الفقيه « 42 » مراجعه كند .\r\nو نيز گفته است : چون نزد قبر ائمّه ( ع ) در بقيع آمدى آن را در پيش روى خود قرار ده و بگو : السّلام عليكم يا أئمّة الهدى ، السّلام عليكم يا أهل التّقوى ، السّلام عليكم يا حجج اللّه على أهل الدّنيا السّلام عليكم ايّها القوّامون في البريّة بالقسط ، السّلام عليكم يا أهل الصّفوة السّلام عليكم يا أهل النّجوى أشهد أنّكم قد بلّغتم و نصحتم و صبرتم في ذات اللّه عزّ و جلّ و كذّبتم و أسيء اليكم فغفرتم ، و أشهد أنّكم الائمّة الرّاشدون ، و أنّ طاعتكم مفترضه ، و أنّ قولكم الصّدق ، و انّكم دعوتم فلم تجابوا و أمرتم فلم تطاعوا ، و أنّكم دعائم الدّين و أركان الأرض فلم تزالوا به عين اللّه ينسخكم في اصلاب المطهّرين و ينقلكم من أرحام المطهّرات ، لم تدنّسكم الجاهلية الجهلاء ، و لم يشترك فيكم فتن الأهواء ، طبتم و طاب منبتكم ، أنتم الّذين منّ اللّه علينا بكم ديّان الدّين فجعلكم في بيوت أذن اللّه أن ترفع و يذكر\r\n\r\n\r\n","description":"","footnote":"\r\n( 40 ) همان مأخذ ، ص 295 .\r\n( 41 ) كافى كلينى ، ج 4 ، ص 553 و 554 .\r\n( 42 ) ص 295 .\r\n","page_name":" 259 ","page_number":259},
  {"content":"\r\n\r\nفيها اسمه ، و جعل صلاتنا عليكم رحمة لنا و كفّارة لذنوبنا إذ اختاركم لنا و طيّب خلقنا بما منّ علينا من ولايتكم و كنّا عنده بفضلكم معترفين ، و بتصديقنا ايّاكم مقرّين و هذا مقام من أسرف و أخطأ و استكان و أقرّ بما جنى و رجا بمقامه الخلاص و أن يستنقذه بكم مستنقذ الهلكى من النّار ، فكونوا لى شفعاء فقد وفدت اليكم اذ رغب عنكم اهل الدنيا ، و اتّخذوا آيات اللّه هزوا و استكبروا عنها ، يا من هو قائم لا يسهو و دائم لا يلهو و محيط بكلّ شيء لك المنّ بما وفّقتني و عرّفتني بما ائتمنتني عليه اذ صدّ عنه عبادك و جهلوا معرفتهم و استخفّوا بحقّهم و مالوا إلى سواهم ، و كانت المنّة منك علىّ مع اقوام خصصتهم بما خصصتني به ، فلك الحمد اذ كنت عندك في مقامى مكتوبا فلا تحرمني ما رجوت و لا تخيّبني فيما دعوت ؛ و آنچه مىخواهى براى خودت دعا كن .\r\nسپس در مسجد آن جا هشت ركعت نماز به جا آور ، و در آنها هر سوره‌اى كه مىخواهى قرائت كن و در هر دو ركعت سلام بده . گفته مىشود : در آن جا فاطمه ( ع ) نماز گزارده است .\r\nشيخ صدوق مىگويد : زيارت هيچ يك از مشاهد شريفهء آن جا را ترك مكن ، از جمله مسجد قبا ، مشربه امّ ابراهيم ، مسجد الفضيح ، قبور شهداء ، مسجد احزاب كه همان مسجد فتح است ، و در اين مشاهد به قدرى كه مايل باشى نماز مستحبّ به جاى آور و هنگامى كه براى زيارت قبور شهدا آمدى بگو : السّلام عليكم بما صبرتم فنعم عقبى الدّار ، و چون به مسجد الفتح درآمدى بگو : يا صريخ المكروبين و يا مجيب المضطرّين اكشف عنّى غمّي و همّي و كربي كما كشفت عن نبيّك صلواتك عليه و آله همّه و غمّه و كربه و كفيته هول عدوّه في هذا المكان .\r\nهنگامى كه خواستى از مدينه بيرون روى در نزد قبر پيامبر ( ص ) حاضر شو و به آن حضرت سلام كن ، سپس در پاى منبر بيا و به قدرى كه مىتوانى بر پيامبر خدا ( ص ) صلوات بفرست ، و براى دين و دنياى خود به اندازه‌اى كه دوست دارى دعا كن . پس از\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nآن به سوى قبر مطهّر پيامبر ( ص ) بازگرد و در نزديكى ستونى قرار بگير كه پايين ستون پشت سر پيامبر ( ص ) است و شانهء چپ خود را به قبر بچسبان و پس از آن شش يا هشت ركعت نماز به جاى آور و در هر ركعت حمد و سوره و در هر دو ركعت يك قنوت بخوان و چون از آنها فارغ شدى روبروى پيامبر خدا ( ص ) قرار گير و در حالى كه با آن حضرت وداع مىكنى بگو : صلّى اللّه عليك ، السّلام عليك ، لا جعله اللّه آخر تسليمى عليك ، أللّهم لا تجعله آخر العهد من زيارة قبر نبيّك صلواتك عليه و آله و ان توفّيتنى قبل ذلك فإنّى أشهد في مماتي على ما أشهد في حياتي أن لا إله إلّا أنت و أنّ محمّدا عبدك و رسولك .\r\nمىگويم : امّا زيارت ديگر ائمّه ( ع ) در نزد قبور آنها و آداب آن و آنچه بايد در آن جا گفت و فضيلت زيارت آنان به خواست خداوند در كتاب سفر از بخش عادات بيان خواهد شد .\r\nغزّالى مىگويد : هنگامى كه حج‌ّگزار به شهر خود نزديك و بر آن مشرف شد مركبش را به حركت درآورد و بگويد : أللّهم اجعل لنا بها قرارا و رزقا حسنا . سپس بايد كسى را نزد خانواده‌اش بفرستد تا بازگشت او را به آنها اطّلاع دهد و ورود او ناگهانى نباشد ، چه سنّت همين است كه خبر دهد ، و نبايد در شب بر خانواده‌اش وارد شود و چون وارد شهر گردد نخست عازم مسجد شود و در آن جا دو ركعت نماز به جا آورد كه اين نيز سنّت است ، و هنگامى كه وارد خانه‌اش شود بگويد : توبا توبا لربّنا أوبا لا يغادر علينا حوبا ، و چون در منزلش آرام گرفت نبايد نعمتى را كه خداوند به او ارزانى داشته و زيارت خانه و حرم و قبر پيامبرش ( ص ) را نصيب او گردانيده فراموش و ناسپاسى كند و به غفلت و لهو و ارتكاب معاصى بازگردد ، زيرا اينها نشانه حجّ مقبول نيست بلكه علامت قبولى حجّ اين است كه چون به وطن بازگردد نسبت به دنيا بىميل و زاهد ، و به آخرت مايل و راغب گردد و خود را براى لقاى پروردگار كعبه پس از زيارت كعبه آماده سازد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nباب سوم در آداب دقيق و اعمال باطنى حجّ\r\n\r\nدقايق آداب حجّ ده چيز است :\r\n\r\n1 - هزينه‌اى كه براى حجّ مىكند حلال باشد\r\n( 1 ) و از تجارت و كسبى كه دل را مشغول و فكر را پريشان كند دست بازدارد تا هدف او تنها خدا و دل او مطمئن و متوجّه ذكر و تعظيم شعائر او باشد . در حديثى از طريق اهل بيت ( ع ) آمده است : چون آخر الزّمان شود حجّ كنندگان چهار صنف باشند : پادشاهان براى تفرّج ، توانگران براى تجارت ، بينوايان براى تكدّى و عالمان براى ريا و سمعه « 1 » و در اين خبر به همهء اغراض دنيوى كه در حجّ تصوّر مىشود اشاره شده و همهء آنها مانع درك فضيلت حجّ است . و انسان را از اين كه در مقام گزاردن حجّ باشد بيرون مىبرد بويژه هر گاه با خود حجّ كاسبى كند و آن را در برابر گرفتن اجرت براى ديگران به جا آورد و با عمل آخرت دنيا را طلب كند .\r\nپرهيزگاران و صاحبدلان از اين كار كراهت داشته و زمانى آن را روا دانسته‌اند كه اجير قصد اقامت در مكّه را داشته و فاقد هزينهء رسيدن به آن جا باشد .\r\nمىگويم : يا قصدش گزاردن حجّ بوده و از كسانى نباشد كه پيش از آن حجّ كرده و يا هرگز نتواند امكان نيل به آن را در آينده به دست آورد .\r\nغزّالى مىگويد : اگر به اين قصد اجرت بگيرد و دنيا را وسيله اصلاح دين قرار دهد نه دين را وسيله اصلاح دنيا ، باكى نيست . در اين صورت بايد نيّت او زيارت خانه خدا و كمك به برادر مسلمانش باشد تا واجبى از ذمّهء او برداشته شود ، و قول پيامبر خدا ( ص ) را بايد بر همين مورد حمل كرد كه فرموده است : « خداوند با يك حجّ سه كس را وارد بهشت مىكند : وصيّت كننده ، اجرا كننده و حجّ گزارنده را » « 2 » و من نمىگويم براى كسى\r\n\r\n\r\n","description":"","footnote":"\r\n( 1 ) اين حديث را خطيب بغدادى در تاريخ بغداد بدون كلمهء سلاطين نقل كرده و ابو عثمان صابونى در كتاب مأتين با عبارت ديگر چنان كه در المغنى آمده روايت كرده است .\r\n( 2 ) عراقى گفته است : بيهقى آن را در شعب الايمان از حديث جابر با سندى ضعيف ذكر كرده است .\r\n","page_name":" 262 ","page_number":262},
  {"content":"\r\n\r\nكه واجب اسلام را به جا آورده گرفتن اجرت حلال است يا حرام ، ليكن سزاوارتر اين است كه اين كار را بكند و اين عمل را شغل خود قرار ندهد زيرا خداوند دنيا را بر سبب دين مىدهد و دين را به سبب دنيا عطا نمىكند .\r\nدر خبر آمده است : « كسى كه در راه خدا مىجنگد و در برابر آن اجرت مىگيرد ، مانند مادر موسى ( ع ) است كه فرزندش را شير مىداد و اجرت مىگرفت . » « 3 » بنابر اين كسى كه در گرفتن اجرت براى حجّ مانند مادر موسى ( ع ) باشد عمل او در اخذ اجرت اشكالى ندارد زيرا وى اجرت مىگيرد تا بتواند حجّ به جا آورد و زيارت كند نه اين كه حجّ مىكند تا اجرت بگيرد ، همچنان كه مادر موسى ( ع ) اجرت مىگرفت تا با اين عمل حال او بر دشمنان پوشيده بماند و دادن شير به فرزندش ميسّر شود .\r\n\r\n2 - دشمنان خدا را با دادن مكس « 4 » ( ماليّات ) يارى ندهد ،\r\n( 1 ) چه آنها مانند امراى مكّه و اعرابى كه در راهها كمين مىكنند راه مسجد الحرام را به روى مسلمانان مىبندند ، و دادن مال به آنها اعانت بر ظلم و تسهيل اسباب آن براى آنان است و به منزلهء كمك به حفظ جان آنهاست . پس بايد دقّت كند و چاره‌اى براى خلاصى از آن بيابد ، و اگر نتواند به قول برخى از عالمان عمل كند و در اين قول اشكالى نيست كه گفته‌اند در چنين حالى حجّ مستحبّ را ترك كردن و از راه بازگشتن افضل از اعانت به ستمگران است ، چه عمل آنها بدعتى است كه آن را احداث كرده‌اند و تسليم در برابر آن موجب اين است كه سنّتى شايع گردد در حالى كه دادن جزيه موجب ذلّت و خوارى مسلمانان است اگر گفته شود : آن را به زور از وى مىستانند و او به دادن آن ناگزير است ، سخنى بىمعناست ، چه اگر در خانه بنشيند يا از راه بازگردد چيزى از او نمىستانند بلكه بسا باشد حج‌گزار اسباب رفاه و مكنت خود را ظاهر مىكند و در نتيجه از او مطالبه بيشتر مىشود در صورتى كه اگر در جامعه فقرا و نادارها باشد چيزى از او مطالبه نمىكنند .\r\n\r\n\r\n","description":"","footnote":"\r\n( 3 ) ابن عدى در مراسيل خود ، بيهقى از جبير بن نفيل بطور مرسل ، الجامع الصغير باب ميم .\r\n( 4 ) مكس مالياتى بوده كه كارگزاران حكومت به هنگام فروش كالاهاى معينى يا در موقع ورود به شهرها از مردم مىگرفته‌اند .\r\n","page_name":" 263 ","page_number":263},
  {"content":"\r\n\r\nبنابر اين خود او نفس خويش را در معرض اضطرار قرار داده است .\r\n\r\n3 - در تهيّهء توشهء راه توسعه دهد\r\n( 1 ) و به انفاق و بخشش خوشدل باشد ، بىآن كه اسراف كند و يا بر خود سخت گيرد ، بلكه ميانه‌روى را برگزيند . مقصود از اسراف استفاده از غذاهاى لذيذ و رفاه طلبى و تنعّم به شيوهء ارباب ناز و نعمت است ، و گرنه كثرت بذل و بخشش اسراف نيست چنان كه گفته‌اند : در اسراف خيرى نيست همچنان كه در امر خير اسراف نيست ، و بذل توشه در راه حجّ انفاق در راه خداست و يك درهم آن ثواب هفتصد درهم را دارد . پيامبر ( ص ) فرموده است : « حجّ مقبول را پاداشى جز بهشت نيست . » عرض كردند اى پيامبر خدا ! چه چيزى سبب قبولى حجّ است ؟ فرمود :\r\n« به نرمى سخن گفتن و طعام دادن . » « 5 » مىگويم : در الفقيه آمده كه پيامبر خدا ( ص ) فرموده است : « از بزرگوارى آدمى است كه چون به سفر رود توشه‌اش را نيكو كند » ؛ « علىّ بن الحسين ( ع ) هنگامى كه براى حجّ يا عمره به مكّه سفر مىكرد پاكيزه‌ترين خوراكيها از قبيل بادام ، شكر و سويق ترش و شيرين را توشهء سفر خود مىكرد . » « 6 » امام صادق ( ع ) فرموده است : « هنگامى كه به سفر مىرويد سفره‌اى ترتيب دهيد و آن را آراسته كنيد . » در روايتى آمده كه « اين عمل در زيارت امام حسين ( ع ) مكروه است . » « 7 »\r\n\r\n4 - ترك رفث و فسوق و جدال ،\r\n( 2 ) كه قرآن بدان گوياست . رفث اسم جامعى است براى هر سخن لغو و فحش و ناسزا ، و عشقبازى با زنان و شوخى با آنان و گفتگو پيرامون جماع و مقدّمات آن را نيز شامل مىشود زيرا اينها انسان را به جماعى كه در آن هنگام بر او حرام است تحريك مىكند و انگيزهء حرام حرام است . فسوق نيز واژه‌اى است كلّى كه\r\n\r\n\r\n","description":"","footnote":"\r\n( 5 ) صحيح مسلم ، ج 4 ، ص 107 ( صدور حديث ) ؛ مستدرك حاكم ، ج 1 ، ص 483 ( ذيل حديث ) ؛ مسند احمد ، ج 3 ، ص 325 و 334 ( تمام حديث ) .\r\n( 6 ) همان مأخذ ، ص 227 ، باب الزّاد في السفر .\r\n( 7 ) همان مأخذ ، ص 226 ، باب اتخاذ السفره في السفر و باب السفر الذي يكره فيها اتخاذ السفره .\r\n","page_name":" 264 ","page_number":264},
  {"content":"\r\n\r\nبر هر چه موجب خروج از طاعت خدا شود اطلاق مىگردد و جدال عبارت از زياده‌روى در خصومت و كشمكش و درگيرى است كه سبب پيدايش كينه در دلها و پريشانى فكر مىشود و مغاير با حسن خلق است . در حديث آمده است كه گفتار نرم و خورانيدن طعام از اسباب قبولى حجّ است و مجادله با سخن نرم منافات دارد . بنابر اين نبايد به رفيق و شتردار و ديگر ياران و همسفران خود زياد اعتراض كند بلكه نسبت به پويندگان راه خانهء خدا فروتنى و نرمش داشته و خوشخو باشد و خوشخويى تنها خوددارى از آزار ديگران نيست ، بلكه تحمّل آزار آنهاست . گفته شده : سفر را از آن جهت سفر مىگويند كه پرده از اخلاق انسان برمىدارد ، از اين رو به كسى كه ادّعا كرد فلان شخص را مىشناسد گفته شد : آيا با او سفر كرده‌اى پاسخ داد : نه ، گفتند : گمان نمىرود تو او را بشناسى .\r\n\r\n5 - اگر بتواند و قدرت داشته باشد پياده حجّ كند\r\n( 1 ) كه اين افضل است ، و در پياده رفتن از مكّه به موقف و منا بيشتر تأكيد شده است . يكى از عالمان گفته است : سواره بودن فضيلتش بيشتر است زيرا باعث انفاق و صرف هزينه و عدم دلتنگى است . و نيز سختى و آزار آن كمتر و به سلامت شخص نزديكتر و مايهء اتمام حجّ است . محقّقا اين سخن با آنچه در نخست گفته شد مغاير نيست ليكن بايد موضوع تفصيل داده شود به اين معنا كه اگر براى كسى پياده رفتن به حجّ آسانتر است اين عمل براى او افضل است و اگر پياده‌روى موجب ضعف و منجرّ به بدخلقى و قصور او در اداى مناسك مىشود سوارى برايش افضل خواهد بود .\r\nاز يكى از عالمان پرسيدند كه براى اداى عمره پياده رفتن افضل است يا با درهمى الاغى را كرايه كردن . پاسخ داد : اگر دادن درهمى به روى گرانتر است كرايه كردن الاغ افضل از پياده‌روى است ، و اگر مانند توانگران پياده‌روى بر او دشوارتر است پياده رفتن فضيلتش بيشتر خواهد بود . گويا مقصود او از اين پاسخ وادار كردن نفس به مجاهده بوده است و در اين صورت سخن او خالى از دليل نيست ليكن افضل آن است كه راه را پياده\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبپيمايد و درهم را در راه خير صرف كند و اين سزاوارتر است از آن كه درهم را به مكارى دهد تا عوض رنجى باشد كه به حيوان داده است ، و اگر نفس او نتواند هم مشقّت تن و هم نقصان مال را تحمّل كند آنچه او گفته است دور از صواب نيست .\r\nمىگويم : از طريق شيعه آنچه در كتاب تهذيب از امام صادق ( ع ) روايت شده دليل اين مطلب است . آن حضرت فرموده است : « خداوند به چيزى سخت‌تر و با فضيلت‌تر از پياده رفتن ( به سوى خانه‌اش ) عبادت نشده است . » « 8 » و نيز از آن حضرت روايت است : « سواره رفتن افضل از پياده‌روى است چه پيامبر خدا ( ص ) سواره مىرفت . » « 9 » در روايت ديگرى است : « سواره رفتن شما نزد من محبوبتر است زيرا انسان براى دعا و عبادت قويتر خواهد بود . » « 10 » و نيز در روايت ديگرى آمده است : « پياده نرويد و سواره راه را طىّ كنيد . » عرض شد : به ما خبر رسيده كه حسن بن على ( ع ) بيست بار پياده حجّ كرد ، فرمود : « حسن بن على راه را پياده مىپيمود و محملها و مركبهايش در كنار او حركت مىكردند . » « 11 » در الفقيه از امام صادق ( ع ) نقل شده كه از آن حضرت پرسيدند پياده رفتن ( به حجّ ) افضل است يا سواره ؟\r\nفرمود : اگر انسان توانگر باشد و پياده ( به حجّ ) رود تا هزينه‌اش كمتر شود سوارى افضل است . » « 12 »\r\n\r\n6 - از نشستن در محمل اجتناب كند ،\r\n( 1 ) مگر آن كه بيم داشته باشد كه به سبب عذرى نتواند بر شتر بىمحمل سوار شود و خود را نگهدارد و در اين امر دو چيز مقصود است :\r\n1 - كم كردن رنج شتر زيرا محمل او را آزار مىدهد .\r\n2 - پرهيز از روش متنعّمان و متكبّران .\r\n\r\n\r\n","description":"","footnote":"\r\n( 8 ) همان مأخذ ، ص 448 .\r\n( 9 ) همان مأخذ ، ص 448 .\r\n( 10 ) همان مأخذ ، ص 448 .\r\n( 11 ) تهذيب ، ص 448 .\r\n( 12 ) همان مأخذ ، ص 208 ، شماره 55 .\r\n","page_name":" 266 ","page_number":266},
  {"content":"\r\n\r\nپيامبر خدا ( ص ) بر شترى حجّ كرد كه پالان آن كهنه و قطيفه مندرسى كه بهاى آن چهار درهم « 13 » بود در زير خود داشت و با همان شتر طواف كرد « 14 » تا مردم روش و شمايل آن حضرت را مشاهده كنند و فرمود : « مناسك خود را از من فرا گيريد » « 15 » گفته‌اند : محمل را حجّاج پديد آورده و عالمان همزمان وى از آن كراهت داشتند .\r\n\r\n7 - حج‌ّگزار بد حال و ژوليده‌مو و گردآلود باشد\r\n( 1 ) و زياد زينت نكند و به آنچه مايهء فخرفروشى و برترىجويى است مايل نشود تا نامش در زمرهء متكبّران و متنعّمان ثبت نگردد ، و از سلك ضعيفان و مسكينان و بويژه ارباب صلاح بيرون نيايد چه بنا به حديث فضالة بن عبيد « 16 » پيامبر ( ص ) به ژوليدگى و پابرهنگى دستور داده و از تنعّم و رفاه نهى فرموده ، در خبر است : « حج‌گزار ژوليده‌مو ، گردآلود و چركين است » « 17 » خداوند متعال مىفرمايد : به زيارت كنندگان خانه من بنگريد كه ژوليده‌مو و غبارآلود از هر راه دور به سوى من آمده‌اند ، « 18 » و نيز در قرآن مىگويد  ثُمَّ لْيَقْضُوا تَفَثَهُمْ  « 19 » و تفث ژوليدگى و گردآلودگى است و بر طرف كردن آنها به ستردن مو و چيدن ناخنهاست .\r\n\r\n8 - با مركوبش با مدارا رفتار كند ،\r\n( 2 ) و چيزى كه در توان آن نيست بر وى ننهد و محمل از حدّ توان آن بيرون است و خوابيدن در آن سبب آزار مركوب و گرانبار شدن آن\r\n\r\n\r\n","description":"","footnote":"\r\n( 13 ) سنن ابن ماجه ، شماره 2890 .\r\n( 14 ) سنن ابن ماجه ، شمارهء 2948 ؛ سنن نسائى ، ج 5 ، ص 233 .\r\n( 15 ) صحيح مسلم ، ج 4 ، ص 79 ؛ سنن نسائى ، ج 5 ، ص 270 نظير آن .\r\n( 16 ) عراقى گفته است : امر به ژوليدگى مو و پابرهنگى را بغوى و طبرانى از حديث عبد اللّه بن ابى حدود نقل كرده‌اند ، وى گفته پيامبر ( ص ) فرموده است : « تمعد دوا و اخشو شنوا و انصلوا و امشوا حفاة » و آن را ابن عدى از حديث ابى هريره روايت كرده است و اين هر دو راوى ضعيف‌اند ، اما حديث فضاله در نهى از تنعّم و رفاه و اين كه پيامبر ( ص ) از بسيارى رفاهيّتها نهى مىكرده از حديث احمد بن حنبل از معاذ است كه در آن آمده : ايّاك و التنعم » . و مىگويم : ابن ماجه به شماره 2939 از ابن عباس نقل كرده كه گفته است : پيامبران پياده و پابرهنه وارد حرم مىشده‌اند و با پاى برهنه به دور كعبه طواف كرده و مناسك را به جا مىآورده‌اند .\r\n( 17 ) ترمذى و ابن ماجه به شماره 2896 از حديث ابن عمر ، و گفته اين حديث عجيب است .\r\n( 18 ) حاكم ، ج 1 ، ص 465 .\r\n( 19 ) حجّ / 29 : پس از آن بايد آلودگيها را از خود بر طرف سازند . تفث در زبان عرب جز از طريق مفسرين دانسته نمىشود ، و معنايش اين است كه با چيدن ناخنها و كوتاه كردن شارب و تراشيدن سر چركها را از خود دور سازند ، كافى ، الفقيه .\r\n","page_name":" 267 ","page_number":267},
  {"content":"\r\n\r\nاست . اهل ورع بر روى چهارپايان نمىخوابيدند ، مگر آن كه نشسته چرت آنها را فرا مىگرفت و بر روى ستور زياد نمىماندند . پيامبر ( ص ) فرموده است : « پشت ستوران خود را كرسى نكنيد . » « 20 » مستحبّ است كه سواره بامداد و شبانگاه از ستور فرود آيد تا بدين طريق به وى آسايش دهد ، و آن سنّت است و از پيشينيان اخبارى در بارهء آن رسيده است . برخى از آنان حيوان را به شرط آن كه از آن فرود نيايند كرايه مىكردند و تمام اجرت را مىپرداختند ؛ سپس از آن فرود مىآمدند تا احسانى به حيوان كرده باشند و عمل آنها جزء حسنات آنان ثبت و در ترازوى اعمال آنها گذاشته شود نه در ترازوى عمل مكارى هر كس حيوانى را آزار دهد و بيرون از توان او بر آن بار نهد روز رستاخيز از او بازخواست مىشود .\r\nكوتاه سخن اين كه هر رنجى راحتى و هر زحمتى پاداشى دارد ، و بايد حقّ ستور و حقّ مكارى هر دو رعايت شود . ساعتى فرود آمدن از ستور هم سبب آسايش حيوان و هم مايه شادى دل مكارى و نيز رفع زحمت تن و حركت دادن پا و پرهيز از بىحسّى اعصاب بر اثر طول مدّت سوارى است .\r\nمىگويم : بيان كامل اين ادب به خواست خداوند بر اساس طريقه اهل بيت ( ع ) در كتاب آداب السفر از بخش عادات خواهد آمد .\r\n\r\n9 - با ذبح قربانى هر چند واجب نيست به خداوند تقرّب جويد ،\r\n( 1 ) و سعى كند قربانى چاق و ارزشمند باشد . در تفسير قول خداوند متعال كه فرموده است :  وَ مَنْ يُعَظِّمْ شَعائِرَ اللَّهِ  « 21 » گفته‌اند مراد نيكو كردن و فربه گردانيدن قربانى است . سوق دادن قربانى از ميقات چنانچه مايه فرسايش و رنجورى آن نشود افضل است ، و نيز بايد در خريد آن چانه نزند . پيشينيان در سه چيز ، گران آن را مىخريدند و از چانه زدن در آنها كراهت داشتند : حيوانى كه در اعمال حج قربانى مىشود . قربانى روز اضحى و برده و آن هر چه گرانتر و نزد اهلش ارزشمندتر باشد افضل است ، چه مقصود از آن زياد كردن گوشت\r\n\r\n\r\n","description":"","footnote":"\r\n( 20 ) الجعفريّات ص 85 ، مستدرك حاكم ج 2 ، ص 100 ، مسند احمد ، ج 3 ، ص 440 .\r\n( 21 ) حجّ / 33 : . . . كسانى كه شعائر خدا را بزرگ بدارند .\r\n","page_name":" 268 ","page_number":268},
  {"content":"\r\n\r\nقربانى نيست بلكه منظور تزكيه نفس و تهذيب آن از صفت بخل و آراستن آن به زيور تعظيم نسبت به خداست كه :  لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ  « 22 » و اين امر با مراعات بالا بودن بهاى قربانى حاصل مىشود .\r\nمىگويم : در كافى از مردى به نام سواره روايت شده كه گفته است : ما گروهى در منا بوديم و حيوان قربانى گران و كمياب بود در اين موقع ابى عبد اللّه ( ع ) را ديديم كه در كنار رمه گوسفندى ايستاده و براى خريد گوسفند سخت چانه مىزند ، ما ايستاديم و منتظر مانديم . چون از خريد آن فارغ شد رو به ما كرد و فرمود : « گمان مىكنم از چانه زدن من در شگفت شده‌ايد » عرض كرديم : آرى ، فرمود : « گول خورده نه ستوده است و نه پاداشى دارد . » « 23 » غزّالى مىگويد : از پيامبر خدا ( ص ) پرسيدند : چه چيزى مايهء قبولى حجّ است فرمود : « العجّ و الثجّ » « 24 » ، عجّ عبارت از بلند كردن صدا به تلبيه و ثجّ نحر شتر قربانى است .\r\nپيامبر ( ص ) فرموده است : « هيچ عمل آدمى در يوم النجر ( روز عيد قربان ) نزد خداوند محبوبتر از قربانى كردن نيست ، و قربانى در روز قيامت با شاخها و سمهاى خود مىآيد ، و آن خون پيش از آن كه بر زمين ريخته شود در نزد خداوند ارزشى و الا مىيابد ، پس به آن خوشدل باشيد . » « 25 » در خبر است كه : « شما را به هر مويى از پوست آن و به هر قطره‌اى از خون آن حسنه‌اىست ، و آن در ترازوى اعمال شما گذاشته خواهد شد پس بدان شاد باشيد . » « 26 »\r\n\r\n[ 10 به مالى كه براى اداى حجّ و قربانى هزينه مىكند خوشحال باشد ، 
  ]\r\n( 1 ) 10 - به مالى كه براى اداى حجّ و قربانى هزينه مىكند و بر خسارت يا مصيبت\r\n\r\n\r\n","description":"","footnote":"\r\n( 22 ) حجّ / 37 : گوشت و خون اين شتران به خدا نمىرسد . آنچه به او مىرسد پرهيزگارى شماست .\r\n( 23 ) همان مأخذ ، ج 4 ، ص 496 ، شماره 3 .\r\n( 24 ) نظير اين حديث پيش از اين ذكر شده و ابو يعلى مانند اين را نقل كرده ليكن در سلسله سند آن راوى ضعيفى است به مجمع الزوائد ، ج 3 ، ص 224 مراجعه شود ؛ ترمذى آن را در ، ج 4 ، ص 44 - 46 آورده و آن را عجيب شمرده و عراقى گفته است : ابن ماجه و حاكم و بزاز آن را نقل كرده‌اند و لفظ از بزاز است .\r\n( 25 ) سنن ابن ماجه ، شماره 3126 از عايشه و شماره 3127 از زيد بن ارقم .\r\n( 26 ) سنن ابن ماجه ، شماره 3126 از عايشه و شماره 3127 از زيد بن ارقم .\r\n","page_name":" 269 ","page_number":269},
  {"content":"\r\n\r\nمالى يا بدنى كه احيانا بر او وارد شود خوشحال باشد ، زيرا اينها دليل قبولى حجّ اوست ؛ چه درهمى كه در طريق حجّ براى خدا هزينه شود برابر هفتصد درهم است و مصائبى كه در اين راه تحمل گردد به منزله شدايدى است كه در طريق جهاد بر او وارد شود . براى حج‌ّگزار در برابر هر رنجى كه بر خود هموار سازد ، و در مقابل هر زيانى كه به آن دچار شود ثواب و پاداشى است و نزد خداوند متعال هيچ عملى ضايع و ناديده گرفته نمىشود .\r\nگفته‌اند كه از علايم قبولى حجّ اين است كه گناهانى را كه پيش از آن مرتكب مىشده ترك و دوستان بيكاره و نادرست را به دوستان صالح و شايسته بدل كند و مجالس ذكر و توجّه به خدا را به جاى مجالس لهو و غفلت برگزيند .\r\n\r\nبيان اعمال باطنى حجّ\r\n( 1 ) و وجه اخلاص در نيّت و طريق عبرت گرفتن به مشاهد شريفه و كيفيّت تفكر در آن و تذكر اسرار و معانى آنها از اول حجّ تا پايان آن بدان نخستين گام در طريق حجّ دريافتن است ، يعنى فهميدن اين كه حجّ در دين چه موقعيّتى دارد ؛ دوّم - شوق به آن ، سوّم - عزم بر آن ، چهارم - قطع علايقى كه مانع از آن است ، پنجم - خريدن توشهء راه ، ششم - كرايه كردن مركب سوارى ، هفتم - خريدن جامهء احرام ، هشتم - بيرون آمدن از وطن ، نهم - ورود به بيابان ، دهم - احرام از ميقات با گفتن تلبيه ، يازدهم ، دخول به مكّه ، دوازدهم - به جا آوردن اعمال و مناسك ، چنان كه پيش از اين شرح داده شده است ، و در هر يك از اين امور يادگيرنده را تذكرى و عبرت پذير را عبرتى ، و مريد صادق را نيّتى ، و زيركان را تعريف و اشاره‌اى است ، و ما به كليد رمز اينها اشاره مىكنيم تا اگر ابواب آنها گشوده و اسباب آنها دانسته شود اسرار آنها بر هر حج‌ّگزار به اندازهء صفاى دل و پاكى باطن و فراوانى دانش وى بر او مكشوف گردد .\r\n\r\n1 - فهميدن :\r\n( 2 ) بدان رسيدن به قرب خداوند متعال جز به دورى جستن از شهوات ، و خوددارى از لذّات ، و بسنده كردن بر ضرورات و تجرّد براى خداوند در همهء حركات و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nسكنات ميسّر نيست . از اين رو در اديان گذشته راهبان از مردم كناره‌گيرى و بر قلّهء كوهها منزل اختيار مىكردند ، و براى انس با خدا دورى و بيگانگى از مردم را بر مىگزيدند و به اميد آخرت لذّات حاضر را ترك و مجاهدتهاى سخت را بر خود هموار مىكردند .\r\nخداوند متعال در كتاب خويش آنها را ستوده و فرموده است :  ذلِكَ بِأَنَّ مِنْهُمْ قِسِّيسِينَ وَ رُهْباناً وَ أَنَّهُمْ لا يَسْتَكْبِرُونَ  « 27 » .\r\nهنگامى كه اين رويّه متروك و مندرس شد و مردم به پيروى از شهوات رو آوردند و از تجرّد براى عبادت خداوند دورى گزيده در آن سستى كردند ، خداوند محمّد ( ص ) را به رسالت برانگيخت تا راه آخرت را آباد كند و سنّت پيامبران ( ع ) و سلوك در راه آنان را زنده سازد . از اين رو هنگامى كه اهل اديان در بارهء رهبانيّت و سياحت در اسلام از او پرسيدند فرمود : « خداوند براى ما آن را به جهاد و تكبير گفتن بر هر بلندى بدل فرموده » و مراد از آن حجّ است « 28 » و از سائحان پرسش كردند فرمود : « آنها روزه‌دارانند » « 29 » ؛ بنابر اين خداوند سبحان نعمت خود را بر اين امّت ارزانى داشته و حجّ را براى آنان به جاى رهبانيّت قرار داده و خانهء كعبه را شرافت بخشيده آن را به خود منسوب ساخته و مقصد بندگان خويش گردانيده است . همچنين براى بزرگداشت خانهء خود گرداگرد كعبه را حريم آن كرده و عرفات را به منزلهء آستان ورود به حرم خود قرار داده و براى تأكيد بر حرمت آن آشكار ، صيد و قطع درخت را تحريم فرموده و آن را شبيه بارگاه پادشاهان قرار داده است تا زائران از هر راه دور و طالبان از هر سو ژوليده‌مو و گردآلود بدان رو آورند ، در حالى كه در برابر پروردگار خانه فروتن و زبون نسبت به عزّت و جلال او خاضع و خاشع باشند ، با اعتراف به اين كه او منزّه است از آن كه خانه‌اى او را فرا گيرد يا شهرى بر او محيط شود تا رقيّت و بندگى آنها تمامتر و اذعان و انقياد آنها نسبت به پروردگار خويش كاملتر شود . از اين رو براى اداى اين امر آنان را به اعمالى مكلّف\r\n\r\n\r\n","description":"","footnote":"\r\n( 27 ) مائده / 82 : . . . اين به خاطر آن است كه در ميان آنها افرادى دانشمند و تارك دنيا هستند و آنها ( در برابر حق ) تكبّر نمىورزند .\r\n( 28 ) سنن ابى داود ، ج 2 ، ص 5 نظير آن .\r\n( 29 ) شعب الايمان بيهقى از حديث ابى هريره ؛ المغنى .\r\n","page_name":" 271 ","page_number":271},
  {"content":"\r\n\r\nساخت كه نفوس با آنها انس نداشته و عقول آنها را درك نمىكند ، مانند انداختن سنگ به جمرات و آمد و رفت مكرّر ميان صفا و مروه با امتثال اين اوامر و اعمال است كه منتهاى رقيّت و كمال عبوديّت ظاهر مىشود ؛ چه زكات كمكى است به مسلمانان و دليل آن روشن و مفهوم است و عقل بدان راغب مىباشد . روزه نيز موجب شكستن شهواتى است كه خداوند آنها را دشمن مىدارد ، و با دست بازداشتن از مشغوليّتها و سرگرميها باعث حصول فراغت براى عبادت است . ركوع و سجود در نماز نيز با افعالى كه شكل خاشعانه دارد تواضعى در برابر خداوند متعال مىباشد و نفوس بشرى نيز با تعظيم خداوند مأنوس است . امّا رفت و آمد ميان صفا و مروه و رمى جمرات و نظاير اين اعمال امورى است كه نه نفس از آنها لذّتى مىبرد و نه طبع با آنها انس دارد و نه عقل معانى آنها را درك مىكند و آنچه انسان را به انجام دادن اين اعمال وامىدارد تنها امر خداوند و صرفا قصد امتثال حكم اوست ؛ چه اجراى امر او واجب است ، و در اين امر عقل از تصرّف و دخالت معزول و نفس و طبع از سابقهء انس و انگيزهء رغبيت تهى است ، زيرا عقل هر چه را درك كند معنايش اين است كه طبع بدان گرايشى يافته و اين گرايش كمكى به او و انگيزه‌اى براى تحقّق دادن آن امر خواهد بود . از اين رو در اداى اعمال حجّ كمال رقيّت و نهايت عبوديّت ظاهر مىشود . به همين مناسبت پيامبر ( ص ) به خصوص در بارهء حجّ فرموده است : « لبّيك در حجّ براستى تعبّد و بندگى است » ؛ « 30 » و اين را در نماز و غير آن نفرمود . چون حكمت بارى تعالى رستگارى خلق را به اعمالى منوط و مربوط ساخته كه بر خلاف جهت هوسهاى آنهاست و زمام اين اعمال را در دست شرع قرار داده ، لذا مردم بايد در اين اعمال راه تسليم و انقياد را بپويند و به مقتضاى بندگى عمل كنند كه از ميان عبادات آنچه در تزكيهء نفس و انصراف آن از خواستهاى طبع و اخلاق و وادار كردن آن به رقيّت و عبوديّت حق تعالى مؤثّرتر است ، فهم معانى آن دشوارتر مىباشد . اينك هر گاه اين مطلب را دريافته باشى خواهى دانست كه شگفتى مردم از اين\r\n\r\n\r\n","description":"","footnote":"\r\n( 30 ) بزاز مرفوعا و موقوفا آن را روايت كرده است ؛ مجمع الزوائد ، ج 3 ، ص 233 ؛ عراقى گفته است :\r\nدار قطنى آن را در علل از حديث انس نقل كرده است .\r\n","page_name":" 272 ","page_number":272},
  {"content":"\r\n\r\nاعمال ناشى از غفلت آنها از اسرار عبادات است ؛ و در تفهيم اصل حجّ همين مقدار كه گفته شد كافى است .\r\n\r\n2 - شوق به آن :\r\n( 1 ) و اين تنها زمانى در دل برانگيخته مىشود كه حقيقتا درك و دانسته شود كه خانهء كعبه خانهء خداست و مانند بارگاه پادشاهان قرار داده شده است .\r\nكسى كه قصد آن كند قصد خدا كرده و زائر اوست ، و آن كه در دنيا قصد زيارت خانه او را كرده سزاوار است كه زيارتش ضايع نشود و در ميعادگاهى كه معيّن شده است مقصود او برآورده شود و مقصود او نظر كردن به وجه كريم خداوند و رسيدن به لقاى اوست .\r\nبنابر اين شوق به لقاى خداوند ناگزير او را به اسباب اين لقا تشويق مىكند .\r\nعلاوه بر آن ، كسى كه دوستدار چيزى است هر چه را كه به محبوبش منسوب است دوست مىدارد ، و خانهء كعبه منسوب به خداوند است و سزاوار است به صرف همين انتساب مشتاق آن بود ، چه رسد به اين كه زيارت آن متضمن طلب ثوابهاى فراوانى است كه خداوند به زيارت كنندگان آن وعده داده است .\r\nمىگويم : نبايد از واژهء نظر به وجه خداوند سبحان كه در كتاب و سنّت و غير اين دو آمده تصوّر شود مراد نظر كردن با چشم سر به صورتى مانند صورتهاى ديگر است .\r\nبىشكّ خداوند از اين مقوله برتر است ، بلكه مقصود معناى ديگرى است كه آن را تنها راسخان در علم مىدانند .\r\nغزّالى مىگويد :\r\n\r\n3 - عزم بر آن :\r\n( 2 ) حج‌ّگزار بايد بداند كه با اين عزم قصد جدايى از اهل و وطن و هجرت از شهوات و لذّات و رو آوردن به زيارت خانهء خدا را دارد ؛ لذا بايد قدر خانه و شأن پروردگار خانه را بزرگ بشمارد و بداند كه بر انجام دادن كارى بزرگ و امرى سترگ تصميم گرفته است و هر كس چيز بزرگى طلب كند خود را در خطر بزرگى مىافكند . بايد نيّت او دور از شائبه ريا و سمعه و خالص براى رضاى خداوند باشد ؛ و به يقين بداند كه تنها قصد و عمل خالص او قبول مىشود ، و هيچ چيزى زشت‌تر از آن\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنيست كه انسان قصد خانه و درگاه شاه كند و مقصود او غير از آن باشد . از اين رو بايد عزم خود را در درون خويش تصفيه كند و تصفيهء آن به اخلاص است و اخلاص به دورى جستن از هر چه در آن رياء و سمعه است ميسّر مىشود و بترسد از اين كه بهتر را بدل به بدتر كند .\r\n\r\n4 - قطع علايق :\r\n( 1 ) اين بدان معناست كه ردّ مظالم كند و توبه خود را از همهء گناهان براى خدا خالص سازد و بدان كه هر مظلمه‌اى علاقه‌اى است و هر علاقه مانند طلبكار حاضرى است كه گريبان او را گرفته و فرياد مىكند : به كجا مىروى ؟ آيا قصد زيارت خانهء شاه شاهان دارى در حالى كه در خانه خود فرمان او را اجرا نمىكنى و آن را سبك مىشمارى و مهمل مىگذارى يا آن كه شرم ندارى از اين كه همچون بنده‌اى گنهكار بر او وارد شوى و او تو را برگرداند و نپذيرد ؟ بنابر اين اگر مىخواهى زيارتت قبول شود اوامر او را اجراء كن و مظالم را بازگردان و نخست از همهء گناهان خود به درگاه او توبه كن و علاقه خويش را از توجّه به آنچه غير اوست منقطع گردان تا روى دل به او آورى ، همچنان كه روى ظاهر را به سوى خانه او كرده‌اى ؛ اگر چنين نكنى بهرهء تو از سفر حجّ در اوّل جز رنج و تعب و در آخر جز ردّ و طرد چيز ديگرى نخواهد بود . حج‌ّگزار بايد علايق خود را از موطن خود چنان قطع كند كه گويا ديگر به آن جا باز نخواهد گشت و وصاياى خود را در بارهء عائله و فرزندانش بنويسد ، زيرا مسافر و اثاث او در معرض نابودى است مگر آن كه خداوند حفظ كند ، و هنگام قطع علايق از موطن خود براى سفر حجّ ، قطع علايق را براى سفر آخرت به ياد آورد ، چه آن را در پيش رو دارد و آنچه را در اين سفر به جا مىآورد به اميد تسهيل آن سفر است و آنچه ثابت و سرنوشت‌ساز مىباشد همان سفر آخرت است . از اين رو نبايد به هنگام آماده شدن براى مسافرت حجّ از آن سفر غافل بماند .\r\n\r\n5 - توشهء راه :\r\n( 2 ) و بايد آن از محلّ حلال فراهم شود ، و چون حرص بر فزونى توشه را در خود احساس كند و بخواهد طعامى تهيّه كند كه در طول سفر باقى بماند و پيش از\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرسيدن به مقصد فاسد و تباه نشود به ياد آورد كه سفر آخرت از اين سفر طولانىتر است توشهء آن پرهيزگارى است و آنچه غير از آن است و گمان مىرود كه مىتواند توشهء اين راه باشد به هنگام مرگ از او جدا مىشود و به همراه او باقى نخواهد ماند و مانند طعام و خرمايى است كه در نخستين منازل سفر ضايع و تباه مىشود و مسافر به وقت حاجت حيران و سرگردان مىماند كه چه كند . بنابر اين بپرهيز از اين كه اعمالش كه توشهء سفر آخرت اوست پس از مرگ با وى باقى نماند و شايبه‌هاى رياء و كدورات تقصير آنها را تباه گرداند .\r\n\r\n6 - مركب‌سوارى :\r\n( 1 ) هنگامى كه آن را آماده سازد شكر حق تعالى را به جا آورد كه چهارپايان را مسخّر او فرموده تا رنج راه را از او بردارند و سختيهاى سفر را برايش آسان كنند . در اين هنگام مركبى را به ياد آورد كه بر روى آن به ديار آخرت سفر مىكند و آن تابوتى است كه او را در آن حمل خواهند كرد ، چه سفر حجّ از جهتى شبيه سفر آخرت است ، لذا بايد بنگرد كه آيا سفر او بر اين مركب شايستگى آن را دارد كه توشهء سفر بر آن مركب شود ، زيرا آن سفر بسيار نزديك است و چه مىدانى شايد همين حالا روى دهد ، و سواريش بر تابوت پيش از سواريش بر مركب حجّ اتّفاق افتد ، چه سوار شدن او بر تابوت امرى قطعى و يقينى مىباشد و تحقّق اسباب سفر حجّ مورد شكّ و ترديد است .\r\nپس چگونه است كه در تهيّه اسباب سفر مشكوك حزم و احتياط را به كار مىگيرد ، و از حيث توشه و مركب موجبات اطمينان خود را فراهم مىكند ، ليكن امر سفر يقينى را مهمل مىگذارد و آن را به دست فراموشى مىسپارد .\r\n\r\n7 - خريدن جامهء احرام :\r\n( 2 ) در هنگام خريد آن بايد به ياد كفن و پيچيدن خود در آن بيفتد چه او به زودى در هنگام نزديك شدن به خانهء خدا جامهء احرام را به تن خواهد كرد و بسا سفرش تمام نشود و بدان نرسد . ليكن ترديدى نيست كه او در حالى كه در كفن پيچيده شده است خداوند را ملاقات خواهد كرد ، و همچنان كه خانه را جز با لباس و هيأتى كه مخالف عادت اوست نمىبيند پس از مرگ نيز خداوند را در جامه‌اى كه متفاوت با لباس\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاهل دنياست ديدار خواهد كرد ، و اين دو جامه شبيه يكديگرند ، چه هيچ كدام آنها دوخته نيست .\r\n\r\n8 - بيرون آمدن از وطن :\r\n( 1 ) حج‌ّگزار بايد بداند كه از عائله و وطن خود جدا شده و در سفرى كه شباهت به سفرهاى دنيا ندارد ، رو به سوى خدا آورده است . بايد به ياد آورد كه چه مىخواهد و متوجّه كجا و خواهان زيارت چه كسى است . بداند او رو به سوى ملك الملوك آورده و در زمرهء زائران او قرار گرفته است ؛ زائرانى كه حضرتش آنان را به سوى خود فراخوانده و آنها را اجابت كردند و ايشان را تشويق فرموده و مشتاق شدند ، و از آنها خواست برخيزند ، برخاستند و علايق را قطع كردند و از خلايق جدا شده رو به خانه او آوردند ، خانه‌اى كه خداوند امر آن را بزرگ شمرده و شأن آن را عظيم داشته و قدر آن را رفيع گردانيده است تا لقاى خانه در برابر فقدان لقاى پروردگار خانه تسلّى خاطر باشد ، و اين تا زمانى است كه به غايت مطلوب و نهايت مقصود خود برسند و سعادت‌نظر كردن به مولاى خود را بيابند . بايد در دل اميد به وصول و قبول داشته باشد امّا اين به سبب دلگرمى به اعمال و كوچ كردن از وطن و دورى از خانواده و مال نباشد بلكه ناشى از وثوق او به فضل الهى و اميد به تحقّق وعده‌هايى باشد كه خداوند به زائران خانه خويش داده است ، و اميدوار باشد كه اگر به مقصد نرسد و مرگ او در راه فرا رسد خداوند را در زمرهء واردان و زائرانش ديدار كرده است ، زيرا فرموده است :  وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ  « 31 »\r\n\r\n9 - درآمدن به بيابان تا رسيدن به ميقات :\r\n( 2 ) حج‌ّگزار بايد با مشاهدهء دشواريها و پست و بلنديهاى اين راه ، وحشتها و بازخواستهاى از زمان مرگ و خروج از دنيا تا ميعادگاه قيامت را به ياد آورد ، و بيم از راهزنان او را به ياد سؤال نكير و منكر اندازد ، و ترس از درندگان براى او يادآور كژدمها و كرمها و مارها و افعيهاى گور باشد ، و با جدايى از خانواده و نزديكان وحشت قبر و سختى و تنهايى آن را به ياد آورد ، و بايد ترس او در\r\n\r\n\r\n","description":"","footnote":"\r\n( 31 ) نساء / 100 : و كسى كه از خانه‌اش به سوى خدا و پيامبرش هجرت كند سپس مرگش فرا رسد پاداش او بر خداست .\r\n","page_name":" 276 ","page_number":276},
  {"content":"\r\n\r\nگفتار و كردارش توشه‌اى براى وحشتهاى او در قبر باشد .\r\n\r\n10 - احرام و تلبيه در ميقات :\r\n( 1 ) حج‌ّگزار بايد بداند كه تلبيه اجابت نداى حق تعالى است و اميد داشته باشد كه پاسخ او مقبول واقع شود ؛ و نيز بيمناك باشد از اين كه به او لا لبّيك و لا سعديك گفته شود . بنابر اين بايد حالتى ميان بيم و اميد داشت و از قدرت و توان خود بيزارى جست و به فضل و كرم الهى تكيه كرد ، چه وقت تلبيه آغاز كار و زمانى مهمّ و پرخطر است . سفيان بن عيينه « 32 » گفته است : على بن الحسين ( ع ) حجّ كرد و هنگامى كه در ميقات احرام بست و بر شترش سوار شد رخسارش زرد شد و لرزه بر اندامش افتاد ، و چنان مىلرزيد كه نتواست تلبيه گويد . به آن حضرت گفته شد : چرا تلبيه نمىگويى ، فرمود : بيم دارم كه پروردگارم به من بگويد : لا لبّيك و لا سعديك و زمانى كه تلبيه گفت مدهوش شد و از روى شتر به زمين افتاد . اين حالت پيوسته به او دست مىداد تا آنگاه كه حجّ خود را به پايان رسانيد .\r\nاحمد بن ابو الحوارى گفته است : هنگامى كه ابو سليمان دارانى مىخواست احرام ببندد و من همراه او بودم وى تلبيه نگفت تا يك ميل راه پيموديم . آنگاه تلبيه گفت و بيهوش شد . چون به هوش آمد گفت : اى احمد خداوند به موسى وحى فرمود به ستمگران بنى اسرائيل بگو كمتر ياد من كنند ، زيرا هر كدام از آنها مرا ياد كند من وى را با لعنت ياد مىكنم . واى بر تو اى احمد به من چنين رسيده است كه هر كس با مال حرام\r\n\r\n\r\n","description":"","footnote":"\r\n( 32 ) مؤلّف التّنقيح پس از نقل اقوال مشايخ پيرامون اين مرد گفته است : به هر حال با عقيده قطعى بسيارى از بزرگان به اين كه وى عامى مذهب بوده و وثاقت او به ثبوت نرسيده نمىتوان به روايت او اعتماد كرد . آرى كسى كه توثيق عامى مذهب را معتبر بداند مىتواند به توثيق ابن حجر در تقريب او اكتفا كند كه گفته است : وى ثقه ، حافظ ، فقيه ، امام و حجّت است جز اين كه حافظهء وى دگرگون شد و در حديث تدليس كرد ، ليكن از ثقات سران طبقه هشتم محدّثان است - الخ - لذا اعتماد بر توثيق آنها دشوار است زيرا عدالت آنان مانند طهارت همان زنى است كه او را بىبى تميز مىگفتند و هيچ چيزى او را نجس نمىكرد ، در اين جا نيز چنان كه ديده مىشود در حالى كه به تدليس او اعتراف مىكند او را توثيق كرده و امام و حجّت دانسته است .\r\nوى در آنچه در اوائل جامع الاصول گفته به تدليس او گواهى داده و خلاصه گفتارش اين است كه : از اين قوم كسانى هستند كه در حديث تدليس مىكنند و مىگويند : اين را فلانى گفته ليكن پس از بررسى ، طريق سماع او كه چيز ديگرى بوده آشكار مىشود ، و سفيان بن عيينه از همين كسان است ، وى يكى از ائمه مردم مكه مىباشد الخ .\r\n","page_name":" 277 ","page_number":277},
  {"content":"\r\n\r\nحجّ كند آنگاه كه تلبيه گويد خداوند به او پاسخ مىدهد : لا لبّيك و لا سعديك حتّى تردّ ما في يديك « 33 » و ما ايمن نيستم از اين كه همين سخن به ما گفته شود .\r\nهنگامى كه صداى حاجيان به تلبيه در ميقات بلند مىشود و نداى حقّ تعالى را كه فرموده است :  وَ أَذِّنْ فِي النَّاسِ بِالْحَجِّ يَأْتُوكَ رِجالًا  پاسخ مىدهند بايد تلبيه كننده فرياد خلق را به هنگام نفخهء صور و حشر اموات از قبور و ازدحام آنها را در عرصات قيامت به ياد آورد در حالى كه به نداى حقّ پاسخ مىگويند و به دو دسته مقرّب و مبغوض يا مقبول و مردود تقسيم مىشوند و همهء آنها در آغاز ميان خوف و رجا مردّد بوده‌اند همان گونه كه حج‌ّگزار در ميقات مردّد است كه آيا براى او ميسّر خواهد شد كه حجّ را تمام كند يا نه ؟ و آيا آن قبول مىشود يا نه ؟\r\n\r\n11 - در هنگام دخول به شهر مكّه به ياد آورد كه به حرم امن الهى رسيده\r\n( 1 ) و اميدوار باشد كه با ورود به آن از عقاب خداوند در امان مىماند ؛ و بترسد از اين كه شايستگى قرب خداوند را نداشته باشد و در نتيجه با دخول به حرم نوميد و مستحقّ خشم الهى شود .\r\nامّا بايد در همهء اوقات اميدش بر ترسش غلبه داشته باشد ، چه كرم خداوند عام و شرافت خانه او عظيم و حقّ زيارت كننده محفوظ است و خداوند پناهنده و التجا كننده را ضايع نمىگذارد .\r\n\r\n12 - هنگامى كه چشمت به خانهء خدا افتاد بايد عظمت آن را به ياد آورى\r\n( 2 ) و چنين تصوّر كنى كه از غايت تعظيمى كه نسبت به آن دارى نظاره‌گر پروردگار خانه‌اى و اميدوار باشى كه خداوند لقاى خود را روزيت گرداند ، همچنان كه ديدار خانه‌اش را نصيبت ساخته است ؛ و شكر خدا را به جا آور كه تو را به اين مرتبه رسانيده و در زمرهء زائران و واردشدگان بر خود قرار داده است . و نيز به خاطر آور كه در روز رستاخيز همگى مردم رو به سمت بهشت دارند و ورود به آن را آرزومندند ، ليكن آنان را به دو دسته تقسيم مىكنند . به دسته‌اى اجازهء دخول داده مىشود و دسته ديگر را باز مىگردانند .\r\nبه همين گونه است حال حاجيان كه حجّ گروهى مقبول است و گروه ديگر مردودند ؛ و\r\n\r\n\r\n","description":"","footnote":"\r\n( 33 ) يعنى : لبيك و سعديك برايت مباد تا آنگاه كه آنچه را در دست توست به صاحبانش برگردانى .\r\n","page_name":" 278 ","page_number":278},
  {"content":"\r\n\r\nنبايد از يادآورى امور آخرت در هر چيزى كه مىبينى غافل بمانى زيرا همهء احوال حاجيان نشانه‌هايى از احوال آخرت است .\r\n\r\n13 - طواف خانه :\r\n( 1 ) بدان طواف در حكم نماز است ، و بايد آنچه را از تعظيم و خوف و رجاء و محبّت در بخش نماز گفته‌ايم به خاطر آورى و بدانى در عمل طواف به فرشتگان مقرّبى شباهت مىيابى كه پيرامون عرش حلقه زده و بر گرد آن طواف مىكنند ، و گمان مكن كه مقصود طواف جسمانى به دور خانه است ، بلكه مراد طواف دل به ذكر خداوند خانه است تا آن حدّ كه هيچ چيزى را جز به ياد او آغاز نكنى و پايان ندهى همچنان كه طواف كننده طواف را از خانه شروع و به خانه ختم مىكند ؛ و بايد بدانى كه طواف شريف ، طواف دل به حضرت ربوبيّت است و كعبه در عالم ملك و شهود مثالى ظاهرى از حضرت ذو الجلال مىباشد كه از عالم ملكوت است و با چشم ديده نمىشود چنان كه بدن در عالم شهادت نمودارى ظاهرى براى قلب است كه در عالم غيب مىباشد و چشم آن را نمىبيند ، و عالم ملك و شهادت براى كسى كه در را به روى او باز كرده‌اند نردبان جهان غيب و ملكوت است . بر همين اساس است كه فرموده‌اند بيت المعمور مقابل كعبه است و طواف فرشتگان بر گرد آن مانند طواف آدميان به دور خانه كعبه است ، و چون رتبهء بيشتر مردم از طواف آن خانه پايين‌تر است به آنها دستور داده شده به قدر امكان به فرشتگان تشبّه جويند و اين خانه را زيارت كنند و وعده داده‌اند كه هر كس به قومى تشبّه جويد از آنها بشمار خواهد آمد ، و كسى كه مىتواند آن طواف را به جا آورد همان است كه در بارهء او گفته‌اند : كعبه به زيارت او مىرود و به گرد او طواف مىكند چنان كه برخى از اهل مكاشفه آن حالت را نسبت به بعضى از اولياى خدا مشاهده كرده‌اند .\r\n\r\n14 - استلام حجر الاسود :\r\n( 2 ) بايد در آن هنگام معتقد شوى كه با خداوند بيعت مىكنى تا او را فرمانبردار باشى ؛ از اين رو بر آن باش كه به اين بيعت وفا كنى ، چه كسى كه در بيعت غدر كند سزاوار خشم خداوند است . ابن عبّاس از پيامبر ( ص ) روايت كرده كه\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nفرموده است : « حجر الاسود دست خدا در زمين است خداوند با خلقش به وسيله آن مصافحه مىكند همچنان كه يكى از شما با ديگرى مصافحه مىكند . » « 34 »\r\n\r\n15 - چنگ زدن به پردهء كعبه و چسبيدن به ملتزم « 35 » :\r\n( 1 ) بايد نيّت تو در اين امر تقرّب جستن به خداوند و محبّت و اشتياق به خانه و پروردگار خانه باشد و غرض از تماس كسب تبرّك و اميد به اين باشد كه هر جزئى از بدنت با خانه تماس يافته از آتش مصون ماند ، و قصد تو از چنگ زدن به پردهء كعبه الحاح در طلب آمرزش و درخواست امان باشد ؛ مانند گنهكارى كه به دامن كريمى كه نسبت به او مرتكب تقصير شده چنگ زند و زارى كند كه از او بگذرد و نشان دهد كه جز او پناهى ندارد و جز عفو و كرمش ملجئى براى او نيست ، و اين كه دامن او را رها نمىكند ، مگر آن كه گذشته وى را عفو كند و نيز در آينده به او امن و امان مرحمت فرمايد .\r\n\r\n16 - سعى ميان صفا و مروه\r\n( 2 ) در محوّطه خانهء كعبه شبيه آمد و شد پياپى بندگان به دربار پادشاهان است تا اخلاص خود را در خدمت اظهار كند ، باشد كه مورد عنايت و مرحمت قرار گيرد ، چه او مانند كسى است كه بر پادشاه وارد و سپس از نزد او خارج شده در حالى كه نمىداند پادشاه در باره‌اش چه فرمانى صادر خواهد كرد . آيا مورد قبول سلطان قرار خواهد گرفت يا رانده و مردود خواهد شد . از اين رو پيوسته به درگاه پادشاه رفت و آمد مىكند و اميدوار است كه اگر در نوبت نخست مورد ترحّم قرار نگرفته در نوبت دوّم مشمول رحمت قرار گيرد . بايد هنگامى كه سعى ميان صفا و مروه را انجام مىدهد از بالا و پائين آمدن دو كفّهء ترازوى اعمال در عرصهء قيامت ياد كند ، و صفا را كفّهء حسنات و مروه را كفّهء سيّئات انگارد و به خاطر آورد كه در آن هنگام نظر او بر رجحان و نقصان اين دو كفّه دوخته مىشود و ميان عذاب و آمرزش حيران و مردّد خواهد بود .\r\n\r\n\r\n","description":"","footnote":"\r\n( 34 ) تاريخ خطيب ، ابن عساكر از جابر و پيش از اين ذكر شد ؛ مستدرك حاكم ، ج 1 ، ص 457 ، بدون شرط مسلم و بخارى و بدون جمله : مانند مصافحه يكى از شما با ديگرى .\r\n( 35 ) در شرح زبيدى آمده كه ملتزم ميان در كعبه و حجر الاسود است - م .\r\n","page_name":" 280 ","page_number":280},
  {"content":"\r\n\r\n\r\n17 - وقوف در عرفات :\r\n( 1 ) در اين جا لازم است از مشاهده ازدحام خلق ، و بلند شدن آوازها و اختلاف زبانها و اين كه هر فرقه‌اى در اداى مناسك و آمد و شد به مشاعر از ائمّه خود پيروى و به طريقهء آنها رفتار مىكند ، صحراى محشر و اجتماع امّتها را با پيامبران و امامان خويش به خاطر آورى و اين كه هر امّتى به پيامبر خود اقتدا و به شفاعت او چشم اميد دارد و در آن يگانه عرصهء پهناور متحيّر است كه شفاعت در مورد او ردّ يا پذيرفته خواهد شد ؛ و چون اين را به يادآورى زارى و تضرّع به خداوند را ملازم دل خود كن تا در زمرهء رستگاران و مرحومان محشور شوى ، و به اجابت دعاهاى خويش اميدوار باش چه موقف بسيار شريف است و رحمتى كه از سوى خداوند متعال به همهء خلايق مىرسد به واسطهء دلهاى عزيز كسانى است كه اوتاد زمين مىباشند ، و اين موقف هيچگاه از ابدال و اوتاد و طبقات صالحان و صاحبدلان خالى نيست . از اين رو هنگامى كه مقصد مردم يكى شود و از ته دل به زارى و تضرّع پردازند و دستها را به سوى خدا بلند كنند و گردنها به طرف او كشيده شده و چشمها به آسمان دوخته شود و همه يكدل و يك زبان از خداوند درخواست رحمت كنند گمان مبر كه آنها را نوميد كند و سعى آنها را ضايع گرداند ، و رحمت خداوند شامل كسانى غير از آنها شود ؛ از اين رو گفته‌اند : از بزرگترين گناهان اين است كه كسى در عرفات حاضر شود و گمان كند كه خداوند او را مورد آمرزش قرار نداده است . بىشكّ اشتراك مساعى و اعتماد بر مجاورت ابدال و اوتاد كه از شهرهاى مختلف در آن جا گرد مىآيند رمز حجّ و مقصود غايى آن است . از اين رو پيامبر خدا ( ص ) فرموده است : « حجّ عرفه است « 36 » و براى جلب رحمت خداوند هيچ طريقى مانند اشتراك مساعى و هميارى دلها در يك زمان و در يك مكان نيست . » مىگويم : امّا در مورد وقوف در مشعر بايد بدانى كه مولايت پس از آن كه از تو رو\r\n\r\n\r\n","description":"","footnote":"\r\n( 36 ) احمد ، حاكم و بيهقى آن را به سند صحيح از عبد الرّحمان بن يعمر روايت كرده‌اند ؛ الجامع الصغير باب جيم .\r\n","page_name":" 281 ","page_number":281},
  {"content":"\r\n\r\nگردانيده و تو را از درگاهش رانده و طرد كرده رو به سويت فرموده و به تو اجازه داده كه وارد حرم او شوى ، زيرا مشعر الحرام جزئى از حرم است و عرفه خارج از آن است .\r\nبنابر اين در آستانهء رحمت الهى قرار گرفته‌اى و نسيم رأفت او بر تو وزيده و با اجازهء دخول در حرم ، سلطان وجود خلعت قبول بر تو پوشانيده است . و اين كه غزّالى وقوف به مشعر را ذكر نكرده به سبب اين است كه عامّه آن را واجب نمىدانند و خداوند آنان را از اين ركن عظيم محروم فرموده است .\r\nغزّالى مىگويد :\r\n\r\n18 - رمى جمرات :\r\n( 1 ) بايد قصد تو در اين عمل ، اطاعت امر الهى و اظهار رقيّت و بندگى و صرف امتثال باشد بىآن كه عقل و نفس در آن دخالت و تصرّفى كند و نيز به منظور تشبّه جستن به ابراهيم ( ع ) باشد ، چه شيطان در اين محلّ به نزد او آمد تا در حجّ او شبهه‌اى پديد آورد يا با ارتكاب گناهى او را دچار فتنه‌اى سازد و خداوند به ابراهيم ( ع ) دستور داد كه با انداختن سنگ او را دور و از خود مأيوس گرداند . اينك اگر از دلت بگذرد كه ابراهيم ( ع ) به شيطان سنگ انداخت و او را از پيش خود دور ساخت براى اين بود كه شيطان بر او وارد شده بود و ابراهيم ( ع ) او را ديد ، ليكن شيطان نزد من نيامده و من او را نديده‌ام ديگر سنگ انداختن چه معنا دارد . بايد بدانى كه اين خيال از شيطان است و او آن را در دل تو انداخته تا اراده‌ات را در رمى جمرات سست گرداند و به دلت اندازد كه اين كارى بيهوده و شبيه بازى كودكان است كه نبايد به آن مشغول شوى ليكن تو بايد با جديّت و كوشش در رمى او را از پيش خود برانى و دماغش را به خاك بمالى و بدانى كه تو در ظاهر سنگ به سوى عقبه مىاندازى امّا در واقع سنگ را بر چهرهء شيطان مىزنى و پشت او را مىشكنى ، زيرا خوارى و مقهوريّت شيطان جز با تعظيم و امتثال امر الهى و به مجرّد فرمان او بىآن كه عقل و نفس در آن دخالتى كنند حاصل نمىشود .\r\n\r\n19 - كشتن قربانى :\r\n( 2 ) بدان كه آن مايه تقرّب به حقّ تعالى از راه امتثال امر اوست ، و بايد قربانى را كامل به جا آورى و اميد داشته باشى كه حقّ تعالى در برابر هر جزئى از آن\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nجزئى از وجود تو را از آتش دوزخ آزاد مىگرداند ؛ به همين گونه وعده داده‌اند و هر قدر قربانى بزرگتر و اجزاى آن كاملتر باشد رهايى اجزاى بدنت از آتش بيشتر و كاملتر خواهد بود .\r\n\r\n20 - زيارت مدينه :\r\n( 1 ) هنگامى كه چشمت به ديوارهاى مدينه افتاد به خاطر آور اين شهرى است كه خداوند آن را براى پيامبرش برگزيد و هجرتش را از مكّه به اين شهر قرار داد ، و اين جايى است كه رسول اكرم ( ص ) احكام پروردگارش را در آن تشريع كرد و سنّتهاى خويش را برقرار فرمود ، و در آن با دشمنان خدا به نبرد پرداخت و دين خدا را در آن آشكار ساخت تا آنگاه كه خداوند روح مقدّسش را قبض فرمود ، و تربت او را در اين شهر قرار داد . سپس جاى قدمهاى پيامبر ( ص ) را كه در آن رفت و آمد مىكرده است در نفس خويش تصوّر كن زيرا بر هيچ جاى پايى از زمين مدينه گام نمىنهى مگر اين كه آن جاى پاى مقدس آن حضرت است . بنابر اين در زمين آن جا جز با آرامش و بيم قدم مگذار ، و به ياد آور كه پيامبر ( ص ) در كوچه‌هاى اين شهر رفت و آمد مىكرد و خشوع و وقار او را در راه رفتن به خاطر آور و آنچه را خداوند از كمال معرفت خود در دل وى به وديعت نهاده و آوازه‌اش را بلند گردانيده و نام او را قرين نام خويش كرده و اعمال كسى را كه هتك حرمت آن حضرت كند هر چند به بلند كردن صداى خود بر صداى او باشد بىثمر شمرده از نظر بگذران . سپس نعمتى را كه خداوند به كسانى ارزانى داشت كه به مصاحبت او مشرّف و به مشاهده و استماع گفتار او نايل شدند به يادآور ، و از اين كه به همنشينى با او و اصحابش توفيق نيافته‌اى بسيار اندوهگين باش و بينديش كه تو در دنيا از ديدن او محروم بوده و از ديدن او در آخرت در خطر شكّ و ترديدى و بسا كه او را در آن جهان نيز نبينى مگر با حسرت و اندوه از اين كه اعمال بد تو ميان قبول او و تو حايل شده باشد چنان كه فرموده است : « گروههايى نزد من آورده مىشوند كه مىگويند : يا محمّد يا محمّد من مىگويم : پروردگارا ! اينها ياران منند پاسخ مىرسد : تو نمىدانى اينها پس از تو چه كرده‌اند ، پس مىگويم : دورو هلاك باشند . »\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمىگويم : معناى اين حديث و مقصود از اصحاب و كارهايى كه كرده‌اند بر اهل معرفت و صاحبان خرد پوشيده نيست ، و روشن است كه اصحاب به همهء امّت گفته نمىشود .\r\nغزّالى مىگويد : اگر حرمت شريعت پيامبر ( ص ) را هر چند در دقيقه‌اى از دقايق ترك كنى نبايد ايمن باشى از اين كه انحراف تو از راه ميان تو و او حايل شود ؛ با اين حال اميدوار باش كه خداوند ميان تو و او مانعى قرار ندهد چه خداوند ايمان را روزى تو ساخته و تو را از وطنت براى زيارت او برانگيخته بىآن كه قصد تجارت و يا جلب منفعت دنيوى داشته باشى بلكه به محض محبّت خود نسبت به او و اشتياقى كه به ديدن آثار و مشاهدهء در و ديوار روضه‌اش داشته‌اى نفس تو اين سفر را به جبران عدم توفيق تو در زيارت شخص آن حضرت تجويز كرده است . از اين رو چقدر سزاوار است كه خدا به ديده رحمت به تو بنگرد .\r\nچون به مسجد النّبىّ رسيدى به يادآور كه واجبات الهى نخست در همين محلّ اقامه شده و بهترين خلق خدا چه در حيات و چه در ممات در همين جا گرد آمده بودند بنابر اين بسيار اميدوار باش كه با دخول به اين مكان خداوند تو را مورد ترحّم قرار دهد لذا با خشوع و تعظيم به مسجد وارد شو ، و چقدر براى اين محلّ سزاوار است كه خواهان خشوع از هر دل مؤمنى باشد .\r\n\r\n21 - زيارت پيامبر خدا ( ص ) :\r\n( 1 ) چنان كه پيش از اين ذكر كرديم بايد در پيش روى آن حضرت بايستى و او را به همان گونه كه در حال حيات بايد زيارت كرد زيارت كنى ، و به قبر او نزديك مشو ، مگر به مقدارى كه اگر در حال حيات مىبود مىتوانستى به او نزديك شوى ، و بدان كه او حضور و ايستادن و زيارت تو را مىداند ، و سلام و صلوات تو به او مىرسد . در خيال خود رخسار كريم او را در حالى كه در لحد مقابل تو قرار دارد تصوّر كن و پايگاه رفيع او را به خاطر آور ، از آن حضرت روايت شده كه : « خداوند متعال فرشته‌اى را به قبر او گماشته تا سلام هر كسى از امّتش را كه به او سلام كند به وى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبرساند . » « 37 » اين روايت در مورد كسى است كه در كنار روضهء او حضور نيافته ، پس چگونه است حال كسى كه به شوق لقاى او از وطن بيرون آمده و بيابانها را در نورديده تا به جبران آن كه نتوانسته رخسار كريم آن حضرت را زيارت كند به مشاهدهء روضهء منوّر او بسنده كند ! پيامبر خدا ( ص ) فرموده است : « هر كس يك بار بر من درود فرستد خدا ده بار به او درود مىفرستد . » « 38 » اين پاداش كسى است كه به زبان بر او صلوات فرستد ، و در اين صورت پاداش كسى كه با بدن خود به زيارت او شتافته چه خواهد بود و سپس نزديك منبر بيا و چنين پندار كه پيامبر ( ص ) بر بالاى منبر رفته و طلعت شريف او را در دلت تصوّر كن كه در حالى كه بر روى منبر ايستاده و مهاجران و انصار چشمان خود را به او دوخته‌اند با خطبهء خويش آنان را به فرمانبردارى از خداوند تشويق مىكند ، و تو در اين هنگام از خداوند بخواه كه در قيامت ميان تو و او جدايى نيندازد . اينها كه گفته شد وظيفهء دل در اعمال حجّ است .\r\nحج‌ّگزار چون از همهء اينها فراغت يابد بايد غم و اندوه و ترس قلب او را فرا گيرد زيرا او نمىداند كه حجّش قبول شده و در زمرهء دوستان قرار گرفته يا حجّ او مردود گرديده و به طرد شدگان ملحق شده است ؛ و بايد اين را از دل و اعمال خود درك كند ، چه اگر ببيند دلش از سراى غرور نفرت دارد و با حضرت حقّ انس مىگيرد ، و اعمال او با شرع هماهنگ است بايد به قبولى حجّ خويش مطمئن شود ، زيرا خداوند متعال اعمال كسى را كه مورد محبّت اوست قبول مىكند ، و او هر كس را دوست بدارد متولّى حالش مىشود و آثار محبّت خود را به او ظاهر مىسازد ، و قدرت دشمن خود ابليس را از او باز مىدارد ؛ و ظهور اين احوال بر حج‌ّگزار نشاط قبولى حجّ اوست ، و اگر وضع بر خلاف اين باشد بهرهء او از حجّ جز رنج و تعب چيز ديگرى نبوده است ، و از اين حالت به خدا پناه مىبريم .\r\n\r\n\r\n","description":"","footnote":"\r\n( 37 ) سنن نسائى ، ج 3 ، ص 43 .\r\n( 38 ) سنن نسائى ، ج 3 ، ص 50 با الفاظ مختلف .\r\n","page_name":" 285 ","page_number":285},
  {"content":"\r\n\r\n\r\nفصل : اسرار و دقايق حجّ طبق آنچه از امام صادق ( ع ) نقل شده است\r\n( 1 ) مىگويم : ما اين گفتار را با آنچه از مولاى ما امام صادق ( ع ) در اسرار حجّ و دقايق آن وارد شده براى كسب تبرّك به كلام آن حضرت و حسن ختام به پايان مىبريم .\r\nدر مصباح الشريعه از آن حضرت روايت شده كه فرموده است : « هر گاه خواستى حجّ به جا آورى دلت را براى توجّه به خداوند از هر مشغوليّت و هر گونه حجاب تهى ساز ، و تمامى امور خويش را به خداوند واگذار ، و در همهء حركات و سكناتى كه از توبه ظهور مىرسد به خدا توكّل كن و تسليم قضا و قدر و فرمان او باش ؛ و دنيا و آسايش و مردم را واگذار و حقوقى را كه از جهت مخلوقان بر ذمّهء تو است ادا كن ، و بر زاد و راحله و ياران و نيرو و جوانى و مال خود تكيه مكن ، زيرا بسا اينها دشمن و مايه و بال تو شوند ؛ چه كسى كه طالب خشنودى خداست و بر غير او تكيه مىكند خداوند آن غير را و بال و دشمن او قرار مىدهد تا بداند او و هيچ كس ديگر را جز به حفظ و توفيق او نيرو و چاره‌اى نيست ، بنابر اين به گونه‌اى آماده اين سفر باش كه گويا از آن باز نمىگردى و مصاحبت خود را با همراهان نيكو كن و پيوسته اوقات فرايض الهى و سنّتهاى پيامبر ( ص ) و آنچه را از ادب و بردبارى و شكيبايى و شكر و مهربانى و بخشش و دهش توشه بر تو واجب مىشود مراعات كن . سپس از گناهان خويش با آب خالص توبه غسل كن ، و جامهء صدق و صفا و خضوع بر تن كن ، و از هر چيزى كه تو را از ذكر خدا باز دارد و از طاعت او محجوب سازد محرم شو ، و تلبيه بگو ؛ تلبيه‌اى كه معنايش اجابت صادقانه و بى شايبه و پاكيزه براى خداوند متعال در پاسخ نداى او باشد و اين در حالى صورت گيرد كه بر عروة الوثقاى او چنگ زنى ، و با قلب خويش به همراه فرشتگان بر گرد عرش طواف كن همچنان كه با نفس خويش به همراه مسلمانان پيرامون كعبه طواف مىكنى ، و از هوسهاى خود هروله كن ، و از نيرو و توان خويش بيزارى جو ، و با رفتن به سوى منا از غفلتها و لغزشهاى خود بيرون شو ، و چيزى را كه براى تو روا نيست و شايستگى آن را\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nندارى آرزو مكن . در عرفات به خطاهاى خويش اعتراف كن ، و ميثاق خود را با خداوند و وحدانيّت او تازه كن و به او تقرّب بجوى ، و با وقوف به مزدلفه تقوا پيشه كن ، و با بالا رفتن بر كوه با روح خود به سوى ملاء اعلا پرواز كن و به هنگام قربانى گردن هوس و طمع را بزن ؛ در موقع رمى جمرات شهوتها و پستيها و زشتيها را دور بيفكن ، و با ستردن مو عيبهاى ظاهرى و باطنى را از خود دور كن ، و با دخول به حرم در حريم امن الهى و در كنف حفظ و حمايت او از پيروى هواى نفس وارد شو ، و با طواف خانه كعبه تعظيم و احترام صاحب خانه و معرفت جلال و قدرت او را تحقّق ده حجر الاسود را با رضا به قسمت او و خضوع در برابر عزّت او لمس كن و ببوس و با طواف وداع با آنچه غير خداست توديع كن ، و با وقوف بر كوه صفا روح و باطنت را براى روزى كه او را ديدار مىكنى صاف و پاك كن و با وقوف در مروه صفاتت را پاكيزه ساز و خود را در معرض ديد خداوند بدان ، و بر شرط حجّ خود و بر پيمانى كه با خدا بسته‌اى و آن را تا رستاخيز بر خويشتن واجب دانسته‌اى استقامت كن ؛ و بدان خداوند بدين سبب حجّ را واجب كرده و تنها آن را از ميان همهء عبادات به خود انتساب داده و فرموده است :  وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  و پيامبر ( ص ) احكام و مناسك آن را تشريع فرموده تا بدين وسيله از او درخواست كمك و استعانت شود ، و به مرگ و قبر و بعث و قيامت اشاره‌اى باشد و مشاهدهء مناسك حجّ از آغاز تا پايان براى خردمندان و صاحبدلان بيان فضيلت مسابقه‌اى است كه ميان اهل بهشت و اهل دوزخ داير است . » « 39 » در اين جا گفتار آن حضرت ( ع ) و نيز كتاب اسرار حجّ و مسائل مهمّ آن از كتاب المحجّة البيضاء فى تهذيب الاحياء به پايان مىرسد و پس از اين كتاب آداب تلاوت قرآن آغاز مىشود .\r\nو الحمد للّه اوّلا و آخرا و ظاهرا و باطنا و صلّى اللّه على محمّد و آله .\r\n\r\n\r\n","description":"","footnote":"\r\n( 39 ) همان مأخذ باب بيست و يكم .\r\n","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nكتاب آداب تلاوت قرآن\r\n( 1 ) و اين كتاب هشتم از بخش عبادات المحجّة البيضاء في تهذيب الاحياء است بسم اللّه الرّحمن الرّحيم سپاس ويژهء خداوندى است كه با فرستادن پيامبرش و نازل كردن كتابش بر بندگانش منّت نهاده است ؛ كتابى كه باطل از هيچ سو بدان راه ندارد و بر انديشمندان و صاحبنظران امكان مىدهد كه از داستانها و اخبارى كه در آن است پند گيرند ، و با بيان احكام و جدا كردن حلال از حرام چگونگى سلوك در راه درست و صراط مستقيم در آن روشن شده است . آرى قرآن فروغ و روشنى است ؛ با تمسّك به آن است كه از غرور و فريب رهايى حاصل مىشود و دلها شفا مىيابد . هر گردنكشى با آن مخالفت كند خداوند پشتش را مىشكند ، و هر كس دانش را از غير آن طلب كند خداوند گمراهش مىگرداند . قرآن ريسمان محكم پروردگار و فروغ تابناك او ، و دستاويز مطمئن و دژ استوار اوست ، اقيانوسى است كه بر اندك و بسيار و خرد و كلان احاطه دارد ؛ شگفتيهاى آن پايان نمىپذيرد و لطايف و غرايب آن به آخر نمىرسد ؛ فوايد آن در نزد اهل فهم محدود نمىشود . و كثرت تلاوت خوانندگان از تازگى و حلاوت آن نمىكاهد . كتابى است كه پيشينيان و آيندگان را راهنمايى كرده و چون جنّيان آن را شنيدند بىدرنگ به\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nانذار قوم خود شتافتند و گفتند :    إِنَّا سَمِعْنا قُرْآناً عَجَباً يَهْدِي إِلَى الرُّشْدِ فَآمَنَّا بِهِ    « 1 » .\r\nهر كس به آن ايمان آورد توفيق يافته ، و كسى كه بر طبق آن سخن گويد راست گفته ، و آن كه بدان تمسّك جويد هدايت پيدا كرده ، و كسى كه به آن عمل كند رستگار شده است . خداوند متعال فرموده است :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 2 » . و از اسباب حفظ آن در دلها و بقاى آن در مصحفها مداومت در تلاوت و آموختن و درس دادن آن است با رعايت آداب و شرايط و اعمال ظاهرى و باطنى آن ، و اينها را ناگزير بايد به تفصيل بيان داشت . از اين رو اين مطالب در چهار باب به شرح زير ذكر مىشود .\r\nباب اوّل : در فضيلت قرآن و قاريان .\r\nباب دوّم : در آداب ظاهرى تلاوت .\r\nباب سوّم : در اعمال باطنى تلاوت .\r\nباب چهارم : در فهم قرآن و تفسير آن به رأى و جز آن .\r\n\r\nباب اوّل در فضيلت قرآن و قاريان و نكوهش مقصّران در تلاوت آن\r\n\r\nفضيلت قرآن\r\n( 1 ) پيامبر ( ص ) فرموده است : « هر كس قرآن بخواند و چنين پندارد به كسى چيزى بهتر از اين داده شده آنچه را خداوند بزرگ داشته كوچك شمرده است . » « 3 » و نيز فرموده است : « در روز قيامت هيچ شفاعت كننده‌اى نه پيامبر و نه فرشته و نه غير آن برتر از قرآن نيست . » « 4 »\r\n\r\n\r\n","description":"","footnote":"\r\n( 1 ) جنّ / 2 و 3 : . . . ، قرآن عجيبى شنيده‌ايم كه به راه راست هدايت مىكند و از اين رو ما به آن ايمان آورده‌ايم .\r\n( 2 ) حجر / 9 : ما قرآن را نازل كرديم و ما بطور قطع آن را پاسدارى مىكنيم .\r\n( 3 ) طبرانى از حديث عبد اللّه بن عمر با سندى ضعيف ، المغنى ، و به زودى از كافى نيز نقل خواهد شد .\r\n( 4 ) عراقى گفته است : آن را عبد الملك بن حبيب بطور مرسل از سعيد بن سليم روايت كرده ، طبرانى از ابن مسعود نقل كرده : « قرآن شفاعت كننده‌اى است كه شفاعتش پذيرفته است » ، مسلم از ابى امامه روايت كرده است كه : « قرآن بخوانيد زيرا روز قيامت قرآن در حالى وارد مىشود كه براى تلاوت كننده‌اش شفاعتگر است . »\r\n","page_name":" 290 ","page_number":290},
  {"content":"\r\n\r\nو نيز : « اگر قرآن در پوستى باشد آتش آن را نمىسوزاند . » « 5 » و نيز : « برترين عبادت امّتم خواندن قرآن است . » « 6 » و نيز : « خداوند « طه » و « يس » را هزار سال پيش از آفرينش خلايق قرائت فرمود ، چون فرشتگان قرآن را شنيدند گفتند : خوشا به حال مردمى كه اين كتاب بر آنها نازل مىشود ، و خوشا درونهايى كه آن را ضبط مىكند ، و خوشا زبانهايى كه به آن گويا مىشود . » « 7 » و نيز : « بهترين شما كسى است كه قرآن را بياموزد و آن را ياد دهد . » « 8 » و نيز : خداوند مىفرمايد : « كسى كه خواندن قرآن او را از دعا و درخواست از من باز دارد بهترين پاداش شكرگزاران را به او عطا مىكنم . » « 9 » و نيز : « در روز قيامت سه كس بر روى توده‌اى از مشك سياه قرار دارند ، و دچار بيم نمىگردند ، و مورد حسابرسى واقع نمىشوند تا آنگاه كه از حساب مردم فراغت حاصل گردد ، از جمله آنها كسى است كه قرآن را براى رضاى خداوند مىخواند و گروهى را بدان رهبرى مىكند و آنها از او خشنودند . » « 10 » و نيز : « اهل قرآن اهل اللّه و خوّاص او مىباشند . » « 11 »\r\n\r\n\r\n","description":"","footnote":"\r\n( 5 ) امالى شريف مرتضى ، ج 1 ، ص 426 از عقبة بن عامر و ج 2 ، ص 309 نظير آن ، ( سنن ) دارمى ، ج 2 ، ص 430 .\r\n( 6 ) فضائل القرآن ابو نعيم از حديث نعمان بن بشير و انس با اسنادى ضعيف ، المغنى .\r\n( 7 ) سنن دارمى ، ج 2 ، ص 456 ، از حديث ابى هريره .\r\n( 8 ) صحيح بخارى ، ج 6 ، ص 236 ، دارمى ، ج 2 ، ص 437 ، ابن ماجه شماره 211 و 212 ، ترمذى ، ج 11 ، ص 32 .\r\n( 9 ) صحيح ترمذى ، ج 11 ، ص 46 از حديث ابى سعيد با اندك اختلاف و گفته است حديثى حسن و عجيب است ، عراقى گفته است : ابن شاهين آن را با الفاظ ديگرى مصنّف نقل كرده است .\r\n( 10 ) احمد ، ترمذى و طبرانى از حديث ابن عمر با اختلافى در هر دو حديث ؛ الجامع الصغير ، باب الثاء .\r\n( 11 ) ابن ماجه شماره 215 ، مستدرك حاكم ، ج 1 ، ص 556 .\r\n","page_name":" 291 ","page_number":291},
  {"content":"\r\n\r\nو نيز : « دلها مانند آهن زنگار مىگيرد ، عرض كردند : به چه چيز زنگار آنها زدوده مىشود ، فرمودند : به خواندن قرآن و يادآورى مرگ . » « 12 » و نيز : « خداوند به آواز قرآن‌خوان بيشتر توجّه دارد تا صاحب كنيزك خنياگر به آواز كنيزك خود . » « 13 » مىگويم : از طريق خاصّه ( شيعه ) كافى به سند خود از ابى عبد اللّه ( ع ) روايت كرده كه پيامبر ( ص ) فرموده است : « اهل قرآن در بالاترين درجات آدميان بجز پيامبران و رسولان قرار دارند . بنابر اين حقوق اهل قرآن را تضعيف نكنيد ، زيرا در پيشگاه خداوند عزيز جبّار مقامى بلند دارند . » « 14 » و نيز كافى به سند خود از امام صادق ( ع ) نقل كرده كه پيامبر خدا ( ص ) فرموده است » ، قرآن را بياموزيد زيرا آن در روز قيامت به صورت جوانى زيبا و رنگ پريده نزد خواننده آن مىآيد و مىگويد : من همان قرآنم كه تو شبها را با من بيدار بسر بردى و روزهاى گرم را تشنه گذراندى و بر خشك كامى شكيبايى كردى ، و اشكهاى خود را جارى ساختى ، و من به هر جا بازگردى با تو خواهم بود ، هر تاجرى امروز به دنبال تجارت خويش است ، و من اكنون پشتيبان تو و هر تاجرى نظير تو هستم ، اينك مژده باد تو را كه كرامت حق تعالى به زودى به تو مىرسد ، فرمود : تاجى مىآورند و بر سرش مىگذارند ، و خطّ امان از آتش را به دست راست او ، و حكم زندگى جاويد را در بهشت به دست چپ او مىدهند ، و دو حلّه به او مىپوشانند ، سپس به او گفته مىشود : بخوان و بالا برو ، و او هر آيه‌اى كه مىخواند يك درجه بالا مىرود ، و به پدر و مادرش اگر مؤمن باشند دو حلّه مىپوشانند ، و پس از آن به آنها مىگويند : اين براى آن است كه قرآن را به او آموختيد . » « 15 »\r\n\r\n\r\n","description":"","footnote":"\r\n( 12 ) مشكاة المصابيح بغوى ، ص 189 ، بيهقى از حديث ابن عمر با سندى ضعيف .\r\n( 13 ) مستدرك حاكم ، ج 1 ، ص 571 ، به شرط نقل بخارى و مسلم ؛ السّنن الكبرى ، بيهقى ، ج 1 ، ص 230 .\r\n( 14 ) همان مأخذ ، ج 2 ، ص 603 ، شماره 1 .\r\n( 15 ) همان مأخذ ، ج 2 ، ص 603 ، شماره 3 .\r\n","page_name":" 292 ","page_number":292},
  {"content":"\r\n\r\nو نيز كافى به سند خود از آن حضرت روايت كرده كه پيامبر ( ص ) فرموده است :\r\n« قرآن سبب هدايت از گمراهى ، روشنى از كورى و گذشت از لغزش‌هاست . در ظلمت نور ، در گور فروغ ، در هلاكت ايمنى ، در سرگردانى و نوميدى رشد و صواب ، در فتنه‌ها روشنگر ، در دنيا و آخرت پيام و كمال دين شما در آن است ؛ هيچ كس از قرآن منحرف نمىشود ، مگر آن كه سرازير دوزخ مىگردد . » « 16 » و نيز كافى به سند خود از آن حضرت نقل كرده كه پيامبر ( ص ) فرموده است : « اى مردم شما اكنون در دنيا و سراى صلح و سازش به سر مىبريد و در سفر هستيد ، و با شتاب شما را مىبرند ، و شما مىبينيد شب و روز و خورشيد و ماه هر تازه‌اى را كهنه و هر دورى را نزديك مىكنند و هر وعده‌اى را بسر مىرسانند . بنابر اين براى گذر از اين راه وسايل لازم را فراهم كنيد . امام ( ع ) فرمود : در اين هنگام مقداد بن اسود برخاست و گفت : اى پيامبر خدا ! سراى صلح و سازش چيست ؟ فرمود : خانه‌اى كه رساننده ( به گور ) و جدا كننده ( از علايق دنيا ) است . پس هنگامى كه فتنه‌ها چون شب تار شما را فرا گرفت به قرآن پناه بريد چه آن شفيعى است كه شفاعتش پذيرفته است و گزارشگرى است كه گفتارش گواهى شده است ، هر كس آن را پيشواى خود قرار دهد او را به بهشت رهبرى مىكند و هر كه آن را در پشت سرش اندازد وى را به دوزخ مىكشاند . قرآن راهنمايى است كه به بهترين راهها دلالت مىكند و كتابى است كه در آن تفصيل و بيان و تحصيل است ، و آن جدا كننده حقّ از باطل است و شوخى و سرسرى نيست ، براى آن ظاهر و باطنى است ؛ ظاهرش حكم و فرمان است و باطنش علم و دانش ؛ ظاهرش زيبا و شگفت‌انگيز و باطنش ژرف و عميق ، باطن او را باطنى است و اين باطن را نيز باطنى ديگر شگفتيهايش به شماره در نمىآيد ، و عجايبش كهنه نمىگردد ؛ در آن چراغهاى هدايت و نشانه‌هاى حكمت است و براى كسى كه صفات را بشناسد دليل معرفت است ، پس بايد شخص تيزبين به دقّت نظر كند ، و نظر و انديشه‌اش را تا درك صفت ادامه دهد\r\n\r\n\r\n","description":"","footnote":"\r\n( 16 ) همان مأخذ ، ص 600 ، شماره 8 .\r\n","page_name":" 293 ","page_number":293},
  {"content":"\r\n\r\nتا آن كه را به هلاكت افتاده نجات بخشد ، و كسى را كه از هر سو گرفتار گرديده رهايى دهد ، زيرا انديشيدن حيات دل بيناست همان گونه كه جوياى نور در تاريكيها راه را به وسيله نور مىپيمايد ، بر شما باد كه خود را نيكو برهانيد و كم انتظار بريد . » « 17 » و نيز به سند خود از آن حضرت روايت كرده كه : پيامبر ( ص ) فرموده است : « من نخستين كسى هستم كه در روز قيامت با كتاب خدا و خاندانم بر خداوند عزيز جبّار وارد مىشوم و پس از آن امّتم ، سپس از آنها مىپرسم كه با كتاب خدا و خاندانم چه كرديد ؟ » « 18 » و حديث ثقلين كه مورد اتّفاق شيعه و سنّى مىباشد مشهور است ، حديث مذكور پيش از اين با الفاظ مختلف در كتاب قواعد عقايد « 19 » ذكر شده است .\r\nو نيز به سند خود از آن حضرت روايت كرده كه : پيامبر خدا ( ص ) فرموده است :\r\n« همانا سزاوارترين مردمان به ترس از خدا در نهان و عيان كسى است كه نگهدار قرآن است . و شايسته‌ترين مردم در آشكار و نهان به نماز خواندن و روزه گرفتن كسى است كه نگهدار قرآن است ، سپس به آواز بلند فرمود : اى دارندهء قرآن به وسيله آن فروتنى پيشه كن تا خدا تو را بلند مرتبه گرداند . و با آن تكبّر و برترىجويى مكن تا تو را خوار و زبون سازد ، اى نگهدار قرآن خود را براى خدا بدان بياراى تا خدايت بدان بيارايد . و خود را براى مردم به آن آرايش مده تا خدا تو را زشت و رسوا گرداند . كسى كه قرآن را از آغاز تا انجام ( با تدبّر و فهم ) ختم كند مانند اين است كه نبوّت را در دل خود جاى داده ، ليكن به او وحى نمىرسد ؛ و آن كه قرآن را گرد آورد شايسته اوست كه هر كس نسبت به او نادانى و ستم كند او در باره‌اش ستم و نادانى نكند ، و در برابر كسى كه بر او خشم گيرد خشمگين نگردد ، و به كسى كه به او تندى كند تند نشود . بلكه براى حرمت قرآن و بزرگداشت آن عفو كند و چشم پوشد و بيامرزد و شكيبايى ورزد . و هر كس قرآن به دو\r\n\r\n\r\n","description":"","footnote":"\r\n( 17 ) همان مأخذ ، ج 2 ، ص 598 ، شماره 2 .\r\n( 18 ) همان مأخذ ، ج 2 ، ص 600 ، شماره 4 .\r\n( 19 ) ج 1 ، ص 193 .\r\n","page_name":" 294 ","page_number":294},
  {"content":"\r\n\r\nداده شود و گمان كند به كسى بهتر از آنچه به او داده شده است چيزى داده‌اند بىشكّ آنچه را خداوند بزرگ داشته حقير شمرده و آنچه را خداوند حقير شمرده بزرگ دانسته است . » « 20 » و نيز به سند خود از ابى جعفر امام باقر ( ع ) روايت كرده كه : « پيامبر خدا ( ص ) فرموده است : « هر گاه كسى در يك شب ده آيه از قرآن بخواند از جمله غافلان نوشته نمىشود . و اگر پنجاه آيه تلاوت كند در زمرهء ذاكران ثبت مىگردد . و اگر صد آيه بخواند از قانتان ( پارسايان ) ، و اگر دويست آيه قرائت كند از خاشعان ، و هر گاه سيصد آيه تلاوت كند از فايزان ( رستگاران ) . و اگر پانصد آيه بخواند از مجتهدان نوشته مىشود ، و اگر هزار آيه بخواند ثواب كسى براى او ثبت مىگردد كه يك قنطار از طلا انفاق كرده باشد . و قنطار معادل پانزده هزار مثقال طلا و هر مثقال بيست و چهار قيراط است ، كوچك‌ترين آنها به قدر كوه احد و بزرگ‌ترين آنها به اندازهء ميان زمين و آسمان است . » « 21 » و نيز به سند خود از سعد اسكاف نقل كرده كه گفته است ، پيامبر خدا ( ص ) فرمود :\r\n« به من به جاى تورات سوره‌هاى طوال ( طولانى ) و به جاى انجيل سوره‌هاى صد آيه‌اى : و به جاى زبور سوره‌هاى مثانى داده شده و با سوره‌هاى مفصّل ( كوتاه ) كه شصت و هشت سوره است به آنها برترى داده شده‌ام ؛ و اين قرآن بر ديگر كتابها و تورات موسى و انجيل عيسى و زبور داوود نگهبان و گواه است . » « 22 »\r\n\r\n\r\n","description":"","footnote":"\r\n( 20 ) كافى ، ج 2 ، ص 604 ، شماره 5 .\r\n( 21 ) همان مأخذ ، ج 2 ، ص 612 ، شماره 5 .\r\n( 22 ) سوره‌هاى طوال عبارت از هفت سوره اوّل قرآن پس از فاتحه الكتاب است بنابر اين كه سوره انفال و برائت يكى شمرده شود زيرا همه آنها در بارهء جنگهاى پيامبر ( ص ) نازل شده و آنها را قرين هم گفته‌اند از اين رو ميان آنها بسم اللّه فاصله نشده است ، يا آن كه سوره يونس را هفتمين سوره‌هاى طوال بدانيم . و مثانى هفت سوره از قرآن است كه پس از سوره‌هاى طوال قرار دارند و از آن جهت آنها را مثانى گفته‌اند كه پس از هفت سوره اوّل هفت سوره دومند . مفرد مثانى مثنى است مانند معانى و معنى و نيز گاهى مثانى را بر همه سوره‌هاى قرآن اعم از سوره‌هاى كوتاه و بلند اطلاق كرده‌اند . امّا مئون ( صد آيه‌اىها ) عبارت از سوره بنى اسرائيل و شش سوره پس از آن است زيرا هر يك از آنها نزديك به صد آيه است .\r\n","page_name":" 295 ","page_number":295},
  {"content":"\r\n\r\nدر نهج البلاغه « 23 » ضمن سخنان امير مؤمنان ( ع ) آمده است : « . . . سپس قرآن را بر او ( پيامبر ) فرستاده و آن نورى است كه قنديلهايش خاموش نمىشود ؛ چراغى است كه شعلهء آن فرو نمىنشيند ؛ دريايى است كه قعر آن نمايان نمىگردد ؛ راهى است كه پيمودن آن گمراهى ندارد ؛ شعاع تابانى است كه روشنى آن به تاريكى نمىگرايد ؛ فرقانى است كه دلايلش سست نمىشود ؛ كاخى است كه پايه‌هايش ويران نمىگردد ؛ داروى شفابخشى است كه با آن بيمار را بيم درد نيست ؛ شرافتى است كه ياران آن شكست نمىخورند ؛ حقّى است كه مددكاران آن مغلوب نمىشوند . از اين رو قرآن كان ايمان و مركز آن ، سرچشمهء دانشها و درياهاى آن ، بستانهاى عدالت و آبگيرهاى آن ، پايه‌هاى اسلام و زيربناى آن و نشيبهاى حقّ و فرازهاى آن است . دريايى است كه آب برندگان آن را خالى نمىكنند ؛ چشمه‌هايى است كه آبكشها آب آن را كم نمىگردانند ؛ آبشخورهايى است كه واردان از آن نمىكاهند ؛ منزلگاههايى است كه مسافران راه آن را گم نمىكنند ؛ نشانه‌هايى است كه رهنوردان از ديدن آنها ناتوان نيستند و بلنديهايى است كه قصد كنند كان از آن عبور نتوانند كرد . خداوند آن را مايهء رفع تشنگى دانشمندان ، و بهار دلهاى فقيهان و انديشمندان ، و مقصد راههاى نيكان و دارويى قرار داد كه پس از آن دردى نيست ، و نورى كه پس از آن ظلمتى نيست . ريسمانى است كه دستاويز آن محكم است ؛ دژى است كه قلّهء آن بلند است . براى كسى كه آن را دوست بدارد عزّت ، و براى كسى كه به آن درآيد صلح و سلامت ، و براى كسى كه از آن پيروى كند هدايت ، و براى كسى كه خود را بدان منتسب كند معذرت است ، برهان است براى كسى كه با آن سخن گويد ، و گواه است براى كسى كه به وسيلهء آن با دشمن مجادله كند ، و پيروزى است براى كسى كه به آن استدلال كند ؛ نگهدارنده كسى است كه به آن عمل كند ؛ مركب رهوار كسى است كه آن را به كار گيرد ؛ نشانه است براى كسى كه نشانه\r\n\r\n\r\n","description":"","footnote":"\r\n( 23 ) خطبه 196 .\r\n","page_name":" 296 ","page_number":296},
  {"content":"\r\n\r\nجويد و پيگيرى كند ؛ سپر براى كسى است كه بدان مجهّز شود ، دانش است براى كسى كه فرا گيرد ؛ خبر است براى كسى كه نقل كند ، و حكم است براى كسى كه داورى كند . » در كافى به سند خود از ابى عبد اللّه ( ع ) روايت شده كه فرموده است : « در وصيّت امير مؤمنان ( ع ) به اصحابش آمده است : « بدانيد قرآن در روز هدايت و در شب تاريك روشنى است و اين بر حسب تلاش و نياز است . » « 24 » و نيز به سند خود از زهرى نقل كرده كه گفته است : « از علىّ بن الحسين ( ع ) شنيدم كه مىفرمود : « آيه‌هاى قرآن گنجينه‌هاى علمند . هر زمان گنجينه‌اى را بگشايى شايسته است به آنچه در آن است نظر كنى و بينديشى . » « 25 » و نيز به همين سند روايت كرده كه گفته است : « علىّ بن الحسين ( ع ) فرمود : « اگر همهء آنهايى كه ميان مشرق و مغربند بميرند چون قرآن با من است دچار وحشت نمىشوم . » و نيز آن حضرت هنگامى كه ملك يوم الدّين را قرائت مىفرمود آن قدر آن را تكرار مىكرد كه نزديك بود بميرد . « 26 » و نيز به همين سند نقل كرده كه به علىّ بن الحسين ( ع ) عرض كردم : كدام يك از اعمال افضل است ؟ فرمود : « حالّ مرتحل » ؛ عرض كردم : حالّ مرتحل چيست ؟ فرمود :\r\n« گشودن قرآن و ختم آن ، هر زمان قرآن را شروع كند آن را به پايان برساند . » « 27 » و نيز به سند خود از ابى جعفر امام باقر ( ع ) روايت كرده كه فرموده است : « قرآن در روز قيامت با نيكوترين چهره وارد مىشود و از برابر مسلمانان عبور مىكند ، آنان مىگويند : اين مردى از ماست ، و پس از آن از مقابل پيامبران مىگذرد آنان نيز مىگويند :\r\nاو از ماست . سپس از برابر فرشتگان مقرّب عبور مىكند ، آنان مىگويند : او از ماست ، تا اين كه بر پروردگار متعال وارد مىشود ، و مىگويد : پروردگارا ! فلان فرزند فلان روزهاى گرم دنيا را با تشنگى بسر برده و شبهايش را به بيدارى گذرانده ، و فلان فرزند فلان\r\n\r\n\r\n","description":"","footnote":"\r\n( 24 ) همان مأخذ ، ج 2 ، ص 600 ، شماره 6 .\r\n( 25 ) همان مأخذ ، ج 2 ، ص 602 و 609 .\r\n( 26 ) همان مأخذ ، ج 2 ، ص 602 و 609 .\r\n( 27 ) همان مأخذ ، ج 2 ، ص 605 .\r\n","page_name":" 297 ","page_number":297},
  {"content":"\r\n\r\nتشنگى روزهاى گرم دنيا را نديده و شبهايش را بيدار بسر نبرده است . خداوند متعال مىفرمايد : آنها را وارد بهشت كن و در منازل خود جاى ده . پس او بر مىخيزد و آنها به دنبال او حركت مىكنند . در اين هنگام به مؤمن مىگويد : بخوان و بالا برو » . امام ( ع ) فرمود : « مؤمن مىخواند و بالا مىرود تا آنگاه كه به درجه‌اى كه براى او تعيين شده برسد و در آن فرود مىآيد . » « 28 » و نيز كافى به سند خود از ابى عبد اللّه ( ع ) نقل كرده كه فرموده است : « دفترها در روز قيامت سه دفتر است : دفترى كه نعمتها در آن ثبت شده ، ديگرى ديوان حسنات ، و سوّمى ديوان سيّئات است . دفتر نعمتها را با دفتر حسنات برابر مىكنند ، نعمتها همهء حسنات را فرا مىگيرد و در خود محو مىكند و تنها دفتر سيّئات باقى مىماند . سپس انسان مؤمن به حساب فرا خوانده مىشود . در اين موقع قرآن با بهترين چهره‌اى پيش مىرود و مىگويد : پروردگارا من قرآنم و اين بنده مؤمن تو است . او براى تلاوت من پيوسته به خود رنج مىداد ، و شبهايش را با نيكو و هموار خواندن من طولانى مىكرد و چون نماز شب مىخواند اشكهايش سرازير مىشد ، پس همان‌گونه كه مرا خشنود كرده او را خشنود فرما ، امام ( ع ) فرمود : « خداوند عزيز جبّار مىفرمايد : اى بنده من دست راستت را بگشاى و خداوند آن را از رضوان خود و دست چپش را از رحمت خود پر مىكند . سپس به او گفته مىشود : اين بهشت براى تو مباح است . قرآن تلاوت كن و بالا برو ، او هر آيه‌اى كه مىخواند يك درجه بالا مىرود . » « 29 » و نيز به سند خود از آن حضرت روايت كرده كه فرموده است : « حافظ قرآن اگر به آن عمل كند با سفيران گرامى پاك خداوند قرين خواهد شد . » « 30 » و نيز به سند خود از آن حضرت نقل كرده كه فرموده است : « خداوند عزيز جبّار كتابش را بر شما فرو فرستاد ، و آن راستگو و نيكخواه است ، اخبار شما ، اخبار پيشينيان\r\n\r\n\r\n","description":"","footnote":"\r\n( 28 ) همان مأخذ ، ج 2 ، ص 601 ، از ابى عبد اللّه ( ع ) .\r\n( 29 ) همان مأخذ ، ج 2 ، ص 602 .\r\n( 30 ) همان مأخذ ، ج 2 ، ص 603 .\r\n","page_name":" 298 ","page_number":298},
  {"content":"\r\n\r\nشما ، اخبار آيندگان شما و اخبار آسمان و زمين در آن است ، و اگر كسى بر شما وارد شود و شما را به اينها خبر دهد در شگفت خواهيد شد . » « 31 » و نيز به سند خود از آن حضرت روايت كرده كه فرموده است : « شايسته است مؤمن نميرد ، مگر آنگاه كه قرآن را فرا گيرد و يا مشغول فرا گرفتن آن باشد . » « 32 » و نيز به سند خود از آن حضرت نقل كرده كه فرموده است : « آن كه براى آموختن قرآن مىكوشد و با كمى حافظه در حفظ آن خود را به رنج مىافكند دو پاداش دارد . » « 33 » و نيز به سند خود از آن حضرت روايت كرده كه فرموده است : « كسى كه سوره‌اى از قرآن را فراموش كند آن سوره با چهره‌اى زيبا و درجه‌اى و الا در بهشت ظاهر مىشود .\r\nوى به او مىگويد : تو كيستى ؟ چقدر زيبايى ! كاش براى من مىبودى سوره مىگويد : آيا مرا نمىشناسى ؟ من فلان سوره هستم و اگر مرا فراموش نكرده بودى تو را به همين درجه مىرساندم . » « 34 » و نيز به سند خود از آن حضرت نقل كرده كه فرموده است : « كسى كه قرآن بخواند غنىّ و توانگر مىشود . و پس از آن نيازى براى وى نيست و اگر قرآن بىنيازش نكند هيچ چيز او را بىنياز نخواهد كرد . » « 35 » و نيز به سند خود از حفص بن غياث روايت كرده كه گفته است : شنيدم موسى بن جعفر ( ع ) به مردى مىفرمود : « آيا دوست مىدارى در دنيا باقى بمانى ؟ » عرض كرد :\r\nآرى فرمود : « براى چه ؟ » عرض كرد : براى خواندن قل هو اللّه أحد امام ( ع ) پاسخى به او نداد ، و پس از ساعتى به من فرمود : « اى حفص ! هر كس از دوستان و پيروان ما بميرد و قرآن را نياموخته باشد در گورش قرآن به او آموخته مىشود تا خداوند درجه او را بالا\r\n\r\n\r\n","description":"","footnote":"\r\n( 31 ) همان مأخذ ، ج 2 ، ص 599 .\r\n( 32 ) همان مأخذ ، ج 2 ، ص 607 .\r\n( 33 ) همان مأخذ ، ج 2 ، ص 606 .\r\n( 34 ) همان مأخذ ، ج 2 ، ص 607 .\r\n( 35 ) همان مأخذ ، ج 2 ، ص 605 .\r\n","page_name":" 299 ","page_number":299},
  {"content":"\r\n\r\nبرد ، زيرا درجات بهشت به اندازهء آيات قرآن است ، به او گفته مىشود : بخوان و بالا برو ، پس مىخواند و بالا مىرود . » سپس حفص گفت : من كسى را نديدم كه از موسى بن جعفر ( ع ) نسبت به خويش بيمناك‌تر و در ميان مردم از او اميدوارتر باشد . تلاوت قرآنش حزن‌انگيز بود ، و هنگامى كه قرآن مىخواند گويى انسانى مخاطب اوست . » « 36 »\r\n\r\nدر نكوهش تلاوت غافلان\r\n( 1 ) مىگويم : كافى به سند خود از ابى عبد اللّه ( ع ) روايت كرده كه : پيامبر خدا ( ص ) فرموده است : « قرآن را با آهنگ و آواز عرب بخوانيد و از لحن فاسقان و گنهكاران دورى كنيد ، زيرا پس از من مردمانى بيايند كه هنگام خواندن قرآن آواز خود را در گلو بچرخانند مانند آوازه‌خوانان و نوحه‌سرايان و راهبان كه صدايشان از گلوگاهشان تجاوز نمىكند ، دلهاى آنها و دل كسانى كه از كار آنها خوششان آيد وارونه است . » « 37 » و نيز به سند خود از امام صادق ( ع ) نقل كرده كه از آن حضرت در بارهء قول خداوند متعال :  وَ رَتِّلِ الْقُرْآنَ تَرْتِيلًا  پرسيدند ، پاسخ دادند : « امير مؤمنان ( ع ) فرموده است : يعنى آن را خوب ادا كن و آن را مانند شعر با شتاب مخوان و همچون ريگ آن را پراكنده مساز ليكن دلهاى سخت خود را به وسيله آن ( از خداوند ) بيمناك سازيد ، و همّت شما اين نباشد كه سوره را زود به آخر برسانيد . » « 38 » و نيز به سند خود از ابى جعفر امام باقر ( ع ) نقل مىكند كه فرموده است :\r\n« قرآن‌خوانان سه دسته‌اند : دسته‌اى تلاوت قرآن را سرمايه خود كرده آن را وسيله گرفتن مستمرّى از پادشاهان و گردنفرازى بر مردم قرار مىدهند ؛ و دسته‌اى قرآن مىخوانند و مانند چوبه تير كه آن را مىتراشند الفاظ آن را از بر كرده حدود و احكام آن را ضايع\r\n\r\n\r\n","description":"","footnote":"\r\n( 36 ) همان مأخذ ، ج 2 ، ص 614 .\r\n( 37 ) همان مأخذ ، ج 2 ، ص 614 .\r\n( 38 ) همان مأخذ ، ج 2 ، ص 614 . مزمّل / 4 : . . . و قرآن را با دقّت و تأمّل بخوان .\r\n","page_name":" 300 ","page_number":300},
  {"content":"\r\n\r\nمىسازند خداوند امثال اين گونه قاريان قرآن را زياد نكند ، و دسته‌اى قرآن را تلاوت مىكنند و آن را داروى دردهاى دل خويش قرار مىدهند ، شبها را با آن به بيدارى مىگذرانند ، روزها را با آن تشنه بسر مىبرند ، در مساجد به خواندن آن اقدام مىكنند ، و براى آن از بستر آسايش دورى مىگزينند ، خداوند عزيز جبّار به خاطر آنها بلاها را دفع و قدرت را از دشمنان سلب و باران را از آسمان نازل مىكند . به خدا سوگند در ميان قرآن‌خوانان اين گونه قاريان از كبريت احمر ناياب‌ترند . » « 39 » و به سند خود از ابى عبد اللّه ( ع ) روايت كرده كه فرموده است : « برخى از مردم قرآن مىخوانند تا بگويند فلانى قارى قرآن است ، و بعضى قرآن مىخوانند تا از اين راه دنيا را به چنگ آورند ، و در اينها هيچ خيرى نيست ، و برخى ديگر قرآن مىخوانند تا در نماز و روز و شب خود از آن بهره‌مند شوند . » « 40 » در اخبار آمده است : « بسا قرآن‌خوانى كه قرآن او را لعن مىكند . » « 41 » غزّالى مىگويد : . . . ابن مسعود گفته است : سزاوار است حامل قرآن به شبش كه او بيدار و مردم در خوابند ، و به روزش كه مردمان در امر دين كوتاهى مىكنند . و به حزن و اندوهش كه مردم در فرح و شاديند ، و به گريه‌اش در هنگامى كه مردم مىخندند ، و به خاموشيش در حالى كه مردم از هر درى سخن مىگويند ، و به فروتنى او در زمانى كه مردم كبر مىورزند ممتاز و شناخته شود . و بايد حامل قرآن فروتن و نرمخو باشد ؛ و بدرفتار ، مجادله‌گر ، نعره‌زن و داد و فرياد كن و تندخو نباشد .\r\nپيامبر خدا ( ص ) فرموده است : « بيشتر منافقان اين امّت قاريان قرآنند . » « 42 » و نيز فرموده است : « قرآن بخوان مادام كه تو را ( از بدى ) باز مىدارد . و اگر باز ندارد تو آن را نمىخوانى . » « 43 »\r\n\r\n\r\n","description":"","footnote":"\r\n( 39 ) كافى ، ج 2 ، ص 627 .\r\n( 40 ) همان مأخذ ، ج 2 ، ص 609 .\r\n( 41 ) بر مأخذ آن آگاهى نيافتم جز اين كه انس بن مالك آن را نقل كرده است .\r\n( 42 ) مسند احمد ، ج 4 ، ص 151 و 155 ، طبرانى ، بيهقى ، الجامع الصغير ، باب الالف .\r\n( 43 ) مسند الفردوس ديلمى از حديث ابن عمر : الجامع الصغير .\r\n","page_name":" 301 ","page_number":301},
  {"content":"\r\n\r\nو نيز فرموده است : « كسى كه حرام قرآن را حلال شمارد به آن ايمان نياورده است . » « 44 » يكى از پيشينيان گفته است : بنده‌اى شروع به تلاوت سوره‌اى از قرآن مىكند ، و تا زمانى كه از آن فارغ شود قرآن برايش طلب رحمت مىكند ، و نيز بنده‌اى خواندن سوره‌اى را آغاز مىكند و تا آنگاه كه از آن فراغت يابد قرآن به او لعنت مىفرستد . گفته شد : اين چگونه ممكن است ؟ پاسخ داد : هر گاه حلال آن را حلال و حرام آن را حرام كند قرآن برايش طلب آمرزش مىكند و گرنه بر او لعنت مىفرستد .\r\nيكى از دانشمندان گفته است : بنده قرآن مىخواند و در همين حال خودش را لعن مىكند و توجّه ندارد كه آيهء :  أَلا لَعْنَةُ اللَّهِ عَلَى الظَّالِمِينَ  را مىخواند در حالى كه خود او ستمكار است ، و آيهء : ألا لعنة اللّه على الكاذبين را مىخواند و او خود از جملهء دروغگويان است .\r\nدر تورات آمده است : اى بندهء من از من شرم نمىكنى ؟ چه اگر در راهى كه مىروى نامه‌اى از دوستت به تو رسد به خاطر آن از راه به كنارى مىروى و مىنشينى و آن را كلمه به كلمه با دقّت مىخوانى تا چيزى از آن ناخوانده و نفهميده نماند ، و من كتابم را به سوى تو فرستاده‌ام بنگر كه در آن چه اندرزهايى را ذكر و تكرار كرده‌ام تا در ابعاد آن بينديشى با اين حال تو از آن رو گردانيده‌اى . اى بندهء من ! آيا من در نزد تو از يكى از دوستانت پست‌ترم ؟ اگر يكى از اين دوستانت در نزد تو بنشيند تمامى صورت خود را متوجّه او مىكنى و با تمام حواسّ به سخنان او گوش مىدهى ، و اگر در اين اثنا كسى سخنى بگويد تا تو را از شنيدن گفتار او باز دارد به وى اشاره مىكنى كه خاموش باشد ، هان اينك من رو به تو كرده و با تو سخن مىگويم در حالى كه تو با دل خويش از من رو گردانيده‌اى و مرا از يكى از دوستانت پست‌تر به حساب آورده‌اى .\r\n\r\n\r\n","description":"","footnote":"\r\n( 44 ) صحيح ترمذى ، ج 11 ، ص 4 ، المصابيح بغوى ، ج 1 ، ص 145 .\r\n","page_name":" 302 ","page_number":302},
  {"content":"\r\n\r\n\r\nباب دوّم در آداب ظاهرى تلاوت ، و آن ده چيز است\r\n\r\n1 - حالت خواننده قرآن\r\n( 1 ) تلاوت كننده بايد با وضو باشد و به حالت ادب و آرامش ايستاده يا نشسته رو به قبله قرار داشته سرش را به زير انداخته باشد . چهار زانو و متكبّرانه ننشيند و تكيه ندهد ، و بايد جلوس او در تنهايى مانند نشستن شاگرد در نزد استادش باشد . بهترين حالات براى قرائت قرآن اين است كه خواندن آن ايستاده در حال نماز و در مسجد باشد و اين افضل اعمال است .\r\nمىگويم : افضل اين است كه قرآن را در خانه بخوانند ، چه اين عمل از ريا دور تر است . در كافى از ليث بن ابى سليم بطور مرفوع روايت شده كه پيامبر خدا ( ص ) فرموده است : « خانه‌هايتان را با خواندن قرآن در آنها نورانى كنيد و مانند يهود و نصارا كه نماز را در معابد و كليساهايشان مىخواندند و خانه‌هايشان را عاطل مىگذاشتند خانه‌هايتان را گور قرار ندهيد ، چه هر گاه در خانه‌اى زياد تلاوت قرآن شود خير آن بسيار و افراد آن زياد خواهد شد ، و آن مانند ستارگان آسمان كه روشنىبخش مردم زمينند اهل آسمانها را روشنى مىبخشد . » « 1 » از ابى عبد اللّه ( ع ) روايت شده كه فرموده است : « خانه‌اى كه انسان مسلمان در آن قرآن مىخواند اهل آسمان آن را چنان مىبينند كه اهل دنيا ستارهء درخشان را در آسمان مشاهده مىكنند . » « 2 » و نيز از آن حضرت روايت شده كه امير مؤمنان ( ع ) فرموده است : « خانه‌اى كه در آن قرآن تلاوت و ذكر خدا مىشود بركات آن زياد مىگردد و فرشتگان در آن حاضر و\r\n\r\n\r\n","description":"","footnote":"\r\n( 1 ) همان مأخذ ، ج 2 ، ص 610 ، شماره 1 .\r\n( 2 ) همان مأخذ ، ج 2 ، ص 610 ، شماره 2 .\r\n","page_name":" 303 ","page_number":303},
  {"content":"\r\n\r\nشياطين از آن دور مىشوند ، و به اهل آسمانها روشنى مىبخشد همان گونه كه ستارگان به مردم زمين روشنى مىدهند ؛ « خانه‌اى كه در آن قرآن نمىخوانند و در آن ياد خدا نمىشود بركت آن كم مىگردد و فرشتگان از آن دور و شياطين در آن حاضر مىشوند . » « 3 » در عدّة الدّاعى از امام رضا ( ع ) نقل شده كه آن حضرت از پدران خويش به طور مرفوع از پيامبر خدا ( ص ) روايت كرده كه پيامبر ( ص ) فرموده است : « براى خانه‌هايتان بهره‌اى از قرآن قرار دهيد ، زيرا خانه‌اى كه قرآن در آن خوانده مىشود مايهء آسايش اهل آن بوده و خير آن بسيار است و ساكنان آن در توسعه مىباشند ، و اگر در آن قرآن خوانده نشود ، مايهء تنگى و سختى براى اهل آن بوده و خير آن كم و ساكنان آن همواره در نقصان خواهند بود . » « 4 » غزّالى مىگويد : اگر قرآن را بىوضو و گاهى كه در بستر بر پهلو خوابيده است بخواند نيز به او ثوابى داده مىشود ، ليكن ثواب كمى خواهد بود ، خداوند متعال فرموده است :  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ  « 5 » ، خداوند همهء قرآن‌خوانان را ستوده ، ليكن ايستاده را بر نشسته و نشسته را بر خوابيده مقدّم داشته است .\r\nعلى ( ع ) فرموده است : « كسى كه ايستاده در حال نماز قرآن بخواند به هر حرفى از آن صد حسنه ، و اگر نشسته در حال نماز بخواند به هر حرفى پنجاه حسنه به او داده مىشود . و اگر در غير نماز با وضو بخواند به هر حرفى بيست و پنج حسنه « 6 » ، و اگر بدون وضو بخواند به هر حرفى ده حسنه برايش خواهد بود ، و آنچه از قرآن در نماز شب قرائت شود افضل است زيرا بيشتر مايه فراغت دل است . » ابو ذر غفارى ( ره ) گفته است : كثرت سجود در روز و طول قيام در شب است .\r\n\r\n\r\n","description":"","footnote":"\r\n( 3 ) همان مأخذ ، ج 2 ، ص 610 ، شماره 3 .\r\n( 4 ) همان مأخذ ، ص 211 .\r\n( 5 ) آل عمران / 191 : . . . همانها كه خدا را در حال ايستادن و نشستن و آنگاه كه بر پهلو خوابيده‌اند ياد مىكنند .\r\n( 6 ) تا اين جا را كلينى از ابى جعفر امام باقر ( ع ) به همان گونه كه در كلام مؤلّف آمده روايت كرده است .\r\n","page_name":" 304 ","page_number":304},
  {"content":"\r\n\r\nمىگويم : از طريق خاصّه ( شيعه ) كافى « 7 » از ابى جعفر امام باقر ( ع ) روايت كرده كه فرموده است : « هر كس قرآن را ايستاده در نماز بخواند به هر حرفى صد حسنه برايش نوشته مىشود . و كسى كه آن را نشسته در نماز بخواند به هر حرفى پنجاه حسنه ، و اگر در غير نماز آن را بخواند به هر حرفى ده حسنه برايش ثبت مىشود . » از بشر بن غالب اسدى از امام حسين بن على ( ع ) روايت كرده است : « كسى كه در نماز شب ايستاده يك آيه از كتاب خدا را بخواند به هر حرفى صد حسنه برايش نوشته مىشود ، و اگر در غير نماز آن را قرائت كند به هر حرفى ده حسنه برايش ثبت مىشود ، و اگر قرآن را بشنود به هر حرفى حسنه‌اى برايش مىنويسند ، و اگر قرآن را در شب ختم كند فرشتگان تا بامداد برايش طلب رحمت مىكنند و چنانچه در روز آن را ختم كند فرشتگان نگهبان تا شب برايش درخواست رحمت مىكنند ، و او را دعاى مستجابى است « 8 » كه از آنچه ميان آسمان و زمين است برايش بهتر است . راوى مىگويد : عرض كردم : اين ثوابها براى كسى است كه قرآن را خوانده است . كسى كه آن را نخوانده چه ثوابى دارد . فرمود : اى برادر بنى اسد ! خداوند بخشنده و بزرگوار و كريم است اگر آنچه را مىداند بخواند خداوند اين ثوابها را به او خواهد داد . » « 9 » محمّد بن بشير از علىّ بن الحسين ( ع ) روايت كرده و گفته است : اين حديث از ابى عبد اللّه ( ع ) نيز روايت شده . امام ( ع ) فرموده است : « هر كس حرفى از قرآن را بىآن كه خودش آن را قرائت كند بشنود خداوند حسنه‌اى براى او ثبت و گناهى را از او محو مىكند و او را يك درجه بالا مىبرد ؛ و كسى كه قرآن را با نظر و بىصدا بخواند خداوند به هر حرفى حسنه‌اى به او مىدهد و گناهى از او محو مىكند و او را يك درجه بالا مىبرد . و هر كس يكى از حروف ظاهر قرآن را ياد گيرد خداوند ده حسنه براى او\r\n\r\n\r\n","description":"","footnote":"\r\n( 7 ) همان مأخذ ، ج 2 ، ص 611 .\r\n( 8 ) شايد مراد از ختم قرآن در شب يا روز فراغت از آن در اين دو وقت باشد امّا دعاى مستجاب مترتّب بر ختم آن است چنان كه در وافى آمده است .\r\n( 9 ) همان مأخذ ، ج 2 ، ص 611 .\r\n","page_name":" 305 ","page_number":305},
  {"content":"\r\n\r\nمىنويسد و ده گناه از او محو مىكند و ده درجه او را بالا مىبرد ، فرمود : من نمىگويم : به هر آيه‌اى بلكه به هر حرف با ، يا تا ، يا نظير آنها ، و فرمود : هر كس يكى از حروف ظاهر قرآن را نشسته در نماز بخواند خداوند پنجاه حسنه براى او مىنويسد و پنجاه گناه از او محو مىكند و پنجاه درجه او را بالا مىبرد . هر كس حرفى از قرآن را ايستاده در نماز بخواند خداوند به هر حرفى صد حسنه برايش مىنويسد و صد گناه از او محو مىكند و صد درجه او را بالا مىبرد . هر كس قرآن را به تمامى بخواند براى او دير يا زود دعاى مستجابى است . عرض كردم : فدايت شوم همهء آن را ختم كند ، فرمود : « آرى همه‌اش را . » « 10 »\r\n\r\n2 - مقدار خواندن قرآن\r\n( 1 ) مىگويم : من از آنچه غزّالى در اين باره از شيوه اصحاب خود نقل كرده كه در يك شبانه‌روز يك يا دو يا سه بار قرآن را ختم مىكرده‌اند صرف نظر مىكنم زيرا اين مبالغه و گزافگويى است و بر خلاف حكم عقل و رواياتى است كه در اين مورد از اهل بيت ( ع ) نقل شده است . خود او از پيامبر خدا ( ص ) روايت كرده كه فرموده است : « كسى كه قرآن را در كمتر از سه روز ختم كند آن را نفهميده است . » « 11 » سپس ذكر كرده كه ختم قرآن يك يا دو بار در هفته مستحبّ است .\r\nدر كافى به سند خود از محمّد بن عبد اللّه آمده كه گفته است : به امام صادق ابى عبد اللّه ( ع ) عرض كردم : تمامى قرآن را در يك شب بخوانم ؟ فرمود : « خوش ندارم قرآن را در كمتر از يك ماه ختم كنى . » « 12 » از علىّ بن ابى حمزه نقل شده كه گفته است : « بر امام صادق ( ع ) وارد شدم ؛ در اين هنگام ابو بصير به آن حضرت عرض كرد : فدايت شوم آيا همهء قرآن را در ماه رمضان در\r\n\r\n\r\n","description":"","footnote":"\r\n( 10 ) همان مأخذ ، ج 2 ، ص 612 ، شماره 6 .\r\n( 11 ) صحيح ترمذى ، ج 11 ، ص 65 ، ابن ماجه شماره 1347 از ابن عمر با تقديم و تأخير .\r\n( 12 ) همان مأخذ ، ج 2 ، ص 617 .\r\n","page_name":" 306 ","page_number":306},
  {"content":"\r\n\r\nيك شب بخوانم ؟ فرمود : « نه » گفت : در دو شب ، فرمود : « نه » عرض كرد : در سه شب فرمود : « آرى » و با دست اشاره كرد و فرمود : « اى ابا محمد رمضان داراى حقّ و حرمتى است كه هيچ يك از ماه‌هاى ديگر شبيه آن نيست « 13 » ، اصحاب پيامبر ( ص ) قرآن را در يك ماه يا كمتر ختم مىكردند ، قرآن را نبايد با شتاب خواند بلكه بايد آن را هموار و شمرده و با آهنگ خوش قرائت كرد ، و چون به آيه‌اى برسى كه در آن ذكر بهشت شده درنگ كنى و آن را از خداوند بخواهى ، و چون به آيه‌اى گذر كنى كه در آن از دوزخ ياد شده توقف كنى و از آن به خدا پناه برى » . « 14 » از حسين بن خالد از ابى عبد اللّه ( ع ) روايت شده كه گفته است : به آن حضرت عرض كردم : در چه مدّت قرآن را ختم كنم ؟ فرمود : « آن را به پنج يا هفت بخش تقسيم و تلاوت كن . بدان نزد من قرآنى است كه به چهارده جزء تقسيم شده است . » « 15 » مىگويم : چنان كه در اين حديث آمده ، براى پويندگان راه ، عمل سزاوار است ، هفته‌اى يك بار قرآن را ختم كنند ؛ و براى آنهايى كه دست‌اندركار اصلاح قلوب و افكارند و يا به تبليغ و نشر علوم مشغولند طبق دو حديث اوّل ماهى يك بار قرآن را به پايان برسانند ؛ و آنهايى كه در معانى قرآن مىانديشند به سبب نيازى كه به غور و تأمل دارند مىتوانند به كمتر از اين بسنده و طبق آنچه در احاديث وارد شده كه در هر روز پنجاه آيه از قرآن خوانده شود عمل كنند . اين كمترين مقدارى است كه بايد روزانه از قرآن تلاوت شود .\r\nدر كافى به سند حسن از حريز از ابى عبد اللّه ( ع ) روايت شده كه فرموده است :\r\n« قرآن ميثاق الهى با بندگان است ؛ سزاوار است انسان مسلمان در اين ميثاق بنگرد و هر روز پنجاه آيه از آن را بخواند . » « 16 »\r\n\r\n\r\n","description":"","footnote":"\r\n( 13 ) امام ( ع ) اجازه ختم قرآن را در سه روز به مناسبت حق ماه رمضان و حرمت و امتياز آن ميان ماه‌هاى ديگر توجيه فرموده است .\r\n( 14 ) همان مأخذ ، ج 2 ، ص 617 .\r\n( 15 ) همان مأخذ ، ج 2 ، ص 617 .\r\n( 16 ) همان مأخذ ، ج 2 ، ص 609 .\r\n","page_name":" 307 ","page_number":307},
  {"content":"\r\n\r\n\r\n3 - تقسيم قرآن به اجزاء\r\n( 1 ) كسى كه قرآن را در هفته يك بار ختم كند آن را به هفت جزء منقسم سازد ، زيرا صحابه قرآن را به اجزاى مختلف تقسيم مىكرده‌اند ، روايت شده است برخى از آنها در شب جمعه سوره بقره را آغاز مىكردند و تا مائده ادامه مىدادند ؛ در شب شنبه سوره انعام را تا هود ، در شب يكشنبه سوره يوسف را تا مريم ، در شب دوشنبه سوره طه را تا قصص ، در شب سه‌شنبه سوره عنكبوت را تا ص ، در شب چهارشنبه سوره تنزيل تا الرّحمان تلاوت و در شب پنجشنبه قرآن را ختم مىكردند .\r\nابن مسعود قرآن را بر غير ترتيبى كه ذكر شد به هفت جزء تقسيم مىكرد . گفته شده قرآن هفت جزء است : جزء اوّل مشتمل بر سه سوره ، جزء دوّم پنج سوره ، جزء سوّم هفت سوره ، جزء چهارم نه سوره ، جزء پنجم يازده سوره ، جزء ششم سيزده سوره ، جزء هفتم سوره‌هاى مفصّل ( كوچك ) از سوره ق تا آخر قرآن ، صحابه به همين گونه قرآن را تقسيم‌بندى و قرائت مىكردند . در اين باره حديثى از پيامبر خدا ( ص ) نقل شده و اين امر پيش از تقسيم قرآن به پنج و ده و سى جزء بوده است . هر گونه تقسيم‌بندى قرآن جزء بدين صورت بدعت است .\r\n\r\n4 - نوشتن قرآن\r\n( 2 ) مستحبّ است نويسندگان قرآن را نيكو و خوانا بنويسند ، و در نقطه و علامت‌گذارى با رنگ سرخ و جز آن اشكالى نيست ؛ زيرا مقصود از آن آراستن و واضح كردن كلمات و جلوگيرى از غلط خواندن و خطاى قاريان است . بعضى از پيشينيان قرآن را به پنج و ده و سى جزء تقسيم مىكردند ، و برخى نقطه‌گذارى را به رنگ سرخ انجام مىدادند و گرفتن اجرت در برابر اين كار را زشت مىشمردند و مىگفتند :\r\nقرآن را از اينها دور بداريد . گمان مىرود آنان از بيم آن كه اين اعمال منجر به بدعتها و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nنوآوريهاى زيادترى شود آنها را ناپسند مىشمردند تا اين راه را مسدود كنند و شوق خود را به حفظ قرآن از هر گونه تغيير اظهار بدارند . امّا اگر چنين اعمالى به مانعى نينجامد و به نوعى واقع شود كه مايه مزيد معرفت گردد اشكالى نخواهد داشت . برخى از اينان مىگفتند : از قرآن نقطه‌دار تلاوت مىكنم و خودم قرآن را نقطه نمىگذارم .\r\nاوزاعى از يحيى بن ابى كثير نقل كرده كه گفته است : قرآن در مصحفها خالى از نقطه و علامت بود . نخستين چيزى كه در آن احداث كردند نقطه‌گذارى بر « با » و « تا » بود و گفتند : زيرا سبب روشنى و وضوح آن است . سپس در پايان آيه‌ها نقطه‌هاى بزرگ گذاشتند و گفتند : باكى نيست ؛ زيرا با اين كار آغاز هر آيه دانسته مىشود . و پس از آن خواتيم و فواتح را پديد آوردند .\r\nبرخى گفته‌اند اينها را حجّاج احداث كرده است ، او قاريان را فرا خواند تا كلمات و حروف قرآن را شمردند و آن را به اجزاى متساوى تقسيم و بر سى جزء مرتّب كردند و تقسيمات ديگرى نيز به عمل آوردند .\r\nمىگويم : كافى به سند خود از محمّد بن ورّاق نقل كرده كه گفته است : من كتابى را به ابى عبد اللّه ( ع ) عرضه داشتم كه در آن قرآنى بود كه با آب طلا مهر و عشرگذارى گرديده و در آخر آن سوره‌اى با آب طلا نوشته شده بود . آن را به امام ( ع ) نشان دادم ؛ آن حضرت عيبى بر آن نگرفت جز نوشتن قرآن با طلا و فرمود : « خوش ندارم كه قرآن جز با مركّب سياه كه در آغاز با آن نگارش يافته نوشته شود . » « 17 » داوود بن سرحان از آن حضرت روايت كرده كه فرموده است : « آراستن مصحف و شمشير با زر و سيم اشكالى ندارد . » « 18 »\r\n\r\n5 - ترتيل\r\n( 1 ) و آن در قرائت قرآن مستحبّ است ، زيرا ما به زودى بيان خواهيم كرد كه مقصود از\r\n\r\n\r\n","description":"","footnote":"\r\n( 17 ) همان مأخذ ، ج 2 ، ص 629 .\r\n( 18 ) همان مأخذ ، ج 6 ، ص 475 .\r\n","page_name":" 309 ","page_number":309},
  {"content":"\r\n\r\nقرائت تفكّر است و ترتيل به اين امر كمك مىكند . بدين سبب امّ سلمه قرائت پيامبر ( ص ) را قرائتى كه حرف به حرف تفسير كننده بوده توصيف كرده است . « 19 » ابن عبّاس گفته است : اگر سوره‌هاى بقره و آل عمران را با ترتيل بخوانم و در آنها تدبّر كنم نزد من محبوب‌تر است از اين كه همهء قرآن را با شتاب تلاوت كنم .\r\nمىگويم : پيش از اين در اين باره حديثى از اهل بيت ( ع ) نقل شده است . در كافى از ابى عبد اللّه ( ع ) روايت شده كه فرموده است : « قرآن را با اعراب بخوانيد ، زيرا قرآن عربى است . » « 20 » در قرآن مجيد آمده است :  وَ رَتِّلِ الْقُرْآنَ تَرْتِيلًا  ؛ و ترتيل عبارت از حفظ وقوف و بيان حروف است چنان كه از امير مؤمنان ( ع ) روايت شده است . حفظ وقوف را به وقف تامّ و حسن ، و بيان حروف را به اداى تمامى صفات معتبر در آنها تفسير كرده‌اند اعمّ از جهر ، همس ، اطباق ، استعلاء و جز اينها . « 21 » در روايت ديگرى است كه آن حضرت در معناى ترتيل فرموده است : « آن را خوب ادا كن ، و آن را مانند شعر با شتاب مخوان و همچون ريگ آن را پراكنده مساز ، ليكن دلهاى سخت خود را به وسيله آن ( از خداوند ) بيمناك سازيد و همّت شما اين نباشد كه سوره را زود به آخر برسانيد . » « 22 » و نيز در معناى ترتيل گفته‌اند ، يعنى : آن را با آرامى و تدبّر بخوان ، و نيز گفته شده ترتيل اين است كه اگر شنونده بخواهد حروف كلمات را بشمارد بتواند ، چنان كه در بارهء\r\n\r\n\r\n","description":"","footnote":"\r\n( 19 ) سنن ابى داوود ، ج 1 ، ص 338 ، سنن ترمذى ، ج 11 ، ص 43 ابواب فضائل القرآن و ص 48 ابواب القراءات ؛ مجمع البيان ، ج 10 ، ص 378 .\r\n( 20 ) همان مأخذ ، ج 2 ، ص 615 .\r\n( 21 ) جهر به معناى بلند كردن صداست و همس ضدّ آن است ؛ اطباق به معناى پوشاندن است زيرا هنگام تلفّظ حروف اطباق كه ص و ض و طاء و ظاء است زبان همچون طبقى كام بالا را مىپوشاند ؛ استعلاء به معناى طلب بلندى است زيرا هنگام تلفظ حروف استعلاء كه ق ، ظ ، خ ، ص ، ض ، غ ، و طاء است زبان به بالا ميل مىكند - م .\r\n( 22 ) همان مأخذ ، ج 2 ، ص 614 .\r\n","page_name":" 310 ","page_number":310},
  {"content":"\r\n\r\nقرائت پيامبر خدا ( ص ) روايت شده است . « 23 » از ابى عبد اللّه ( ع ) روايت شده كه ترتيل عبارت از اين است كه : « درنگ كنى و آواز خود را نيكو سازى . » « 24 » غزّالى مىگويد : بدان ترتيل مستحبّ است و اين تنها به منظور تدبّر در آيات نيست ، زيرا براى غير عرب زبان كه معناى قرآن را نمىفهمد نيز ترتيل و تأنّى در قرائت مستحبّ است ، چه اين امر به تعظيم و احترام نزديك‌تر و تأثير آن در دل شديدتر است .\r\n\r\n6 - گريستن\r\n( 1 ) گريه با قرائت مستحبّ است ؛ پيامبر خدا ( ص ) فرموده است : « قرآن بخوانيد و گريه كنيد و اگر نمىگرييد خود را به گريه‌كنندگان مانند كنيد . » « 25 » صالح مرّى گفته است : « 26 » قرآن را در خواب بر پيامبر خدا ( ص ) خواندم ، به من فرمود : « اى صالح ! اين قرائت قرآن است گريه كو ؟ » ابن عبّاس گفته است : هنگامى كه در سجده سبحان اللّه مىخوانيد در سربرداشتن از سجود شتاب مكنيد تا آنگاه كه بگرييد ؛ و اگر چشم كسى از شما نمىگريد دلش بگريد ؛ و طريق وادار كردن خود به گريه اين است كه غم و اندوه را به دلش وارد كند ، زيرا اندوه منشأ گريه است .\r\nپيامبر خدا ( ص ) فرموده است : « قرآن با غم نازل شده است هنگامى كه آن را مىخوانيد خود را غمين سازيد . » « 27 »\r\n\r\n\r\n","description":"","footnote":"\r\n( 23 ) اين حديث پيش از اين طبق روايت ام سلّمه از ترمذى ، ابى داوود ، نقل شده و نسائى نيز آن را روايت كرده است .\r\n( 24 ) مجمع البيان ، ج 10 ، ص 378 .\r\n( 25 ) سنن ابن ماجه به شماره 4196 از حديث سعد بن ابى وقّاص به استثناى جملهء « قرآن بخوانيد » .\r\n( 26 ) او يكى از زاهدان بصره بوده و چنان كه ذهبى گفته روايات او ضعيف و متروك است .\r\n( 27 ) عراقى گفته است : ابو يعلى و ابو نعيم آن را در حليه از حديث ابن عمر روايت كرده‌اند .\r\n","page_name":" 311 ","page_number":311},
  {"content":"\r\n\r\nمىگويم : از طريق خاصّه ( شيعه ) كافى از ابى عبد اللّه ( ع ) روايت كرده كه فرموده است : « قرآن با اندوه نازل شده است پس آن را با اندوه بخوانيد . » « 28 » و نيز كافى از آن حضرت نقل كرده است : « خداوند به موسى بن عمران وحى فرمود كه چون در برابر من بايستى مانند فقير ذليل بايست ، و هنگامى كه تورات مىخوانى آن را با آوازى حزن‌انگيز بخوان . » « 29 » غزّالى مىگويد : وجه احضار غم به دل تأمّل در تهديد و وعيد و ميثاق و عهودى است كه در قرآن است و پس از آن بايد در بارهء كوتاهيهاى خود در قبال اوامر و نواهى الهى بينديشد و در نتيجه اندوهگين و گريان شود ؛ و اگر مانند صاحبان دلهاى پاك غم و اندوه او را فرا نگيرد بايد بر اين فقدان غم و گريه بگريد ، زيرا اين بزرگ‌ترين مصيبت است .\r\n\r\n7 - اداى حقّ آيات\r\n( 1 ) بدين ترتيب كه چون به آيه سجود برسد سجده كند ، همچنين هر گاه آيات سجده را از زبان ديگرى بشنود .\r\nمىگويم : در قرآن پانزده سجده است ؛ چهار تاى آنها واجب است و به آنها عزائم گفته مىشود و بقيّهء آنها مستحبّ مىباشند ، و در سوره حجّ دو سجده است . كمترين كارى كه براى اداى اين سجده بايد انجام داد نهادن پيشانى بر زمين است ، و كاملترين آن اين است كه شرايط سجود نماز در آن رعايت شود ، اعمّ از پوشيدن عورت ، رو به قبله بودن ، پاكى جامه و بدن از پليدى نجاست و حدث و اين كه تكبير بگويد و اعضاى هفتگانه را بر زمين نهد و در سجود دعا بخواند و پس از سر برداشتن از سجده تكبير بگويد . وقت اين سجده هنگامى است كه قدر واجب « 30 » از آيه را بر زبان آورد و بايد فورى آن را\r\n\r\n\r\n","description":"","footnote":"\r\n( 28 ) همان مأخذ ، ج 2 ، ص 614 ، به شماره 2 .\r\n( 29 ) همان مأخذ ، ج 2 ، ص 615 ، به شماره 6 .\r\n( 30 ) قدر واجب مجموع آيه است و با قرائت بعضى از آن سجده واجب نمىشود .\r\n","page_name":" 312 ","page_number":312},
  {"content":"\r\n\r\nانجام دهد . و با تأخير ساقط نمىشود . در خبر صحيح از امام صادق ( ع ) روايت شده كه از آن حضرت پرسيدند كسى آيه سجده را مىخواند و فراموش مىكند كه سجده كند تا آنگاه كه ركوع و سجود را به جا مىآورد ؟ فرمود : « اگر سجده از غرائم است هر زمان به يادش آمد سجده كند . » « 31 » در كافى از آن حضرت روايت شده است كه هر گاه يكى از شما آيهء سجدهء واجب را تلاوت كند در سجود خود بگويد : سجدت لك تعبّدا و رقّا لا مستكبرا عن عبادتك و لا مستنكفا و لا متعظّما بل أنا عبد ذليل خائف مستجير . « 32 » غزّالى مىگويد : و در سجود خود به آنچه متناسب و سزاوار آيه‌اى است كه آن را قرائت كرده دعا كند ؛ فى المثل هنگامى كه آيهء :  خَرُّوا سُجَّداً وَ سَبَّحُوا بِحَمْدِ رَبِّهِمْ وَ هُمْ لا يَسْتَكْبِرُونَ  را قرائت كند بگويد : اللّهمّ اجعلنى من السّاجدين لوجهك المسبّحين بحمدك و أعوذ بك أن أكون من المستكبرين عن أمرك أو على أوليائك و چون آيه :  وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً  بخواند بگويد : اللّهم اجعلنى من الباكين الخاشعين لك : و در هر سجده‌اى چنين كند .\r\n\r\n8 - استعاذه پيش از قرائت\r\n( 1 ) بدين نحو كه بگويد : اعوذ باللّه السّميع العليم من الشّيطان الرّجيم ، ربّ أعوذ بك من همزات الشياطين و أعوذ بك ربّ أن يحضرون و سوره : قل أعوذ بربّ النّاس و سوره حمد را بخواند و چون از قرائت هر سوره فارغ شود بگويد : صدق اللّه تعالى و بلّغ رسوله الكريم اللّهم أنفعنا به و بارك لنا فيه ، الحمد للّه ربّ العالمين ، و أستغفر اللّه الحىّ القيّوم ؛ و در اثناى قرائت چون به آيه‌اى رسد كه در آن تسبيح و تكبير است تسبيح و تكبير بگويد ، و اگر به آيه دعا و استغفار رسد دعا و استغفار\r\n\r\n\r\n","description":"","footnote":"\r\n( 31 ) نوادر بزنطى ؛ مستطرفات السرائر ؛ تهذيب ؛ ج 1 ، ص 219 .\r\n( 32 ) كافى ، ج 3 ، ص 328 ، شماره 23 .\r\n","page_name":" 313 ","page_number":313},
  {"content":"\r\n\r\nكند ، و اگر به آيه مشتمل بر اميد و رجا گذرش افتد از خدا بخواهد ، و اگر به آيه تخويف و تهديد برسد به خداوند پناه برد و استعاذه كند ، و اينها را مىتواند به زبان يا به دل انجام دهد و بگويد : سبحان اللّه ، نعوذ باللّه ، اللّهم ارزقنا ، اللهم ارحمنا . حذيفه گفته است :\r\nبا پيامبر خدا ( ص ) نماز گزاردم ، آن حضرت سوره بقره را آغاز فرمود ، چون به آيه عذاب مىرسيد استعاذه مىفرمود و به آيهء رحمت كه مىرسيد مسألت مىكرد و به آيه تنزيه كه مىرسيد تسبيح مىگفت و هنگامى كه از قرائت سوره فارغ شد آنچه را در موقع ختم قرآن بر زبان مىآورد خواند كه : اللّهم ارحمنى بالقران و اجعله لى اماما و نورا و هدى و رحمة اللّهم ذكّرنى منه ما نسيت ، و علّمني منه ما جهلت ، و ارزقنى تلاوته آناء اللّيل و النّهار و اجعله حجّة يا ربّ العالمين . « 33 » مىگويم : اگر در آغاز به گفتن أعوذ باللّه من الشيطان الرّجيم بسنده كند در امتثال امر كافى است ، چه خداوند متعال فرموده است :  فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ  « 34 » . گفته‌اند : اين امر براى تطهير زبان از ذكر غير خداست كه بر آن جارى شده است تا براى ذكر خداوند آماده شود ، و براى پاكيزه كردن خانه دل از لوث وسوسه‌هاست تا سلطان معرفت در آن فرود آيد ، و شايسته است به هنگام استعاذه به اينها توجّه داشته باشد .\r\nاز امام صادق ( ع ) نقل شده كه فرموده است : « هنگامى كه مصحف را براى تلاوت به دست مىگيرى بگو : اللّهم إنّي أشهدك أنّ هذا كتابك المنزل من عندك على رسولك محمّد بن عبد اللّه ( ص ) و كلامك النّاطق على لسان نبيّك جعلته هاديا منك الى خلقك و حبلا متصّلا فيما بينك و بين عبادك اللّهم إنّى نشرت عهدك و كتابك أللّهم فاجعل نظري فيه عبادة و قراءتي فيه ذكرا و فكري فيه اعتبارا و\r\n\r\n\r\n","description":"","footnote":"\r\n( 33 ) صدر اين حديث را احمد و ابو يعلى روايت كرده‌اند ، مجمع الزّوائد ، ج 2 ، ص 272 ، عراقى گفته است : ابو منصور مظفّر بن حسين ارجانى در فضائل القران و ابو بكر بن ضحّاك در الشمائل آن را از طريق ابى ذرّ هروى از داوود بن قيس به تفصيل روايت كرده‌اند .\r\n( 34 ) نحل / 98 : هنگامى كه قرآن مىخوانى از شرّ شيطان رانده شده به خدا پناه بر .\r\n","page_name":" 314 ","page_number":314},
  {"content":"\r\n\r\nاجعلني ممّن اتّعظ ببيان مواعظك فيه و اجتنب معاصيك ، و لا تطبع عند قرائتي على قلبي و لا على سمعي و لا تجعل على بصرى غشاوة ، و لا تجعل قرائتي قراءة لا تدبّر فيها بل اجعلني أتدبّر آياته و احكامه ، آخذا بشرايع دينك ، و لا تجعل نظري فيه غفلة و لا قرائتي هذرا إنّك أنت الرؤف الرّحيم . » « 35 » و روايت شده كه به هنگام فراغ از قرائت بگويد : « أللّهم إنّى قد قرأت ما قضيت من كتابك الذي أنزلته على نبيّك الصّادق ( ع ) فلك الحمد ربّنا ، اللّهم اجعلني ممّن يحلّ حلاله و يحرّم حرامه و يؤمن بمحكمه و متشابهه و اجعله انسا في قبري و انسا في حشري و اجعلني ممّن ترقيه بكلّ آية درجة في اعلى علييّن آمين ربّ العالمين . » « 36 » و از آن حضرت نقل كرده‌اند كه چون به يا ايها النّاس ، و يا ايّها الّذين آمنوا مىرسيد مىگفت : لبّيك ربّنا ، و چون سوره شمس را ختم مىكرد مىگفت : صدق اللّه و صدق رسوله ، و چون اللّه خير أمّا يشركون را قرائت مىكرد مىفرمود : اللّه خير اللّه اكبر ، و هنگامى كه آيه :   ثُمَّ الَّذِينَ كَفَرُوا بِرَبِّهِمْ يَعْدِلُونَ   را مىخواند مىفرمود : كذب العادلون باللّه ، و چون آيه :  الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ  را تلاوت مىكرد سه بار تكبير مىگفت ، و هنگامى كه از قرائت سوره اخلاص فارغ مىشد مىفرمود : كذلك اللّه ربّي .\r\nو نيز روايت شده كه در هنگام قرائت قول خداوند متعال :  فَمَنْ يَأْتِيكُمْ بِماءٍ مَعِينٍ  ، مىفرمود : اللّه ربّنا ، و با خواندن  أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى  مىگفت :\r\nسبحانك بلى ، و با قرائت :  أَ أَنْتُمْ تَخْلُقُونَهُ أَمْ نَحْنُ الْخالِقُونَ  ، مىفرمود : بل أنت اللّه الخالق ؛ و در برابر آيهء  أَمْ نَحْنُ الزَّارِعُونَ  ، بل أنت اللّه الزارع در برابر :  أَمْ نَحْنُ الْمُنْشِؤُنَ  ، بل أنت اللّه المنشئ ، و در برابر :  فَبِأَيِّ آلاءِ رَبِّكُما تُكَذِّبانِ *  ، لا بشيء من\r\n\r\n\r\n","description":"","footnote":"\r\n( 35 ) اختصاص شيخ مفيد ، ص 141 .\r\n( 36 ) اختصاص شيخ مفيد ، ص 141 .\r\n","page_name":" 315 ","page_number":315},
  {"content":"\r\n\r\nآلائك ربّ اكذّب ، مىفرمود : و به همين گونه نسبت به آيات ديگر . ظاهرا آن حضرت آنچه را مناسب هر آيه بوده بيان مىفرموده است « 37 » .\r\nبراى ختم قرآن دعاهاى مشهورى است . بهترين و كاملترين آنها دعايى است كه در صحيفهء سجّاديهء امام علىّ بن الحسين ( ع ) وارد شده است « 38 » .\r\n\r\n9 - بلند خواند قرآن\r\n( 1 ) شك نيست كه انسان ناگزير است قرآن را چنان بخواند كه خودش بشنود ؛ امّا بلند خواندن آن به گونه‌اى كه آن را به گوش ديگرى برساند از جهتى مستحبّ و از جهت ديگر مكروه است . روايتى كه از پيامبر اكرم ( ص ) نقل شده است دلالت بر استحباب پنهانى خواندن قرآن دارد ، چه فرموده است : « فضيلت پنهان خواندن قرآن بر تلاوت آشكار آن مانند فضيلت صدقهء پنهان بر صدقهء آشكار است . » « 39 » و با عبارتى ديگر فرموده است : « خوانندهء قرآن در آشكار مانند دهندهء صدقه در آشكار و خوانندهء آن در پنهانى ماننده دهندهء صدقه در پنهانى است . » « 40 » در خبرى كه مفهوم عامّ دارد آمده است : « عمل پنهانى بر عمل آشكار هفتاد برابر برترى دارد . » « 41 » همچنين فرموده است :\r\nبهترين روزى آن است كه نياز را برآورد و بهترين ذكر آن است كه پنهان باشد . » « 42 » در خبر آمده است : « قرائت خود را در بين مغرب و عشاء بر يكديگر آشكار نكنند . » « 43 » سعيد بن مسيّب يك شب در مسجد پيامبر ( ص ) شنيد عمر بن عبد العزيز كه\r\n\r\n\r\n","description":"","footnote":"\r\n( 37 ) كافى ، ج 1 ، ص 19 ، تهذيب ، ج 1 ، ص 171 و 221 و 247 ؛ ثواب الاعمال .\r\n( 38 ) دعاى 42 كه آغاز آن اين است : اللّهم صلّ على محمد و آله و أفرشني مهاد كرامتك .\r\n( 39 ) به اين حديث با اين الفاظ آگاهى نيافتم .\r\n( 40 ) سنن ابى داوود ، ج 1 ، ص 306 ، ترمذى ، ج 11 ، ص 41 و گفته است : اين حديث حسن و غريبى است ؛ الكبير طبرانى از دو طريق با الفاظى ديگر ؛ مجمع الزّوائد ، ج 2 ، ص 266 .\r\n( 41 ) الشعب بيهقى ، المغنى ، وسائل الشيعه باب استحباب العبادة في السّر . . . از ابواب مقدمة العبادات .\r\n( 42 ) احمد ، ابن حبان و بيهقى از سعد بن ابى وقّاص به سند صحيح ، الجامع الصغير باب الخاء .\r\n( 43 ) سنن ابو داوود ج 1 ، ص 306 ، بدون ذكر مغرب و عشاء ، مسند احمد ، ابو يعلى با ، الفاظى ديگر ، مجمع الزّوائد ، ج 2 ، ص 265 .\r\n","page_name":" 316 ","page_number":316},
  {"content":"\r\n\r\nخوش آواز بود در نمازش قرائت را بلند مىخواند . به غلامش گفت : برو به اين نمازگزار بگو آهسته بخواند . غلام گفت : مسجد از آن ما نيست و اين نمازگزار را از آن بهره‌اى است . سعيد آواز برآورد كه اى نمازگزار اگر با نماز خود رضاى حقّ تعالى را مىطلبى آوازت را آهسته كن و اگر خشنودى مردم را مىجويى آنان هرگز نمىتوانند چيزى از عذاب خدا را از تو دفع كنند . عمر خاموش شد و ركعات را سبك به پايان رسانيد ، و هنگامى كه سلام نماز را گفت نعلين خويش را برداشت و بازگشت ، و او در آن زمان حاكم مدينه بود .\r\nآنچه بر استحباب جهر دلالت دارد اين است كه روايت شده پيامبر خدا ( ص ) شنيد گروهى از اصحاب در نماز شب قرائت را بلند مىخوانند . آن حضرت عمل آنها را تصويب كرد « 44 » و فرمود : « چون يكى از شما براى نماز شب برخيزد بايد قرائت را بلند بخواند ، زيرا فرشتگان و اهل خانه چون صداى او را بشنوند به او اقتدا مىكنند . » « 45 » در جمع ميان اين احاديث آنچه مناسبتر به نظر مىرسد اين است كه آهسته خواندن از ريا و تظاهر دور تر و نسبت به كسى كه خود را از اين اوصاف در امان نمىبيند افضل است ؛ ليكن اگر از اين جهت بيمى بر خود ندارد و بلند خواندن او وقت نماز را بر ديگرى مشوّش نمىكند بلند خواندن افضل خواهد بود ، زيرا عمل در آن بيشتر است و فايده‌اش به ديگرى نيز مىرسد ، و خيرى كه ديگرى از آن بهره‌مند شود بهتر از خيرى است كه از حدّ صاحبش تجاوز نكند ، بعلاوه بلند خواندن دل خواننده را بيدار و فكر او را دربارهء آنچه مىخواند متمركز و گوشش را به آن مشغول ، و خواب را از او دور مىسازد و بر نشاط او براى خواندن مىافزايد ، و از كسالت او مىكاهد ، و با بلند خواندن اميد آن را دارد كه خوابيده‌اى را بيدار كند ، و سبب احياى وى شود ، و بسا بيكاره‌اى غفلت‌زده او را مشاهده كند و به سبب نشاط او به كار و جنبش درآيد و مشتاق خدمت شود . قارى هر\r\n\r\n\r\n","description":"","footnote":"\r\n( 44 ) سنن ابى داوود ، ج 1 ، ص 306 .\r\n( 45 ) الكبير طبرانى در باب حديث ؛ مجمع الزوائد ، ج 2 ، ص 266 .\r\n","page_name":" 317 ","page_number":317},
  {"content":"\r\n\r\nزمان چيزى از اين نيّات به دلش برسد بلند خواندن برايش افضل خواهد بود ، و اگر همهء اين نكات را در نيّت داشته باشد اجر او چند برابر مىباشد ؛ و اعمال نيكوكاران با كثرت نيّت رشد و نمو مىيابد و اجر آنها مضاعف مىگردد ، و اگر در يك عمل ده نيّت در نظر داشته باشد براى او ده اجر خواهد بود . از اين رو مىگوييم : تلاوت قرآن از روى مصحف افضل است ، زيرا موجب مزيد فعاليّت چشم و دقّت در مصحف و حمل آن است و به سبب اينها ثواب آن زياد مىشود . گفته‌اند ختم قرآن از روى مصحف ثواب آن هفت برابر است ، زيرا نظر كردن به قرآن عبادت است ، و بسيارى از صحابه قرآن را از روى مصحف مىخواندند و كراهت داشتند از اين كه روزى از خانه بيرون آيند در حالى كه به قرآن نگاه نكرده باشند .\r\nمىگويم : از پيامبر خدا ( ص ) روايت شده كه فرموده است : « بهره‌اى را كه چشمانتان از عبادت دارند به آنها بدهيد . » عرض شد : اى پيامبر خدا ! بهرهء چشمها از عبادت چيست ؟ فرمود : « نظر كردن به قرآن و تفكّر در آن و عبرت گرفتن از شگفتيهاى آن . » « 46 » علامّه طوسى در كتاب آداب خود از پيامبر خدا ( ص ) روايت كرده كه فرموده است : « بهترين عبادت امّتم نظر كردن به قرآن و خواندن آن است . » « 47 » در كافى به سند خود از ابى عبد اللّه ( ع ) روايت شده كه فرموده است : « كسى كه قرآن را از روى مصحف بخواند از چشمانش بهره برده و از گناهان پدر و مادرش كاسته است ، هر چند آنها كافر باشند . » « 48 » و نيز به سند خود از اسحاق بن عمّار روايت كرده كه گفته است : به ابى عبد اللّه ( ع ) عرض كردم : فدايت شوم من قرآن را از بردارم ، آن را از حفظ بخوانم افضل است يا از روى مصحف ؟ فرمود : « بخوان و به مصحف نگاه كن كه اين افضل است . آيا نمىدانى كه نظر كردن به مصحف عبادت است ؟ » « 49 »\r\n\r\n\r\n","description":"","footnote":"\r\n( 46 ) الشعب بيهقى با سند ضعيف از ابى سعيد ؛ الجامع الصغير .\r\n( 47 ) آداب المتعلّمين ، ص 151 ، چاپ ملحق به شرح باب حادى عشر .\r\n( 48 ) همان مأخذ ، ج 2 ، ص 613 ، شماره 1 .\r\n( 49 ) همان مأخذ ، ج 2 ، ص 613 ، شماره 3 .\r\n","page_name":" 318 ","page_number":318},
  {"content":"\r\n\r\nو سزاوار اين بود كه غزّالى نظر كردن به مصحف را يكى ديگر از آداب تلاوت قرار مىداد .\r\n\r\n10 - نيكو خواندن قرآن\r\n( 1 ) بدين طريق كه آواز را با گردانيدن آن در گلو بيارايد بىآن كه زياد آن را بكشد و نظم صدا را به هم زند ، و اين سنّت است ، پيامبر خدا ( ص ) فرموده است : « با آواز خود قرآن را زينت دهيد . » « 50 » و نيز فرموده است : « خداوند به چيزى اجازه نداده كه مانند اجازهء او به خواندن قرآن با آواز خوش باشد » « 51 » ؛ و نيز : « كسى كه با قرآن تغنّى نكند از ما نيست . » « 52 » گفته‌اند : مراد از تغنّى استغنا و بىنيازى است ، و نيز گفته‌اند : مقصود ترنّم و گردانيدن صداست و اين معنا از نظر اهل لغت درست‌تر است .\r\nو نيز روايت شده است كه آن حضرت شبى به صداى عبد اللّه بن مسعود گوش فرا داد ؛ سپس فرمود : « هر كس بخواهد قرآن را تر و تازه آن چنان كه نازل شده است بخواند بايد مانند ابن امّ عبد ( ابن مسعود ) قرائت كند . » « 53 » و نيز به ابن مسعود فرمود : « بخوان » . ابن مسعود عرض كرد : اى پيامبر خدا قرآن بر شما نازل شده من بخوانم ؟ فرمود : « من دوست دارم قرآن را از غير خودم بشنوم » ؛ ابن مسعود قرآن مىخواند و پيامبر خدا ( ص ) مىگريست « 54 » . و نيز فرمود : « كسى كه به آيه‌اى از كتاب خدا گوش فرا دهد آن آيه در روز قيامت براى او نورى خواهد بود . » و در خبر است : « ده حسنه برايش نوشته مىشود » ؛ « 55 » و هر قدر ثواب شنونده زياد باشد\r\n\r\n\r\n","description":"","footnote":"\r\n( 50 ) سنن دارمى ، ج 2 ، ص 474 ، احمد ، ابو داوود ، ابن ماجه ، در سنن بيهقى آمده : « آوازتان را با قرآن زينت دهيد . »\r\n( 51 ) صحيح بخارى ؛ صحيح مسلم ؛ سنن بيهقى ، ج 2 ، ص 54 و ، ج 10 ، ص 229 ؛ در صحيح بخارى و مسلم اضافه شده « آن را بلند بخواند . » و به همين گونه در سنن دارمى است ، ج 2 ، ص 471 و 472 .\r\n( 52 ) صحيح بخارى ؛ صحيح مسلم ؛ سنن بيهقى ، ج 2 ، ص 54 و ، ج 10 ، ص 229 ؛ در صحيح بخارى و مسلم اضافه شده « آن را بلند بخواند . » و به همين گونه در سنن دارمى است ، ج 2 ، ص 471 و 472 .\r\n( 53 ) سنن ابن ماجه ، شماره 138 .\r\n( 54 ) صحيح مسلم ، ج 2 ، ص 195 و 196 .\r\n( 55 ) مسند احمد از حديث ابى هريره و سند آن ضعيف است ؛ الجامع الصغير باب ميم .\r\n","page_name":" 319 ","page_number":319},
  {"content":"\r\n\r\nخواننده كه سبب آن است در ثواب او شريك خواهد بود ، مگر اين كه قصد او از تلاوت ريا و خودنمايى باشد .\r\nمىگويم : در اين باره از طريق خاصّه ( شيعه ) در كافى از ابى عبد اللّه ( ع ) روايت شده كه پيامبر ( ص ) فرموده است : « براى هر چيزى زيورى است و زيور قرآن آواز خوش است . » « 56 » و نيز از آن حضرت نقل شده كه پيامبر خدا ( ص ) فرموده است : « از بالاترين زيباييها موى زيبا و آواز خوش است . » « 57 » امام صادق ( ع ) فرموده است : « خداوند هر پيامبرى را برانگيخته خوش آواز بوده است . » « 58 » و نيز از آن حضرت روايت است كه فرمود : « علىّ بن الحسين ( ع ) قرآن را از همهء مردم خوش‌آوازتر مىخواند . سقّاها كه عبور مىكردند بر در خانه‌اش مىايستادند و به قرائت آن حضرت گوش فرا مىدادند . ابو جعفر امام باقر ( ع ) نيز از همه كس خوش‌آوازتر بود . » « 59 » على بن محمد نوفلى از ابى الحسن امام موسى بن جعفر ( ع ) روايت كرده كه نزد آن حضرت دربارهء آواز خواندن ياد كردم ، فرمود : « علىّ بن الحسين ( ع ) هنگامى كه قرآن مىخواند ، بسا كسى از نزديك او مىگذشت از آواز خوش او مدهوش مىشد ؛ و اگر امام چيزى از آوازش را آشكار كند مردم تاب شنيدن آن را نخواهند داشت » . عرض كردم :\r\nمگر نبود كه پيامبر خدا ( ص ) با مردم به جماعت نماز مىخواند و آوازش را به قرآن بلند مىكرد ، فرمود : « پيامبر خدا ( ص ) به اندازه تحمّل و طاقت آنانى كه پشت سرش بودند آوازش را بلند مىكرد . » « 60 » از ابى بصير نقل شده كه گفته است : به ابى جعفر امام باقر ( ع ) عرض كردم : هر زمان قرآن را با صداى بلند مىخوانم شيطان نزدم مىآيد و مىگويد : تو با اين كار به\r\n\r\n\r\n","description":"","footnote":"\r\n( 56 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 57 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 58 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 59 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 60 ) كافى ، ج 2 ، ص 614 ، باب ترتيل القرآن بالصّوت الحسن .\r\n","page_name":" 320 ","page_number":320},
  {"content":"\r\n\r\nخانواده‌ات و مردم رياكارى و خودنمايى مىكنى . فرمود : « اى ابا محمّد ! قرآن را با آوازى متوسّط بخوان كه خانواده‌ات بشنوند ، و آوازت را در خواندن قرآن در گلو بچرخان ، زيرا خداى عز و جلّ آواز خوش را كه در گلو چرخانده شود دوست دارد . » « 61 » از جابر نقل شده كه گفته است : به ابى جعفر امام باقر ( ع ) عرض كردم : مردمى هستند كه چون چيزى از قرآن را ذكر كنند و يا براى آنان خوانده شود مدهوش مىشوند ، بطورى كه اگر دستها يا پاهاى يكى از آنها را ببرند نمىفهمد ، فرمود : سبحان اللّه اين از شيطان است ( اهل حقّ ) به چنين چيزى توصيف نشده‌اند همانا تأثّر از قرآن نرمدلى و رقّت و ريختن اشك و ترس است . » « 62 » در الفقيه آمده كه مردى از علىّ بن الحسين ( ع ) دربارهء خريدن كنيزكى خوش‌آواز پرسش كرد . فرمود : « گناهى بر تو نيست كه آن را بخرى تا بهشت را به يادت آورد . » يعنى با قرائت قرآن و زهد و آنچه غنا نيست يادآور بهشت باشد ، امّا غناء حرام و ممنوع است . پايان گفتار الفقيه . « 63 » امّا استماع قرآن به هنگامى كه ديگرى آن را بخواند شايد واجب باشد ، زيرا در كتاب و سنّت به آن امر شده و خداوند متعال فرموده است :  وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا لَعَلَّكُمْ تُرْحَمُونَ  . « 64 » در تهذيب به سند صحيح از معاوية بن وهب نقل شده كه گفته است : به ابى عبد اللّه ( ع ) عرض كردم مردى كه به پيشنمازى او خشنود نيستى در نمازى كه قرائت آن را به جهر مىخواند پيشنمازى مىكند ، فرمود : « هر گاه شنيدى كتاب خدا خوانده مىشود به آن گوش بده ، عرض كردم : او مرا مشرك مىداند ، فرمود : « اگر او معصيت خدا مىكند تو اطاعت خدا كن . » من سخنم را تكرار كردم ، ليكن آن حضرت به من اجازه نداد ، عرض كردم : من در خانه‌ام نماز مىگزارم سپس به سوى او مىروم . پاسخ داد :\r\n\r\n\r\n","description":"","footnote":"\r\n( 61 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 62 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 63 ) كافى ، ج 2 ، ص 614 ، باب ترتيل القرآن بالصّوت الحسن .\r\n( 64 ) اعراف / 204 : و هنگامى كه قرآن خوانده شود گوش فرا دهيد و خاموش باشيد تا مشمول رحمت خدا شويد .\r\n","page_name":" 321 ","page_number":321},
  {"content":"\r\n\r\n« خودت مىدانى » و فرمود : على ( ع ) در نماز صبح بود ؛ ابن كوّا كه در پشت سر آن حضرت نماز مىگزاشت اين آيه را خواند :  وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ  . « 65 » على ( ع ) به احترام قرآن خاموش ماند تا او آيه را تمام كرد ، سپس قرائت خود را از سر گرفت . ابن كوّا دوباره آيه را خواند . آن حضرت نيز خاموشى اختيار و پس از آن قرائت را اعاده كرد . ابن كوّا براى بار ديگر آيه را خواند . على ( ع ) خاموشى گزيد و سپس اين آيه را تلاوت فرمود :  فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ  . « 66 » پس از آن سوره را به پايان رسانيد و به ركوع رفت . » « 67 » از ابن بكير به سند موثّق نقل شده كه گفته است : از ابى عبد اللّه ( ع ) پرسيدم اگر ناصبى امام جماعت باشد در نماز با او چه بگوييم ؟ فرمود : « اگر قرائت را بجهر بخواند به خاطر قرآن سكوت كن و گوش بده سپس ركوع و سجود را فرادا به جا بياور . » « 68 »\r\n\r\nباب سوّم در اعمال باطنى تلاوت\r\n( 1 ) و آن ده چيز است : 1 - فهم اصل كلام 2 - تعظيم 3 - تدبّر 4 - حضور قلب 5 - تفهّم 6 - ترك موانع فهم 7 - تخصيص 8 - تأثّر 9 - ترقّى 10 - تبرّى .\r\n\r\n1 - آنچه در مرتبهء نخست قرار دارد فهم عظمت كلام و درك فضل و لطف بارى تعالى دربارهء بندگان است\r\n\r\n\r\n","description":"","footnote":"\r\n( 65 ) زمر / 65 : به تو و همه پيامبران پيش از تو وحى شده كه اگر مشرك شوى تمام اعمالت نابود مىشود و به يقين از زيانكاران خواهى بود .\r\n( 66 ) روم / 60 : پس شكيبايى كن همانا وعده خداوند حقّ است ، و هرگز كسانى كه ايمان ندارند نبايد تو را خشمگين سازند .\r\n( 67 ) كافى ، ج 2 ، ص 255 .\r\n( 68 ) تهذيب ، ج 1 ، ص 255 .\r\n","page_name":" 322 ","page_number":322},
  {"content":"\r\n\r\n( 1 ) كه اين كلام را از عرش جلال خود در سطح فهم مردم نازل فرموده است ، و بايد انديشيد كه چگونه خداوند در رسانيدن معانى كلام خود كه صفتى قائم به ذات اوست به مرتبهء فهم مردم ، به بندگان لطف و كرم فرموده و چگونه آن صفت در طىّ حروف و اصوات كه از صفات بشرى است بر آنان تجلّى كرده است . بشر عاجز است از اين كه صفات بارى تعالى را جز از طريق صفات خويش درك كند ، و اگر جمال كلام او در كسوت حروف پوشيده نبود بىشكّ آسمان و زمين ياراى شنيدن كلام او را نداشت ؛ و آنچه بين اينهاست از مشاهدهء عظمت قدرت و انوار جلال او متلاشى مىشد . اگر خداوند موسى را پابرجا نمىداشت هرگز ياراى شنيدن كلام او را نداشت ، چنان كه كوه مبادى تجلّى او را طاقت نياورد و ريزريز شد . تفهيم عظمت كلام حقّ تعالى جز با مثالهايى در حدّ فهم مردم امكان‌پذير نيست ، از اين رو برخى از ارباب معرفت گفته‌اند : هر حرفى از سخن خداوند در لوح محفوظ بزرگتر از كوه قاف است ، و اگر همهء فرشتگان جمع شوند كه يك حرف آن را حمل كنند نخواهند توانست ، مگر آن كه اسرافيل درآيد چه او فرشتهء لوح است ، و او به اذن خداوند و قوّت و قدرت او آن را برمىدارد ، زيرا بارى تعالى وى را توانا گردانيده و بدان كار مشغول ساخته است .\r\nيكى از حكيمان براى بيان لطف خداوند در رسانيدن معانى كلام خود - با همهء علوّ مرتبه - به سطح فهم انسان - با همهء پستى درجه - تعبير زيبايى به كار برده و مثلى آورده كه نارسا نيست . و آن اين كه او يكى از پادشاهان را به شريعت پيامبران دعوت كرد .\r\nپادشاه چيزهايى از او پرسيد . وى پاسخهايى درخور فهمش به او داد . پادشاه گفت : تو معتقدى و ادعا مىكنى كه آنچه پيامبران آورده‌اند سخن آدميان نيست و كلام خداوند است ، در اين صورت آدميان چگونه مىتوانند سخنان خداوند را درك كنند ؟ حكيم پاسخ داد : ما مىبينيم هنگامى كه مردم مىخواهند بعضى مفاهيم را به چهارپايان و پرندگان بفهمانند و آنها را به جلو يا عقب برانند يا آنها را به رفتن به سويى يا برگشتن از آن وادار كنند ، چون مىبينند چهارپايان قادر به تميز گفتار آدميان كه از روى عقل و با\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nحسن ترتيب و نظم بديع از آنها صادر مىشود نيستند خود را در مرتبه تميز حيوانات قرار مىدهند و با وضع صداهايى كه در خور اين حيوانات است مانند بانگ زدن ، سوت كشيدن و آوازهايى كه نزديك به آواز آنهاست و تاب تحمّل آن را دارند مقاصد خود را به آنها مىفهمانند . مردم نيز به همين گونه از فهم كلام خداوند و كنه آن و درك كمال صفات او عاجزند و به صوت و حرف كه ميان ايشان تبادل مىشود حكمت الهى و صفات او را مىشنوند ، همچنان كه چهارپايان به بانگ زدن و سوت كشيدن مقاصد آدميان را درك مىكنند ، و اين امر مانع آن نيست كه حرف و صوت به سبب شرافت معانى و حكمتهايى كه در آن صفات نهفته است عزّ و شرف يابند و بر اثر عظمت آنها معظّم شوند . بنابراين صوت براى حكمت به منزله جسد و مسكن ، و حكمت براى صوت همچون جان و روان است ؛ و همان گونه كه « تن آدمى شريف است به جان آدميّت » حرف و صوت كلام نيز به سبب حكمتهايى كه در آن است شريف و ارجمند مىباشند .\r\nبىشكّ سخن را منزلتى عالى و پايگاهى بلند است ؛ سلطنت آن قاهر و حكم آن در حقّ و باطل نافذ است ؛ او داورى دادگر و گواهى پسنديده است ؛ امر و نهى مىكند و باطل را ياراى آن نيست كه در برابر كلام حكمت‌آميز قدّ برافرازد ، همچنان كه سايه را قدرت آن نيست كه در برابر اشعّه تابناك خورشيد عرض وجود كند . آدميان توان آن را ندارند كه در اعماق حكمت غور و نفوذ كنند ، همان گونه كه با چشمان خود نمىتوانند به عين خورشيد بنگرند . ليكن از چشمه خورشيد تنها آن مقدار كه چشمان آنها بدان زنده شود و حوايج آنها بدان برآورده گردد بهره‌مند مىشوند . از اين رو سخن مانند پادشاهى است كه در پس پرده باشد ؛ چهره‌اش غايب و فرمانش حاضر است ؛ و چون خورشيد است كه عزيز و ظاهر مىباشد ؛ ليكن عنصر آن مكنون و پوشيده است ، و چون ستارگان درخشان آسمان است كه اگر چه بر گردش آنها آگاهى حاصل نيست ، امّا به نور آنها راه را مىتوان يافت . شكّ نيست كه سخن كليد خزاين نفيس و آب حيات است كه هر كس از آن بنوشد نمىميرد ، و داروى دردهاست ؛ دارويى كه هر كس از آن بخورد بيمار نخواهد شد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nآنچه را اين حكيم ذكر كرده اندكى از بسيار و قطره‌اى از درياى معانى كلام الهى است . و افزون بر اين مقدار در حوصله علم معامله نيست ، از اين رو شايسته است بدان بسنده شود .\r\n\r\n2 - ديگر تعظيم متكلّم است\r\n( 1 ) بدين صورت كه بايد قارى قرآن در آغاز تلاوت ، عظمت متكلّم را به ياد آورد ، و بداند آنچه را مىخواند سخن بشر نيست ، و تلاوت كلام خداوند در نهايت خطر و اهميّت است ؛ چه فرموده است :  لا يَمَسُّهُ إِلَّا الْمُطَهَّرُونَ  ، « 1 » و همان گونه كه ظاهر جلد مصحف و اوراق آن از ظاهر بدن لمس كننده مصون است ، جز اين كه با طهارت باشد باطن معناى آن نيز به حكم حق تعالى از باطن قلب انسان محجوب است ، مگر آن كه از همهء پليديها منقطع و به انوار تعظيم و توقير حق تعالى منوّر شود ؛ و همان طورى كه هر دستى شايستگى ندارد جلد مصحف را لمس كند هر زبانى قابليّت ندارد حروف آن را تلاوت ، و هر دلى را نرسد كه معانى آن را درك كند . به مناسبت همين تعظيم بوده كه عكرمه هنگامى كه قرآن را باز مىكرد بيهوش مىشد ، و مىگفت : آن كلام پروردگار من است ، آن كلام پروردگار من است . تعظيم كلام به سبب تعظيم متكلّم است و عظمت متكلّم زمانى احساس مىشود كه در صفات و افعال او تفكّر شود ، و چون عرش و كرسى و آسمان و زمين و آنچه را در ميان آنهاست از جنّ و انس و ستوران و درختان را به ياد آورد و بداند كه آفريننده همهء آنها و قادر بر آنها و روزى دهنده آنها يكى است . و همه در قبضهء قدرت او ، يا مشمول فضل و رحمت و يا مبغوض خشم و سطوت اويند ، خواهد دانست كه اگر نعمت بخشد به فضل و كرم اوست و اگر عقوبت كند به مقتضاى عدالت و دادگرى اوست . او كسى است كه مىگويد : آنها در بهشت باشند مرا باكى نيست ، و آنها در دوزخ باشند مرا باكى نيست ، و اين منتهاى عظمت و غايت علوّ مرتبه است ، پس تفكّر در امثال اين مسائل موجب بزرگداشت متكلّم و سپس تعظيم كلام است .\r\n\r\n\r\n","description":"","footnote":"\r\n( 1 ) واقعه / 79 : و نبايد جز پاكان آن را مسّ كنند .\r\n","page_name":" 325 ","page_number":325},
  {"content":"\r\n\r\n\r\n3 - ديگر حضور قلب و ترك حديث نفس است .\r\n( 1 ) در تفسير آيهء :  يا يَحْيى خُذِ الْكِتابَ بِقُوَّةٍ  « 2 » گفته شده است : يعنى با جديّت و كوشش كتاب را بگير ، و گرفتن آن با سعى و جديّت به اين معناست كه هنگام قرائت خود را از غير آن تهى و تمام فكر خود را متوجّه آن سازد . به يكى از بزرگان گفتند : آيا هنگامى كه قرآن مىخوانى با خودت حديث نفس مىكنى ؟ پاسخ داد : چه چيزى مىتواند از قرآن نزد من محبوبتر باشد تا در بارهء آن با خود سخن بگويم ؟ برخى از پيشينيان چنانچه سوره‌اى از قرآن را مىخواندند كه در حال خواندن آن از تمركز حوّاس برخوردار نبودند آن را اعاده مىكردند ، و اين حالت از تعظيم قارى ناشى مىشود ، زيرا كسى كه كلامى را بزرگ بشمارد چون آن را بخواند بدان شاد مىشود و با آن انس مىگيرد و از آن غافل نمىشود ؛ و در قرآن چيزهايى است كه اگر خواننده شايستگى داشته باشد دلش بدانها انس مىگيرد ، و در اين صورت چگونه ممكن است انديشه‌اش متوجّه چيزى غير از آن شود ، چه او در صحنهء قرآن در حال سير و گردش است ، و آن كه در حال گردش و تماشاست به چيزى غير از آن فكر نمىكند ، گفته‌اند : در قرآن ميدانها ، باغها ، ايوان سراها ، عروسها ، ديباها ، مرغزارها و كاروانسراهاست ، سوره‌هايى كه با الم آغاز مىشوند ميادين قرآنند ، و سوره‌هايى كه با الر شروع مىشوند باغهاى آن و سوره‌هاى حامدات ايوان سراها و مسبّحات عروسها و حاميمات ديباها و سوره‌هاى كوتاه مرغزارهاى آن و آنچه غير از اينهاست كاروانسراهاى آن است ؛ هنگامى كه تلاوت كننده وارد ميدانها شود ، هر گاه از ميوهء باغها بچيند . به ايوان سراها درآيد ، عروسان را ببيند ، ديبا بپوشد ، در مرغزارها به گردش درآيد و در غرفه‌هاى كاروانسراها سكنا گزيند در اينها مستغرق ، و از هر چه غير از آنهاست منصرف مىشود ، دلش از قرآن دور نمىشود و فكرش پريشان نمىگردد .\r\n\r\n4 - ديگر تدبّر است\r\n( 2 ) و آن غير از حضور قلب است ؛ چه كسى كه حضور قلب دارد ممكن است در غير قرآن نينديشد ليكن بر شنيدن آن از سوى خود بسنده كند و در اين\r\n\r\n\r\n","description":"","footnote":"\r\n( 2 ) مريم / 12 : اى يحيى كتاب خدا را با قوّت بگير .\r\n","page_name":" 326 ","page_number":326},
  {"content":"\r\n\r\nحال به تدبّر نپردازد ، و مقصود از قرائت تدبّر است ، از اينرو ترتيل در آن سنّت است چه شمرده و آرام خواندن آيات امكان مىدهد كه در باطن آنها تدبّر شود . على ( ع ) فرموده است : « در عبادت بىفقه و قرائت بىتدبّر خيرى نيست . » « 3 » اگر تدبّر بدون تكرار قرائت ميسّر نشود بايد آن را تكرار كند ، مگر آن كه در پشت سر امام جماعت باشد كه اگر او در همان آيه باقى بماند و امام به آيه ديگر مشغول شود گناه كرده است ؛ و در اين حال مانند كسى است كه ديگرى با او سخن بگويد و وى از يك كلمه او در شگفت شود و از توجّه به ديگر كلمات او باز ماند . همچنين هر گاه در ركوع آيه‌اى بخواند و در بارهء آن مشغول تفكّر شود اين وسوسه خواهد بود . از عامر بن عبد قيس نقل شده كه گفته است : در نماز دچار وسواس مىشوم . به او گفتند : وسواس در امور دينى ؟ پاسخ داد : اگر نيزه‌ها در جوف من فرو كنند نزد من محبوبتر است از اين كه وسوسه دنيا را داشته باشم ، ليكن دلم به اين مشغول مىشود كه مرا در پيشگاه خداوند موقفى است و برگشت من از آن جا چگونه خواهد بود . او اين را وسواس شمرده و درست همين است ، زيرا از آنچه بدان مشغول بوده به چيز ديگر پرداخته است و چون شيطان نسبت به امثال او قدرتى ندارد آنان را به مقصدى دينى مشغول مىكند تا آنها را از عملى كه افضل است باز دارد .\r\nروايت شده است پيامبر ( ص ) بسم اللّه الرحمان الرحيم را قرائت كرد و بيست بار آن را تكرار فرمود ، « 4 » و اين براى تدبّر در معانى آن بود .\r\nاز ابى ذرّ نقل شده كه گفته است : پيامبر ( ص ) شبى ما را امامت كرد و در سرتاسر آن شب پيوسته اين آيه را تكرار مىفرمود :  إِنْ تُعَذِّبْهُمْ فَإِنَّهُمْ عِبادُكَ  . « 5 » تميم دارى يك شب تمام ، اين آيه را تكرار مىكرد :  أَمْ حَسِبَ الَّذِينَ اجْتَرَحُوا السَّيِّئاتِ  . « 6 »\r\n\r\n\r\n","description":"","footnote":"\r\n( 3 ) تحف العقول حسن بن على بن شعبه حرّانى ، ص 204 ، بطور مرسل .\r\n( 4 ) معجم ابو ذر هروى از حديث ابى هريره ، المغنى .\r\n( 5 ) مائده / 118 : اگر آنها را مجازات كنى بندگان تواند . . . خبر را ابن ماجه در سنن خود به شماره 1350 نقل كرده است .\r\n( 6 ) جاثيه / 21 : آيا كسانى كه مرتكب بديها شدند گمان كردند . . .\r\n","page_name":" 327 ","page_number":327},
  {"content":"\r\n\r\nسعيد بن حبير در سرتاسر شبى آيه :  وَ امْتازُوا الْيَوْمَ أَيُّهَا الْمُجْرِمُونَ  . « 7 » را مكرّر مىخواند .\r\nيكى از پيشينيان گفته است : من خواندن سوره‌اى را آغاز مىكنم ، ليكن توجّه به بعضى از مطالب مرا تا بامداد از اتمام آن باز مىدارد .\r\nو نيز يكى از اينان مىگويد : هر آيه‌اى را نفهمم و دلم متوجّه آن نباشد ، براى خواندن آن ثوابى نمىبينم .\r\nاز ابو سليمان دارانى نقل شده كه گفته است : من آيه‌اى مىخوانم و چهار يا پنج شب در آن تأمّل مىكنم و اگر رشته فكر خود را در آن قطع نكنم از آن نمىتوانم بگذرم و به آيهء ديگر برسم .\r\nو نيز از يكى از پيشينيان نقل شده كه شش ماه تمام در سوره هود مانده بود و پيوسته آن را تكرار مىكرد ، و از تدبّر در آن فارغ نمىشد .\r\nيكى از عارفان گفته است : من در هر جمعه و در هر ماه و در هر سالى يك ختم قرآن مىكنم ، و قرآنى را نيز از سى سال پيش شروع كرده و هنوز از آن فارغ نشده‌ام .\r\nروشن است كه اين تفاوت به سبب اختلاف مراتب تدبّر و تعمّق است . همين شخص مىگويد : من خود را مزدورى مىانگارم كه روزانه و هفتگى و ماهانه و سالانه كار انجام مىدهد .\r\n\r\n5 - تفهّم\r\n( 1 ) و آن عبارت از اين است كه از هر آيه‌اى آنچه سزاوار آن است برداشت و استنباط كند ، زيرا قرآن مشتمل بر ذكر صفات و افعال بارى تعالى و بيان احوال پيامبران ( ع ) و ذكر حالات تكذيب كنندگان آنهاست كه چگونه نابود شدند ؛ و نيز شامل اوامر و نواهى پروردگار و ذكر بهشت و دوزخ است . امّا صفات بارى تعالى مانند آيه :\r\n لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  . « 8 » و نيز :\r\n\r\n\r\n","description":"","footnote":"\r\n( 7 ) يس / 59 : جدا شويد امروز اى گنهكاران .\r\n( 8 ) شورى / 11 : چيزى مانند او نيست ، او شنوا و بيناست .\r\n","page_name":" 328 ","page_number":328},
  {"content":"\r\n\r\n الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ  . « 9 » است كه بايد در معانى اين اسماء و صفات انديشيد تا اسرار آنها بر خواننده كشف شود ، زيرا آنها معانى و رموزى را در بردارند كه كشف آنها جز براى افراد موفّق حاصل نمىشود . گفتار على ( ع ) اشاره به همين معنا دارد در آن جا كه فرموده است : « پيامبر ( ص ) هيچ رازى به من نگفته كه آن را از مردم پوشيده داشته باشد جز اين كه بايد خداوند متعال به بنده‌اى در كتابش فهمى عطا كند ، پس بايد در طلب اين فهم حريص بود . » « 10 » ابن مسعود گفته است : هر كس دانش اوّلين و آخرين را خواهان است بايد در قرآن كاوش كند . بيشتر علوم قرآن مندرج در اسماء و صفات بارى تعالى است ، زيرا بيشتر مردم از آنها جز چيزهايى كه در خور فهم آنان است درك نكرده‌اند و به عمق آنها دست نيافته‌اند .\r\nامّا افعال خداوند مانند ذكر آفرينش آسمانها و زمين و جز آنها ، لازم است خواننده از آنها به صفات و عظمت بارى تعالى پى برد زيرا فعل نمايانگر فاعل و عظمت اين بيانگر عظمت آن است . بنابر اين بايد در فعل فاعل را مشاهده كند و به فعل نظر نداشته باشد . هر كس حقّ را بشناسد آن را در هر شيىء موجود مىبيند ، زيرا هر چيزى از اوست و بازگشت آن به سوى او و قيام آن بدوست ، و به راستى او همه چيز است ؛ كسى كه او را در هر چيزى كه مىبيند نبيند بىشكّ او را نشناخته ، و كسى كه او را شناخته مىداند كه هر چه غير از خداست باطل است ، و همه اشياء جز ذات پاك او هلاك و نابودند ؛ و اين\r\n\r\n\r\n","description":"","footnote":"\r\n( 9 ) حشر / 23 : . . . حاكم و مالك اصلى اوست ، از هر عيب منزّه است ، ستم نمىكند ، به مؤمنان امنيّت مىبخشد ، مراقب همه چيز است ، قدرتمندى است شكست‌ناپذير كه با اراده نافذ خود هر امرى را اصلاح مىكند ، او شايسته بزرگى است .\r\n( 10 ) عراقى گفته است : نسائى آن را از روايت ابى جحيفه نقل كرده كه گفته است : از على ( ع ) پرسيدم آيا از پيامبر خدا ( ص ) چيزى جز قرآن نزد شما وجود دارد ؟ فرمود : « به خدايى كه دانه را شكافت و آدمى را آفريد نه مگر آن كه خداوند به بنده‌اى در بارهء كتابش فهمى عطا كند . » در صحيح مسلم بدين صورت آمده : آيا از پيامبر خدا نزد شما چيزى هست كه در قرآن نيست . در سنن ابى داوود و نسائى آمده كه : گفتيم آيا پيامبر خدا ( ص ) چيزى را به شما سفارش كرده كه آن را به مردم توصيه نكرده باشد ، فرمود : « نه جز آنچه در اين كتاب من است » و فهم در باره قرآن را ذكر نفرموده است .\r\n","page_name":" 329 ","page_number":329},
  {"content":"\r\n\r\nبه آن معنا نيست كه در آينده هلاك خواهند شد ، بلكه اگر آنها را قائم به ذات خود بدانى هم اكنون نابودند مگر اين كه آنها را قائم به امر حقّ و باقى به قدرت او بدانى و وجود آنها را تبعى و استقلال وجود را براى غير او بطلان محض بشناسى ، و اين امر يكى از اصول علم مكاشفه است ؛ از اين رو شايسته است هنگامى كه تلاوت كننده قرآن آيات :\r\n أَ فَرَأَيْتُمْ ما تَحْرُثُونَ  ، و  أَ فَرَأَيْتُمُ الْماءَ الَّذِي تَشْرَبُونَ  ، و  أَ فَرَأَيْتُمُ النَّارَ الَّتِي تُورُونَ  ، و  أَ فَرَأَيْتُمْ ما تُمْنُونَ  . « 11 » را مىخواند نظرش را در آب ، آتش ، كشت و منّى محدود نكند بلكه در منّى تأمّل كند كه نطفه‌اى است با اجزاى متشابه و بنگرد كه چگونه به گوشت ، استخوان ، رگ و پى منقسم شده و شكلهاى مختلف پذيرفته است مانند سر ، دست ، پا ، كبد ، دل و جز اينها و پس از آن در صفات خوبى كه از آن به ظهور مىرسد دقّت كند مانند شنوايى ، بينايى ، عقل و غير آنها و همچنين به خوبهاى بدى كه از آن به وجود مىآيد بينديشد مانند خشم ، شهوت ، كفر و جهل و تكذيب و مجادله ، چنان كه خداوند فرموده است :  أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ  ؛ . « 12 » و بايد در اين عجايب تأمّل كند تا به چيزى كه از اينها شگفت‌انگيزتر است برسد و آن صفتى است كه همهء اين شگفتيها از آن به ظهور مىرسد ، و بايد همواره به صنعت بنگرد تا صانع را از خلال آن ببيند .\r\nدر مورد حالات پيامبران ( ع ) چون بشنود كه چگونه آنان را تكذيب و برخى از آنان را آزار كردند و كشتند صفت بىنيازى خداوند را از پيامبران و آفريدگان درك كند و بداند كه اگر همه را نابود گرداند در سلطنت و قدرت او خللى وارد نمىشود ، و هنگامى كه بشنود خداوند در آخر كار به آنها نصرت خواهد داد قدرت و اراده او را در يارى حقّ بشناسد .\r\n\r\n\r\n","description":"","footnote":"\r\n( 11 ) واقعه / 63 ، 68 ، 71 ، 58 به ترتيب : آيا هيچ در بارهء آنچه كشت مىكنيد انديشيده‌ايد ، آيا به آبى كه مىنوشيد فكر كرده‌ايد ، آيا در بارهء آتشى كه مىافروزيد انديشه كرده‌ايد . آيا از نطفه‌اى كه در رحم مىريزيد آگاهيد ؟\r\n( 12 ) يس / 77 : آيا انسان نديد ( نمىداند ) كه ما او را از نطفه‌اى بىارزش آفريديم و او به مخاصمه آشكار برخاست .\r\n","page_name":" 330 ","page_number":330},
  {"content":"\r\n\r\nدر بارهء احوال تكذيب كنندگان مانند عاد و ثمود و آنچه بر سر آنها آمده است بايد با شنيدن سرگذشت آنها ترسى از قدرت و خشم خداوند در دل او حاصل شود . و عبرت اندوزد و بداند كه اگر غفلت كند و سوء ادب ورزد و به مهلتى كه به او داده شده است فريفته شود دور نيست كه خشم خداوند او را فرا گيرد و فرمان او در بارهءاش اجراء شود ، همچنين هنگامى كه اوصاف بهشت و دوزخ و ديگر مفاهيم قرآن را مىشنود بايد به همين گونه رفتار كند ، و بداند كه رسيدن به ژرفاى معانى قرآن ممكن نيست زيرا آنها را نهايتى نيست و هر بنده‌اى به اندازهء روزى خود از آن بهره‌مند مىشود . خداوند فرموده است :  وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  . « 13 »  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  . « 14 » از اين رو على ( ع ) فرموده است : « اگر بخواهم مىتوانم هفتاد شتر را از تفسير فاتحة الكتاب گرانبار كنم . » « 15 » غرض از آنچه ذكر كرديم بيان راه تفهّم است تا اين در به روى طالبان باز شود . امّا فهم همهء معانى قرآن و رسيدن به عمق آن امرى است كه نبايد در آن طمع داشت ، و كسى كه از درك آنچه در قرآن است حتّى در پست‌ترين درجات آن بهره‌اى ندارد داخل در مصداق اين آيه است كه :  وَ مِنْهُمْ مَنْ يَسْتَمِعُ إِلَيْكَ حَتَّى إِذا خَرَجُوا مِنْ عِنْدِكَ قالُوا لِلَّذِينَ أُوتُوا الْعِلْمَ ما ذا قالَ آنِفاً  ؛ و فرموده است :  أُولئِكَ الَّذِينَ طَبَعَ اللَّهُ عَلى قُلُوبِهِمْ  . « 16 » و مهر بر دلها عبارت از موانع فهم است كه ما به زودى آنها را ذكر خواهيم كرد .\r\nگفته‌اند مريد زمانى مريد است كه آنچه را مىخواهد در قرآن بيابد ، و زياد و كم را در\r\n\r\n\r\n","description":"","footnote":"\r\n( 13 ) انعام / 59 : . . . و هيچ تر و خشكى نيست جز اين كه در كتابى آشكار ثبت است .\r\n( 14 ) كهف / 109 : بگو اگر درياها براى ( نوشتن ) كلمات پروردگارم مركّب شوند درياها پايان مىگيرند پيش از آن كه كلمات پروردگارم پايان يابد هر چند همانند آنها را بر آنها اضافه كنيم .\r\n( 15 ) من براى اين حديث سندى نيافتم .\r\n( 16 ) محمد ( ص ) / 16 : گروهى از آنان به سخنانت گوش فرا مىدهند امّا هنگامى كه از نزد تو خارج مىشوند به كسانى كه خداوند به آنها علم و دانش بخشيده ( از روى استهزاء ) مىگويند : اين مرد الآن چه گفت ؟\r\nآنها كسانى هستند كه خداوند بر دلهايشان مهر نهاده است . . .\r\n","page_name":" 331 ","page_number":331},
  {"content":"\r\n\r\nپرتو آن بشناسد ، و با اعتماد به خداوند از بندگانش بىنياز شود .\r\n\r\n6 - ترك موانع فهم :\r\n( 1 ) بيشتر مردم از درك معانى قرآن به سبب موانع و حجابهايى كه شيطان در دلهاى آنان به وجود آورده محرومند و عجايب اسرار قرآن براى آنها پوشيده مانده است . پيامبر خدا ( ص ) فرموده است : « اگر نه اين است كه شياطين برگرد دلهاى فرزندان آدم مىگردند مىتوانستند ملكوت آسمانها را نظاره كنند . » « 17 » معانى قرآن نيز از جملهء ملكوت است و نيز هر چه به حواس درنمىآيد و جز به نور بصيرت درك نمىشود از ملكوت مىباشد حجابهاى فهم چهار چيز است :\r\nاوّل - در تلاوت قرآن همهء فكر او متوجّه اداى حروف از مخارج آنها باشد ؛ و متولّى حفظ اينها شيطانى است كه بر قاريان قرآن گمارده شده تا آنها را از توجّه به معانى كلام خداوند باز دارد ؛ از اين رو پيوسته آنها را به تكرار و اعاده حروف وا مىدارد و به آنها وانمود مىكند كه حروف را از مخرج ادا نكرده‌اند ؛ و كسى كه همهء فكرش متوجّه مخارج حروف باشد چگونه ممكن است معانى بر او كشف شود ؛ و آن كه فريفته اين نيرنگ است بزرگ‌ترين ملعبه شيطان و مورد مسخره و استهزاى اوست .\r\nدوّم - پيرو مذهبى باشد كه آن را به تقليد شنيده و بر جمود به آن اكتفا كرده و تعصّب نسبت به آنچه شنيده در نفس او راسخ گشته است ، بىآن كه از راه بصيرت و مشاهده به معتقدات خود رسيده باشد . چنين شخصى در قيد و بند اعتقادات خويش است و نمىتواند از حدود آنها تجاوز كند و ممكن نيست چيزى جز همين معتقدات به دل او خطور كند و نظرش پيوسته متوقّف بر مسموعاتش مىباشد . اگر از دور برقى بدرخشد و معنايى مخالف آنچه شنيده بر او ظاهر شود شيطان تقليد بر او حمله مىآورد و مىگويد : چگونه اين انديشه به ذهن تو راه يافته در حالى كه آن خلاف عقيده پدران تو است در نتيجه آنچه را به ذهنش رسيده از نيرنگهاى شيطان تلقّى مىكند و از آن دورى مىجويد و از نظاير آن اجتناب مىكند . به همين مناسبت صوفيان گفته‌اند : علم حجاب\r\n\r\n\r\n","description":"","footnote":"\r\n( 17 ) اين خبر پيش از اين از خطيب و جز او نقل شده است .\r\n","page_name":" 332 ","page_number":332},
  {"content":"\r\n\r\nاست ، و مقصود آنها از علم اعتقاداتى است كه بيشتر مردم آنها را از راه تقليد به دست آورده و يا به صرف كلمات جدلى كه متعصّبان مذاهب آنها را به رشته نگارش درآورده و به آنان القاء كرده‌اند به اين عقايد پايبند شده‌اند . امّا علم حقيقى كه همان كشف و شهود با نور بصيرت است چگونه ممكن است حجاب باشد و حال آنكه اين علم مطلوب غايى است . تقليد مذكور گاهى باطل و مانعى در راه دين است ، مانند اين كه كسى معتقد شود كه استواى بر عرش عبارت از جا گرفتن و استقرار خدا بر عرش است ، و اگر به دل او خطور كند كه في المثل مراد از قدّوس اين است كه خداوند از همهء آنچه بر آفريدگان رواست پاك و منزّه مىباشد تقليد مانع مىشود كه اين عقيده در دل او جا گيرد و اگر در دلش مستقرّ شود عقايد حقّه ديگرى براى او كشف و حاصل مىگردد ؛ ليكن چون اين عقيده با تقليد باطل او تعارض دارد به سرعت آن را از خاطر مىزدايد . گاهى هم تقليد درست و حقّ است ، ليكن مانع فهم و كشف است ، زيرا عقايد حقّى كه مردم به داشتن آنها مكلّفند مراتب و درجاتى دارد . و آنها را اصولى ظاهرى و باطنى است . و اكتفاى به ظاهر مانع غور و تعمّق در باطن است . ما در كتاب قواعد عقايد در آن جا كه از تفاوت ميان علم باطن و ظاهر سخن گفته‌ايم اين مطلب را شرح داده‌ايم .\r\nسوّم - در دنيا بر گناهى اصرار داشته و يا به كبرى متّصف بوده و يا كم و بيش به هوسى مطاع دچار باشد . اينها سبب تاريكى و زنگار دل است و مانند پليدى است كه بر آيينه نشيند و مانع تجلّى حقّ صريح در آن گردد . اين براى دل بزرگ‌ترين حجاب است ، و بيشتر مردم به همين حجاب از حقّ محجوبند . هر چه شهوتها در دل بيشتر متراكم شود معانى كلام الهى محجوب‌تر و از دسترس فهم دور تر خواهد شد ؛ و هر چه دل در امر دنيا سبكبارتر باشد تجلّى معانى در آن آسانتر و نزديكتر است . دل مانند آيينه و شهوات همچون زنگار و معانى قرآن مانند صورتهايى است كه در آيينه منعكس مىشود ، رياضت دادن دل از طريق دور كردن شهوات مانند زدودن آيينه از كدورتهاست . از اين رو پيامبر خدا ( ص ) فرموده است : « هنگامى كه امّت من دينار و درهم را بزرگ بشمارند\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nشكوه اسلام از آنها زايل مىشود ، و چون امر به معروف و نهى از منكر را ترك كنند از بركات وحى محروم گردند . » « 18 » فضيل در تفسير اين حديث گفته است : يعنى از فهم قرآن بىنصيب شوند ، و خداوند در فهم و تذكار انابه و بازگشت به سوى او را شرط كرده و فرموده است :  تَبْصِرَةً وَ ذِكْرى لِكُلِّ عَبْدٍ مُنِيبٍ  « 19 » و نيز :  وَ ما يَتَذَكَّرُ إِلَّا مَنْ يُنِيبُ  « 20 » ، و نيز :  إِنَّما يَتَذَكَّرُ أُولُوا الْأَلْبابِ *  « 21 » . پس كسى كه زرق و برق دنيا را بر نعمتهاى آخرت برگزيده از اولو الالباب نيست و اسرار كتاب خدا بر او مكشوف نمىشود .\r\nچهارم - تفسيرى ظاهرى خوانده و معتقد شده كه الفاظ قرآن را معنايى نيست جز آنچه از ابن عبّاس و مجاهد و جز اين دو نقل كرده‌اند و آنچه غير از اينهاست تفسير به رأى است ، و هر كس قرآن را به رأى خويش تفسير كند خود را در آتش جاى داده است ؛ و اين نيز از حجابهاى بزرگ است . ما معناى تفسير به رأى را به زودى در باب چهارم شرح خواهيم داد و روشن خواهيم كرد كه آن تعارضى با قول على ( ع ) ندارد كه فرموده است :\r\n« . . . مگر خداوند فهمى در قرآن به بنده‌اش عطا كند . » زيرا اگر معنا به آنچه از ظاهر آن نقل شده منحصر بود مردم در آن دچار اختلاف نمىشدند .\r\n\r\n7 - تخصيص\r\n( 1 ) و آن عبارت از اين است كه فرض كند مقصود هر خطابى كه در قرآن آمده اوست . اگر نهى يا امرى بشنود بداند كه او مورد امر و نهى است و اگر وعد يا وعيدى به گوش او بخورد به همين گونه خود را مورد خطاب بداند ؛ و اگر داستانهاى امّتهاى پيشين و پيامبران را استماع كند بداند كه مقصود داستانسرايى نيست ، بلكه منظور اين است كه از اين داستانها پند گيرند و از مضامين آنها آنچه نياز دارند استفاده كنند .\r\nهيچ داستانى در قرآن نيست ، مگر اين كه ذكر آن براى پيامبر ( ص ) و امّت او فايده‌اى\r\n\r\n\r\n","description":"","footnote":"\r\n( 18 ) عراقى گفته است : ابن ابى الدّنيا در كتاب الامر بالمعروف آن را بطور مفصّل از حديث فضيل بن عياض نقل كرده است .\r\n( 19 ) ق / 8 : تا وسيله بينايى و بيدارى هر بنده توبه‌كارى باشد .\r\n( 20 ) مؤمن / 13 : تنها كسانى متذكّر اين حقايق مىشوند كه به سوى خدا بازگردند .\r\n( 21 ) رعد / 22 و زمر / 9 : تنها انديشمندان متذكّر مىشوند .\r\n","page_name":" 334 ","page_number":334},
  {"content":"\r\n\r\nدربردارد ، از اين رو خداوند فرموده است :  ما نُثَبِّتُ بِهِ فُؤادَكَ  « 22 » و بايد بنده معتقد باشد كه خداوند با ذكر احوال پيامبران ( ع ) و بيان شكيبايى آنان در برابر آزار و اذيّتها و پايدارى آنان در دين براى نصرت الهى قلب او را محكم و استوار مىكند . چگونه اين را معتقد نشود و حال آن كه قرآن بخصوص براى پيامبر ( ص ) نازل نشده بلكه آن شفا و هدايت و رحمت و نور براى همهء جهانيان است . بدين سبب است كه خداوند به همهء خلايق امر كرده كه نعمت كتاب او را شكرگزارى كنند و فرموده است :  وَ اذْكُرُوا نِعْمَتَ اللَّهِ عَلَيْكُمْ وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ  « 23 » ؛ و نيز :  لَقَدْ أَنْزَلْنا إِلَيْكُمْ كِتاباً فِيهِ ذِكْرُكُمْ  « 24 » ؛ و نيز :  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  « 25 » ؛ و نيز :\r\n كَذلِكَ يَضْرِبُ اللَّهُ لِلنَّاسِ أَمْثالَهُمْ  « 26 » ؛ و نيز :  وَ اتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ  « 27 » ؛ و نيز :  هذا بَصائِرُ لِلنَّاسِ وَ هُدىً وَ رَحْمَةٌ لِقَوْمٍ يُوقِنُونَ  « 28 » ؛ و نيز :  هذا بَيانٌ لِلنَّاسِ وَ هُدىً وَ مَوْعِظَةٌ لِلْمُتَّقِينَ  « 29 » . و چون در خطاب به همهء مردم مقصودند طبعا آحاد و افراد نيز مورد خطاب مىباشند و آن كه مشغول تلاوت قرآن است نيز در آنچه براى او و ديگر مردم است طرف خطاب است ، از اين رو بايد فرض كند كه مقصود گوينده اوست . خداوند فرموده است :  وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ  . « 30 »\r\n\r\n\r\n","description":"","footnote":"\r\n( 22 ) هود / 120 : . . . آنچه دلت را به آن آرامش مىدهيم .\r\n( 23 ) بقره / 231 : و نعمت خداوند را بر خود و كتاب آسمانى و دانش و حكمتى را كه بر شما نازل كرده است به ياد آوريد .\r\n( 24 ) انبياء / 10 : ما بر شما كتابى نازل كرديم كه وسيله تذكّر ( و بيدارى ) شما در آن است .\r\n( 25 ) نحل / 44 : و ما اين ذكر را بر تو نازل كرديم تا آنچه به سوى مردم فرود آمده است براى آنها روشن كنى .\r\n( 26 ) محمد ( ص ) / 3 : اين گونه خداوند براى مردم زندگيشان را توصيف مىكند .\r\n( 27 ) زمر / 55 : و از بهترين دستورهايى كه از سوى پروردگارتان بر شما نازل شده است پيروى كنيد .\r\n( 28 ) جاثيه / 20 : اين ( قرآن و شريعت آسمانى ) وسايل بينش و مايه هدايت و رحمت براى مردمى است كه يقين دارند .\r\n( 29 ) آل عمران / 138 : اين بيانى است براى همهء مردم و هدايت و اندرزى است براى پرهيزگاران .\r\n( 30 ) انعام / 19 : اين قرآن را بر من وحى كرده تا شما و تمام كسانى را كه اين قرآن به آنها مىرسد انذار كنم ( از نافرمانى خداوند بترسانم ) .\r\n","page_name":" 335 ","page_number":335},
  {"content":"\r\n\r\nمحمّد بن كعب قرظىّ گفته است : كسى كه قرآن به او مىرسد مانند اين است كه خداوند با او سخن مىگويد و اگر كسى اين را فرض كند تلاوت قرآن را عملى براى خود به حساب نمىآورد ، بلكه خود را مانند برده‌اى كه نامهء مولايش را مىخواند تا در آن تأمل و به مقتضاى آن عمل كند قرآن را تلاوت مىكند . از اين رو يكى از دانشمندان گفته است : اين قرآن رسالتهايى است كه از سوى پروردگارمان به ما رسيده است با تعهّداتى كه بايد آنها را در نمازها تدبّر كنيم و در خلوتها بر آنها واقف شويم و در طاعات با رعايت سنّتهاى جارى آنها را اجراء كنيم . مالك بن دينار مىگفت : اى اهل قرآن ! در دل شما قرآن چه كشت كرده است ؟ قرآن بهار مؤمن است ، همچنان كه باران بهار زمين است ، قتاده گفته است : هر كس با قرآن همنشين شود چون برخيزد در او يا زيادتى پديد آمده است و يا نقصان ، خداوند متعال فرموده است :  هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً  . « 31 »\r\n\r\n8 - تأثّر ؛\r\n( 1 ) و آن عبارت از اين است كه دل خواننده بر حسب اختلافات آيات متأثّر شود و به مقتضاى هر درك وجد و حال و يا بيم و هراس او را فرا گيرد و دلش اندوهگين يا بيمناك و يا اميدوار و غير آن گردد ، و هر قدر معرفتش كاملتر باشد خوف و خشيت بر دل او بيشتر غلبه خواهد داشت ؛ چه غالب آيات قرآن مشتمل بر سختگيرى و تهديد است . و در قرآن رحمت و آمرزش جز با شرايطى كه صاحبان معرفت از رسيدن به آنها ناتوانند ديده نمىشود مانند قول خداوند متعال :  وَ إِنِّي لَغَفَّارٌ  كه متعاقبا آن را به چهار شرط مقرون ساخته و فرموده است :  لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 32 » ؛ و نيز :     وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ    \r\n\r\n\r\n","description":"","footnote":"\r\n( 31 ) إسراء / 82 : قرآن را نازل مىكنيم كه شفا و رحمت براى مؤمنان است و ستمگران را جز خسران ( زيان ) نمىافزايد .\r\n( 32 ) طه / 82 : من كسانى را كه توبه كنند و ايمان آورند و عمل شايسته انجام دهند و سپس هدايت شوند مىآمرزم .\r\n","page_name":" 336 ","page_number":336},
  {"content":"\r\n\r\n« 33 » . خداوند در اين آيه نيز چهار شرط ذكر كرده و هر كجا شرايط به اختصار بيان شده شرط جامعى قرار داده و فرموده است :  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  « 34 » ، و احسان جامع همهء اين شرطهاست . همچنين كسى كه قرآن را از آغاز تا پايان بررسى كند همين معنا را درك مىكند و هر كس اين را بفهمد سزاوار است محزون و از خداوند بيمناك باشد . از اين رو گفته‌اند : به خدا سوگند امروز هر بنده‌اى قرآن را تلاوت كند در حالى كه به آن ايمان داشته باشد بايد اندوهش بسيار ، شاديش كم ، گريه‌اش زياد ، خنده‌اش اندك ، تلاش او فراوان و آسايش او ناچيز باشد . وهيب بن ورد گفته است : ما در اين احاديث و مواعظ نگريستيم هيچ چيزى را نيافتيم كه بيدار كننده‌تر و حزن‌انگيزتر از تلاوت قرآن و تدبّر در آن باشد . تأثّر بنده به سبب تلاوت قرآن زمانى است كه متصّف به صفت آيه‌اى شود كه آن را مىخواند ، به هنگام خواندن آيهء تهديد و وعيد و آيات آمرزش مشروط از ترس چنان زار و نزار گردد كه گويى مرگ او فرا رسيده و چون آياتى را كه مشعر بر وسعت رحمت پروردگار و وعدهء آمرزش و مغفرت است بخواند چنان شاد شود كه گويى از خوشحالى به پرواز درآمده است ؛ و به هنگام تلاوت اسماء و صفات بارى تعالى در برابر جلال و عظمت او سر فرود آورد ، و آنگاه كه قرآن از كافران و نسبتهاى نارواى آنها به خداوند مانند داشتن زن و فرزند ، ياد مىكند آواز خود را پست كند و از كثرت شرم ناشى از قبح گفتار آنها دلش شكسته شود ، و در آن جا كه قرآن بهشت را توصيف مىكند شوق او برانگيخته شود ، و در جايى كه دوزخ را شرح مىدهد از ترس بدنش بلرزد ، چنان كه پيامبر خدا ( ص ) به ابن مسعود فرمود : « بر من بخوان . » ابن مسعود گفته است : من سوره نساء را آغاز كردم ، چون به آيه :\r\n فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً  « 35 » رسيدم ديدم\r\n\r\n\r\n","description":"","footnote":"\r\n( 33 ) عصر / 402 : به عصر سوگند انسانها همهء در زيانند مگر كسانى كه ايمان آورده و اعمال شايسته انجام داده‌اند و يكديگر را به حق سفارش كرده و به شكيبايى و استقامت توصيه كرده‌اند .\r\n( 34 ) اعراف / 56 : چه رحمت خداوند به نيكوكاران نزديك است .\r\n( 35 ) نساء / 40 : حال آنها چگونه است در آن روز كه براى هر امّتى گواهى بر اعمالشان مىطلبيم و تو را گواه اينها قرار مىدهيم ، خبر را ابن ابى شيبه ، احمد ، عبد بن حميد ، بخارى ، ترمذى ، نسائى ، ابن منذر ، ابن ابى حاتم ، بيهقى در الدّلائل از طريق ابن مسعود نقل كرده‌اند و نظير آن را حاكم در مستدرك از عمرو بن حريث روايت كرده و آن را صحيح دانسته است ؛ الدّر المنثور ، ج 2 ، ص 163 .\r\n","page_name":" 337 ","page_number":337},
  {"content":"\r\n\r\nچشمان آن حضرت پر از اشك شد و به من فرمود : « اكنون تو را بس است . » و اين بدان سبب بود كه تصوّر آن حال تمامى قلب مبارك او را فرا گرفته بود . در ميان خائفان كسانى بودند كه چون آيات وعيد را مىشنيدند مدهوش بر زمين مىافتادند و يا جان به جان آفرين تسليم مىكردند . تلاوت كننده در چنين حالات هراس‌انگيز از زمرهء ناقلان كلام خداوند بيرون آمده و در جرگهء خائفان قرار مىگيرد ؛ چه هر گاه آيه :  إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ *  « 36 » را بخواند و نترسد از جملهء ناقلان خواهد بود ، و هنگامى كه آيه :  عَلَيْكَ تَوَكَّلْنا وَ إِلَيْكَ أَنَبْنا  « 37 » را قرائت مىكند اگر داراى حالت توكّل و انابه نباشد ناقل خواهد بود ؛ و زمانى كه آيه :  وَ لَنَصْبِرَنَّ عَلى ما آذَيْتُمُونا  « 38 » را تلاوت مىكند بايد از حالت صبر و يا عزم بر آن برخوردار باشد تا حلاوت تلاوت را دريابد ، و چنانچه داراى اين صفات نباشد و اين حالات دلش را فرا نگرفته باشد بهره‌اش از تلاوت قرآن جز حركت زبان و لعن صريح بر خويش چيز ديگر نيست ؛ چنان كه در قول خداوند متعال آمده است :  أَلا لَعْنَةُ اللَّهِ عَلَى الظَّالِمِينَ  « 39 » ؛ و نيز :  كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ  « 40 » ؛ و نيز :   وَ هُمْ فِي غَفْلَةٍ مُعْرِضُونَ   « 41 » ؛ و نيز :  فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا  « 42 » ؛ و نيز :  وَ مَنْ لَمْ يَتُبْ فَأُولئِكَ هُمُ الظَّالِمُونَ  « 43 » و همچنين آيات ديگر . و در زمرهء كسانى وارد مىشود كه مشمول اين آيات مىباشند :\r\n\r\n\r\n","description":"","footnote":"\r\n( 36 ) انعام / 15 : بگو من ( نيز ) اگر پروردگارم را نافرمانى كنم از عذاب آن روز بزرگ مىترسم .\r\n( 37 ) ممتحنه / 4 : . . . ما بر تو توكّل كرديم و به سوى تو بازگشتيم .\r\n( 38 ) ابراهيم / 12 : و ما بطور مسلّم در برابر آزارهاى شما صبر خواهيم كرد .\r\n( 39 ) هود / 18 : . . . لعنت خدا بر ستمكاران باد .\r\n( 40 ) صف / 3 : نزد خداوند بسيار موجب خشم است كه سخنى بگوييد كه عمل نمىكنيد .\r\n( 41 ) انبياء / 2 : . . . امّا آنها در غفلتند و روگردانند .\r\n( 42 ) نجم / 29 : پس از اينها كه از ذكر ما روى مىگردانند و جز زندگى مادّى دنيا را نمىطلبند اعراض كن .\r\n( 43 ) حجرات / 11 : . . . و آنها كه توبه نكنند ظالم و ستمگرند .\r\n","page_name":" 338 ","page_number":338},
  {"content":"\r\n\r\n وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ  « 44 » ؛ يعنى جز خواندن تنها چيزى از آن نمىدانند ؛ و نيز :  وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ  « 45 » ؛ زيرا قرآن بيانگر آياتى است كه در آسمانها و زمين است و هر گاه انسان آنها را ناديده بگيرد و تحت تأثير آنها واقع نشود از اين آيات اعراض كرده است . از اين رو گفته‌اند :\r\nكسى كه به اخلاق قرآن آراسته نيست هنگامى كه قرآن بخواند خداوند متعال او را ندا مىكند كه تو را با سخن من چه كار ؟ تو از من رو گردانى ، اگر به سوى من باز نمىگردى كلام مرا فرو گذار . مثل انسان گنهكارى كه مكرّر قرآن مىخواند ، مثل كسى است كه نامه پادشاه را هر روز مكرّر بخواند و پادشاه در آن نامه به او نوشته باشد كه در آبادى كشور بكوشد ، ليكن او به ويرانى آن مشغول باشد و تنها به خواندن نامه شاه بسنده كند ، و با وجود مخالفت اگر از خواندن نامه خوددارى كند ، شايد رفتار او از استهزاء و ريشخند دور تر و استحقاق او براى مجازاتهاى سخت كمتر باشد . از اين رو يوسف بن اسباط گفته است : من قصد تلاوت قرآن مىكنم چون به ياد مىآورم كه در آن چه چيزهاست از خشم پروردگار بيمناك مىشوم و به تسبيح و استغفار رو مىآورم . كسى كه دستورهاى قرآن را به كار نبندد ، مشمول قول خداوند متعال است كه فرموده است :  فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلًا فَبِئْسَ ما يَشْتَرُونَ  « 46 » . به همين مناسبت پيامبر خدا ( ص ) فرموده است : « قرآن بخوانيد مادام كه دلهاى شما به هم نزديك و پوستهاى شما براى آن نرم شود و هر گاه دچار اختلاف شديد آن را نخوانده‌ايد . » در برخى روايات است :\r\n« هر گاه دچار اختلاف شديد از خواندن آن بازايستيد . » « 47 » خداوند متعال فرموده است :\r\n الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ \r\n\r\n\r\n","description":"","footnote":"\r\n( 44 ) بقره / 78 : و برخى از آنها عوامانى هستند كه كتاب خدا را جز يك مشت خيالات و آرزوها نمىدانند .\r\n( 45 ) يوسف / 105 : و چه بسيار نشانه‌اى ( از خدا ) در آسمانها و زمين وجود دارد كه آنها از كنارش مىگذرند و از آن روى برمىگردانند .\r\n( 46 ) آل عمران / 187 : . . امّا آنها آن را پشت سر افكندند و به بهاى كمى مبادله كردند ، چه بد متاعى خريدند .\r\n( 47 ) صحيح بخارى ، ج 6 ، ص 244 ، سنن دارمى ، ج 2 ، ص 241 .\r\n","page_name":" 339 ","page_number":339},
  {"content":"\r\n\r\n« 48 » . پيامبر خدا ( ص ) فرموده است : از همهء مردم كسى قرآن را خوش‌آوازتر مىخواند كه چون به خواندن او گوش دهى دريابى كه او از خداوند مىترسد . » « 49 » و نيز فرموده است : « شنيدن قرآن كسى كه از خدا مىترسد از صداى قرآن هر كس ديگر دلنشين‌تر است . » « 50 » بنابر اين مقصود از قرائت قرآن اين است كه حالات مذكور در دل پديد آيد و به دستورهاى آن عمل شود و گرنه جنباندن زبان براى اداى حروف آن كارى آسان است . از اين رو يكى از قاريان گفته است : قرآن را نزد شيخ خود خواندم و چون بازگشتم تا بار دوّم آن را بخوانم بر من بانگ زد و گفت : خواندن قرآن را نزد من براى خود كارى قرار داده‌اى ؛ برو و آن را نزد خدا بخوان و بنگر كه چه چيزى را به تو امر و از چه چيزى تو را نهى مىكند و چه چيزى را به تو مىفهماند . صحابه در احوال و اعمال خويش براى همين مقصود مىكوشيدند . هنگامى كه پيامبر خدا ( ص ) به ديار آخرت شتافت شمار صحابه بيست هزار تن بود كه جز شش نفر آنها قرآن را در حفظ نداشتند ، و در دو نفر از اين شش نفر نيز اختلاف است ، بيشتر صحابه يك يا دو سوره را در حفظ داشتند و آن كه سوره بقره و انعام را در حافظهء خود داشت از علماى آنها به شمار مىآمد ، و چون يكى از آنها مىآمد تا قرآن بياموزد چون به آيه :   فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ   « 51 » مىرسيد مىگفت : اين مرا بس است و به خانه‌اش باز مىگشت ، و پيامبر ( ص ) مىفرمود : « آن مرد فقيه بازگشت ، » « 52 » و آنچه عزيز و گرامى است همين\r\n\r\n\r\n","description":"","footnote":"\r\n( 48 ) انفال / 3 : آنانى كه هر گاه نام خدا برده شود دلهاشان ترسان مىشود ، و هنگامى كه آيات او بر آنها خوانده مىشود ايمانشان افزون مىگردد و تنها بر پروردگارشان توكّل دارند .\r\n( 49 ) سنن دارمى ، ج 2 ، ص 471 ، از مسعر از عبد الكريم با الفاظ ديگرى .\r\n( 50 ) عراقى گفته است : ابو عبد اللّه حاكم آن را از كتاب فضائل القرآن ابو القاسم غافقى روايت كرده است .\r\n( 51 ) زلزال / 7 و 8 : پس هر كس به اندازه سنگينى ذرّه‌اى كار خير انجام دهد آن را مىبيند ، و هر كس به اندازه ذرّه‌اى كار بد كند آن را مىبيند .\r\n( 52 ) مستدرك حاكم ، ج 2 ، ص 532 ، با اختلاف كمى در الفاظ .\r\n","page_name":" 340 ","page_number":340},
  {"content":"\r\n\r\nحالت است كه مگر خداوند بر بنده‌اش منّت نهد و چنين حالتى را در عقب هر آيه نصيب او گرداند ؛ امّا مجرّد جنبش زبان فايده‌اش اندك است ، بلكه كسى كه قرآن را به زبان مىخواند و در عمل دستورهاى آن را به كار نمىبندد سزاوار آن است كه مشمول قول خداوند متعال باشد كه فرموده است :  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى  « 53 » ؛ و نيز :  كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى  « 54 » ؛ يعنى آيات مرا ترك كردى و در آنها نينديشيدى و از آنها باك نداشتى ، چه كسى كه در كارى كوتاهى كند گويند فراموش كرده است . اداى حقّ تلاوت قرآن به اين است كه زبان و عقل و دل در خواندن شريك باشند ، وظيفهء زبان ادا كردن حروف است بطور صحيح با ترتيل ، وظيفهء عقل تفسير معانى و وظيفهء دل پند گرفتن و اثر پذيرفتن از طريق اجراى اوامر و نواهى الهى است . بنابر اين زبان پند دهنده و عقل تفسير كننده و دل پندپذيرنده است .\r\n\r\n9 - ترقّى ؛\r\n( 1 ) مقصود از آن اين است كه نفس به مرحله‌اى برسد كه كلام خدا را از خدا بشنود نه از خودش ، و قرائت را سه درجه است :\r\nاوّل - كه پست‌ترين درجه است اين كه انسان فرض كند قرآن را در پيش روى خداوند مىخواند و نزد او ايستاده است و خداوند به او نظر مىكند و از وى قرآن را مىشنود ، در اين صورت حالت سؤال و تملّق و زارى و لابه خواهد داشت .\r\nدوّم - اين كه با چشم دل چنان مشاهده كند كه گويا پروردگار با الطاف خود او را مخاطب قرار مىدهد و با كرم و احسان خود با او راز مىگويد . او در اين مقام حالت شرم و تعظيم و شنيدن و فهميدن را دارد .\r\nسوّم - آن كه در كلام متكلّم را ببيند ، و در كلمات صفات بارى تعالى را مشاهده\r\n\r\n\r\n","description":"","footnote":"\r\n( 53 ) طه / 124 : و هر كس از ياد من روى گرداند زندگى سختى خواهد داشت و روز قيامت او را نابينا محشور مىكنيم .\r\n( 54 ) طه / 126 : براى اين كه آيات من به تو رسيد و آنها را فراموش كردى تو نيز امروز فراموش مىشوى .\r\n","page_name":" 341 ","page_number":341},
  {"content":"\r\n\r\nكند و به خودش و خواندنش بنگرد و به اين كه مورد انعام قرار گرفته و نعمت حقّ شامل حال او شده است توجّه نكند بلكه همهء فكرش متوجّه متكلّم بوده و منحصر بر او باشد ، چنان كه گويى در مشاهده متكلّم مستغرق شده و از هر چه غير اوست بريده است . اين درجه از آن مقرّبان و آنچه پيش از اين گفته شد خاصّ اصحاب يمين و آنچه بيرون از اينهاست درجات غافلان است . جعفر بن محمّد الصّادق ( ع ) به بالاترين اين درجات اشاره كرده و فرموده است : « به پروردگار سوگند كه خداوند در كلام خود بر خلايق تجلّى فرموده ليكن آنان نمىبينند . » « 55 » و نيز از حالتى كه در نماز به آن حضرت دست داد و بيهوش بر زمين افتاد پس از به هوش آمدن پرسيدند فرمود : همواره آيه را در دل و در گوش خود تكرار مىكردم تا آن را از گويندهء آن شنيدم ، در اين هنگام تنم نتوانست در مشاهده قدرت او پايدار بماند . » در امثال اين درجات حلاوت انس با خدا و لذّت مناجات با او بسيار عظيم است . يكى از حكيمان گفته است : قرآن را مىخواندم و از آن لذّتى نمىيافتم تا گاهى كه آن را چنان خواندم كه گويى آن را از پيامبر خدا ( ص ) مىشنوم كه بر اصحابش مىخواند ، سپس از اين مقام ترقّى يافتم و آن را چنان مىخواندم كه گويى آن را از جبرئيل ( ع ) مىشنوم كه پيامبر خدا ( ص ) آن را القاء مىكند . پس از آن در مقامى بالاتر خداوند تجلّى فرمود چنان كه من اكنون آن را از متكلّم مىشنوم و در اين حال لذّت و نعمتى را درك مىكنم كه بى آن صبر نتوانم كرد .\r\nحذيفه گفته است : اگر دلها پاك باشند هرگز از خواندن قرآن سير نمىشوند ؛ چه دلها به سبب طهارت به مرحله‌اى مىرسند كه متكلّم را در كلام او مشاهده مىكنند . از اين رو ثابت بنّانى گفته است : در خواندن قرآن بيست سال رنج كشيدم . و اكنون بيست سال است كه از تلاوت آن لذّت مىبرم . و چون بنده در قرائت كلام الهى تنها متكلّم را مشاهده كند فرمان الهى را امتثال كرده در آن جا كه فرموده است :  فَفِرُّوا إِلَى اللَّهِ  « 56 » ؛ و\r\n\r\n\r\n","description":"","footnote":"\r\n( 55 ) اسرار الصلاة شهيد دوّم ، ص 204 .\r\n( 56 ) ذاريات / 50 : پس به سوى خدا بگريزيد .\r\n","page_name":" 342 ","page_number":342},
  {"content":"\r\n\r\nنيز :  وَ لا تَجْعَلُوا مَعَ اللَّهِ إِلهاً آخَرَ  « 57 » ؛ و كسى كه خدا را در همه چيزها نبيند غير او را ديده و توجّه بنده به سوى هر چه غير از اوست متضمن شرك خفّى است و توحيد ناب آن است كه در هر شيء جز خدا چيزى را مشاهده نكند .\r\n\r\n10 - تبرّى ،\r\n( 1 ) و مقصود از آن اين است كه از توان و قدرت خود بيزارى جويد ، و به خود به چشم رضا و پاكى ننگرد . چون آيات وعد و مدح صالحان را تلاوت كند خود را در زمرهء آنها نشمارد و اهل يقين و صدّيقان را مشمول آن آيات بداند و آرزو كند كه خداوند او را به آنان ملحق گرداند ؛ و هنگامى كه آيات وعيد و نكوهش گنهكاران و تقصيركاران را مىخواند خود را از جملهء آنها بشمارد و انگار كند كه در اين ترس و بيم او مورد خطاب است .\r\nمىگويم : امير مؤمنان ( ع ) ضمن خطبه‌اى كه در آن پرهيزگاران را توصيف كرده به اين مطلب اشاره كرده و فرموده است : « آنان هر گاه بر آيه‌اى مرور كنند كه در آن تهديدى است از ته دل به آن گوش فرا مىدهند و گمان مىكنند كه جهنّم در بيخ گوش آنها نفس مىكشد . » « 58 » غزّالى مىگويد : هر گاه در هنگام قرائت خويشتن را مقصّر و گنهكار بيند اين امر سبب تقرّب او به درگاه خداوند متعال خواهد بود ؛ زيرا اگر كسى در حال قرب خود را دچار بعد و دورى از درگاه خداوند بداند لطفى از جانب حق تعالى به او شده است تا خدا را به سبب اين ترس به درجهء بالاترى از قرب برساند ، و آن كه در حال بعد خويش را مقرّب درگاه خداوند بشمارد مورد مكر حقّ قرار گرفته تا به درجه ديگرى از بعد كه فروتر از درجه پيش است فرود آيد ، و هر زمان به ديده رضا به خود بنگرد به سبب نفس خويش محجوب شود ، و اگر از حدّ توجّه به خود بگذرد و در تلاوت خود جز خدا چيزى را نبيند بر حسب درجات احوال ملكوت بر او مكشوف مىگردد ؛ چه در آن هنگام كه آيات اميد و رجاء را مىخواند و خوشحالى بر او غلبه مىكند صورت بهشت بر او\r\n\r\n\r\n","description":"","footnote":"\r\n( 57 ) ذاريات / 51 : و با خدا معبود ديگرى قرار ندهيد .\r\n( 58 ) نهج البلاغه ، خطبه 191 .\r\n","page_name":" 343 ","page_number":343},
  {"content":"\r\n\r\nمنكشف مىشود و آن را به گونه‌اى كه گويا با چشم سر آن را مىبيند مشاهده مىكند . اگر خوف بر او غالب شود دوزخ بر او ظاهر مىگردد به نحوى كه انواع عذابهاى آن را مىبيند ، زيرا كلام خداوند مشتمل بر معانى سهل و روشن و مفاهيم سخت و دشوار و آيات اميدبخش و نيز هول‌انگيز است . و اينها به مقتضاى صفات حق تعالى است ، چه برخى از آنها مشتمل بر لطف و رحمت و بعضى مشعر بر انتقام‌گيرى و كيفر است . و دل بر حسب مشاهده كلمات و صفات منقلب و دگرگون مىشود . و بر حسب هر حالتى براى مكاشفه‌اى كه مناسب و نزديك به آن حالت است آماده مىگردد ؛ زيرا اگر شنيده‌ها مختلف باشد محال است شنونده بر يك حالت باقى بماند . قرآن مشتمل بر سخنان خداوندى است كه راضى و خشنود ، ناراضى و خشمگين ، نعمت دهنده و انتقام گيرنده است ، و نيز كلام خداوندى جبّار ، متكبّر و بىباك و پروردگارى عطوف و مهربان است كه هيچ كس را از لطف خود بىبهره نمىگذارد .\r\n\r\nفصل : در كيفيّت قرائت قرآن بنا به روايت منقول از امام صادق ( ع )\r\n( 1 ) مىگويم : از امام صادق ( ع ) روايت شده كه فرموده است : « كسى كه قرآن بخواند و در برابر آن فروتنى نكند و دلش نرم نشود و درون او را اندوه و ترس فرا نگيرد نسبت به عظمت مقام پروردگار اهانت كرده و دچار زيان آشكارى شده است . » بنابر اين قارى قرآن به سه چيز نيازمند است كه عبارتند از دلى خاشع ، تنى فارغ و خلوتگاهى مناسب .\r\nهنگامى كه دلش براى خدا خاشع شود شيطان رجيم از او مىگريزد ، خداوند متعال فرموده است :  فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ  « 59 » ؛ و چون خاطرش از آنچه موجب پريشانى فكر مىشود فارغ باشد تمام انديشه‌اش متوجّه تلاوت مىگردد و حالتى به او دست نمىدهد كه او را از انوار قرآن و فوايد آن محروم گرداند . پس از حصول اين دو شرط اگر خلوتگاهى به دست آورد و از مردم دورى گزيند ، و روح و درون او با خدا انس گيرد و حلاوت راز و نيازى را كه بندگان صالح خداوند با او دارند\r\n\r\n\r\n","description":"","footnote":"\r\n( 59 ) نحل / 98 : هنگامى كه قرآن مىخوانى از شرّ شيطان رانده شده به خدا پناه بر .\r\n","page_name":" 344 ","page_number":344},
  {"content":"\r\n\r\nدرك كند ، و لطف و اختصاص او را نسبت به آنها با بذل كرامات و اشارات بديع بداند در اين صورت جامى از اين شربت خوشگوار نوشيده است و ديگر هيچ حالتى را بر اين حالت اختيار نمىكند ، و هيچ وقتى را بر اين وقت رجحان نمىدهد بلكه تلاوت قرآن را بر هر طاعت و عبادت ترجيح مىدهد ، زيرا خواندن قرآن بىهيچ واسطه‌اى راز و نياز با خداوند است . اينك بنگر كه كتاب پروردگار خويش و منشور ولايت او را بر خود چگونه تلاوت مىكنى ، و اوامر و نواهى او را چگونه پاسخ مىدهى . و حدود و احكام او را چگونه ، امتثال مىكنى ، چه آن كتابى عزيز است كه باطل از هيچ سو بدان راه ندارد . و تنزيلى از سوى خداوند حكيم و حميد مىباشد . پس آن را شمرده و هموار بخوان ، در برابر آيات وعد و وعيد آن توقّف ، و در امثال و مواعظ آن تفكّر كن و بپرهيز از اين كه قرآن خواندنت مايهء ضايع شدن حدود و احكام قرآن شود . » « 1 »\r\n\r\nباب چهارم در فهم قرآن و تفسير آن به رأى بىاستناد به نقل\r\n( 1 ) شايد گفته شود كه من ضمن آنچه پيش از اين گفته‌ام در فهم اسرار قرآن و آنچه از معانى آن بر صاحبان دلهاى پاك كشف مىشود مبالغه كرده و امر را بزرگ و دشوار شمرده‌ام ، ليكن اين سخن چگونه روا باشد در حالى كه پيامبر خدا ( ص ) فرموده است :\r\nكسى كه قرآن را به رأى خويش تفسير كند جايگاهش دوزخ است . » « 2 » به همين سبب اهل علم از مفسّران ظاهرى ، متصوّفه را نكوهش كرده و به خاطر اين كه آنها در تأويل كلمات قرآن بر خلاف آنچه از ابن عبّاس و ديگر مفسّران روايت شده است تصرّف كرده‌اند ، گفته‌اند : اين عمل آنها كفر است . حال اگر آنچه اين مفسّران گفته‌اند درست باشد فهم قرآن جز حفظ تفسير آن معنايى ندارد و اگر درست نيست حديث پيامبر ( ص )\r\n\r\n\r\n","description":"","footnote":"\r\n( 1 ) مصباح الشريعة ، باب چهاردهم .\r\n( 2 ) ترمذى ، ج 11 ، ص 67 ، از الفاظ مختلف از ابن عبّاس ؛ الغنية صدوق در حديثى طولانى از پيامبر ( ص ) با الفاظ ديگرى .\r\n","page_name":" 345 ","page_number":345},
  {"content":"\r\n\r\nخدا ( ص ) كه : « هر كس قرآن را به رأى خويش تفسير كند جايگاهش دوزخ است . » چه مفهومى خواهد داشت ؟\r\nبايد دانست كسى كه گفته است قرآن را جز تفسير ظاهرى آن معناى ديگرى نيست از حدّ نفس خويش خبر داده و در اين كه از درك خود خبر داده ، مرتكب خطا نشده ، ليكن از اين كه همهء خلق را در درجه‌اى از فهم قرار داده كه حدّ درك اوست خطا كرده است ؛ چه اخبار و آثار دلالت دارد بر اين كه ارباب فهم را براى غور در معانى قرآن ميدانى وسيع است . على ( ع ) فرموده است : « . . . مگر آن كه خداوند فهمى در قرآن به بنده‌اى عطا كند » « 2 » ؛ و اگر معانى قرآن منحصر به همين تفسير ظاهرى منقول باشد مراد از اين فهم چيست ؟\r\nپيامبر خدا ( ص ) فرموده است : « قرآن را ظاهر و باطن و حدّ و مطلعى است . » « 3 » و اين حديث بطور موقوف « 4 » از ابن مسعود كه از علماى تفسير است نيز روايت شده است ، در اين صورت معناى ظاهر و باطن و حدّ و مطلع چيست ؟\r\nعلى ( ع ) فرموده است : « اگر بخواهم هفتاد شتر را از تفسير فاتحة الكتاب گرانبار مىكنم » ؛ و چون تفسير ظاهرى اين سوره بسيار مختصر است معناى اين گفتار چه خواهد بود ؟\r\nابو الدّرداء گفته است : انسان فقيه نمىشود ، مگر آن كه براى قرآن معانى مختلفى قرار دهد .\r\nيكى از دانشمندان گفته است : هر آيه شصت هزار معنا دارد و آنچه از معانى آن باقى مىماند بيشتر از اين است .\r\nديگرى گفته است : قرآن مشتمل بر دويست و هفتاد و هفت هزار علم است ، چه\r\n\r\n\r\n","description":"","footnote":"\r\n( 2 ) مأخذ آن پيش از اين ذكر شده است .\r\n( 3 ) عراقى گفته است : ابن حبّان آن را در صحيح خود از ابن مسعود نقل كرده ؛ تفسير عيّاشى با الفاظى ديگر ؛ تفسير برهان ، ج 1 ، ص 20 . در جلد اوّل نيز اين حديث آورده شده است .\r\n( 4 ) حديث موقوف آن است كه از مصاحب معصوم نقل شود . چه سلسله سند به صحابى متّصل باشد چه منفصل . علم الحديث استاد شانه‌چى ، ص 160 - م .\r\n","page_name":" 346 ","page_number":346},
  {"content":"\r\n\r\nهر كلمه‌اى را علمى است ، و اين تعداد چهار برابر مىشود زيرا هر يك را ظاهر و باطن و حدّ و مطلعى است . اين كه پيامبر خدا ( ص ) بسم اللّه الرّحمان الرّحيم را بيست بار تكرار فرمود « 5 » به خاطر تدبّر در باطن معانى آن بوده و گرنه تفسير آن روشن است و چنين آيه‌اى احتياج به تكرار ندارد . ابن مسعود گفته است : كسى كه علم اوّلين و آخرين را خواهان است قرآن را بررسى و در آن غور كند ، و اين گونه علم تنها با تفسير ظاهرى قرآن حاصل نمىشود .\r\nكوتاه سخن اين كه همهء علوم مندرج در افعال و صفات خداوند است و افعال و صفات او در قرآن شرح داده شده در حالى كه اين علوم را نهايتى نيست . و در قرآن به صورت كلّى به آنها اشاره شده و تفصيل آنها به مراتب تعمّق در فهم قرآن مربوط است .\r\nو مجرّد ظاهر تفسير هيچ گونه اشاره‌اى به آنها ندارد ، بلكه نسبت به همهء مسائلى كه حلّ آنها براى انديشمندان مشكل است و نظريّات و معقولاتى كه مردم در آنها اختلاف دارند در قرآن راجع به آنها رموز و دلالاتى است كه درك آنها به اهل فهم اختصاص دارد و ممكن نيست تفسير ظاهرى قرآن عهده‌دار اين مقصود باشد . از اين رو پيامبر خدا ( ص ) فرموده است : « قرآن را بخوانيد و عجايب آن را بخواهيد . » « 6 » على ( ع ) از پيامبر ( ص ) روايت كرده « 7 » كه فرموده است : « سوگند به آن كه مرا بحقّ برانگيخت ، امّت من از اصل دين و جماعت خود به هفتاد و دو فرقه منقسم مىشود كه همهء آنها گمراه و گمراه كننده‌اند و به دوزخ دعوت مىكنند هنگامى كه اوضاع چنين شود بر شماست كه به كتاب خدا چنگ زنيد ، چه خبر آنچه پيش از شما بوده و پس از شما خواهد بود و حكم آنچه ميان شما واقع مىشود همگى در آن است . هر كس از جبّاران با آن مخالفت كند خداوند پشت او را مىشكند ؛ و هر كس علم را در غير آن طلب كند خداوند او را گمراه مىسازد . آن ريسمان استوار الهى و نور پرفروغ و شفاى سودبخش\r\n\r\n\r\n","description":"","footnote":"\r\n( 5 ) عراقى گفته است : ابو ذر هروى آن را در معجم خود با سندى ضعيف از ابى هريره روايت كرده است .\r\n( 6 ) ابن ابى شيبه ، بيهقى از ابى هريره ، مستدرك حاكم ، الجامع الصغير باب الف .\r\n( 7 ) مجمع البيان فنّ ششم از حارث اعور از على ( ع ) از پيامبر خدا ( ص ) ؛ ترمذى ؛ ج 11 ؛ ص 30 .\r\n","page_name":" 347 ","page_number":347},
  {"content":"\r\n\r\nاوست . براى كسى كه به آن تمسّك جويد مصونيّت ، و براى كسى كه از آن پيروى كند رستگارى است ، كژ نمىشود تا آن را راست كنند ، و گمراه نمىشود تا آن را به راه آورند ، عجايب آن پايان نمىپذيرد ، و تكرار زياد ، آن را كهنه نمىكند . » در حديث حذيفه آمده كه چون پيامبر خدا ( ص ) به وى خبر داد كه پس از او امّت دچار اختلاف و تفرقه مىشود عرض كرد : اى پيامبر خدا اگر آن وضع را درك كنم به من چه مىفرمايى ؟ پاسخ داد : « كتاب خدا را بياموز و به آنچه در آن است عمل كن ، چه راه رهايى از آن همين است . » من سخنم را سه بار تكرار كردم ، و آن حضرت سه بار فرمود :\r\n« كتاب خدا را بياموز و به آنچه در آن است عمل كن كه در آن رستگارى است . » « 8 » على ( ع ) فرموده است : « هر كس قرآن را بفهمد همهء علوم براى او آشكار مىشود : » « 9 » و اين تذكّرى است به آن كه قرآن به همهء علوم اشاره دارد .\r\nابن عبّاس در بارهء قول خداوند متعال :  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  ؛ « 10 » ، گفته است : حكمت فهم قرآن است . خداوند فرموده است :  فَفَهَّمْناها سُلَيْمانَ وَ كُلًّا آتَيْنا حُكْماً وَ عِلْماً  ؛ « 11 » بر طبق اين آيه خداوند آنچه را به آنها داده علم ناميده و آنچه سليمان را بدان تخصيص داده فهم گفته و آن را بر علم و حكمت مقدّم داشته است .\r\nاينها امورى است كه دلالت دارند بر اين كه فهم معانى قرآن دامنه‌اى وسيع و ميدانى گسترده دارد و تفسيرى كه از ظاهر آن نقل مىشود نهايت ادراك آن نيست .\r\nامّا در بارهء قول پيامبر خدا ( ص ) كه : « هر كس قرآن را به رأى تفسير كند . . . » و نهى آن حضرت از اين كار و گفتار يكى از صحابه كه گفته است : كدام زمين مرا برمىدارد و كدام آسمان بر من سايه مىافكند اگر به رأى خود در قرآن سخن گويم ، و نيز احاديث و اخبار ديگرى كه در نهى از تفسير قرآن به رأى وارد شده است يا مقصود از آنها اكتفاى\r\n\r\n\r\n","description":"","footnote":"\r\n( 8 ) مسند احمد ، ج 5 ، ص 386 و 388 و 390 ؛ صحيح مسلم ، ج 8 ، ص 173 .\r\n( 9 ) بر مأخذ آن دست نيافتم .\r\n( 10 ) بقره / 269 : و به هر كس حكمت داده شد خير فراوانى داده شده است .\r\n( 11 ) انبياء / 79 : ما آن را به سليمان تفهيم كرديم و به هر يك از آنها داورى و علم داديم .\r\n","page_name":" 348 ","page_number":348},
  {"content":"\r\n\r\nبه نقل و مسموع و ترك استنباط و استقلال در فهم است و يا مراد چيز ديگرى است ، و اين كه منظور آن باشد كه هيچ كس پيرامون قرآن جز طبق آنچه شنيده است سخن نگويد به علل زير قطعا باطل است :\r\n1 - اگر شرط است كه مسموع از پيامبر خدا ( ص ) و مستند به ايشان باشد ، اين امر جز در بعضى از آيات قرآن ميسّر نيست و اگر مراد سخنانى باشد كه ابن عبّاس و ابن مسعود از پيش خود گفته‌اند بايد اقوال آنها پذيرفته نشود و گفته شود كه تفسير به رأى است ، زيرا آن را از پيامبر خدا ( ص ) نشنيده‌اند و گفته‌هاى صحابه نيز از همين قرار است .\r\n2 - صحابه و مفسّران در تفسير برخى آيات با يكديگر اختلاف نظر دارند و گفته‌هاى آنها در اين موارد به قدرى متفاوت و ناهماهنگ است كه جمع ميان آنها امكان‌پذير نيست ؛ و اين كه همهء آنها گفته‌هايشان را از پيامبر خدا ( ص ) شنيده باشند امرى محال است و چنانچه يكى از آنان گفتهء خود را از آن حضرت شنيده است گفته‌هاى بقيّه را بايد ترك كرد . و بطور قطع و يقين روشن مىشود كه هر مفسرى به مقتضاى آنچه استنباط كرده آيات را معنا و تفسير كرده است تا آنجا كه در بارهء حروف مقطع اوايل سور هفت قول ذكر كرده‌اند ؛ مثلا گفته شده كه « الر » همان حروف « الرّحمان » است ، و نيز گفته‌اند كه « الف » به اللّه و « لام » به لطيف و « راء » به رحيم اشاره دارد ، و چيزهاى ديگرى گفته‌اند كه جمع ميان همهء اينها غير ممكن است چه رسد به اين كه همه آنها را از پيامبر ( ص ) شنيده باشند .\r\n3 - پيامبر خدا ( ص ) براى ابن عبّاس دعا كرد و فرمود : « بار الها ! او را در دين فقيه گردان و تأويل را به او بياموز . » « 12 » اگر تأويل مانند تنزيل به مسموع منحصر باشد تخصيص آن به ابن عبّاس چه معنايى دارد ؟\r\n\r\n\r\n","description":"","footnote":"\r\n( 12 ) صحيح بخارى ، ج 8 ، ص 34 ، با لفظ : اللّهم علّمه الحكمة ، و در جاى ديگر : علّمه الكتاب آمده و در استيعاب ضمن تذكره حال ابن عبّاس اللّهم علّمه الحكمة و تاويل القرآن ذكر شده و سند آن صحيح شمرده شده است .\r\n","page_name":" 349 ","page_number":349},
  {"content":"\r\n\r\n4 - خداوند متعال فرموده است :  وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ  ، « 13 » حقّ تعالى در اين آيه براى عالمان اثبات استنباط كرده و اين غير از سماع است .\r\nبارى ، همهء آنچه از آثار و اخبار مربوط به فهم قرآن در اين جا ذكر شد با پندار مذكور منافات دارد ، و اين كه تصوّر شود تأويل قرآن بايد مستند به اخبار و منحصر به سماع باشد بطور قطع باطل است بلكه براى هر كسى رواست كه به اندازه فهم و عقل خود مطالبى را از قرآن استنباط و برداشت كند .\r\nمىگويم : سخن گفتن پيرامون مفاهيم قرآن بدون استناد به اخبار و احاديث در صورتى منع شده است كه انسان بخواهد الفاظ مشكل قرآن را تفسير و از آنها كشف مقصود كند ، و يا عبارت از تأويل الفاظى است كه داراى معانى محتملى مىباشند و انسان يكى از آن معانى را با معناى ديگر آن تطبيق دهد بدون اين كه در كلام اشاره‌اى به معناى ديگرى غير از معنايى كه با دليل حقانيّت آن ثابت شده بر سبيل احتمال و بدون جزم و حصر وجود داشته باشد و گرنه در مطلق اين امر و يا در بعضى صور آن چنان كه پس از اين بحث و تحقيق خواهد شد اشكالى وجود ندارد .\r\nامّا عللى كه غزّالى ذكر كرده به دلايل زير هيچ كدام با طريقه ما ( شيعه ) سازگار نيست .\r\n1 - در طريقهء ما شرط است كه احاديث و اخبارى كه قرآن را تفسير مىكنند از پيامبر خدا ( ص ) و يا يكى از ائمّه معصوم ( ع ) كه راسخان در علم و مورد نظر در آيه :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  مىباشند صادر شده باشد . ما ضمن احاديثى كه از آنها به ما رسيده است به معانى آياتى كه ناگزير از دانستن آنها هستيم دست يافته‌ايم و همينها ما را كفايت است ؛ و آنچه از غير آنها نقل شده نه براى ما حجيّت دارند و نه نيازى به آنهاست .\r\n\r\n\r\n","description":"","footnote":"\r\n( 13 ) نساء / 83 : . . . و اگر آن را به پيامبر و پيشوايان ارجاع كنند از ريشه‌هاى مسائل آگاه خواهند شد .\r\n","page_name":" 350 ","page_number":350},
  {"content":"\r\n\r\n2 - ما ترديد نداريم كه همهء اقوال صحابه و مفسّران از پيامبر خدا ( ص ) شنيده نشده و آنچه مايهء اختلاف شده همين است ؛ از اين رو ما به هيچ روى به اين گفته‌ها اعتماد نمىكنيم و براى ما حجّت و دليل نيستند .\r\n3 - دعايى را كه غزّالى نقل كرده در بارهء امير مؤمنان ( ع ) صادر شده و اگر درست باشد كه اين دعا در بارهء ابن عبّاس نيز وارد شده بايد واژهء تأويل كه در دعا آمده است به معناى اخير آن باشد كه ذكر گرديد و يا دعا براى توفيق وى در شنيدن تأويل قرآن و فهميدن آن از اهلش كه معصومين ( ع ) اند ، باشد .\r\nامّا اين كه گفته است : همهء آثار و اخبارى را كه در فهم قرآن نقل كرديم با پندارى كه ذكر شد منافات دارد گفتارى درست است ، و احاديثى كه از طريق خاصّه ( شيعه ) در اين مورد در دست است فراوان مىباشد و ما از بيم اطناب از آنها چشم مىپوشيم .\r\nغزّالى مىگويد : امّا نهى از تفسير به رأى را مىتوان به يكى از دو صورت توجيه كرد .\r\n1 - اين كه انسان در چيزى داراى رأى بوده و طبع و هوس او بدان گرايش داشته باشد و بخواهد قرآن را بر وفق رأى و هواى نفس خود تفسير و براى اثبات صحّت مقصود خويش بدان استدلال كند ، و اگر او داراى اين رأى و گرايش نبود اين معنا از قرآن در ذهن او پديد نمىآمد . اين امر گاهى از روى علم انجام مىشود ، چنان كه كسى براى نشان دادن صحّت بدعت خود به بعضى از آيات قرآن استدلال كند در حالى كه او مىداند كه مراد آيه چيز ديگرى است و او براى مشتبه كردن امر بر حريف به اين كار اقدام كرده است . گاهى اين عمل به سبب نادانى است و آن زمانى است كه آيه محتمل معانى چندى است و او به معنايى مىگرايد كه موافق مقصودش باشد و به حكم رأى و هواى نفس خود آن را بر معانى ديگر ترجيح مىدهد . از اين رو قرآن را به رأى خويش تفسير كرده ، يعنى رأى وى بوده كه او را وادار به اين تفسير كرده و اگر رأى او در كار نبود قرآن را بدين صورت تفسير نمىكرد . زمانى هم انسان اين عمل را بر اساس هدف\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nصحيحى انجام مىدهد و مىخواهد براى تأييد غرض خود از قرآن دليل بياورد ، و به آن براى مقصود خود استدلال مىكند در حالى كه مىداند مراد از آن چيز ديگرى است ، مانند اين كه كسى بخواهد مردم را به استغفار در سحرگاهان فرا خواند و براى صحّت گفتار خود به حديث پيامبر خدا ( ص ) كه فرموده است : تسّحرو فإنّ السّحور بركة « 14 » ، استدلال و ادّعا كند كه مراد از آن سحرخيزى براى ذكر است در حالى كه مىداند مقصود سحرى خوردن است ؛ يا مانند كسى كه مردم را به مجاهده با قساوت قلب دعوت مىكند ، و مىگويد : خداوند فرموده است :  اذْهَبْ إِلى فِرْعَوْنَ إِنَّهُ طَغى *  « 15 » ، و به دلش اشاره كند و بگويد مراد از واژه فرعون دل است . برخى از واعظان و سخنرانان گاهى براى آرايش سخن و ترغيب شنوندگان اين روش را در مقاصد صحيح فراوان به كار مىبرند ، در حالى كه اين علل ممنوع است . باطنيان نيز براى اجراى مقاصد فاسد خويش و فريب‌دادن مردم و دعوت آنها به مذهب باطل خود از اين شيوه استفاده مىكنند ، و قرآن را موافق آراى خويش بر چيزهايى حمل و تفسير مىكنند كه مىدانند بطور قطع مراد غير از اينهاست .\r\nاين اقسامى كه ذكر شد يكى از دو جهت منع تفسير به رأى است . مراد از رأى نظريّه فاسدى است كه بر وفق هوا و هوس باشد نه ناشى از اجتهاد صحيح ، و رأى شامل هر دو يعنى هم صحيح و هم فاسد مىگردد . و گاهى تنها به نظريّهء فاسدى كه برخاسته از هوا و هوس باشد تخصيص داده مىشود .\r\nامّا جهت دوم منع از تفسير به رأى اين است كه انسان بر اساس عربيّت ظاهر قرآن بىآن كه به حديث و نقل تكيه و اعتماد كند آياتى را كه مربوط به غرايب قرآن است و الفاظ مبهم و مبدل آن ، و آنچه را به اختصار گفته شده و يا در آنها حذف و اضمار و تقديم و تأخير است مورد تفسير قرار دهد ، چه كسى كه تفسير ظاهر را نيكو نداند و در استنباط معانى تنها بر اساس عربى دانى مبادرت به تفسير قرآن كند اشتباهاتش زياد و در\r\n\r\n\r\n","description":"","footnote":"\r\n( 14 ) صحيح بخارى و صحيح مسلم از انس بن مالك در كتاب الصّوم ؛ در جلد اوّل نيز اين حديث ذكر شده است . طيالسى ، ص 268 .\r\n( 15 ) طه / 26 : برو به سوى فرعون كه او طغيان كرده است .\r\n","page_name":" 352 ","page_number":352},
  {"content":"\r\n\r\nزمرهء كسانى است كه قرآن را به رأى خود تفسير مىكنند ؛ زيرا در تفسير ظاهر قرآن براى پرهيز از غلط و اشتباه چاره‌اى از مراجعه به نقل و سماع نيست و پس از اين است كه فهم و استنباط وسعت و توان پيدا مىكند ؛ همچنين غرايبى كه جز به نقل و روايت فهميده نمىشود در قرآن فراوان است و ما به برخى از آنها اشاره خواهيم كرد تا نظاير آنها دانسته شود ، و بايد دانست كه نبايد در حفظ تفسير ظاهر سستى كرد و آن را ناچيز شمرد .\r\nچه پيش از دانستن ظاهر قرآن نمىتوان به رسيدن به باطن آن اميدوار بود و كسى كه تفسير ظاهر قرآن را نداند و مدعى فهم اسرار قرآن شود مانند كسى است كه هنوز از در خانه وارد نشده ادّعا كند كه به صدر خانه رسيده است ؛ يا مدّعى شود كه مقاصد تركان را از گفتارشان مىفهمد در حالى كه زبان تركى را نمىداند ، چه ظاهر تفسير به منزله تعليم زبانى است كه براى فهميدن قرآن ناگزير از دانستن آنيم . آنچه در آن از نقل و روايت گزيرى نيست اقسام بسيارى دارد كه در زير بيان مىشود :\r\n1 - ايجاز از طريق حذف و اضمار مانند قول خداوند متعال :  وَ آتَيْنا ثَمُودَ النَّاقَةَ مُبْصِرَةً فَظَلَمُوا بِها  ؛ « 16 » معنايش اين است كه ناقه نشانه روشنگرى بود و آنان با كشتن آن به خودشان ستم كردند . كسى كه تنها به ظاهر عبارت بنگرد گمان مىكند منظور اين است كه ناقه بينا بوده و كور نبود و نمىداند به چه سبب آنها ظلم كردند و آيا به خودشان ظلم كردند يا به ديگرى . و نيز در آن جا كه فرموده است :  وَ أُشْرِبُوا فِي قُلُوبِهِمُ الْعِجْلَ  « 17 » ، كه منظور حبّ عجل است و حبّ حذف شده است . و نيز فرموده است :  إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ  « 18 » ، يعنى دو برابر عذاب زنده‌ها و دو برابر عذاب مرده‌ها كه واژه عذاب حذف شده و به جاى أحياء ( زنده‌ها ) و موتى ( مرده‌ها ) حيات و ممات ذكر شده است ، و همهء اينها در لغت فصيح جايز است .\r\n\r\n\r\n","description":"","footnote":"\r\n( 16 ) اسراء / 59 : ما به ( قوم ) ثمود ناقه داديم كه ( معجزه‌اى ) روشنگر بود امّا آنها بر آن ستم كردند .\r\n( 17 ) بقره / 93 : . . . و محبّت گوساله به سبب كفرشان به دلهاى آنها نوشانيده شد .\r\n( 18 ) اسراء / 78 : و اگر چنين مىكردى ما دو برابر مجازات را در حيات دنيا و دو برابر مجازات را پس از مرگ به تو مىچشانيديم .\r\n","page_name":" 353 ","page_number":353},
  {"content":"\r\n\r\nفرموده است :  وَ سْئَلِ الْقَرْيَةَ الَّتِي كُنَّا فِيها وَ الْعِيرَ الَّتِي أَقْبَلْنا فِيها  « 19 » ؛ مراد پرسش از اهل قريه است ، واژه اهل حذف شده و در تقدير است . همچنين فرموده است :  ثَقُلَتْ فِي السَّماواتِ وَ الْأَرْضِ  « 20 » ؛ يعنى بر اهل آسمانها و زمين پوشيده شده ، و اگر چيزى بر طلب كننده پوشيده بماند بر او سنگين خواهد بود ، واژه خفيت به ثقلت بدل شده و في به جاى على به كار رفته و أهل حذف و در تقدير است . همچنين فرموده است :  وَ تَجْعَلُونَ رِزْقَكُمْ أَنَّكُمْ تُكَذِّبُونَ  « 21 » ؛ يعنى شكر روزى خود را تكذيب مىكنيد . و نيز :  رَبَّنا وَ آتِنا ما وَعَدْتَنا عَلى رُسُلِكَ  « 22 » ؛ يعنى على ألسنة ( زبانهاى ) رسلك و واژهء ألسنة حذف شده است . و نيز :   إِنَّا أَنْزَلْناهُ فِي لَيْلَةِ الْقَدْرِ   « 23 » ؛ مراد نزول قرآن است در حالى كه واژه قرآن پيش از اين ذكر نشده است . و نيز :  حَتَّى تَوارَتْ بِالْحِجابِ  « 24 » ؛ فاعل توارت خورشيد است و در پيش مذكور نيست . و نيز :  الَّذِينَ اتَّخَذُوا مِنْ دُونِهِ أَوْلِياءَ ما نَعْبُدُهُمْ  « 25 » ؛ يعنى يقولون ( مىگويند ) ما نعبدهم ولى يقولون حذف شده است . و نيز :  فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً  « 26 » ؛ يعنى : لا يفقهون ( نمىفهمند ) . و نيز :  ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ  ؛ « 27 » يعنى : يقولون ( مىگويند ) ما أصابك . . . چه اگر آن را در تقدير نگيريم اين آيه با آيه :  قُلْ كُلٌّ مِنْ عِنْدِ اللَّهِ  تناقض خواهد داشت .\r\n2 - منقول منقلب مانند :  وَ طُورِ سِينِينَ  ؛ يعنى طور سينا ، و نيز :\r\n\r\n\r\n","description":"","footnote":"\r\n( 19 ) يوسف / 82 : از ( مردم ) آن شهر كه در آن بوديم سؤال كن و نيز از كاروانى كه با آن آمديم بپرس .\r\n( 20 ) اعراف / 187 : . . . امّا در آسمانها و زمين سنگين و پر اهميّت است .\r\n( 21 ) واقعه / 82 : و به جاى شكر روزيهايى كه به شما داده شده آن را تكذيب مىكنيد .\r\n( 22 ) آل عمران / 194 : پروردگارا آنچه را به وسيله پيامبران ما را وعده فرمودى به ما مرحمت كن .\r\n( 23 ) قدر / 1 : ما آن ( قرآن ) را در شب قدر نازل كرديم .\r\n( 24 ) ص / 32 : . . . تا در پشت پرده پنهان شد .\r\n( 25 ) زمر / 2 : و آنها كه غير از خدا را اولياى خود قرار دادند ( مىگويند ) اينها را نمىپرستيم . . .\r\n( 26 ) نساء / 78 و 79 : . . . پس چرا اينها حاضر نيستند حقايق را درك كنند . آنچه از نيكيها به تو مىرسد از ناحيه خداست و آنچه از بدى به تو مىرسد از خود توست .\r\n( 27 ) نساء / 78 و 79 : . . . پس چرا اينها حاضر نيستند حقايق را درك كنند . آنچه از نيكيها به تو مىرسد از ناحيه خداست و آنچه از بدى به تو مىرسد از خود توست .\r\n","page_name":" 354 ","page_number":354},
  {"content":"\r\n\r\n سَلامٌ عَلى إِل‌ْياسِينَ  « 28 » ؛ يعنى : بر الياس ، و گفته شده : مراد ادريس است چه در قرائت ابن مسعود سلام على إدراسين است .\r\n3 - اين كه به نظر رسد كلمه‌اى در ظاهر مكرّر است و با سخن قبل پيوستگى ندارد مانند :  وَ ما يَتَّبِعُ الَّذِينَ يَدْعُونَ مِنْ دُونِ اللَّهِ شُرَكاءَ إِنْ يَتَّبِعُونَ إِلَّا الظَّنَّ  « 29 » ؛ و نيز :\r\n قالَ الْمَلَأُ الَّذِينَ اسْتَكْبَرُوا مِنْ قَوْمِهِ لِلَّذِينَ اسْتُضْعِفُوا لِمَنْ آمَنَ مِنْهُمْ  « 30 » كه معنايش اين است : مستكبران از قومش به كسانى كه از مستضعفان كه ايمان آورده بودند گفتند .\r\n4 - تقدّم و تأخّر كه در آن گمان اشتباه مىرود ، مانند آن كه فرموده است :  وَ لَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَ أَجَلٌ مُسَمًّى  « 31 » ؛ معنايش اين است كه : و لو لا كلمة سبقت من ربّك و أجل مسمّى لكان لزاما ، چه اگر أجل بر كلمة عطف نشود بايد مانند لزاما منصوب شود . و فرموده است :  يَسْئَلُونَكَ كَأَنَّكَ حَفِيٌّ عَنْها  « 32 » ؛ يعنى يسئلونك عنها كأنّك حفيّ . و فرموده است :   لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ ، كَما أَخْرَجَكَ رَبُّكَ مِنْ بَيْتِكَ بِالْحَقِّ   « 33 » ؛ اين سخن در ظاهر متّصل نيست بلكه آن به آيه :\r\n  قُلِ الْأَنْفالُ لِلَّهِ وَ الرَّسُولِ   « 34 » ؛ اتصال دارد ، يعنى : غنايم براى خداوند و پيامبر اوست ، زيرا تو به بيرون آمدن راضى بودى و آنان از آن كراهت داشتند و در ميان دو آيهء مذكور بطور معترضه امر به تقوا و غير آن شده است . و از همين گونه است آيه :  حَتَّى تُؤْمِنُوا بِاللَّهِ وَحْدَهُ إِلَّا قَوْلَ إِبْراهِيمَ لِأَبِيهِ \r\n\r\n\r\n","description":"","footnote":"\r\n( 28 ) صافّات / 130 : سلام بر الياسين .\r\n( 29 ) يونس / 66 : و آنها كه غير خدا را شريك او مىخوانند از منطق و دليلى پيروى نمىكنند و تنها از پندارى بىاساس پيروى مىكنند .\r\n( 30 ) اعراف / 75 : اشراف منكر قوم او به مستضعفانى كه ايمان آورده بودند گفتند .\r\n( 31 ) طه / 129 : و اگر سنّت و تقدير پروردگارت و ملاحظه زمان مقرّر نبود عذاب الهى به زودى دامان آنها را مىگرفت .\r\n( 32 ) اعراف / 187 : از تو به گونه‌اى مىپرسند كه گويا از وقوع آن باخبرى .\r\n( 33 ) انفال / 4 و 5 : براى آنان درجات ( فوق العاده‌اى ) نزد پروردگارشان است و براى آنها آمرزش و روزى بىنقص و عيب است . همان گونه كه خداوند تو را از خانه‌ات بحقّ بيرون فرستاد ( به سوى ميدان بدر ) در حالى كه جمعى از مؤمنان كراهت داشتند .\r\n( 34 ) انفال / 2 : بگو انفال مخصوص خدا و پيامبر است .\r\n","page_name":" 355 ","page_number":355},
  {"content":"\r\n\r\n. « 35 » 5 - مبهم و آن كلمه يا حرفى است كه ميان چند معنا مشترك باشد ، امّا كلمه مانند واژه شىء ، قرين ، امّت و روح و نظاير آنها ، خداوند متعال فرموده است :  ضَرَبَ اللَّهُ مَثَلًا عَبْداً مَمْلُوكاً لا يَقْدِرُ عَلى شَيْءٍ  « 36 » در اين جا مراد از شيء نفقه است كه خداوند روزى او كرده است . و نيز :  وَ ضَرَبَ اللَّهُ مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ  ؛ « 37 » يعنى امر به عدل و استقامت ، و نيز :  فَإِنِ اتَّبَعْتَنِي فَلا تَسْئَلْنِي عَنْ شَيْءٍ  « 38 » ؛ مراد پرسيدن از صفات ربوبى است و اينها علومى است كه پرسش از آنها روا نيست تا آنگاه كه داناى به آنها در زمانى كه شايسته است از آنها سخن گويد . و نيز :  أَمْ خُلِقُوا مِنْ غَيْرِ شَيْءٍ  « 39 » ؛ يعنى : بدون آفريننده‌اى ، زيرا بسا ممكن است كسى توهّم كند كه چيزى آفريده نمىشود مگر از چيز ديگر .\r\nامّا قرين ، خداوند فرموده است :  وَ قالَ قَرِينُهُ هذا ما لَدَيَّ عَتِيدٌ  « 40 » ، مراد از قرين فرشته‌اى است كه بر انسان گمارده شده است . و نيز  قالَ قَرِينُهُ رَبَّنا ما أَطْغَيْتُهُ  « 41 » در اين‌جا مقصود از قرين شيطان است .\r\nامّا امّت در هشت معنا به كار رفته است :\r\n1 - جماعت ، مانند قول خداوند متعال ،  وَجَدَ عَلَيْهِ أُمَّةً مِنَ النَّاسِ يَسْقُونَ  « 42 » .\r\n2 - پيروان پيامبران ( ع ) مانند : نحن من امّة محمّد ( ص ) .\r\n\r\n\r\n","description":"","footnote":"\r\n( 35 ) ممتحنه / 4 : . . . تا به خداى يگانه ايمان بياوريد جز آن سخن ابراهيم كه به پدرش ( عمويش آرز ) وعده داد .\r\n( 36 ) نحل / 75 و 76 : خداوند مثالى زده : بنده مملوكى را كه قادر بر هيچ چيز نيست . و خداوند مثالى ( ديگر ) زده است : دو نفر را كه يكى از آن دو گنگ مادرزاد است و قادر بر هيچ كارى نيست .\r\n( 37 ) نحل / 75 و 76 : خداوند مثالى زده : بنده مملوكى را كه قادر بر هيچ چيز نيست . و خداوند مثالى ( ديگر ) زده است : دو نفر را كه يكى از آن دو گنگ مادرزاد است و قادر بر هيچ كارى نيست .\r\n( 38 ) كهف / 70 : ( خضر ) گفت : پس اگر مىخواهى به دنبال من بيايى از هيچ چيز سؤال مكن تا خودم ( بموقع ) آن را برايت بازگو كنم .\r\n( 39 ) طور / 35 : آيا آنها بدون سبب آفريده شده‌اند ؟\r\n( 40 ) ق / 23 : فرشته همنشين او مىگويد : اين نامه اعمال اوست كه نزد من حاضر و آماده است .\r\n( 41 ) ق / 27 : و همنشين او از شياطين مىگويد : پروردگارا من او را به طغيان وا نداشتم .\r\n( 42 ) قصص / 23 : گروهى از مردم را در آن جا ديد كه چهارپايان خود را سيرآب مىكنند .\r\n","page_name":" 356 ","page_number":356},
  {"content":"\r\n\r\n3 - مردى كه جامع همهء خوبيها باشد و مردم به او اقتدا كنند ، مانند :  إِنَّ إِبْراهِيمَ كانَ أُمَّةً قانِتاً لِلَّهِ  . « 43 » 4 - دين ، مانند قول خداوند :  إِنَّا وَجَدْنا آباءَنا عَلى أُمَّةٍ *  . « 44 » 5 - وقت و زمان ، مانند قول خداوند متعال :  إِلى أُمَّةٍ مَعْدُودَةٍ  . « 45 » و نيز :  وَ ادَّكَرَ بَعْدَ أُمَّةٍ  . « 46 » 6 - قامت و بلندى اندام مانند : فلان حسن الامّة : يعنى فلان خوش قامت است .\r\n7 - مردى كه در دين منفرد و وى را شريكى نباشد و پيامبر خدا ( ص ) فرموده است : يبعث زيد بن عود بن نفيل امّة واحدة . « 47 » 8 - مادر ، گفته مىشود : هذه امّة زيد ، يعنى اين مادر زيد است .\r\nروح نيز در قرآن در معانى بسيارى به كار رفته است كه ما با ذكر آنها سخن را به درازا نمىكشانيم .\r\nهمچنين گاهى ابهام در حروف است ، مانند قول خداوند متعال :   فَأَثَرْنَ بِهِ نَقْعاً ، فَوَسَطْنَ بِهِ جَمْعاً   « 48 » ؛ هاى نخست ضمير براى سم اسبان موريات « 49 » است كه با آن گرد و غبار برمىانگيزند ، و هاى دوّم كنايه از غارت و هجوم است ، يعنى هجوم كنندگان بامداد به ميان جمع مشركان رفتند و همهء آنها را غارت كردند . و نيز :  فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ  « 50 » ؛ هاى اوّل ضمير براى ابر و هاى دوّم كنايه از آب است و امثال اينها در قرآن بسيار است .\r\n\r\n\r\n","description":"","footnote":"\r\n( 43 ) نحل / 120 : ابراهيم ( به تنهايى ) يك امّت مطيع فرمان خدا بود .\r\n( 44 ) زخرف / 23 : ما پدران خود را بر مذهبى يافتيم .\r\n( 45 ) هود / 8 : . . . تا زمان محدود .\r\n( 46 ) يوسف / 45 : . . . و بعد از مدّتى متذكّر شد .\r\n( 47 ) اسد الغابه ، ج 2 ، ص 236 .\r\n( 48 ) عاديات / 4 و 5 : و گرد و غبار به هر سو پراكنده كردند ، و ( ناگهان ) در ميان دشمن ظاهر شدند .\r\n( 49 ) منظور از موريات اسبانى است كه با سرعت به سوى ميدان نبرد حركت مىكنند و در اثر برخورد سمّ آنها با سنگهاى بيابان برق جستن مىكند . تفسير نمونه - م .\r\n( 50 ) اعراف / 57 : پس به وسيلهء آن ابر آب را نازل مىكنيم و با آن هر گونه ميوه‌اى را بيرون مىآوريم .\r\n","page_name":" 357 ","page_number":357},
  {"content":"\r\n\r\n6 - تدريج در بيان مانند قول خداوند متعال :  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 51 » . از اين بيان معلوم نمىشود كه نزول قرآن در شب بوده است يا روز ، و از آيه :\r\n إِنَّا أَنْزَلْناهُ فِي لَيْلَةٍ مُبارَكَةٍ  « 52 » معلوم مىشود كه در شب بوده ليكن روشن نيست كه در كدام شب بوده است و آيه :   إِنَّا أَنْزَلْناهُ فِي لَيْلَةِ الْقَدْرِ   « 53 » . اين شب را معلوم مىكند ، و بسا گمان رود كه در ظاهر اين آيات اختلاف است .\r\nدر اين آيات و امثال آنها نمىتوان از نقل و سماع بىنياز بود ، و قرآن از آغاز تا پايان از اين نوع كلام خالى نيست ، زيرا قرآن به زبان عرب نازل شده و مشتمل بر اصناف كلام آنها اعمّ از ايجاز ، تطويل ، اضمار ، حذف ، ابدال و تقديم و تأخير است تا براى آنان قانع كننده و معجزه باشد .\r\nبنابر اين هر كس به ظاهر عربى قرآن اكتفا و به تفسير آن مبادرت كند ، بىآن كه در اين امور از نقل و سماع مدد گيرد در شمار كسانى است كه قرآن را به رأى تفسير كرده‌اند ، مانند اين كه از آيه‌اى معنايى را كه مشهورتر است بفهمد و طبع و رأيش بدان مايل شود ، سپس هر گاه در جاى ديگر آن را بشنود طبع او از آن منصرف گردد و به معناى مشهور بگرود ، و نسبت به معانى متعدّد آن به بررسى آنچه در اين باره نقل شده نپردازد . اين از امورى است كه احتمالا از آن نهى شده است ، ليكن از تلاش براى پى بردن به اسرار معانى قرآن چنان كه پيش از اين بيان شده منعى به عمل نيامده است ، و هر گاه انسان آنچه را در بارهء اين گونه آيات گفته شده است فرا گيرد ظاهر تفسير را دانسته است ، امّا اينها ترجمهء الفاظ است و براى فهم حقايق قرآن كافى نيست .\r\nتفاوت ميان حقايق معانى قرآن و ظاهر تفسير آن را با مثالى مىتوان دانست ؛ و آن اين كه خداوند فرموده است :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  « 54 » ، ظاهر تفسير اين\r\n\r\n\r\n","description":"","footnote":"\r\n( 51 ) بقره / 185 : ماه رمضان است كه قرآن در آن نازل شده است .\r\n( 52 ) دخان / 3 : ما آن را در شبى پربركت نازل كرديم .\r\n( 53 ) قدر : ما آن ( قرآن ) را در شب قدر نازل كرديم .\r\n( 54 ) انفال / 17 : و اين تو نبودى كه ( خاك و ريگ به صورت آنها ) پاشيدى بلكه خدا پاشيد .\r\n","page_name":" 358 ","page_number":358},
  {"content":"\r\n\r\nآيه روشن و ليكن حقيقت معناى آن مشكل است . چه اين آيه هم رمى ( انداختن ) را اثبات و هم نفى مىكند و اين دو در ظاهر ضدّ يكديگرند ، مگر اين كه انسان بداند كه پيامبر ( ص ) از جهتى رمى كرده و از جهت ديگر نكرده و از آن جهت كه رمى نكرده خداوند رمى كرده است . همچنين خداوند فرموده است :  قاتِلُوهُمْ يُعَذِّبْهُمُ اللَّهُ بِأَيْدِيكُمْ  « 55 » ؛ بنابر ظاهر آيه ، اگر آنها با دشمن پيكار مىكنند چگونه خداوند دشمن را عذاب مىكند ، و اگر خداوند با به حركت درآوردن دست رزمندگان دشمن را عذاب مىدهد دستور پيكار با آنها چه معنايى دارد ؟ حقيقت اين معنا به دريايى عظيم از علوم مكاشفات مربوط مىشود و تفسير ظاهرى كافى نيست . بلكه انسان بايد وجه ارتباط افعال را با قدرتى كه در او حادث مىشود بداند و وجه ارتباط آن قدرت را با قدرت حق تعالى بشناسد تا پس از كشف امور دشوارى كه بسيارند صدق قول حق تعالى بر او معلوم گردد كه :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  .\r\nاگر همهء عمر آدمى در كشف اسرار اين معانى و آنچه مربوط به مقدّمات و لواحق آن است صرف شود ، ممكن است عمر انسان به پايان برسد پيش از آن كه بتواند به همهء لواحق اين معانى دست يابد .\r\nدر قرآن هيچ كلمه‌اى نيست ، مگر آن كه تحقيق آن به همان چيزى كه ذكر شد نياز دارد . و اسرار قرآن بر راسخان در علم به اندازه وسعت دانش و صفاى دل و قوّت انگيزه‌هاى آنها در تدبّر و تجرّد در طلب ، كشف مىشود ، و براى هر يك از آنها در ترقّى به درجات بالاتر حدّ و مرتبه‌اى است ؛ امّا دست يافتن به تمامى حقايق معانى قرآن امرى است كه نمىتوان اميد آن را داشت هر چند درياها مركّب و درختها قلم شود ، چه اسرار كلمات الهى بىپايان است و درياها به آخر مىرسد پيش از آن كه كلمات الهى پايان يابد . از اين رو مردم اگر هم در شناخت تفسير ظاهر مشترك باشند از اين حيث متفاوتند ، و تفسير ظاهر در اين مورد كافى نيست .\r\n\r\n\r\n","description":"","footnote":"\r\n( 55 ) توبه / 14 : با آنها پيكار كنيد كه خداوند آنان را به دست شما مجازات مىكند .\r\n","page_name":" 359 ","page_number":359},
  {"content":"\r\n\r\nمثال اين مطلب ، استنباط ارباب قلوب از ذكرى است كه پيامبر خدا ( ص ) در سجودش مىخواند كه : أعوذ برضاك من سخطك ، و أعوذ بمعافاتك من عقوبتك ، و أعوذ بك منك ، لا احصى ثناء عليك ، أنت كما أثنيت على نفسك « 56 » ، زيرا به آن حضرت گفته شده بود :  وَ اسْجُدْ وَ اقْتَرِبْ  « 57 » ؛ از اين رو تقرّب به خدا را در سجود خود يافته بود پس از آن در صفات الهى نگريست و از بعضى از آنها به بعضى ديگر پناه برد ، چه رضا و خشم دو صفت‌اند . سپس قرب او زياد شد و قرب اوّل در آن مندرج گشت و از صفات به ذات ترقّى فرمود و گفت : أعوذ بك منك ، پس از آن قرب او فزونى يافت به حدّى كه از استعاذت در بساط قرب شرم فرمود و به ثناى الهى التجا كرد و گفت : لا أحصى ثناء عليك . سپس دانست كه اين هم قصور است و گفت : أنت كما أثنيت على نفسك . اينها خطوراتى است كه تنها از دل ارباب قلوب مىگذرد . و اين الفاظ را غير از آنچه گفته شد معانى عميقترى است كه عبارت از فهميدن معناى قرب و اختصاص آن به سجود و معناى استفاده از صفتى به صفت ديگر ، و استعاذه از او به اوست . اسرار اين معانى بسيار است و تفسير ظاهر لفظ ، مفيد اين اسرار نيست . همچنين اينها تناقضى با ظاهر تفسير ندارد ، بلكه مايهء كمال آن و سبب رسيدن به باطن قرآن از طريق ظاهر آن است ، و منظور ما از فهم معانى باطنى قرآن همين است نه فهميدن چيزى كه با ظاهر آن تناقض داشته باشد . و اللّه أعلم .\r\n\r\nفصل : در عدم تحريف قرآن\r\n( 1 ) مىگويم : از روايات بسيارى كه از طريق اهل بيت ( ع ) به دست ما رسيده استنباط مىشود قرآنى كه در دسترس ماست تمام قرآنى نيست كه بر پيامبر خدا محمّد ( ص ) نازل شده است ؛ بلكه پاره‌اى از آن خلاف چيزى است كه خداوند نازل كرده و بعضى از\r\n\r\n\r\n","description":"","footnote":"\r\n( 56 ) سنن ابو داود و در كتاب صلاة باب دعا در ركوع و سجود ، ج 1 ، ص 203 ، صحيح مسلم ، ج 2 ، ص 51 ؛ ترمذى ، ج 13 ، ص 28 .\r\n( 57 ) علق / 19 : و سجده كن و تقرّب جوى .\r\n","page_name":" 360 ","page_number":360},
  {"content":"\r\n\r\nآن دگرگون و تحريف شده ، و نيز چيزهاى بسيارى از آن حذف گرديده كه از جمله نام على ( ع ) است كه در جاهاى بسيارى از قرآن آن را ساقط كرده‌اند . و نيز قرآن فعلى به ترتيبى نيست كه مورد رضايت خداوند و پيامبرش ( ص ) باشد . علىّ بن ابراهيم بن هاشم ( قمى ) در تفسيرش مىگويد : امّا آنچه خلاف چيزى است كه خداوند نازل فرموده اين آيه است كه :  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ  « 58 » ابى عبد اللّه ( ع ) به تلاوت كنندهء اين آيه فرمود : خير امّة يقتلون أمير المؤمنين و الحسين بن علىّ ؟ عرض شد : اى فرزند پيامبر خدا ! پس چگونه نازل شده است ؟ فرمود : بدين صورت بوده است : « خير أئمّة اخرجت للنّاس آيا نمىبينى خداوند در آخر آيه آنان را ستوده و فرموده است : «  تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ  » « 59 » . به همين گونه آيهء :  الَّذِينَ يَقُولُونَ رَبَّنا هَبْ لَنا مِنْ أَزْواجِنا وَ ذُرِّيَّاتِنا قُرَّةَ أَعْيُنٍ وَ اجْعَلْنا لِلْمُتَّقِينَ إِماماً  نزد ابى عبد اللّه ( ع ) تلاوت شد ، آن حضرت فرمود : « درخواست بزرگى از خداوند كرده‌اند به اين كه آنها را بر پرهيزگاران پيشوا قرار دهد » ؛ عرض شد : اى فرزند پيامبر خدا ! اين آيه چگونه نازل شده است ؛ فرمود :\r\n« بدين گونه فرود آمده است : و اجعل لنا من المتّقين إماما « 60 » در بارهء آيه :  لَهُ مُعَقِّباتٌ \r\n\r\n\r\n","description":"","footnote":"\r\n( 58 ) آل عمران / 110 : شما بهترين امتى بوديد كه به سود انسانها آفريده شديد ، امر به معروف و نهى از منكر مىكنيد و به خداوند ايمان داريد .\r\n( 59 ) آل عمران / 110 : شما بهترين امتى بوديد كه به سود انسانها آفريده شديد ، امر به معروف و نهى از منكر مىكنيد و به خداوند ايمان داريد .\r\n( 60 ) فرقان / 75 : آنها كسانى هستند كه مىگويند پروردگارا از همسران و فرزندان ما ، مايه روشنى چشم به ما عطا فرما و ما را پيشواى پرهيزگاران قرار ده . اين خبر را علىّ بن ابراهيم قمى يك بار در مقدّمه تفسير خود بطور مرسل و بار ديگر در ذيل همين آيه به همين گونه ذكر كرده است ليكن آن با سياق آيات تنافى دارد زيرا خداوند در اين آيات بندگانى را توصيف كرده كه مرتبه آنها خيلى بالاتر از درجات متقين است ، به آيات اين سوره مراجعه شود كه خداوند فرموده است :  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً .  تا آن جا كه فرموده است :  حَسُنَتْ مُسْتَقَرًّا وَ مُقاماً  . خداوند در اين آيات اوصاف بزرگى را كه بيشتر آنها جز در معصومين ( ع ) جمع نمىشود ذكر كرده است و امام باقر ( ع ) تصريح فرموده كه اين آيات در بارهء اوصياى پيامبر ( ص ) است ، به تفسير برهان ج 3 ، ص 173 مراجعه شود ، و اين سؤال از كسانى مانند آنان بزرگ نيست بلكه به مقتضاى مقام شامخ آنهاست ، علاوه بر اين خبر مذكور با حديثى كه خود او بطور مسند از ابان بن تغلب و او از ابى عبد اللّه ( ع ) نقل كرده تناقض دارد . او نقل كرده كه : ابان گفته است : از ابى عبد اللّه ( ع ) در بارهء قول خداوند پرسيدم كه فرموده است :  الَّذِينَ يَقُولُونَ رَبَّنا هَبْ لَنا مِنْ أَزْواجِنا . .  فرمود : « آنها ما اهل بيت هستيم » و نيز با خبرى كه او از راوى ديگرى نقل كرده منافات دارد ، و آن اين كه مراد از أزواجنا خديجه و از ذرّياتنا فاطمه ( ع ) و قرّة أعين حسن و حسين ( ع ) مىباشند و منظور از  وَ اجْعَلْنا لِلْمُتَّقِينَ إِماماً  عليّ بن ابى طالب ( ع ) است .\r\n","page_name":" 361 ","page_number":361},
  {"content":"\r\n\r\n مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ  « 61 » . ابى عبد اللّه ( ع ) فرمود : « چگونه چيزى از امر خدا حفظ مىشود و چگونه معقّب ( دنبال كننده ) از پيش رو او را حفظ مىكند ، عرض شد : اى فرزند پيامبر خدا ! پس آن چگونه است ؟ فرمود : اين آيه بدين گونه نازل شده است : له معقّبات من خلفه و رقيب من بين يديه يحفظونه بأمر اللّه . و امثال اينها بسيار است .\r\nامّا آنچه در آن تحريف به عمل آمده است مانند آيه : لكنّ اللّه يشهد بما أنزل إليك ( فى علىّ ) و نيز : أنزله بعلمه و الملائكة يشهدون « 62 » ؛ و نيز : يا أيّها الرّسول بلّغ ما أنزل إليك من ربّك ( في عليّ ) و إن لم تفعل فما بلّغت رسالته « 63 » ؛ و نيز : إنّ الّذين كفروا و ظلموا ( آل محمد حقهم ) لم يكن اللّه ليغفر لهم « 64 » ؛ و نيز : و سيعلم الّذين ظلموا ( آل محمّد حقّهم ) أىّ منقلب ينقلبون « 65 » ؛ و نيز : ترى الّذين ظلموا ( آل محمّد حقّهم ) في غمرات الموت « 66 » و نظاير اين آيات فراوان است و آنها را در محلّ\r\n\r\n\r\n","description":"","footnote":"\r\n( 61 ) رعد / 11 : براى انسان مأمورانى است كه پياپى از پيش رو و از پشت سرش او را از حوادث ( غير حتمى ) حفظ مىكنند . يك خبر نيز در تفسير قمى است . اين كه خداوند فرموده است :  لَهُ مُعَقِّباتٌ  ظاهرا معنايش اين است كه خداوند را فرشتگانى است كه پياپى انسان را دنبال و حفظ مىكنند و فرموده است :  مِنْ أَمْرِ اللَّهِ  يعنى بأمر اللّه چنان كه در روايتى كه قمى نيز در ذيل آيه مذكور از ابى الجارود از امام باقر ( ع ) نقل كرده بر همين معنا تصريح شده و اشكالى در آن نيست . و العلم عند اللّه .\r\n( 62 ) نساء / 166 : ليكن خداوند گواهى مىدهد به آنچه بر تو نازل كرده است . از روى علمش نازل كرده است و فرشتگان نيز گواهى مىدهند .\r\n( 63 ) مائده / 67 : اى پيامبر آنچه از طرف پروردگارت بر تو نازل شده است كاملا ( به مردم ) برسان و اگر نكنى رسالت او را انجام نداده‌اى .\r\n( 64 ) نساء / 168 : آنان كه كافر شدند و ستم كردند هرگز خداوند آنها را نخواهد آمرزيد .\r\n( 65 ) شعراء / 227 : و به زودى آنهايى كه ستم كردند مىدانند كه بازگشت آنها به كجاست .\r\n( 66 ) آيه‌اى به اين الفاظ در قرآن نيست . و آنچه به اين معنا در سوره انعام آيه 93 آمده به اين صورت است :  وَ لَوْ تَرى إِذِ الظَّالِمُونَ فِي غَمَراتِ الْمَوْتِ  ، يعنى : و اگر ببينى هنگامى كه اين ستمگران در شدايد مرگ فرو رفته‌اند .\r\n","page_name":" 362 ","page_number":362},
  {"content":"\r\n\r\nخود ذكر خواهيم كرد - پايان گفتار علىّ بن ابراهيم قمى . « 67 » از على ( ع ) نقل شده كه مردى در نزد آن حضرت آيه :  وَ طَلْحٍ مَنْضُودٍ  « 68 » را قرائت كرد ، آن حضرت فرمود : و طلع درست است و طلح موردى ندارد و آيه :  لَها طَلْعٌ نَضِيدٌ  « 69 » را تلاوت فرمود ، عرض شد آن را تغيير دهيم ؟ فرمود : امروز قرآن مورد تعرّض و تغيير قرار نمىگيرد .\r\nاز ابن عبّاس نقل شده كه نزد او و طلح منضود خوانده شد . گفت : نه و طلع منضود درست است . نظير اين از امام صادق ( ع ) نيز روايت شده است .\r\nكافى به سند خود از ابن ابى نصر روايت كرده كه گفته است : ابو الحسن امام موسى بن جعفر ( ع ) به من مصحفى داد و فرمود : « در آن نگاه مكن . » من آن را باز و اين آيه را قرائت كردم :   لَمْ يَكُنِ الَّذِينَ كَفَرُوا   ، ديدم در ذيل آن هفتاد مرد از قريش با ذكر نام و نام پدرانشان ذكر شده است . مىگويد : امام ( ع ) كسى پيش من فرستاد و پيغام داد :\r\n« مصحف را به من باز گردان . » « 70 » و نيز به سند خود از سالم بن سلمه نقل كرده كه گفته است : مردى نزد ابى عبد اللّه ( ع ) قرآن تلاوت كرد و من حروفى را از قرآن مىشنيدم كه غير از حروفى بود كه مردم قرائت مىكردند و ابى عبد اللّه ( ع ) به آن مرد فرمود : « از اين قرائت باز ايست و\r\n\r\n\r\n","description":"","footnote":"\r\n( 67 ) به مقدّمه تفسير او مراجعه شود ، پوشيده نماند كه اين گفتار و نظاير آن مورد مخالفت گروه انبوهى از بزرگان علماى ماست . چه اخبارى كه او روايت كرده اكثر آنها ضعيف يا مرسل و يا مخدوش است و چنان كه مىدانيم به اين گونه روايات نمىتوان اعتماد و استدلال كرد ، به مقدّمه تفسير آلاء الرّحمان تأليف علّامه شيخ جواد بلاغى ، و البيان في تفسير القرآن تأليف حضرت آية اللّه سيّد ابو القاسم موسوى خوئى ص 136 ، مراجعه شود .\r\n( 68 ) واقعه / 29 : و در سايه درخت طلح بسر مىبرند ، خبر در تفسير كشّاف ذيل همين آيه نقل شده است .\r\n( 69 ) ق / 10 : . . . كه ميوه‌هاى متراكم دارند .\r\n( 70 ) همان مأخذ ، ج 2 ، ص 631 . منظور اين است كه او اين اسامى را در تفسير قول خداوند كه :   لَمْ يَكُنِ الَّذِينَ كَفَرُوا   در اين مصحف نوشته يافته است نه اين كه آنها جزئى از قرآن بوده است و پوشيده نيست كه هر كس در اين سوره دقّت كند به خوبى مىفهمد كه ذكر نام هفتاد تن از قريش مانند زيد ، عمرو ، بكر ، خالد و امثال اينها در فاصلهء ميان واژهء مشركين و خبر آن كه منفكّين است آيه را از نظام قرآن خارج مىكند و بيقين خلاف فصاحت و بلاغت آن است .\r\n","page_name":" 363 ","page_number":363},
  {"content":"\r\n\r\nقرآن را به گونه‌اى كه همهء مردم مىخوانند بخوان تا آنگاه كه قائم ما قيام كند و چون او قيام كند كتاب خدا به همان گونه كه نازل شده است تلاوت خواهد شد » ، و مصحفى را كه على ( ع ) به خطّ خود نوشته بود بيرون آورد و فرمود : « على ( ع ) به هنگامى كه از نوشتن اين مصحف فارغ شد آن را براى مردم آورد ، و به آنها گفت : « اين كتاب خداست به همان گونه كه آن را بر پيامبرش محمد ( ص ) نازل فرموده است و من آن را در دو لوح گرد آورده‌ام . » آنان پاسخ دادند : نزد ما مصحفى است كامل كه قرآن در آن گرد آمده و نيازى به آنچه نزد تو است نداريم . آن حضرت فرمود : « هان به خدا سوگند پس از امروز ديگر هرگز آن را نخواهيد ديد بر من لازم بود در اين هنگام كه آن را جمع‌آورى كرده‌ام شما را آگاه كنم تا آن را تلاوت كنيد . » « 71 » امّا بر همهء آنچه ذكر شد اين اشكال وارد است كه در صورت قبول چنين امرى ديگر هيچ گونه اعتماد و اطمينانى بر قرآن و هيچ جزئى از آن براى ما باقى نمىماند و بر اين اساس محتمل است كه هر آيه‌اى از آن دستخوش تحريف و دگرگونى قرار گرفته و خلاف چيزى باشد كه خداوند نازل كرده است ؛ در اين صورت در قرآن چيزى كه براى ما حجّت و دليل باشد باقى نخواهد ماند و فايده آن منتفى و امر به پيروى و تمسّك به آن « 72 » و جز اينها بيهوده خواهد بود ، و نيز در برابر قول خداوند متعال :   وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ   « 73 » ؛ و نيز :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 74 » چگونه ممكن است تحريف و تفسير در آن راه يابد .\r\nبراى ردّ اين اشكال به نظر مىرسد كه مقصود ائمّهء معصومين ( ع ) از تحريف و تغيير و حذف از حيث معنا بوده است نه در الفاظ و معناى قول آنها كه فرموده‌اند : كذا نزلت ( اين گونه نازل شده است ) همين بوده است و نه آنچه مردم از ظاهر اين گفتار\r\n\r\n\r\n","description":"","footnote":"\r\n( 71 ) همان مأخذ ، ج 2 ، ص 632 ، شماره 22 .\r\n( 72 ) و عرضه كردن اخبار بر آن .\r\n( 73 ) فصّلت / 41 و 42 : و اين كتابى است قطعا شكست‌ناپذير ، هيچ گونه باطلى نه از پيش رو و نه از پشت سر بر آن وارد نمىشود .\r\n( 74 ) حجر / 9 : ما قرآن را نازل كرديم و ما حتما آن را پاسدارى مىكنيم .\r\n","page_name":" 364 ","page_number":364},
  {"content":"\r\n\r\nدرك مىكنند ؛ و منظور آنها اين نبوده كه الفاظ بدين صورت نازل شده پس حذف در آنها صورت گرفته تا واقع را مخفى بدارند و نور حقّ را خاموش سازند . آنچه اين نظر را تأييد مىكند روايتى است كه كافى به سند خود از ابى جعفر امام باقر ( ع ) نقل كرده كه آن حضرت در نامه خود به سعد الخير « 75 » نوشته است : « و از جملهء موارد ترك كتاب خدا اين است كه آنان حروف آن را ادا و حدود آن را تحريف مىكنند . آنها آن را روايت مىكنند ، ليكن رعايت نمىكنند ، نادانها از رواياتى كه آنان در حفظ دارند به شگفت مىآيند ، و عالمان از عدم رعايت آنها اندوهگين مىشوند . » امّا مصحف ابى الحسن امام موسى بن جعفر ( ع ) كه آن را به ابن ابى نصر داده و او را از نظر كردن در آن منع كرده ، و نيز نهى ابى عبد اللّه ( ع ) از مردى كه قرآن را بر غير طريقى كه مردم مىخواندند قرائت كرد احتمال دارد آن تفسيرى بوده است از سوى آنها بر قرآن طبق آنچه خداوند اراده كرده و نازل فرموده است نه اين كه اين زيادتيها عينا اجزاى الفاظى بوده است كه از سوى خداوند نازل گرديده است .\r\nعلىّ بن ابراهيم در تفسيرش به سند خود از ابى عبد اللّه ( ع ) روايت كرده است كه پيامبر خدا ( ص ) به على ( ع ) فرمود : « اى على قرآن در پشت بستر من در مصاحف و حرير و كاغذ است . آن را برداريد و گردآورى كنيد و آن را ضايع نكنيد چنان كه يهود تورات را ضايع كردند . پس على ( ع ) روانه شد و آن را در پارچه زردى گردآورى و آن را در خانه خود مهر كرد و فرمود : رداء بر تن نخواهم كرد تا آنگاه كه قرآن را جمع‌آورى كنم . راوى مىگويد : گاهى كسى به در خانه مىآمد تا او را ديدار كند و آن حضرت بدون رداء بيرون مىآمد و اين وضع ادامه داشت تا آن را گرد آورد . و گفت : « پيامبر ( ص ) فرموده است : اگر مردم قرآن را به همان گونه كه نازل شده است قرائت كنند حتّى دو نفر با هم اختلاف پيدا نخواهند كرد . » شيخ صدوق ابو جعفر محمّد بن على بن بابويه قمى گفته است : اعتقاد ما اين است\r\n\r\n\r\n","description":"","footnote":"\r\n( 75 ) كافى ، ج 8 ، ص 53 .\r\n","page_name":" 365 ","page_number":365},
  {"content":"\r\n\r\nكه قرآنى كه خداوند متعال بر پيامبرش محمّد ( ص ) نازل كرده همين است كه در ميان دو جلد در دسترس مردم قرار دارد و بيش از اين نيست ، تعداد سوره‌هايش در نزد عامّه يكصد و چهارده سوره و نزد ما سوره و الضّحى و ألم نشرح يك سوره است ، و لإيلاف و ألم تر كيف نيز سوره واحدى است ، و كسى كه به ما نسبت دهد كه ما مىگوييم قرآن بيش از اين است دروغگوست ، و آنچه در ثواب قرائت هر يك از سوره‌هاى قرآن ، و ثواب ختم تمامى آن ، و جواز قرائت دو سوره در يك ركعت از نوافل ، و نهى از خواندن دو سوره در يك ركعت از فرايض روايت شده گواه روشنى است بر اعتقاد ما در باره قرآن و تصديق اين كه مقدار قرآن همين است كه در دسترس همگان قرار دارد . همچنين رواياتى كه در مورد نهى از قرائت قرآن در يك شب ، و عدم جواز ختم آن در كمتر از سه روز در دست است نيز گواه ديگرى بر گفتار ما در باره قرآن است . پايان گفتار شيخ صدوق رحمة اللّه عليه .\r\nپايان كتاب آداب تلاوت قرآن از كتاب المحجة البيضاء في تهذيب الاحياء و پس از آن به خواست خداوند كتاب اذكار و دعوات خواهد آمد . و الحمد للّه أوّلا و آخرا .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nكتاب اذكار و دعوات\r\n( 1 ) و اين نهمين كتاب از بخش عبادات المحجّة البيضاء في تهذيب الاحياء است بسم اللّه الرّحمن الرّحيم سپاس ويژهء خداوندى است كه رأفت او فراگير و رحمت او گسترده و شامل است ؛ آن خدايى كه به بندگانى كه ياد او مىكنند با ياد خود از آنها به آنان تلافى مىكند و فرموده است :  فَاذْكُرُونِي أَذْكُرْكُمْ  « 1 » ؛ و نيز آنان را به درخواست و دعا ترغيب مىكند و فرموده است :  ادْعُونِي أَسْتَجِبْ لَكُمْ  « 2 » ؛ و فرمانبردار و گنهكار و دور و نزديك را به درگاه جلال خود راه مىدهد و به برآوردن حاجات و آرزوهاى خود اميدوار مىسازد كه :\r\n فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ  « 3 » . و درود فراوان بر محمّد مصطفى و خاندان و ياران برگزيده او باد .\r\nامّا بعد ، بايد دانست كه پس از تلاوت كتاب خداوند هيچ عبادتى كه به زبان ادا شود از ذكر خداوند و تقاضاى رفع حاجات از درگاه او به وسيله خواندن دعاهاى مأثور افضل نيست . به همين مناسبت ناگزير بايد نخست فضيلت مطلق ذكر را به اجمال بيان كرد\r\n\r\n\r\n","description":"","footnote":"\r\n( 1 ) بقره / 152 : پس به ياد من باشيد تا به ياد شما باشم .\r\n( 2 ) مؤمن / 60 : مرا بخوانيد تا شما را اجابت كنم .\r\n( 3 ) بقره / 186 : ( بگو ) من نزديكم دعاى دعا كننده را به هنگامى كه مرا مىخواند اجابت مىكنم .\r\n","page_name":" 367 ","page_number":367},
  {"content":"\r\n\r\nو سپس تفصيل اذكار معيّن و فضيلت دعا و شرايط و آداب آن را شرح داد ، و دعاهاى مأثورى را كه جامع مقاصد دين و دنيا و مشتمل بر دعاهاى خاصّ جهت طلب آمرزش و استعاذه و جز اين باشد نقل كرد ، و اين مطالب در چهار باب به شرح زير نگاشته مىشود :\r\nباب اوّل : در فضيلت ذكر و فوايد آن به اجمال و تفصيل .\r\nباب دوّم : در فضيلت دعا و آداب آن ، و فضيلت استعاذه و صلوات بر پيامبر ( ص ) .\r\nباب سوّم : در دعاهاى منتخب از ادعيّه مأثوره كه سند آنها حذف شده است .\r\nباب چهارم : در اذكار مأثوره به هنگام بروز حوادث .\r\n\r\nباب اوّل در فضيلت ذكر به اجمال و تفصيل طبق آيات و اخبار\r\n( 1 ) آيات : آياتى كه بر فضيلت ذكر به اجمال دلالت دارد به شرح زير است :\r\n1 -  فَاذْكُرُونِي أَذْكُرْكُمْ  . ثابت بنانى گفته است : من مىدانم خداوند مرا در چه زمانى ياد مىكند ، گروهى از اين سخن دچار شگفتى شدند و گفتند چگونه آن را مىدانى ؟ پاسخ داد : هر گاه من او را ياد كنم او مرا ياد خواهد كرد 2 -  يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً  . « 1 » 3 -  فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ  . « 2 » 4 -  فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً  . « 3 » 5 -  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ  . « 4 »\r\n\r\n\r\n","description":"","footnote":"\r\n( 1 ) احزاب / 41 : اى كسانى كه ايمان آورده‌ايد خدا را بسيار ياد كنيد .\r\n( 2 ) بقره / 198 : و هنگامى كه از عرفات كوچ كرديد خدا را در نزد مشعر الحرام ياد كنيد .\r\n( 3 ) بقره / 200 : و هنگامى كه مناسك ( حجّ ) خود را انجام داديد ذكر خدا گوييد ، همان‌گونه كه پدرانتان را ياد مىكنيد بلكه از آن هم بيشتر .\r\n( 4 ) آل عمران / 191 : همانها كه خدا را در حال ايستادن و نشستن و آنگاه كه بر پهلو خوابيده‌اند ياد مىكنند .\r\n","page_name":" 368 ","page_number":368},
  {"content":"\r\n\r\n6 -  فَإِذا قَضَيْتُمُ الصَّلاةَ فَاذْكُرُوا اللَّهَ قِياماً وَ قُعُوداً وَ عَلى جُنُوبِكُمْ  . « 5 » ابن عبّاس گفته است : يعنى در شب و روز ، در خشكى و دريا ، در سفر و حضر ، در توانگرى و تنگدستى ، در بيمارى و تندرستى و در آشكار و نهان .\r\n7 - خداوند در نكوهش منافقان فرموده است :  وَ لا يَذْكُرُونَ اللَّهَ إِلَّا قَلِيلًا  . « 6 » 8 -  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ وَ لا تَكُنْ مِنَ الْغافِلِينَ  . « 7 » 9 -  وَ لَذِكْرُ اللَّهِ أَكْبَرُ  « 8 » ، ابن عبّاس گفته است : اين كلام را دو وجه است : يكى آن كه ذكر حق تعالى نسبت به شما بزرگتر از ذكر شما نسبت به اوست ؛ ديگر آن كه ذكر خداوند برتر از هر عبادت ديگر است . و آيات ديگرى از اين قبيل .\r\nاخبار : پيامبر خدا ( ص ) فرموده است .\r\n1 - « گويندهء ذكر خدا در ميان غافلان مانند درخت سبزى است كه در ميان گياه خشك خرد شده قرار داشته باشد . » « 9 » 2 - « گويندهء ذكر خدا در ميان غافلان مانند رزمنده در ميان فراريان است . » « 10 » 3 - « گويندهء ذكر خدا در ميان غافلان مانند زنده در ميان مردگان است . » « 11 » 4 - « خداوند مىفرمايد : من با بنده‌ام هستم مادام كه مرا ياد مىكند و لبهايش را به\r\n\r\n\r\n","description":"","footnote":"\r\n( 5 ) نساء / 103 : و هنگامى كه نماز را به پايان رسانيديد خدا را ياد كنيد در حال ايستادن ، نشستن و به هنگامى كه به پهلو خوابيده‌ايد .\r\n( 6 ) نساء / 142 : . . . و خدا را جز اندكى ياد نمىكنند .\r\n( 7 ) اعراف / 204 : پروردگارت را در دل خود از روى تضرّع و خوف و آهسته و آرام صبحگاهان و شامگاهان ياد كن و از غافلان مباش .\r\n( 8 ) عنكبوت / 45 : هر آينه ذكر خدا را از آن هم برتر است .\r\n( 9 ) حليه ابو نعيم از ابن عمر با سندى ضعيف ، الجامع الصغير .\r\n( 10 ) طبرانى از ابن مسعود ، و در اين آمده است ، مانند : « صبر كنندگان در ميان فراريان است » . كافى كلينى ، ج 2 ، ص 502 ، با اندك اختلاف .\r\n( 11 ) مأخذ آن را نيافتم جز در مصابيح بغوى ، ج 1 ، ص 148 ، مسلم و غير او .\r\n","page_name":" 369 ","page_number":369},
  {"content":"\r\n\r\nذكر من مىجنباند . » « 12 » 5 - « آدمى هيچ عملى انجام نمىدهد كه وى را از عذاب الهى نجات دهنده‌تر از ذكر خدا باشد . » عرض كردند : اى پيامبر ! حتّى جهاد در راه خدا ، فرمود : « جهاد در راه خدا هم ، مگر آن كه چندان شمشير زنى كه شمشيرت بشكند . » « 13 » و اين را سه بار تكرار فرمود .\r\n6 - « هر كس دوست دارد در مرغزارهاى بهشت بچرد بسيار ذكر خدا بگويد . » « 14 » 7 - از آن حضرت پرسيدند : كدام عمل افضل است ؟ فرمود : « اين كه بميرى و زبانت از ذكر خدا تر باشد . » « 15 » 8 - خداوند فرموده است : « چون بنده‌ام در نفس خود مرا ياد كند من در ذات خود وى را ياد كنم ، و چون در ميان جمعيّتى ياد من كند من در ميان جمعيّتى بهتر از آن ياد او كنم و اگر به قدر يك وجب به من نزديك شود من يك ذراع به او نزديك مىشوم ، و اگر به اندازه يك ذراع به من تقرّب جويد من به اندازه يك باع « 16 » به او تقرّب مىجويم ، و اگر به طرف من قدم بردارد من شتابان به سوى او مىروم » « 17 » ؛ يعنى با سرعت او را اجابت مىكنم .\r\nمىگويم : از طريق خاصّه ( شيعه ) كافى به سند حسن از ابى عبد اللّه ( ع ) روايت كرده كه خداوند مىفرمايد : « كسى كه ذكر من او را از سؤال از من باز دارد من بهتر از آنچه\r\n\r\n\r\n","description":"","footnote":"\r\n( 12 ) ابن ماجه به شماره 3792 ، مؤلّف مشكاة مىگويد : بخارى ، بيهقى ، ابن حبّان از حديث ابى هريره و حاكم از حديث ابى الدّرداء آن را روايت كرده‌اند .\r\n( 13 ) الدعوات الكبير بيهقى ، مشكاة المصابيح ، ص 199 .\r\n( 14 ) المصنّف ابن ابى شيبه ، طبرانى از حديث معاذ با سند ضعيف ، المغنى ، در جلد اوّل ، ص 86 ، به نقل از معانى الاخبار و جامع ترمذى و در مصابيح السّنه بغوى ، ج 1 ، ص 149 بدين گونه ذكر شده : « هر گاه به باغهاى بهشت گذر كرديد در آنها بچريد ، عرض كردند : باغهاى بهشت كدام است ؟ فرمود : حلقات ذكر .\r\n( 15 ) عمل اليوم و اللّيله ابن السّنى ، ص 3 از معاذ بن جبل .\r\n( 16 ) اندازه سر انگشتان دست راست تا سر انگشتان دست چپ وقتى دستها را به طور افقى دراز كنند - م .\r\n( 17 ) صحيح مسلم ، ج 8 ، ص 67 ، بغوى ، ج 1 ، ص 148 . صدر حديث طيالسى ، ص 265 .\r\n","page_name":" 370 ","page_number":370},
  {"content":"\r\n\r\nرا كه به سؤال كننده مىدهم به او عطا خواهم كرد . » « 18 » و نيز به سند خود از ابى عبد اللّه ( ع ) روايت كرده كه خداوند فرموده است : « هر كه مرا در نهان ياد كند من در آشكار او را ياد مىكنم . » « 19 » و نيز به سند خود از ابن فضّال مرفوعا نقل كرده كه خداوند به عيسى فرمود : « اى عيسى مرا در پيش خود ياد كن تا من تو را در پيش خود ياد كنم ، و مرا در نزد جمعيّت خويش ياد كن تا تو را در نزد گروهى كه بهتر از جمعيّت آدميان است ياد كنم . اى عيسى دلت را براى من نرم كن ، و در خلوتها بسيار ذكر مرا بگو ، و بدان خرسندى من اين است كه به من اظهار نياز كنى و در اين امر زنده باش و مرده مباش . » « 20 » و نيز از آن حضرت روايت شده كه فرموده است : « كسى كه زياد ذكر خدا بگويد خداوند او را در سايه بهشت خود قرار مىدهد . » « 21 » و نيز از آن بزرگوار نقل شده كه پيامبر خدا ( ص ) فرموده است : « كسى كه زياد ذكر خدا بگويد خداوند او را دوست مىدارد ، و آن كه زياد ياد خدا كند براى او دو برائت نوشته مىشود ، يكى از آتش و ديگرى از نفاق . » « 22 » و نيز از آن حضرت نقل شده كه فرموده است : « شيعيان ما كسانى هستند كه چون خلوت كنند زياد ذكر خدا بگويند . » و نيز فرموده است : « هيچ چيزى نيست ، مگر اين كه براى آن حدّ و نهايتى است جز ذكر كه نهايتى ندارد . خداوند نمازها را واجب فرمود ، كسى كه آنها را ادا كند حدّ آنها را به جا آورده ، و روزه ماه رمضان را واجب كرد ، هر كس آن ماه را روزه بگيرد اين واجب را به نهايت رسانيده ، همچنين حجّ كه هر كس آن را به جا آورد ، اين تكليف را ادا كرده است جز ذكر كه خداوند به اندك آن راضى نمىشود و براى آن حدّ و نهايتى نيست » ؛ « 23 » سپس اين آيه را تلاوت فرمود :   يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً وَ سَبِّحُوهُ بُكْرَةً وَ أَصِيلًا  \r\n\r\n\r\n","description":"","footnote":"\r\n( 18 ) همان مأخذ ، ج 2 ، ص 501 و 502 .\r\n( 19 ) همان مأخذ ، ج 2 ، ص 501 و 502 .\r\n( 20 ) همان مأخذ ، ج 2 ، ص 501 و 502 .\r\n( 21 ) همان مأخذ ، ص 500 ، شماره 5 .\r\n( 22 ) همان مأخذ ، ص 499 ، شماره 2 و 3 .\r\n( 23 ) همان مأخذ ، ص 499 ، شماره 2 و 3 .\r\n","page_name":" 371 ","page_number":371},
  {"content":"\r\n\r\n« 24 » ، و فرمود : « در اين جا خداوند براى ذكر حدّ و اندازه‌اى مقرّر نكرده است .\r\nپدرم بسيار ذكر خدا مىگفت ، بسا همراه او حركت مىكردم و او به ذكر خداوند مشغول بود ؛ با او طعام مىخوردم و او در همين حال ذكر مىگفت ؛ با مردم گفتگو مىكرد ليكن اين امر او را از ذكر خدا باز نمىداشت ، مىديدم زبانش به سقف دهانش چسبيده در حالى كه لا إله الّا اللّه مىگفت . ما را به گرد خود جمع و امر مىكرد كه تا طلوع خورشيد به ذكر خدا مشغول باشيم . و به هر كدام از ما كه مىتوانست قرائت قرآن كند دستور قرائت مىداد و به آن كه نمىتوانست امر به ذكر مىكرد . خانه‌اى كه در آن قرآن خوانده گردد و زياد در آن ذكر خدا گفته شود بركت آن زياد مىگردد ، و فرشتگان در آن حاضر و شياطين از آن دور مىشوند ، و همچون ستارگان تابانى كه براى مردم زمين نورافشانى مىكنند براى اهل آسمان مىدرخشد . خانه‌اى كه در آن قرآن نمىخوانند و در آن ذكر خدا گفته نمىشود بركت آن كم مىشود و فرشتگان از آن دور ، و شياطين در آن حاضر مىشوند . پيامبر خدا ( ص ) فرموده است : « آيا مىخواهيد شما را به بهترين اعمالتان خبر دهم ؟ عملى كه بيش از هر چيز درجات شما را بالا مىبرد و در نزد پروردگارتان پاكيزه‌ترين اعمال و از دينار و درهم و ديدار دشمن كه او را بكشيد يا كشته شويد بهتر است ؟ » عرض كردند : آرى اى پيامبر خدا ! فرمود : « آن بسيار ذكر خدا گفتن است . » سپس على ( ع ) فرمود : « مردى نزد پيامبر خدا ( ص ) آمد و عرض كرد : بهترين اهل مسجد كيست ؟ فرمود : آن كه بيشتر از همه ذكر خدا گويد . و پيامبر ( ص ) فرمود : كسى كه به او زبان ذكرگويى داده شده بيقين خير دنيا و آخرت به او عطا گرديده است . » و در بارهء قول خداوند :  وَ لا تَمْنُنْ تَسْتَكْثِرُ  « 25 » فرمود : يعنى « اعمال خيرى را كه براى خدا انجام مىدهى زياد مشمار . » « 26 » و نيز فرموده است : « خداوند به موسى ( ع ) وحى فرمود : به زيادى مال خوشحال\r\n\r\n\r\n","description":"","footnote":"\r\n( 24 ) احزاب / 41 و 42 : اى كسانى كه ايمان آورده‌ايد خدا را بسيار ياد كنيد . و صبح و شام او را تسبيح گوييد .\r\n( 25 ) مدّثر / 6 : و منّت مگذار و عملت را بزرگ مشمار .\r\n( 26 ) همان مأخذ ، ج 2 ، ص 498 ، شماره 1 .\r\n","page_name":" 372 ","page_number":372},
  {"content":"\r\n\r\nمباش ، و ياد مرا در هيچ حالى ترك مكن ، زيرا زيادى مال آخرت را از ياد مىبرد ، و ترك ياد من دل را سخت و قسى مىكند . » « 27 » از ابى جعفر امام باقر ( ع ) روايت است كه فرمود : « در توراتى كه تحريف نگرديده نوشته شده است كه موسى ( ع ) به پروردگار عرض كرد : « بار الها مجالسى براى من پيش مىآيد كه تو گراميتر و بزرگترى از آن كه تو را در آن جا ياد كنم ، حق تعالى فرمود : ياد من در هر حالى خوب است . » « 28 » از ابى عبد اللّه ( ع ) نقل شده كه فرموده است : « باكى نيست كه انسان به هنگام بول كردن ذكر خدا بگويد ، زيرا آن در هر حالى پسنديده است ، و از اين كه ذكر خدا بگويى خسته مشو . » « 29 » و نيز از آن حضرت روايت شده است كه : « صاعقه به گوينده ذكر خدا اصابت نمىكند . » « 30 »\r\n\r\nفضيلت مجالس ذكر\r\n( 1 ) پيامبر ( ص ) فرموده است : « هر گروهى كه در محفلى با هم بنشينند و ذكر خدا بگويند ، فرشتگان به گرد آنها در مىآيند و رحمت الهى آنها را فرا مىگيرد و خداوند در ميان مقرّبان خود آنها را ياد مىكند . » « 31 » و نيز فرموده است : « هر دسته‌اى گرد هم آيند ذكر خدا گويند و بدين كار جز خشنودى او را نخواهند ندا كننده‌اى از آسمان آنها را ندا مىكند برخيزيد كه شما آمرزيده شده‌ايد و گناهان شما به حسنات بدل شده است . » « 32 »\r\n\r\n\r\n","description":"","footnote":"\r\n( 27 ) همان مأخذ ، ج 2 ، ص 497 ، شماره 7 و 8 و 6 .\r\n( 28 ) همان مأخذ ، ج 2 ، ص 497 ، شماره 7 و 8 و 6 .\r\n( 29 ) همان مأخذ ، ج 2 ، ص 497 ، شماره 7 و 8 و 6 .\r\n( 30 ) همان مأخذ ، ج 2 ، ص 500 شمارهء 2 .\r\n( 31 ) صحيح مسلم ، ج 8 ، ص 72 ؛ مسند احمد ، ج 3 ، ص 33 ؛ ترمذى ، ج 12 ، ص 271 همگى از حديث ابى هريره و ابو سعيد خدرى .\r\n( 32 ) مسند احمد ، ج 3 ، ص 142 .\r\n","page_name":" 373 ","page_number":373},
  {"content":"\r\n\r\nو نيز : هر گروهى در جايى بنشينند و در آن جا ذكر خدا نگويند و بر پيامبرش ( ص ) درود نفرستند ، اين گردهمايى در روز قيامت براى آنها مايهء حسرت و افسوس خواهد بود . « 33 » داوود ( ع ) عرض مىكند : « پروردگارا هر گاه ببينى كه من از مجلس ذاكران تو مىگذرم و به مجلس غافلان مىروم پايم را بشكن چه اين نعمتى است كه به من ارزانى مىدارى . » پيامبر خدا ( ص ) فرمود : « مجلس خوب براى مؤمن كفّارهء دو مليون مجلس بد مىشود . » « 34 » از ابى سعيد خدرى از پيامبر خدا ( ص ) روايت شده كه فرموده است : « خداوند علاوه بر فرشتگانى كه اعمال مردم را مىنويسند ، فرشتگانى دارد كه در روى زمين در گردشند ، هنگامى كه دسته‌اى را ببينند كه به ذكر خدا مشغولند يكديگر را صدا مىكنند كه به سوى مطلوب خود بشتابيد . پس مىآيند و تا سقف آسمان دنيا بر گرد آنان جمع مىشوند ، خداوند بر فرشتگان مىفرمايد : بندگانم را در حال انجام دادن چه كارى ترك كرديد ؛ مىگويند : ما آنها را در حالى كه مشغول تسبيح و تحميد و تمجيد تو بودند رها كرديم . خداوند مىفرمايد : آنها هيچ مرا ديده‌اند ؛ پاسخ مىدهند : نه ، خداوند مىفرمايد :\r\nاگر مرا مىديدند چگونه بودند ؛ عرض مىكنند : اگر تو را مىديدند تحميد و تمجيد و تسبيح آنها بيشتر بود ، خداوند به آنها مىفرمايد : از چه چيزى به من پناه مىبرند ؛ عرض مىكنند : از آتش ، خداوند مىفرمايد : هيچ آن را ديده‌اند ؟ پاسخ مىدهند : نه ، مىفرمايند :\r\nاگر مىديدند چگونه بودند ؟ عرض مىكنند : اگر آن را مىديدند بيشتر از آن رمنده و گريزان بودند ، خداوند مىفرمايد : آنها چه مىخواهند ؟ عرض مىكنند : بهشت را ،\r\n\r\n\r\n","description":"","footnote":"\r\n( 33 ) كافى كلينى ، ج 2 ، ص 497 ؛ ترمذى ، ج 12 ، ص 272 ، نظير آن از حديث ابى هريره و آن را حديثى حسن دانسته است ؛ المصابيح ، ج 1 ، ص 149 با اختلاف كمى در الفاظ .\r\n( 34 ) عراقى گفته است : مؤلّف الفردوس آن را از حديث ابى وداعه ذكر كرده و مرسل است ، و فرزند او آن را نقل نكرده است ، و من سندى براى آن نيافتم .\r\n","page_name":" 374 ","page_number":374},
  {"content":"\r\n\r\nمىفرمايد : آيا آن را ديده‌اند ؟ مىگويند : نه ، مىفرمايد : اگر مىديدند چگونه بودند ؟\r\nمىگويند : اگر آن را ديده بودند حرص آنها بر آن شديدتر بود ، خداوند مىفرمايد : من شما را گواه مىگيرم كه آنها را آمرزيدم ، فرشتگان مىگويند : در ميان اين گروه فلانى است كه قصد پيوستن به آنها را نداشته و براى كارى آمده است خداوند مىفرمايد : آنها گروهى هستند كه همنشين آنها بدبخت نمىشود . » « 35 » مىگويم : از طريق خاصّه ( شيعه ) كافى به سند صحيح از ابى عبد اللّه ( ع ) روايت كرده كه فرموده است : « هيچ مجلسى نيست كه در آن نيكان و بدان گرد آيند و بىآن كه ذكر خدا گويند از آن جا برخيزند جز اين كه در روز قيامت مايهء حسرت و افسوس آنها خواهد بود . » « 36 » و نيز از آن حضرت روايت شده كه پيامبر خدا ( ص ) فرموده است : « هر گروهى كه در مجلسى گرد آيند و در آن ذكر خدا نگويند و بر پيامبرش درود نفرستند . اين مجلس در روز قيامت مايهء حسرت و و بال آنها خواهد بود . » « 37 » و نيز از ابى عبد اللّه ( ع ) نقل شده كه فرموده است : « هر مجلسى كه گروهى در آن گرد آيند و در آن ذكر خدا نگويند و از ما ياد نكنند ، اين مجلس در روز قيامت مايهء حسرت و افسوس آنها خواهد بود ؛ » سپس گفت : « ابو جعفر امام باقر ( ع ) فرموده است :\r\nهمانا ياد ما ياد خدا و ياد دشمن ما ياد شيطان است . » « 38 » كافى به سند صحيح از ابى جعفر امام باقر ( ع ) روايت كرده كه فرموده است : « در توراتى كه تحريف نشده نوشته است كه موسى ( ع ) از پروردگارش پرسيد كه : بار الها آيا تو نزديك منى تا با تو راز گويم يا دور از منى كه فرياد كنم ؟ خداوند به او وحى فرمود كه :\r\nاى موسى من با هر كس كه يادم كند همنشينم ، موسى ( ع ) عرض كرد : در آن روز كه\r\n\r\n\r\n","description":"","footnote":"\r\n( 35 ) صحيح بخارى ، ج 8 ، ص 108 ؛ صحيح مسلم ، بطور مختصر ، ج 8 ، ص 68 ؛ حاكم ، ج 1 ، ص 495 ؛ ترمذى ، ج 13 ، ص 89 ؛ المصابيح بغوى ، ج 1 ، ص 148 .\r\n( 36 ) همان مأخذ ، ج 2 ، ص 496 ، شماره 1 .\r\n( 37 ) پيش از اين ذكر شده است .\r\n( 38 ) همان مأخذ ، ج 2 ، ص 496 ، شماره 2 و 4 .\r\n","page_name":" 375 ","page_number":375},
  {"content":"\r\n\r\nهيچ پناهگاهى جز پناه تو نيست چه كسى در پناه تو خواهد بود ؟ فرمود : آنانى كه مرا ياد مىكنند و آنها را ياد مىكنم ، و به خاطر من دوستى مىكنند و من آنان را دوست مىدارم ؛ همانهايى كه هر گاه بخواهم به مردم زمين بلايى وارد كنم آنها را به ياد مىآورم و به خاطر آنها بلا را از آنها دور مىگردانم . » « 39 »\r\n\r\nفضيلت تهليل\r\n( 1 ) پيامبر ( ص ) فرموده است : « بهترين چيزى كه من و پيامبران پيش از من گفته‌اند كلمه : لا إله إلّا اللّه وحده لا شريك له مىباشد . » « 40 » و نيز فرموده است : براى اهل لا إله إلّا اللّه نه در گور وحشتى است و نه در قيامت .\r\nگويى آنها را به هنگام صيحه [ قيامت 
  ] مىبينم كه خاك را از سرهاى خود مىافشانند و مىگويند : الحمد للّه الّذى أذهب عنّا الحزن إنّ ربّنا لغفور شكور « 41 » پيامبر خدا ( ص ) فرموده است : « همگى شما به بهشت مىرويد ، جز كسى كه گردنكشى كند و مانند شتر كه از صاحب خود برمد از فرمان خدا سرپيچد ، عرض شد : اى پيامبر خدا ! كيست كه گردنكشى مىكند ؟ فرمود : كسى كه لا إله الّا اللّه نگويد . پس زياد لا إله الّا اللّه بگوييد پيش از آن كه ميان شما و آن حايلى ايجاد شود ، چه آن كلمهء توحيد ، كلمهء اخلاص ، كلمهء تقوا و كلمهء طيّبه است ، و آن دعوت حقّ و دستاويز محكم و بهاى بهشت مىباشد . » « 42 »\r\n\r\n\r\n","description":"","footnote":"\r\n( 39 ) همان مأخذ ، ج 2 ، ص 496 ، شماره 2 و 4 .\r\n( 40 ) ترمذى ، ج 13 ، ص 83 ، در ضمن حديثى ديگر و گفته است : اين حديث شگرفى است ؛ السنن الكبرى بيهقى ، ج 5 ، ص 117 .\r\n( 41 ) المسند الكبير طبرانى از ابن عمر به سند ضعيف ، الجامع الصغير باب لام .\r\n( 42 ) عراقى گفته است : بخارى روايت كرده كه : « همهء امّت من وارد بهشت مىشوند جز كسى كه گردنكشى كند » حاكم علاوه كرده كه : « مانند شتر كه از صاحبش برمد از فرمان خداوند سرپيچى كند » و آن را حديثى صحيح دانسته است ، بخارى اضافه كرده كه : عرض كردند اى پيامبر خدا ! چه كسى گردنكشى مىكند فرمود : « هر كس اطاعت من كند وارد بهشت مىشود و كسى كه از فرمان من سرپيچى كند گردنكشى كرده است » . ابن عدى ، ابى يعلى ، طبرانى ، ابن وردان نيز آن را روايت كرده‌اند ، و ابو الشيخ در ثواب گفتن لا إله الّا اللّه كه كلمهء توحيد است آن را از حديث حكم بن عمير ثمالى بطور مرسل نقل كرده است .\r\n","page_name":" 376 ","page_number":376},
  {"content":"\r\n\r\nخداوند فرموده است :  هَلْ جَزاءُ الْإِحْسانِ إِلَّا الْإِحْسانُ  ؟ « 43 » ؛ گفته شده احسان در دنيا گفتن لا إله إلا اللّه و احسان در آخرت بهشت است ، همچنين است معناى قول خداوند :  لِلَّذِينَ أَحْسَنُوا الْحُسْنى وَ زِيادَةٌ  . « 44 » مىگويم : از طريق خاصّه ( شيعه ) كافى از ابى حمزه روايت كرده كه گفته است :\r\nشنيدم ابا جعفر ( امام باقر ( ع ) ) مىفرمود : « هيچ ثوابى بزرگتر از ثواب گفتن لا إله الّا اللّه نيست ، زيرا هيچ چيزى با خداوند برابر نبوده ، و هيچ كس در كارها با او انباز نيست . » « 45 » وصّافى بطور مرفوع روايت كرده كه پيامبر خدا ( ص ) فرموده است : « كسى كه لا إله الّا اللّه بگويد براى او درختى در بهشت غرس مىشود كه از ياقوت سرخ است در مشك سفيد مىرويد ، از عسل شيرين‌تر ، و از برف سفيدتر و از مشك خوشبوتر است ؛ در آن ( ميوه‌اى ) نظير پستان دوشيزگان است كه از زير هفتاد جامه برآمده باشد . » « 46 » پيامبر خدا ( ص ) فرموده است : « بهترين عبادت گفتن لا إله إلّا اللّه است . » « 47 » و نيز فرموده است : « بهترين عبادت استغفار است زيرا خداوند در كتابش فرموده است :  فَاعْلَمْ أَنَّهُ لا إِلهَ إِلَّا اللَّهُ وَ اسْتَغْفِرْ لِذَنْبِكَ  . « 48 » از ابى عبد اللّه امام صادق ( ع ) روايت شده كه فرموده است : « بهاى بهشت گفتن لا إله الّا اللّه و اللّه اكبر مىباشد . » « 49 » و نيز از آن حضرت نقل شده است : « جبرئيل به پيامبر خدا ( ص ) عرض كرد :\r\nخوشا به حال كسانى از امّت تو كه بگويند : لا إله الّا اللّه وحده وحده وحده . » « 50 » و نيز به سند صحيح از آن حضرت روايت است : « هر كس پيش از طلوع خورشيد و\r\n\r\n\r\n","description":"","footnote":"\r\n( 43 ) رحمان / 60 : آيا جزاى نيكى غير از نيكى است ؟\r\n( 44 ) يونس / 26 : كسانى كه نيكى كردند پاداش نيك و زياده بر آن دارند .\r\n( 45 ) همان مأخذ ، ج 2 ، ص 516 و 517 .\r\n( 46 ) همان مأخذ ، ج 2 ، ص 516 و 517 .\r\n( 47 ) همان مأخذ ، ج 2 ، ص 516 و 517 .\r\n( 48 ) همان مأخذ ، ج 2 ، ص 517 .\r\n( 49 ) همان مأخذ ، ج 2 ، ص 517 .\r\n( 50 ) همان مأخذ ، ج 2 ، ص 517 .\r\n","page_name":" 377 ","page_number":377},
  {"content":"\r\n\r\nپس از غروب آن ده بار بگويد : لا إله الّا اللّه وحده لا شريك له ، له الملك و له الحمد يحيى و يميت و يميت و يحيى و هو حيّ لا يموت بيده الخير و هو على كلّ شيء قدير ، اين ذكر كفّارهء گناهان آن روز او خواهد بود . » « 51 » و نيز از آن بزرگوار نقل شده : « پيامبر خدا ( ص ) فرموده است ، هر كس نماز بامداد را بگزارد و پيش از آن كه از جا برخيزد ده بار بگويد : لا إله الّا اللّه وحده لا شريك له ، له الملك و له الحمد يحيى و يميت و يميت و يحيى و هو حيّ لا يموت بيده الخير و هو على كلّ شيء قدير ، و پس از نماز مغرب نيز به همين نحو عمل كند ، هيچ بنده‌اى با عملى افضل از عمل او خداوند را ملاقات نخواهد كرد ، جز كسى كه نظير عمل او را انجام داده باشد . » « 52 » و نيز از آن حضرت روايت است كه : « هر كس در هر روز ده بار بگويد : أشهد أن لا إله الّا اللّه وحده لا شريك له إلها واحدا أحدا صمدا لم يتّخذ صاحبة و لا ولدا ؛ خداوند چهل و پنج هزار حسنه در نامه او ثبت و چهل و پنج هزار سيّئه از نامه عمل وى محو مىكند و چهل و پنج هزار درجه او را بالا مىبرد . » « 53 » در روايت ديگرى آمده است : « اين دعا براى او در آن روز حرزى از شرّ شيطان و سلطان خواهد بود . و گناه كبيره‌اى دامنگير او نخواهد شد . » « 54 » و نيز نقل شده كه فرموده است : « كسى كه در هر روز بگويد : لا إله الّا اللّه حقّا حقّا ، لا إله الّا اللّه عبوديّة و رقّا لا إله الّا اللّه ايمانا و تصديقا خداوند به او توجّه مىكند و از او رو نمىگرداند تا آنگاه كه وارد بهشت شود . » « 55 » ابان بن تغلب روايت كرده كه آن حضرت فرمود : « اى ابان هر گاه به كوفه وارد شدى اين حديث را روايت كن كه : هر كس از روى اخلاص شهادت لا إله الّا اللّه را بگويد بهشت بر او واجب مىشود . » عرض كردم : از هر صنفى از اصناف مردم نزد من\r\n\r\n\r\n","description":"","footnote":"\r\n( 51 ) همان مأخذ ، ج 2 ، ص 518 .\r\n( 52 ) همان مأخذ ، ج 2 ، ص 518 .\r\n( 53 ) همان مأخذ ، ج 2 ، ص 519 .\r\n( 54 ) همان مأخذ ، ج 2 ، ص 519 .\r\n( 55 ) همان مأخذ ، ج 2 ، ص 519 .\r\n","page_name":" 378 ","page_number":378},
  {"content":"\r\n\r\nمىآيند . آيا براى همهء آنها اين حديث را روايت كنم ؟ فرمود : « آرى اى ابان چون روز قيامت شود و خداوند گذشتگان و آيندگان را در يك جا جمع كند شهادت لا إله الّا اللّه از آنها سلب مىشود ، جز از كسانى كه بر اين امر ( ولايت ) باشند . » « 56 » در برخى اخبار آمده است : « و اخلاص او نسبت به آن اين است كه وى را از ارتكاب محرّمات الهى باز مىدارد . » « 57 » صدوق از اسحاق بن راهويه روايت كرده كه گفته است هنگامى كه امام ابو الحسن الرّضا ( ع ) به نيشابور وارد شد و خواست از آن جا به سوى مأمون حركت كند محدّثان نزد آن حضرت گرد آمدند و عرض كردند : اى فرزند پيامبر خدا آيا از نزد ما كوچ مىكنى بىآن كه براى ما حديثى بيان فرمايى تا ما از آن بهره‌مند شويم ؟ آن حضرت كه در اين هنگام در هودج نشسته بود سرش را بيرون آورد و فرمود : « از پدرم موسى بن جعفر شنيدم كه مىفرمود از پدرم جعفر بن محمّد شنيدم و او مىفرمود از پدرم محمّد بن على شنيدم و او مىفرمود : از پدرم علىّ بن الحسين شنيدم ، و او مىفرمود : از پدرم حسين بن على شنيدم ، و او مىفرمود : از پدرم على بن ابى طالب شنيدم ، و او مىفرمود : از پيامبر خدا ( ص ) شنيدم ، و او مىفرمود : از جبرئيل شنيدم كه مىگفت : از خداوند جلّ و اعلا شنيدم كه فرمود : لا إله الّا اللّه دژ من است هر كس وارد دژ من شود از عذاب من ايمن خواهد بود » ؛ و هنگامى كه مركب آن حضرت به حركت درآمد ما را صدا كرد و فرمود : « با شروط آن و من از شروط آن هستم . » « 58 »\r\n\r\nفضيلت اذكار ديگر\r\n( 1 ) در كافى به سند حسن از ابى عبد اللّه ( ع ) روايت شده كه فرموده است : « مستمندان نزد پيامبر خدا ( ص ) آمدند و عرض كردند : اى پيامبر خدا ! توانگران داراى برده‌اند و آنها\r\n\r\n\r\n","description":"","footnote":"\r\n( 56 ) همان مأخذ ، ج 2 ، ص 520 .\r\n( 57 ) اين خبر در جلد اوّل ذكر شده است .\r\n( 58 ) عيون اخبار الرضا ( ع ) ، ص 275 .\r\n","page_name":" 379 ","page_number":379},
  {"content":"\r\n\r\nرا آزاد مىكنند و ما برده نداريم ؛ داراى ثروتند و به حجّ مىروند و ما ثروتى نداريم ؛ براى آنها صدقه دادن ممكن است و براى ما ميسّر نيست ؛ آنها مىتوانند جهاد كنند و ما نمىتوانيم . پيامبر خدا ( ص ) فرمود : هر كس صد بار تكبير بگويد عمل او از آزاد كردن صد برده افضل است ، و هر كس صد بار خدا را تسبيح بگويد اين كار او از قربانى كردن صد شتر افضل است ، و هر كس صد بار حمد خدا بگويد افضل است از فرستادن صد اسب با زين و لجام و ركاب براى جهاد در راه خدا ، و هر كس صد بار لا إله الّا اللّه بگويد عمل او در آن روز از عمل هر كس ديگر افضل است مگر آن كه گروهى بيش از اين تعداد بگويد . » راوى گفته است : چون اين خبر به گوش توانگران رسيد آنان نيز به خواندن اين اذكار اقدام كردند . مستمندان دوباره نزد پيامبر ( ص ) بازگشتند و گفتند : اى پيامبر خدا ! آنچه تو فرمودى به گوش توانگران رسيده و آنها هم آن اذكار را مىخوانند ، پيامبر ( ص ) فرمود :  ذلِكَ فَضْلُ اللَّهِ ، يُؤْتِيهِ مَنْ يَشاءُ *  . « 59 » از يكى از صادقين ( ع ) روايت شده كه فرموده است : « زياد تهليل و تكبير بگوييد ، زيرا نزد خداوند چيزى از تهليل و تكبير محبوبتر نيست . » « 60 » و نيز از آن حضرت روايت است كه امير مؤمنان ( ع ) - و در برخى نسخه‌ها پيامبر خدا ( ص ) - فرموده است : « تسبيح نصف ميزان است ، الحمد للّه ميزان را پر مىكند ، و اللّه اكبر ميان آسمان و زمين را مملوّ مىسازد . » « 61 » از ابى جعفر امام باقر ( ع ) روايت است كه فرمود : « پيامبر خدا ( ص ) از كنار مردى عبور كرد كه در باغ خود چيزى مىكاشت . پيامبر ( ص ) ايستاد و به او فرمود : آيا تو را دلالت كنم بر كشت چيزى كه ريشه‌اش پايدارتر و به ثمر رسيدن آن سريعتر و ميوه‌اش خوشبوتر و با دوامتر است ؛ عرض كرد : آرى اى پيامبر خدا مرا راهنمايى فرما . فرمود : در هر صبحگاه و شامگاه بگو : سبحان اللّه و الحمد للّه و لا إله الّا اللّه و اللّه اكبر ؛ زيرا اگر\r\n\r\n\r\n","description":"","footnote":"\r\n( 59 ) همان مأخذ ، ج 2 ، ص 505 .\r\n( 60 ) همان مأخذ ، ج 2 ، ص 506 .\r\n( 61 ) همان مأخذ ، ج 2 ، ص 506 .\r\n","page_name":" 380 ","page_number":380},
  {"content":"\r\n\r\nاين را بگويى به عدد هر سبحان اللّه ده درخت از انواع ميوه‌ها براى تو غرس مىشود كه باقيات صالحات خواهند بود . آن مرد عرض كرد : اى پيامبر خدا اينك تو را گواه مىگيرم كه اين باغ من بر مسلمانان مستمندى كه استحقاق داشته باشند صدقه است و هم اكنون تحويل داده مىشود ؛ در اين هنگام خداوند اين آيات قرآن را نازل فرمود :    فَأَمَّا مَنْ أَعْطى وَ اتَّقى ، وَ صَدَّقَ بِالْحُسْنى فَسَنُيَسِّرُهُ لِلْيُسْرى    « 62 » . » و به سند خود از مفضّل روايت كرده كه گفته است : به ابى عبد اللّه ( ع ) عرض كردم :\r\nفدايت شوم دعاى جامعى به من بياموز ، فرمود : « خدا را حمد گو ، زيرا در اين صورت هر نمازگزارى با گفتن سمع اللّه لمن حمده براى تو دعا خواهد كرد . » « 63 » از محمّد بن مروان روايت شده كه گفته است به ابى عبد اللّه ( ع ) عرض كردم كدام عمل نزد خداوند محبوبتر است ؟ فرمود : اين كه او را حمد گويى . « 64 » - در برخى نسخه‌ها به جاى تحمده ، تمجّده ( بزرگ بشمارى ) آمده است - و نيز از آن حضرت نقل شده : « پيامبر خدا ( ص ) در هر روز سيصد و شصت بار به تعداد رگهاى بدن ، خدا را حمد مىگفت و مىفرمود : الحمد للّه ربّ العالمين كثيرا على كلّ حال » « 65 » و نيز : « كسى كه چون صبح كند چهار بار الحمد للّه ربّ العالمين بگويد شكر آن روز را ادا كرده ، و اگر به هنگام درآمدن شب آن را بخواند شكر آن شب را هم به جا آورده است . » « 66 » و نيز فرموده است : « تسبيح فاطمه زهرا ( ع ) از جملهء ذكر كثير است كه خداوند فرموده است : « اذكرو اللّه ذكرا كثيرا . » « 67 »\r\n\r\n\r\n","description":"","footnote":"\r\n( 62 ) ليل / 6 تا 8 : امّا آن كس كه ( در راه خدا ) انفاق كند و پرهيزگارى پيش گيرد و جزاى نيك الهى را تصديق كند ما او را در مسير آسانى قرار مىدهيم . كافى ج 2 ، ص 506 .\r\n( 63 ) همان مأخذ ، ج 2 ، ص 503 .\r\n( 64 ) كافى ، ج 2 ، ص 503 .\r\n( 65 ) كافى ، ج 2 ، ص 503 .\r\n( 66 ) كافى ، ج 2 ، ص 503 .\r\n( 67 ) همان مأخذ ، ج 2 ، ص 500 .\r\n","page_name":" 381 ","page_number":381},
  {"content":"\r\n\r\nو نيز : « كسى كه ده بار بگويد : يا ربّ يا ربّ به او گفته مىشود : لبّيك چه حاجت دارى ؟ » و نيز : « كسى كه ده بار يا اللّه يا اللّه بگويد به او پاسخ داده مىشود : لبّيك حاجتت چيست ؟ « 68 » و نيز : « كسى كه بگويد : يا ربّ يا اللّه ، يا ربّ يا اللّه ، يا ربّ يا اللّه تا نفسش قطع گردد به او گفته مىشود : لبّيك حاجتت چيست ؟ » « 69 » و نيز فرموده است : « هنگامى كه انسان دعا مىكند هر گاه پس از دعا بگويد :\r\nما شاء اللّه لا حول و لا قوّة الّا باللّه خداوند مىفرمايد : بنده‌ام رضا داده و تسليم امر من شده است حاجتش را برآوريد . » « 70 » و نيز : « كسى كه هفتاد بار بگويد : ما شاء اللّه لا حول و لا قوّة الّا باللّه ، خداوند هفتاد نوع بلا را كه ساده‌ترين آنها خناق است از او دفع مىكند » ؛ عرض شد : خناق چيست ؟ فرمود : « آن كه به ديوانگى مبتلا مىشود ، دچار خناق شده است . » « 71 » از امير مؤمنان ( ع ) به طور مرفوع روايت شده كه فرموده است : « هر بنده‌اى در صبح و شام سه بار بگويد : رضيت باللّه ربّا ، و بالاسلام دينا و بمحمد ( ص ) نبيّا ، و بالقرآن بلاغا ، و بعليّ اماما بر خداوند حقّ است كه در روز قيامت او را خشنود گرداند . » « 72 » كافى به سند صحيح از ابى جعفر امام باقر ( ع ) روايت كرده كه فرموده است : « هر بنده‌اى صبحگاهان پيش از طلوع خورشيد بگويد : اللّه اكبر ، اللّه اكبر كبيرا و سبحان اللّه بكرة و أصيلا ، و الحمد للّه ربّ العالمين كثيرا ، لا شريك له و صلّى اللّه على محمّد و آله ، فرشته‌اى به سرعت آنها را مىگيرد و در ميان بال خود قرار مىدهد و آنها را به آسمان دنيا بالا مىبرد ، فرشتگان به او مىگويند : چه همراه دارى ؛ مىگويد :\r\n\r\n\r\n","description":"","footnote":"\r\n( 68 ) همان مأخذ ، ج 2 ، ص 520 .\r\n( 69 ) همان مأخذ ، ج 2 ، ص 520 .\r\n( 70 ) همان مأخذ ، ج 2 ، ص 521 .\r\n( 71 ) همان مأخذ ، ج 2 ، ص 521 .\r\n( 72 ) كافى ، ج 2 ، ص 525 .\r\n","page_name":" 382 ","page_number":382},
  {"content":"\r\n\r\nكلماتى با من است كه آنها را يكى از مؤمنان گفته كه اينهاست فرشتگان گويند : خدا رحمت كند و بيامرزد كسى كه اين كلمات را گفته است . اين فرشته به هر آسمانى گذر كند همينها را به اهل آن مىگويد ؛ و آنها نيز مىگويند : خداوند رحمت كند و بيامرزد كسى كه اين كلمات را گفته است تا آنگاه كه به حاملان عرش الهى مىرسد . به آنها مىگويد : كلماتى با من است كه مردى از مؤمنان آنها را گفته و عبارتند از اينها . حاملان عرش مىگويند : خداوند رحمت كند و بيامرزد اين بنده را ، آنها را ببر به سوى حافظان گنجهاى سخنان مؤمنان ، زيرا اينها كلمات آن گنجهاست تا آنگاه كه در ديوان كنوز ثبت شوند . » « 73 »\r\n\r\nفصل : اشكال و پاسخ آن\r\n( 1 ) غزّالى مىگويد : اگر گفته شود : چرا ذكر خداوند با همه سبكى و آسانى آن بر زبان و رنج اندك ، بر بسيارى از عبادات با همه مشقّت زيادى كه در آنهاست ترجيح داده شده و افضل و سودمندتر بشمار آمده است . بايد دانست كه پاسخ اين سؤال جز در خور علم مكاشفه نيست . آنچه از آن در علم معامله مىتوان بيان كرد آن است كه ذكرى مؤثّر و سودمند است كه دائمى و با حضور قلب باشد و ذكرى كه با دلى غافل انجام شود سودش اندك است . احاديثى كه در دست است نيز بر همين مطلب دلالت دارد .\r\nهمچنين حضور قلب و ذكر در لحظه‌اى كوتاه و غفلت از خدا و اشتغال به دنيا در ديگر اوقات نيز داراى چندان سودى نيست ، و حضور دل با خدا بطور دايم يا در بيشتر اوقات است كه مقدّم بر هر عبادت است ، بلكه شرافت هر عبادت بدان است و ثمرهء عبادات بدنى است . امّا ذكر داراى آغاز و پايانى است . آغاز آن انس و دوستى ببار مىآورد و پايان آن بر انس و محبّت مىافزايد . و آنچه مطلوب ذكر است همين انس است ، زيرا مريد در آغاز كار با تكلّف و زحمت ، دل را از وسوسه‌ها دور و به ذكر خدا مشغول\r\n\r\n\r\n","description":"","footnote":"\r\n( 73 ) همان مأخذ ، ج 2 ، ص 526 .\r\n","page_name":" 383 ","page_number":383},
  {"content":"\r\n\r\nمىدارد و چون توفيق مداومت يابد بدان انس مىگيرد و نهال محبّت كسى كه در ياد و ذكر اوست در دلش غرس مىشود . نبايد از اين مطلب در شگفت شد ، چه عادت بر اين جارى است كه اگر از غايبى در نزد كسى كه او را نديده است تعريف و از خصال نيكوى او مكرّر تمجيد كنند محبّت او در دل اين شخص جاى مىگيرد . و گاهى ممكن است بر اثر كثرت ياد و توصيف زياد عاشق او شود . سپس هر گاه كسى كه در آغاز با زحمت و رنج اين امر را انجام مىداده بر اثر كثرت ذكر عاشق شود . او در پايان به كثرت ياد او مضطرّ و ناگزير خواهد شد ، به گونه‌اى كه نمىتواند از آن بازايستد ، زيرا هر كس چيزى را دوست بدارد زياد ياد آن مىكند و هر كس چيزى را زياد ياد كند هر چند به زحمت و تكلّف باشد آن چيز محبوب او خواهد شد .\r\nبه همين گونه ذكر خدا در آغاز با تكلّف و زحمت همراه است ، تا آنگاه كه انس حاصل شود و محبّت به بار آيد ، و در آخر صبر از آن ممتنع مىگردد ، و در اين هنگام است كه موجب موجب مىشود و ثمر مثمر مىگردد . اين معناى سخن آن كس است كه گفته : بيست سال رنج قرآن را كشيدم سپس بيست سال از آن در خوشى و لذّت بسر بردم و تنعم و لذّت تنها از طريق انس و محبّت به دست مىآيد ، و انس و محبّت جز بر اثر ادامه رنج و تحمّل زحمت طولانى حاصل نمىشود تا آنگاه كه تحمّل زحمت جزء طبيعت او گردد ؛ و اين مطلب بعيد نيست ، چه گاهى انسان طعامى را كه در آغاز مكروه طبع اوست تناول و زحمت خوردن آن را تحمّل مىكند ، ليكن بر اثر مداومت و مواظبت بر آن بتدريج طبع او با آن موافق مىشود به طورى كه ممكن است بر دورى آن صبر نكند . زيرا نفس عادت‌پذير است و بر هر چه مكلّف شود بردبارى مىكند ، چنان كه گفته‌اند : هى النّفس ما عوّدتها تتعوّد « 74 » ؛ يعنى آنچه در آغاز نفس را با زحمت به آن عادت مىدهى در پايان جزء طبع او مىشود و به آن عادت مىكند .\r\nسپس هنگامى كه انسان با ذكر خدا مأنوس شد از غير خدا منقطع مىگردد ، زيرا\r\n\r\n\r\n","description":"","footnote":"\r\n( 74 ) اين نفس را به هر چه عادت دهى عادت مىكند .\r\n","page_name":" 384 ","page_number":384},
  {"content":"\r\n\r\nهر چه غير خداست به هنگام مرگ از انسان جدا مىشود و در گور از عيال ، مال ، فرزند و شهر و ديار نشانى نيست و جز ياد خدا چيزى براى او باقى نخواهد ماند . اگر از پيش با آن مأنوس بوده از قطع موانعى كه او را از آن باز مىداشته خوشحال و بدان متنعّم خواهد بود .\r\nزيرا ضرورتهاى زندگانى دنيا انسان را از ذكر خدا باز مىدارد ، و پس از مرگ اين ضرورتها وجود ندارد ، و در حقيقت ميان او و محبوبش خلوتى فراهم شده و سعادت او افزون گشته و از زندانى كه در آن از انس با محبوبش ممنوع بوده رهايى يافته است . از اين رو پيامبر ( ص ) فرموده است : « روح القدس در دل من دميد كه هر چه را دوست دارى دوست بدار ، ليكن از آن جدا خواهى شد » « 75 » و مقصود آن حضرت همهء چيزهايى است كه به دنيا تعلّق دارد ، زيرا اينها نسبت به هر كسى با مرگ از ميان مىروند .   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   « 76 » و دنيا نسبت به هر كسى با مرگ او فانى مىشود تا انسان در زمانى كه عمر او بسر مىرسد و مهلت او پايان مىيابد خود را در نفس خويش نيز فانى كرده باشد . بندهء شايسته پس از مرگ به اين انس لذّت مىيابد تا آنگاه كه در جوار خداوند متعال فرود آيد و از مرتبهء ذكر به درجهء لقا و ديدار ترقّى يابد .\r\nو اين پس از آن است كه آنچه در گورهاست برانگيخته شوند و آنچه در سينه‌هاست ظهور يابند .\r\nو نبايد لقاى خداوند و بقاى ذكر او را پس از مرگ انكار كرد و گفت : آدمى معدوم شده ، چگونه ممكن است ذكر خداوند با او باقى بماند ؟ چه عدم انسان بدان گونه نيست كه مانع ذكر باشد بلكه او از دنيا و عالم مشهود معدوم شده نه از عالم ملكوت ، سخن پيامبر خدا ( ص ) به همين معنا اشاره دارد كه : « گور يا حفره‌اى از حفره‌هاى آتش و يا باغى از باغهاى بهشت است . » « 77 » و نيز فرموده است : « ارواح شهيدان در چينه‌دان مرغان\r\n\r\n\r\n","description":"","footnote":"\r\n( 75 ) اين خبر پيش از اين ذكر شده است .\r\n( 76 ) رحمان / 26 و 27 : تمام كسانى كه روى آن هستند فانى مىشوند و تنها ذات ذو الجلال پروردگارت باقى مىماند .\r\n( 77 ) كافى كلينى ، ج 3 ، ص 242 ، ترمذى مانند آن را با تقديم و تأخير .\r\n","page_name":" 385 ","page_number":385},
  {"content":"\r\n\r\nسبزى قرار دارند . » « 78 » ، و گفتار آن حضرت به كشتگان مشركان در جنگ بدر كه فرمود :\r\n« اى فلان و اى فلان و اى فلان - و آنها را نام برد - آنچه را پروردگارم به من وعده داده بود حقّ يافتم . آيا آنچه را پروردگارتان به شما وعده داده بود حق يافتيد ؟ » عمر اين را شنيد . عرض كرد : اى پيامبر خدا ! چگونه اينها بشنوند و چطور پاسخ گويند در حالى كه كشته شده‌اند ؟ پيامبر ( ص ) فرمود : « به آن كه جانم در دست اوست سوگند كه شما سخن مرا شنواتر از آنها نيستيد ليكن آنان نمىتوانند پاسخ بگويند » « 79 » ؛ و اين حديث از جملهء احاديث صحيحى است كه در مورد مشركان فرمود ، امّا در باره مؤمنان و شهيدان گفته است : « ارواح آنها در چينه‌دانهاى پرندگان سبز به زير عرش آويخته است . » « 80 » مىگويم : در تهذيب « 81 » روايت شده كه يونس بن ظبيان گفته است : در خدمت ابى عبد اللّه ( ع ) بودم . آن حضرت به من فرمود : « مردم در بارهء ارواح مؤمنان چه مىگويند ؟\r\n« عرض كردم : مىگويند : آنها در چينه‌دانهاى پرندگان سبزى در قنديلهاى زير عرش قرار دارند . فرمود : « سبحان اللّه ، مؤمن در نزد خدا گراميتر از آن است كه روح او در چينه‌دان پرندهء سبزى قرار داده شود . اى يونس ! هنگامى كه خداوند مؤمن را قبض روح مىكند روحش را در بدنى همانند بدن او در دنيا قرار مىدهد . مىخورند و مىآشامند ، و هر گاه شخصى بر او وارد شود او را به همان صورتى كه در دنيا داشته است مىشناسد . » غزّالى مىگويد : اين حالت و آنچه با اين الفاظ به آن اشاره شده با ذكر خداوند منافات ندارد . حقّ تعالى فرموده است :   وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ، فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ   « 82 » ؛ و به خاطر شرافت ذكر خداوند است كه مقام شهادت عظمت يافته زيرا\r\n\r\n\r\n","description":"","footnote":"\r\n( 78 ) صحيح مسلم ، ج 6 ، ص 38 از حديث ابن مسعود ضمن حديثى ديگر .\r\n( 79 ) صحيح مسلم ، ج 8 ، ص 163 از حديث انس ؛ صحيح بخارى ، ج 2 ، ص 117 از ابن عمر .\r\n( 80 ) ابن جرير از سدى ، ابن ابى حاتم از ابى سعيد ، درّ المنثور ، ج 2 ، ص 96 .\r\n( 81 ) همان مأخذ ، ج 1 ، ص 131 ؛ كلينى ، ج 3 ، ص 245 ، با همين الفاظ .\r\n( 82 ) آل عمران / 169 و 170 : ( اى پيامبر ) هرگز گمان مبر آنها كه در راه خدا كشته شده‌اند مردگانند بلكه آنها زنده‌اند . و نزد پروردگارشان روزى داده مىشوند .\r\n","page_name":" 386 ","page_number":386},
  {"content":"\r\n\r\nآنچه مطلوب است عاقبت كار است و مقصود از آن وداع دنيا و ورود بر خداست در حالى كه دلش مستغرق محبّت او بوده و علايقش از غير او منقطع باشد . و اگر چه ممكن است بنده بتواند همّت و فكر خود را به خداوند منحصر كند . ليكن نمىتواند به اختيار در همين حال بميرد جز در ميدان نبرد كه طمع از جان و مال و اهل و فرزند بلكه از همهء دنيا بريده باشد ؛ چه او اينها را براى اين كه زندگى كند مىخواهد در صورتى كه او در راه محبّت حقّ و جلب رضاى او دل از زندگى كنده است . از اين رو هيچ وارستگى و تجرّدى براى خدا در شرع از اين تجرّد بالاتر نيست و به همين سبب مقام شهادت رفيع و بزرگ شمرده شده و در بارهء آن فضيلتها و ثوابهايى وارد گرديده كه نهايت ندارد ؛ از جمله هنگامى كه عبد اللّه انصارى در جنگ احد به شهادت رسيد پيامبر ( ص ) به فرزندش جابر فرمود : « اى جابر ! آيا تو را مژده‌اى بدهم ؟ عرض كرد : آرى اى پيامبر ، خداوند تو را به خير مژده دهاد ، فرمود : خداوند پدرت را زنده كرد و در پيش روى خود نشانيد به طورى كه ميان او و خداوند حجابى نبود ، سپس حقّ تعالى به او فرمود : اى بنده من هر چه مىخواهى از من بطلب تا آن را به تو ارزانى بدارم ، عرض كرد : اى پروردگار من مرا به دنيا بازگردان تا يك بار ديگر در راه تو و پيامبرت كشته شوم ، خداوند فرمود : قضاى من از پيش بر اين جارى شده كه مردگان به دنيا باز نگردند . » « 83 » بنابر اين كشته شدن سبب خاتمه يافتن عمر در چنين حالتى است ، چه اگر كشته نمىشد و مدّت ديگرى زنده باقى مىماند بسا شهوات دنيا دوباره به سراغ او مىآمد . و بر ذكر خدا كه بر دلش چيره بود غلبه مىيافت . از اين رو اهل معرفت از خاتمهء كار و پايان عمر بسيار بيمناكند . زيرا اگر چه دل ملازم ذكر خداست ليكن پيوسته در حال دگرگونى است و دور نيست كه به شهوات خود توجّه كند و از فترت يا حالت غفلتى كه به او دست دهد جدا نشود . پس هر گاه در آخر كار امرى از امور دنيا در دل او وجود پيدا كند و بر دل او چيرگى يابد و با همين حالت از دنيا برود بيم آن است كه استيلاى اين حالت بر او باقى\r\n\r\n\r\n","description":"","footnote":"\r\n( 83 ) سنن ابن ماجه ، شماره 190 .\r\n","page_name":" 387 ","page_number":387},
  {"content":"\r\n\r\nبماند و پس از مرگ نيز مشتاق آن بوده و آرزومند بازگشت به دنيا باشد ، و اين به سبب كمى بهره او از آخرت است . چه آدمى بر چيزى مىميرد كه بر آن زيسته و بر چيزى زنده مىشود كه بر آن مرده است . مصونترين حالات از اين خطر اين است كه عمر به شهادت در راه خدا ختم گردد ، و اين هم در صورتى است كه شهيد قصد رسيدن به مال يا نام و آوازه و جز اينها را نداشته باشد . چنان كه اخبارى در اين مورد نيز وارد شده است . بلكه انگيزه او محبّت خداوند و اعلاى كلمهء او باشد ؛ و همين حالت است كه حقّ تعالى از آن بدين گونه تعبير فرموده است :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ  . « 84 » اين گونه اشخاصند كه دنيا را در برابر آخرت مىفروشند و حالت شهيد بر وفق معناى لا إله الّا اللّه است ، زيرا او مقصودى جز خداوند ندارد . و هر مقصودى معبود ، و هر معبودى إله است ، و شهيد اين را به زبان حال مىگويد ، چه او را جز خدا مقصدى نيست ، و كسى كه اين را به زبان گويد و حال او آن را تأييد نكند كار او با خداست و از خطر ايمن نتواند بود . به همين سبب است كه : ذكر لا إله الا اللّه را بر ديگر اذكار برترى داده‌اند . و اين ترجيح در بعضى موارد مطلق ذكر شده و در برخى جاها مقيّد به صدق و اخلاص است ، چنان كه در روايات آمده است : « هر كس لا إله الا اللّه را از روى اخلاص بگويد وارد بهشت مىشود » « 85 » و معناى اخلاص مطابقت حال با مقال است . از خداوند درخواست مىكنيم كه ما را سرانجام از اهل لا إله الا اللّه قرار دهد و حال و مقال و ظاهر و باطن ما را تا آن زمان كه از اين دنيا مىرويم يكسان و مطابق گرداند ، بىآن كه به دنيا اعتنا كنيم بلكه از آن دلتنگ بوده و به ستوه آمده و به لقاى پروردگار مشتاق باشيم . كسى كه مشتاق لقاى پروردگار است خداوند نيز مشتاق ديدار اوست ، و آن كه از ديدار خداوند كراهت دارد خداوند نيز ديدار او را ناخوش مىدارد . اينها اشاراتى در بارهء معانى ذكر بود و در بخش علم معامله بيش از اين در اين باره نمىتوان سخن گفت .\r\n\r\n\r\n","description":"","footnote":"\r\n( 84 ) توبه / 112 : خداوند از مؤمنان جانها و اموالشان را خريدارى مىكند كه ( در برابرش ) بهشت براى آنان باشد .\r\n( 85 ) بزّاز از ابى سعيد با سند صحيح نقل كرده ، الجامع الصغير .\r\n","page_name":" 388 ","page_number":388},
  {"content":"\r\n\r\nمىگويم : از امام صادق ( ع ) روايت شده « 86 » كه فرموده است : « كسى كه از روى حقيقت خدا را ياد مىكند مطيع و آن كه از او غافل است عصيانگر و نافرمان است . » چه طاعت نشانهء هدايت و گناه علامت گمراهى است و سرچشمهء اين دو ذكر و غفلت است .\r\nبنابر اين دلت را قبلهء زبانت قرار ده و جز به اشارهء دل و موافقت عقل و رضايت ايمان آن را به حركت درنياور ، زيرا خداوند به نهان و آشكار تو آگاه است ، و مانند كسى باش كه مشغول جان دادن و يا ايستاده در عرصه محشر است . بىآن كه از زحمت آنچه پروردگار تو را بدان مكلّف ساخته است اعمّ از امر ، نهى ، وعد و وعيد روبگردانى و به چيزى كه خداوند تو را بدان مكلّف نكرده است بپردازى ، دلت را با آب حزن بشوى . و براى اين كه خداوند تو را ياد مىكند خدا را ياد كن ، چه او در حالى كه از تو بىنياز است ياد تو مىكند و ياد او برتر و مقدّمتر و مطلوبتر و كاملتر از ياد تو از اوست ؛ و چون بدانى خداوند تو را ياد مىكند در تو فروتنى و شرم و خضوع پديد مىآيد و اين حالت سبب مىشود كه به فضل و كرم ديرين او نظر افكنى و طاعت و عبادت خود را هر چند بسيار باشد در برابر منّتها و بخششهاى او ناچيز بدانى و خود را براى رضاى او خالص گردانى ، ليكن هر گاه ياد خود را از او در نظرگيرى اين امر سبب مىشود كه به ريا ، خودپسندى ، بيخردى ، درشتخويى دچار شوى ، و طاعت خود را بزرگ بشمارى و فضل و كرمش را فراموش كنى و اينها بر دورى تو از درگاه خداوند مىافزايد و با گذشت زمان وحشت و اضطراب در تو پديد مىآورد .\r\nبايد دانست كه ذكر دو گونه است : يكى ذكرى كه خالص است و با موافقت دل انجام مىشود ؛ ديگر ذكرى است كه انسان را از ياد او باز مىدارد . چنان كه پيامبر خدا ( ص ) فرموده است : « لا احصى ثناء عليك أنت كما أثنيت على نفسك » در اين بيان پيامبر ( ص ) براى ذكر خدا مقدارى قرار نداده ، چه او به اين حقيقت آگاه بوده كه\r\n\r\n\r\n","description":"","footnote":"\r\n( 86 ) مصباح الشريعة باب پنجم . همان گونه كه پيش از اين اشاره شده صحّت انتساب اين كتاب به امام صادق ( ع ) مورد ترديد بسيارى از علماى شيعه است و آن را از ساخته‌هاى صوفيان دانسته‌اند ، رجوع شود به تعليقات آية اللّه العظمى مرعشى نجفى بر كتاب احقاق الحق جلد اوّل - م .\r\n","page_name":" 389 ","page_number":389},
  {"content":"\r\n\r\nذكر خداوند از او بر ذكر او از خداوند سبقت دارد ، و آنها كه رتبه‌شان از پيامبر پايين‌تر است به اظهار عجز از ستايش خداوند سزاوارترند ، از اين رو كسى كه بخواهد خدا را ياد كند بايد بداند مادامى كه خدا توفيق ذكر خود را به او ندهد ، نمىتواند خدا را ياد كند .\r\n\r\nباب دوّم در آداب دعا و ثواب آن و فضيلت برخى از دعاهاى مأثور\r\n\r\nفضيلت دعاء\r\n( 1 ) خداوند فرموده است :  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي  . « 1 » و نيز :  ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ  « 2 » . و نيز :  قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى  . « 3 » و نيز :  وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  . « 4 » نعمان بن بشير از پيامبر خدا ( ص ) روايت كرده كه فرموده است : « دعا عبادت است سپس آيهء :  ادْعُونِي أَسْتَجِبْ لَكُمْ  را قرائت كرد . » « 5 » و نيز فرموده است : « دعا مغز عبادت است . » « 6 »\r\n\r\n\r\n","description":"","footnote":"\r\n( 1 ) بقره / 185 : و هر گاه بندگانم از تو در بارهء من سؤال كنند ( بگو ) من نزديكم دعاى دعا كننده را به هنگامى كه مرا مىخواند پاسخ مىگويم پس آنها بايد دعوت مرا بپذيرند .\r\n( 2 ) اعراف / 55 : پروردگارت را از روى تضرع و در پنهانى بخوانيد ، او متجاوزان را دوست نمىدارد .\r\n( 3 ) اسراء / 110 : بگو « اللّه » را بخوانيد يا « رحمان » را هر كدام را بخوانيد ( ذات پاكش يكى است ) براى او نامهاى نيكو است .\r\n( 4 ) مؤمن / 63 : پروردگار شما گفته است مرا بخوانيد تا ( دعاى ) شما را اجابت كنم ، كسانى كه از عبادت من تكبّر مىورزند به زودى با ذلّت وارد دوزخ مىشوند .\r\n( 5 ) احمد بن حنبل : ترمذى ، نسائى ، ابو داوود و ابن ماجه همگى از نعمان بن بشير ، مشكاة المصابيح ص 149 .\r\n( 6 ) ترمذى ، ج 12 ، ص 266 از حديث انس ، اين كه دعا داراى چنين منزلتى است بدين سبب است كه حقيقت عبادت خضوع و تذلّل در برابر حقّ تعالى است و اين امر در دعا بطور كامل حاصل است .\r\n","page_name":" 390 ","page_number":390},
  {"content":"\r\n\r\nو نيز : « بنده در دعايش يكى از سه چيز را به دست مىآورد ، يا گناهى از او آمرزيده مىشود . يا خيرى در حال به او مىرسد و يا خيرى براى او ذخيره مىگردد . » « 7 » و نيز : « از خداوند و فضل او بخواهيد ، چه خدا دوست دارد كه از او بخواهند ، و بهترين عبادت انتظار فرج است . » « 8 » مىگويم : از طريق خاصّه ( شيعه ) كافى به سند حسن از ابى جعفر امام باقر ( ع ) روايت كرده است : « خداوند مىفرمايد :  إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  ، مراد از آن دعاست . و دعا بهترين عبادت است .\r\nعرض كردم :  إِنَّ إِبْراهِيمَ لَأَوَّاهٌ حَلِيمٌ  . فرمود : أوّاه بسيار دعا كننده است . » « 9 » و نيز به سند موثّق روايت شده كه از آن حضرت پرسيدند كدام عبادت افضل است ؟ فرمود : « هيچ چيزى نزد خدا افضل از آن نيست كه از او بخواهند و از آنچه نزد اوست درخواست كنند و مبغوض‌ترين مردم نزد خداوند كسى است كه از بندگى او تكبّر ورزد و از آنچه نزد اوست نخواهد . » « 10 » كافى به سند صحيح از ابى عبد اللّه ( ع ) روايت كرده كه فرموده است : « بر شما باد به دعا زيرا هيچ چيزى مانند آن شما را به خداوند نزديك نمىكند . هيچ حاجت كوچكى را به خاطر كوچكى آن رها نكنيد ، و براى آن به درگاه خدا دعا كنيد ، زيرا آن كس كه حاجات كوچك به دست اوست همان است كه حاجات بزرگ در اختيار اوست . » « 11 » و نيز به سند صحيح از ميسر بن عبد العزيز نقل كرده‌اند كه گفته است : « امام صادق ( ع ) به من فرمود : اى ميسر دعا كن و مگو كه كار گذشته است ( و آنچه مقدّر شده همان مىشود ) همانا نزد خداى عزّ و جلّ منزلت و مقامى است كه جز به درخواست و مسألت بدان نتوان رسيد ، و اگر بنده‌اى دهانش را ببندد و درخواست نكند چيزى به او\r\n\r\n\r\n","description":"","footnote":"\r\n( 7 ) الفردوس ديلمى از حديث انس ، المغنى .\r\n( 8 ) ترمذى ، ج 13 ، ص 77 از حديث ابن مسعود به سند صحيح .\r\n( 9 ) همان مأخذ ، ج 2 ، ص 466 ، شماره 1 .\r\n( 10 ) همان مأخذ ، ج 2 ، ص 466 ، شماره 2 .\r\n( 11 ) همان مأخذ ، ج 2 ، ص 467 ، شماره 6 .\r\n","page_name":" 391 ","page_number":391},
  {"content":"\r\n\r\nداده نخواهد شد . پس درخواست كن تا به تو داده شود . اى ميسر هيچ درى نيست كه كوبيده شود جز اين كه اميد آن است كه به روى كوبنده باز شود . » « 12 » و نيز فرموده است : « هر كس از فضل خداوند درخواست نكند نيازمند مىشود . » « 13 » و نيز از آن حضرت روايت شده : « امير مؤمنان ( ع ) فرموده است : محبوبترين اعمال در زمين نزد خداوند دعاست ، و بهترين عبادت عفاف و پرهيزگارى است ، فرمود :\r\nامير مؤمنان ( ع ) مردى بود كه بسيار دعا مىكرد . » « 14 » و نيز از آن حضرت نقل شده است : « پيامبر خدا ( ص ) فرموده : دعا سلاح مؤمن ، ستون دين و نور آسمانها و زمين است . » « 15 » و به همين سند از امام صادق ( ع ) روايت شده كه امير مؤمنان ( ع ) فرموده است :\r\n« دعا كليد نجات و وسيلهء رستگارى است . بهترين دعا آن است كه از سينه‌اى پاك و دلى پرهيزگار برآيد ، و آن سبب نجات در مناجات است و با اخلاص خلاصى حاصل مىشود ، و هنگامى كه فزع و بىتابى سخت شود مفزع و پناهگاه خداوند است . » « 16 » و نيز از آن حضرت روايت شده : « دعا قضاى الهى را كه مبرم و محكم شده برمىگرداند ، پس بسيار دعا كن ، زيرا آن كليد هر رحمت و پيروزى در هر حاجت است ، و به آنچه نزد خداوند متعال است جز به وسيلهء دعا نمىتوان رسيد ، هيچ درى بسيار كوبيده نمىشود جز آن كه اميد است باز شود . » « 17 » و نيز از آن حضرت نقل شده كه امير مؤمنان ( ع ) فرموده است : « دعا سپر مؤمن است ، و هر گاه درى را زياد بكوبى آن در به رويت باز مىشود . » « 18 » و نيز امام صادق ( ع ) فرموده است : « دعا از نيزهء آهنين نافذتر است . » « 19 »\r\n\r\n\r\n","description":"","footnote":"\r\n( 12 ) همان مأخذ ، ج 2 ، ص 466 ، شماره 3 .\r\n( 13 ) همان مأخذ ، ج 2 ، ص 467 ، شماره 4 و 8 .\r\n( 14 ) همان مأخذ ، ج 2 ، ص 467 ، شماره 4 و 8 .\r\n( 15 ) كافى ، ج 2 ، ص 468 ، شماره 1 و 2 .\r\n( 16 ) كافى ، ج 2 ، ص 468 ، شماره 1 و 2 .\r\n( 17 ) همان مأخذ ، ج 2 ، ص 470 ، شماره 7 .\r\n( 18 ) همان مأخذ ، ج 2 ، ص 468 ، شماره 4 .\r\n( 19 ) همان مأخذ ، ج 2 ، ص 469 ، شماره 7 و 2 .\r\n","page_name":" 392 ","page_number":392},
  {"content":"\r\n\r\nبه سند حسن از عمر بن يزيد نقل شده كه گفته است : از ابى الحسن موسى بن جعفر ( ع ) شنيدم كه مىفرمود : « دعا آنچه را مقدّر شده و آنچه را مقدّر نشده برمىگرداند ، عرض كردم : مقدّر شده را دانسته‌ام ، مقدر نشده كدام است . فرمود : تا اين كه واقع نشود . » « 20 » در خبر صحيح از ابى ولّاد آمده كه امام موسى بن جعفر ( ع ) فرموده است : « بر شما باد به دعا ، زيرا دعا به درگاه خدا و خواستن از او بلايى را كه مقدّر و بدان حكم شده و تنها اجراى آن باقى مانده است دور مىگرداند ، از اين رو چون به درگاه خداوند دعا و از او خواسته شود يكباره بلا را برمىگرداند . » « 21 » در كافى از ابى ولّاد از آن حضرت روايت شده كه فرموده است : « هيچ بلايى بر بندهء مؤمن نازل نمىشود كه خداوند به او الهام دعا كند جز اين كه آن بلا به زودى بر طرف مىشود ؛ و هيچ بلايى بر بنده مؤمن نازل نمىگردد كه از دعا كردن خوددارى كند جز اين كه آن بلا طولانى خواهد بود ، پس هر گاه بلا نازل شد بر شماست كه به درگاه خداوند دعا و زارى كنيد . » « 22 » در خبر حسن از ابى عبد اللّه ( ع ) روايت شده كه فرموده است : « آيا بلاى طولانى از غير طولانى را مىشناسيد ؟ » عرض كرديم : نه ، فرمود : « هر گاه يكى از شما به هنگام بلا ملهم به دعا شد بدانيد آن بلا كوتاه است . » « 23 » و از آن حضرت روايت است : « بر شما باد به دعا كردن ، زيرا در دعا شفاى هر دردى است . » « 24 » و اخبار در فضيلت دعا بيش از آن است كه بشمار آيد .\r\n\r\n\r\n","description":"","footnote":"\r\n( 20 ) همان مأخذ ، ج 2 ، ص 469 ، شماره 7 و 2 .\r\n( 21 ) همان مأخذ ، ج 2 ، ص 470 ، شماره 8 .\r\n( 22 ) كافى ، ج 2 ، ص 471 ، شماره 2 و 1 .\r\n( 23 ) همان مأخذ .\r\n( 24 ) همان مأخذ ، ج 2 ، ص 470 ، شماره 1 .\r\n","page_name":" 393 ","page_number":393},
  {"content":"\r\n\r\nغزّالى مىگويد :\r\n\r\nآداب دعا\r\n( 1 ) و آن ده چيز است :\r\nمىگويم : بلكه بيش از اين است و ما پس از ذكر اين ده چيز آنها را بيان خواهيم كرد .\r\n\r\n1 - اوقات شريف را براى دعا انتظار كشد\r\n( 2 ) مانند روز عرفه از ايّام سال ، و ماه رمضان از همهء ماهها ، و روز جمعه از هفته‌ها ، و وقت سحر از ساعات شب ؛ چه خداوند متعال فرموده است :  وَ بِالْأَسْحارِ هُمْ يَسْتَغْفِرُونَ  « 25 » و پيامبر خدا ( ص ) فرموده است : « خداوند در هر شب به هنگامى كه ثلث آخر آن باقى مانده باشد به آسمان دنيا فرود مىآيد و مىفرمايد : چه كسى مرا مىخواند تا اجابتش كنم ، چه كسى از من مىخواهد تا به او دهم و چه كسى از من آمرزش مىطلبد تا او را بيامرزم . » « 26 » مىگويم : اين حديث پيش از اين در آداب نماز جمعه ذكر شده و بدين شرح است :\r\n« خداوند در ثلث آخر هر شب و شب جمعه در اول شب فرشته‌اى به آسمان دنيا نازل و او را مأمور مىكند كه فرياد زند آيا هيچ خواهنده‌اى هست كه خواسته‌اش را بدهم ، هيچ توبه كننده‌اى هست كه توبه‌اش را بپذيرم ، هيچ آمرزشخواهى هست تا او را بيامرزم . » « 27 » در عدّة الدّاعى « 28 » از امام باقر ( ع ) روايت شده كه فرموده است : « همانا خداوند در هر شب جمعه از آغاز تا پايان آن از بالاى عرش خود ندا مىكند آيا هيچ بنده مؤمنى هست كه تا پيش از سپيده‌دم براى دين و دنيايش مرا بخواند تا او را اجابت كنم ؛ آيا هيچ\r\n\r\n\r\n","description":"","footnote":"\r\n( 25 ) ذاريات / 18 : و در سحرگاهان استغفار مىكنند .\r\n( 26 ) بخارى ، ج 2 ، ص 63 ؛ مسلم ، ج 2 ، ص 175 ؛ ابو عوانه ، ج 2 ، ص 289 .\r\n( 27 ) الفقيه ، ص 114 ، شماره 25 .\r\n( 28 ) همان مأخذ ، ص 27 ؛ الفقيه ، ص 113 ، شماره 24 ؛ بقيّه روايات در العدّه ، ص 28 و 29 .\r\n","page_name":" 394 ","page_number":394},
  {"content":"\r\n\r\nبنده مؤمنى هست كه تا پيش از طلوع فجر از گناهانش توبه كند تا توبه‌اش را بپذيرم ؛ آيا هيچ بنده مؤمنى هست كه روزى را بر او تنگ كرده باشم و تا پيش از طلوع فجر فزونى روزيش را از من بخواهد تا آن را زياد كنم و بر او توسعه دهم ؛ آيا هيچ بنده مؤمن بيمارى هست كه تا پيش از دميدن صبح شفايش را از من بخواهد تا او را بهبود بخشم ؛ آيا هيچ بنده مؤمن زندانى غمگينى هست كه آزاديش را از من بخواهد تا او را از زندانش آزاد گردانيده رهايى دهم ؛ آيا هيچ بنده مؤمن ستمديده‌اى هست كه پيش از سپيده‌دم از من بخواهد كه حقّ او را باز ستانم تا او را يارى كرده حقّ او را بگيرم ، فرمود : پيوسته به همين گونه ندا مىكند تا فجر بدمد . » از يكى از صادقين ( ع ) روايت شده است : « بندهء مؤمن حاجتى را از خداوند مىخواهد و خداوند برآوردن حاجتش را تا روز جمعه به تأخير مىاندازد . » از امام صادق ( ع ) در بارهء سخن يعقوب به فرزندانش كه  سَوْفَ أَسْتَغْفِرُ لَكُمْ رَبِّي  فرموده است : « درخواست آنها را تا سحرگاه شب جمعه به تأخير انداخت . » و نيز از آن حضرت روايت شده كه پيامبر ( ص ) فرموده است : « كسى كه حاجتى دارد آن را در نماز عشاء از خدا بخواهد ، زيرا آن به هيچ يك از امّتهاى پيشين داده نشده است ، يعنى عشاى آخر . » در روايتى آمده است : « در سدس اوّل از نصف دوّم شب » ، و آنچه اين حديث را تأييد مىكند رواياتى است كه در فضيلت و ترغيب كسى است كه در شب به هنگامى كه مردم خوابيده باشند نماز بگزارد ، و در ميان غافلان ذكر خدا بگويد . شكّ نيست كه در آن هنگام خواب بر بيشتر مردم غلبه كرده است ، بر خلاف نيمهء اول شب زيرا بسا حالت روز در آن وقت ادامه داشته باشد . و در آخر شب نيز ممكن است مردم براى امور معاش يا مسافرت به پا خيزند امّا وسط شب وقت غفلت و يا فراغ قلب براى عبادت است و وقتى است كه انسان با مجاهدهء با نفس از خواب دست مىكشد و از بستر نرم دورى\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمىگزيند و با صاحب اختيار بندگان و پادشاه دنيا و آخرت خلوت مىكند و در آن نيمه شب مقصود همين است ، چنان كه عمر بن اذينه روايت كرده است كه از ابى عبد اللّه ( ع ) شنيدم كه مىفرمود : « در شب ساعتى است كه هر بندهء مؤمن آن را درك كند و در آن ساعت نماز گزارد و دعا كند خداوند دعايش را اجابت مىكند ؛ عرض كردم خداوند امور شما را اصلاح فرمايد اين كداميك از ساعات شب است ؟ فرمود :\r\n« هنگامى كه نيمهء شب بگذرد و سدس اوّل از نيمه دوّم باقى مانده باشد . » « 29 » مىگويم : در اين باره اخبار ديگرى است .\r\nدر كافى از ابى جعفر امام باقر ( ع ) روايت است : « از سحرگاه تا طلوع آفتاب درهاى آسمان باز مىشود و در آن هنگام روزيها قسمت مىگردد ، و حوايج بزرگ در آن برآورده مىشود . » « 30 » الفقيه از پيامبر خدا ( ص ) نقل كرده است : « هنگام ظهر درهاى آسمان و درهاى بهشت باز مىشوند و دعا به اجابت مىرسد . و خوشا به حال كسى كه در اين وقت عمل شايسته‌اى از او بالا رود . » « 31 » در آداب جمعه گفته شد كه در روز جمعه ساعت نامعيّنى است كه در آن دعا به اجابت مىرسد ، و سخنانى در اين باره ذكر شد كه بايد به ياد داشت .\r\n\r\n2 - حالات شريف را مغتنم بشمارد ؛\r\n( 1 ) چون هنگام يورش جهادگران در راه خدا ، موقع نزول باران ، زمان برپايى نمازهاى واجب و در عقب اين نمازها ، در فاصلهء اذان و اقامه ، و در هنگام روزه داشتن .\r\nمىگويم : زيد شحّام از امام صادق ( ع ) روايت كرده كه فرموده است : « در چهار وقت دعا كنيد : در هنگام ورزيدن بادها ، در موقع بر طرف شدن سايه‌ها ، به هنگام ريزش باران ، و زمانى كه نخستين قطره خون از كشتهء مؤمن مىچكد ، زيرا در اين اوقات درهاى\r\n\r\n\r\n","description":"","footnote":"\r\n( 29 ) پايان گفتار عدة الدّاعى .\r\n( 30 ) همان مأخذ ، ج 2 ، ص 478 در ضمن حديثى ديگر .\r\n( 31 ) همان مأخذ ، ص 56 ، شماره 12 .\r\n","page_name":" 396 ","page_number":396},
  {"content":"\r\n\r\nآسمان باز مىشود . » « 32 » از امام صادق ( ع ) ، روايت است : « امير مؤمنان فرموده است : در چهار موقع دعا را مغتنم شماريد ، هنگام تلاوت قرآن ، موقع اذان ، زمان نزول باران و هنگامى كه جهادگران براى نيل به شهادت به دشمن يورش مىبرند . » « 33 » و نيز از آن حضرت روايت است : « در چهار جا دعا به اجابت مىرسد : در نماز وتر ، پس از سپيده‌دم ، پس از ظهر و پس از مغرب . » « 34 » غزّالى مىگويد : در حقيقت شرافت اوقات نيز به شرف حالات برگشت دارد ؛ چه سحرگاهان وقت خلوص و صفاى دل و فراغ از عوامل تشويش است . و روزهاى جمعه و عرفه نيز وقتى است كه مقاصد همسو و دلها براى جلب رحمت الهى هميار مىشود ، و اين خود يكى از اسباب شرافت اين اوقات است ، صرف‌نظر از اسرارى كه در اين اوقات نهفته است و بشر از آنها اطّلاعى ندارد ، حالت سجود نيز در خور اين است كه دعا در آن به اجابت برسد ؛ چه پيامبر خدا ( ص ) فرموده است : « بنده به هنگامى كه در سجده است از همهء اوقات به پروردگارش نزديكتر است پس در آن بسيار دعا كنيد . » « 35 » ابن عبّاس از پيامبر خدا ( ص ) روايت كرده كه فرموده است : « من منع شده‌ام از اين كه در ركوع يا سجود قرآن قرائت كنم . امّا در ركوع پروردگار متعال را تعظيم كنيد . و در سجود در دعا بكوشيد كه آن سزاوار اجابت است . » « 36 » مىگويم : از طريق خاصّه ( شيعه ) نيز رواياتى وارد است كه دلالت بر همين امر دارد و در اوايل كتاب اسرار الصّلاة ذكر شده است .\r\n\r\n3 - به هنگام دعا رو به قبله كند و دستها را بالا برد\r\n( 1 ) به حدّى كه زير بغلهاى او ديده شود . جابر بن عبد اللّه روايت كرده كه پيامبر خدا ( ص ) به موقف عرفه آمد و روى خود را\r\n\r\n\r\n","description":"","footnote":"\r\n( 32 ) كافى ، ج 2 ، ص 476 و 477 .\r\n( 33 ) كافى ، ج 2 ، ص 476 و 477 .\r\n( 34 ) كافى ، ج 2 ، ص 476 و 477 .\r\n( 35 ) پيش از اين ذكر شده است .\r\n( 36 ) صحيح مسلم ، ج 2 ، ص 48 از سعيد بن منصور ، السّنن الكبرى بيهقى ، ج 2 ، ص 88 ؛ اين خبر را ديگران از ابن عنيينه نقل كرده‌اند .\r\n","page_name":" 397 ","page_number":397},
  {"content":"\r\n\r\nبه قبله كرد و پيوسته دعا مىفرمود تا آفتاب غروب كرد . « 37 » سلمان ( رض ) گفته است : پيامبر خدا ( ص ) فرمود : « همانا پروردگارتان بسيار با شرم و بخشنده است . شرم مىكند از اين كه بنده‌اش دستهايش را به سوى او بلند كند و او آنها را خالى برگرداند . » « 38 » انس روايت كرده است كه پيامبر ( ص ) در دعا دستهايش را به قدرى بلند مىكرد كه سفيدى زير بغل آن حضرت ديده مىشد و با انگشتانش اشاره نمىكرد . « 39 » ابو الدّرداء گفته است : اين دستها را پيش از آن كه با غلّ بسته شود بلند كنيد .\r\nسپس شايسته است در پايان دعا دستهايش را به صورتش بكشد .\r\nابن عبّاس گفته است : « پيامبر ( ص ) به هنگام دعا دو كف دستش را به هم متّصل مىكرد و آنها را نزديك صورتش قرار مىداد . » « 40 » عمر گفته است : پيامبر خدا ( ص ) چون دست به دعا برمىداشت پيش از آن كه آنها را برگرداند به صورتش مىكشيد « 41 » ، و اين وضع دستها بود و چشم به آسمان نمىافكند و مىفرمود : « مردم از نظر كردن به آسمان در هنگام دعا باز ايستند و گرنه بينايى آنها گرفته مىشود . » « 42 » مىگويم : از طريق خاصّه ( شيعه ) كافى از ابى عبد اللّه ( ع ) روايت كرده كه فرموده است : « هيچ بنده‌اى دستش را به سوى خداوند عزيز جبّار نمىگشايد ، جز اين كه خداوند متعال شرم مىكند كه آن را تهى بازگرداند و از فضل و رحمت خود آنچه را بخواهد در آن قرار مىدهد ؛ و هر يك از شما كه دعا كند بايد دستهايش را برنگرداند تا آنگاه كه آنها\r\n\r\n\r\n","description":"","footnote":"\r\n( 37 ) صحيح مسلم ، ج 4 ، ص 42 با تغييرى در الفاظ .\r\n( 38 ) ترمذى ، ج 13 ، ص 68 ؛ ابو داوود ، ج 1 ، ص 342 .\r\n( 39 ) صحيح بخارى ، ج 2 ، ص 38 ؛ صحيح مسلم ، ج 3 ، ص 24 بدون جملهء ( و با انگشتانش اشاره نمىكرد ) و آن را در نماز استسقاء ذكر كرده ، السّنن الكبرى بيهقى ، ج 3 ، ص 358 .\r\n( 40 ) الكبير طبرانى از حديث ابن عبّاس ، المغنى .\r\n( 41 ) مستدرك حاكم ، ج 1 ، ص 536 .\r\n( 42 ) ابن ماجه به شماره 1044 ؛ ابو داوود ، ج 1 ، ص 206 ؛ مسلم ، ج 2 ، ص 29 و الفاظ خبر از اوست و داراى زيادتيهايى است .\r\n","page_name":" 398 ","page_number":398},
  {"content":"\r\n\r\nرا به سر و رويش كشيده باشد . » « 43 » در عدّة الدّاعى آمده است : « پيامبر خدا ( ص ) به هنگام دعا و تضرّع دستها را بلند مىكرد و مانند فقيرى بود كه درخواست طعام كند . » « 44 » ضمن آنچه از طرف خدا به موسى ( ع ) وحى شده آمده است : « در پيشگاه من كف دستهايت را از روى ذلّت مانند برده‌اى كه از مولايش كمك بخواهد بگشاى ، اگر اين كار را بكنى مورد ترحّم من قرار خواهى گرفت و من گراميترين قدرتمندانم . اى موسى از فضل و رحمت من بخواه چه اينها به دست من است و كسى جز من مالك آنها نيست ؛ و هنگامى كه از من درخواست مىكنى بنگر رغبت تو به آنچه نزد من است چگونه است ؟\r\nبراى هر عمل كننده‌اى پاداشى است و به ناسپاسها هم در برابر تلاشى كه مىكنند پاداش داده مىشود . » « 45 » ابو بصير از امام صادق ( ع ) در بارهء دعا و بلند كردن دستها پرسيد ، امام ( ع ) فرمود :\r\n« اين بر پنج گونه است ، امّا براى پناه بردن به خدا ( از شرّ دشمنان ) درون دستهايت را به سمت قبله كن ، و در دعا براى روزى دستهايت را باز كن و درون آنها را به سمت آسمان بدار . و تبتّل ( انقطاع از غير خدا ) اشاره كردن با انگشت سبّابه است ، و ابتهال بلند كردن دستهاست به طورى كه از سرت بگذرد ، امّا دعاى متضرّع اين است كه انگشت سبّابه را در برابر رويت بجنبانى و اين دعاى خيفه ( ترس ) است . » از محمّد بن مسلم روايت شده كه گفته است : از ابى عبد اللّه امام صادق ( ع ) شنيدم كه مىفرمود : « مردى از كنارم گذشت در حالى كه من در نمازم با دست چپ دعا مىكردم . » آن مرد گفت : اى بنده خدا با دست راستت ( دعا كن ) « گفتم : اى بنده خدا پروردگار متعال بر اين هم حقّى دارد مانند حقّى كه بر آن دارد . » و فرمود : « رغبت اين است كه هر دو دست را بگشايى و درون آنها را آشكار كنى ؛\r\n\r\n\r\n","description":"","footnote":"\r\n( 43 ) همان مأخذ ، ج 2 ، ص 471 .\r\n( 44 ) همان مأخذ ، ص 138 ؛ الكبرى بيهقى ، ج 5 ، ص 117 با اختلاف كمى در الفاظ .\r\n( 45 ) العدّة ، ص 138 و اصل آن در روضهء كافى است ، ص 46 .\r\n","page_name":" 399 ","page_number":399},
  {"content":"\r\n\r\nرهبت ( خوف ) اين است كه دو دست را بگشايى و پشت آنها را ظاهر سازى ؛ تضرّع آن است كه انگشت سبّابه راست را به راست و چپ بجنبانى ، و تبتّل جنبانيدن انگشت سبّابه چپ است كه آن را به آرامى به سوى آسمان بالا برى و پايين آورى ؛ و ابتهال اين است كه دستها و دو ذراع را به سمت آسمان بگشايى ؛ و ابتهال زمانى است كه ببينى اسباب گريه فراهم است . » « 46 » از سعيد بن يسار نقل شده كه گفته است : امام صادق ( ع ) درون دو كف دستش را به سمت آسمان باز كرد و فرمود : « اين رغبت است » ؛ و پشت دو دستش را به طرف آسمان كرد و فرمود : « اين رهبت است » ؛ و انگشتانش را به راست و چپ گردانيد و فرمود : « اين تضرّع است » ؛ و انگشتانش را بالا مىبرد و پايين مىآورد . و فرمود : « اين تبتّل است » ؛ و دستش را تا برابر رويش به جانب قبله كشيد و فرمود : « اين ابتهال است » ؛ و گفت : ابتهال هنگامى است كه اشك جارى شود . در حديث ديگرى است كه :\r\n« خضوع و فروتنى در دعا اين است كه دو دستش را بر شانه‌هايش بگذارد . » « 47 » مؤلّف عدة الدّاعى مىگويد : حالات مذكور يا مسائلى است تعبّدى كه علّت آنها را نمىدانيم ، و يا مراد از گشودن دو كف دست در حال رغبت اين است كه اين عمل به حال رغبت كننده در بسط آرزوها و حسن ظنّ و اميدوارى او به فضل و كرم حق تعالى نزديكتر و مناسبتر است ، و در حقيقت رغبت كننده خواستهايش را از درگاه خداوند مسألت مىكند و دو كف دستهايش را مىگشايد تا احسان حقّ تعالى در آنها قرار گيرد .\r\nمقصود از قرار دادن پشت دو كف دست به سمت آسمان در حال رهبت اين است كه با زبان ذلّت و حقارت به داناى آشكار و نهان بگويد : من دستم را به سوى تو نگشوده‌ام بلكه كف دستهايم را بر زمين قرار داده‌ام ، زيرا من در پيشگاهت خوار و ذليل و از تو شرمنده‌ام . منظور از حركت دادن انگشتان به سمت راست و چپ در حال تضرّع اين است كه به فرزند مرده و مصيبت زده‌اى تشبّه جويد كه پيوسته دستها را به هم\r\n\r\n\r\n","description":"","footnote":"\r\n( 46 ) العدّه ؛ ص 139 ، به نقل از كافى ، ج 2 ، ص 480 .\r\n( 47 ) همان مأخذ .\r\n","page_name":" 400 ","page_number":400},
  {"content":"\r\n\r\nمىگرداند و در چهار طرف خود نوحه سر مىدهد . مراد از بلند كردن انگشتان و نهادن آنها در تبتّل اين است كه با توجّه به آن كه معناى اين واژه انقطاع است براى تحقّق آمال و آرزوهاى خود به زبان حال بگويد : من از غير تو بريده‌ام و تنها به سوى تو رو آورده‌ام كه تو شايسته الوهيّت و معبوديّتى و فقط با يك انگشت خود اشاره مىكند تا به وحدانيّت خداوند اعتراف كرده باشد . اين كه در ابتهال رو به قبله باشد و دو دستش را مقابل صورتش قرار دهد ، و يا دستها و بازوهايش را به سوى آسمان بلند كند ، يا دستهايش را به قدرى بالا برد كه از سرش بگذرد بر حسب روايات اين نوعى از انواع عبوديّت و اظهار حقارت و ذلّت و كوچكى است ، مانند غريقى كه دستها و بازوهاى لخت خود را بلند مىكند و به ذيل رحمت و دامن رأفت او متوسّل مىشود ، رحمتى كه مايه نجات هلاك شوندگان و فريادرس بيچارگان و وسيلهء گشايش براى جهانيان است ، و اين مقامى بزرگ است و بنده بدين مقام نمىرسد ، مگر آن كه اشكش ريزان شود و آه و ناله‌اش درهم پيچد ، و همچون بندهء زبون و خوارى باشد كه از آمال و آرزوهايش منصرف ، و از سؤال و درخواست از ديگران روگردان بوده و پيوسته در خدمت پروردگار بزرگ خود باشد . اين كه براى اظهار خضوع و فروتنى دو دستش را بر شانه‌هايش بگذارد براى اين است كه خود را مانند بنده جنايتكارى بداند كه به سوى مولايش برده مىشود ، در حالى كه هوسهايش او را به بند كشيده و بار گناه پاهايش را در كنده و زنجير كرده و آهسته به زبان حال مىگويد : اين دستهاى من است كه بر اثر ستمى كه به خود كرده‌ام و جرأتى كه عليه تو روا داشته‌ام در پيشگاه تو آنها را در غل و زنجير كرده‌ام .\r\n\r\n4 - آواز خود را نه چندان بلند و نه چندان آهسته كند .\r\n( 1 ) چه روايت شده است كه مردم هنگامى كه به همراه پيامبر خدا ( ص ) حركت مىكردند چون به نزديكى مدينه رسيدند صدا را به تكبير بلند كردند . پيامبر ( ص ) فرمود : « اى مردم كسى را كه مىخوانيد كر و يا غايب نيست او ميان شما و گردن مركبهاى شماست . » « 48 »\r\n\r\n\r\n","description":"","footnote":"\r\n( 48 ) سنن ابو داوود ، ج 1 ، ص 350 ؛ ترمذى ، ج 13 ، ص 14 ؛ صحيح مسلم ، ج 8 ، ص 73 .\r\n","page_name":" 401 ","page_number":401},
  {"content":"\r\n\r\nدر بارهء قول خداوند كه فرموده است :  وَ لا تَجْهَرْ بِصَلاتِكَ وَ لا تُخافِتْ بِها  « 49 » ، گفته‌اند : مقصود از آن دعاست ، خداوند زكريّاى پيامبرش را در آن جا كه فرموده است :\r\n إِذْ نادى رَبَّهُ نِداءً خَفِيًّا  « 50 » مىستايد ، و نيز فرموده است :  ادْعُوا رَبَّكُمْ تَضَرُّعاً وَ خُفْيَةً  . « 51 » مىگويم : در عدّة الداعى آهستگى در دعا از جمله آداب آن شمرده شده است زيرا آن از ريا بدور است . همچنين مقتضاى قول حقّ تعالى است كه :  ادْعُوا رَبَّكُمْ تَضَرُّعاً وَ خُفْيَةً  ؛ و نيز اسماعيل بن همّام از امام ابى الحسن الرّضا ( ع ) روايت كرده كه فرموده است :\r\n« دعاى بنده در پنهانى يك دعاست ليكن برابر هفتاد دعاى آشكار مىباشد . » « 52 » در روايت ديگرى آمده است : « دعاى پنهانى تو برتر از هفتاد دعاست كه آن را آشكار به جا آورى . » « 53 » از پيامبر ( ص ) روايت شده است كه : « خداوند به سه نفر بر فرشتگانش مباهات مىكند : كسى كه در بيابانى بىآب و علف صبح كند و در اين حال اذان و اقامه بگويد و نماز بگزارد . خداوند به فرشتگان مىگويد : به بنده‌ام بنگريد كه نماز مىگزارد و هيچ كس جز من او را نمىبيند ؛ پس از آن هفتاد هزار فرشته فرود مىآيند و در پشت سرش نماز مىگزارند و تا فرداى آن روز برايش طلب آمرزش مىكنند . و ديگر كسى است كه در شب برخيزد و در تنهايى نماز بگزارد و سپس سجده كند و در حال سجده به خواب رود ، خداوند مىگويد : به بنده‌ام بنگريد كه روح او نزد من و جسدش براى من در سجده است . ديگر مردى است كه در حال رزم است يارانش مىگريزند و او پايدارى مىكند و مىرزمد تا كشته مىشود . » « 54 »\r\n\r\n\r\n","description":"","footnote":"\r\n( 49 ) اسراء / 110 : و نمازت را زياد بلند يا آهسته مخوان .\r\n( 50 ) مريم / 3 : در آن هنگام كه پروردگارش را در خلوتگاه خواند .\r\n( 51 ) اعراف / 55 : پروردگارتان را از روى تضرّع و در پنهانى بخوانيد .\r\n( 52 ) كافى ، ج 2 ، ص 476 ، چنان كه در وافى آمده تفاوت دو روايت در اين است كه اولى مشعر است بر اين كه دعاى پنهان برابر هفتاد دعاى آشكار است و دوّمى افاده زيادتى مىكند و اين حكم به مساوات و زيادتى در صورتى است كه دعاى آشكار عارى از ريا و سمعه باشد و گرنه ميان آنها هيچ تناسبى وجود نخواهد داشت چنان كه در وافى آمده است .\r\n( 53 ) كافى ، ج 2 ، ص 476 ، چنان كه در وافى آمده تفاوت دو روايت در اين است كه اولى مشعر است بر اين كه دعاى پنهان برابر هفتاد دعاى آشكار است و دوّمى افاده زيادتى مىكند و اين حكم به مساوات و زيادتى در صورتى است كه دعاى آشكار عارى از ريا و سمعه باشد و گرنه ميان آنها هيچ تناسبى وجود نخواهد داشت چنان كه در وافى آمده است .\r\n( 54 ) امالى شيخ در حديث ابى ذرّ ؛ مستدرك ، ج 1 ، ص 13 .\r\n","page_name":" 402 ","page_number":402},
  {"content":"\r\n\r\n\r\n5 - در دعا با تكلّف و ظاهرسازى سجع به كار نبرد ،\r\n( 1 ) چه دعا كننده بايد حالت زارى و تضرّع داشته باشد و اين امر با سجع‌گويى مناسبت ندارد . در بارهء قول خداوند متعال كه :\r\n ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ  گفته‌اند مقصود خودنمايى در به كار بردن سجع است .\r\nمىگويم : در عدّة الدّاعى آمده است : از جملهء شرايط دعا اين است كه حرام يا قطع رحم يا چيزى را كه متضمّن كمى حيا و سوء ادب باشد درخواست نكند ، وى مىگويد :\r\nمفسّران در بارهء قول خداوند متعال :  ادْعُوا رَبَّكُمْ تَضَرُّعاً وَ خُفْيَةً  گفته‌اند مراد با خشوع و تذلّل و پنهانى دعا كردن است ، و :  إِنَّهُ لا يُحِبُّ الْمُعْتَدِينَ  بدين معناست كه در دعا از حدّ تجاوز نشود . في المثل دعا كننده مقام پيامبران را از خدا نخواهد . امير مؤمنان ( ع ) فرموده است : « اى دعا كننده چيزى را كه انجام نشدنى و يا حلال نيست درخواست مكن . » و نيز فرموده است : « هر كس بيش از مقدار خود درخواست كند مستحقّ محروميّت است . » « 55 » غزّالى مىگويد : سزاوارتر اين است كه به دعاهاى مأثور بسنده كند ، چه اگر در دعا از اين حدّ تجاوز كند ممكن است چيزى را از خدا بخواهد كه به مصلحت او نباشد ، و همه نمىتوانند خوب دعا كنند . از اين رو در اخبار و احاديث آمده كه در بهشت نيز به عالمان نياز است ، زيرا به بهشتيان گفته مىشود كه بخواهيد و آنها نمىدانند چه بخواهند تا آنگاه كه عالمان به آنها بياموزند .\r\nپيامبر ( ص ) فرموده است : « در دعا از سجع بپرهيزيد . كافى است كه هر كدام از شما بگويد : اللّهم إنّى أسألك الجنة و ما قربّ اليها من قول و عمل و أعوذ بك من النّار و ما قرّب اليها من قول و عمل . » « 56 »\r\n\r\n\r\n","description":"","footnote":"\r\n( 55 ) گفتار عدّة الداعي در اين جا به پايان مىرسد . ص 110 .\r\n( 56 ) من به حديثى با اين عبارت دست نيافتم . بخارى در صحيح خود ج 8 ، ص 92 از ابن عبّاس روايت كرده كه گفته است : از به كار بردن سجع در دعا بپرهيز ، چه من در روش صحابه پيامبر خدا ( ص ) دقّت كردم آنها از آن دورى مىكردند . دعا در سنن ابن ماجه شماره 3846 ؛ مستدرك حاكم ، ج 1 ، ص 522 .\r\n","page_name":" 403 ","page_number":403},
  {"content":"\r\n\r\nدر خبر آمده است : « به زودى گروهى خواهند آمد كه در دعا و وضوء از حدّ تجاوز مىكنند . » « 57 » برخى از بزرگان گفته‌اند : با زبان ذلّت و خوارى دعا كن نه با فصاحت و زبان آورى . گفته مىشود : دعاى عالمان و ابدال از هفت كلمه تجاوز نمىكند و يا كمتر از آن است ، و گواه اين مطلب آخر سوره بقره است . خداوند در هيچ جا خبر نداده كه دعاى بندگانش از اين اندازه بيشتر بوده است .\r\nو بدان كه منظور از سجع كلام مصنوع و متكلّفانه است ، چه اين نوع سخن با تذلّل و تضرع مناسبت ندارد ، و گرنه در دعاهاى مأثور از پيامبر خدا ( ص ) كلمات هموزن فراوان است ليكن متكلّفانه نيست ، مانند قول آن حضرت : « أسألك الأمن يوم الوعيد ، و الجنّة يوم الخلود مع المقرّبين الشّهود ، و الرّكع السّجود ، و الموفين بالعهود ، انّك رحيم و دود ، و أنت تفعل ما تريد » « 58 » و نظاير اينها و بنابر اين بايد به دعاهاى مأثور بسنده كرد و يا با زبان تضرّع بدون سجع و تكلّف از خدا درخواست و مسألت كرد ، زيرا آنچه محبوب مىباشد زارى و تضرّع است .\r\n\r\n6 - با فروتنى و زارى و ترس دعا كند .\r\n( 1 ) خداوند فرموده است :  إِنَّهُمْ كانُوا يُسارِعُونَ فِي الْخَيْراتِ وَ يَدْعُونَنا رَغَباً وَ رَهَباً  « 59 » ؛ و نيز :  ادْعُوا رَبَّكُمْ تَضَرُّعاً وَ خُفْيَةً  . پيامبر خدا ( ص ) فرموده است : « هر گاه خداوند بنده‌اى را دوست بدارد او را مبتلا مىكند تا زارى و تضرّع او را بشنود . » « 60 » مىگويم : پيش از اين مكرّر به اين موضوع اشاره كرده‌ايم . در دعاهاى اهل بيت ( ع ) آمده است : و لا ينجيني منك إلّا التضرّع إليك « 61 » ؛ يعنى خداوندا ! مرا از تو نجات نمىدهد جز زارى و تضرع به پيشگاه تو .\r\n\r\n\r\n","description":"","footnote":"\r\n( 57 ) سنن ابن ماجه ، شماره 3864 ؛ ابو داوود ، ج 1 ، ص 22 .\r\n( 58 ) صحيح ترمذى ، ج 12 ، ص 303 در حديثى طولانى .\r\n( 59 ) انبياء / 91 : آنها در نيكيها سرعت مىكردند و از روى رغبت و رهبت ( اميد و بيم ) ما را مىخواندند .\r\n( 60 ) الشعب بيهقى ، الفردوس ديلمى از ابى هريره ، الجامع الصغير باب همزه .\r\n( 61 ) صحيفه سجّاديه دعاى چهل و هشتم كه در روز اضحى و جمعه خوانده مىشود .\r\n","page_name":" 404 ","page_number":404},
  {"content":"\r\n\r\nدر آنچه از سوى خدا به موسى ( ع ) وحى شده آمده است : « اى موسى ! هنگامى كه مرا مىخوانى ترسان و بيمناك باش و پيشانى بر خاك نه و با گراميترين اعضاى بدنت برايم سجده كن ؛ و آنگاه كه در پيش روى من مىايستى خوار و متواضع باش ؛ و زمانى كه با من مناجات مىكنى با دلى ترسان مناجات كن . » « 62 » به عيسى ( ع ) وحى فرمود : « اى عيسى ! همچون غريق اندوهگينى كه هيچ فريادرسى براى او نباشد مرا بخوان . اى عيسى ! دلت را براى من خوار گردان ، و در خلوت مرا بسيار ياد كن ، و بدان خشنودى من در اين است كه نسبت به من فروتنى كنى ، و در اين امر زنده باش و مرده مباش و آواز اندوهناك خود را به من بشنوان . » « 63 »\r\n\r\n7 - از روى جزم و قطع دعا كند\r\n( 1 ) و به اجابت يقين و به آن اميد صادق داشته باشد .\r\nپيامبر خدا ( ص ) فرموده است : « هر گاه يكى از شما دعا كند نگويد : خدايا اگر خواستى مرا بيامرز ، خدايا اگر خواستى به من رحم كن بلكه بايد بطور قطع درخواست كند ، چه خدا را وادار كننده‌اى نيست . » « 64 » و نيز فرموده است : « هر گاه يكى از شما دعا كند بايد آنچه را مىخواهد بزرگ باشد ، زيرا براى خداوند هيچ چيزى بزرگ نيست . » « 65 » و نيز : « خداوند را بخوانيد و يقين به اجابت داشته باشيد . و بدانيد خداوند دعاى دل غافل را اجابت نمىكند . » « 66 » مىگويم : از طريق خاصّه ( شيعه ) كافى از امام صادق ( ع ) روايت كرده كه فرموده است : « هنگامى كه دعا مىكنى گمان كن كه حاجتت بر در خانه است . » « 67 » و نيز از آن حضرت روايت شده است : « خداوند دعاى دل غافل را اجابت\r\n\r\n\r\n","description":"","footnote":"\r\n( 62 ) كافى ، ج 8 ، ص 44 .\r\n( 63 ) كافى ، ج 8 ، ص 138 و 141 ، و در آن آمده است : « اى عيسى ! دلت را برايم پاكيزه كن . »\r\n( 64 ) ابن ماجه به شماره 3854 ؛ بخارى ، ج 8 ، ص 92 از ابى هريره .\r\n( 65 ) صحيح مسلم ، ج 8 ، ص 64 .\r\n( 66 ) ترمذى ، ج 13 ، ص 22 ، و گفته است حديث شگفتى است .\r\n( 67 ) همان مأخذ ، ج 2 ، ص 473 ، شماره 1 تا 3 .\r\n","page_name":" 405 ","page_number":405},
  {"content":"\r\n\r\nنمىكند ؛ پس هر گاه دعا مىكنى دلت را متوجّه او كن و يقين به اجابت داشته باش . » « 68 » و نيز فرموده است : « هر گاه خدا را مىخوانى با دل رو به سوى او كن و بر اين گمان باش كه حاجتت بر در خانه است . » « 69 » و نيز فرموده است : « هنگامى كه پيامبر ( ص ) طلب باران كرد و به اندازه‌اى باران آمد كه گفتند بيم غرق شدن است . آن حضرت با دستش اشاره‌اى كرد و گفت : خدايا باران را به اطراف ما بفرست و بر ما نفرست . در اين موقع ابرها پراكنده شدند . مردم عرض كردند : اى پيامبر خدا يك بار ديگر براى ما طلب باران كردى امّا باران بر ما نباريد و اين بار كه طلب باران فرمودى بر ما باريد فرمود : من در آن بار كه دعا كردم نيّت آن را نداشتم سپس كه دعا كردم براى آن نيّت كردم . » « 70 »\r\n\r\n8 - در دعا اصرار و پافشارى و سه بار آن را تكرار كند .\r\n( 1 ) ابن مسعود گفته است :\r\nپيامبر ( ص ) هنگامى كه دعا مىكرد سه بار آن را تكرار مىفرمود ، و چون درخواست مىكرد سه بار آن را تكرار مىكرد . « 71 » بايد اجابت را دير نداند ، چه پيامبر ( ص ) فرموده است : دعاى كسى از شما به اجابت مىرسد كه شتاب نكند و نگويد : دعا كردم به اجابت نرسيد ؛ و چون دعا كند بايد از خداوند زياد بخواهد ، چه شخص كريم و بسيار بخشنده‌اى را براى حاجت خود مىخواند . « 72 » يكى از پيشينيان گفته است : من بيست سال است خداوند را براى حاجت خود مىخوانم و اجابتم نكرده است ؛ و من اميد اجابت دارم ؛ و از خداوند خواسته‌ام كه مرا توفيق دهد تا آنچه را برايم سودى ندارد ترك گويم .\r\nپيامبر خدا ( ص ) فرموده است : « هر گاه يكى از شما چيزى از خداوند درخواست\r\n\r\n\r\n","description":"","footnote":"\r\n( 68 ) همان مأخذ ، ج 2 ، ص 473 ، شماره 1 تا 3 .\r\n( 69 ) همان مأخذ ، ج 2 ، ص 473 ، شماره 1 تا 3 .\r\n( 70 ) همان مأخذ ، ج 2 ، ص 474 ، شماره 5 .\r\n( 71 ) اين حديث مورد اتّفاق شيعه و سنّى است و در صحيح بخارى و مسلم از ابن مسعود روايت شده است ؛ سنن ابو داوود ، ج 1 ، ص 349 ، ابن سنّى در اعمال روز و شب ص 99 بدين گونه : پيامبر ( ص ) دوست مىداشت كه سه بار دعا را تكرار كند و سه بار استغفار بگويد .\r\n( 72 ) صحيح بخارى ، ج 8 ، ص 92 ؛ صحيح مسلم ، ج 8 ، ص 87 ؛ ترمذى ، ج 12 ، ص 276 .\r\n","page_name":" 406 ","page_number":406},
  {"content":"\r\n\r\nكند چون به اجابت رسد بگويد : الحمد للّه الّذى بنعمته تتّم الصّالحات ، و اگر در اجابت تأخير شود بگويد : الحمد للّه على كلّ حال . » « 73 » مىگويم : از طريق خاصّه ( شيعه ) كافى از امام باقر ( ع ) روايت كرده كه فرموده است : « به خدا سوگند بنده مؤمن چون براى حاجتش در پيشگاه الهى الحاح و پافشارى كند خداوند حاجتش را روا مىسازد » ؛ و در روايت ديگرى آمده است : « خداوند اجابت مىكند » ، و واژه مؤمن در آن حذف شده است . « 74 » از امام صادق ( ع ) نقل شده « چون بنده مؤمن دعا كند ، خداوند در كار حاجت اوست مادام كه شتاب نورزد . » « 75 » و نيز فرموده است : « بنده اگر شتاب ورزد و براى حاجت خود به پاخيزد ، خداوند مىفرمايد : آيا بنده مؤمن من نمىداند كه من برآورندهء حوايجم ؟ » « 76 » از آن حضرت روايت شده كه فرموده است : « خداى عزّ و جلّ خوش ندارد مردم در انجام حاجات خود به همديگر اصرار كنند ، ليكن آن را نسبت به خودش دوست مىدارد ، چه خداوند دوست دارد كه از او بخواهند و از آنچه در نزد اوست طلب كنند . » « 77 » و نيز از آن حضرت نقل شده كه پيامبر ( ص ) فرموده است : « خداوند رحمت كند بنده‌اى را كه حاجتى را از خدا طلب كند و در دعاى خود اصرار ورزد خواه اجابت شود يا نشود . سپس اين آيه را تلاوت فرمود :  وَ أَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا .  « 78 » در عدّة الدّاعى از پيامبر خدا ( ص ) روايت شده : « خداوند بندهء درخواستگر\r\n\r\n\r\n","description":"","footnote":"\r\n( 73 ) مستدرك حاكم ، ج 1 ، ص 499 ؛ الدّعوات بيهقى از ابى هريره با سندى ضعيف ؛ الجامع الصّغير .\r\n( 74 ) همان مأخذ ، ج 2 ، 475 ، شماره 5 .\r\n( 75 ) همان مأخذ ، ج 2 ، ص 474 ، شماره 1 و 2 .\r\n( 76 ) همان مأخذ ، ج 2 ، ص 474 ، شماره 1 و 2 .\r\n( 77 ) همان مأخذ ، ج 2 ، ص 475 ، شماره 4 و 6 .\r\n( 78 ) آيه در سوره مريم / 48 : . . . و پروردگارم را مىخوانم و اميدوارم دعايم در پيشگاه پروردگارم بىپاسخ نماند .\r\n","page_name":" 407 ","page_number":407},
  {"content":"\r\n\r\nالحاح كننده را دوست مىدارد . » در كتب پيشين آمده است : « از دعا كردن خسته مشو چه خداوند از اجابت خسته نمىشود . » « 79 » در كافى از امام صادق ( ع ) نقل شده كه فرموده است : « بنده دعا مىكند خداوند به دو فرشته مىفرمايد من دعايش را اجابت كردم ، ليكن حاجتش را نگهداريد ، زيرا دوست دارم آوازش را بشنوم . و نيز بنده‌اى دعا مىكند و خداوند مىفرمايد : در برآوردن حاجتش شتاب كنيد كه آوازش را خوش ندارم . » « 80 » و نيز از آن حضرت روايت شده است : « مؤمن پيوسته در حال خير و خوبى و اميدوارى به رحمت خداست مادام كه شتاب نورزد تا نوميد نشود و ترك دعا نكند .\r\nعرض كردم : چگونه شتاب مىكند ؟ فرمود : اين كه بگويد من از فلان وقت تاكنون دعا مىكنم و نمىبينم اجابت شود . » « 81 » و نيز فرموده است : « مؤمن براى حاجتى كه دارد دعا مىكند ، خداوند مىفرمايد :\r\nاجابتش را به تأخير اندازيد به خاطر شوقى كه به آواز و دعاى او دارم ، و چون روز قيامت شود خداوند مىفرمايد : اى بندهء من تو مرا خواندى و من اجابت دعايت را به تأخير انداختم ، و اكنون ثواب تو چنين و چنان است . » « 82 »\r\n\r\n9 - دعا را با ذكر خدا آغاز كند\r\n( 1 ) و ابتدا به سؤال نكند . سلمة بن اكوع گفته است :\r\nهيچگاه نشنيدم پيامبر خدا ( ص ) دعا را آغاز كند ، جز اين كه آن را با گفتن سبحان ربّى العليّ الأعلى الوّهاب شروع مىكرد . « 83 » در خبر از آن حضرت نقل شده كه فرموده است : « هر گاه از خداوند حاجتى بخواهيد آن را با صلوات بر من آغاز كنيد ، چه خداوند گراميتر از آن است كه دو حاجت\r\n\r\n\r\n","description":"","footnote":"\r\n( 79 ) آيه در سوره مريم / 48 : . . . و پروردگارم را مىخوانم و اميدوارم دعايم در پيشگاه پروردگارم بىپاسخ نماند .\r\n( 80 ) همان مأخذ ، ج 2 ، ص 489 ، شماره 3 .\r\n( 81 ) همان مأخذ ، ج 2 ، ص 490 ، شماره 8 و 9 .\r\n( 82 ) همان مأخذ ، ج 2 ، ص 490 ، شماره 8 و 9 .\r\n( 83 ) مستدرك حاكم ، ج 1 ، ص 489 ، صحيح الاسناد گفته است : در زمره راويان اين حديث عمر بن راشد يمانى است كه جمهور او را ضعيف دانسته‌اند .\r\n","page_name":" 408 ","page_number":408},
  {"content":"\r\n\r\nاز او خواسته شود ، يكى را برآورد و ديگرى را ردّ كند . » « 84 » اين خبر را ابو طالب مكّى روايت كرده است .\r\nمىگويم : از طريق خاصّه ( شيعه ) عدّة الداعي از حارث بن مغيره روايت كرده كه گفته است شنيدم ابى عبد اللّه ( ع ) مىفرمود : « بپرهيزيد از اين كه چيزى از حوايج دنيا از خدا بخواهيد ، جز اين كه آن را با مدح و ثناى پروردگار و صلوات بر پيامبر ( ص ) آغاز و سپس حاجت خود را درخواست كنيد . » « 85 » امام ( ع ) فرمود : « مردى به مسجد درآمد و دو ركعت نماز خواند سپس حاجت خود را از خدا خواست ، پيامبر ( ص ) فرمود : اين بنده در درخواست از پروردگارش شتاب كرد . مرد ديگرى آمد و دو ركعت نماز گزارد سپس خدا را سپاس گفت و بر پيامبر ( ص ) درود فرستاد ، پيامبر ( ص ) به او فرمود : « بخواه تا به تو داده شود . » « 86 » محمد بن مسلم روايت كرده كه ابى عبد اللّه ( ع ) فرموده است : « در كتاب امير مؤمنان ( ع ) است كه ستايش خداوند و صلوات بر پيامبر خدا ( ص ) پيش از درخواست حاجت است و هنگامى كه خدا را مىخوانى نخست او را تمجيد و ستايش كن » ، عرض كردم : چگونه او را تمجيد كنم ؟ فرمود : « مىگويى : يا من هو أقرب الىّ من حبل الوريد ، يا من يحول بين المرء و قلبه ، يا من هو بالمنظر الأعلى ، يا من ليس كمثله شيء . » « 87 » معاوية بن عمّار از امام صادق ( ع ) نقل كرده كه فرموده است : « در دعا نخست مدح و ثناى الهى و سپس اقرار به گناهان و پس از اينها مسألت و درخواست است ، به خدا سوگند بنده از گناه بيرون نمىآيد ، مگر اين كه اقرار به آن كند . » « 88 » عيص بن قاسم روايت كرده است كه ابى عبد اللّه ( ع ) فرمود : « هر گاه كسى از شما\r\n\r\n\r\n","description":"","footnote":"\r\n( 84 ) ظاهرا از كتاب قوت القلوب نقل شده و از آن نسخه‌اى نزد من نيست .\r\n( 85 ) همان مأخذ ، ص 114 ، كافى ، ج 2 ، ص 484 .\r\n( 86 ) همان مأخذ ، از كافى ، ج 2 ، ص 485 .\r\n( 87 ) همان مأخذ از كافى ، ج 2 ، ص 484 .\r\n( 88 ) همان مأخذ از كافى ، ج 2 ، ص 484 .\r\n","page_name":" 409 ","page_number":409},
  {"content":"\r\n\r\nحاجتى دارد پروردگار را ستايش كند و سپاس گويد ، چه كسى كه از سلطان حاجتى مىخواهد بهترين سخنى را كه در توان اوست براى او آماده مىكند . بنابر اين به هنگام درخواست حاجت خداوند عزيز جبار را تمجيد و ستايش كنيد و او را مدح و ثنا گوييد .\r\nسپس مىگويى : يا أجود من أعطى و يا خير من سئل ، و يا أرحم من استرحم ، يا واحد يا أحد يا صمد يا من لم يلد و لم يولد و لم يكن له كفوا أحد ، يا من لم يتّخذ صاحبة و لا ولدا يا من يفعل ما يشاء و يحكم ما يريد و يقضى ما أحبّ ، يا من يحول بين المرء و قلبه ، يا من هو بالمنظر الأعلى ، يا من ليس كمثله شيء يا سميع يا بصير . » و نامهاى خداوند را زياد بر زبان جارى كن و نامهاى او بسيارند و همچنين بر محمّد ( ص ) و خاندان او صلوات بفرست و بگو : اللّهم أوسع عليّ من رزقك الحلال ما أكفّ به وجهى و أؤدي به عن أمانتى و أصل به رحمى و يكون لى عونا على الحجّ و العمرة . » « 89 » هشام بن سالم از ابى عبد اللّه ( ع ) روايت كرده كه فرموده است : « دعا همواره محجوب است تا آنگاه كه دعا كننده بر محمّد ( ص ) و آل او صلوات بفرستد . » « 90 » و نيز از آن حضرت روايت است : « هر كس دعا كند و نام پيامبر ( ص ) را نبرد آن دعا بر بالاى سرش مىچرخد و چون نام پيامبر ( ص ) را ببرد آن دعا بالا مىرود . » « 91 » و نيز از آن بزرگوار نقل شده كه فرموده است : « كسى كه به درگاه خداوند حاجتى دارد بايد دعايش را با صلوات بر محمّد و آل او شروع كند و سپس حاجتش را بخواهد . و در پايان هم بر محمّد و آل او صلوات بفرستد ، زيرا خداى عزّ و جلّ كريمتر از آن است كه دو طرف دعا را بپذيرد و وسط آن را واگذارد ، چه صلوات بر محمّد و آل او محجوب نيست . » « 92 »\r\n\r\n10 - ديگر ادب باطن است\r\n( 1 ) و آنچه اساس اجابت دعاست عبارت از : توبه ، ردّ مظالم و رو آوردن به خدا با اراده قوى است زيرا اين مهمترين سبب اجابت است ، از\r\n\r\n\r\n","description":"","footnote":"\r\n( 89 ) همان مأخذ از كافى ، ج 2 ، ص 485 .\r\n( 90 ) همان مأخذ از كافى ، ج 2 ، ص 491 و 494 .\r\n( 91 ) همان مأخذ از كافى ، ج 2 ، ص 491 و 494 .\r\n( 92 ) همان مأخذ از كافى ، ج 2 ، ص 491 و 494 .\r\n","page_name":" 410 ","page_number":410},
  {"content":"\r\n\r\nكعب الاحبار روايت شده كه گفته است : در زمان موسى ( ع ) قحطى سختى مردم را فرا گرفت ، موسى ( ع ) به همراه بنى اسرائيل بيرون آمد و براى آنها طلب باران كرد ليكن باران نباريد و سه بار اين كار را تكرار كرد همچنان باران نيامد . خداوند به موسى ( ع ) وحى فرمود كه من دعاى شما و آنهايى را كه با تو هستند اجابت نمىكنم ، زيرا در ميان شما سخن چينى است ، موسى ( ع ) عرض كرد : پروردگارا او كيست تا وى را از ميان جمع خود بيرون كنيم ، خداوند وحى فرمود : اى موسى ! من شما را از سخن‌چينى منع مىكنم و خودم سخن‌چين باشم ؟ موسى ( ع ) به بنى اسرائيل گفت : شما همگى از سخن‌چينى توبه كنيد و آنها نيز توبه كردند و پس از آن خداوند باران براى آنها نازل فرمود .\r\nسفيان گفته است : چنين شنيده‌ام كه بنى اسرائيل هفت سال دچار قحطى شدند و كار آنها به جايى رسيد كه مردار را از ميان مزبله‌ها به دست آورده مىخوردند و با گوشت كودكان خود سدّ رمق مىكردند . و بر كوهها بالا مىرفتند و زارى مىكردند .\r\nخداوند به پيامبران آنها وحى فرمود : كه اگر چندان به سوى من بياييد كه قدمهايتان تا زانو كوفته و فرسوده گردد و دستهايتان به اطراف آسمان برسد و زبانتان از كثرت دعا كند گردد من دعاى هيچ دعا كننده‌اى از شما را اجابت نمىكنم ، و به هيچ گريه كننده‌اى از شما رحم نمىورزم تا آنگاه كه مظالم را به اهل آن بازگردانيد . آنها فرمانبردارى كردند و حقّ تعالى نيز در همان روز برايشان باران فرستاد .\r\nمالك بن دينار گفته است : بنى اسرائيل را قحطى فرا رسيد ، و آنها بارها بيرون رفتند و طلب باران كردند . خداوند به پيامبر آنها وحى فرمود به آنان خبر دهد كه شما با بدنهاى نجس به سوى او بيرون مىرويد و دستهايى را به سوى او بالا مىبريد كه به خون بيگناهان آلوده است ، و شكمهايتان را از حرام پر كرده‌ايد هم اكنون خشم من بر شما شدّت يافته است و جز دورى از من بهره‌اى نداريد .\r\nابو الصّديق ناجى گفته است : سليمان ( ع ) با جمعى براى طلب باران بيرون آمد .\r\nمورچه‌اى را ديد كه بر پشت افتاده و دست و پاها را به سوى آسمان بلند كرده و\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمىگويد : پروردگارا ما آفريده‌هايى از آفريدگان توايم و از روزى تو بىنياز نيستيم به سبب گناهان ديگران ما را نابود مگردان . سليمان به همراهانش گفت : بازگرديد كه با دعاى ديگران سيرآب مىشويد .\r\nاوزاعى گفته است : مردم براى طلب باران بيرون آمدند . بلال بن سعيد از ميان آنها برخاست و حمد و ثناى الهى را به جاى آورد و سپس گفت : اى گروه حاضران آيا شما به كردار بد خويش اعتراف نداريد : گفتند : بلى ، گفت : بار خدايا شنيده‌ايم كه تو فرموده‌اى :\r\n ما عَلَى الْمُحْسِنِينَ مِنْ سَبِيلٍ  و ما به اعمال بد خويش اعتراف مىكنيم . آيا جز اين است كه آمرزش تو براى امثال ماست ؟ خداوندا بر ما ببخشاى و رحمت خود را شامل حال ما گردان و ما را سيرآب فرما و دستها را به آسمان بلند كرد و ديگران نيز چنين كردند . در اين هنگام باران شروع به باريدن كرد .\r\nبه مالك بن دينار گفته شد : براى ما دعا كن ، پاسخ داد : شما از دير آمدن باران نگرانيد و من در انتظار سنگ نگرانم .\r\nروايت شده است كه عيسى بن مريم ( ع ) به صحرا رفت تا طلب باران كند ، به جمعى كه همراهش بودند گفت : هر كس گناهى را مرتكب شده بازگردد . همگى بازگشتند و با او جز يك مرد باقى نماند . عيسى ( ع ) رو به او كرد و گفت : آيا تو را هيچ گناهى نيست ؛ پاسخ داد : به خدا سوگند هيچ چيزى نمىدانم ، جز اين كه يك روز نماز مىگزاردم ، زنى از برابر من گذشت با همين چشم خود به او نگريستم ، چون او از آن جا ردّ شد انگشتم را در چشمم فرو بردم و آن را بيرون كشيده به پشت سر آن زن انداختم .\r\nعيسى ( ع ) به او فرمود : دعا كن تا آمين بگوييم ، او دعا كرد . ابرها در آسمان ظاهر شد و سپس باريدند و زمينها سيرآب شد .\r\nيحيى بن غسّانى گفته است : در روزگار داوود ( ع ) مردم دچار قحطى شدند . آنان سه تن از دانشمندان خود را برگزيدند و به بيابان رفتند تا به وسيله آنها از خداوند طلب باران كنند . يكى از آنها گفت : بار خدايا ! تو در تورات خود دستور داده‌اى كسى را كه\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبر ما ستم كرده است ببخشيم . خداوندا ما بر نفس خود ستم كرده‌ايم ، پس ما را ببخش و ديگرى گفت : بار خدايا ! تو در تورات خود فرموده‌اى كه ما بردگانمان را آزاد كنيم ، خداوندا ما بردگان توايم ما را آزاد فرما . سوّمى گفت : بار الها تو در تورات خود تذكّر داده‌اى كه هر گاه گدايان بر در خانه ما ايستند آنها را نوميد باز نگردانيم . خدايا ما گدايان و مسكينان توايم ، بر در خانه‌ات ايستاده‌ايم دعاى ما را ردّ مفرما ، در همين هنگام باران باريد .\r\nعطاء سلّمى گفته است : ما دچار خشكسالى شديم ، بيرون آمديم تا از خداوند طلب باران كنيم . ناگهان در گورستان با سعدون ديوانه روبرو شديم . او به من نگريست و گفت : اى عطاء امروز روز رستاخيز است يا آنچه در گورهاست برانگيخته شده‌اند . پاسخ دادم : نه ليكن باران از ما بازداشته شده است و آمده‌ايم تا از خداوند باران بخواهيم .\r\nگفت : اى عطاء با دلهاى زمينى بيرون آمده‌ايد يا با دلهاى آسمانى ؟ گفتم : بلكه با دلهاى آسمانى گفت : اى عطاء هيهات ! به تقلّب‌گران بگو تقلّب نكنند چه ناقد و آن كه سره را از ناسره جدا مىكند بصير و بيناست . سپس به سوى آسمان نگريست و گفت : اى خدا و اى مولاى من شهرهايت را به سبب گناهان بندگانت ويران مكن ، به نامهاى مكنون و نعمتهاى تو همانهايى كه موانع آنها را پوشيده داشته است سوگند كه آبى گوارا بر ما ببار ، آبى كه بندگانت را به آن زنده كنى و شهرهايت را بدان سيرآب فرمايى ، اى كسى كه بر همه چيز توانايى . عطاء گفت : هنوز گفتارش به پايان نرسيد كه رعد و برق در آسمان ظاهر شد و باران مانند آبى كه از دهانهء مشك سرازير شود باريدن گرفت . در اين هنگام او برگشت و مىگفت :\r\n أفلح الزاهدون و العابدون * إذ لمولاهم اجاعوا البطونا « 93 »\r\nأسهروا الاعين العليلة حبّا * فانقضى ليلهم و هم ساهرونا « 94 »\r\nشغلتهم عبادة اللّه حتّى * قيل في النّاس إنّ فيهم جنونا « 95 » \r\n\r\n\r\n","description":"","footnote":"\r\n( 93 ) زاهدان و عابدان رستگار شدند زيرا به خاطر او شكمهايشان را خالى نگهداشتند .\r\n( 94 ) چشمان دردمند خود را به خاطر دوستى او بيخوابى دادند و شبهايشان را بيدار بسر بردند .\r\n( 95 ) عبادت الهى آنها را به خود مشغول كرد تا آن جا كه در ميان مردم گفته شد آنها را ديوانگى فرا گرفته است .\r\n","page_name":" 413 ","page_number":413},
  {"content":"\r\n\r\nابن مبارك گفته است : در سالى كه در مدينه قحطى سختى بود به آن جا وارد شدم .\r\nمردم براى طلب باران از شهر بيرون مىرفتند و من هم با آنها همراه شدم . ناگهان غلام سياهى را ديدم در حالى كه دو پارچه كتان در بر كرده يكى را شلوار خود ساخته و ديگرى را بر دوش انداخته است آمد و در كنارم نشست و شنيدم مىگفت : بار الها كثرت گناهان و كردار زشت بندگان چهره‌ها را در پيشگاه تو كهنه و كريه ساخته است . خدايا باران آسمان را از ما بازداشته‌اى تا بدين وسيله ما را تنبيه و مجازات كنى ، اى بردبار صاحب وقارى كه بندگانت جز نيكى از تو انتظار ندارند ، همين ساعت همين ساعت آنها را سيرآب گردان ، پيوسته السّاعة السّاعة مىگفت تا آسمان به ابر پوشيده شد و باران از هر سو باريدن گرفت . ابن مبارك گفته است : من نزد فضيل رفتم ، او گفت تو را اندوهگين مىبينم ؟ پاسخ دادم : ديگرى بر ما سبقت گرفت و بى ما دوستى او را يافت ، و داستان را براى او گفتم . فضيل نعره‌اى زد و بيهوش بر زمين افتاد .\r\nمىگويم : از طريق خاصّه ( شيعه ) از اهل بيت ( ع ) روايت شده است : « از جمله مواعظى كه خداوند به عيسى بن مريم ( ع ) فرمود اين است : اى عيسى به ستمگران بنى اسرائيل بگو چهره‌هايتان را شسته و دلهايتان را چركين و آلوده كرده‌ايد ، آيا به من مغرور و يا بر من گستاخ شده‌ايد ؟ براى مردم دنيا خود را خوشبو مىكنيد در حالى كه درون شما در پيش من به منزلهء مردارى گنديده است . گويا شما گروهى مردگانيد . اى عيسى ( ع ) به آنها بگو از كسبهاى حرام دست باز داريد ، و در برابر دشنامگويى ناشنوا باشيد ، و با دل به سوى من رو آوريد ، چه من خواهان صورت ظاهر شما نيستم ، اى عيسى ! به ستمگران بنى اسرائيل بگو در حالى كه شما اموال حرام را در آغوش داريد و بتها را در خانه‌هايتان نگه مىداريد مرا نخوانيد زيرا من سوگند خورده‌ام كه هر كس از شما مرا بخواند اجابتش كنم و اجابت خود را نسبت به آنها لعنت براى آنان قرار دهم تا متفرّق و پراكنده شوند . » « 96 »\r\n\r\n\r\n","description":"","footnote":"\r\n( 96 ) عدّة الدّاعى پايان باب سوّم ، ص 102 .\r\n","page_name":" 414 ","page_number":414},
  {"content":"\r\n\r\nاز پيامبر خدا ( ص ) نقل كرده‌اند كه فرموده است : « به من وحى شد كه اى برادر رسولان و اى برادر انذار كنندگان قوم خود را انذار و هشدار ده كه داخل خانه‌اى از خانه‌هاى من ، و وارد بر هيچ بنده‌اى از بندگان من نشوند كه بر ذمّه يكى از آنها مظلمه را باشد ، زيرا مادام كه در پيشگاه من به نماز مىايستد او را لعن مىكنم تا آنگاه كه مظلمه را برگرداند در اين هنگام ( كه مظلمه را رد كرده ) من گوش اويم ، همان گوشى كه با آن مىشنود ، و چشم اويم ، همان چشمى كه با آن مىبيند ، و از جملهء دوستان و برگزيدگان من مىباشد و با پيامبران و صدّيقان و شهيدان در بهشت همسايه من خواهد بود . » « 97 » از امير مؤمنان ( ع ) روايت شده كه فرموده است : « خداوند به عيسى ( ع ) وحى فرمود كه به بنى اسرائيل بگو : به خانه‌اى از خانه‌هاى من جز با چشمانى فرو هشته و دلهايى پاك و دستهايى پاكيزه وارد نشويد ؛ و آنان را آگاه كن كه من دعاى هيچ يك از آنها و هيچ كس از آفريدگان را كه نزد او مظلمه‌اى باشد اجابت نمىكنم . » « 98 » در حديث قدسى آمده است : « از تو دعا و از من اجابت است . و هيچ دعايى جز دعاى خورندهء حرام از من محجوب نيست . » از پيامبر خدا ( ص ) نقل شده است : « كسى كه مىخواهد دعايش به اجابت برسد كسب و كار و طعام خود را پاكيزه بدارد » ؛ و در پاسخ كسى كه گفت : دوست دارم دعايم به اجابت برسد فرمود : « معاش خود را پاكيزه بدار و حرام به شكم خود وارد مكن . » « 99 » از امام صادق ( ع ) روايت است : « هر كس شاد مىشود كه دعايش به اجابت برسد بايد طعام و كسب خود را حلال و پاكيزه كند . » « 100 » و نيز فرموده است : « ترك يك لقمه حرام در نزد خداوند محبوبتر از دو هزار ركعت نماز مستحبّى است ؛ و ترك يك ششم درهم حرام در پيشگاه خداوند برابر هفتاد حجّ مقبول است . » « 101 »\r\n\r\n\r\n","description":"","footnote":"\r\n( 97 ) عدة الدّاعى پايان باب سوّم ، ص 102 .\r\n( 98 ) عدة الدّاعى پايان باب سوّم ، ص 102 .\r\n( 99 ) عدة الدّاعى پايان باب سوّم ، ص 102 .\r\n( 100 ) عدة الدّاعى پايان باب سوّم ، ص 102 .\r\n( 101 ) عدة الدّاعى پايان باب سوّم ، ص 102 .\r\n","page_name":" 415 ","page_number":415},
  {"content":"\r\n\r\nاز پيامبر خدا ( ص ) نقل شده كه فرموده است : « اگر آن قدر نماز بگزاريد كه مانند ميخ لاغر شويد ، و روزه بگيريد تا مانند گوژپشتان شويد خداوند از شما نمىپذيرد جز آن كه داراى تقوايى باز دارنده باشيد . » « 102 » و نيز فرموده است : « عبادت با خوردن حرام مانند ساختمان كردن بر روى شنزار است ؛ » و گفته شده : « بر روى آب است . » « 103 » و نيز : « با عمل نيك همان مقدار دعا كافى است كه نمك براى طعام كافى است . » « 104 » همهء اين احاديث را كتاب عدّة الدّاعى روايت كرده و من از آن كتاب و جز آن ده آداب ديگر براى دعا اضافه بر آنچه غزّالى ذكر كرده به شرح زير استفاده و استخراج كرده‌ام .\r\n1 - نام حاجت را بردن . ابو عبد اللّه فرّاء از امام صادق ( ع ) روايت كرده است :\r\n« خداوند مىداند بنده‌اش هنگامى كه دعا مىكند چه مىخواهد ليكن دوست دارد كه حوايج به درگاهش شرح داده شود . » « 105 » از كعب الاحبار نقل شده كه در تورات نوشته شده است : اى موسى ! من از آفريدگانم غافل نيستم ليكن دوست دارم آواز دعاى بندگانم را به فرشتگانم بشنوانم و ملائكهء نگهبان تقرّب فرزندان آدم را به من ببينند ، با در نظر گرفتن اين كه من آنها را در وصول به اين تقرّب توان داده و اسباب آن را برايشان فراهم ساخته‌ام .\r\n2 - تعميم در دعا ، ابن قدّاح از ابى عبد اللّه ( ع ) نقل كرده كه پيامبر خدا ( ص ) فرموده است : « هر گاه كسى از شما دعا كند براى عموم دعا كند كه آن دعا به اجابت نزديكتر است . » « 106 » 3 - اجتماع در دعا ، خداوند متعال فرموده است :  وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ \r\n\r\n\r\n","description":"","footnote":"\r\n( 102 ) عدّة الدّاعى پايان باب سوّم ، ص 102 .\r\n( 103 ) عدّة الدّاعى پايان باب سوّم ، ص 102 .\r\n( 104 ) عدّة الدّاعى پايان باب سوّم ، ص 102 .\r\n( 105 ) كافى ، ج 2 ، ص 476 .\r\n( 106 ) همان مأخذ ، ص 487 .\r\n","page_name":" 416 ","page_number":416},
  {"content":"\r\n\r\n« 107 » ؛ و نيز دستور داد كه براى مباهله اجتماع كنند .\r\nابو خالد روايت كرده كه ابو عبد اللّه ( ع ) فرموده است : هر گاه چهل نفر مرد نزد هم اجتماع كنند و در امرى خداوند را بخوانند حقّ تعالى دعاى آنها را مستجاب مىكند ؛ و اگر چهل نفر نبودند و چهار نفر بودند ده بار خدا را بخوانند خداوند دعايشان را اجابت مىكند ؛ و چنانچه چهار نفر نباشند و يك نفر باشد چهل بار خدا را بخواند خداوند عزيز جبّار دعايش را مستجاب مىكند . » « 108 » عبد الأعلى از آن حضرت روايت مىكند : « هر گاه چهار گروه گرد هم آيند كه براى مطلبى به درگاه خدا دعا كنند جز اين نيست كه با اجابت آن دعا از هم جدا مىشوند . » « 109 » علىّ بن عقبه از مردى از ابى عبد اللّه ( ع ) روايت كرده كه آن حضرت فرموده است : « هر گاه امرى پدرم را اندوهگين مىساخت زنان و كودكان را جمع مىكرد ، سپس دعا مىكرد و آنها آمين مىگفتند . » « 110 » سكونى از آن حضرت روايت كرده است كه : « دعا كننده و آمين‌گو در ثواب شريكند . » « 111 » 4 - گريستن در حال دعا . در عدّة الدّاعى « 112 » آمده است كه آن مهمترين آداب دعا و بالاترين حالات آن است ، زيرا :\r\nاوّلا - گريه دلالت بر رقّت قلب دارد و رقّت دل نشانهء اخلاصى است كه موجب استجابت دعاست . امام صادق ( ع ) فرموده است : « هر گاه بدنت لرزيد و چشمت گريست و قلبت ترسيد پس بگير ، بگير كه حاجتت نزديك و به تو توجهى شده است . » « 113 » و نيز همان طورى كه در حديث آمده خشكى چشم ناشى از قساوت دل و\r\n\r\n\r\n","description":"","footnote":"\r\n( 107 ) كهف / 28 : با كسانى باش كه پروردگار خود را صبح و عصر مىخوانند .\r\n( 108 ) كافى ، ج 2 ، ص 487 .\r\n( 109 ) كافى ، ج 2 ، ص 487 .\r\n( 110 ) كافى ، ج 2 ، ص 487 .\r\n( 111 ) كافى ، ج 2 ، ص 487 .\r\n( 112 ) عدّة الدّاعى ، ص 119 .\r\n( 113 ) كافى ، ج 2 ، ص 478 .\r\n","page_name":" 417 ","page_number":417},
  {"content":"\r\n\r\nگوياى دورى از رحمت خداست . از جملهء چيزهايى كه خداوند به موسى وحى فرمود اين است : اى موسى ! آرزوهايت را در دنيا دراز مكن تا دلت سخت نشود ، و سخت‌دل از من دور است » « 114 » ؛ و نيز دعاى سخت‌دل مردود است . چه امام صادق ( ع ) فرموده است : « خداوند دعاى سخت‌دل را نمىپذيرد . » « 115 » ثانيا - گريه دلالت بر انقطاع از خلق و زيادى خشوع نسبت به خالق دارد . پيامبر خدا ( ص ) فرموده است : « هر گاه خداوند بنده‌اى را دوست بدارد نوايى از حزن و اندوه در دل او برقرار مىكند ، چه خداوند هر دل اندوهگين را دوست مىدارد ، و كسى را كه از خوف خدا بگريد هرگز وارد دوزخ نمىكند ، مگر آن كه شير به پستان باز گردد ، و هرگز غبار جهاد در راه خدا و دود جهنّم در بينى مؤمن جمع نمىشود ، و هر گاه خداوند بنده‌اى را دشمن بدارد نواى خنده‌اى در دلش قرار مىدهد ، و خنده‌دل را مىميراند ، و اللّه لا يحبّ الفرحين . » « 116 » ثالثا - گريه موافق با اوامر حقّ تعالى و سفارشهايى است كه به پيامبرانش كرده در آن جا كه فرموده است : « اى عيسى ! از چشمانت اشك و از دلت خوف و خشيت به من ببخش . » « 117 » و به موسى ( ع ) فرموده است : « در هنگامى كه با من مناجات مىكنى با خوفى برخاسته از دلى بيمناك با من مناجات كن . . . » تا آن جا كه مىگويد : « از كثرت گناهان مانند كسى كه از دشمنش بگريزد به من فرياد زن . » « 118 » رابعا - در گريه ويژگيها و ثوابهايى است كه در ديگر طاعات يافت نمىشود ، سپس صاحب عدّه اخبار بسيارى را در فضيلت گريستن به هنگام دعا نقل كرده كه شايد\r\n\r\n\r\n","description":"","footnote":"\r\n( 114 ) كافى ، ج 2 ، ص 329 .\r\n( 115 ) همان مأخذ ، ج 2 ، ص 475 .\r\n( 116 ) ارشاد ديلمى صدر حديث در باب حزن ، و تمام آن در باب گريه از خوف خدا . و خداوند شادمندان را دوست نمىدارد .\r\n( 117 ) امالى شيخ ، مستدرك حاكم ، ج 2 ، ص 294 ؛ تحف العقول ابن شعبه بطور مرسل ، ص 501 ؛ كافى كلينى ، ج 8 ، ص 141 بطور مسند .\r\n( 118 ) كافى ، ج 8 ، ص 42 .\r\n","page_name":" 418 ","page_number":418},
  {"content":"\r\n\r\nدر جاى ديگرى از اين كتاب آنها را ذكر كنيم .\r\nپس از اين گفته است : اگر گريه بر تو دست ندهد خود را به گريه وادار كن ، چه امام صادق ( ع ) فرموده است : « و اگر تو را گريه‌اى نيست خود را به گريه وادار كن . » « 119 » از سعيد بن يسار نقل شده كه گفته است : به ابى عبد اللّه ( ع ) عرض كردم : آيا اگر در دعا گريه به من دست ندهد خود را به گريه وادار كنم ؟ فرمود : « آرى هر چند به اندازه سر مگسى باشد . » « 120 » از ابى حمزه روايت است كه ابى عبد اللّه ( ع ) به ابى بصير فرمود : « اگر از وقوع امرى بيمناك شدى و يا حاجتى داشتى ابتدا خداوند را به گونه‌اى كه سزاوار اوست حمد و ثناگو و سپس بر پيامبرش صلوات بفرست و خود را به گريه وادار كن اگر چه به اندازه سر مگسى باشد . پدرم مىفرمود : نزديك‌ترين حالات بنده به پروردگار عزّ و جلّ زمانى است كه در سجده و گريان باشد . » « 121 » و نيز از آن حضرت نقل شده است : « اگر گريه‌ات نمىآيد خود را به گريه وادار كن كه اگر به اندازهء سر مگسى اشك بريزى به‌به ( خوشا به حالت ) . » « 122 » 5 - اعتراف به گناه پيش از اظهار حاجت . اين امر نيز گوياى گسستن از خلق و پيوستن به حقّ و فروتنى نفس است « و كسى كه براى خدا فروتنى كند خداوند مرتبهء او را بلند مىگرداند » ؛ « و خدا در نزد دلهاى شكسته است . » روايت شده است : « عابدى هفتاد سال خداوند را عبادت كرد در حالى كه روزها را روزه مىداشت و شبها را به عبادت بسر مىبرد . از خداوند حاجتى خواست ، ليكن حاجتش برآورده نشد . او خطاب به نفس خويش كرد و گفت : از تو بدبختم اگر در تو خيرى بود حاجتت برآورده شده بود . در اين هنگام خداوند فرشته‌اى بر او فرو فرستاد و گفت : اى فرزند آدم لحظه‌اى كه در آن خود را نكوهش و تحقير كردى بهتر از عبادتهاى گذشته توست . » از امام صادق ( ع ) نقل شده كه فرموده است : « هر گاه در يكى از شما رقّت دل\r\n\r\n\r\n","description":"","footnote":"\r\n( 119 ) كافى ، ج 2 ، ص 483 .\r\n( 120 ) كافى ، ج 2 ، ص 483 .\r\n( 121 ) كافى ، ج 2 ، ص 483 .\r\n( 122 ) كافى ، ج 2 ، ص 483 .\r\n","page_name":" 419 ","page_number":419},
  {"content":"\r\n\r\nحاصل شود دعا كند ، زيرا دل تا پاك نشود رقّت پيدا نمىكند . » « 123 » و بسا همين رقّت قلب سبب گريه و ريزش اشك شود ، كه اين خود يكى از آداب دعاست ؛ و در فوايد اين ادب همين بس كه سبب ادب ديگر است . امام صادق ( ع ) فرموده است : جز اين نيست كه در دعا نخست مدح و ثناى الهى و سپس اقرار به گناه و پس از آن اظهار حاجت است .\r\nبه خدا سوگند هيچ بنده‌اى جز به اقرار ، از گناه بيرون نرفته است . » « 124 » آنچه در ادب دهم ذكر شده است بر اين ادب نيز دلالت دارد و اين قريب به آن است .\r\n6 - رو آوردن به خدا از ته دل ، كسى كه به تو رو نياورده استحقاق آن را ندارد كه به او رو آورى ، چنان كه اگر كسى كه مىدانى از سخن گفتن با تو غفلت كرده و از پاسخگويى به تو اعراض داشته با تو به سخن درآيد شايسته آن است كه با او سخن نگويى و از پاسخ دادن به او روى گردانى . امام صادق ( ع ) فرموده است : « كسى كه بخواهد منزلت خود را نزد خدا بداند بنگرد كه منزلت خداوند نزد او چگونه است ، زيرا خداوند بنده را در جايگاهى قرار مىدهد نظير جايگاهى كه بنده خدا را در نفس خويش در آن جايگاه فرود آورده است . » « 125 » امير مؤمنان ( ع ) فرموده است : « خداوند دعاى دل غافل را نمىپذيرد . » « 126 » سيف بن عميره از امام صادق ( ع ) روايت كرده كه فرموده است : « هر گاه خدا را بخوانى از ته دل به او رو بياور . » « 127 » در آنچه خداوند به عيسى ( ع ) وحى فرموده آمده است : « جز در حال تضرّع و زارى و يكى كردن فكر خود مرا مخوان چه هر وقت مرا بخوانى به همان گونه تو را\r\n\r\n\r\n","description":"","footnote":"\r\n( 123 ) كافى ، ج 2 ، ص 477 .\r\n( 124 ) همان مأخذ ، ج 2 ، ص 484 .\r\n( 125 ) عدّة الداعى ، ص 127 ؛ مستدرك حاكم ، ج 1 ، ص 495 از پيامبر ( ص ) .\r\n( 126 ) كافى ، ج 2 ، ص 473 . در بعضى نسخه‌هاست ( دعاى بندهء غافل ) .\r\n( 127 ) همان مأخذ ، ج 2 ، ص 41 .\r\n","page_name":" 420 ","page_number":420},
  {"content":"\r\n\r\nاجابت مىكنم . » « 128 » غزّالى اين ادب را با آداب دهگانه‌اى كه ذكر كرده بيان داشته است و سزاوار بود كه آن را ادب جداگانه‌اى قرار مىداد .\r\n7 - تقدّم در دعا پيش از بروز حاجت ، پيامبر خدا ( ص ) به ابى ذرّ فرمود : « آيا كلماتى را به تو ياد ندهم كه خداوند به سبب آنها به تو نفع رساند ؟ » عرض كرد : آرى اى پيامبر خدا ، فرمود : « خدا را به ياد داشته باش تا او را در پيش روى خود ببينى ، در خوشى با خدا آشنا باش ، تا در سختى تو را بشناسد . » « 129 » هارون بن خارجه از ابى عبد اللّه ( ع ) روايت كرده كه فرموده است : « دعا در حال راحتى و آسايش نيازمنديهاى در حال بلا را بر طرف مىكند . » « 130 » در خبر صحيح آمده كه آن حضرت فرموده است : « هر كس در دعا پيشى جويد دعايش به هنگام نزول بلا اجابت مىشود ، و گفته مىشود : صداى آشنايى است و از بالا رفتن به آسمان ممنوع نمىشود ؛ و كسى كه در دعا پيشدستى نكند چون بلا به او رسد دعايش مستجاب نمىشود و فرشتگان مىگويند : اين آواز را نمىشناسيم . » « 131 » از آن حضرت روايت شده كه فرموده است : « جدّم مىفرمود : در دعا پيشدستى كنيد ، زيرا چون بنده‌اى بسيار دعا كند و بلايى به او رسد و به دنبال آن دعا كند ، گفته مىشود : آوازى آشناست ، و اگر بسيار دعا نكند و بلايى به او رسد و به دنبالش دعا كند به او گفته مىشود : تا به امروز كجا بودى ؟ » « 132 » و نيز فرموده است : « علىّ بن الحسين ( ع ) مىفرمود دعا پس از نزول بلا سودى ندارد . » « 133 »\r\n\r\n\r\n","description":"","footnote":"\r\n( 128 ) عدّة الدّاعى ، ص 127 .\r\n( 129 ) المكارم طبرسى . ص 539 بطور مسند و معنعن ( در تمام سلسله سند تصريح به لفظ عن فلان شده ) از ابى الاسود دوئلى ، او گفته است : به ربذه درآمدم و بر ابو ذر غفّارى وارد شدم . سپس حديث مزبور را ذكر كرده است .\r\n( 130 ) كافى ، ج 2 ، ص 472 .\r\n( 131 ) كافى ، ج 2 ، ص 472 .\r\n( 132 ) كافى ، ج 2 ، ص 472 .\r\n( 133 ) كافى ، ج 2 ، ص 472 .\r\n","page_name":" 421 ","page_number":421},
  {"content":"\r\n\r\nو نيز : « كسى كه از بلايى بترسد كه به دو رسد و پيش از رسيدن آن بلا براى دفع آن دعا كند خداوند هرگز آن بلا را به او نمىنماياند . » « 134 » 8 - دعا براى برادران و درخواست دعا از ايشان ، ابن ابى عمير از هشام بن سالم از ابى عبد اللّه ( ع ) روايت كرده كه فرموده است : « هر كس چهل مؤمن را در دعا مقدّم بدارد دعايش اجابت مىشود » « 135 » ؛ و تأكيد شده كه پس از فراغ از نماز شب باشد .\r\nروايت شده كه خداوند به موسى ( ع ) وحى فرمود : « اى موسى ! مرا با زبانى بخوان كه با آن گناه نكرده‌اى . عرض كرد : كجا آن براى من ميسّر است ؟ فرمود : مرا با زبان غير از خودت بخوان . » « 136 » پيامبر ( ص ) فرموده است : « هيچ چيزى در اجابت دعا سريعتر از دعاى غايب براى غايب نيست . » « 137 » فضيل بن يسار از ابى جعفر ( ع ) نقل كرده كه فرموده است : « دعايى كه بيشتر اميد استجابت آن مىرود و زودتر به اجابت مىرسد دعاى مؤمن « 138 » براى برادر دينى در پشت سر اوست . » « 139 » و نيز از آن حضرت روايت شده كه فرموده است : « زودترين دعايى كه به اجابت مىرسد دعاى برادر دينى براى برادرش در پشت سر اوست . چون ابتدا به دعا براى برادرش كند فرشته‌اى كه بر او موكّل است مىگويد : آمين و براى تو دو چندان است . » « 140 » عبد اللّه بن سنان از ابى عبد اللّه ( ع ) روايت كرده كه فرموده است : « دعاى انسان براى برادر دينىاش در پشت سر او روزى را زياد و ناخوشى را بر طرف مىكند . » « 141 » از آن حضرت روايت شده كه پيامبر خدا ( ص ) فرموده است : « هيچ مؤمنى نيست\r\n\r\n\r\n","description":"","footnote":"\r\n( 134 ) كافى ، ج 2 ، ص 472 .\r\n( 135 ) كافى ، ج 2 ، ص 509 .\r\n( 136 ) عدّة الدّاعى ، ص 128 .\r\n( 137 ) كافى ، ج 2 ، ص 510 ؛ سنن ابو داوود ، ج 1 ، ص 352 .\r\n( 138 ) كافى ، « دعوة المرء » .\r\n( 139 ) كافى ، ج 2 ، ص 507 باب « الدعاء للاخوان به ظهر الغيب » به ترتيب شماره 1 .\r\n( 140 ) كافى ، ج 2 ، ص 507 باب « الدعاء للاخوان به ظهر الغيب » به ترتيب شماره 4 .\r\n( 141 ) كافى ، ج 2 ، ص 507 باب « الدعاء للاخوان به ظهر الغيب » به ترتيب شماره 5 .\r\n","page_name":" 422 ","page_number":422},
  {"content":"\r\n\r\nكه براى مردان مؤمن و زنان مؤمنه دعا كند جز اين كه خداوند مانند آنچه را براى ايشان دعا كرده است به شمارهء هر مرد مؤمن و زن مؤمنه‌اى كه از آغاز روزگار تا روز قيامت به دنيا آيد به او باز مىگرداند . همانا بنده‌اى باشد كه در روز قيامت دستور داده مىشود او را به دوزخ برند و بدان سو كشيده مىشود ، مردان مؤمن و زنان مؤمنه مىگويند : پروردگارا اين است آن كه براى ما دعا مىكرد شفاعت ما را در بارهء او بپذير ، خداوند شفاعت آنان را مىپذيرد و او نجات مىيابد . » « 142 » علىّ بن ابراهيم از پدرش حديث كرده كه گفته است : عبد اللّه بن جندب را در موقف ( عرفات ) ديدم ، و من وقوفى بهتر از وقوف او مشاهده نكرده‌ام ، پيوسته دستهايش به سوى آسمان بلند و اشكهايش بر گونه‌هايش روان بود ، بطورى كه بر زمين مىريخت .\r\nهمين كه مردم از آن جا برگشتند به او گفتم : اى ابا محمّد من وقوفى بهتر از وقوف تو نديدم ، گفت : به خدا سوگند من جز براى برادران دينى خود دعايى نكردم ، و اين بدان سبب بود كه ابو الحسن امام موسى بن جعفر ( ع ) به من فرمود : « هر كس براى برادر دينى خود در پشت سر او دعا كند از عرش به او ندا مىشود كه براى تو صدهزار برابر است » ؛ از اين رو خوش نداشتم صد هزار دعاى تضمين شده را به خاطر يك دعا كه نمىدانم به اجابت مىرسد يا نه ترك كنم . « 143 » 9 - در نيازهاى خود جز بر خداوند اعتماد نكند ، و اين حالت از مكمّلات دعاست ، خداوند متعال فرموده است :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  . « 144 » حفص بن غياث از ابى عبد اللّه ( ع ) روايت كرده كه فرموده است : « هر گاه كسى بخواهد كه هر چه از خداوند مسألت مىكند خداوند به او عطا كند بايد از همهء مردم چشم پوشد و اميدى جز به بارى تعالى نداشته باشد . هنگامى كه خداوند اين حالت را از دل او بداند هر چه از او بخواهد به او مىدهد . » « 145 »\r\n\r\n\r\n","description":"","footnote":"\r\n( 142 ) كافى ، ج 2 ، ص 507 باب « الدعاء للاخوان به ظهر الغيب » به ترتيب شماره 1 و 4 و 2 و 5 .\r\n( 143 ) كافى ، ج 2 ، ص 508 ، باب الدّعاء للاخوان به ظهر الغيب .\r\n( 144 ) طلاق / 3 : و هر كس بر خداوند توكّل كند او را كفايت مىكند .\r\n( 145 ) كافى ، ج 2 ، ص 148 ، شماره 2 .\r\n","page_name":" 423 ","page_number":423},
  {"content":"\r\n\r\nضمن آنچه خداوند به يكى از پيامبرانش وحى فرموده آمده است : « به عزّت و جلالم سوگند من آرزوى هر كسى را كه به ديگرى غير از من چشم اميد دوخته باشد به نوميدى مىكشانم ، و در ميان مردم بر او جامه خوارى مىپوشانم ، و او را از رحمت و فضل خود دور مىگردانم . آيا بندهء من در سختيها از ديگرى انتظار كمك دارد در صورتى كه رفع آنها در دست من است و به ديگرى چشم اميد دوخته در حالى كه من بىنياز و بخشنده‌ام ؛ كليد درهاى بسته به دست من است ، و درگاهم به روى كسانى كه مرا بخوانند گشوده است . آيا نمىدانيد كسى را كه بلايى به او رسيده بر طرف كردن آن جز از من از كس ديگر ساخته نيست ؛ پس چرا از من روى مىگرداند و اميد و آرزو از ديگرى دارد . در حالى كه من از جود و كرم خود آنچه را از من درخواست نكرده به او بخشيده‌ام امّا او از من روى گردانيده و از من درخواستى نكرده و در بلايى كه دچار شده از ديگرى تقاضاى كمك كرده است . من خدايى هستم كه پيش از درخواست مىبخشم در اين صورت آيا ممكن است از من درخواست شود و نبخشم ؟ هرگز ، آيا جود و كرم از آن من نيست ، آيا زمان دنيا و آخرت در دست من قرار ندارد ؟ اگر اهل آسمانهاى هفتگانه و زمينها همگى درخواست عطا و بخشش كنند و حاجت يكايك آنها را برآورم در ملك و قدرت من به اندازهء بال مگسى كاستى پديد نمىآيد ، و چگونه ممكن است مملكتى كه من سرپرست آنم دچار كاستى شود ، چه بدبخت است كسى كه نافرمانى من كند ، و حرمت مرا پاس ندارد . » « 146 » اين خبر را امام صادق ( ع ) از پدرانش از امير مؤمنان ( ع ) روايت كرده است .\r\nاز پيامبر خدا ( ص ) نقل شده كه فرموده است : « هر كس از توسّل به مخلوق چشم پوشد و به من متوسّل شود من روزى او را در آسمانها و زمين ضامنم ، و اگر مرا بخواند او را اجابت مىكنم ، و چنانچه از من بخواهد به او مىبخشم ، و اگر طلب آمرزش كند او را مىآمرزم ، و هر كس از من چشم پوشد و به مخلوق متوسّل شود اسباب آسمانها و زمين را\r\n\r\n\r\n","description":"","footnote":"\r\n( 146 ) كافى ، ج 2 ، ص 66 با اضافاتى ؛ فقه الرّضا نظير آن ؛ مستدرك الوسائل ، ج 2 ، ص 288 .\r\n","page_name":" 424 ","page_number":424},
  {"content":"\r\n\r\nاز دسترس او قطع مىكنم و اگر از من بخواهد به او نمىبخشم و اگر مرا بخواند اجابتش نمىكنم . » « 147 » 10 - از امام صادق ( ع ) روايت شده كه فرموده است : « ادب دعا را نگهدار و بنگر چه كسى را مىخوانى ، و چگونه او را مىخوانى و براى چه او را مىخوانى . عظمت و كبريايى خداوند را رعايت كن ، و علم او را به آنچه در ضمير تو است ، و آگاهى او را بر اسرار تو و آنچه از حقّ و باطل در درون تو نهفته است به چشم دل بنگر ، و راه نجات و هلاك خود را بشناس تا مبادا از خداوند چيزى بخواهى كه شايد هلاكت تو در آن باشد در حالى كه گمان كنى نجات تو در آن است ، خداوند متعال فرموده است :  وَ يَدْعُ الْإِنْسانُ بِالشَّرِّ دُعاءَهُ بِالْخَيْرِ وَ كانَ الْإِنْسانُ عَجُولًا  « 148 » . بينديش چه چيزى درخواست مىكنى ، و براى چه آن را تقاضا دارى ، و دعا عبارت از استجابت تو در همه چيز براى حقّ ، و پالايش دل در مشاهدهء ربّ ، و ترك همهء اختيارات و تسليم همگى امور خود چه ظاهر و چه باطن آنها به پروردگار است . و اگر تو شرايط دعا را به جا نياورى نبايد در انتظار اجابت باشى چه او آشكار و نهان را مىداند ، و شايد او را به چيزى مىخوانى كه مىداند قصد تو خلاف آن است . يكى از صحابه به ديگرى گفت : شما با دعا كردن انتظار باران داريد و من انتظار سنگ دارم .\r\nو بدان اگر خداوند ما را به دعا كردن فرمان نداده بود ، و ما خود از روى اخلاص او را مىخوانديم تفضّل مىفرمود و دعاى ما را اجابت مىكرد چه رسد به اين كه خداوند اجابت را براى كسى كه شرايط دعا را رعايت كند ضامن شده است . از پيامبر خدا ( ص ) در بارهء اسم اعظم الهى پرسش شد ، فرمود : ( همهء اسمهاى خداوند اعظم‌اند ) ؛ و بايد دلت را از هر چه غير خداست تهى گردانى . و به هر نامى كه مىخواهى او را بخوانى ، و در حقيقت خداوند به نامى بدون نام ديگر اختصاص ندارد بلكه خداوند واحد قهّار است .\r\n\r\n\r\n","description":"","footnote":"\r\n( 147 ) صحيفة الرّضا ( ع ) ، ص 2 .\r\n( 148 ) اسراء / 13 : و انسان بديها را طلب مىكند همان گونه كه خوبيها را مىطلبد و انسان همواره شتابكار است .\r\n","page_name":" 425 ","page_number":425},
  {"content":"\r\n\r\nپيامبر خدا ( ص ) فرموده است : « خداوند دعاى دل غافل را اجابت نمىكند . » بارى اگر آنچه از شرايط دعا را كه برايت ذكر كردم به جا آورى و درونت را براى خدا خالص گردانى تو را به يكى از سه چيز مژده مىدهم : يا آنچه را درخواست كرده‌اى به زودى اجابت مىشود ، و يا آنچه از خواست تو بزرگتر و مهمّتر است برايت ذخيره مىگردد ، و يا بلايى از تو دفع مىشود كه اگر تو را فرا مىگرفت نابود مىشدى . از پيامبر خدا ( ص ) نقل است كه : خداوند فرموده است : « كسى كه ذكر من او را از درخواست از من باز دارد آنچه را برتر از چيزى است كه به درخواست‌كنندگان مىدهم به او خواهم داد . » « 149 » امام صادق ( ع ) فرموده است : « يك بار خدا را خواندم و اجابتم فرمود ليكن حاجتم را فراموش كردم ، زيرا اجابت او به سبب توجّه حقّ تعالى به بنده‌اش در هنگام دعاست و اين بزرگتر و گرانقدرتر از چيزى است كه بنده خواستار آن است ، هر چند بهشت و نعمتهاى جاودان آن باشد . امّا اين نوع دعا را جز عالمان محبّ و عارفان بحقّ كه برگزيدگان خدا و خاصّان اويند نمىتوانند به جا بياورند . » « 150 »\r\n\r\nفصل : غلط خواندن دعا مكروه است\r\n( 1 ) مىگويم : از جملهء محسّنات و كمالات دعا اين است كه غلط خوانده نشود ، از ابى جعفر امام جواد ( ع ) روايت شده كه فرموده است : « دو نفر كه در نسب و دين با هم برابرند آن كه با ادب‌تر است نزد خدا افضل است . راوى مىگويد : عرض كردم : فدايت شوم برترى او را در ميان مردم و مجالس مىدانم . برترى او نزد خداوند به چه سبب است ؟ فرمود : قرآن را به همان گونه كه نازل شده است تلاوت مىكند و دعا را بدون غلط مىخواند ، چه دعاى غلط به آسمان بالا نمىرود . » « 151 » خلاصهء آنچه در عدّة الدّاعى در اين باره آمده اين است : در دعا حفظ اعراب الفاظ شرط اجابت و ترتّب ثواب بر آن نيست ، بلكه شرط تماميّت فضيلت و كمال منزلت و\r\n\r\n\r\n","description":"","footnote":"\r\n( 149 ) مصباح الشريعة باب نوزدهم .\r\n( 150 ) مصباح الشريعة باب نوزدهم .\r\n( 151 ) عدّة الدّاعى ، ص 10 .\r\n","page_name":" 426 ","page_number":426},
  {"content":"\r\n\r\nعلوّ رتبهء آن است ، و اين كه امام ( ع ) فرموده است : « و دعا را بدون غلط مىخواند » ، از باب ستايش آن است ، چه دعا اگر بىاعراب و غلط نباشد معانى آن روشن و دلالت آن ظاهر است ، و الفاظى كه دلالت آنها بر معانى خود روشن است برتر از الفاظى است كه مبهم است و بايد آنها را تأويل كرد ؛ و نيز دعاى با اعراب و بدون غلط فصيحتر است و در دعا فصاحت مورد نظر است ، بويژه اگر مأثور از ائمه ( ع ) باشد تا آن دليل فصاحت گوينده و نمايانگر فضيلت معصوم باشد ؛ و نيز اگر لفظ داراى اعراب باشد چنانچه شنونده نحوى است طبع او از شنيدن آن بيزار نمىشود ليكن اگر بدون اعراب و غلط باشد طبع او از آن نفرت يافته و بسا از آن آزرده نيز مىشود .\r\nگفته‌اند : اعمش به سخنان مردى گوش داد كه در گفتارش مرتكب غلط مىشد .\r\nگفت : اين كيست كه سخن مىگويد و دل مرا آزار مىدهد . نقل كرده‌اند مردى به مرد ديگر گفت : آيا اين جامه را مىفروشى ؟ پاسخ داد : لا عافاك اللّه ( نه خدا تو را عافيت دهد ) او گفت : اگر اين را بدانيد دانا شده‌ايد ، بگو : لا و عافاك اللّه ( نه و خدا تو را عافيت دهاد ) .\r\nنقل شده است مردى به يكى از بزرگان در برابر پرسشى كه از او كرد گفت : لا و اطال اللّه بقاك ، آن بزرگ گفت : من هيچ واوى نديدم كه موقعيّتش از اين واو بهتر باشد .\r\nاين كه امام ( ع ) فرموده است : « دعاى غلط به آسمان بالا نمىرود » به اين معناست كه دعاى غلطى كه اهل فنّ بر غلط بودن آن گواهى دهند چنانچه معنا را دگرگون كند به آسمان بالا نمىرود ، و مطابق آنچه هست به دعا كننده ثواب داده مىشود بلكه پاداش او بر وفق نيّت و قصد وى از دعا خواهد بود .\r\nآنچه مؤيّد اين مطلب است روايت محمّد بن يعقوب از عليّ بن ابراهيم از پدرش از نوفلى از سكونى از ابى عبد اللّه ( ع ) است كه : « پيامبر خدا ( ص ) فرموده است : شخص عجمى از امّتم چون قرآن به عجمى بخواند فرشتگان آن را به عربى بالا مىبرند . » « 152 »\r\n\r\n\r\n","description":"","footnote":"\r\n( 152 ) كافى ، ج 2 ، ص 616 ، شماره 1 .\r\n","page_name":" 427 ","page_number":427},
  {"content":"\r\n\r\nعلاوه بر اين ما در دعاهاى مأثور از اهل بيت ( ع ) الفاظى مىيابيم كه معانى آنها را نمىدانيم ، و اين گونه الفاظ بسيارند . از جملهء آنها نامها و قسمها و مقاصد و حاجات و فوايد و درخواستهايى است كه در اين دعاهاست . ما به اين اسامى تمسّك مىجوييم و چيزهايى را از خداوند مسألت مىكنيم در حالى كه به هيچ يك از اينها دانا نيستيم ، و هيچ كس نگفته است امثال اين گونه دعاها اگر با اعراب صحيح باشد مردود است ، با اين كه فهم عامى نسبت به معانى الفاظى كه غلط اعرابگذارى شده بيشتر از فهم نحوى نسبت به ادعيّه‌اى است كه معانى آنها روشن نبوده و بر تفسير و لغات آنها آگاه نيست ، بلكه تنها اعراب آنها را مىداند . بنابر اين خداوند به اندازهء قصد و نيّت دعا كننده به او پاداش مىدهد ، چه پيامبر خدا ( ص ) فرموده است : « اعمال بر اساس نيّات است » ؛ و نيز فرموده است : « نيّت آدمى بهتر از عمل اوست » ؛ و اينها در اين مورد نصوصى صريح‌اند .\r\nبنابر اين پاداش بر اساس نيّت است و دعا كننده از اين راه سود مىبرد و اگر پاداش بر مبناى عمل ظاهر داده مىشد او هلاك مىگرديد . همچنين پيامبر ( ص ) فرموده است :\r\n« سين بلال نزد خداوند شين است . » مردى نزد امير مؤمنان ( ع ) آمد و عرض كرد : اى امير مؤمنان ! امروز بلال با فلانى مناظره داشت و كلمات را غلط ادا مىكرد ، امّا فلانى فصيح سخن گفت و بر گفتار بلال مىخنديد . امير مؤمنان ( ع ) فرمود : « اى بنده خدا منظور از فصاحت بيان اصلاح عمل و پاكيزه ساختن آن است ، اگر فلانى اعمالش سخت غلط و اشتباه باشد فصاحت بيان و شيوايى سخن چه سودى به او مىرساند و اگر اعمال بلال در كمال درستى و پاكيزگى باشد نارسايى و سستى بيان او چه زيانى به او وارد مىكند . » اين حديث ثابت مىكند كه غلط همان‌گونه كه دامنگير الفاظ مىشود بر اعمال نيز وارد مىگردد ، و ضرر زمانى است كه غلط در عمل واقع شود نه در الفاظ . « 153 »\r\n\r\nفضيلت صلوات بر پيامبر خدا ( ص )\r\n( 1 ) خداوند متعال فرموده است :  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً  .\r\n\r\n\r\n","description":"","footnote":"\r\n( 153 ) تا اين جا از كتاب عدّة الدّاعى ، ص 10 است .\r\n","page_name":" 428 ","page_number":428},
  {"content":"\r\n\r\n« 154 » روايت كرده‌اند روزى پيامبر خدا ( ص ) وارد شد و در حالى كه اثر خوشحالى در چهرهء آن حضرت ديده مىشد ، فرمود : « جبرئيل بر من وارد شد و گفت : خداوند متعال مىفرمايد : آيا راضى نمىشوى كه از امّتت هر كس بر تو صلوات بفرستد من ده صلوات بر او بفرستم ، و هر كس از امّتت به تو سلام گويد من ده سلام به او گويم . » « 155 » و نيز فرمود : « هر كس بر من صلوات بفرستد مادام كه صلوات مىفرستد فرشتگان بر او درود مىفرستند خواه بنده كم گويد و خواه بسيار . » « 156 » و نيز : « سزاوارترين مردمان به من كسى است كه بر من بيشتر صلوات بفرستد . » « 157 » و نيز : « مؤمن را از بخل همين بس كه در نزد او نام من برده شود و بر من صلوات نفرستد . » « 158 » و نيز : « در روز جمعه بر من زياد صلوات بفرستيد . » « 159 » و نيز : « هر كس از امّتم بر من صلوات بفرستد ده حسنه براى او ثبت و ده گناه از نامهء عمل او محو مىگردد . » « 160 » و نيز : « هر كس به هنگامى كه اذان و اقامه را مىشنود بگويد : أللّهم ربّ هذه الدّعوة التّامة و الصّلاة القائمة صلّ على محمّد عبدك و رسولك و أعطه الوسيلة و\r\n\r\n\r\n","description":"","footnote":"\r\n( 154 ) احزاب / 56 : خداوند و فرشتگانش بر پيامبر درود مىفرستند ، اى كسانى كه ايمان آورده‌ايد بر او درود فرستيد و سلام گوييد و تسليم فرمانش باشيد .\r\n( 155 ) سنن دارمى ، ج 2 ، ص 317 ؛ المصابيح بغوى ، ج 1 ، ص 64 .\r\n( 156 ) سنن ابن ماجه از عامر بن ربيعه از پدرش ، شماره 907 .\r\n( 157 ) ترمذى ، ج 2 ، ص 269 و آن را حديثى حسن دانسته است ؛ ابن حبّان از ابن مسعود ؛ الدّر المنثور ، ج 5 ، ص 218 .\r\n( 158 ) مسند احمد ، ج 1 ، ص 201 از حسين بن على ( ع ) ؛ ترمذى ، ج 13 ، ص 63 ، از على ( ع ) با الفاظ ديگرى .\r\n( 159 ) سنن ابو داوود ، ج 1 ، ص 241 ، ضمن حديثى ديگر ، ابن ابى شيبه و ابن مردويه او اضافه كرده كه فرموده است : . . . زيرا بر من عرضه مىشود » ؛ الدّر المنثور ، ج 5 ، ص 219 .\r\n( 160 ) ابو يعلى به نحوى ديگر ، مجمع الزوائد ، ج 10 ، ص 161 ، نسائى در باب « في اليوم و اللّيلة » با اضافه‌اى ، المغنّى .\r\n","page_name":" 429 ","page_number":429},
  {"content":"\r\n\r\nالفضيلة و الشّفاعة يوم القيامة ، شفاعت من او را فرا مىگيرد . » « 161 » و نيز : « هر كس در كتابى بر من صلوات بفرستد مادام كه نامم در آن كتاب است فرشتگان براى او طلب آمرزش مىكنند . » « 162 » و نيز : « در زمين فرشتگانى است كه در گردشند و سلام امّتم را به من مىرسانند . » « 163 » و نيز : « هر كس بر من سلام كند خداوند روحم را به من برمىگرداند تا پاسخ سلام او را بدهم . » « 164 » يكى از بزرگان گفته است : من احاديث را مىنوشتم و در آن صلوات بر پيامبر ( ص ) را ذكر مىكردم ، ليكن سلام را نمىنوشتم . پيامبر ( ص ) را به خواب ديدم ، فرمود : « آيا در كتابت صلوات را بر من كامل نمىفرستى ؟ » من پس از آن هر چه نوشتم صلوات و سلام را بر آن حضرت ذكر كردم .\r\nمىگويم : از طريق خاصّه ( شيعه ) كافى از ابى بصير روايت كرده كه گفته است :\r\nابو عبد اللّه ( ع ) فرمود : « هنگامى كه نام پيامبر ( ص ) برده شود بر او زياد صلوات بفرستيد ، زيرا هر كس يك صلوات بر پيامبر ( ص ) بفرستد خداوند هزار بار در هزار صف از فرشتگان بر او صلوات مىفرستد ، و بر اثر صلوات خداوند و فرشتگان چيزى از آفريدگان نمىماند جز اين كه بر اين بنده درود مىفرستد ، و هر كس در اين فضيلت رغبت نكند نادان و مغرور است و خداوند و پيامبر و خاندانش از او بيزارند . » « 165 » از ابى عبد اللّه ( ع ) روايت شده كه پيامبر ( ص ) فرموده است : « كسى كه بر من صلوات بفرستد خداوند و فرشتگانش بر او صلوات مىفرستند ، هر كه خواهد كم و هر كه خواهد زياد فرستد . » « 166 »\r\n\r\n\r\n","description":"","footnote":"\r\n( 161 ) صحيح بخارى ، ج 1 ، ص 150 با اختلاف كمى در الفاظ ؛ اوسط طبرانى ؛ مجمع الزوائد ، ج 1 ، ص 333 .\r\n( 162 ) اوسط طبرانى ؛ ابو الشيخ در الثّواب و المستغفرى در « الدّعوات » از حديث ابى هريره با سند ضعيف ، المغنى .\r\n( 163 ) سنن دارمى ، ج 2 ، ص 317 ؛ المصابيح بغوى ، ج 1 ، ص 64 .\r\n( 164 ) ابو داوود ، ج 1 ، ص 470 ؛ الدّعوات الكبير بيهقى ؛ مشكاة المصابيح ، ص 86 ؛ اوسط طبرانى ، مجمع الزوائد ، ج 10 ، ص 162 .\r\n( 165 ) همان مأخذ ، ج 2 ، ص 492 ، شماره 6 .\r\n( 166 ) همان مأخذ ، ج 2 ، ص 492 ، شماره 7 .\r\n","page_name":" 430 ","page_number":430},
  {"content":"\r\n\r\nو نيز از آن حضرت نقل شده كه پيامبر خدا ( ص ) فرموده است : « صلوات بر من و خاندانم نفاق را بر طرف مىكند . » « 167 » و نيز از آن حضرت نقل شده كه پيامبر خدا ( ص ) فرموده است : « صداهايتان را با صلوات بر من بلند كنيد كه نفاق را از ميان مىبرد . » « 168 » و نيز آن حضرت فرموده است : « كسى كه ده صلوات بر محمّد و آل او بفرستد خداوند و فرشتگانش صد صلوات بر او مىفرستند و كسى كه صد صلوات بر محمّد و آل او بفرستد خداوند و فرشتگانش هزار صلوات بر او مىفرستند . آيا گفتار خداوند را نشنيده‌اى كه فرموده است :  هُوَ الَّذِي يُصَلِّي عَلَيْكُمْ وَ مَلائِكَتُهُ لِيُخْرِجَكُمْ مِنَ الظُّلُماتِ إِلَى النُّورِ وَ كانَ بِالْمُؤْمِنِينَ رَحِيماً .  « 169 » از امام باقر يا امام صادق ( ع ) روايت شده كه فرموده است : « هيچ چيزى در ترازوى عمل سنگين‌تر از صلوات بر محمّد و آل محمّد ( ص ) نيست . همانا كسى باشد كه روز قيامت اعمالش را در ترازو مىگذارند و سبك باشد . پس پيامبر ( ص ) ثواب صلوات بر او را بيرون مىآورد و در ترازو مىنهد به سبب آن سنگين مىگردد و بر كفّهء ديگر مىچربد . » « 170 » عبد السّلام بن نعيم گفته است : به ابى عبد اللّه ( ع ) عرض كردم : من وارد خانه ( كعبه ) شدم و هيچ دعايى جز صلوات بر محمّد و آل او به خاطر نداشتم ، فرمود : « بدان هيچ كس مانند تو ( در فضيلت و ثواب ) از خانه بيرون نيامده است . » « 171 » عبيد اللّه بن عبد اللّه دهقان گفته است : خدمت حضرت رضا ( ع ) شرفياب شدم ، آن حضرت به من فرمود : « معناى گفتار خداوند كه فرموده است :  وَ ذَكَرَ اسْمَ رَبِّهِ فَصَلَّى  « 172 » چيست ؟ » عرض كردم : يعنى هر زمان نام پروردگارش را به ياد آورد نماز گزارد ، فرمود :\r\n\r\n\r\n","description":"","footnote":"\r\n( 167 ) كافى ، ج 2 ، ص 492 ، شماره 8 .\r\n( 168 ) همان مأخذ ، ج 2 ، ص 493 ، شماره 13 .\r\n( 169 ) همان مأخذ ، ج 2 ، ص 493 ، شماره 13 .\r\n( 170 ) همان مأخذ ، ج 2 ، ص 494 ، شماره 15 .\r\n( 171 ) همان مأخذ ، ج 2 ، ص 494 ، شماره 17 .\r\n( 172 ) اعلى / 15 : و نام پروردگارش را به ياد آورد و نماز بخواند .\r\n","page_name":" 431 ","page_number":431},
  {"content":"\r\n\r\nاگر چنين است خداوند تكليفى نابجا و طاقت‌فرسا كرده است ، عرض كردم : قربانت شوم پس معناى آن چگونه است ؟ فرمود : « هر زمان نام پروردگارش را ياد كند بر محمّد و آل او صلوات فرستد . » « 173 » از ابى عبد اللّه ( ع ) روايت شده كه فرموده است : « هر گاه يكى از شما نماز بخواند و در نمازش نام پيامبر ( ص ) و آل او را نبرد با اين نماز راهى غير از راه بهشت مىرود . » پيامبر خدا ( ص ) فرموده است : « هر كس نام من نزد او برده شود و بر من صلوات نفرستد به دوزخ مىرود و خداوند او را ( از رحمت خود ) دور مىكند » ؛ و فرمود : « هر كس نام من نزد او برده شود و فرستادن صلوات را بر من فراموش كند راه بهشت را گم كرده است . » « 174 » از امام صادق ( ع ) روايت شده كه پيامبر خدا ( ص ) فرموده است : « هر كس من نزدش نام برده شوم و فراموش كند كه بر من صلوات بفرستد خداوند او را به راهى غير از راه بهشت خواهد برد . » « 175 » و نيز امام صادق ( ع ) فرموده است : « پدرم شنيد مردى به پرده كعبه درآويخته و مىگويد : اللّهم صلّ على محمّد . پدرم به او فرمود : اى بنده خدا صلوات را ناقص مگو و به حقّ ما ستم مكن ، بگو أللّهم صلّ على محمّد و أهل بيته . » « 176 »\r\n\r\nفضيلت استغفار\r\n( 1 ) خداوند متعال فرموده است :\r\n\r\n\r\n","description":"","footnote":"\r\n( 173 ) همان مأخذ ، ج 2 ، ص 494 ، شماره 18 .\r\n( 174 ) همان مأخذ ، ج 2 ، ص 495 .\r\n( 175 ) همان مأخذ ، ج 2 ، ص 495 ، شماره 20 ، اين حديث گوياى اين است كه فراموشى مجازاتى است از سوى حقّ تعالى در برابر برخى اعمال زشت بنده كه سبب محروميّت وى از اين فضيلت شده است . هر چند فراموشى به دليل : رفع عن امتى الخطأ و النّسيان . . . مجازات ندارد .\r\n( 176 ) همان مأخذ ، ج 2 ، ص 495 ، شماره 21 .\r\n","page_name":" 432 ","page_number":432},
  {"content":"\r\n\r\n وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلَّا اللَّهُ  « 177 » علقمة بن اسود روايت كرده كه عبد اللّه بن مسعود گفته است : در كتاب خداوند عزّ و جل دو آيه است كه بنده هر گناهى كرده باشد چون آنها را بخواند و استغفار كند خداوند او را مىآمرزد ، فرموده است :  وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ  ؛ و نيز :  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً  « 178 » خداوند متعال فرموده است :  وَ الْمُسْتَغْفِرِينَ بِالْأَسْحارِ  « 179 » ؛ و نيز :  فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً  « 180 » پيامبر خدا ( ص ) بسيار مىفرمود : « سبحانك اللّهم و بحمدك أللّهم اغفر لي إنّك أنت التوّاب الرّحيم . » « 181 » و فرموده است : « كسى كه بسيار استغفار كند خداوند براى هر غم او گشايشى و براى هر تنگى راهى براى او قرار مىدهد و از جايى كه گمان نمىبرد به او روزى مىرساند . » « 182 » و فرمود : « من هر روز هفتاد بار أستغفر اللّه و أتوب اليه مىگويم » « 183 » ؛ با اين كه خداوند گناهان گذشته و آينده او را آمرزيده بود .\r\nو فرمود : « همانا بر دلم پوششى مىافتد ، و من هر روز صدبار استغفار مىكنم . » « 184 »\r\n\r\n\r\n","description":"","footnote":"\r\n( 177 ) آل عمران / 135 : و آنها كه چون مرتكب عمل زشتى شوند يا به خويشتن ستم كنند به ياد خدا مىافتند و براى گناهان خود طلب آمرزش مىكنند .\r\n( 178 ) نساء / 110 : كسى كه كار بدى انجام دهد يا به خود ستم ورزد سپس از خداوند طلب آمرزش كند خدا را آمرزنده و مهربان خواهد يافت .\r\n( 179 ) آل عمران / 17 : . . . و استغفار كنندگان در سحرگاهان .\r\n( 180 ) نصر / 3 : پروردگارت را تنزيه كن و بستاى و از او آمرزش بخواه كه او بسيار توبه‌پذير است .\r\n( 181 ) مستدرك حاكم نظيران ، ج 1 ، ص 502 ، ابن السّنى في عمل اليوم و اللّيله ، ص 98 .\r\n( 182 ) ابن ماجه ، شماره 3819 .\r\n( 183 ) ابن ماجه ، شماره 3816 ؛ اوسط طبرانى ؛ مجمع الزوائد ، ج 10 ، ص 208 .\r\n( 184 ) ابو داوود ، ج 1 ، ص 348 ؛ صحيح مسلم ، ج 8 ، ص 72 .\r\n","page_name":" 433 ","page_number":433},
  {"content":"\r\n\r\nو فرمود : « هر كس به هنگامى كه در بسترش جاى مىگيرد سه بار بگويد :\r\nأستغفر اللّه الذي لا إله الّا هو الحيّ القيّوم خداوند گناهانش را مىآمرزد ، هر چند به اندازهء كف درياها يا به عدد ريگ بيابان يا به تعداد برگ درختان و يا به عدد روزهاى دنيا باشد . » « 185 » در حديث ديگرى آمده است : « هر كس اين ذكر را بگويد گناهانش آمرزيده مىشود هر چند از جهاد با كافران گريخته باشد . » « 186 » حذيفه گفته است : من نسبت به خانواده‌ام بد زبان بودم به پيامبر خدا ( ص ) عرض كردم : بيم آن دارم كه زبانم مرا وارد جهنّم كند ، آن حضرت فرمود : « چرا هر روز صد بار استغفار نمىكنى . » « 187 » عايشه گفته است : پيامبر خدا ( ص ) فرمود : « اگر مرتكب گناه شدى استغفار كن ، چه توبه از گناه ، پشيمانى و طلب آمرزش است . » « 188 » همچنين عايشه روايت كرده كه آن حضرت فرموده است : « اللّهم اجعلني من الّذين إذا أحسنوا استبشروا و إذا أساؤوا استغفروا » « 189 » و فرمود : « هر گاه بنده گناهى مرتكب شود و بگويد : أللّهم اغفر لي . خداوند مىفرمايد : بنده‌ام گناهى كرده و دانسته است او را پروردگارى است كه گنهكار را مؤاخذه مىكند و گناه را مىآمرزد ، بنده‌ام هر چه مىخواهى بكن من تو را آمرزيدم . » « 190 » و فرمود : « كسى كه استغفار كند بر گناه اصرار نكرده است هر چند در روز هفتاد مرتبه به آن بازگشت كند . » « 191 »\r\n\r\n\r\n","description":"","footnote":"\r\n( 185 ) ترمذى ، ج 12 ، ص 284 از ابى سعيد نقل كرده و گفته است : اين حديث حسن و غريبى است .\r\n( 186 ) ترمذى ، ج 13 ، ص 80 ؛ مستدرك ، حاكم ج 1 ، ص 511 .\r\n( 187 ) مستدرك حاكم ، ج 1 ، ص 511 ، ابن السّنى في عمل اليوم و اللّيله ص 97 .\r\n( 188 ) مسند احمد و در سلسه راويان محمّد بن يزيد واسطى است ؛ مجمع الزوائد ، ج 10 ، ص 198 .\r\n( 189 ) ابن ماجه ، شماره 3820 ، الدّعوات الكبير بيهقى ؛ مشكاة المصابيح ، ص 206 .\r\n( 190 ) ابن السنى في عمل اليوم و اللّيله ، ص 97 .\r\n( 191 ) ترمذى ، ج 13 ، ص 69 ؛ ابن السّنى في اليوم و اللّيلة ، ص 97 .\r\n","page_name":" 434 ","page_number":434},
  {"content":"\r\n\r\nو فرمود : « مردى از پيشينيان كه هرگز كار خيرى انجام نداده بود نگاهى به آسمان كرد و گفت : براى من پروردگارى است اى پروردگار مرا بيامرز ، خداوند سبحان فرمود :\r\nتو را آمرزيدم . » « 192 » و فرمود : « هر كس گناهى مرتكب شود و بداند خداوند بر آن آگاه است حقّ تعالى او را مىآمرزد هر چند از او طلب آمرزش نكند . » « 193 » و فرمود : « خداوند مىفرمايد : اى بندگان من شما همگى گنهكاريد جز كسى كه من او را مصون داشته‌ام ، پس آمرزش بخواهيد تا شما را بيامرزم ، و كسى كه بداند من مىتوانم از گناهانش درگذرم او را مىآمرزم و باك ندارم . » « 194 » و فرمود : « كسى كه بگويد : سبحانك ظلمت نفسي و عملت سوءا فاغفر لي إنّه لا يغفر الذّنوب إلّا أنت ، گناهانش را مىآمرزم هر چند مانند قطار مورچگان باشد . » « 195 » مىگويم : از طريق خاصّه ( شيعه ) سكونى از ابى عبد اللّه ( ع ) روايت كرده كه پيامبر خدا ( ص ) فرموده است : « بهترين دعا استغفار است . » « 196 » و پيامبر خدا ( ص ) فرموده است : « براى دلها زنگارى است ، مانند زنگار مس ؛ آن را با استغفار بزداييد . » « 197 »\r\n\r\n\r\n","description":"","footnote":"\r\n( 192 ) مأخذ اين حديث را نيافتم .\r\n( 193 ) اوسط طبرانى و در سلسله راويان آن ابراهيم بن هراسه است كه متروك است ؛ مجمع الزوائد ، ج 10 ، ص 211 ؛ كافى كلينى ، ج 2 ، ص 427 از امام صادق ( ع ) . علّامه مجلسى در مرآة العقول گفته است : شايد مراد علمى است كه در نفس مؤثّر واقع شود و عمل شايسته به بار آورد و گرنه هر مسلمانى به اين امر اقرار دارد و اگر انكار كند كافر است . و كسى كه پيوسته مراقب اين امر باشد و در آن درست تفكّر كند بندرت از او گناهى صادر مىشود ، و اگر مرتكب گناه شود به دنبال آن پشيمان و ترسان مىگردد و در اين صورت توبه حقيقى كرده هر چند به زبان استغفار نكرده باشد و اگر بر اثر غلبه شهوت گناهش را تكرار كند و سپس خوف از خدا او را فرا گيرد و نفس خويش را سرزنش كند فريب خورده‌اى توبه‌كار است .\r\n( 194 ) ابن ماجه به شماره 4257 از ابى ذرّ ؛ شرح السنّه بغوى از ابن عبّاس .\r\n( 195 ) الدعوات بيهقى از سخنان على ( ع ) با زياده و اختلاف ، المغنى .\r\n( 196 ) كافى ، ج 2 ، ص 504 .\r\n( 197 ) براى اين حديث از طريق شيعه مأخذى نيافتم جز در العدّه ص 194 ، اوسط طبرانى و الصغير او با اضافه‌اى ، مجمع الزوائد ج 10 ، ص 207 .\r\n","page_name":" 435 ","page_number":435},
  {"content":"\r\n\r\nعبيد بن زراره از ابى عبد اللّه ( ع ) نقل كرده كه فرموده است : « هر گاه بنده زياد استغفار كند نامهء اعمالش بالا مىرود در حالى كه مىدرخشد . » « 198 » ياسر خادم از امام رضا ( ع ) روايت كرده كه فرموده است : « استغفار مانند برگ بر درخت است كه چون درخت بجنبد برگ مىريزد ، و كسى كه از گناهى استغفار كند و باز آن را انجام دهد مانند كسى است كه پروردگارش را ريشخند كند . » « 199 » از امام صادق ( ع ) روايت شده است : « پيامبر خدا ( ص ) از هيچ مجلسى هر چند مدّت توقّفش كوتاه بود برنمىخاست ، جز اين كه بيست و پنج بار به درگاه خداوند استغفار مىكرد . » « 200 » و نيز فرموده است : « پيامبر خدا ( ص ) بامداد هر روز هفتاد بار طلب آمرزش و هفتاد بار توبه مىكرد . راوى مىگويد : عرض كردم : چگونه مىگفت ؟ فرمود : هفتاد بار استغفر اللّه ، استغفر اللّه و هفتاد بار اتوب إلى اللّه ، اتوب الى اللّه مىگفت . » « 201 » و نيز فرموده است : « استغفار و گفتن لا إله الّا اللّه بهترين عبادت است . خداوند عزيز جبّار فرموده است :  فَاعْلَمْ أَنَّهُ لا إِلهَ إِلَّا اللَّهُ وَ اسْتَغْفِرْ لِذَنْبِكَ  . » « 202 » ابو عبد اللّه ورّاق گفته است : اگر بر تو گناهانى به اندازه قطره‌هاى باران و كف درياها باشد چنانچه از روى اخلاص پروردگارت را با اين دعا بخوانى ان شاء اللّه محو خواهد شد : اللّهم إنّى استغفرك من كلّ ذنب تبت اليك منه ثمّ عدت فيه ، و أستغفرك من كلّ ما وعدتك به من نفسى ثمّ لم أف لك به ، و أستغفرك من كلّ عمل أردت به وجهك فخالطه غيرك ، و أستغفرك من كلّ نعمة أنعمت بها علىّ فاستعنت بها على معصيتك ، و أستغفرك يا عالم الغيب و الشّهادة من كلّ ذنب أتيته في ضياء النّهار و سواد اللّيل في ملاء و خلاء و سرّ و علانيّه يا حليم . گفته شده كه اين استغفار آدم ( ع ) و يا خضر ( ع ) است .\r\n\r\n\r\n","description":"","footnote":"\r\n( 198 ) كافى ، ج 2 ، باب استغفار ، ص 504 .\r\n( 199 ) كافى ، ج 2 ، باب استغفار ، ص 504 .\r\n( 200 ) كافى ، ج 2 ، باب استغفار ، ص 504 .\r\n( 201 ) كافى ، ج 2 ، باب استغفار ، ص 504 .\r\n( 202 ) كافى ، ج 2 ، باب استغفار ، ص 504 .\r\n","page_name":" 436 ","page_number":436},
  {"content":"\r\n\r\n\r\nباب سوّم برگزيده‌اى از دعاهاى مأثور كه سند آنها حذف شده است\r\n( 1 ) مىگويم : من در اين باره به ذكر دوازده دعاى كوتاه كه كافى به سند خود از اهل بيت ( ع ) روايت كرده و به سه فقره دعا از كتاب عدّة الداعي بسنده مىكنم . سپس انواع استعاذه را به همان گونه كه غزّالى نقل كرده ذكر مىكنم . هر كس خواهان دعاهاى بيشترى است مىتواند به كتابهايى كه دانشمندان ما كه رحمت خدا بر آنها باد در اين مورد گرد آورده‌اند مراجعه كند . پس از صحيفهء سجّاديه مىتوان از مصابيح سه گانه « 1 » مهج الدّعوات و اقبال و جز اينها نام برد . آنچه از كلمات اهل بيت ( ع ) در ادعيّه و اذكار مندرج در اين كتابها آمده چيزهايى است كه ديگر افراد بشر از آوردن مانند آنها عاجزند ،  إِنَّ فِي هذا لَبَلاغاً لِقَوْمٍ عابِدِينَ  . « 2 »\r\n\r\n1 - كافى « 3 » از ابى عبد اللّه ( ع ) روايت كرده\r\n( 2 ) كه فرموده است : « چون صبح و شام كنى ده بار بگو : أللّهم ما أصبحت بى من نعمة أو عافية في دين أو دنيا فمنك وحدك لا شريك لك ، لك الحمد و لك الشّكر بها علىّ يا ربّ حتّى ترضى و بعد الرّضا . هر گاه اين ذكر را بخوانى شكر نعمتهايى را كه خداوند در اين شبانه‌روز به تو ارزانى داشته است اداء كرده‌اى . » در روايت ديگرى آمده كه امام ( ع ) فرموده است : « نوح ( ع ) اين دعا را در بامداد و شام مىخواند و به همين سبب عبد شكور ( بنده شكرگزار ) ناميده شد » و آن حضرت افزود كه : پيامبر خدا ( ص ) فرموده است : « هر كس با خدا راست گفت رستگار شد . »\r\n\r\n2 - كافى « 4 » از آن حضرت ( ع ) روايت كرده است :\r\n( 3 ) اللّهم لك الحمد أحمدك و استعينك و أنت ربّى و أنا عبدك ، أصبحت على عهدك و وعدك ، و اومن\r\n\r\n\r\n","description":"","footnote":"\r\n( 1 ) مراد مصباح شيخ طوسى و مصباح كفعمى است و امكان دارد منظور مصباح المتهجّد ، مصباح كفعمى و مصباح ابن الباقى باشد چنان كه در هامش برخى از نسخه‌هاى اين كتاب ذكر شده است .\r\n( 2 ) انبياء / 106 : در اين ابلاغ روشنى است براى گروه عبادت‌كنندگان .\r\n( 3 ) ج 2 ، ص 99 ، باب الشكر ، شماره 28 و 29 .\r\n( 4 ) ج 2 ، ص 529 ، شماره 21 .\r\n","page_name":" 437 ","page_number":437},
  {"content":"\r\n\r\nبوعدك ، و اوفي بعهدك ما استطعت ، و لا حول و لا قوّة الّا باللّه وحده لا شريك له ، و أشهد أنّ محمّدا عبده و رسوله ، أصبحت على فطرة الاسلام و كلمة الاخلاص و ملّة ابراهيم ( ع ) و دين محمّد ( ص ) على ذلك أحيي و أموت إن شاء اللّه ، أحينى ما أحييتنى و أمتنى أذا أمّتني على ذلك ، و ابعثني اذا بعثتني على ذلك ، أبتغي بذلك رضوانك و اتّباع سبيلك ، اليك ألجات ظهري ، و اليك فوضت أمري ، آل محمّد أئمّتي ليس لي أئمّة غيرهم بهم أئتّم و ايّاهم أتولىّ و بهم أقتدي اللّهم اجعلهم أوليائي في الدّنيا و الآخرة و ألحقني بالصّالحين و آبائى معهم . » .\r\n\r\n3 - كافى « 5 » از آن حضرت ( ع ) روايت كرده\r\n( 1 ) كه فرموده است : « سه چيزند كه پيامبران از آدم ( ع ) به بعد آن را دست به دست كرده‌اند تا به پيامبر ما ( ص ) رسيده است و آن اين كه چون صبح مىشد مىفرمود : أللّهم إنّى أسألك ايمانا تباشر به قلبي « 6 » و يقينا حتّى أعلم أنّه لا يصيبنى الّا ما كتبت لي و رضّني بما قسمت لي » كافى گفته است برخى از اصحاب ما اين دعا را روايت كرده و بر آن افزوده‌اند : حتّى لا احبّ تعجيل ما أخّرت و لا تأخير ما عجّلت ، يا حيّ يا قيّوم برحمتك أستغيث ، أصلح لي شأني كلّه و لا تكلني الى نفسي طرفة عين أبدا و صلّى اللّه على محمّد و آله .\r\n\r\n4 - كافى « 7 » از آن حضرت ( ع ) روايت كرده\r\n( 2 ) كه فرموده است : « پدرم چون صبح مىشد مىفرمود : بسم اللّه و باللّه و الى اللّه و في سبيل اللّه و على ملّة رسول اللّه ( ص ) أللّهم إليك أسلمت نفسي و إليك فوّضت أمري و عليك توكّلت يا ربّ العالمين ، اللّهم احفظني بحفظ الايمان « 8 » من بين يديّ و من خلفي و عن يميني و عن شمالي و\r\n\r\n\r\n","description":"","footnote":"\r\n( 5 ) ج 2 ، ص 524 ، شماره 10 .\r\n( 6 ) يعنى : ايمانى كه آن را در دل من بيابى و ظاهرى و زبانى محض نباشد ، و يا به اين معناست كه : . . .\r\nايمانى كه آن را خودت در دل من ثابت نگهدارى ، باشر الأمر : يعنى خودش كار را عهده‌دار شد .\r\n( 7 ) ج 2 ، ص 525 ، شماره 13 .\r\n( 8 ) يعنى : آن را مخفى بدارى ، يا با حفظ ايمان مرا حفظ كن . يا به آنچه اهل ايمان را حفظ مىكنى مرا محفوظ بدار ، يا به حفظى كه مايه ايمنى من از خطرات دنيا و آخرت باشد ، چه مؤمن يكى از نامهاى خداوند متعال است . گفته شده حفظى كه ايمان اقتضاى آن را دارد شامل حفظ از هر چيزى است كه به دين زيان رساند همچنان كه شامل آنچه به دنيا ضرر رساند نيز مىگردد .\r\n","page_name":" 438 ","page_number":438},
  {"content":"\r\n\r\nمن فوقي و من تحتي ، لا إله الّا أنت ، لا حول و لا قوّة الا باللّه ، نسأل اللّه العفو و العافية من كلّ سوء و شرّ ما في الدّنيا و الآخرة ، أللّهم إنّي أعوذ بك من عذاب القبر و من ضغطة القبر و من ضيق القبر ، و اعوذ بك من سخطك و من سطواتك في اللّيل و النّهار ، اللّهم ربّ المشعر الحرام و ربّ البلد الحرام و ربّ الحلّ و الاحرام أبلغ محمّدا و آل محمّد عنّي السّلام ، أللّهم انّي أعوذ بدرعك الحصينة و أعوذ بجمعك أن تميتني غرقا أو حرقا أو شرقا أو قودا أو صبرا أو مستمّا « 9 » أو تردّيا في بئر أو أكيل سبع أو موت الفجاة أو بشيء من ميتات السّوء و لكن أمتني غلى فراشي في طاعتك و طاعة رسولك ( ص ) مصيبا للحقّ غير مخطئ أو في صفّ الّذين نعتّهم في كتابك « كأنّهم بنيان مرصوص « 10 » أعيذ نفسي و ولدي و ما رزقني ربّي بقل أعوذ بربّ الفلق - تا آخر سوره - أعيذ نفسي و ولدي و ما رزقني ربّي بقل أعوذ بربّ النّاس - تا آخر سوره - و مىفرمود : الحمد للّه عدد ما خلق ، و الحمد للّه مثل ما خلق ، و الحمد للّه ملء ما خلق و الحمد للّه مداد كلماته ، و الحمد للّه زنة عرشه ، و الحمد للّه رضى نفسه ، و لا إله الّا اللّه الحليم الكريم ، و لا إله الّا اللّه العليّ العظيم ، سبحان اللّه ربّ السّماوات ( السّبع ) و الأرضين و ما بينهما و ربّ العرش العظيم ، أللّهم أنّي أعوذ بك من درك الشّقاء و من شماتة الأعداء و أعوذ بك من الفقر و الوقر و أعوذ بك من سوء المنظر في الأهل و المال و الولد ، و ده بار بر محمّد و آل محمّد صلوات مىفرستاد . »\r\n\r\n5 - كافى « 11 » از آن حضرت ( ع ) نقل كرده\r\n( 1 ) كه امير مؤمنان ( ع ) مىفرموده است :\r\n\r\n\r\n","description":"","footnote":"\r\n( 9 ) شرق به فتح به معناى غصّه و قود به معناى قصاص و صبر اين است كه انسان را بازداشت كنند يا دست و پايش را به بندند تا گردن او را بزنند ، مستّما به فتح ميم مصدر ميمى است ، و به ضمّ ميم به كسى گفته مىشود كه به او سمّ خورانيده شده است . هر چند در كتب لغت ذكر نشده است ، و شايد مستمما صحيح باشد .\r\n( 10 ) صف / 4 : . . . همچون بنايى پولادين . رصّ - چسبيدن چيزى به چيز ديگر مانند پيوستگى اجزاى بنا با يكديگر است .\r\n( 11 ) ج 2 ، ص 544 ، شماره 1 .\r\n","page_name":" 439 ","page_number":439},
  {"content":"\r\n\r\n« هر كس اين ذكر را پيش از آن كه نمازش را آغاز كند بگويد با محمّد و آل او ( ع ) خواهد بود : أللّهم إنّي أتوجّه إليك بمحمّد و آل محمّد و اقدّمهم بين يدي صلاتي و أتقرّب بهم إليك « 12 » فاجعلني بهم وجيها في الدّنيا و الآخرة و من المقرّبين ، أنت مننت علىّ بمعرفتهم فاختم لي بطاعتهم و معرفتهم و ولايتهم فانّها السعادة اختم لي بها إنّك على كلّ شيء قدير ، سپس نماز بگزار ، و هنگامى كه بازگردى بگو : أللّهم اجعلني مع محمّد و آل محمّد في كلّ عافية و بلاء و اجعلني مع محمّد و آل محمّد في كلّ مثوى و منقلب ، أللّهم اجعل محياى محياهم و مماتي مماتهم و اجعلني معهم في المواطن كلّها و لا تفرّق بيني و بينهم انّك على كلّ شيء قدير . »\r\n\r\n6 - كافى « 13 » از آن حضرت ( ع ) روايت كرده\r\n( 1 ) كه فرموده است : « بگو : أللّهم اجعلني أخشاك كأنّي أراك ، و أسعدني بتقواك و لا تشقني بمعاصيك ، و خرلي في قضائك ، و بارك لي في قدرك حتّى لا أحبّ تأخير ما عجّلت و لا تعجيل ما أخّرت و اجعل غناى في نفسي و متّعني بسمعي و بصري و اجعلهما الوارثين منّي و انصرني على من ظلمني و أرني فيه قدرتك يا ربّ و أقرّ بذلك عيني . »\r\n\r\n7 - كافى « 14 » از آن حضرت ( ع ) روايت كرده\r\n( 2 ) اين دعايى جامع براى دنيا و آخرت است كه بعد از حمد و ستايش بارى تعالى مىگويى : « أللّهم أنت اللّه لا إله الّا أنت الحليم الكريم ، و أنت اللّه لا إله الّا أنت العزيز الحكيم ، و أنت اللّه لا إله الّا أنت الواحد القهّار ، و أنت اللّه لا إله الّا أنت الملك الجبّار ، و أنت اللّه لا إله الّا أنت الرّحيم الغفّار ، و أنت اللّه لا إله الّا أنت الشّديد المحال ، و أنت اللّه لا إله الّا أنت الكبير المتعال ، و أنت اللّه لا إله الّا انت السميع البصير ، و أنت اللّه لا إله الّا\r\n\r\n\r\n","description":"","footnote":"\r\n( 12 ) يعنى : خداوندا به تو رو مىآورم در حالى كه به محمد ( ص ) و آل او معرفت دارم ، از آنها پيروى و آثار آنها را پيگيرى مىكنم ، دوستى آنها را مقدّم مىشمارم و در طريق آنها گام برمىدارم ، و به شريعت آنها عمل مىكنم ، و بر طاعت آنها پايدارم . اوامر آنها را اجراء و نواهى آنها را ترك مىكنم و همه اينها را وسيلهء تقرّب به درگاه تو مىدانم .\r\n( 13 ) ج 2 ، ص 577 ، شماره 1 .\r\n( 14 ) ج 2 ، ص 583 ، شماره 18 .\r\n","page_name":" 440 ","page_number":440},
  {"content":"\r\n\r\nأنت المنيع القدير ، و أنت اللّه لا إله الّا أنت الغفور الشّكور ، و أنت اللّه لا إله الّا أنت الحميد المجيد ، و أنت اللّه لا إله الّا أنت الغنيّ الحميد ، و أنت اللّه لا إله الّا أنت الغفور الودود ، و أنت اللّه لا إله الّا أنت الحنّان المنّان ، و أنت اللّه لا إله الّا أنت الحكيم الدّيان ، و أنت اللّه لا إله الّا أنت الجواد الماجد ، و أنت اللّه لا إله الّا أنت الواحد الأحد ، و أنت اللّه لا إله الّا أنت الغائب الشاهد ، و أنت اللّه لا إله الّا أنت الظّاهر الباطن ، و أنت اللّه لا إله الّا أنت بكلّ شيء عليم ، تمّ نورك فهديت و بسطت يدك فأعطيت ، ربّنا وجهك اكرم الوجوه ، وجهتك خير الجهات ، و عطّيتك أفضل العطايا و أهنؤها ، تطاع ربّنا فتشكر ، و تعصى ربّنا فتغفر لمن شئت ، تجيب المضطرّ و تكشف السّوء ، و تقبل التوبة و تعفو عن الذّنوب ، لا تجازى أياديك و لا تحصى نعمك ، و لا يبلغ مدحتك قول قائل أللّهم صلّ على محمّد و آل محمّد و عجّل فرجهم و روحهم و راحتهم و سرورهم و أذقني طعم فرجهم و أهلك أعدائهم من الجنّ و الانس ، و آتنا في الدّنيا حسنة و في الآخرة حسنة و قنا عذاب النّار ، و اجعلنا من الّذين لا خوف عليهم و لا هم يحزنون ، و اجعلني من الّذين صبروا و على ربّهم يتوكّلون ، و ثبتنى بالقول الثابت في الحياة الدنيا و في الآخرة ، و بارك لي في الحياة و الممات و الموقف و النشور و الحساب و الميزان و أهوال يوم القيامة ، و سلّمني على الصّراط و أجزنى عليه و ارزقني علما نافعا و يقينا صادقا و تقى و برّا و ورعا و خوفا منك و فرقا « 15 » يبلغني منك زلفا و لا يباعدني عنك و أحببني و لا تبغضني و تولّني و لا تخذلني و أعطني من جميع خير الدّنيا و الآخرة ما علمت منه و ما لم أعلم و أجرني من السّوء كلّه بحذافيره « 16 » ما علمت منه و ما لم أعلم . »\r\n\r\n8 - كافى « 17 » از آن حضرت ( ع ) روايت كرده است :\r\n( 1 ) « يا نور يا قدّوس يا أوّل\r\n\r\n\r\n","description":"","footnote":"\r\n( 15 ) با فتح اوّل و دوّم ترس و هراس .\r\n( 16 ) از همه سوى آن .\r\n( 17 ) ج 2 ، ص 589 .\r\n","page_name":" 441 ","page_number":441},
  {"content":"\r\n\r\nالأوّلين و يا آخر الآخرين و يا رحمان يا رحيم اغفر لي الذّنوب الّتي تغيّر النّعم ، و اغفر لي الذّنوب الّتي تحلّ النّقم « 18 » و اغفر لي الذّنوب الّتي تهتك العصم ، و اغفر لي الذّنوب الّتي تنزل البلاء ، و اغفر لي الذّنوب الّتي تديل « 19 » الاعداء ، و اغفر لي الذّنوب الّتي تعجّل الفناء ، و اغفر لي الذّنوب الّتي تقطع الرّجاء ، و اغفر لي الذّنوب الّتي تظلم الهواء ، و اغفر لي الذّنوب الّتي تكشف الغطاء ، و اغفر لي الذّنوب الّتي تردّ الدّعاء ، و اغفر لي الذّنوب الّتي تحبس غيث السّماء . » امام زين العابدين ( ع ) در تفسير « 20 » اين گناهان فرموده است : « گناهانى كه نعمتها را تغيير مىدهد ستم كردن بر مردم ، ترك عادات خوب و انجام ندادن كارهاى نيك ، كفران نعمت و ناسپاسى است . خداوند متعال فرموده است :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  . « 21 » گناهانى كه موجب پشيمانى است : يكى قتل نفسى است كه خداوند آن را حرام كرده و ضمن داستان قابيل كه برادرش را كشت و از دفن او عاجز ماند فرموده است :\r\n فَأَصْبَحَ مِنَ النَّادِمِينَ  « 22 » . ديگر ترك صلهء رحم است در هنگامى كه قدرت آن را دارد و ديگر ترك نماز تا آنگاه كه وقت آن بگذرد ؛ همچنين ترك وصيّت ، ترك ردّ مظالم ، منع زكات تا فرا رسيدن مرگ و بند آمدن زبان .\r\nگناهانى كه نعمتهاى الهى را زايل مىكند « 23 » ؛ معصيت كردن عالم ، ستم كردن بر مردم ، استهزاء و ريشخند كردن آنها .\r\nگناهانى كه روزى را از ميان مىبرد : اظهار نادارى ، خوابيدن و به جا نياوردن نماز\r\n\r\n\r\n","description":"","footnote":"\r\n( 18 ) يعنى : عقوبات الهى را نازل مىكند .\r\n( 19 ) آدال الشيء - آن چيز را دست بدست و نوبتى قرار داد .\r\n( 20 ) معاني الاخبار ، ص 271 .\r\n( 21 ) رعد / 11 : همانا خداوند سرنوشت هيچ قوم ( و ملّتى ) را تغيير نمىدهد مگر آن كه آنها خود را تغيير دهند .\r\n( 22 ) مائده / 31 : . . . و سرانجام از پشيمان شدگان گرديد .\r\n( 23 ) در معاني الاخبار به جاى اين جمله الذنوب التي تنزل النقم آمده است .\r\n","page_name":" 442 ","page_number":442},
  {"content":"\r\n\r\nعشاء و نماز صبح ، تحقير نعمتهاى خداوند ، شكايت از معبود و زنا . « 24 » گناهانى كه پردهء عصمت و پاكى انسان را مىدرد : ميگسارى ، قماربازى ، مسخرگى براى اين كه مردم را بخنداند ، بيهوده‌گويى ، شوخى ، ذكر عيبهاى مردم و همنشينى با اهل شكّ .\r\nگناهانى كه بلا نازل مىكند : نرسيدن به فرياد دلشكستگان ، ترك كمك به ستمديدگان ، واگذاشتن امر به معروف و نهى از منكر .\r\nگناهانى كه باعث غلبه دشمنان مىشود : آشكارا ستم كردن ، آشكارا فسق و فجور به جا آوردن ، مباح كردن حرام ، نافرمانى از نيكان و فرمانبردارى از اشرار .\r\nگناهانى كه سبب كوتاهى عمر مىشود : قطع رحم ، سوگند دروغ ، گفتار دروغ ، زنا ، سدّ راه مسلمانان ، ادّعاى امامت بناحقّ .\r\nگناهانى كه اميد را از ميان مىبرد : نوميدى از بخشايش خداوند ، نوميدى از رحمت خداوند ، اعتماد به غير خدا ، تكذيب وعده‌هاى الهى .\r\nگناهانى كه هوا را تيره مىكند : سحر و كهانت ، ايمان به نجوم ، تكذيب قضا و قدر و عقوق پدر و مادر .\r\nگناهانى كه پرده از باطن آدمى برمىدارد : وام گرفتن بدون قصد اداى آن ، ولخرجى ، سختگيرى بر خانواده و فرزندان و خويشاوندان ، بدخلقى ، كم صبرى ، دلتنگى و تنبلى و اهانت به دينداران .\r\nگناهانى كه سبب عدم استجابت دعا مىشود : بدى نيّت ، پليدى باطن ، نفاق با برادران ، ترك تصديق اجابت دعا ، تأخير نمازهاى واجب تا وقت آنها بگذرد . « 25 »\r\n\r\n9 - كافى « 26 » از امام صادق ( ع ) روايت كرده است :\r\n( 1 ) « مردى نزد امير مؤمنان ( ع ) آمد\r\n\r\n\r\n","description":"","footnote":"\r\n( 24 ) در معانى الاخبار واژه زنا نيست .\r\n( 25 ) در معانى الاخبار اضافه شده است : و گناهانى كه باران را باز مىدارد : ستم حكّام در داوريها ، گواهى دروغ ، كتمان شهادت ، ندادن زكات ، ندادن وام و ماعون ( دادن لوازم جزئى به عاريت ) بيرحمى نسبت به بينوايان و درماندگان ، ستم به يتيمان و بيوه‌زنان ، و محروم كردن گدايان در شب .\r\n( 26 ) ج 2 ، ص 595 ، شماره 35 .\r\n","page_name":" 443 ","page_number":443},
  {"content":"\r\n\r\nو عرض كرد : اى امير مؤمنان مالى دارم كه آن را به ارث برده‌ام ، و چيزى از آن را در راه طاعت خداوند هزينه نكرده‌ام . همچنين مالى دارم كه از راه كسب به دست آورده‌ام و از آن هم چيزى در راه طاعت خداوند خرج نكرده‌ام ، دعايى يا عملى را به من بياموز كه چون آن را انجام دهم گناهان گذشته‌ام محو شود و آنچه كرده‌ام آمرزيده گردد . امير مؤمنان ( ع ) فرمود : بگو ، عرض كرد اى امير مؤمنان چه بگويم ؟ فرمود : بگو آنچه من مىگويم : يا نوري في كلّ ظلمة ، و يا أنسي في كلّ وحشة ، و يا رجائي في كلّ كربة ، و يا ثقتي في كلّ شدّة ، و يا دليلي في الضّلالة ، أنت دليلي اذا انقطعت دلالة الأدلّاء فإنّ دلالتك لا تنقطع و لا يضلّ من هديت ، أنعمت عليّ فأسبغت ، و رزقتني فوفّرت ، و غذيتني فأحسنت غذائي و أعطيتني فأجزلت بلا استحقاق لذلك بفعل منّي و لكن ابتداء منك لكرمك وجودك فتقوّيت بكرمك على معاصيك ، و تقويّت برزقك على سخطك ، و أفنيت عمري فيما لا تحبّ ، فلم يمنعك جرأتي عليك و ركوبي لما نهيتني عنه ، و دخولي فيما حرّمت عليّ أن عدت عليّ بفضلك ، و لم يمنعني حلمك عني و عودك عليّ بفضلك أن عدت في معاصيك ، فأنت العوّاد بالفضل و أنا العوّاد بالمعاصي ، فيا أكرم من أقرّ له بذنب ، و أعزّ من خضع له بالذلّ ، لكرمك أقررت بذنبي و لعزّك خضعت بذلّي فما أنت صانع بي في كرمك و اقرارى بذنبي و عزّك و خضوعي بذلّي ، افعل بي ما أنت أهله و لا تفعل بي ما أنا أهله . »\r\n\r\n10 - كافى « 27 » بطور مرفوع روايت كرده\r\n( 1 ) كه فرموده است : « روزى جبرئيل ( ع ) بر پيامبر ( ص ) وارد شد و گفت : پروردگارت مىفرمايد : اگر خواستى مرا در يك شبانه‌روز به گونه‌اى كه سزاوار من است عبادت كنى دستهايت را به سوى من بلند كن و بگو : أللّهم لك الحمد حمدا خالدا مع خلودك ، و لك الحمد حمدا لا منتهى له دون علمك ، و لك الحمد حمدا لا أمدله دون مشيّتك ، و لك الحمد حمدا لا جزاء لقائله\r\n\r\n\r\n","description":"","footnote":"\r\n( 27 ) ج 2 ، ص 581 ، شماره 16 .\r\n","page_name":" 444 ","page_number":444},
  {"content":"\r\n\r\nالّا رضاك ، اللّهم لك الحمد كلّه ، و لك المنّ كلّه و لك الفخر كلّه ، و لك البهاء كلّه ، و لك النّور كلّه ، و لك العزّة كلّها ، و لك الجبروت كلّها ، و لك العظمة كلّها ، و لك الدّنيا كلّها و لك الآخرة كلّها ، و لك اللّيل و النّهار كلّه ، و لك الخلق كلّه ، بيدك الخير كلّه ، و اليك يرجع الأمر كلّه علانيته و سرّه ، اللّهم لك الحمد حمدا أبدا ، انت حسن البلاء جليل الثناء ، سابغ النّعماء ، عدل القضاء ، جزيل العطاء ، حسن الآلاء ، إله من في الارض و إله من في السّماء ، اللّهم لك الحمد في السّبع الشّداد ، و لك الحمد في الارض المهاد ، و لك الحمد طاقة العباد و لك الحمد سعة البلاد ، و لك الحمد في الجبال الأوتاد ، و لك الحمد في اللّيل اذا يغشى ، و لك الحمد في النّهار اذا تجلّى ، و لك الحمد في الآخرة و الأولى ، و لك الحمد في المثاني و القرآن العظيم ، و سبحان اللّه و بحمده و الارض جميعا قبضته يوم القيامة و السّماوات مطويّات بيمينه سبحانه و تعالى عمّا يشركون ، سبحان اللّه و بحمده ، كلّ شيء هالك الّا وجهه ، سبحانك ربّنا و تعاليت و تباركت و تقدّست ، خلقت كلّ شيء بقدرتك ، و قهرت كلّ شيء بعزّتك ، و علوت فوق كلّ شيء بارتفاعك ، و غلبت كلّ شيء بقوّتك ، و ابتدعت كلّ شيء بحكمتك و علمك ، و بعثت الرّسل بكتبك و هديت الصّالحين باذنك و أيّدت المؤمنين بنصرك ، و قهرت الخلق بسلطانك ، لا إله الّا أنت وحدك لا شريك لك لا نعبد غيرك ، و لا نسأل الّا ايّاك ، و لا نرغب الّا اليك انت موضع شكوانا و منتهى رغبتنا و الهنا و مليكنا »\r\n\r\n11 - كافى « 28 » از ابي جعفر امام باقر ( ع ) نقل كرده\r\n( 1 ) كه راوى گفته است : آن حضرت اين دعا را جامع ناميده و آن اين است : « بسم اللّه الرّحمان الرّحيم أشهد أن لا إله الّا اللّه وحده لا شريك له ، و أشهد أنّ محمّدا عبده و رسوله آمنت باللّه و بجميع رسله و بجميع ما أنزل به على جميع الرّسل ، و انّ وعد اللّه حقّ و لقاءه حقّ و صدق اللّه و\r\n\r\n\r\n","description":"","footnote":"\r\n( 28 ) ج 2 ، ص 587 ، شماره 26 .\r\n","page_name":" 445 ","page_number":445},
  {"content":"\r\n\r\nبلّغ المرسلون و الحمد للّه ربّ العالمين و سبحان اللّه كلّما سبّح اللّه شيء كما يحبّ اللّه أن يسبّح و الحمد للّه كلّما حمد اللّه شيء و كما يحبّ اللّه أن يحمد ، و لا إله الّا اللّه كلّما هلّل اللّه شيء و كما يحبّ اللّه أن يهلّل ، و اللّه أكبر كلّما كبّر اللّه شيء و كما يحبّ اللّه أن يكبّر ، أللّهم أنّى أسألك مفاتيح الخير و خواتيمه و سوابغه و فوائده و بركاته ما بلغ علمه علمي و ما قصر عن احصائه حفظي أللّهم أنهج لي اسباب معرفته و افتح لي أبوابه و غشّنى بركات رحمتك و منّ علىّ بعصمة عن الازالة عن دينك و طهّر قلبي من الشّك ، و لا تشغل قلبي بدنياي و عاجل معاشي عن آجل ثواب آخرتي و اشغل قلبي بحفظ ما لا تقبل منّي جهله ، و ذلّل لكلّ خير لساني ، و طهّر قلبي من الرّياء و لا تجره في مفاصلي و اجعل عملي خالصا لك ، أللّهم إنّي أعوذ بك من الشّر و انواع الفواحش كلّها ظاهرها و باطنها و غفلاتها و جميع ما يريدني به الشيطان الرّجيم و ما يريدني به السّلطان العنيد ممّا أحطت بعلمه و أنت القادر على صرفه عنّي ، أللّهم إنّي أعوذ بك من طوارق الجنّ و الانس و زوابعهم « 29 » و بوائقهم و مكائدهم و مشاهد الفسقه من الجنّ و الانس و أن أستزلّ عن ديني فتفسد علىّ آخرتي و أن يكون ذلك ضررا علىّ في معاشي او يعرض بلاء يصيبني منهم لا قوّة لي به و لا صبر لي علي احتماله فلا تبتلني يا الهي بمقاساته فيمنعني ذلك من ذكرك و يشغلني عن عبادتك ، انت العاصم المانع الدّافع الواقي من ذلك كلّه أسالك اللّهم الرفاهيّة في معيشتي ما أبقيتني معيشة أقوى بها على طاعتك و أبلغ بها رضوانك و أصير بها إلى دار الحيوان غدا و لا ترزقني رزقا يطغيني ، و لا تبتلني به فقر أشقى به مضيّقا علىّ اعطني حظّا وافرا في آخرتي و معاشا واسعا هنيئا مريئا في دنياى ، و لا تجعل الدّنيا علىّ سجنا ، و لا تجعل فراقها علىّ حزنا ، أجرني من فتنتها ، و اجعل عملي فيها مقبولا و سعيي فيها مشكورا ، أللّهم و من\r\n\r\n\r\n","description":"","footnote":"\r\n( 29 ) زوبعه نام شيطان يا نام سردسته جنّيان است و آن بازاء و باى موحّدة و عين مهمله و جمع آن زوابع است ( قاموس ) .\r\n","page_name":" 446 ","page_number":446},
  {"content":"\r\n\r\nأرادني بسوء فأرده بمثله ، و من كادني فيها فكده ، و اصرف عنى همّ من أدخل علىّ همّه ، و امكر به من مكرني فإنّك خير الماكرين ، وافقا عنّي عيون الكفرة الظّلمة و الطّغاة الحسدة ، أللّهم و أنزل عليّ منك سكينة ، و ألبسنى درعك الحصينة ، و احفظني بسترك الواقي ، و جلّلني عافيتك النافعة ، و صدّق قولي و فعالي و بارك لي في ولدي و أهلي و مالي ، أللّهم ما قدّمت و ما أخّرت ، و ما أغفلت و ما تعمّدت ، و ما توانيت و ما أعلنت و ما أسررت فاغفره لي يا أرحم الرّاحمين . »\r\n\r\n12 - كافى « 30 » از آن حضرت روايت كرده است :\r\n( 1 ) « اللّهم إنّي أسألك من كلّ خير أحاطه به علمك ، و أعوذ بك من كلّ سوء أحاط به علمك ، أللّهم إنّي أسألك عافيتك في اموري كلّها و أعوذ بك من خزي الدّنيا و عذاب الآخرة . »\r\n\r\n13 - عدّة الدّاعى « 31 » از آن حضرت روايت كرده\r\n( 2 ) كه فرموده است : « هنگامى كه خورشيد بر بالاى قلّه كوه سرخ رنگ مىگرديد چشمان پيامبر خدا ( ص ) پر از اشك مىشد ، و سپس مىفرمود : أمسى ظلمي مستجيرا بعفوك ، و أمست ذنوبي مستجيرة بمغفرتك ، و أمسى خوفي مستجيرا بامانك ، و أمسى ذلّى مستجيرا بعزّك ، و أمسى فقري مستجيرا بغناك ، و أمسى وجهى البالي الفاني مستجيرا بوجهك الدّائم الباقى ، أللّهم ألبسنى عافيتك و غشّني رحمتك و جلّلنى كرامتك و قني شرّ خلقك من الجنّ و الإنس يا اللّه يا رحمان يا رحيم . »\r\n\r\n14 - در عدّة الدّاعى « 32 » از امام رضا ( ع ) روايت شده\r\n( 3 ) كه فرموده است : « هر كس اين دعا را در عقب نماز بامداد بخواند هر حاجتى داشته باشد خداوند آن را برآورده و گرفتاريهاى او را بر طرف مىكند : بسم اللّه و صلّى اللّه على محمّد و آله و افوّض أمري إلى اللّه إنّ اللّه بصير بالعباد فوقاه اللّه سيّئات ما مكروا لا إله إلّا أنت سبحانك إنّي كنت من الظّالمين فاستجبنا له و نجّيناه من الغمّ و كذلك ننجى\r\n\r\n\r\n","description":"","footnote":"\r\n( 30 ) ج 2 ، ص 578 ، شماره 3 .\r\n( 31 ) ص 197 ، دعاى هفتم .\r\n( 32 ) ص 197 ، دعاى پنجم .\r\n","page_name":" 447 ","page_number":447},
  {"content":"\r\n\r\nالمؤمنين ، حسبنا اللّه و نعم الوكيل فانقلبوا بنعمة من اللّه و فضل لم يمسسهم سوء ما شاء اللّه لا حول و لا قوّة الّا باللّه ما شاء اللّه لا ما شاء النّاس ، ما شاء اللّه و إن كره النّاس حسبي الرّب من المربوبين ، حسبي الخالق من المخلوقين ، حسبي الرّازق من المرزوقين حسبي اللّه ربّ العالمين ، حسبي من هو حسبي ، حسبي من لم يزل حسبي حسبي من كان منذ كنت لم يزل حسبي ، حسبي اللّه لا إله الّا هو ، عليه توكّلت و هو ربّ العرش العظيم . »\r\n\r\n15 - عدّة الدّاعى « 33 » از پيامبر خدا ( ص ) روايت كرده است\r\n( 1 ) كه جبرئيل با اين دعا از آسمان بر پيامبر ( ص ) فرود آمد در حالى كه شادمان و خندان بود و گفت : سلام بر تو اى محمّد ، پيامبر ( ص ) فرمود : « بر تو سلام اى جبرئيل » ؛ جبرئيل عرض كرد : همانا خداوند هديّه‌اى برايت فرستاده است ، فرمود : « اى جبرئيل ! آن هديّه چيست ؟ » ، جبرئيل عرض كرد : كلماتى از گنجهاى عرش است كه خداوند تو را بدانها گرامى داشته است ، فرمود :\r\n« اى جبرئيل ! آنها چيست ؟ » عرض كرد : بگو : يا من أظهر الجميل و ستر القبيح يا من لم يؤاخذ بالجريرة و لم يهتك الستر ، يا عظيم العفو ، يا حسن التّجاوز ، يا واسع المغفرة ، يا باسط اليدين بالرحمة ، يا صاحب كلّ نجوى و منتهى كلّ شكوى ، يا كريم الصفح ، يا عظيم المنّ ، يا مبتدئا بالنّعم قبل استحقاقها ، يا ربّنا و يا سيّدنا و يا مولانا ، و يا غاية رغبتنا أسألك يا اللّه ألّا تشوّه خلقي بالنّار ، پيامبر خدا ( ص ) به جبرئيل فرمود : « ثواب گفتن اين كلمات چيست ؟ » جبرئيل پاسخ داد : هيهات هيهات كه بيان ثواب آنها ممكن نيست ، و اگر فرشتگان هفت آسمان و زمينهاى هفتگانه گرد هم آيند كه ثواب گفتن اين كلمات را تا روز قيامت شرح و توضيح دهند نمىتوانند يك جزء از اجزاى آن را توصيف كنند ، هنگامى كه بنده مىگويد : يا من أظهر الجميل و ستر القبيح خداوند قبايح او را مىپوشاند و رحمت خود را در دنيا شامل او مىفرمايد و در آخرت وى را زيبا و صاحب جمال\r\n\r\n\r\n","description":"","footnote":"\r\n( 33 ) فصل آخر كتاب مذكور .\r\n","page_name":" 448 ","page_number":448},
  {"content":"\r\n\r\nمىگرداند . و در دنيا و آخرت هزار پرده بر اعمال زشت او مىاندازد ؛ و چون بگويد : يا من لم يؤاخذ بالجريرة و لم يهتك الستر خداوند او را در روز قيامت مورد حسابرسى قرار نمىدهد و در آن روز كه پرده‌ها پاره مىگردد پرده از روى اعمال او برداشته نمىشود ؛ و هنگامى كه بگويد : يا عظيم العفو خداوند گناهانش را مىآمرزد هر چند به اندازه كفهاى درياها باشد ، و چون يا حسن التجاوز بگويد خداوند از او درمىگذرد اگر چه اعمالى مانند دزدى و ميگسارى و ديگر كباير هول انگيز دنيا را مرتكب شده باشد « 34 » ؛ ؟ و زمانى كه بگويد : يا واسع المغفرة خداوند هفتاد در رحمت به روى او مىگشايد و در رحمت خداوند غوطه‌ور خواهد بود تا از اين دنيا بيرون رود ، و موقعى كه يا باسط اليدين بالرحمة مىگويد خداوند دست رحمت خود را بر او مىگشايد ؛ و چون يا صاحب كلّ نجوى و منتهى كلّ شكوى مىگويد خداوند ثواب هر درستكار و هر تندرست و بيمار و هر كور و فقير و هر بيچاره و مصيبت ديده را تا روز قيامت به او مىدهد ؛ و هر گاه يا كريم الصّفح بگويد خداوند مانند پيامبران او را گرامى مىدارد . و هنگامى كه يا عظيم المنّ مىگويد خداوند در روز قيامت خواستهاى او و خواستهاى همهء خلايق را به وى مىدهد . و چون بگويد : يا مبتدئا بالنّعم قبل استحقاقها خداوند به تعداد شكرگزاران نعمتهايش به وى اجر مىدهد . و آنگاه كه يا ربّنا و يا سيّدنا مىگويد خداوند متعال مىفرمايد : اى فرشتگان من گواه باشيد كه او را آمرزيدم و به تعداد آفريده‌شدگان من در بهشت و دوزخ و هفت آسمان و هفت زمين و خورشيد ، ماه ، ستارگان ، قطره‌هاى باران ، انواع آفريدگان ، كوهها ، سنگريزه‌ها ، گل و جز اينها و عرش و كرسى به او پاداش مىدهم . و هر گاه بگويد : يا مولانا خداوند دل او را پر از ايمان مىگرداند . و چون بگويد : يا غاية رغبتنا خداوند رغبت خلايق را به وى ارزانى مىدارد ،\r\n\r\n\r\n","description":"","footnote":"\r\n( 34 ) شايد منظور اين باشد كه خداوند از حقّ خود نسبت به نواهى و محرّماتى كه بنده مرتكب شده در مىگذرد نه اين كه از حقوق ناس كه بر ذمّه اوست صرف‌نظر كند ، و صدور اين گفتار از بنده چنانچه مقرون به نيّت و توجّه باشد به منزله توبه و انابه‌اى است كه مقتضى عفو و غفران بارى تعالى است امّا چنان كه پوشيده نيست واجب است حقوقى را كه از بندگان خدا بر ذمّه اوست ادا كند و يا آنها را راضى گرداند .\r\n","page_name":" 449 ","page_number":449},
  {"content":"\r\n\r\nو هنگامى كه بگويد أسألك يا اللّه ألّا تشّوه خلقي بالنّار خداوند جبّار مىفرمايد :\r\nبنده‌ام آزادى از آتش را از من درخواست كرده است اى فرشتگان من گواه باشيد كه من او و پدر و مادر و برادران و خانواده و فرزندان و همسايگانش و همچنين هزار كس را كه دوزخ بر آنها واجب شده و او شفيع آنها شود از آتش آزاد كردم و در پناه خود قرار دادم .\r\nپس اى محمّد اين دعا را به پرهيزگاران بياموز و آن را به منافقان ياد مده زيرا اين براى گوينده‌اش ان شاء اللّه دعايى مستجاب است ، و نيز آن دعاى اهل بيت المعمور است به هنگامى كه بر گرد آن طواف مىكردند . »\r\n\r\nانواع استعاذه مأثور از پيامبر خدا ( ص )\r\n( 1 ) « أللّهم انّي أعوذ بك من البخل ، و أعوذ بك من الجبن ، و أعوذ بك من أن أردّ الى ارذل العمر ، و أعوذ بك من فتنة الدّنيا ، و أعوذ بك من عذاب القبر . أللّهم انّي أعوذ بك من طبع يهدي الى طمع و طمع في غير مطمع ، و من طمع حين لا طمع ، أللهم انّي أعوذ بك من علم لا ينفع ، و قلب لا يخشع ، و دعاء لا يسمع ، و نفس لا تشبع ، و من الجوع فإنّه بئس الضجيع ، و من الخيانة فانّها بئست البطانة ، و من الكسل و البخل و الجبن و من الهوم و من أن أردّ الى أرذل العمر ، و من فتنة الدجّال و عذاب القبر و من فتنة المحيا و الممات ، أللّهم انّا نسألك قلوبا اوّاهة مخبتة منيبة « 35 » في سبيلك . أللّهم انّا نسألك عزائم مغفرتك و موجبات رحمتك ، و السّلامة من كلّ اثم و الغنيمة من كلّ برّ ، و الفوز بالجنة و النّجاة من النّار . أللّهم إني أعوذ بك من التردي ، و أعوذ بك من الغمّ و الهمّ ، و أعوذ بك أن أموت في سبيلك مدبرا ، و أعوذ بك أن أموت في طلب الدنيا ، أللّهم انّي أعوذ بك من شرّ ما علمت و من شر\r\n\r\n\r\n","description":"","footnote":"\r\n( 35 ) اوّاه - زارى كننده ، مخبت - خاشع و فروتن ، منيب - توبه‌كار و برگشت كننده به سوى خدا\r\n","page_name":" 450 ","page_number":450},
  {"content":"\r\n\r\nما لم أعلم ، اللّهم جنّبني منكرات الأخلاق و الأعمال و الادواء و الأهواء ، اللّهم انّي أعوذ بك من جهد البلاء و درك الشّقاء و سوء القضاء و شماتة الأعداء ، اللّهم انّي أعوذ بك من جار السّوء في دار المقامه فإنّ جار البادى يتحوّل ، اللّهم إنّي أعوذ بك من شرّ سمعي و بصري و شرّ لساني و قلبي و شرّ نفسي و منييّ ، أللّهم أعوذ بك من القسوة و الغفلة و العيله « 36 » و الذّلة و المسكنة ، و أعوذ بك من الفقر و الكفر و الفسوق و الشّقاق و النّفاق و السّمعة و الرّياء ، و أعوذ بك من الصّمم و البكم و الجنون و الجذام و البرص و سيّىء الأسقام ، اللّهم إنّي أعوذ بك من زوال نعمتك و من تحوّل عافيتك و من فجأة نقمتك و جميع سخطك ، أللّهم إني أعوذ بك من عذاب النّار و من فتنة النّار ، و عذاب القبر و فتنة القبر ، و شرّ فتنة الغنى و شرّ فتنة الفقر ، و شر فتنة المسيح الدجّال « 37 » ، و أعوذ بك من المغرم و المأثم ، اللّهم انّي أعوذ بك من نفس لا تشبع ، و قلب لا يخشع و صلاة لا تنفع و دعوة لا تستجاب ، و أعوذ بك من سوء العمر و فتنة الصّدر ، أللّهم انّي أعوذ بك من غلبة الدّين و غلبة العدوّ و شماتة الأعداء . » « 38 »\r\n\r\nباب چهارم دعاهاى مأثور در هر رويداد\r\n( 1 ) مىگويم : اين دعاها بسيارند و من آنها را در كتابى به نام خلاصة الأذكار گرد\r\n\r\n\r\n","description":"","footnote":"\r\n( 36 ) عيله مصدر عال يعيل مىباشد و به معناى تنگدست‌شدن و فقيربودن است .\r\n( 37 ) در مجمع البحرين آمده است : مسيح لقب عيسى ( ع ) و از القاب شريف است و در معناى آن سخنان چندى گفته شده است . . . تا آن جا كه مىگويد : دجّال نيز مسيح ناميده شده زيرا يك چشم او ممسوح و محو است . ابن اثير اضافه مىكند : ممسوح الوجه و مسيح كسى است كه در نيمى از صورت او چشم و ابرو نباشد ، و گفته شده : دجّال را از آن جهت مسيح گفته‌اند كه زمين را مىپيمايد .\r\n( 38 ) تا اين جا به : السّنن الكبرى كتاب الاستعاذه نسايى ، ج 8 ، ص 250 ؛ سنن ابى داود ، ج 1 ، ص 353 ؛ صحيح مسلم ، ج 8 ، ص 75 ؛ مستدرك حاكم ، ج 1 ، ص 350 مراجعه شود .\r\n","page_name":" 451 ","page_number":451},
  {"content":"\r\n\r\nآورده‌ام . در اين جا به مانند آنچه غزّالى در اين مورد آورده ضمن افزودن مطالب مهمّى چند و كم كردن آنچه پيش از اين ذكر شده است بسنده كرده و آنچه را از طريق خاصّه ( شيعه ) در اين باره وارد شده است نه آنچه را غزّالى نقل كرده بجز اندكى از آنها را ذكر مىكنم .\r\nمىگويم : چون بامداد شود و بانگ اذان را بشنوى مستحبّ است كه پاسخ مؤذّن را بدهى « 1 » و اين را ما پيش از اين شرح داده « 2 » و اذكار دخول به بيت الخلاء و خروج از آن و ادعيّهء وضو را در كتاب طهارت ذكر كرده‌ايم .\r\nهنگامى كه نعلين به پا مىكنى بگو : أللّهم صلّ على محمّد و آل محمّد و وطّىء قدمىّ في الدّنيا و الآخرة و ثبّتهما على الصّراط يوم تزلّ فيه الأقدام .\r\nچون به سوى مسجد روى بگو : بسم اللّه الّذى خلقني فهو يهدين . . . تا آيهء  وَ اغْفِرْ لِأَبِي  ، از پيامبر گرامى ( ص ) روايت شده كه فرموده است : « كسى كه وضو بگيرد سپس عازم مسجد شود و هنگام بيرون آمدن از خانه‌اش بگويد : بسم اللّه الّذي خلقني فهو يهدين ، خداوند او را به صواب و ايمان هدايت مىكند ؛ و چون بگويد : و الّذي هو يطعمني و يسقين خداوند او را از طعامهاى بهشتى اطعام و از نوشيدنيهاى آن سيرآب مىكند ؛ و هنگامى كه بگويد : و إذا مرضت فهو يشفين خداوند آن را كفّارهء گناهان او قرار مىدهد ؛ و چون بگويد : و الّذي يميتني ثمّ يحيين خداوند او را در زمرهء شهيدان مىميراند و مانند سعادتمندان زنده مىگرداند ؛ و زمانى كه مىگويد : و الّذي أطمع أن يغفر لي خطيئتى يوم الدّين خداوند همهء خطاهايش را مىآمرزد هر چند بيش از كف روى درياها باشد ؛ و چون بگويد : ربّ هب لي حكما و ألحقني بالصّالحين خداوند به او حكمت و دانشى عطا مىكند ، و او را به صالحان گذشته و شايستگان آينده ملحق مىسازد ؛ و هنگامى كه بگويد : و اجعل لي لسان صدق في الآخرين خداوند در برگ سپيدى مىنويسد كه فلان فرزند فلان از صادقين است و چون بگويد : و اجعلني من\r\n\r\n\r\n","description":"","footnote":"\r\n( 1 ) ابن السنّى في عمل اليوم و اللّيله ص 25 .\r\n( 2 ) همين كتاب جلد اوّل ، ص 294 .\r\n","page_name":" 452 ","page_number":452},
  {"content":"\r\n\r\nورثه جنّة النّعيم خداوند منازلى در بهشت نعيم به او عطا مىكند ؛ و زمانى كه بگويد :\r\nو اغفر لأبي خداوند پدرش را مىآمرزد . » « 3 » هنگامى كه به مسجد وارد مىشوى نخست نعلين خود را بررسى كن و سپس پاى راست را مقدّم بدار و بگو : بسم اللّه و باللّه و من اللّه و إلى اللّه و خير الاسماء و كلّها للّه ، توكّلت على اللّه ، لا حول و لا قوّة الّا باللّه ، أللّهم صلّ على محمّد و آل محمّد و افتح لي ابواب رحمتك و توبتك و أغلق عنّي أبواب معصيتك و اجعلني من زوّارك و عمّار مساجدك و ممّن يناجيك في اللّيل و النّهار و من الّذين هم في صلاتهم خاشعون و ادحر عنّي الشّيطان الرّجيم « 4 » و جنود ابليس أجمعين .\r\nهنگامى كه نعلين را از پايت بيرون مىكنى به عكس موقع پوشيدن ، نخست آن را از پاى چپ و پس از آن از پاى راست بيرون بياور و بگو : بسم اللّه الحمد للّه الّذي رزقني ما اوقي به قدمى من الأذى ، أللّهم ثبّتهما على صراطك و لا تزلّهما عن صراطك السويّ ، و اگر نعلين عربى و پاك است و مىتوانى آنها را از پا در نياورى در نياور چه نماز با آنها مستحب است .\r\nو اگر ديدى در مسجد كالا خريد و فروش مىكنند بگو : لا أربح اللّه تجارتك ( خداوند تجارت تو را سود ندهد ) .\r\nو اگر ديدى كسى در مسجد گمشده‌اى را مىطلبد بگو : لا ردّ اللّه عليك ( خداوند\r\n\r\n\r\n","description":"","footnote":"\r\n( 3 ) شعراء / 78 تا 86 : آن كسى كه مرا آفريد و هدايت مىكند . و كسى كه مرا غذا مىدهد و سيرآب مىكند ، و هنگامى كه بيمار شوم مرا شفا مىبخشد ، و كسى كه مرا مىميراند و سپس زنده مىگرداند ، و كسى كه اميدوارم گناهانم را در روز جزا ببخشد ، پروردگارا به من علم و دانش مرحمت فرما و مرا به صالحان ملحق كن ، و براى من در ميان امّتهاى آينده زبان صدق ( و ذكر خير ) قرار ده ، و مرا از وارثان بهشت پر نعمت گردان ، و پدرم ( عمويم ) را بيامرز كه او از گمراهان بود ، امّا خبر رجوع شود به : الذكر ابن ابى الدّنيا ، ابن مردويه ؛ الدّر المنثور ، ج 5 ، ص 89 ؛ ابن السنى عمل اليوم و اللّيلة ؛ اليوم و اللّيلة نسايى ؛ مستدرك حاكم كتاب الدّعوات ، ص 490 ؛ الدّعوات الكبير بيهقى ؛ ثواب الاعمال ؛ عقاب الاعمال ؛ الفقيه صدوق ؛ كافى كتاب دعا ، ج 2 ، ص 466 . چون در اشاره به يكايك منابع اين حديث سود چندانى متصور نيست از آن صرف‌نظر كرديم و هر كس خواهان منابع اين حديث در كتب اهل سنّت است به المغنى تأليف عراقى كه در ذيل احياء العلوم غزّالى چاپ شده مراجعه كند .\r\n( 4 ) ادحر - بران و دور كن .\r\n","page_name":" 453 ","page_number":453},
  {"content":"\r\n\r\nآن را به تو باز نگرداند ) .\r\nو اگر ديدى كسى در مسجد شعر مىخواند بگو : فضّ اللّه فاك ( خداوند دهنت را بشكند ) همان‌گونه كه در حديث نبوى آمده است . « 5 » و ما ادعيّهء نماز را در كتاب اسرار نماز ذكر كرده‌ايم .\r\nچون از نمازگاه خود برخاستى از سمت راست خويش بازگرد و بگو : سبحان ربّك ربّ العزّة عمّا يصفون و سلام على المرسلين و الحمد للّه ربّ العالمين .\r\nهنگامى كه از مسجد بيرون شدى پاى چپ را مقدّم بدار و بر پيامبر ( ص ) صلوات بفرست و بگو : أللّهم دعوتنى فأجبت دعوتك و صلّيت مكتوبك و انتشرت في أرضك كما أمرتني فأسألك من فضلك العمل بطاعتك و اجتناب معصيتك و الكفاف من رزقك برحمتك .\r\nدر آن هنگام كه خورشيد طلوع كند بگو : أعوذ باللّه السّميع العليم من همزات الشياطين و أعوذ باللّه أن يحضرون ، إنّ اللّه هو السّميع العليم .\r\nو هر گاه چيزى صدقه دادى بگو : ربّنا تقبّل منّا إنّك أنت السّميع العليم .\r\nو چون وارد خانه‌ات شدى بگو : بسم اللّه و باللّه أشهد أن لا إله الّا اللّه وحده لا شريك له ، و أشهد انّ محمّدا عبده و رسوله . سپس به اهل خانه سلام كن اگر در آن كسى باشد و گرنه پس از شهادتين بگو : السّلام على محمّد بن عبد اللّه خاتم النّبيين ، السّلام على ائمة الهادين المهدييّن ، السّلام علينا و على عباد اللّه الصّالحين و چون نشستى بگو : بسم اللّه الرّحمان الرّحيم و صلّى اللّه على محمّد و آله .\r\nو هر گاه در آيينه نگاه كنى بگو : الحمد للّه الّذي خلقني فأحسن خلقي و صوّرني فأحسن صورتي . الحمد للّه الّذي زان منّي ما شان من غيرى ، و أكرمني بالاسلام .\r\nو چون محاسن خود را شانه كنى بگو : أللّهم سرّح عنّي الغموم و الهموم و وحشة الصّدر و وسوسة الشّيطان ، و چون طعام در سفره حاضر شود بگو : أللّهم اجعلها نعمة\r\n\r\n\r\n","description":"","footnote":"\r\n( 5 ) تهذيب ، ج 1 ، ص 327 ، كافى ، ج 3 ، ص 369 ، شماره 5 ؛ عمل اليوم و اللّيله ابن السّنى ، ص 42 و 43 .\r\n","page_name":" 454 ","page_number":454},
  {"content":"\r\n\r\nمشكورة تصل بها نعم الجنّة .\r\nو چون دست به سوى آن دراز كنى بگو : بسم اللّه و الحمد للّه ربّ العالمين ، أللّهم انّي اسألك في أكلي و شربي السّلامة من وعكة و القوّة على طاعتك و ذكرك و شكرك فيما بقيته في بدني و أن تشجّعني بقوّتها على عبادتك و أن تلهمني حسن التحرّز من معصيتك .\r\nآداب غذا خوردن در محلّ خود ذكر خواهد شد .\r\nو چون از خوردن طعام فارغ شدى بگو : الحمد للّه الّذي أطعمنا في جائعين ، و سقانا في ظمانين و كسانا في عارين و هدانا في ضالّين ، و حمّلنا في راجلين ، و آوانا في ضاحين ، و أخدمنا في عانين و فضّلنا على كثير من العالمين .\r\nو چون خواستى آب بنوشى بگو : الحمد للّه منزّل الماء من السّماء و مصرّف الأمر كيف يشاء بسم اللّه خير الأسماء .\r\nو چون از نوشيدن آب فارغ شدى بگو : الحمد اللّه الّذي سقاني ماء عذبا و لم يجعله ملحا اجاحا بذنوبي و صلّ و سلّم على الحسين ( ع ) و العن قاتليه .\r\nو چون از جايگاه خود برخاستى همان دعا را كه به هنگام نشستن و در موقع برخاستن از نمازگاه خود خواندى بخوان . روايت شده كه آن كفّاره هر لغوى است كه در آن مجلس واقع شده و نيز امتثال امر الهى است كه فرموده است : فسبّح به حمد ربّك حين تقوم .\r\nو چون عمامه بر سر گذارى و يا انگشتر به دست كنى بگو : اللّهم سوّمنى بسيماء الايمان و توّجني بتاج الكرامة و قلّدني حبل الاسلام ، و لا تخلع ربقة الايمان من عنقي .\r\nو چون جامه بر تن كنى بگو : الحمد للّه الّذي كساني ما يواري عورتي و أتجمّل به في النّاس ، و اگر جامه نو است اين جملات را در اوّل آن بيفزاى : اللّهم اجعله ثوب يمن و تقوى و بركة ، اللّهم ارزقني فيه حسن عبادتك و عملا بطاعتك و اداء شكر\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nنعمتك .\r\nو هنگامى كه از خانه‌ات بيرون مىروى بگو : بسم اللّه آمنت باللّه و توكّلت على اللّه . امام سجّاد ( ع ) فرموده است : « بنده چون از خانه‌اش بيرون رود شيطان با او روبرو مىشود . او هر گاه بگويد : بسم اللّه ، دو فرشته همراه وى به او مىگويند : تضمين شدى ، و چون بگويد : آمنت باللّه ، به او مىگويند : هدايت يافتى ، و هنگامى كه بگويد :\r\nتوكّلت على اللّه به او مىگويند : محفوظ شدى ، از اين رو شيطانها از او دور مىشوند و به يكديگر مىگويند : چگونه مىتوانيم بر كسى كه تضمين شده و هدايت يافته و تحت حفاظت درآمده دست يابيم . » « 6 » چون به بازار وارد شوى بگو : لا إله الّا اللّه وحده لا شريك له ، له الملك و له الحمد يحيي و يميت و هو حيّ لا يموت بيده الخير و هو على كلّ شيء قدير ، بسم اللّهم إنّي أسألك خير هذه السّوق و خير ما فيها أللّهم إنّي أعوذ بك من شرّها و شرّ ما فيها ، اللّهم إنّي أعوذ بك أن اصيب فيها يمينا فاجرة أو صفقة خاسرة .\r\nاگر وامدارى بگو : أللّهم اكفني بحلالك عن حرامك و أغنني بفضلك عمّن سواك .\r\nهر گاه زيانى به تو رسيده است : بگو : عسى ربّنا أن يبدلنا خيرا منها إنّا إلى ربّنا راغبون .\r\nاگر چيزى را كه به فال بد گرفته مىشود ديدى و تو را خوش نيامد بگو : أللّهم لا يأتي بالحسنات الّا انت لا حول و لا قوّة إلّا باللّه .\r\nهر گاه كالايى خريدارى كردى پس از گفتن سه بار تكبير بگو : أللّهم إنّي اشتريته ألتمس فيه خيرك فاجعل فيه خيرا ، أللّهم إنّي اشتريته ألتمس فيه رزقك فاجعل لي فيه رزقا .\r\nهر گاه چهارپا يا برده‌اى خريدى موى بالاى پيشانى يا بالاى كوهان شتر را بگير و\r\n\r\n\r\n","description":"","footnote":"\r\n( 6 ) كافى ، ج 2 ، ص 541 ، شماره 2 .\r\n","page_name":" 456 ","page_number":456},
  {"content":"\r\n\r\nبگو : أللّهم إنّي أسألك خيرها و خير ما جبلتها عليه ، و أعوذ بك من شرّها و شرّ ما جبلتها عليه . و در برده اضافه كن : أللّهم بارك فيه و اجعله طويل العمر كثير الرزق .\r\nهنگامى كه وامت را پرداخت مىكنى به گيرنده بگو : بارك اللّه في أهلك و مالك .\r\nو در تهنيت ازدواج بگو : بارك اللّه فيك و بارك اللّه عليك و جمع بينكما في خير .\r\nديگر ادعيّه ازدواج و اداب آن در كتاب نكاح خواهد آمد .\r\nهر گاه خانه‌اى بنا كردى بگو : أللّهم ادحر عنّى و عن أهلى و ولدي مردة الجنّ و الشّياطين و بارك فيه بنزولي .\r\nهر گاه بخواهى چيزى را كشت كنى يك مشت از بذر آن را در دست بگير و رو به قبله بايست و سه بار بگو : أفرأيتم ما تحرثون أ أنتم تزرعونه أم نحن الزّارعون . سپس بگو : لا بل اللّه الزّارع لا فلان ، و نام خود را بر زبان آور و سپس بگو : أللّهم صلّ على محمّد و آل محمّد و اجعله حرثا مباركا و ارزقنا فيه السّلامة و العافية و السّرور و الغبطة و التمام ، و اجعله حبّا متراكبا و لا تحرمني خير ما أبتغي و لا تفتنّي بحقّ محمّد و آله الطّيبين ؛ پس از آن بذرى را كه در مشت گرفته‌اى به كار .\r\nچون به آسمان نگاه كنى بگو : ربّنا ما خلقت هذا باطلا سبحانك فقنا عذاب النّار ، تبارك الّذي جعل في السّماء بروجا و جعل فيها سراجا و قمرا منيرا .\r\nچون هلال ماه را مشاهده كنى پس از گفتن سه بار تكبير بگو : أللّهم أهلّه علينا بالامن و الايمان و السّلامة ، و الاسلام و العافية المجلّلة و الرّزق الواسع و دفع الأسقام .\r\nهنگامى كه باد بوزد بگو : أللّهم إنّي أسألك خير ما هاجت الرّياح و خير ما فيها و أعوذ بك من شرّها و شرّ ما فيها ، أللّهم اجعلها علينا رحمة و على الكافرين عذابا و صلّى اللّه على محمّد و آله ، و تكبير بسيار بگو .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nچون آواز رعد را بشنوى بگو : سبحان من يسبّح الرّعد بحمده و الملائكة من خيفته .\r\nهر گاه صاعقه را مشاهده كردى بگو : أللّهم لا تقتلنا بغضبك ، و لا تهلكنا بعذابك و عافنا قبل ذلك .\r\nهنگام ريزش باران بگو : أللّهم سيبا هنيئا و صيّبا نافعا « 7 » أللّهم اجعله سبب رحمتك و لا تجعله سبب عذابك .\r\nهر گاه مصيبتى بر تو وارد شود بگو : انّا للّه و انّا إليه راجعون أللّهم أجرني على مصيبتي و اخلف لي خيرا منها .\r\nهر گاه خبر مرگ كسى به تو رسد بگو : إنّا للّه و إنّا إليه راجعون ، و انّا إلى ربّنا لمنقلبون ، أللّهم اكتبه في المحسنين ، و اجعل كتابه في عليّين ، و اخلفه على عقبه في الغابرين ، أللّهم لا تحرمنا أجره و لا تفتنّا بعده .\r\nچون آواز خروس را بشنوى بگو : سبّوح قدّوس ربّ الملائكة و الرّوح ، سبقت رحمتك غضبك لا إله الّا أنت سبحانك و بحمدك ، عملت سوء و ظلمت نفسي فاغفر لي إنّه لا يغفر الذّنوب الّا أنت . روايت شده است كه به هنگام شنيدن آواز خروس بايد از خداوند درخواست فضل و بخشش كرد ، و در موقع شنيدن پارس سگ و صداى خر از شيطان به خدا پناه برد . « 8 » هر گاه با درّنده‌اى برخورد كنى بگو : أعوذ بربّ دانيال و الجبّ من شرّ كلّ اسد مستأسد .\r\nچون خشمگين شوى از شيطان به خداوند پناه ببر و بر محمّد و آل او صلوات بفرست و بگو : و يذهب غيظ قلوبهم ، اللّهم اغفر لي ذنبي و أذهب غيظ قلبي و أجرني من الشيطان الرّجيم و لا حول و لا قوّة الّا باللّه العليّ العظيم .\r\nهر گاه خنده قهقهه كنى بگو : اللّهم لا تمقتني .\r\nاگر عطسه كنى بگو : الحمد للّه ربّ العالمين و صلّى اللّه على محمّد و آل محمّد .\r\n\r\n\r\n","description":"","footnote":"\r\n( 7 ) سيب - با فتح اوّل بارانى كه جريان دارد ، صيّب - ابر باران‌دار .\r\n( 8 ) صحيح مسلم ، ج 8 ، ص 85 ؛ مجمع الزوائد ، ج 10 ، ص 143 به نقل از طبرانى .\r\n","page_name":" 458 ","page_number":458},
  {"content":"\r\n\r\nهر گاه چيزى را فراموش كنى دستت را بر پيشانيت بگذار و صلوات بر محمّد و آل او بفرست و بگو : أللّهم انّى أسألك يا مذكّر الخير و الآمر به ذكّرني ما أنسانيه الشيطان .\r\nهر گاه چيزى از تو گم شود بگو : يا من لا يخفى عليك مكتوم ، و لا يشذّ عنه معلوم ، و لا يغالبه منيع ، و لا يطاوله رفيع ، اردد بقدرتك علىّ ما في قبضتك إنّك أهل الخيرات .\r\nهر گاه بيمار شوى بگو : أللّهم اشفني بشفائك ، و داوني بدوائك ، و عافني من بلائك فانّي عبدك و ابن عبدك ، و بگو : و ننزّل من القرآن ما هو شفاء و رحمة للمؤمنين و بر موضع درد دست بكش .\r\nاگر دچار سختى و گرفتارى شوى بگو : و افوّض أمري إلى اللّه إنّ اللّه بصير بالعباد .\r\nاگر غم و اندوهى به تو رسد بگو : لا إله الّا أنت سبحانك انّى كنت من الظّالمين ، و بگو : يا من يكفي من كلّ شيء و لا يكفى منه شيء ، اكفني ما أهّمني . مردى به امام صادق ( ع ) از غم دل شكوه كرد . فرمود : بسيار بگو : اللّه اللّه ربّي لا اشرك به شيئا « 9 » آن حضرت فرمود : هر گاه از وسوسه و حديث نفس بيم دارى بگو : أللّهم إنّي عبدك و ابن عبدك و ابن أمتك ناصيتي بيدك عدل فيّ حكمك ماض فيّ قضاؤك ، أللّهم إنّي أسألك بكلّ اسم هو لك أنزلته في كتابك أو أعطيته أحدا من خلقك او استاثرت به في علم الغيب عندك أن تصلّي على محمّد و آل محمّد و ان تجعل القرآن نور بصري و ربيع قلبي و جلاء حزني و ذهاب همّي ، اللّه اللّه ربّي لا اشرك به شيئا .\r\nغزّالى پس از ذكر دعاى رفع غم با اندك تفاوتى در الفاظ آن مىگويد : « پيامبر خدا ( ص ) فرموده است : هر كس را اندوهى فرا رسد و اين كلمات را بگويد قطعا خداوند اندوهش را بر طرف و به جاى آن گشايشى در كار او فراهم مىكند ، عرض كردند : اى\r\n\r\n\r\n","description":"","footnote":"\r\n( 9 ) كافى ، ج 2 ، ص 561 ، شماره 16 .\r\n","page_name":" 459 ","page_number":459},
  {"content":"\r\n\r\nپيامبر خدا ! آيا آنها را نياموزيم ؟ فرمود : سزاوار است كسى كه آنها را بشنود بياموزد . » « 10 » غزّالى مىگويد : هر گاه در بدن خود يا ديگرى دردى احساس كنى به تعويذى كه پيامبر خدا ( ص ) فرمود تعويذ كن . روايت شده است كه اگر كسى از زخم يا جراحتى در رنج باشد انگشت سبّابه خود را بر زمين نهد سپس آن را بلند و با آب دهان تر كند و بگويد : بسم اللّه توبة ارضنا بريقة بعضنا يشفى بها سقيمنا باذن ربّنا « 11 » .\r\nهر گاه در تن خود دردى يافتى دستت را بر موضع درد بگذار و سه بار بسم اللّه و هفت بار بگو : أعوذ باللّه و قدرته من شرّ ما أجدوا حاذر .\r\nهر گاه كارى را آغاز كنى بگو : ربّنا آتنا من لدنك رحمة و هيّىء لنا من أمرنا رشدا ، ربّ اشرح لي صدري و يسّر لي أمري .\r\nاگر ديدى دعايت اجابت شده است : بگو : الحمد للّه الّذي بعزّته و جلاله تتمّ الصّالحات ؛ و اگر در اجابت آن تأخير شده است بگو : الحمد للّه على كلّ حال .\r\nچون اذان مغرب را شنيدى بگو : اللّهم هذا اقبال ليلك و ادبار نهارك و اصوات دعاتك و حضور صلواتك أسألك أن تغفر لي .\r\nمىگويم : چون خواستى بخوابى بگو : بسم اللّه أللّهم إنّى أسلمت نفسى إليك و وجّهت وجهي إليك و فوّضت أمري إليك و ألجات ظهري إليك توكّلت اليك رهبة منك و رغبة إليك لا ملجأ و لا منجا منك إلّا إليك ، آمنت بكتابك الّذي أنزلت و رسولك الّذي أرسلت . سپس تسبيح حضرت زهرا ( ع ) را به جا آور . اين گونه از امام باقر ( ع ) روايت شده است . « 12 » از امام صادق ( ع ) روايت كرده‌اند : « هر كس هنگامى كه در بستر خواب قرار مىگيرد سه بار بگويد : الحمد للّه الّذي علا فقهر ، و الحمد للّه الّذي بطن فخبر ،\r\n\r\n\r\n","description":"","footnote":"\r\n( 10 ) ابن حبّان ؛ حاكم و احمد از حديث عبد اللّه بن مسعود ؛ المغنى ؛ رزين ؛ مشكاة المصابيح ، ص 216 .\r\n( 11 ) صحيح بخارى ، ج 7 ، ص 172 ؛ صحيح مسلم ، ج 7 ، ص 17 .\r\n( 12 ) الفقيه ، ص 123 ، باب ما يقول الرّجل إذا آوى الى فراشه ( آنچه انسان به هنگام آرام گرفتن در بستر خواب مىگويد )\r\n","page_name":" 460 ","page_number":460},
  {"content":"\r\n\r\nو الحمد للّه الّذي ملك فقدر و الحمد للّه الّذي يحيي الموتى و يميت الأحياء و هو على كلّ شيء قدير ، مانند روزى كه از مادر متولّد شده است از گناهان خود بيرون مىرود . » « 13 » هر گاه در خواب دچار بيم و هراس شوى ده بار بگو : أعوذ بكلمات اللّه « 14 » من غضبه و من عقابه و من شرّ عباده و من همزات الشياطين و أن يحضرون .\r\nهنگامى كه از خواب بيدار مىشوى بگو : الحمد للّه الّذي أحياني بعد ما أماتني و اليه النّشور . و بگو : الحمد للّه الّذي ردّ علىّ روحي لأحمده و أعبده ، و بگو :\r\nالحمد للّه الّذي بعثني من مرقدي هذا و لو شاء لجعله الى يوم القيامة ، الحمد للّه الّذي جعل اللّيل و النّهار خلقة لمن اراد أن يذكّر أو أراد شكورا . الحمد للّه الّذي جعل اللّيل لباسا و النّوم سباتا و جعل النّهار نشورا ، لا إله الّا انت سبحانك إنّي كنت من الظّالمين ، الحمد للّه الّذي لا يخبو منه النّجوم و لا يكنّ منه النّشور و لا يخفى عليه ما في الصّدور .\r\nزمانى كه پس از بيدار شدن از خواب نشستى بگو : حسبي الربّ من العباد ، حسبي الّذي هو حسبي منذ كنت حسبي اللّه و نعم الوكيل .\r\nچون برخاستى بگو : أللّهم أعنّى على هول المطلّع ، و وسّع علىّ المضجع و ارزقني خير ما قبل الموت ، و ارزقني خير ما بعد الموت . امام صادق ( ع ) با اين دعا صدا را بلند مىكرد چنان كه همهء اهل خانه مىشنيدند . « 15 » غزّالى مىگويد : اينها دعاهايى است كه مريد از حفظ آنها بىنياز نيست و جز اينها دعاهاى سفر و وضو و نماز را در كتاب حجّ و طهارت و نماز ذكر كرده‌ايم .\r\n\r\n\r\n","description":"","footnote":"\r\n( 13 ) كافى ، ج 2 ، ص 538 ، شماره 13 .\r\n( 14 ) مستدرك حاكم ، ج 1 ، ص 548 ، از عمرو بن شعيب و در آن آمده است : أعوذ بكلمات اللّه التامات من غضبه . . . تا آخر .\r\n( 15 ) كافى ، ج 2 ، ص 538 ، شماره 13 .\r\n","page_name":" 461 ","page_number":461},
  {"content":"\r\n\r\n\r\nفصل : سؤال از فايده دعا و پاسخ آن\r\n( 1 ) غزّالى مىگويد : اگر كسى بگويد : چون قضاى الهى برگشتنى نيست دعا چه سودى دارد ؟ پاسخ اين است كه دفع بلا با دعا نيز از قضاى خداوند است و دعا سبب ردّ بلا و جلب رحمت الهى است ، چنان كه سپر وسيلهء دفع تير ، و آب سبب روييدن گياه از زمين است و همان گونه كه تير و سپر همديگر را دفع مىكنند دعا و بلا نيز درد و درمان يكديگرند . شرط اعتراف به قضاى الهى آن نيست كه براى دفع دشمن سلاح برنگيرند در حالى كه خداوند فرموده است :  خُذُوا حِذْرَكُمْ *  « 16 » و يا به زمين پس از پاشاندن تخم آب ندهند و گويند اگر قضا جارى شده كه گياه برويد بىآب دادن مىرويد بلكه بايد دانست كه ارتباط اسباب با مسبّبات نخستين قضاى خداوند است كه آن را به يك چشم به هم زدن تشبيه فرموده است و ترتّب يكايك مسبّبات بر هر يك از اسباب بر اساس تدريج و تقدير همان قدر است . و بىشكّ آن كه خير را مقدّر كرده تقدير او علّت و سببى دارد ، و آن كه شرّ را مقدّر كرده براى رفع آن نيز سببى را تقدير و مقرّر كرده است ، پس نزد اهل بينش تناقضى در اين امور نيست . وانگهى در دعا فوايدى است كه ما آن را در باب ذكر ياد كرده‌ايم ، و در دعا نيز حضور قلب لازم است و اين خود نهايت عبادت است ؛ چه پيامبر خدا ( ص ) فرموده است : « دعا مغز عبادت است . » « 17 » غالب مردم تنها زمانى دلهايشان به ياد خدا مىافتد كه آنها را حاجتى فرا رسد و مشكلى برايشان پيش آيد ، و خداوند دربارهء انسان فرموده است :  إِذا مَسَّهُ الشَّرُّ فَذُو دُعاءٍ عَرِيضٍ  « 18 » ، زيرا حاجت او را به دعا محتاج مىكند و دعا دل را با تضرّع و فروتنى متوجّه خداوند مىگرداند و بدين گونه ذكر كه اشرف عبادات است براى انسان حاصل مىشود ، از اين رو بلا بر پيامبران و اولياء و پس از آنها به ترتيب بر آن كه بهتر و به خدا نزديكتر است\r\n\r\n\r\n","description":"","footnote":"\r\n( 16 ) نساء / 70 : . . . آمادگى خود را ( در برابر دشمن ) حفظ كنيد .\r\n( 17 ) پيش از اين نقل شده ، الجامع الصحيح ترمذى ، ج 12 ، ص 266 .\r\n( 18 ) فصّلت / 51 : . . . و هر گاه بدى به او رسد ( براى بر طرف شدن آن ) دعاى فراوان و مستمرّ دارد .\r\n","page_name":" 462 ","page_number":462},
  {"content":"\r\n\r\nگمارده شده است . زيرا بلا دل را به اظهار نياز و زارى در پيشگاه خداوند وادار مىسازد و مانع مىشود كه خدا را فراموش كند . امّا غنا و بىنيازى غالبا سبب ناسپاسى و سركشى و سرمستى است ، چنان كه خداوند فرموده است :   إِنَّ الْإِنْسانَ لَيَطْغى أَنْ رَآهُ اسْتَغْنى .   « 19 » اينها چيزهايى بود كه ما خواستيم آنها را از جملهء اذكار و ادعيّه ذكر كنيم و خداوند توفيق دهندهء كارهاى خير است امّا بقيّهء دعاهاى مربوط به خوردن ، آشاميدن ، سفر ، عيادت بيمار به خواست خداوند هر كدام در محلّ خود ذكر خواهد شد .\r\nاين پايان كتاب اذكار و دعوات از كتاب المحجّة البيضاء في تهذيب الاحياء است و پس از آن به خواست خداوند كتاب ترتيب اوراد و چگونگى احياى شب خواهد آمد .\r\nو الحمد للّه أولا و آخرا و ظاهرا و باطنا .\r\n\r\n\r\n","description":"","footnote":"\r\n( 19 ) علق / 7 : انسان همين كه خود را بىنياز ديد سركشى مىكند .\r\n","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\n\r\nكتاب ترتيب اوراد و چگونگى احياى شب\r\n( 1 ) اين دهمين كتاب از بخش عبادات المحجّة البيضاء في تهذيب الاحياء است بسم اللّه الرّحمان الرّحيم خداوند را بر نعمتهايش سپاس فراوان مىگوييم ، و از او بگونه‌اى كه استكبار و نفرت را از دل بيرون كند ياد مىكنيم ، و از اين كه شب و روز را در پى هم قرار داده تا آن كه بخواهد ذكر او گويد و آن كه بخواهد شكر او گزارد شكر و سپاس مىگوييم . و درود فراوان بر پيامبرش كه او را بحقّ برانگيخت و بشير ( براى ابرار ) و نذير ( براى فجّار ) قرار داد و هم بر خاندان معصوم او باد ؛ آنانى كه در راه بندگى خدا كوشيدند و همهء دقايق عمر خود را صرف طاعت و عبادت او كردند تا هر يك از آنها در آسمان دين ستاره‌اى درخشان و رهنما و چراغى فروزان و رهگشا گرديد .\r\nهمانا خداوند متعال زمين را رام و مسخّر بندگانش قرار داده است نه براى اين كه آن را وطن و قرارگاه خود سازند بلكه بدين منظور كه آن را منزلگاهى شمارند و از آن توشه‌اى بردارند و از مكايد و مهالك آن اجتناب ورزند ، و به يقين بدانند كه عمرشان مانند كشتى است كه سرنشين خود را به مقصدى كه دارد مىبرد و اينان در اين جهان\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمسافرانى هستند كه نخستين منزلگاهشان گهواره و آخرين آن گور است ، و وطن آدمى يا بهشت است و يا دوزخ ، و عمر مسافت اين سفر است ؛ سالهاى عمر مراحل اين سفر و ماه‌هاى عمر فرسخهاى آن ، و روزهاى عمر كيلومترهاى آن ، و نفسها گامهاى آن است .\r\nطاعت در آن ، كالا و اوقات آن سرمايه است ، و شهوات و اغراض بد رهزنانند . سود اين سفر رسيدن به لقاى پروردگار در سراى امن و سلامت با مالك الملك كريم و نعمتهاى جاويد است ، و خسارت آن دورى از خداوند با مجازاتها و غل و زنجيرها و عذابهاى دردناك در دركات جحيم است . پس آن كه از يك لحظه عمر خويش غافل ماند و آن را در غير طاعتى بگذراند كه او را به خداوند نزديك گرداند در روز تغابن كه يكى از نامهاى روز رستاخيز است در معرض غبنى بزرگ و حسرتى بىكران باشد . به سبب همين خطر بزرگ و مهمّ سترگ ارباب توفيق دامن همّت به كمر زده و با همهء لذّات نفسانى بدرود گفته و باقيماندهء عمر را مغتنم شمرده و به منظور زنده نگهداشتن شب و روز خود براى طلب قرب ملك جبّار و رسيدن به سراى امن و قرار ، اوقات مكرّر خويش را براى اداى وظايف اوراد و اذكار معيّن و مرتّب ساخته‌اند . به همين سبب يكى از اسباب مهمّ دانستن راه آخرت اين است كه در بارهء تقسيم اوراد و اذكار و عبادات بر مقدار اوقات كه پيش از اين شرح داده شده‌اند بسط سخن داده شود ، و ما اين امر مهمّ را در دو باب بيان مىكنيم .\r\nباب اوّل : در فضيلت اوراد و ترتيب آن در شبانه‌روز باب دوّم : در چگونگى و فضيلت احياى شب و آنچه مربوط به آن است .\r\n\r\nباب اوّل در فضيلت اوراد و ترتيب و احكام آن\r\n\r\nفضيلت اوراد و بيان اين كه مواظبت بر آن يكى از طرق الى اللّه است\r\n( 1 ) بدان ارباب حقيقت و صاحبان بينش دانسته‌اند كه رستگارى و نجات جز در لقاى\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nپروردگار نيست و براى لقاى پروردگار راهى جز اين وجود ندارد كه بنده در حالى زندگى را ترك گويد كه دوستدار پروردگار و عارف به اوست ؛ و محبّت و انس جز به دوام ذكر محبوب و مواظبت بر آن به دست نمىآيد ؛ و معرفت خداوند تنها از طريق دوام فكر در بارهء او و صفات و افعال او حاصل مىشود ، و در عالم وجود جز وجود بارى تعالى و صفات او وجودى نيست ، و دوام ذكر و فكر جز به چشم‌پوشى از دنيا و شهوات آن و اكتفا به قدر حاجت و ضرورت ميسّر نمىباشد . همهء اينها زمانى امكان‌پذير است كه اوقات شبانه‌روز در ذكر و فكر مستغرق گردد ، و چون كسالت و ملال در نهاد آدمى سرشته شده است طبعا نمىتواند بر يك نوع از اسبابى كه براى ذكر و فكر معيّن شده پايدارى كند بلكه اگر در يك وضع نگهداشته شود در او ملالت ظاهر مىشود و آن را گران مىشمارد و حق تعالى از دادن ثواب ملول نمىشود مگر آن كه در بنده ملالت پديد آيد . بنابر اين ضرورى لطف پروردگار است كه بنده‌اش را به مقتضاى اوقات با انتقال از وضعى به وضع ديگر و از نوع عبادتى به نوع ديگر آسودگى و شادابى بخشد تا با اين تنوّع لذت او زياد گردد ، و با زيادى لذّت رغبت او افزون شود ، و با تداوم رغبت مواظبت او بر عمل ادامه يابد . بنابر اين بايد اوراد را بطور مختلف قسمت كرد ، امّا ذكر و فكر بايد در همهء اوقات يا اكثر آن وجود داشته باشد ، زيرا نفس بر حسب طبيعت خود به لذّات دنيا گرايش دارد و اگر انسان مثلا نيمى از وقت خويش را صرف تدابير امور دنيا و شهوات مباح آن كند و نيم ديگر را به عبادت بگذراند به سبب موافقت با طبع جنبهء ميل او به دنيا فزونى مىيابد چه در وقت هر دو متساويند و در اين صورت چگونه مىتوانند اين دو جنبه در برابر هم مقاومت كنند بلكه طبع همواره يكى از اين دو را برترى و رجحان مىدهد . چه ظاهر و باطن انسان بر كمك به امور دنيا راغب ، و دل در طلب آن واله و مشتاق است ، امّا برگشت به عبادات از راه تكلّف و تحمّل زحمت است ، و اخلاص و حضور قلب در آن جز در بعضى اوقات ميسّر نمىشود ؛ پس هر كس بخواهد بدون حساب به بهشت رود بايد تمامى اوقات خود را در طاعت حق تعالى بسر آورد ، و كسى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nكه خواهان اين است كه كفّه حسنات او سنگين‌تر و ميزان خيرات او بيشتر باشد بايد اكثر اوقاتش را در طاعت خداوند بگذراند و اگر اعمال نيك و بد را به هم بياميزد كار او در خطر است ليكن رشتهء اميد منقطع نيست و از كرم الهى انتظار عفو مىرود ، و شايد به جود و بخشش خود او را بيامرزد .\r\nاين امرى است كه براى اهل بصيرت روشن شده است و اگر تو از آنان نيستى در خطاب خداوند به پيامبرش ( ص ) تأمّل كن و با نور ايمان از آن روشنى گير . خداوند متعال به مقرّبترين بندگانش و آن كه منزلتش در نزد او از همه كس برتر مىباشد فرموده است :   إِنَّ لَكَ فِي النَّهارِ سَبْحاً طَوِيلًا ، وَ اذْكُرِ اسْمَ رَبِّكَ وَ تَبَتَّلْ إِلَيْهِ تَبْتِيلًا   « 1 » .\r\nو نيز فرموده است :   وَ اذْكُرِ اسْمَ رَبِّكَ بُكْرَةً وَ أَصِيلًا ، وَ مِنَ اللَّيْلِ فَاسْجُدْ لَهُ وَ سَبِّحْهُ لَيْلًا طَوِيلًا   « 2 » .\r\nو نيز :   وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ الْغُرُوبِ . وَ مِنَ اللَّيْلِ فَسَبِّحْهُ وَ أَدْبارَ السُّجُودِ   « 3 » ،   وَ سَبِّحْ بِحَمْدِ رَبِّكَ حِينَ تَقُومُ ، وَ مِنَ اللَّيْلِ فَسَبِّحْهُ وَ إِدْبارَ النُّجُومِ   « 4 » .\r\nو نيز فرموده است :  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا  « 5 » .\r\nو نيز :  وَ مِنْ آناءِ اللَّيْلِ فَسَبِّحْ وَ أَطْرافَ النَّهارِ لَعَلَّكَ تَرْضى  « 6 » .\r\nو نيز :  وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ \r\n\r\n\r\n","description":"","footnote":"\r\n( 1 ) مزمّل / 7 و 8 : همانا تو در روز تلاش مستمر دارى ، و نام پروردگارت را ياد كن و تنها به او دل ببند .\r\n( 2 ) انسان / 25 و 26 : و نام پروردگارت را هر صبح و شام ياد كن ، و در شبانگاه براى او سجده كن ، و مقدارى طولانى از شب او را تسبيح گوى .\r\n( 3 ) ق / 39 و 40 : . . . و تسبيح و حمد پروردگارت را پيش از طلوع خورشيد و قبل از غروب به جا آور ، و در بخشى از شب او را تسبيح گو و بعد از سجده .\r\n( 4 ) طور / 48 و 49 : و هنگامى كه برمىخيزى پروردگارت را حمد و تسبيح گوى ، ( همچنين ) به هنگام شب او را تنزيه كن . و به هنگام پشت كردن ستارگان و طلوع صبح .\r\n( 5 ) مزمّل / 6 : همانا برنامه ( عبادت ) شبانه پابرجاتر و با استقامت‌تر است .\r\n( 6 ) طه / 130 : ( همچنين ) در ساعات شب و اطراف روز تسبيح و حمد پروردگارت را به جا آور تا خشنود شوى .\r\n","page_name":" 468 ","page_number":468},
  {"content":"\r\n\r\n« 7 » .\r\nپس از آن بنگر كه خداوند بندگان رستگار خود را چگونه توصيف كرده است :\r\nفرموده است :  أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ ، قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  « 8 » .\r\nو نيز :  تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَ طَمَعاً  « 9 » .\r\nو نيز :  وَ الَّذِينَ يَبِيتُونَ لِرَبِّهِمْ سُجَّداً وَ قِياماً  « 10 » .\r\nو نيز :   كانُوا قَلِيلًا مِنَ اللَّيْلِ ما يَهْجَعُونَ ، وَ بِالْأَسْحارِ هُمْ يَسْتَغْفِرُونَ   « 11 » .\r\nو نيز :   فَسُبْحانَ اللَّهِ حِينَ تُمْسُونَ وَ حِينَ تُصْبِحُونَ ، وَ لَهُ الْحَمْدُ فِي السَّماواتِ وَ الْأَرْضِ وَ عَشِيًّا وَ حِينَ تُظْهِرُونَ   « 12 » ، يعنى به هنگام شب و هنگام صبح خداوند را تسبيح گوييد .\r\nو نيز :  وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ  « 13 » .\r\nهمهء اين آيات روشنگر اين است كه راه رسيدن به خدا مراقبت از اوقات و صرف آنها به طور مدام در اوراد است . به همين سبب پيامبر خدا ( ص ) فرموده است :\r\n« محبوبترين بندگان در نزد خداوند كسى است كه خورشيد و ماه و سايه‌ها را براى ذكر خدا رعايت كند » « 14 » .\r\n\r\n\r\n","description":"","footnote":"\r\n( 7 ) هود / 114 : نماز را در دو طرف روز و اوايل شب برپا دار ، چه حسنات سيّئات را بر طرف مىكنند .\r\n( 8 ) زمر / 9 : ( آيا چنين كسى با ارزش است ) يا كسى كه در ساعات شب به عبادت مشغول و در حال سجده و قيام است ، از عذاب آخرت مىترسد و به رحمت پروردگارش اميدوار است ، بگو آيا كسانى كه مىدانند با كسانى كه نمىدانند يكسانند ؟\r\n( 9 ) سجده / 16 : . . . پهلوهايشان در دل شب از بسترها دور مىشود ، پروردگار خود را با بيم و اميد مىخوانند ، و از آنچه به آنها روزى داده‌ايم انفاق مىكنند .\r\n( 10 ) فرقان / 64 : آنها كسانى هستند كه شبانگاه براى پروردگارشان سجده و قيام مىكنند .\r\n( 11 ) ذاريات / 17 و 18 : آنها كمى از شبها را مىخوابيدند ، و در سحرگاهان استغفار مىكردند .\r\n( 12 ) روم / 17 و 18 : منزّه است خداوند به هنگامى كه شام مىكنيد و صبح مىكنيد ؛ و حمد و ستايش مخصوص اوست در آسمان و زمين و تسبيح و تنزيه براى اوست به هنگام عصر و هنگامى كه ظهر مىكنيد .\r\n( 13 ) انعام / 52 : آنها را كه صبح و شام خدا را مىخوانند و رضاى او را مىطلبند از خود دور مكن .\r\n( 14 ) مستدرك حاكم ، ج 1 ، ص 51 از حديث ابن ابى اوفى با عبارت : « همانا بهترين بندگان نزد خداوند كسانى هستند . . . » .\r\n","page_name":" 469 ","page_number":469},
  {"content":"\r\n\r\nو خداوند فرموده است :  الشَّمْسُ وَ الْقَمَرُ بِحُسْبانٍ  « 15 » .\r\nو نيز :   أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً ثُمَّ جَعَلْنَا الشَّمْسَ عَلَيْهِ دَلِيلًا ، ثُمَّ قَبَضْناهُ إِلَيْنا قَبْضاً يَسِيراً   « 16 » .\r\nو نيز :  وَ الْقَمَرَ قَدَّرْناهُ مَنازِلَ  « 17 » و نيز :  وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها  « 18 » و گمان مكن كه مقصود از گردش خورشيد و ماه بر اساس محاسبه‌اى مرتّب و منظوم و همچنين منظور از آفرينش سايه و نور و ستارگان اين است كه براى امور دنيا از آنها كمك گرفته شود بلكه مراد اين است كه به وسيله آنها اوقات شناخته شود تا بندگان در آنها به اداى طاعت و تجارت براى سراى آخرت بپردازند . دليل اين مطلب قول خداوند متعال است كه فرموده است :  وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً  « 19 » ؛ يعنى يكى را از پس ديگرى قرار داده تا آنچه در آن فوت شده در اين تلافى شود ، و روشن فرموده كه آن براى ذكر و شكر است نه چيز ديگر .\r\nو نيز فرموده است :  وَ جَعَلْنَا اللَّيْلَ وَ النَّهارَ آيَتَيْنِ فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً لِتَبْتَغُوا فَضْلًا مِنْ رَبِّكُمْ  « 20 » ؛ و فضلى كه از خداوند درخواست مىشود ثواب و آمرزش است .\r\n\r\nشمارهء وردها و ترتيب آنها\r\n( 1 ) بدان وردهاى روز هفت است : از دميدن صبح تا طلوع قرص خورشيد يك ورد ، و\r\n\r\n\r\n","description":"","footnote":"\r\n( 15 ) رحمان / 5 : خورشيد و ماه بر طبق حساب منظّمى مىگردند .\r\n( 16 ) فرقان / 45 و 46 : آيا نديدى چگونه پروردگارت سايه را گسترده ؟ و اگر مىخواست آن را ساكن قرار مىداد ، سپس خورشيد را بر وجود آن دليل قرار داديم .\r\n( 17 ) يس / 39 : و براى ماه منزلگاههايى قرار داديم .\r\n( 18 ) انعام / 97 : او كسى است كه ستارگان را براى شما قرار داد تا در تاريكيهاى خشكى و دريا به وسيله آنها هدايت شويد .\r\n( 19 ) فرقان / 62 : او كسى است كه شب و روز را جانشين يكديگر قرار داد براى آنها كه بخواهند متذكّر شوند يا شكرگزارى كنند .\r\n( 20 ) اسراء / 12 : ما شب و روز را دو نشانه قرار داديم سپس نشانه شب را محو كرده و نشان روز را روشنىبخش ساختيم تا فضل پروردگار را بطلبيد .\r\n","page_name":" 470 ","page_number":470},
  {"content":"\r\n\r\nاز طلوع خورشيد تا ظهر دو ورد ، و از ظهر تا عصر دو ورد ، و از عصر تا غروب نيز دو ورد است . در شب چهار ورد است : از مغرب تا هنگام خوابيدن دو ورد ، و از نيمه آخر شب تا طلوع صبح دو ورد . ما وظيفه هر ورد و فضيلت آن و آنچه را بدان مربوط مىشود ذكر مىكنيم :\r\n\r\nورد اوّل\r\n( 1 ) وقت آن بين طلوع صبح تا دميدن خورشيد است و اين وقتى شريف مىباشد ، و دليل شرافت و فضيلت آن اين است كه خداوند به آن قسم ياد كرده و فرموده است :\r\n وَ الصُّبْحِ إِذا تَنَفَّسَ  « 21 » و خود را بدان ستوده و فرموده است :  فالِقُ الْإِصْباحِ  « 22 » و نيز :   قُلْ أَعُوذُ بِرَبِّ الْفَلَقِ   « 23 » ؛ و نيز با بازگرفتن سايه ( شب ) قدرت خود را اظهار كرده و فرموده است :  ثُمَّ قَبَضْناهُ إِلَيْنا قَبْضاً يَسِيراً  و آن وقت گرفتن سايه شب به سبب گسترش نور خورشيد است ، و با آيات ،  فَسُبْحانَ اللَّهِ حِينَ تُمْسُونَ وَ حِينَ تُصْبِحُونَ ،  و :  سَبِّحْ بِحَمْدِ رَبِّكَ قَبْلَ طُلُوعِ الشَّمْسِ *  ؛ و :  وَ مِنْ آناءِ اللَّيْلِ فَسَبِّحْ وَ أَطْرافَ النَّهارِ  ؛ و :  وَ اذْكُرِ اسْمَ رَبِّكَ بُكْرَةً وَ أَصِيلًا  ، مردم را به تسبيح در اين وقت ارشاد فرموده است .\r\n\r\nترتيب وردها و ورد اوّل\r\n( 2 ) ترتيب وردها اين است كه چون انسان از خواب بيدار شود بايد نخست خدا را ياد كند و بگويد : الحمد للّه الّذي أحيانا بعد ما أماتنا و اليه النشور . . . تا آخر اين دعا كه ما آن را در آداب بيدار شدن از خواب در كتاب دعوات ذكر كرده‌ايم . و در حال گفتن دعا جامه‌اش را بپوشد و نيّت كند كه براى امتثال امر الهى و طلب يارى براى عبادت او ستر عورت مىكند بىآنكه قصد ريا و يا خودآرايى داشته باشد . سپس اگر احتياج دارد به\r\n\r\n\r\n","description":"","footnote":"\r\n( 21 ) تكوير / 18 : . . . و صبح هنگامى كه نفس برآورد .\r\n( 22 ) انعام / 96 : او شكافنده صبح است .\r\n( 23 ) فلق / 2 : بگو پناه مىبرم به پروردگار سپيده صبح .\r\n","page_name":" 471 ","page_number":471},
  {"content":"\r\n\r\nمستراح رود و قضاى حاجت كند ، در موقع ورود به آن پاى چپ را مقدّم بدارد و دعاهايى را كه در كتاب طهارت به هنگام ورود و خروج از آن ذكر كرده‌ايم بخواند . پس از آن چنان كه پيش از اين گفته شده است بر طبق سنّت دندانهايش را مسواك كند ، و با رعايت همه آنچه مستحبّ است و خواندن دعاهايى كه آنها را در كتاب طهارت ياد كرده‌ايم وضو گيرد . ما بدان سبب ذكر اقسام عبادات را مقدّم داشته‌ايم تا در اين كتاب تنها وجه تركيب و ترتيب آنها را بيان كنيم . پس از فراغ از وضو دو ركعت نافله صبح را در منزل به جا آورد ، و پيامبر خدا ( ص ) به همين گونه رفتار مىكرد ، پس از آن رهسپار مسجد شود در حالى كه دعاى رفتن به مسجد را بخواند و با آرامش و وقار باشد ، و هنگام دخول به مسجد پاى راست را مقدّم بدارد و دعاى ورود به مسجد را بخواند ؛ سپس در طلب صف اوّل باشد اگر در آن جايى بيابد . و براى اين منظور نبايد پاى بر گردن مردم نهد و مزاحمت فراهم كند ، چنان كه در باب نماز جمعه گفته شد . سپس اگر دو ركعت نافله صبح را در منزل نخوانده آن را به جا آورد . و اگر خوانده است دو ركعت نماز تحيّت گزارد . پس از آن بنشيند و به ذكر مشغول گردد تا نماز جماعت برپا شود . مطلوبتر اين است كه نماز جماعت در سپيده‌دم و به هنگامى كه هوا گرگ و ميش يا تاريك و روشن است گزارده شود . و پيامبر خدا ( ص ) در تاريكى آخر شب نماز صبح را مىخواند . « 24 » سزاوار نيست نماز جماعت بكلّى ترك شود بويژه نماز صبح و عشاء كه جماعت در آنها فضيلت بسيار دارد ، و روش پيشينيان بر اين بود كه پيش از طلوع فجر وارد مسجد مىشدند . پس از آن نماز واجب صبح را با مراعات همهء آداب ظاهرى و باطنى آن كه ما آنها را در كتاب نماز و پيشوايى در آن ذكر كرده‌ايم به جا آورد . سپس تا طلوع آفتاب در مسجد بنشيند و به نحوى كه به زودى ترتيب آن را بيان مىكنيم به ذكر خدا مشغول گردد .\r\nپيامبر خدا ( ص ) فرموده است : « اگر در جايى بنشينم و از نماز صبح تا طلوع آفتاب ذكر خدا بگويم در نزد من محبوبتر است تا آن كه چهار برده آزاد كنم . » « 25 » پيامبر خدا ( ص )\r\n\r\n\r\n","description":"","footnote":"\r\n( 24 ) اين امر مورد اتفاق است ؛ صحيح مسلم ، ج 2 ، ص 119 .\r\n( 25 ) سنن ابو داوود ، ج 2 ، ص 290 ضمن حديثى ديگر .\r\n","page_name":" 472 ","page_number":472},
  {"content":"\r\n\r\nچون نماز صبح را به جا مىآورد در نمازگاه خود مىنشست تا آفتاب طلوع مىكرد « 26 » .\r\nروايت شده است كه آن حضرت ضمن آنچه از رحمت الهى ياد مىكرد مىگفت :\r\n« خداوند فرموده است : اى فرزند آدم ساعتى پس از نماز صبح و ساعتى پس از نماز عصر مرا ياد كن من از آنچه ميان دو نماز است تو را كفايت خواهم كرد . » « 27 » اكنون كه فضيلت اين وقت آشكار شد ، بايد پس از گزاردن نماز صبح بر جاى خود بنشيند و تا برآمدن آفتاب سخن نگويد بلكه او در اين وقت چهار وظيفه دارد : خواندن ادعيّه ، ذكرهايى كه با تسبيح آنها را تكرار مىكند ، تلاوت قرآن و تفكّر .\r\nمىگويم : ما سه وظيفهء نخست را بر اساس طريقهء اهل بيت ( ع ) ذكر مىكنيم و مىگوييم : هنگامى كه از نماز فراغت يافت ابتدا دستها را تا محاذى صورت خود بلند كند به طورى كه كف دستها به طرف قبله و پشت آنها مقابل صورتش قرار گيرد و سه تكبير بگويد و اين نخستين تعقيب نماز صبح است سپس بگويد : لا إله الّا اللّه إلها واحدا و نحن له مسلمون ، لا إله الّا اللّه لا نعبد إلّا إيّاه مخلصين له الدّين و لو كره المشركون ، لا إله الّا اللّه ربّنا و ربّ آبائنا الأوّلين ، لا إله الّا اللّه وحده وحده ، أنجز وعده و نصر عبده و هزم الاحزاب وحده فله الملك و له الحمد و هو على كلّ شيء قدير . أستغفر اللّه الّذي لا إله الّا هو الحيّ القيّوم و أتوب اليه . أللّهم اهدنى من عندك و أفض علىّ من فضلك و انشر علىّ من رحمتك ، و أنزل علىّ من بركاتك ، سبحانك لا إله الّا أنت اغفر لي ذنوبي كلّها فإنّه لا يغفر الذّنوب كلّها جميعا الّا أنت .\r\nاللّهم إنّي أسألك من كلّ خير أحاط به علمك و أعوذ بك من كلّ شرّ أحاط به علمك اللّهم إنّي أسألك عافيتك في اموري كلّها و أعوذ بك من خزي الدنيا و عذاب الآخرة و من أهوال يوم القيامة . و أعوذ بوجهك الكريم و سلطانك القديم و عزّتك الّتي لا ترام و قدرتك الّتي لا يمتنع منها شيء من شرّ الدّنيا و الآخرة و من شرّ الأوجاع كلّها و لا حول و لا قوّة الّا باللّه العلىّ العظيم توكّلت على الحيّ الّذي\r\n\r\n\r\n","description":"","footnote":"\r\n( 26 ) صحيح مسلم ، ج 2 ، ص 132 .\r\n( 27 ) الزّهد ابن المبارك ، المغنى .\r\n","page_name":" 473 ","page_number":473},
  {"content":"\r\n\r\nلا يموت و الحمد للّه الّذي لم يتّخذ ولدا و لم يكن له وليّ من الذلّ و كبّره تكبيرا .\r\nپس از اين تسبيح حضرت زهرا ( ع ) را بگويد و اين افضل اذكار تعقيب است . در تهذيب از امام صادق ( ع ) روايت است : « كسى كه پس از فراغ از نماز واجب پيش از آن كه پاهايش را جمع كند تسبيح فاطمه زهرا ( ع ) را بگويد آمرزيده مىشود . و بايد آن را با تكبير آغاز كند . » « 28 » نيز در تهذيب از آن حضرت نقل شده كه فرموده است : « ما كودكانمان را همان گونه كه به نماز دستور مىدهيم به تسبيح فاطمه زهرا ( ع ) سفارش مىكنيم ، پس به آن مداومت كن چه هر بنده‌اى به آن مداومت كند شقى و بدبخت نمىشود . » « 29 » نيز از آنحضرت روايت كرده‌اند كه فرموده است : « تسبيح فاطمهء زهرا ( ع ) در عقب هر نماز نزد من محبوبتر از گزاردن هزار ركعت نماز در هر روز است . » « 30 » از امام باقر ( ع ) روايت است : « هيچ بنده‌اى خداوند را عبادت و تمجيد نكرده كه افضل از تسبيح فاطمه زهرا ( ع ) باشد و اگر چيزى از آن برتر بود پيامبر خدا ( ص ) همان را به فاطمه ( ع ) مىبخشيد . » « 31 » پس از گفتن تسبيح حضرت زهرا ( ع ) ده بار بگويد : لا إله الّا اللّه وحده لا شريك له ، له الملك و له الحمد يحيي و يميت ، و يميت و يحيي بيده الخير و هو على كلّ شيء قدير ، و اين ذكر به نماز صبح اختصاص دارد .\r\nو ده بار بگويد : سبحان اللّه العظيم و بحمده لا حول و لا قوّة إلّا باللّه العليّ العظيم ، و اين نيز ويژه نماز صبح است .\r\nصد بار بگويد : ما شاء اللّه كان ، لا حول و لا قوّة الّا باللّه العليّ العظيم .\r\n\r\n\r\n","description":"","footnote":"\r\n( 28 ) همان مأخذ ، ج 1 ، ص 164 ؛ كافى كلينى ، ج 3 ، ص 342 .\r\n( 29 ) همان مأخذ ، ج 1 ، ص 164 ؛ كافى ، ج 3 ، ص 343 ؛ مجالس الصدوق ، ص 345 ؛ ثواب الاعمال ، باب ثواب تسبيح .\r\n( 30 ) كافى ، ج 3 ، ص 343 ؛ تهذيب ، ج 1 ، ص 164 ؛ ثواب الاعمال باب ثواب تسبيح .\r\n( 31 ) كافى ، ج 3 ، ص 343 ؛ تهذيب ، ج 1 ، ص 164 .\r\n","page_name":" 474 ","page_number":474},
  {"content":"\r\n\r\nصد بار : أستغفر اللّه ربّي و أتوب إليه .\r\nصد بار : أستجير باللّه من النّار و أسأله الجنّة .\r\nصد بار : أللّهم صلّ على محمّد و آل محمّد و عجّل فرجهم .\r\nده بار : أشهد أن لا إله إلّا اللّه وحده لا شريك له إلها واحدا أحدا فردا صمدا لم يتّخذ صاحبة و لا ولدا .\r\nسى بار : سبحان اللّه و الحمد للّه و لا إله الّا اللّه و اللّه أكبر .\r\nسزاوار است اذكار و تسبيحات را با تسبيح تربت حسينى ( ع ) بشمارد . در تهذيب به سند صحيح از حضرت صاحب الأمر ( ع ) روايت است كه : « تسبيح تربت حسينى ( ع ) بهترين چيزى است كه با آن تسبيح گفته مىشود ، گاه تسبيح گوينده سبحه را مىگرداند و فراموش مىكند كه تسبيح بگويد ليكن در همين حال ثواب تسبيح براى او نوشته مىشود . » « 32 » سپس اين ذكر را كه نيز به تعقيب نماز صبح اختصاص دارد بخواند : يا مقلّب القلوب و الأبصار صلّ على محمّد و آل محمّد و ثبّت قلبي على دينك و دين نبيّك ( ص ) و لا تزغ قلبي بعد إذ هديتني و هب لي من لدنك رحمة إنّك أنت الوهّاب ، أللّهمّ إنّي أعوذ بك من زوال نعمتك ، و تحويل عافيتك ، و من فجأة نقمتك ، و من درك الشّقاء ، و من شرّ ما سبق في الكتاب ، أللّهم إنّي أسألك بعزّة ملكك و عظيم سلطانك و بشدّة قوّتك على جميع خلقك أن تصلّى على محمّد و آل محمّد و أن تفعل بي كذا و كذا .\r\nپس از آن بگويد : اعيذ نفسي و أهلي و مالي و ولدي و اخواني و ما رزقني ربّي و جميع من يعنيني أمره باللّه الواحد الأحد الصّمد الّذي لم يلد و لم يولد و لم يكن له كفوا أحد ، و بربّ الفلق من شرّ ما خلق تا آخر سوره ، و بربّ النّاس ملك النّاس - تا آخر آن .\r\n\r\n\r\n","description":"","footnote":"\r\n( 32 ) همان مأخذ ، ج 2 ، ص 27 در حديث كتاب المزار .\r\n","page_name":" 475 ","page_number":475},
  {"content":"\r\n\r\nسپس سوره فاتحه و آية الكرسى را تا «  هُمْ فِيها خالِدُونَ  » و آيه شهد اللّه و آيه الملك ، و آيه سخرة و آخر سوره كهف از آيه  قُلْ لَوْ كانَ الْبَحْرُ مِداداً لِكَلِماتِ رَبِّي  ، و اوّل سورهء صافّات تا « شهاب ثاقب » و سه آيهء آخر آن و سه آيهء الرّحمان از  يا مَعْشَرَ الْجِنِّ وَ الْإِنْسِ  تا  فَلا تَنْتَصِرانِ  و چهار آيه از آخر سورهء حشر «  لَوْ أَنْزَلْنا هذَا الْقُرْآنَ  » و پس از آن دوازده بار سوره توحيد را بخواند .\r\nسپس در حالى كه دستهايش را باز كند بگويد : أللّهم إنّى أسألك باسمك المكنون المخزون الطّهر الطّاهر المبارك و أسألك باسمك العظيم و سلطانك القديم يا واهب العطايا يا مطلق الاسارى يا فكّاك الرّقاب من النّار أسألك أن تصلّي على محمّد و آل محمّد و أن تعتق رقبتي من النّار ، و أن تخرجني من الدّنيا آمنا و تدخلني الجنّة سالما و أن تجعل دعائي أوّله فلاحا و أوسطه نجاحا و آخره صلاحا إنّك أنت علّام الغيوب . پس از آن مىگويد : أللّهم إنّي أشهدك و اشهد ملائكتك و حملة عرشك و سكّان سماواتك و أرضك و أنبياءك و رسلك و الصّالحين من عبادك و جميع خلقك فاشهد لي و كفى بك شهيدا أنّي أشهد أنّك أنت اللّه وحدك لا شريك لك و انّ محمّدا عبدك و رسولك ، و أنّ كلّ معبود ممّا دون عرشك إلى قرار أرضك السّابعة السّفلى باطل مضمحلّ ما عدا وجهك الكريم فإنّه أعزّ و اكرم و أجلّ و اعظم من أن يصف الواصفون كنه جلاله ، او تهتدي القلوب إلى كنه عظمته ، يا من فاق مدح المادحين فخر مدحه وعدا وصف الواصفين مآثر حمده ، و جلّ عن مقالة النّاطقين تعظيم شأنه صلّ على محمّد و آل محمّد و افعل بنا ما أنت أهله يا أهل التّقوى و أهل المغفرة .\r\nسپس بگويد :\r\nسبحان اللّه كلّما سبّح اللّه شيء و كما يحبّ اللّه أن يسبّح و كما هو أهله و كما ينبغي لكرم وجهه و عزّ جلاله . و الحمد للّه كلّما حمد اللّه شيء و كما يحبّ اللّه أن يحمد و كما هو أهله و كما ينبغي لكرم وجهه و عزّ جلاله .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nو لا إله الّا اللّه كلّما هلّل اللّه شيء و كما يحبّ اللّه أن يهلّل و كما هو أهله و كما ينبغي لكرم وجهه و عزّ جلاله ، و اللّه اكبر كلّما كبّر اللّه شيء و كما يحبّ اللّه أن يكبّر و كما هو أهله و كما ينبغى لكرم وجهه و عزّ جلاله ، سبحان اللّه و الحمد للّه و لا إله الّا اللّه و اللّه أكبر على كلّ نعمة أنعم بها على كلّ أحد من خلقه ممّن كان أو يكون إلى يوم القيامة ، أللّهم إنّي أسألك أن تصلّي على محمد و آل محمّد و أسألك خير ما أرجو و خير ما لا أرجو ، و أعوذ بك من شرّ ما أحذر و من شرّ ما لا أحذر .\r\nپس از آن بگويد : - و اين از دعاهايى است كه در عصر و شبانگاه نيز خوانده مىشود : - بسم اللّه خير الاسماء ، بسم اللّه ربّ الارض و السّماء بسم اللّه الّذي لا يضرّ مع اسمه سمّ و لا داء ، بسم اللّه أصبحت و على اللّه توكّلت ، بسم اللّه على قلبي و نفسي ، بسم اللّه على دينى و عقلى ، بسم اللّه على أهلي و مالي ، بسم اللّه على عطاء ربّى ، بسم اللّه الّذي لا يضرّ مع اسمه شيء في الأرض و لا في السماء و هو السّميع العليم ، اللّه اللّه ربّي حقّا لا اشرك به شيئا ، اللّه أكبر ، اللّه أكبر ، اللّه أكبر ، أعزّ و أجلّ ممّا أخاف و أحذر ، عزّ جارك و جلّ ثناؤك و تقدّست أسماؤك و لا إله غيرك ، اللّهم إنّي أعوذ بك من شرّ نفسي و من شرّ كلّ سلطان شديد ، و من كلّ شيطان مريد ، و من شرّ كلّ جبّار عنيد ، و من شرّ قضاء السّوء ، و من شرّ كلّ دابّة أنت آخذ بناصيتها إنّك على صراط مستقيم و أنت على كلّ شيء حفيظ ، إنّ ولييّ اللّه الّذي نزّل الكتاب و هو يتولىّ الصّالحين ، فإن تولّوا فقل حسبي اللّه لا إله الّا هو عليه توكّلت و هو ربّ العرش العظيم ، فسيكفيكهم اللّه و هو السّميع العليم ، و لا حول و لا قوّة الّا باللّه العليّ العظيم و صلّى اللّه على خير خلقه محمّد و آله الطّاهرين .\r\nسپس بگويد : - و اين از دعاهايى است كه در عصر و شبانگاه نيز خوانده مىشود - أصبحت اللّهم معتصما بذمامك المنيع الّذي لا يحاول و لا يطاول من شرّ كلّ غاشم و طارق من سائر ما خلقت من خلقك الصّامت و النّاطق في جنّة من كلّ مخوف\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nبه لباس سابغة ، ولاء أهل بيت نبيّك محمّد صلواتك عليه و عليهم محتجبا من كلّ قاصد لي باذيّة بجدار حصين الاخلاص في الاعتراف بحقّهم و التمسّك بحبلهم موقّتا بانّ الحقّ معهم و فيهم و بهم اوالي من والوا و اجانب من جانبوا فصلّ على محمّد و آل محمّد و أعذني اللّهم بهم من شرّ ما أتقّيه ، يا عظيم حجزت الأعادي عنّي ببديع السّماوات و الارض و جعلنا من بين أيديهم سدّا و من خلفهم سدّا فأغشيناهم فهم لا يبصرون .\r\nو در بامداد دعاهاى صبح را كه از اهل بيت ( ع ) روايت شده و ما آنها را در باب سوّم از كتاب اذكار و دعوات ذكر كرده‌ايم و ديگر دعاها را به اندازه‌اى كه مىتواند و مناسب حال خود مىبيند ، و براى او آسانتر و موجب رقّت قلب بيشتر است بخواند ، چه آنها دعاهاى بسيار زيادى است . « 33 » تعقيباتى را كه در اين جا ذكر كرده‌ايم از روايات متعدّدى اخذ كرده‌ايم و در يك روايت جمع نبوده‌اند ؛ لذا چنانچه وقت براى خواندن همهء آنها كفايت نكند مىتوان به برخى از آنها بسنده كرد ؛ و اگر در خود احساس خستگى و ناتوانى كند خواندن دعا را قطع كند و نفس را بر خلاف ميل و رغبت آن وادار نسازد كه دعا را به پايان برد ، زيرا توجّه و رغبت روح عبادت و دعاست .\r\nمستحبّ است كه پس از فراغ از نماز صبح همچنان در جايگاه نمازش بنشيند هر چند مشغول به خواندن تعقيبات نباشد ، زيرا از امير مؤمنان ( ع ) روايت شده كه فرموده است : « هر كس نماز [ صبح را 
  ] بخواند و در جايگاه نمازش تا دميدن خورشيد بنشيند اين عمل براى او حايلى از آتش خواهد بود . » « 34 »\r\n\r\nفصل : اذكارى كه تكرار مىشود\r\n( 1 ) غزّالى پس از دعاهايى كه بر اساس طريقهء خود ذكر كرده مىگويد : امّا ذكرهايى كه\r\n\r\n\r\n","description":"","footnote":"\r\n( 33 ) اوائل مصباح المتّهجد تا ابواب تعقيبات ؛ اقبال الاعمال ؛ بلد الامين ؛ وسائل الشيعه ابواب تعقيب ؛ كافى ، ج 2 ، ص 341 . تهذيب ، ج 1 ، ص 163 تا 167 ؛ مستدرك الوسائل ، ج 1 ، ص 336 تا ص 402 .\r\n( 34 ) تهذيب ، ج 1 ، ص 164 و 277 .\r\n","page_name":" 478 ","page_number":478},
  {"content":"\r\n\r\nتكرار مىشود عبارت از كلماتى است كه در تكرار آنها فضيلتهايى وارد شده است . ما با ذكر آنها سخن را طولانى نمىكنيم . كمترين تعداد تكرار هر يك از كلمات سه يا هفت بار ، و بيشترين تكرار هفتاد يا صد بار و حدّ وسط ده بار است ، و شخص بايد به اندازهء فراغت و وسعت وقت خود ذكر را تكرار كند و تكرار بيشتر ثوابش بيشتر است ، و حدّ وسط كه به ميانه‌روى نزديكتر است ده بار تكرار است كه سزاوارتر است بر آن مداومت شود ، و بهترين هر كار مداومترين آنهاست هر چند اندك باشد ، و هر وظيفه‌اى كه بر بسيار آن نمىتوان مداومت كرد مواظبت بر كم آن افضل و تأثير آن بر دل از بسيار آن بيشتر است . كار اندك دايمى مانند قطرات آب است كه پياپى بر زمين بچكد كه بتدريج در آن حفره‌اى پديد مىآورد هر چند بر سنگ چكيده باشد ، و كار بسيار پراكنده و غير دايمى مانند آبى است كه يكباره ريخته شود و يا بطور متفرّق و در اوقات مختلف فرود آيد و در نتيجه اثرى محسوس بر آن مترتّب نمىشود .\r\nغزّالى پس از بيان اين مطلب ده ذكر نقل كرده كه بيشتر آنها به اذكارى كه ما پس از تسبيح حضرت زهرا ( ع ) ذكر كرديم نزديك است . سپس گفته است : اين ده ذكر چنانچه هر كدام از آنها ده بار تكرار شود صد بار مىشود و اين افضل است از اين كه يك ذكر صد بار گفته شود ، زيرا هر يك از اين اذكار فضيلتى جداگانه دارد . و دل با گفتن هر كدام ، از نوعى تنبّه و تلذّذ برخوردار مىشود ، چرا كه نفس از انتقال ذكرى به ذكر ديگر آسودگى و رفع خستگى پيدا مىكند . سپس غزّالى قرائت آياتى را بر اساس طريقهء خود ذكر كرده كه قريب به آياتى است كه ما نقل كرده‌ايم .\r\nپس از آن مىگويد : امّا تفكّر بايد يكى از وظايف انسان باشد و تفصيل آنچه بايد در آن انديشيد و چگونگى تفكّر را در كتاب تفكّر از بخش منجيات بيان خواهيم كرد ، ليكن قدر جامع آن به دو امر برگشت دارد :\r\n1 - در چيزى بينديشد كه در علم معامله او را سودمند باشد ، بدين گونه كه خويشتن را نسبت به كوتاهيهايى كه در گذشته كرده مورد حسابرسى قرار دهد و وظايف روزى را\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nكه در پيش رو دارد معيّن كند و در برابر حوادث و موانعى كه او را از امور خير باز مىدارد و به خود مشغول مىسازد تدبّر و چاره‌جويى كند ، و تقصيرات خود را كه مايه آشفتگى فكر و خلل در اعمال او شده به ياد آورد تا آنها را اصلاح كند و نيّات حسنه را در رفتار خويش نسبت به خود و مسلمانان در دلش جايگزين سازد .\r\n2 - در چيزى بينديشد كه در علم مكاشفه او را سودمند باشد ، به اين كه گاهى در نعمتهاى خداوند و مواهب پى در پى ظاهرى و باطنى او بينديشد تا شناخت او نسبت به آنچه حقّ تعالى به وى ارزانى داشته است افزون و شكر او در برابر اين نعمتها زياد شود ، و گاهى ديگر در عقوبتها و كيفرهاى الهى فكر كند تا معرفت او نسبت به قدرت و بىنيازى خداوند فزونى يابد و ترس و بيم او از آن زياد گردد . هر يك از اين امور را شاخه‌ها و فروع بسيارى است . برخى از مردم براى تفكّر در اين مسائل امكانى وسيع دارند و بعضى فاقد آنند ، و ما در كتاب تفكّر در اين باره بطور كامل سخن خواهيم گفت .\r\nبارى هر زمان ميسّر شود بايد به تفكّر پرداخت ، چه آن اشرف عبادات است . و حقيقت ذكر خداوند به علاوه دو امر ديگر در آن موجود است :\r\n1 - تفكّر مايهء زياد شدن معرفت است ، زيرا فكر كليد كشف و معرفت است .\r\n2 - تفكّر باعث افزايش محبّت است ، چه دل تنها دوستدار كسى مىشود كه معتقد به عظمت اوست ، عظمت و جلال خداوند تنها از طريق شناخت صفات و قدرت و شگفتيهاى افعال او معلوم مىشود ، بنابر اين از فكر ، معرفت و از معرفت ، تعظيم و از تعظيم محبّت به دست مىآيد .\r\nاز ذكر نيز انس به بار مىآيد كه اين خود نوعى از محبّت است ، ليكن محبّتى كه سبب آن معرفت باشد قويتر و پايدارتر و بزرگتر است . مقايسه محبّت عارف با انس ذاكرى كه فاقد بينش كافى است مانند اين است كه عشق كسى نسبت به صاحب جمالى كه او را به چشم ديده و بر حسن اخلاق و اعمال و خصال پسنديدهء او به تجربه آگاه گشته با انس كسى كه اوصاف شخصى را كه به چشم نديده و تنها محاسن جسمانى و فضايل\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nاخلاقى او را مكرّر شنيده بىآن كه جهات اين محاسن را دانسته باشد مقايسه شود ؛ و قطعى است كه محبّت او هرگز مانند محبّت كسى كه محبوب خود را ديده و صفات او را شناخته است نخواهد بود چه « شنيدن كى بود مانند ديدن . » عابدانى كه با زبان و دل بر ذكر خداوند مواظبت دارند آنچه را پيامبران ( ع ) از سوى خداوند آورده‌اند با ايمان تقليدى تصديق مىكنند و از صفات بارى تعالى جز چيزهاى مجملى كه ديگران براى آنها تعريف و تصديق كرده‌اند چيزى در اعتقاد ندارند ، و عارفان كسانى هستند كه جمال و جلال حقّ را با چشم بصيرت باطن كه قويتر از چشم ظاهر است مشاهده كرده‌اند ، جز اين كه احدى نمىتواند بر كنه جلال و جمال او احاطه يابد ، و اين در قدرت هيچ آفريده‌اى نيست بلكه هر كسى به اندازه‌اى كه حجاب از پيش او برداشته مىشود جمال حقّ را مشاهده مىكند ، و براى جمال حضرت ربوبى و حجابهاى آن نهايتى نيست . شمار حجابهايى كه سزاوار است حجب نور ناميده شود ، و كسى كه به آن و اصل شود گمان مىكند وصول او به مبدء كامل شده هفتاد حجاب است . پيامبر خدا ( ص ) فرموده است :\r\n« همانا براى خداوند هفتاد حجاب از نور است اگر آنها را بردارد انوار جلال و عظمت الهى هر بيننده‌اى را مىسوزاند . » « 35 » آن حجابها نيز داراى مراتبى است و اين انوار مانند تفاوت نور خورشيد و ماه و ستارگان متفاوتند ، در آغاز كمترين آنها و سپس آنچه به آن نزديكتر است ظاهر مىشود . برخى از صوفيان آنچه را بر ابراهيم ( ع ) در طىّ درجات ترقّى او به عاليترين مرتبه توحيد آشكار شد بر همين امر تأويل كرده و گفته‌اند : فلمّا جنّ عليه اللّيل ؛ يعنى هنگامى كه امر بر او تيره شد ، رأى كوكبا ؛ يعنى ، به يكى از حجابهاى نور رسيد ، و خداوند از آن به كوكب ( ستاره ) تعبير كرده و منظورش اين اجسام نورانى نيست ، زيرا براى هر نادانى روشن است كه اجسام لايق ربوبيّت نيستند و اين را در اوّلين نظر درك مىكنند . بنابر اين چيزى كه مايه گمراهى عوام نيست نمىتواند موجب گمراهى ابراهيم خليل ( ع ) باشد . اين كه حجابها انوار ناميده شده‌اند مراد نور محسوس به\r\n\r\n\r\n","description":"","footnote":"\r\n( 35 ) اين خبر در جلد اوّل ، ص 271 : نقل شده است .\r\n","page_name":" 481 ","page_number":481},
  {"content":"\r\n\r\nوسيلهء چشم نيست بلكه مراد همان نورى است كه در آيهء :  اللَّهُ نُورُ السَّماواتِ وَ الْأَرْضِ  اراده شده است . البتّه ما از ذكر اين معانى چشم مىپوشيم ، زيرا آن خارج از علم معامله است و آنچه مىتواند انسان را به حقايق اين معانى برساند كشفى است كه تابع فكرى صاف و زلال باشد . اين در به روى اندكى از مردم گشوده مىشود ، و آنچه براى اكثر مردم حاصل است تفكّر در چيزهايى است كه در علوم معامله سودمند است ، و البتّه اين نيز فايدهء بسيار و سود سرشار دارد .\r\nاين وظايف چهارگانه يعنى دعا ، ذكر ، قرائت و تفكّر بايد وظيفه مريد پس از نماز بامداد بلكه پس از هر وردى و بعد از فراغ از وظايف هر نمازش باشد ، چه پس از نماز غير از اين وظايف چهارگانه وظيفه‌اى نيست ، و آنچه مؤيّد اين معناست اين است كه بايد نمازگزار به حكم : خذوا حذركم سپر و سلاح خود برگيرد ، و روزه سپرى است كه راههاى شيطان را كه دشمن انسان و بازدارندهء او از راه خدا و طريق صواب است تنگ مىگرداند . پس از طلوع صبح تا دميدن خورشيد جز دو ركعت نافله فجر و فريضهء بامداد نمازى نيست . پيامبر خدا ( ص ) و ياران او در اين وقت به گفتن ذكر مشغول مىشدند ، و همين سزاوارتر است مگر آن كه قبل از اداى فريضهء صبح خواب غلبه كند و جز با نماز دفع نشود در اين صورت اگر نماز گزارد باكى نيست .\r\nمىگويم : به زودى بيان خواهيم كرد كه سزاوارتر مقدّم داشتن دو ركعت نماز نافلهء فجر بر طلوع صبح است .\r\n\r\nورد دوّم :\r\n( 1 ) وقت آن بين طلوع خورشيد تا چاشتگاه است و منظور از چاشتگاه يك نيمه از وقت ميان طلوع آفتاب تا ظهر است ، و اگر روز را دوازده ساعت فرض كنيم با گذشتن سه ساعت از روز چاشتگاه فرا مىرسد ، و آن يك چهارم روز است . در اين وقت دو وظيفه اضافى وجود دارد :\r\n1 - گزاردن نماز چاشتگاه .\r\nمىگويم : نماز چاشتگاه از ديدگاه اهل بيت ( ع ) و شيعيان آنها بدعت است و هر\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nبدعتى گمراهى و سرانجام گمراهى آتش است . كافى به سند حسن از ابى جعفر امام باقر و ابى عبد اللّه امام صادق ( ع ) روايت كرده كه پيامبر خدا ( ص ) فرموده است : « نماز چاشتگاه بدعت است . » « 36 » سيف بن عميره بطور مرفوع روايت كرده : امير مؤمنان ( ع ) از كنار مردى گذشت كه در مسجد كوفه نماز چاشتگاه مىخواند . آن حضرت با تازيانه‌اش به پهلوى او اشاره كرده و فرمود : « نماز توبه‌كاران را كشتى خدا تو را بكشد » ؛ نمازگزار گفت : اين را ترك كنم ؟ امام ( ع ) فرمود : «   أَ رَأَيْتَ الَّذِي يَنْهى ، عَبْداً إِذا صَلَّى   » « 37 » ابى عبد اللّه ( ع ) فرمود :\r\n« انكار على ( ع ) در نهى از آن كافى است . » « 38 » در الفقيه از عبد الواحد بن مختار انصارى از ابى عبد اللّه ( ع ) روايت شده كه گفته است : از آن حضرت در باره نماز چاشتگاه پرسيدم فرمود : نخستين كسى كه اين نماز را خواند قوم تو بودند و آنها از غافلان بودند ، اين نماز را مىخواندند در حالى كه پيامبر خدا ( ص ) آن را نخوانده است ، ابى عبد اللّه ( ع ) فرمود : على ( ع ) از كنار مردى گذشت كه اين نماز را مىخواند ، آن حضرت فرمود : اين چه نمازى است ، عرض كرد : آن را ترك كنم ؟ على ( ع ) فرمود : من بنده‌اى را كه نماز مىخواند نهى مىكنم ؟ « 39 » .\r\nزراره از ابى جعفر امام باقر ( ع ) روايت كرده كه فرموده است : « پيامبر خدا ( ص ) هرگز نماز چاشتگاه نخوانده است . » او مىگويد : عرض كردم : آيا به من خبر نمىدهى كه پيامبر خدا ( ص ) در آغاز روز چهار ركعت نماز به جا مىآورد ؟ فرمود : « آرى آنها را از\r\n\r\n\r\n","description":"","footnote":"\r\n( 36 ) همان مأخذ ، ج 3 ، ص 453 .\r\n( 37 ) علق / 9 و 10 : به من خبر ده آيا كسى را كه نهى مىكند بنده‌اى را به هنگامى كه نماز مىخواند ( آيا مستحق عذاب الهى نيست ؟ ) .\r\n( 38 ) مراد از نماز توبه‌كاران نافله ظهر است ، و مقصود از كشتن نماز ضايع كردن و مقدّم داشتن آن بر وقت ظهر است كه به منزله كشتن آن است و منظور امير مؤمنان ( ع ) از استشهاد به آيه شريفه اين است كه :\r\nنماز تو نماز نيست تا منع از آن روا نباشد چنان كه از آيه دانسته مىشود ، بلكه آن بدعت است و قول امام صادق ( ع ) نيز مؤيّد آن است . مخالفان اين روايت را به صورت تحريف شده‌اى نقل و به گونه‌اى كه از تحريف آنها زشت‌تر است تفسير كرده‌اند . رجوع شود به النهاية ابن اثير ماده نحر .\r\n( 39 ) همان مأخذ ، ص 149 ، باب نوادر الصلاة ، شماره 3 و 4 .\r\n","page_name":" 483 ","page_number":483},
  {"content":"\r\n\r\nهشت ركعت نماز بعد از ظهر قرار مىداد . » « 40 » غزّالى مىگويد :\r\n2 - وظيفهء دوّم در اين وقت انجام دادن امور خيرى است كه ارتباط با مردم دارد و آنها را معمولا در بامداد انجام مىدهند مانند عيادت بيمار ، تشييع جنازه ، اعانت بر نيكوكارى و پرهيزگارى ، حضور در مجالس علم و آنچه در حكم اينهاست از قبيل برآوردن حاجت مسلمانان ، و جز آن . و اگر چيزى از اين گونه امور اتّفاق نيفتد به اداى وظايف چهارگانه‌اى بپردازد كه ما پيش از اين آنها را ذكر كرده‌ايم و عبارت از دعا ، ذكر ، قرائت و تفكّر است ، و يا اگر بخواهد نماز مستحبّى بخواند ، و اگر چه آن پس از نماز بامداد مكروه است ليكن در اين وقت كراهت ندارد . از اين رو براى كسى كه بخواهد ، نماز پنجمين وظيفهء او در اين وقت است .\r\nمىگويم : از جملهء اعمالى كه سزاوار است در آغاز روز انجام شود دادن صدقه است به اندازه‌اى كه ميسّر اوست هر چند كم و ناچيز باشد . در كافى از امام صادق ( ع ) روايت شده كه پيامبر ( ص ) فرموده است : « روز را با دادن صدقه آغاز كنيد ، زيرا صدقه مانع بلاست . » « 41 » ديگر خوشبو كردن خود با گلاب است چه از معصومين ( ع ) روايت شده : « هر كس گلاب به صورتش بمالد در آن روز دچار بيچارگى و نادارى نمىشود . » « 42 » سپس ناشتايى بخورد و ادعيه و آداب آن را طبق آنچه پيش از اين ذكر كرده‌ايم به جا آورد .\r\n\r\nورد سوّم :\r\n( 1 ) وقت آن از چاشتگاه تا ظهر است . وظيفهء انسان در اين وقت همان اعمال چهارگانه به اضافهء دو امر است :\r\n1 - اشتغال به كسب و تدبير معيشت و حضور در بازار مىباشد . اگر بازرگان است بايد با درستى و امانت كار كند ، و اگر داراى هنر و صنعت است بايد با خيرخواهى و\r\n\r\n\r\n","description":"","footnote":"\r\n( 40 ) همان مأخذ ، ص 149 ، باب نوادر الصلاة ، شماره 3 و 4 .\r\n( 41 ) همان مأخذ ، ج 4 ، ص 6 ، شماره 5 .\r\n( 42 ) مكارم طبرسى ، ص 47 ، بطور مرسل از الفردوس .\r\n","page_name":" 484 ","page_number":484},
  {"content":"\r\n\r\nمهربانى كار خود را انجام دهد ، و در تمامى كارهاى خود از ذكر خدا غفلت نورزد ، و در كسب به اندازه‌اى كه نياز همان روزش بر طرف شود بسنده كند و اين در صورتى است كه بتواند هر روز به مقدار نياز روزانه‌اش كسب كند ، و هنگامى كه كفاف روز خود را به دست آورد بايد به خانه باز گردد و به تهيّه توشه آخرت مشغول شود ، زيرا نياز او به توشه آخرت شديدتر و برخوردارى از آن طولانىتر است ، و اشتغال براى به دست آوردن اين توشه از تلاش براى تحصيل چيزى كه افزون از نياز روزانه اوست مهمّتر مىباشد . گفته شده است : مؤمن جز در سه جا حاضر نباشد : عمارت مسجد ، ساختن خانه‌اى كه او را مستور بدارد و حاجتى كه از آن ناگزير باشد ، و اندكند كسانى كه مقدار آنچه از آن ناگزيرند بدانند ، بلكه بيشتر مردم آنچه را از آن بىنيازند نياز خود مىشمارند ، زيرا شيطان به انسان وعدهء فقر مىدهد و او را به فحشاء وامىدارد و انسانها نيز به سخن او گوش فرا مىدهند و از بيم فقر و نادارى چيزى را كه نخواهند خورد و از آن بهره‌اى نخواهند برد گرد مىآورند ، در حالى كه خداوند به آنان وعدهء بخشش و آمرزش مىدهد امّا آنها از آن روى مىگردانند و به آن رغبت نشان نمىدهند .\r\n2 - قيلوله ( خواب يا استراحت چاشتگاهى ) و آن سنّت است تا براى قيام شب بدان قوّت گيرد ، چنان كه سحورى خوردن سنّت است تا به سبب آن بر روزه‌دارى توانايى يابد . و اگر براى نماز شب برنمىخيزد ، و بگونه‌اى است كه اگر نخوابد نمىتواند به عمل نيكى اشتغال ورزد ، و بسا كه با غافلان بياميزد ، و با آنها به گفت و شنود پردازد ، در اين صورت چنانچه شوق انجام دادن اذكار و وظايفى را كه ذكر شد ندارد خوابيدن براى او سزاوارتر مىباشد ؛ چه در خواب خاموشى و سلامت است . يكى از بزرگان گفته است : زمانى بر مردم فرا مىرسد كه خاموشى و خواب بهترين كارهاى آنهاست ، و چه بسا عابدى كه خواب نيكوترين اعمال اوست و اين بدان سبب است كه در عبادتش ريا مىكند و در آن خالص نيست ، چه رسد به غافل فاسق . پيشينيان صالح خوش داشتند كه در هنگام فراغت بخوابند تا سلامت يابند ، زيرا خواب براى تأمين سلامت و كسب\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nتوانايى براى قيام شب مايهء تقرّب است .\r\nمىگويم : به زودى سخنانى از امام صادق ( ع ) در اين باره خواهد آمد .\r\nغزّالى مىگويد : ليكن شايسته است پيش از فرا رسيدن ظهر به اندازه‌اى كه بتواند با گرفتن وضو و حضور در مسجد خود را براى نماز آماده كند و از خواب برخيزد ، در اين صورت اين خواب چاشتگاهى از اعمال پسنديده روزانه خواهد بود ، ليكن اگر در اين وقت نخوابد و به كسب مشغول نشود و به نماز و ذكر بپردازد اين عمل افضل و پسنديده‌ترين كار در روز مىباشد ، زيرا چاشتگاه وقت غفلت مردم از خدا و اشتغال آنها به كارهاى دنياست ، و دلى كه در هنگام خوددارى مردم از رو آوردن به درگاه حقّ تعالى به خدمت پروردگار خويش مشغول گردد سزاوار است به اين كه خداوند آن را پاكيزه گرداند و براى قرب و معرفت خود آن را برگزيند . فضيلت عبادت در اين وقت مانند فضيلت احياى شب است ، چه شب وقت خواب و غفلت است ، و چاشتگاه وقت متابعت از هواهاى نفسانى و اشتغال به مقاصد دنيوى است ، و اين يكى از دو معناى قول خداوند متعال است كه :  وَ هُوَ الَّذِي جَعَلَ اللَّيْلَ وَ النَّهارَ خِلْفَةً  « 43 » يعنى در فضيلت يكى را جانشين ديگرى قرار داد ، و معناى ديگر اين است كه اگر در يكى از اين دو وقت چيزى فوت شود در ديگرى آن را تدارك كند .\r\n\r\nورد چهارم :\r\n( 1 ) وقت آن بين ظهر تا فراغ از نماز ظهر و نوافل آن است ، و اين كوتاهترين و با فضيلت‌ترين اوراد روز مىباشد . هر گاه پيش از ظهر وضو گيرد و در مسجد حاضر شود چون ظهر شود ، و اذان‌گو اذان را آغاز كند بايد صبر كند تا از جواب مؤذّن فارغ شود ، سپس برخيزد و آنچه را كه ميان اذان و اقامه وارد است به جا آورد ، و اين همان وقت اظهار است كه خداوند متعال فرموده است :  وَ حِينَ تُظْهِرُونَ  . « 44 » مىگويم : نخستين كارى كه هنگام فرا رسيدن ظهر بايد به جا آورد همان است كه\r\n\r\n\r\n","description":"","footnote":"\r\n( 43 ) فرقان / 62 : و او كسى است كه شب و روز را جانشين يكديگر قرار داد .\r\n( 44 ) روم / 18 : . . . و هنگامى كه ظهر مىكنيد .\r\n","page_name":" 486 ","page_number":486},
  {"content":"\r\n\r\nدر الفقيه روايت شده و آن را امام باقر ( ع ) به محمد بن مسلم آموخته و به او فرموده است : بر آن محافظت كن چنان كه از چشمانت محافظت مىكنى ، و آن اين كه بگويد :\r\nسبحان اللّه و لا إله الّا اللّه و الحمد للّه الذى لم يتّخذ ولدا و لم يكن له شريك في الملك و لم يكن له ولىّ من الذلّ و كبّره تكبيرا سپس نافله ظهر را شروع كند و در دو ركعت نخستين آنها تكبيرات هفتگانه افتتاحيه و ادعيّه آنها را بخواند ، و در اين نوافل توحيد و جحد را قرائت كند و پس از هر دو ركعت تسبيح حضرت زهرا ( ع ) را بخواند ، و سپس بگويد : اللّهم انّى ضعيف فقوّ فى رضاك ضعفى ، و خذ الى الخير بناصيتى ، و اجعل الايمان منتهى رضاى ، و بارك لى فيما قسمت لى و بلّغني برحمتك كلّ الّذي ارجو منك و اجعل لى ودّا و سرورا للمؤمنين و عهدا عندك . پس از به جا آوردن شش ركعت از نوافل اذان ظهر را بگويد و ركعت هفتم و هشتم را در بين اذان و اقامه به جا آورد ، سپس برخيزد و بعد از اقامه بگويد : اللّهم ربّ هذه الدّعوة التّامة و الصلاة القائمة بلّغ محمّدا ( ص ) الدّرجة و الوسيلة و الفضل و الفضيلة ، باللّه استفتح و باللّه استنجح و بمحمّد ( ص ) أتوجّه اللّهم صلّ على محمّد و آل محمّد و اجعلنى بهم وجيها في الدّنيا و الاخرة و من المقربين . و پس از آن به اداى فريضه جماعت با رعايت همه آداب ظاهرى و باطنى آن كه پيش از اين شرح داده‌ايم مشغول گردد ، هنگامى كه از آن فراغت يافت تعقيباتى را كه ضمن نماز صبح ذكر كرده‌ايم بجز اذكار مختص به آن را به جا آورد ، و به اندازه رغبت و يا خستگى خاطر آنچه بخواهد بر آنها زياد و يا از آنها كم كند .\r\n\r\nورد پنجم :\r\n( 1 ) وقت آن از پايان وقت ورد چهارم تا عصر يعنى تا باقى ماندن يك چهارم روز است چه منزلت عصر در ميان ظهر و غروب مانند منزلت چاشتگاه در ميان طلوع آفتاب و ظهر است .\r\nمىگويم : دو يا چهار ركعت از نوافل عصر ، را در اين وقت به جا آورد .\r\nغزالى مىگويد : مستحب است در اين وقت در مسجد معتكف و به ذكر يا نماز و يا\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nاقسام ديگر امور خير مشغول و در انتظار نماز باشد ، زيرا انتظار نماز ، پس از نماز از فضايل اعمال و شيوه پيشينيان صالح است كه رحمت خدا بر آنها باد . در آن زمان اگر كسى ميان ظهر و عصر وارد مسجد مىشد از تلاوت نمازگزاران آوازى مانند آواز زنبور عسل به گوشش مىرسيد ، بارى اگر دينش در خانه‌اش محفوظتر و فكرش در آن جمعتر است گزاردن نماز در خانه نسبت به او افضل است ، و فضيلت به جا آوردن اين ورد مانند ورد سوم است ، چه اين ورد نيز در وقت غفلت مردمان به جا آورده مىشود . خوابيدن در اين وقت براى كسى كه پيش از ظهر خوابيده باشد مكروه است ، چه دو بار خوابيدن در روز كراهت دارد . برخى از دانشمندان گفته‌اند : سه چيز است كه خداوند آنها را دشمن مىدارد : خنديدن بدون شگفتى ، خوردن در حال سيرى و خواب روز بدون شب بيدارى .\r\nحد اعتدال خواب بر اساس اين كه شب و روز بيست و چهار ساعت است مجموعا هشت ساعت در شبانه‌روز مىباشد . اگر همين مقدار را در شب خوابيده باشد ديگر خوابيدن او در روز معنايى ندارد ، و اگر كمتر از آن بوده مىتواند آن را در روز جبران كند . اين براى فرزند آدم بس است كه اگر شصت سال در دنيا زندگى كند بيست سال از عمرش كم شود ، چه هر گاه در شبانه‌روز هشت ساعت كه ثلث اين مدت است بخوابد ثلثى از عمر او كم شده است .\r\nليكن چون خواب مانند طعام كه غذاى بدن است غذاى روح مىباشد ، و نيز مانند علم و ذكر است كه غذاى قلب مىباشند ، لذا نمىتوان به كلى از آن بريد ، و حد اعتدال همان است كه ذكر شد ، و كمتر از آن حد ممكن است منجر به آشفتگى بدن شود مگر آن كه تدريجا به بيدار خوابى عادت كند و نفس خويش را بدان تمرين دهد بىآنكه در آن آشفتگى پديد آيد .\r\nمىگويم : آنچه از اهل بيت ( ع ) در اين باره نقل شده روايتى است از امام صادق ( ع ) كه فرموده است : « مانند بردگان « 45 » بخواب و همچون غافلان مخواب چه بردگان\r\n\r\n\r\n","description":"","footnote":"\r\n( 45 ) در برخى نسخه‌ها مانند « عبرت گيرندگان » آمده است .\r\n","page_name":" 488 ","page_number":488},
  {"content":"\r\n\r\nزيرك براى رفع خستگى مىخوابند و غافلان براى تن‌آسانى به خواب مىروند . پيامبر خدا ( ص ) فرموده است : « چشمم مىخوابد و دلم بيدار است » . هنگامى كه مىخوابى قصدت اين باشد كه زحمت خود را بر فرشتگان محافظت كم كنى و نفس را از شهواتش بازدارى و خود را بدين وسيله بشناسى و بدانى كه تو موجودى ناتوان و ضعيفى و بر حركات و سكون خويش جز به اراده خداوند و تقدير او قدرت ندارى ، زيرا خواب شبيه مرگ است و از اين راه مىتوانى بر مرگ استدلال كنى ، همان خوابى كه در آن هيچ بيدارى نيست تا انسان بتواند آنچه را در گذشته از او فوت شده است جبران كند ، و كسى كه بر اثر خواب نماز واجب يا مستحب يا نافله از او فوت شود مانند غافلان خوابيده و از زيانكاران پيروى كرده و دچار غبن و خسران شده است ، و آن كه پس از فراغ از حقوق نمازهاى واجب و مستحب بخوابد خوابى پسنديده كرده است . من براى مردم اين زمان چنانچه داراى اين صفات باشند چيزى را سالمتر از خواب نمىدانم ، زيرا مردم مراعات دين و مراقبت از احوال خويش را ترك كرده و راه دورى را در پيش گرفته‌اند ، و انسان اگر بكوشد كه سخن نگويد چگونه مىتواند نشنود ، مگر آن كه مانعى براى شنوايى او وجود داشته باشد ، و خواب يكى از اين آيات الهى است . خداوند متعال مىفرمايد :  إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  . و در بسيارى خواب هر چند به همان نحوى صورت گيرد كه ذكر شد آفاتى است ، چه بسيارى خواب از نوشيدن زياد ، و نوشيدن زياد از پرخورى بسيار ناشى مىشود ، و اينها نفس را از طاعت و دل را از تفكّر و خشوع باز مىدارد . هر خواب خود را آخرين عهد خود با دنيا قرار ده ، و پيوسته با دل و زبان خدا را ياد كن ، و از آگاهى او بر اسرار تو بيمناك باش ، و از ته دل در اداى نماز به هنگامى كه از خواب بيدار شدى از او كمك بخواه ، زيرا شيطان به تو مىگويد ، بخواب كه هنوز شب دراز است و غرض او از ميان بردن وقت راز و نياز گفتن تو با خداست .\r\nحالت را بر پروردگارت عرضه كن و از استغفار در سحرگاهان غافل مباش ، چه مطيعان در اين وقت شوقى فراوان دارند » پايان گفتار آن حضرت . « 46 »\r\n\r\n\r\n","description":"","footnote":"\r\n( 46 ) مصباح الشريعه باب چهل و چهارم .\r\n","page_name":" 489 ","page_number":489},
  {"content":"\r\n\r\nغزالى مىگويد : اين ورد طولانىترين اوراد و براى عابدان پرفايده‌ترين آنهاست و آن يكى از آصالى است كه خداوند در قرآن مجيد ذكر كرده و فرموده است :  وَ لِلَّهِ يَسْجُدُ مَنْ فِي السَّماواتِ وَ الْأَرْضِ طَوْعاً وَ كَرْهاً وَ ظِلالُهُمْ بِالْغُدُوِّ وَ الْآصالِ  « 47 » و هر گاه جمادات در اين وقت براى خدا سجده كنند چگونه رواست كه بندهء عاقل از به جا آوردن انواع عبادات غافل باشد .\r\n\r\nورد ششم :\r\n( 1 ) هنگامى كه وقت عصر داخل شود وقت ورد ششم فرا رسيده است ، و اين همان است كه خداوند به آن سوگند ياد كرده و فرموده است :   وَ الْعَصْرِ   « 48 » ، اين يكى از معانى اين آيه است ، و مراد از آن آصال است كه در يكى از دو تفسير آن به معناى  عَشِيًّا  « 49 » در سورهء مريم ،  بِالْعَشِيِّ وَ الْإِشْراقِ  « 50 » در سوره ص مىباشد . در اين ورد جز چهار ركعت نافله عصر يا دو ركعت كه ميان اذان و اقامه گذارده مىشود نماز ديگرى نيست . پس از اداى نافله مذكور بايد نماز واجب را به جا آورد و سپس به وظايف چهارگانه‌اى كه در ورد نخست ذكر شد اقدام كند ، تا آنگاه كه آفتاب بر سر ديوار رسد و زرد گردد ، و چون خواندن نماز در اين وقت منع شده افضل تلاوت قرآن است كه با تدبر و فهم خوانده شود و اين عمل همهء معانى ذكر و دعا و تفكر را در بردارد . بنابر اين در اين قسم بيشتر مقاصد سه قسم ديگر مندرج است .\r\n\r\nورد هفتم :\r\n( 2 ) هنگامى كه خورشيد به سبب نزديكى آن به زمين زرد شود ، به طورى كه غبارها و بخارهايى كه بر روى زمين است نور آن را بپوشاند و در فروغ آن زردى ديده شود وقت اين ورد فرا رسيده است ، و اين مانند ورد اول است كه وقت آن از طلوع فجر تا طلوع خورشيد مىباشد ، چه اين ورد پيش از غروب و آن پيش از طلوع خورشيد است ، و مراد حق تعالى در آيه :  فَسُبْحانَ اللَّهِ حِينَ تُمْسُونَ وَ حِينَ تُصْبِحُونَ  « 51 » همين است و آن\r\n\r\n\r\n","description":"","footnote":"\r\n( 47 ) رعد / 15 : همه آنها كه در آسمان و زمين هستند از روى اطاعت يا اكراه ، و همچنين سايه‌هاى آنها - هر صبح و عصر - براى خدا سجده مىكنند .\r\n( 48 ) عصر / 2 : به عصر سوگند . . .\r\n( 49 ) مريم / 11 : . . . و شام . . .\r\n( 50 ) ص / 18 : . . . هر شامگاه و صبحگاه با او تسبيح مىگفتند .\r\n( 51 ) روم / 17 : منزه است خداوند به هنگامى كه شام مىكنيد و صبح مىكنيد .\r\n","page_name":" 490 ","page_number":490},
  {"content":"\r\n\r\nدر قول حق تعالى كه فرموده است :  وَ أَطْرافَ النَّهارِ  « 52 » طرف دوم روز است . در اين وقت بخصوص تسبيح و استغفار و ديگر آنچه در ورد اول ياد كرده‌ايم مستحب است ، و استغفار با آيات استغفارى كه در قرآن است بيشتر استحباب دارد .\r\nمانند :  اسْتَغْفِرُوا رَبَّكُمْ إِنَّهُ كانَ غَفَّاراً  « 53 » و :  اسْتَغْفِرْهُ إِنَّهُ كانَ تَوَّاباً  « 54 » و :  رَبِّ اغْفِرْ وَ ارْحَمْ وَ أَنْتَ خَيْرُ الرَّاحِمِينَ  « 55 » و :  فَاغْفِرْ لَنا وَ ارْحَمْنا وَ أَنْتَ خَيْرُ الْغافِرِينَ  « 56 » چون آواز اذان را شنيد بگويد : اللّهم هذا إقبال ليلك و إدبار نهارك . سپس پاسخ اذان را بگويد و به نماز مغرب مشغول شود ، و با غروب آفتاب اوراد روز به پايان مىرسد . بنده بايد به احوال خود بنگرد و حساب خويش را بكند و ببيند در اين مرحله‌اى كه از عمر او گذشته آيا امروز او با ديروزش يكسان بوده ؟ كه در اين صورت زيان كرده و مغبون است و يا بدتر از ديروز بوده كه در اين صورت ملعون است ، چه پيامبر خدا ( ص ) فرموده است : « مبارك مباد بر من روزى كه در آن كار نيكى نيفزوده‌ام » « 57 » و اگر خود را در تمام روز مشغول امور خير بيند و از تحمل زحمت آسوده بيابد ، اين را مژده‌اى بداند و خداوند را شكر گويد كه به او توفيق عطا كرده و وى را به راه راست رهنمون شده است .\r\nاگر وضع او چنين نباشد چون شب جانشين روز است بر اوست كه كوتاهيهاى روز خود را در شب جبران كند ، زيرا نيكيها بديها را محو مىكند و حق تعالى را شكرگزار باشد كه به او تندرستى داده و طول عمر بخشيده تا به تدارك تقصيرات روز در شب مشغول شود ، و به ياد آورد كه روزگار عمر را پايانى است و خورشيد عمر در آن افول مىكند بىآنكه ديگر طلوعى داشته باشد ، و در آن هنگام باب تدارك و پوزش بسته مىشود . بنابر اين عمر\r\n\r\n\r\n","description":"","footnote":"\r\n( 52 ) طه / 130 . . . و اطراف روز حمد و تسبيح پروردگارت را به جا آور .\r\n( 53 ) نوح / 10 : . . . از پروردگار خويش آمرزش بخواهيد كه او بسيار آمرزنده است .\r\n( 54 ) نصر / 4 : . . . و از او آمرزش بخواه كه او بسيار توبه‌پذير است .\r\n( 55 ) مومنون / 118 : پروردگارا مرا ببخش و مشمول رحمتت قرار ده و تو بهترين رحم كنندگانى .\r\n( 56 ) اعراف / 155 : . . . ما را بيامرز و بر ما رحم كن و تو بهترين آمرزندگانى .\r\n( 57 ) نظير اين حديث در جلد اول ص 15 از طبرانى و ابن عبد البرّ نقل شده است .\r\n","page_name":" 491 ","page_number":491},
  {"content":"\r\n\r\nآدمى جز همين روزهاى معدود نيست كه ناگزير با گذشت ايام به پايان مىرسد .\r\n\r\nبيان اوراد شب و آنها پنج ورد است\r\n: \r\nورد اول :\r\n( 1 ) هنگامى كه آفتاب غروب كرد بايد نماز مغرب را به جا آورد ، و سپس به احياى بين نماز مغرب و عشاء بپردازد . آخر وقت اين ورد زمان غايب شدن شفق است يعنى حمره‌اى كه با از ميان رفتن آن وقت نماز عشاء فرا مىرسد ، و خداوند به آن سوگند ياد كرده و فرموده است :  فَلا أُقْسِمُ بِالشَّفَقِ  « 58 » و نماز در اين وقت همان  ناشِئَةَ اللَّيْلِ  « 59 » است كه در سوره مزّمّل آمده است : زيرا آن نخستين ساعات شب و يكى از آناتى است كه در قول خداوند متعال :  وَ مِنْ آناءِ اللَّيْلِ فَسَبِّحْ  « 60 » بدان اشاره شده است ، و نماز در اين وقت نماز اوّابين يعنى توبه كنندگان است ، و در آيه :  تَتَجافى جُنُوبُهُمْ عَنِ الْمَضاجِعِ  « 61 » همين نماز اراده شده است . روايت شده كه در باره اين آيه از پيامبر خدا ( ص ) پرسيدند فرمود : « نماز ميان مغرب و عشاء است » سپس فرمود « بر شما باد به نماز ميان مغرب و عشاء كه آن ياوه‌هاى روز را محو و پايان روزش را پاكيزه مىكند » . « 62 » عايشه روايت كرده كه پيامبر خدا ( ص ) فرموده است : « افضل نمازها در نزد خداوند نماز مغرب است كه آن را از مسافر و مقيم ساقط نكرده است . نماز شب با آن آغاز و نماز روز با آن پايان مىيابد ، هر كس نماز مغرب را بخواند و پس از آن دو ركعت نماز بجا آورد خداوند دو كاخ در بهشت برايش بنا مىكند » ( راوى مىگويد : نمىدانم از نقره يا از طلا ) « و هر كس پس از آن چهار ركعت نماز گزارد خداوند گناهان بيست\r\n\r\n\r\n","description":"","footnote":"\r\n( 58 ) انشقاق / 16 : سوگند به شفق .\r\n( 59 ) ناشئه اول شب است و ناشئه الليل نخستين ساعات شب است .\r\n( 60 ) طه / 130 : . . . و نيز در اثناى شب . . . تسبيح و حمد پروردگارت را به جا آور .\r\n( 61 ) سجده / 16 : پهلوهايشان در دل شب از بسترها دور مىشود ( به پا مىخيزند و رو به درگاه خدا مىآورند . )\r\n( 62 ) مسند الفردوس ديلمى از روايت اسماعيل بن ابى زياد شامى از اعمش ، المغنى .\r\nجزرى گفته است : در حديث سلمان آمده كه فرموده است : « بپرهيزيد از بيهوده‌گوييهاى آغاز شب » و منظور بيدار ماندن قسمت اول شب است كه مانع برخاستن براى اداى نوافل مىگردد .\r\n","page_name":" 492 ","page_number":492},
  {"content":"\r\n\r\nسال » ( يا فرمود ) « چهل سال او را مىآمرزد » . « 63 » سعيد بن جبير از ثوبان نقل كرده كه گفته است پيامبر خدا ( ص ) فرمود : « هر كس ميان نماز جماعت مغرب و عشاء در مسجد معتكف شود و جز نماز و قرآن سخنى نگويد حق است بر خدا كه براى او در بهشت دو كاخ بنا كند كه مسافت هر يك از آنها به اندازه صد سال راه باشد ، و ميان آن دو نهالها غرس كند بطورى كه اگر همه مردم دنيا دور آن بگردند گنجايش خواهد داشت » . « 64 » مىگويم : غزالى در باب هشتم اين كتاب اين دو حديث و اخبار ديگرى را در فضيلت احياى ميان نماز مغرب و عشاء ذكر كرده است ، و ما از نقل بقيه آنچه در آن جا آورده است صرف نظر و در اين باره به ذكر چند حديث از طريق خاصه ( شيعه ) بسنده مىكنيم .\r\nدر الفقيه « 65 » از امام باقر ( ع ) روايت شده كه فرموده است : « شيطان لشكرهايش را در شب از هنگام غروب آفتاب تا ناپديد شدن شفق ، و در روز از طلوع فجر تا دميدن خورشيد بسيج مىكند ، و گفت كه پيامبر خدا ( ص ) مىفرمود : در اين دو موقع خدا را زياد ياد كنيد ، و از شر شيطان و سپاه او به خدا پناه بريد ، و براى سلامت خردسالانتان در اين دو وقت دعا كنيد ، زيرا اين دو وقت اوقات غفلت است » از امام صادق ( ع ) روايت است « هر كس نماز مغرب را بگذارد سپس تعقيبات آن را بخواند و سخن نگويد تا آنگاه كه دو ركعت نماز نافله به جا آورد نمازهايش در عليّين ثبت مىشود ، و اگر چهار ركعت گزارد براى او ثواب يك حجّ مقبول نوشته خواهد شد . » « 66 » و نيز آن حضرت به حارث بن مغيره فرمود : « چهار ركعت نماز پس از فريضهء\r\n\r\n\r\n","description":"","footnote":"\r\n( 63 ) ابو الوليد يونس بن عبيد اللّه صفار در كتاب الصلاة ، اوسط طبرانى بطور مختصر و با سند ضعيف ، المغنى .\r\n( 64 ) ماخذ آن را نيافتم .\r\n( 65 ) همان ماخذ ، ص 133 كراهت خوابيدن پس از طلوع صبح .\r\n( 66 ) تهذيب شيخ طوسى ، ج : ، ص 167 ، الفقيه صدوق ، ص 59 .\r\n","page_name":" 493 ","page_number":493},
  {"content":"\r\n\r\nمغرب را در سفر و حضر ترك مكن هر چند سواران در طلب تو باشند . » « 67 » و نيز فرموده است : « در ساعت غفلت نافله به جا آوريد هر چند دو ركعت سبك باشد زيرا اين دو ركعت خانه كرامت » - و در خبر ديگرى است « خانه سلامت - را كه بهشت است براى تو وامىگذارد » و فرمود : « ساعت غفلت ميان مغرب و عشاى آخر است » « 68 » در دو ركعت نخست حمد و توحيد و در ركعت سوم اول سوره حديد را تا :  وَ هُوَ عَلِيمٌ بِذاتِ الصُّدُورِ  بخواند و در ركعت چهارم آخر سوره حشر را از :  لَوْ أَنْزَلْنا  قرائت كند ، و اين چهار ركعت نافله مغرب است . و اگر بخواهد دو ركعت نماز مستحبى ديگر بگزارد در ركعت نخست آيات :  وَ ذَا النُّونِ إِذْ ذَهَبَ مُغاضِباً . . .  تا المؤمنين ، و در ركعت دوم  وَ عِنْدَهُ مَفاتِحُ الْغَيْبِ . . .  تا  فِي كِتابٍ مُبِينٍ  را قرائت كند ، سپس دستها را براى قنوت بگشايد و بگويد : أللّهم إنّى أسألك به مفاتح الغيب الّتى لا يعلمها الّا انت ان تصلّى على محمّد و آل محمد و ان تقضى حاجتى ، اللّهم انت وليّ نعمتى و القادر على طلبتى ، تعلم حاجتى و اسألك بحرمة محمد و اهل بيته عليه و عليهم السّلام لمّا قضيتها لى ، و حاجتش را بخواهد .\r\nسپس اگر بخواهد نماز وصيت را به جا آورد ، و اين نماز دو ركعت است ، در ركعت نخست پس از حمد سيزده بار سورهء زلزال را بخواند ، و در ركعت دوم پانزده بار سورهء توحيد را قرائت كند . از پيامبر خدا ( ص ) روايت شده است : « هر كس اين نماز را گزارد او در بهشت كنار من خواهد بود و ثواب آن را كسى جز خدا نمىتواند بشمارد . » « 69 » پس از آن هر گاه تا ناپديد شدن حمره وقت باقى مانده به اتمام تعقيبات بپردازد و گرنه به گزاردن فريضهء عشاء مبادرت كند ، و اگر حمره پيش از آن كه نوافل را به جا آورد همه يا\r\n\r\n\r\n","description":"","footnote":"\r\n( 67 ) كافى كلينى ، ج 3 ، ص 446 ، تهذيب شيخ طوسى ، ج 1 ، ص 134 و 135 بدون ( هر چند سواران تو را طلب كنند ) و نيز تهذيب ، ج 1 ، ص 167 تمامى آن را نقل كرده است .\r\n( 68 ) الفقيه ، ص 148 ، باب التنفل فى ساعة الغفلة .\r\n( 69 ) مصباح المتهجد ص 76 .\r\n","page_name":" 494 ","page_number":494},
  {"content":"\r\n\r\nپاره‌اى از آن ناپديد شده پس از گزاردن نماز عشاء قضاى آنها را به جا آورد ، زيرا مقدم داشتن نماز واجب پس از فرا رسيدن وقت فضيلت آن بر هر چيز ديگر سزاوارتر است .\r\n\r\nورد دوم :\r\n( 1 ) اين ورد با دخول وقت نماز عشاء شروع مىشود و تا حد خفتن مردم ادامه دارد ، و اين آغاز شدت تاريكى است . خداوند به اين وقت سوگند ياد كرده و فرموده است :  وَ اللَّيْلِ وَ ما وَسَقَ  ، « 70 » يعنى قسم به شب و آنچه از تاريكى خود فراهم مىآورد .\r\nمىگويم : ترتيب ورد مذكور اين است كه نخست نماز واجب را با تمام آداب ظاهرى و باطنى آن به جماعت برگزار كرده و قنوت آن را طولانى كند ، چه وقت وسعت دارد مگر آن كه اين امر سبب زحمت مأمومين گردد . هنگامى كه از نماز فراغت يافت به خواندن تعقيباتى كه مشترك ميان همهء نمازهاى پنجگانه است و تعقيباتى كه مشترك ميان نماز صبح و عصر است و سپس به آنچه اختصاص به نماز عشاء دارد بپردازد ، و همه اينها در محل خود ذكر شده است ، و از جمله آنهاست : أللّهم بحقّ محمّد و آل محمد لا تؤمنّا مكرك و لا تنسنا ذكرك ، و لا تكشف عنّا سترك ، و لا تحرمنا فضلك ، و لا تحلّ علينا غضبك ، و لا تباعدنا من جوارك ، و لا تنقصنا من رحمتك ، و لا تنزع عنّا بركاتك ، و لا تمنعنا عافيتك ، و اصلح لنا ما اعطيتنا ، و زدنا من فضلك المبارك الطيّب الحسن الجميل ، و لا تغيّر ما بنا من نعمتك ، و لا تؤيسنا من روحك ، و لا تهنا بعد كرامتك و لا تضلّنا بعد اذ هديتنا و هب لنا من لدنك رحمة انّك انت الوّهاب .\r\nو نيز از جمله آنهاست اين دعا كه براى طلب روزى است : أللّهم انّه ليس لى علم بموضع رزقى و انا أطلبه بخطرات تخطر على قلبى ، فاجول فى طلبه البلدان و انا فيما اطلب كالحيران ، لا ادرى فى سهل هو ام فى ارض حزن ام فى سماء ام فى برّ أم فى بحر ، و على يدى من ، قبل من ، و قد علمت انّ علمه عندك و اسبابه بيدك ، و انت الّذى تقسمه بلطفك و تسبّبه برحمتك ، اللّهم فصّل على محمد و آل محمد و اجعل يا ربّ رزقك لى واسعا و مطلبه سهلا و مأخذه قريبا ، و لا تعذّبنى بطلب\r\n\r\n\r\n","description":"","footnote":"\r\n( 70 ) انشقاق / 17 : و سوگند به شب و آنچه را جمع‌آورى مىكند .\r\n","page_name":" 495 ","page_number":495},
  {"content":"\r\n\r\nما لم تقدّر لى فيه رزقا فانّك غنيّ عن عذابى و انا فقير الى رحمتك فصلّ على محمّد و آل محمّد ، و جد على عبدك بفضلك انّك ذو فضل عظيم ، و تعقيبات خود را طولانى كند به شرط آن كه توجه و رغبت داشته باشد . سپس با تضرع و فروتنى دو سجدهء شكر طولانى به جا آورد ، پس از آن دو ركعت نماز و تيره را نشسته بگزارد . در ركعت نخست آن پس از حمد سورهء واقعه يا ملك و در ركعت دوم سوره توحيد را بخواند و پس از فراغ از آن هر اندازه بخواهد دعا كند و پس از آن باز گردد .\r\nدر اين ورد يا در اين وقت از نظر اهل بيت ( ع ) هيچ نمازى جز آنچه ذكر كرديم تشريع و تعيين نشده و آنچه را غزّالى ذكر كرده اعم از نمازهاى پيش از عشاء و بعد از آن و مقدم داشتن نماز شب و وتر در اول شب از اختراعات و بدعتهاى اهل تسنن است .\r\nالفقيه « 71 » از ابى جعفر امام باقر ( ع ) روايت كرده كه فرموده است : « پيامبر خدا ( ص ) چيزى از روز را صرف خواندن نماز نمىكرد تا آنگاه كه ظهر مىشد . در اين هنگام آن حضرت هشت ركعت نماز مىگزاشت و اين نماز اوّابين يا توبه كنندگان است ، چه در اين ساعت درهاى آسمان گشوده مىشود و دعا مستجاب مىگردد . و بادها وزيدن مىگيرد ، و خداوند به آفريدگانش نظر مىكند . چون سايه يك ذراع برمىگشت آن حضرت چهار ركعت نماز ظهر را به جا مىآورد . و پس از نماز ظهر دو ركعت نماز مىخواند و بعد از آن دو ركعت آخر را به جا مىآورد سپس هنگامى كه سايه يك ذراع برمىگشت ، چهار ركعت نماز عصر را مىگزارد ، و ديگر نماز نمىخواند تا آنگاه كه خورشيد غروب مىكرد . در اين هنگام سه ركعت نماز مغرب را به جا مىآورد ، و پس از آن چهار ركعت نماز نافله مىخواند ، و ديگر نماز نمىگزاشت تا شفق ناپديد مىشد . پس از ناپديد شدن شفق نماز عشاء را به جا مىآورد ، سپس در بستر خود قرار مىگرفت و نماز نمىخواند تا آنگاه كه نيمه‌اى از شب مىگذشت . در اين هنگام هشت ركعت نماز به جا مىآورد ، و در ربع آخر شب سه ركعت نماز شفع و وتر را مىخواند ، در آنها فاتحه الكتاب و قل هو اللّه\r\n\r\n\r\n","description":"","footnote":"\r\n( 71 ) همان ماخذ ، ص 61 ، باب نماز پيامبر خدا ( ص ) تا آنگاه كه از اين دنيا رفت .\r\n","page_name":" 496 ","page_number":496},
  {"content":"\r\n\r\nاحد را قرائت مىفرمود ، و با ذكر سلام و سخن گفتن و دستور دادن به چيزى كه احتياج داشت ميان نماز شفع و وتر فاصله مىداد . پس از گزاردن نماز شفع از مصلاى خود خارج نمىشد تا نماز وتر را مىگزاشت ، و در آن پيش از ركوع قنوت مىخواند ، سپس سلام مىداد ، و دو ركعت نماز فجر را اندكى پيش از آن و يا به هنگام طلوع آن و يا پس از آن به جا مىآورد . سپس نماز صبح را كه همان فجر است مىخواند و اين در زمانى بود كه فجر صادق دميده و افق به خوبى روشن شده بود . نمازهاى پيامبر خدا ( ص ) تا زمانى كه از دنيا رفت همينها بوده است . » در كافى و تهذيب « 72 » به سند موثّق از امام صادق ( ع ) روايتى كه نزديك به مضمون روايت فوق است نقل شده جز اين كه پس از نماز ظهر هشت ركعت نماز ذكر شده و در آخر آمده است كه عرض كردم : قربانت شوم ، اگر توانايى نماز بيشترى داشته باشم خداوند مرا به سبب خواندن نماز زياد عذاب خواهد كرد ؟ فرمود : « نه ليكن به سبب ترك سنّت عذاب مىكند » مراد اين است كه سنّت اكتفا بر همين مقدار است ، زيرا پيامبر ( ص ) بيشتر از اين نماز نخوانده است . و كسى كه بر آن چيزى بيفزايد اگر به خاطر عمل به حديث : الصّلاة خير موضوع است عمل او درست و مأجور مىباشد و اگر آن را سنّت بداند و وظيفه‌اى قرار دهد بدعت پديد آورده و به همين سبب مستحقّ عذاب مىباشد ، و مانند كسانى است كه نماز چاشتگاه مىخوانند ، و نماز شب را در اول شب مقدّم مىدارند و آن را دو بار به جا مىآورند بىآن كه يكى از آنها قضا باشد .\r\nدر كافى « 73 » به سند حسن از امام صادق ( ع ) روايت شده كه فرموده است : « پيامبر خدا ( ص ) دو برابر نمازهاى واجب نافله مىخواند و دو برابر روزه واجب روزه مىگرفت » .\r\nو نيز در همان كتاب از آن حضرت روايت است : « از آن بزرگوار در باره آنچه در\r\n\r\n\r\n","description":"","footnote":"\r\n( 72 ) كافى ، ج 3 ، ص 443 ، شماره 5 ، تهذيب ، ج 1 ، ص 134 .\r\n( 73 ) همان ماخذ ، ج 2 ، ص 443 ، شماره 3 و 4 و 6 .\r\n","page_name":" 497 ","page_number":497},
  {"content":"\r\n\r\nنمازهاى مستحب افضل است پرسش شد فرمود : كامل به جا آوردن پنجاه ( ركعت ) است » « 74 » ( دو ركعت نماز و تيره عشاء كه نشسته خوانده مىشود يك ركعت به حساب مىآيد - م . ) .\r\nو نيز در كتاب مذكور به سند حسن از آن حضرت روايت شده كه از آن بزرگوار پرسيدند آيا پيش از نماز عشاء آخر و پس از آن چيزى مقرر شده فرمود : « نه جز اين كه من پس از نماز عشاء دو ركعت نماز مىگزارم و آن را از نماز شب به حساب نمىآورم » « 75 »\r\n\r\nورد سوم :\r\n( 1 ) و آن عبارت از خواب است و خواب اگر از جملهء اوراد شمرده شود باكى نيست ، چه اگر آداب آن مراعات شود از عبادات محسوب مىگردد . در اخبار آمده است :\r\n« چون بنده با طهارت و ذكر خدا بخوابد تا آنگاه كه بيدار شود نمازگزار نوشته مىشود ، و فرشته‌اى در درون جامه او داخل مىشود كه اگر در خواب بجنبد و ذكر خدا بگويد فرشته برايش دعا و طلب آمرزش مىكند . « 76 » و نيز در خبر آمده كه : « هر گاه انسان با طهارت بخوابد روح او به عرش برده مىشود » . « 77 » اين امر در مورد عوام است پس نسبت به دانشمندان و صاحبان دلهاى پاك امر چگونه خواهد بود ؟ همانهايى كه در خواب اسرار بر آنها مكشوف مىشود ، از اين رو پيامبر خدا ( ص ) فرموده است : « خواب عالم عبادت و نفس او تسبيح است » . « 78 »\r\n\r\nآداب خواب ده چيز است\r\n\r\n1 - وضو و مسواك .\r\n( 2 ) پيامبر خدا ( ص ) فرموده است : « چون بنده با طهارت بخوابد روح او به عرش برده مىشود ، و خوابش روياى صادق است ، و اگر بىطهارت بخوابد\r\n\r\n\r\n","description":"","footnote":"\r\n( 74 ) همان ماخذ ، ج 2 ، ص 443 ، شماره 3 و 4 و 6 .\r\n( 75 ) همان ماخذ ، ج 2 ، ص 443 ، شماره 3 و 4 و 6 .\r\n( 76 ) ابن حبان از كلام ابن عمر ، الاوسط طبرانى با سندى حسن ، مجمع الزوائد ، ج 10 ، ص 128\r\n( 77 ) الزهد ابن المبارك ، الاوسط طبرانى از حديث على ( ع ) ؛ المغنى .\r\n( 78 ) اين حديث در كتاب روزه آورده شده است .\r\n","page_name":" 498 ","page_number":498},
  {"content":"\r\n\r\nروح او از رسيدن به آن ناتوان مىشود ، و خوابهايش شوريده بوده و صادق نمىباشد » . و مراد از طهارت پاكيزگى ظاهر و باطن است چه در بالا رفتن پرده‌هاى غيب طهارت باطن موثر است .\r\nمىگويم : در الفقيه « 79 » آمده كه امام صادق ( ع ) فرموده است : « كسى كه وضو بسازد و پس از آن در بستر خواب قرار گيرد در حالى كه به خواب رفته بسترش مسجد اوست .\r\nو اگر به يادش آيد كه بىوضوست بر جامه‌اش و هر چه موجود باشد تيمّم كند . وى مادام كه در ياد خداست در نماز مىباشد . »\r\n\r\n2 - مسواك و آب وضو را در كنار خود آماده بدارد\r\n( 1 ) و نيت او اين باشد كه چون بيدار شود براى عبادت برخيزد ، و هر زمان بيدار شود مسواك كند ، برخى از پيشينيان صالح به همين گونه عمل مىكردند . از پيامبر خدا ( ص ) نقل شده كه در شب هر چند بار كه به خواب مىرفت و بيدار مىشد مسواك مىكرد . « 80 » مىگويم : كافى به سند حسن از حلبى روايت كرده كه امام صادق ( ع ) فرموده است :\r\n« هنگامى كه پيامبر خدا ( ص ) نمازهاى عشاى آخر را به جا مىآورد دستور مىداد آب وضو و مسواكش را حاضر كنند و سرپوشيده در كنارش بگذارند . پس از آن به قدرى كه خدا مىخواست مىخوابيد و سپس برمىخاست و مسواك مىكرد و وضو مىگرفت و چهار ركعت نماز مىخواند . پس از آن مىخوابيد و بعد برمىخاست و مسواك مىكرد و وضو مىگرفت و چهار ركعت نماز مىخواند . سپس مىخوابيد تا آنگاه كه صبح مىدميد .\r\nدر اين هنگام برمىخاست و نماز شفع و وتر و سپس دو ركعت نماز صبح را به جا مىآورد » . پس از اين امام صادق ( ع ) فرمود : « لقد كان لكم فى رسول اللّه اسوة حسنة » عرض كردم : چه موقع برمىخاست ؟ فرمود : « پس از ثلث شب . » « 81 » در صحيحه معاوية بن وهب از امام صادق ( ع ) آنچه به روايت مذكور نزديك\r\n\r\n\r\n","description":"","footnote":"\r\n( 79 ) همان ماخذ ، ص 123 ، باب ما يقول الرجل اذا اوى الى فراشه .\r\n( 80 ) السنن الكبرى بيهقى ، ج 1 ، ص 38 و 39 .\r\n( 81 ) همان مأخذ ، ج 3 ، ص 445 ، شماره 13 .\r\n","page_name":" 499 ","page_number":499},
  {"content":"\r\n\r\nاست آمده و در آن اضافه شده است : « چون پيامبر خدا ( ص ) از خواب برمىخاست به اطراف آسمان مىنگريست ، سپس آيات آل عمران را تلاوت مىفرمود :  إِنَّ فِي خَلْقِ السَّماواتِ وَ الْأَرْضِ . . .  سپس مسواك مىكرد و وضو مىگرفت . پس از آن رهسپار مسجد مىشد ، چهار ركعت نماز به جا مىآورد ، و طول ركوع او به اندازه قرائتش و طول سجودش به قدر ركوعش بود ، و ركوع مىكرد تا آن حد كه گفته مىشد : چه وقت سرش را بلند مىكند ، و سجده مىكرد تا آن اندازه كه مىگفتند : كى سرش را برمىدارد ، پس از آن به بستر خواب برمىگشت و به قدرى كه خدا مىخواست مىخوابيد ، سپس بيدار مىشد و مىنشست و همان آيات را مىخواند و به اطراف آسمان مىنگريست . . . » و حديث به همين گونه ادامه داده شده است . « 82 » غزالى مىگويد : پيامبر ( ص ) فرموده است : « هر كس به بستر خواب رود و نيت كند كه چون بيدار شود نماز شب به جا آورد و ليكن بر اثر غلبه خواب تا صبح بيدار نشود آنچه نيت كرده است در نامه عملش نوشته مىشود و خوابش از سوى خداوند به او صدقه است » « 83 »\r\n\r\n3 - كسى كه وصيتى دارد بايد نخوابد جز آن كه وصيتش نوشته شده و در نزد او باشد\r\n( 1 ) زيرا از اين كه در خواب جانش گرفته شود ايمن نيست . گفته‌اند : هر كس بىوصيت بميرد در برزخ تا فرا رسيدن روز قيامت به او اجازهء سخن گفتن داده نمىشود . مردگان يكديگر را ديدار مىكنند و با هم سخن مىگويند در حالى كه او خاموش است ، آنان به يكديگر مىگويند : اين بيچاره بدون وصيت مرده است . وصيّت مستحبّ است زيرا بيم مرگ ناگهانى وجود دارد ، و مرگ ناگهانى تخفيفى است جز براى كسى كه به سبب گرانبارى او از مظالم آماده مرگ نباشد .\r\nمىگويم : از طريق خاصّه ( شيعه ) كافى از امام صادق ( ع ) روايت كرده كه\r\n\r\n\r\n","description":"","footnote":"\r\n( 82 ) تهذيب ، ج 1 ، ص 231 در ضمن حديث ديگر .\r\n( 83 ) سنن نسائى ، ج 3 ، ص 275 ، ابن ماجه ، شماره 1344 .\r\n","page_name":" 500 ","page_number":500},
  {"content":"\r\n\r\nفرموده است : « وصيت حقى بر هر مسلمان است . » « 84 » و نيز از آن حضرت روايت شده كه پيامبر ( ص ) فرموده است : كسى كه در هنگام مرگ خوب وصيت نكند در مروت و خرد او نقصانى است . « 85 »\r\n\r\n4 - به هنگامى كه مىخوابد از هر گناهى توبه كند ،\r\n( 1 ) دلش از بدخواهى نسبت به هر مسلمانى پاك باشد ، انديشه ستم به كسى را در سر نداشته باشد ، تصميم نگيرد كه چون از خواب بيدار گردد معصيتى را مرتكب شود . پيامبر خدا ( ص ) فرموده است :\r\nهر كس در بستر خوابش قرار گيرد در حالى كه قصد ستم به كسى را نداشته باشد و به هيچ كس حسادت نورزد همهء گناهانش آمرزيده مىشود » . « 86 »\r\n\r\n5 - از بستر نرم استفاده نكند ،\r\n( 2 ) بلكه آن را ترك و يا ميانه‌روى اختيار كند ، برخى از پيشينيان صالح از گستردن بستر و اصلاح آن كراهت داشتند و آن را براى خواب تكلّف مىشمردند . اهل صفه ميان خود و زمين حايلى قرار نمىدادند و مىگفتند : از خاك آفريده شده‌ايم و بدان باز خواهيم گشت ، و معتقد بودند كه اين روش دل آنها را نرمتر مىكند و براى تواضع نفس آنها سزاوارتر است . هر كس نمىتواند نفس خود را بدين روش وادارد بايد ميانه‌روى را اختيار كند .\r\n\r\n6 - تا خواب غلبه نكند نخوابد ،\r\n( 3 ) و براى آن كه بخوابد خود را به زحمت نيندازد جز اين كه قصد او از خواب نيرو گرفتن براى برخاستن در آخر شب باشد . پيشينيان صالح خوابشان بر اثر غلبه ، و خوراكشان به سبب نياز و گفتارشان بر حسب ضرورت بود ، از اين رو در قرآن توصيف شده‌اند به اين كه اندكى از شب را مىخوابيدند . ليكن اگر خواب بر او غلبه كند و او را از نماز و ذكر بازدارد بطورى كه نداند چه مىگويد بايد بخوابد تا حالتى پيدا كند كه آنچه را مىگويد تعقل كند . ابن عباس خوابيدن نشسته را مكروه مىداشت .\r\n\r\n\r\n","description":"","footnote":"\r\n( 84 ) همان ماخذ ، ج 7 ، ص 3 ، شماره 4 .\r\n( 85 ) الفقيه ، باب 79 ، ص 521 .\r\n( 86 ) ابن عساكر از انس و سند او ضعيف است ، الجامع الصغير ، ابن ابى الدنيا در كتاب الفقيه .\r\n","page_name":" 501 ","page_number":501},
  {"content":"\r\n\r\nدر خبر آمده است كه در شب خود را به زحمت نيفكنيد . به پيامبر خدا ( ص ) عرض كردند فلان زن شبها پيوسته نماز مىگزارد ، و هنگامى كه خواب بر او غلبه مىكند به ريسمانى مىآويزد ، پيامبر ( ص ) از اين عمل نهى فرمود . « 87 » و نيز پيامبر خدا ( ص ) فرمود : « هر يك از شما در شب به اندازه‌اى كه او را ميسر است نماز گزارد ، و هنگامى كه خواب بر او چيره شود بخوابد . » « 88 » و نيز فرمود : « عمل را به اندازه‌اى كه طاقت داريد انجام دهيد ، چه خداوند دادن ثواب را ترك نمىكند تا آنگاه كه شما ملول شويد » « 89 » و نيز فرمود : « بهترين اين دين آسانترين آن است » « 90 » به آن حضرت عرض شد :\r\nفلانى نماز مىخواند و نمىخوابد ، روزه مىگيرد و افطار نمىكند ، فرمود : « ليكن من نماز مىگزارم و مىخوابم ، روزه مىگيرم و افطار مىكنم ، اين سنت من است هر كس از آن رو گرداند از من نيست . » « 91 » و نيز فرمود : « اين دين را بر خود سخت نگيريد ، چه آن استوار است . هر كه آن را بر خود سخت گيرد بر او غلبه خواهد كرد ، پس عبادت خداوند را مبغوض خود مگردان » . « 92 »\r\n\r\n7 - رو به قبله بخوابد ،\r\n( 1 ) و رو به قبله خوابيدن دو گونه است : يكى آن كه مانند محتضر بر پشت بخوابد بطورى كه صورت و كفهاى پايش به سوى قبله باشد ، دوم مانند رو به قبله بودن مرده در لحد به اين گونه كه بر جنب راست بخوابد بطورى كه رو و مقدم\r\n\r\n\r\n","description":"","footnote":"\r\n( 87 ) السنن الكبرى بيهقى ، ج 3 ، ص 18 ، صحيح مسلم ، ج 2 ، ص 189 .\r\n( 88 ) صحيح مسلم ، نظير آن ، ج 2 ، ص 189 .\r\n( 89 ) صحيح بخارى ، ج 2 ، ص 65 ، صحيح مسلم ، ج 2 ، ص 188 ، السنن الكبرى بيهقى ، ج 3 ، ص 17 ، مسند ابى عوانه ، ج 2 ، ص 289 .\r\n( 90 ) مسند طيالسى از حديث محجن بن ادرع ، ص 183 .\r\n( 91 ) الكبير طيرانى و در سلسله راويان آن بشر بن نمير مىباشد كه ضعيف است ، مجمع الزوائد ، ج 2 ، ص 259 .\r\n( 92 ) السنن الكبرى بيهقى ، ج 3 ، ص 19 با الفاظ ديگرى ، صحيح بخارى نظير آن ، كافى ، ج 2 ، ص 87 مانند آنچه در السنن الكبرى آمده است .\r\n","page_name":" 502 ","page_number":502},
  {"content":"\r\n\r\nبدنش به سوى قبله باشد .\r\nمىگويم : كافى به سند صحيح از احمد بن اسحاق روايت كرده كه گفته است : به ابى محمد يعنى امام حسن عسكرى ( ع ) عرض كردم : فدايت شوم ، مرا اندوهى در دل است خواستم در اين باره از پدرت بپرسم موفق نشدم ، امام ( ع ) فرمود : « آن چيست ؟ » عرض كردم : از پدرانت براى ما روايت شده است كه پيامبران ( ع ) بر قفا ، مومنان بر دست راست ، منافقان بر دست چپ و شياطين بر صورتشان مىخوابند . آن حضرت فرمود :\r\n« همين طور است » ؛ عرض كردم : اى آقاى من ! من كوشش مىكنم كه بر دست راستم بخوابم ليكن نمىتوانم و خوابم نمىآيد ، امام ( ع ) لحظه‌اى خاموش ماند و سپس فرمود :\r\n« اى احمد نزديك بيا » ، نزديك رفتم ، فرمود : « دستت را درون جامه‌ات كن » ، چنين كردم ، آن حضرت دستش را از درون جامه‌اش بيرون آورد ، و سه بار دست راست خود را بر پهلوى چپ من ، و دست چپش را بر پهلوى راست من كشيد . احمد مىگويد : از آن زمان كه آن حضرت اين رفتار را با من فرمود ديگر نمىتوانم بر سمت چپم بخوابم و بر پهلوى چپ اصلا خوابم نمىبرد . « 93 » چنان كه از صحيحه محمد بن مسلم « 94 » برمىآيد شايسته است دست راست زير سر گذاشته شود . وى گفته است : ابو جعفر امام باقر ( ع ) به من فرمود : « چون انسان دست راست را زير سر بگذارد بگويد : بسم اللّه الرّحمان الرّحيم اللّهم انّى أسلمت نفسى اليك . . . » تا آخر دعا « 95 » كه در اواخر كتاب دعوات ذكر شده است .\r\n\r\n8 - دعا به هنگام خوابيدن\r\n( 1 ) مىگويم : اين دعا پيش از اين ذكر شده است . در كافى از پيامبر خدا ( ص ) روايت\r\n\r\n\r\n","description":"","footnote":"\r\n( 93 ) كافى ، ج 1 ، ص 513 ، ضمن حديث شماره 27 .\r\n( 94 ) الفقيه ، ص 123 ، باب : ما يقول الرجل اذا أوى الى فراشه ؛ بخارى ؛ مسلم ؛ احمد ، ج 4 ، ص 285 از براء بن عازب .\r\n( 95 ) بقيه دعا اين است : و وجّهت وجهى اليك و فوّضت امرى اليك ، و الجات ظهرى اليك و توكّلت عليك رهبة منك و رغبة اليك لا ملجا و لا منجا منك الّا اليك ، آمنت بكتابك الّذى انزلت و برسولك الّذى ارسلت » سپس تسبيح حضرت زهرا ( ع ) را بخواند .\r\n","page_name":" 503 ","page_number":503},
  {"content":"\r\n\r\nشده : « هر كس اين آيه را بخواند :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ ، فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  « 96 » ، نورى به سمت مسجد الحرام برايش مىتابد و در ميان اين نور فرشتگانى هستند كه برايش طلب آمرزش مىكنند . » « 97 » و نيز در كافى از امام صادق ( ع ) روايت شده است : « هيچ بنده‌اى به هنگام خوابيدن آخر سورهء كهف را نمىخواند جز اين كه در هر ساعتى كه بخواهد بيدار مىشود . » « 98 » و اين امر از رازهاى شگفت‌انگيز آزموده شده‌اى است كه شكى در آن نيست ، و نيز بايد آية الكرسى و خواتيم بقره ، تكاثر ، جحد و توحيد را بخواند چنان كه در اخبار معتبر وارد شده است .\r\n\r\n9 - بايد به هنگام خوابيدن به ياد آورد كه خواب نوعى مردن و بيدارى نوعى بعث و رستاخيز است .\r\n( 1 ) خداوند متعال فرموده است : «  اللَّهُ يَتَوَفَّى الْأَنْفُسَ . . .  » و در اين آيه خواب را وفات ناميده است ، زيرا همان گونه كه شخص بيدار چيزهايى را مشاهده مىكند كه تناسبى با احوال او در خواب ندارد ، كسى كه در قيامت برانگيخته مىشود نيز چيزهايى را مىبيند كه هرگز به دل او خطور نكرده و با حس آنها را نيافته و نديده است .\r\nخواب در ميان زندگى و مرگ مانند برزخ در ميان دنيا و آخرت است . لقمان به فرزندش گفت : اى پسرك من اگر در مرگ شك دارى مخواب ، چه همان گونه كه مىخوابى مىميرى ، و اگر در قيامت شك دارى بيدار مشو ، زيرا همان طورى كه پس از خواب بيدار مىشوى پس از مرگ برانگيخته خواهى شد . كعب الاحبار گفته است : هنگامى كه مىخوابى بر جانب راست خود بخواب و رويت را به قبله كن كه خوابيدن مردن است .\r\n\r\n\r\n","description":"","footnote":"\r\n( 96 ) كهف / 110 : بگو من فقط بشرى هستم مانند شما كه به من وحى مىشود معبود شما تنها يكى است ، پس هر كس اميد لقاى پروردگارش را دارد ، بايد عمل صالح انجام دهد و كسى را در عبادت پروردگارش شريك بكند .\r\n( 97 ) الفقيه صدوق ، ص 124 ، تهذيب شيخ طوسى ، ج 1 ، ص 185 .\r\n( 98 ) كافى ، ج 2 ، ص 540 .\r\n","page_name":" 504 ","page_number":504},
  {"content":"\r\n\r\nعايشه گفته است : پيامبر خدا ( ص ) به هنگام خواب در حالى كه گونه‌اش را بر دست خود مىنهاد و مىانگاشت كه همين شب وفات خواهد كرد آخرين چيزى كه مىگفت اين بود : اللّهم ربّ السّماوات السّبع . . . تا آخر دعا « 99 » . شايسته است بنده در وقت خواب دلش را وارسى كند كه با چه وضعى به خواب مىرود و چه چيزى بر دل او غلبه دارد . آيا آن محبت خدا و شوق لقاى اوست يا محبت دنياست ؟ و بايد به يقين بداند كه بر حالتى كه بر او غالب است خواهد مرد ، و بر آن حالت كه مرده است محشور خواهد شد ، و هر انسان با كسى و يا با چيزى محشور مىشود كه محبوب اوست .\r\n\r\n10 - ديگر دعا به هنگام بيدار شدن از خواب است ،\r\n( 1 ) در بيداريها و در حالى كه از اين پهلو به پهلوى ديگر مىغلطد چنانچه بيدار شود آنچه را پيامبر خدا ( ص ) فرموده است بگويد : لا إله الّا اللّه الواحد القهّار ربّ السّماوات و الارض و ما بينهما العزيز الغفّار « 100 » . . و بايد بكوشد آخرين چيزى كه به هنگام خوابيدن بر زبان جارى مىكند ذكر خداوند متعال باشد . همچنين نخستين چيزى كه پس از بيدارى بر زبان مىآورد ذكر او باشد و اين نشانهء محبت است ، و آنچه در اين دو حال ملازم دل است چيزى است كه بر آن غلبه دارد ، لذا بايد دل خود را بدان بيازمايد ، چه آن علامتى است كه پرده از باطن دل برمىدارد ، و استحباب اين اذكار براى اين است كه دل را به سوى ذكر خدا بكشاند .\r\nهنگامى كه بيدار مىشود و مىخواهد از بستر خواب برخيزد بگويد : الحمد للّه الذى احيانا بعد ما اماتنا و اليه النشور « 101 » . . . تا آخر دعاهاى وقت بيدارى كه پيش از اين ذكر كرده‌ايم .\r\nمىگويم : سزاوار است به محض اين كه از خواب برمىخيزد سجده شكر به جا آورد سپس دعاى مذكور را بخواند ، چه روايت شده است كه پيامبر ( ص ) چون از خواب بيدار\r\n\r\n\r\n","description":"","footnote":"\r\n( 99 ) مجمع الزوائد ، ج 10 ، ص 121 با اندكى اختلاف .\r\n( 100 ) ابن السنى فى عمل اليوم و الليلة ، ص 204 .\r\n( 101 ) سنن ابى داود ، ج 2 ، ص 607 ، ابن السنى فى عمل اليوم و الليلة ، ص 4 .\r\n","page_name":" 505 ","page_number":505},
  {"content":"\r\n\r\nمىشد سجده مىكرد . « 102 » در تهذيب از ابى جعفر امام باقر ( ع ) در بارهء قول خداوند متعال :  كانُوا قَلِيلًا مِنَ اللَّيْلِ ما يَهْجَعُونَ  آمده كه فرموده است : « اين قوم مىخوابيدند ، و چون هر كدام از پهلويى به پهلوى ديگر مىشدند مىگفتند : الحمد للّه و لا إله الّا اللّه و اللّه اكبر » « 103 »\r\n\r\nورد چهارم :\r\n( 1 ) اين ورد با گذشت نيمه اول شب آغاز مىشود و تا سد سى از شب باقى مانده ادامه دارد . در طى همين وقت است كه بنده براى تهجّد ( نماز شب ) برمىخيزد ، و واژهء تهجّد اختصاص به اعمالى دارد كه پس از هجود و هجوع كه به معناى خواب است گزارده مىشود . وقت اين ورد در وسط شب است و شبيه به وردى است كه از ظهر به بعد آغاز مىشود ، و ظهر وسط روز است . خداوند به اين وقت سوگند ياد كرده و فرموده است ؛  وَ اللَّيْلِ إِذا سَجى  « 104 » ، يعنى هنگامى كه شب آرام گيرد ، و سكون و آرامش شب در همين وقت است ، زيرا هر چشمى در اين وقت در خواب است « 105 » جز خداوند حىّ قيّوم كه او را خواب و چرت فرا نمىگيرد . گفته شده : اذا سجى به معناى امتدّ و طال مىباشد ، يعنى هنگامى كه امتداد يابد و طولانى شود ، و برخى آن را به معناى اذا أظلم تفسير كرده‌اند ، از پيامبر خدا ( ص ) پرسيدند : كدام ساعت شب دعا مسموع‌تر است ، فرمود : « نيمه شب » « 106 » ، داوود پيامبر ( ص ) عرض كرد : خداوندا من دوست دارم تو را عبادت كنم ، كدام وقت افضل است ؟ خداوند به او وحى فرمود : اى داوود ! در آغاز شب و آخر آن براى عبادت برنخيز ، زيرا آن كه در آغاز شب برمىخيزد در آخر آن مىخوابد ، و آن كه در آخر آن برمىخيزد در اول آن برنخواهد خاست ليكن در وسط شب برخيز تا تو را با من و مرا با تو خلوت باشد ، و حاجتهاى خود را بر من عرضه بدار .\r\n\r\n\r\n","description":"","footnote":"\r\n( 102 ) در جلد اول گفته شد .\r\n( 103 ) همان ماخذ ، ج 1 ، ص 231 ، آيه در سوره ذاريات / 17 : آنها كمى از شبها را مىخوابيدند .\r\n( 104 ) ضحى / 3 : و سوگند به شب در آن هنگام كه آرام گيرد .\r\n( 105 ) يعنى در شهر و اطراف ما چشمى نمانده جز اين كه در خواب باشد و گرنه شب و روز براى هر قومى نسبى است زيرا پيوسته بر قومى غروب و بر ديگران طلوع مىكند .\r\n( 106 ) سنن بيهقى ، ج 3 ، ص 4 ، از حديث عمرو بن عنبسه .\r\n","page_name":" 506 ","page_number":506},
  {"content":"\r\n\r\nاز پيامبر خدا ( ص ) پرسيدند كدام جزء شب افضل است ؟ فرمود : « نيمه باقيمانده شب » « 107 » و در بارهء آخر شب اخبارى وارد است كه در آن عرش به اهتزاز درمىآيد ، و بادها از بهشت عدن مىوزد ، و خداوند جبار به آسمان دنيا نزول مىكند « 108 » ، و امثال اينها .\r\nترتيب اين ورد آن است كه پس از فراغت از خواندن دعاهاى موقع بيدار شدن ، با رعايت سنتها و آداب و ادعيه‌اى كه پيش از اين ذكر شده وضو بگيرد ، سپس رو به سوى نمازگاه خود آورد ، و رو را به قبله كند و بگويد . . .\r\nمىگويم : ما اذكار و ادعيّه و اوقات و نمازها را بر طبق طريقهء اهل بيت ( ع ) ذكر مىكنيم :\r\nدر كافى به سند حسن از امام باقر ( ع ) روايت است كه فرمود : « هنگامى كه شب به پاخيزى به آفاق آسمان نظر كن و بگو : اللّهم انّه لا يوارى عنك ليل ساج و لا سماء ذات ابراج ، و لا أرض ذات مهاد ، و لا ظلمات بعضها فوق بعض ، و لا بحر لجىّ تدلج بين يدى المدلج من خلقك ، تعلم خائنة الاعين و ما تخفي الصّدور ، غارت النّجوم نامت العيون و انت الحىّ القيّوم لا تاخذك سنة و لا نوم ، سبحان اللّه ربّ العالمين و إله المسلمين و الحمد للّه ربّ العالمين ، سپس آيات پنجگانهء آل عمران را قرائت كن :\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ  . . . تا  إِنَّكَ لا تُخْلِفُ الْمِيعادَ .  « 109 » سزاوار است همان گونه كه در روايت حلبى و ابن وهب آمده در مسواك كردن ، خوابيدن ، برخاستن ، نظر كردن به آسمان و جز اينها به پيامبر خدا ( ص ) تأسى جويد .\r\nدر روايت صحيح از امام صادق ( ع ) آمده كه فرموده است : « در شب ساعتى است كه اگر بنده مسلمان آن را درك كند ، و در آن به نماز و دعا پردازد ، دعاى او در همهء شبها مستجاب مىشود . » عرض شد : آن كدام ساعت شب است ؟ فرمود : « هنگامى كه نيمى از\r\n\r\n\r\n","description":"","footnote":"\r\n( 107 ) مسند احمد ، ج 5 ، ص 178 از حديث ابى ذر ، ج 4 ، ص 111 و نظير آن در كافى است .\r\n( 108 ) پيش از اين ذكر و گفته شد كه اين خبر تحريف شده و مؤلف در اين باره سخنانى گفته است .\r\n( 109 ) همان ماخذ ، ج 3 ، ص 445 ، در حديث شماره 12 ، الفقيه ، ص 127 ، نظير آن .\r\n","page_name":" 507 ","page_number":507},
  {"content":"\r\n\r\nشب بگذرد تا آنگاه كه ثلثى از آن باقى بماند » ، و نيز در روايت صحيح ديگرى است :\r\n« هر گاه نيمى از شب بگذرد در سدس اول از نيمه دوم » ، و در سومين روايت آمده :\r\n« ما بين نيمه شب تا ثلث باقيمانده » « 110 » اين ساعت از شب را اگر چه سنيان هم روايت كرده‌اند ليكن همان گونه كه خود اعتراف كرده‌اند نسبت به آن شناسايى ندارند ، و ما خدا را شكر مىكنيم كه با شناختى كه اهل بيت ( ع ) به ما داده‌اند آن را مىشناسيم . خداوند ما را به ادراك آن موفق گرداند .\r\nهنگامى كه وضو گرفت و خود را خوشبو ساخت رو به قبله بنشيند و با دعاى امام زين العابدين ( ع ) كه آن را در نيمه‌هاى شب مىخوانده است دعا كند ، و آن دعا اين است : إلهي غارت نجوم سمائك ، و نامت عيون انامك ، و هدأت اصوات عبادك و انعامك ، و غلقت الملوك عليها ابوابها ، و طاف عليها حرّاسها ، و احتجبوا عمّن يسألهم حاجة ، او ينتجع منهم فائدة ، و انت يا الهى حى قيّوم ، لا تاخذك سنة و لا نوم ، و لا يشغلك شىء عن شيء ، ابواب سمائك لمن دعاك مفتّحات ، و خزائنك غير مغلّقات ، و ابواب رحمتك غير محجوبات ، و فوائدك لمن سألكها غير محظورات ، بل هى مبذولات . الهى انت الكريم الّذى لا تردّ سائلا من المؤمنين سالك ، و لا تحتجب عن احد منهم ارادك . لا و عزّتك و جلالك لا تختزل حوائجهم دونك و لا يقضيها احد غيرك . اللّهم و قد ترى وقوفى و ذلّ مقامى بين يديك و تعلم سريرتى و تطّلع على ما فى قلبى ، و ما تصلح به أمر اخرتى و دنياي .\r\nاللّهم إن ذكرت الموت و هول المطّلع و الوقوف بين يديك نغصّني مطمعى و مشربى و أغصّني بريقى و أقلقني عن و سادى و منعنى رقادى ، كيف ينام من يخاف ملك الموت فى طوارق اللّيل و طوارق النّهار . بل كيف ينام العاقل و ملك الموت لا ينام باللّيل و لا بالنّهار و يطلب روحه بالبيات و فى آناء الساعات .\r\nآن حضرت پس از اين دعا به سجده مىرفت ، گونه خود را به خاك مىچسباند\r\n\r\n\r\n","description":"","footnote":"\r\n( 110 ) كافى ، ج 3 ، ص 447 ، تهذيب ، ج 1 ، ص 168 .\r\n","page_name":" 508 ","page_number":508},
  {"content":"\r\n\r\nو مىگفت : « اسالك الرّوح و الرّاحة عند الموت و العفو عنّى حين القاك » « 111 » سپس نماز شب را آغاز كند . در ركعت نخست تكبيرات هفتگانه و دعاهاى آنها را بخواند ، و در اين ركعت سوره توحيد را يك يا سى بار قرائت كند ، در ركعت دوم سوره جحد ، و در شش ركعت باقيمانده به اندازه‌اى كه وقت اقتضا كند از سور طوال بخواند ، و اگر وقت تنگ باشد به سوره حمد بسنده كند ، و اگر وقت مجال خواندن همهء نمازهاى شب را ندهد به سه ركعت شفع و وتر و دو ركعت نافله فجر اكتفا و بقيه را قضا كند ، و در هر دو ركعت قنوت به جا آورد ، و در آنها از دعاهاى ماثور آنچه خواهد بخواند .\r\nاز پيامبر ( ص ) روايت شده كه فرموده است : « آن كه در سراى دنيا قنوتش طولانى تر است در روز قيامت آسايش او بيشتر خواهد بود » « 112 » ، و بايد ميان هر دو ركعت و يك ركعت اخير وتر با گفتن سلام فاصله دهد ، سزاوارتر اين است كه بعد از هر سلام دعا و ذكرى بخواند تا استراحت كند و بر نشاط او براى ادامه نماز افزوده گردد ، و بگويد :\r\nاللّهم انّى اسالك و لم يسال مثلك انت موضع مسالة السائلين و منتهى رغبة الراغبين ادعوك و لم يدع مثلك و ارغب اليك و لم يرغب الى مثلك ، انت مجيب دعوة المضطرّين و ارحم الراحمين ، أسألك بافضل المسائل و انجحها و اعظمها يا اللّه يا رحمان يا رحيم و باسمائك الحسنى و امثالك العليا و نعمك الّتى لا تحصى و باكرم اسمائك و احبّها اليك و اقربها منك وسيلة و اشرفها عندك منزلة و اجزلها لديك ثوابا و اسرعها في الامور اجابة ، و باسمك المكنون الاكبر الاعزّ الاجلّ الاعظم الاكرم الّذى تحبّه و تهواه و ترضى به عمّن دعاك و استجبت له دعاءه و حقّ عليك أن لا تردّ سائلك ، و بكلّ اسم هولك في التوراة و الانجيل و الزّبور و الفرقان العظيم ، و بكلّ اسم دعاك به حملة عرشك و ملائكتك و أنبياؤك و رسلك و اهل طاعتك من خلقك ان تصلّى على محمّد و آل محمّد و ان تعجّل فرج وليّك و تعجّل خزى اعدائه و ان تفعل بى كذا و كذا .\r\n\r\n\r\n","description":"","footnote":"\r\n( 111 ) مصباح المتهجد ، ص 92 .\r\n( 112 ) الفقيه صدوق ، ص 129 ، شماره 2 .\r\n","page_name":" 509 ","page_number":509},
  {"content":"\r\n\r\nسپس تسبيح حضرت زهرا ( ع ) بخواند و پس از آن هر چه بخواهد دعا كند ، و دو سجده شكر به جا آورد و بعد برخيزد و دو ركعت آخر را بگزارد ، و در دو ركعت شفع و يك ركعت وتر سوره توحيد و يا در شفع معوّذتين و در وتر توحيد را بخواند ، و در وتر خواندن توحيد و معوذتين افضل است ، و قنوت خود را در نماز وتر طولانى كند در حالى كه گريان باشد و يا خود را به گريه وادارد ، و در آن هفتاد يا صد بار استغفار كند و براى مؤمنين و مومنات دعا و طلب آمرزش كند ، و پس از سربرداشتن از ركوع دعاى ماثور بخواند و پس از فراغ از نماز دعاى حزين را كه از امام زين العابدين ( ع ) روايت شده است قرائت كند . « 113 » غزالى مىگويد : در روايت صحيح آمده است كه پيامبر ( ص ) در نماز شب ، نخست دو ركعت نماز سبك مىخواند ، سپس دو ركعت طولانى به جا مىآورد ، پس از آن دو ركعت سبكتر از نماز پيش مىگزارد و پيوسته نمازها را بتدريج كوتاهتر به جا مىآورد تا به ركعت سيزدهم مىرسيد . « 114 »\r\n\r\nورد پنجم :\r\n( 1 ) وقت آن سدس اخير آخر شب و اين هنگام سحر است . خداوند متعال فرموده است :  وَ بِالْأَسْحارِ هُمْ يَسْتَغْفِرُونَ  « 115 » ، گفته شده مراد اين است كه نماز مىگزارند براى آن كه در آن استغفار است .\r\nمىگويم : در خبر صحيح از معاوية بن عمّار روايت شده كه گفته است : از امام صادق ( ع ) شنيدم كه مىفرمود : در قول خداوند متعال كه فرموده است :  وَ بِالْأَسْحارِ هُمْ يَسْتَغْفِرُونَ  مراد هفتاد بار استغفار در نماز وتر است كه در آخر شب گفته شود . « 116 » در خبر صحيح از آن حضرت آمده كه فرموده است : « كسى كه نماز وتر مىگزارد اگر در آن هفتاد بار بگويد : استغفر اللّه و اتوب اليه و يك سال بر آن مواظبت كند\r\n\r\n\r\n","description":"","footnote":"\r\n( 113 ) مصباح المتهجد شيخ طوسى در باب : ادعيّة الليل و صلاته ص 91 تا 125 .\r\n( 114 ) صحيح مسلم ، ج 2 ، ص 183 ، از حديث زيد بن خالد جهنى .\r\n( 115 ) ذاريات / 18 : و در سحرگاهان استغفار مىكردند .\r\n( 116 ) علل الشرايع ، ج 2 ، ص 53 ، تهذيب ج 1 ، ص 172 .\r\n","page_name":" 510 ","page_number":510},
  {"content":"\r\n\r\nخداوند او را از جمله مستغفرين بالاسحار ثبت مىكند و آمرزش او را بر خود واجب مىگرداند . « 117 » و نيز در حديث صحيح آمده كه آن حضرت فرموده است : « استغفار در وتر هفتاد بار گفته مىشود ، بايد دست چپ را بلند كند و با دست راست استغفار را بشمارد . پيامبر خدا ( ص ) در وتر هفتاد بار استغفار مىكرد و هفت بار مىگفت : هذا مقام العائذ بك من النّار . » « 118 » و نيز در روايت صحيح از آن حضرت نقل شده كه فرموده است : « قنوت وتر استغفار و قنوت نماز واجب دعاست » « 119 » در خبر صحيح از امام رضا ( ع ) روايت شده كه از آن حضرت در باره ساعات نماز وتر پرسيدند فرمود : « نزد من محبوبتر فجر اول است » و در مورد افضل ساعات شب سئوال كردند فرمود : « ثلث باقيمانده شب » از امام باقر ( ع ) روايت است كه در بارهء قول خداوند متعال پرسيدند كه فرموده است : «  وَ مِنَ اللَّيْلِ فَسَبِّحْهُ وَ إِدْبارَ النُّجُومِ  « 120 » فرمود : « آن نماز وتر آخر شب است » .\r\nمرازم از امام صادق ( ع ) پرسيد : چه وقت نماز شب را به جا آورم ؟ فرمود : « در آخر شب آن را به جا آور » « 121 » اكنون به گفتار غزالى باز مىگرديم ، وى مىگويد : وتر مقارن فجر است كه هنگام بازگشت فرشتگان شب و آمدن فرشتگان روز مىباشد . سلمان برادرش ابو الدرداء را در شبى كه به ديدار او رفته بود و داستان آن طولانى است به همين ورد دستور داد . در آخر\r\n\r\n\r\n","description":"","footnote":"\r\n( 117 ) الفقيه ، ص 121 ، المحاسن ، ص 53 .\r\n( 118 ) الفقيه ، ص 129 ، شماره 7 .\r\n( 119 ) كافى ، ج 3 ، ص 340 ، با تقديم و تاخير ، تهذيب ، ج 1 ، ص 172 ، الفقيه ، ص 130 ، چنان كه در متن است . - همان مأخذ .\r\n( 120 ) - طور / 49 : به هنگام شب او را تسبيح گو و به هنگام پشت كردن ستارگان و طلوع صبح . خبر را طبرسى در ذيل همين آيه نقل كرده است .\r\n( 121 ) - طور / 49 : به هنگام شب او را تسبيح گو و به هنگام پشت كردن ستارگان و طلوع صبح . خبر را طبرسى در ذيل همين آيه نقل كرده است .\r\n","page_name":" 511 ","page_number":511},
  {"content":"\r\n\r\nاين داستان آمده است : چون شب شد ابو الدرداء رفت تا به نماز شب بپردازد ، سلمان به او گفت : بخواب ، ابو الدرداء خوابيد ، سپس برخاست تا نماز شب بخواند ، سلمان به او گفت : بخواب ، ابو الدرداء خوابيد . هنگامى كه بامداد نزديك شد سلمان به او گفت :\r\nاكنون برخيز ، و هر دو برخاستند و نماز شب گزاردند . سلمان به او گفت : همانا نفس تو را بر تو حقى ، و مهمان تو را نيز بر تو حقى است ، پس حق هر حقّدارى را ادا كن ، و اين سخن را بدين سبب گفت كه همسر ابو الدرداء به سلمان خبر داده بود كه او شبها نمىخوابد . از اين رو هر دو به خدمت پيامبر خدا ( ص ) رفتند ، و سلمان چگونگى را به عرض آن حضرت رسانيد ، پيامبر ( ص ) فرمود : « سلمان راست گفته است . » « 122 » اين ورد پنجم است و سحرى خوردن در آن مستحب است ، و آن زمانى است كه بيم طلوع فجر در ميان باشد ، و در اين دو ورد وظيفهء انسان نماز است . هنگامى كه صبح طلوع كند اوراد پنجگانه شب بسر مىرسد و اوراد روز آغاز مىشود و بايد برخيزد و دو ركعت نماز فجر را به جا آورد .\r\nمىگويم : افضل اوقات اين دو ركعت ميان دو فجر كاذب و صادق است ، از اين رو اين دو ركعت را دساستين ناميده‌اند زيرا در جمع نماز شب درآمده‌اند .\r\nدر خبر صحيح از امام رضا ( ع ) آمده كه فرموده است : « آن دو ركعت را جزء نماز شب قرار ده . » « 123 » در خبر حسن نقل شده است كه از امام صادق ( ع ) پرسيدند : محل اين دو ركعت كجاست ؟ فرمود : « پيش از طلوع فجر و هر گاه فجر بدمد صبح فرا رسيده است . » « 124 » در روايت صحيح ديگرى از آن حضرت نقل شده : « وقت اين دو ركعت پيش از طلوع فجر است و آنها جزء نماز شب‌اند ، و نماز شب سيزده ركعت است . آيا مىخواهى مقايسه كنى ؟ اگر روزه ماه رمضان بر تو واجب شود مىتوانى روزه مستحب بگيرى ؟\r\n\r\n\r\n","description":"","footnote":"\r\n( 122 ) صحيح بخارى ، ج 2 ، ص 63 .\r\n( 123 ) تهذيب ، ج 1 ، ص 172 ، 173 ، استبصار ، ج 1 ، ص 283 .\r\n( 124 ) تهذيب ، ج 1 ، ص 172 ، 173 ، استبصار ، ج 1 ، ص 283 .\r\n","page_name":" 512 ","page_number":512},
  {"content":"\r\n\r\nپس هر گاه وقت نماز واجب فرا رسيد واجب را آغاز كن . » « 125 » شايسته است هنگامى كه از اين دو ركعت فارغ شد بر دست راستش رو به قبله مانند مردگان بخوابد ، و گونه راستش را بر بالاى دست راستش بگذارد ، و پنج آيه آخر سوره آل عمران تا :  إِنَّكَ لا تُخْلِفُ الْمِيعادَ  را بخواند ، و بگويد : استمسك بعروة اللّه الوثقى الّتى لا انفصام لها . و اعتصمت بحبل اللّه المتين ، و اعوذ باللّه من شرّ فسقة العرب و العجم ، آمنت باللّه و توكّلت على اللّه ، ألجأت ظهرى الى اللّه ، و فوّضت أمرى الى اللّه ، من يتوكّل على اللّه فهو حسبه ، انّ اللّه بالغ امره ، قد جعل اللّه لكلّ شيء قدرا ، حسبى اللّه و نعم الوكيل ، اللّهم من اصبح و حاجتة الى مخلوق فانّ حاجتى و رغبتى اليك . و سه بار بگويد : الحمد لربّ الصّباح ، الحمد لفالق الاصباح ، اين را در خبر صحيح سليمان بن خالد از امام صادق ( ع ) روايت كرده است . « 126 » سزاوار است پس از اين دعايى را كه در صحيفهء سجاديه است و امام سجاد ( ع ) پس از نماز شب با كلمات مذكور با خدا راز و نياز كرده است بخواند » .\r\nدر تهذيب از امام هادى ( ع ) روايت شده كه فرموده است : « از خواب ميان نماز شب و طلوع فجر بپرهيز ، ليكن دراز كشيدن بدون خواب اشكالى ندارد ، كسى كه در آن وقت بخوابد بر نمازى كه پيش از آن خوانده ستايش نمىشود . » « 127 »\r\n\r\nفصل : اعمالى كه ضمن اين وردها مستحبّ است\r\n( 1 ) غزّالى مىگويد :\r\nاين ترتيب وردهاست براى اهل عبادت ، و پيشينيان صالح دوست مىداشتند كه همه روزه ضمن اين وردها چهار كار را نيز انجام دهند : روزه ، صدقه اگر چه اندك باشد ،\r\n\r\n\r\n","description":"","footnote":"\r\n( 125 ) تهذيب ، ج 1 ، ص 173 ، استبصار ، ج 1 ، ص 283 .\r\n( 126 ) تهذيب ، ج 1 ، ص 174 .\r\n( 127 ) تهذيب ، ج 1 ، ص 174 .\r\n","page_name":" 513 ","page_number":513},
  {"content":"\r\n\r\nعيادت بيمار و تشييع جنازه . در خبر آمده است : « هر كس اين چهار كار را در روز انجام دهد آمرزيده مىشود » . و در خبر ديگرى است : « وارد بهشت مىشود » « 128 » اگر برخى از اين كارها براى او اتفاق افتد و بقيه را نتواند انجام دهد بر حسب نيت وى پاداش همهء آنها به او داده مىشود . آنان كراهت داشتند از اين كه يك روز سپرى شود و صدقه‌اى ندهند هر چند يك دانه خرما يا يك پياز و يا يك قطعه نان باشد ، چه پيامبر خدا ( ص ) فرموده است : « انسان در سايه صدقهء خويش است تا آنگاه كه ميان مردم داورى شود » « 129 » . و نيز فرموده است : « از آتش بپرهيزيد اگر چه به نيمى از دانه خرما باشد » « 130 » .\r\nو آنان دوست نمىداشتند سائل را رد كنند ، زيرا اين از اخلاق پيامبر خدا ( ص ) بود كه هرگز به كسى كه از او چيزى درخواست مىكرد جواب ردّ نمىداد « 131 » ، و اگر نمىتوانست درخواست او را برآورد خاموش مىماند . در خبر آمده است : « فرزند آدم صبح مىكند در حالى كه بر هر بندى از تن وى صدقه‌اى است . و در تن او سيصد و شصت بند است : امر كردنت به معروف صدقه ، نهى كردنت از منكر صدقه ، پذيرايى تو از مهمان صدقه ، راهنمايى تو صدقه ، زدودن آنچه مايه آزار مردم است از راه ، صدقه ، حتى ذكر تسبيح و تهليل صدقه است . » « 132 »\r\n\r\nبيان اختلاف اوراد بنابر اختلاف احوال\r\n( 1 ) بدان كسى كه مىخواهد براى آخرت كار كند و در اين راه گام بردارد از شش حالت بيرون نيست يا عابد است ، يا عالم ، يا دانشجو ، يا والى ، يا پيشه‌ور ، يا موحّدى است كه در عبادت خداى يگانه مستغرق شده و از غير او روى برتافته است .\r\n\r\n\r\n","description":"","footnote":"\r\n( 128 ) سنن بيهقى ، ج 4 ، ص 189 .\r\n( 129 ) مسند احمد ، ج 4 ، ص 147 ، مستدرك حاكم ، ج 1 ، ص 416 .\r\n( 130 ) صحيح بخارى ، ج 2 ، ص 129 و 130 ، سنن بيهقى ، ج 4 ، ص 176 .\r\n( 131 ) صحيح مسلم ، ج 7 ، ص 74 .\r\n( 132 ) سنن ابو داود ، ج 2 ، ص 650 ، سنن بيهقى ، ج 4 ، ص 188 از بخارى و مسلم .\r\n","page_name":" 514 ","page_number":514},
  {"content":"\r\n\r\nاول : عابدى است كه خود را وقف عبادت خدا كرده و جز آن به هيچ كار ديگرى نمىپردازد و اگر عبادت را ترك كند عاطل و بيكار خواهد بود . ترتيب اوراد او همانهاست كه ذكر كرديم . آرى بعيد نيست كه وظايف او مختلف شود به اين سبب كه بيشتر اوقات او به نماز يا به قرائت قرآن و يا به تسبيحات بگذرد . در ميان صحابه كسانى بودند كه ورد آنها در روز دوازده هزار تسبيح و برخى سى هزار تسبيح و بعضى سيصد تا ششصد يا هزار ركعت نماز بود ، و كمتر چيزى كه در بارهء اوراد آنها نقل شده صد ركعت نماز در شبانه‌روز است . برخى از آنان وردشان بيشتر قرآن بوده به طورى كه يك نفر در روز يك ختم قرآن مىكرده و بعضى دو ختم قرآن مىكردند ، و برخى از آنها شبانه‌روز خود را در تفكر پيرامون يك آيه بسر مىبردند و پيوسته آن را تكرار مىكردند . كرزبن وبره در مكه اقامت داشت و در هر روز هفتاد بار و در هر شب نيز هفتاد بار خانه خدا را طواف مىكرد ( هر طواف هفت دور است ) و در همين حال در هر شبانه‌روز دو بار ختم قرآن مىكرد . بنابر اين در هر روز ده فرسخ راه مىرفته و چون هر طواف دو ركعت نماز دارد مجموعا دويست و هشتاد ركعت نماز مىگزارده و دو ختم قرآن و ده فرسخ طواف مىكرده است .\r\nمىگويم : همان گونه كه پيش از اين گفته شد كثرت تلاوت قرآن و با شتاب خواندن آن بدين گونه كه غزّالى ذكر كرده مذموم و ناپسند است .\r\nدر الفقيه از حذّاء از ابى جعفر امام باقر ( ع ) روايت شده كه در بارهء قول خداوند متعال :  تَتَجافى جُنُوبُهُمْ عَنِ الْمَضاجِعِ  فرموده است : « شايد تصور مىكنى كه آنان نمىخوابيدند ؟ عرض كردم خداوند و پيامبرش داناتر است ، فرمود : چاره‌اى نيست كه به اين بدن بايد استراحت داد تا بخوابد و چون به خواب رود بدن استراحت مىكند و پس از بيدار شدن نيروى كار پيدا مىكند ، و خداوند شما را ياد كرده و فرموده است  تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَ طَمَعاً  ، اين آيه در شان امير مؤمنان ( ع ) و پيروان و شيعيان او نازل شده است : اينان در آغاز شب مىخوابند و هنگامى كه دو ثلث\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nشب يا آنچه خدا بخواهد سپرى شود بر مىخيزند و از روى بيم و اميد به ثوابهاى الهى دست التجا و نياز به سوى او دراز مىكنند . خداوند آنان را در كتاب خود براى پيامبرش ذكر كرده و او را از آنچه به آنان مىبخشد و در جوار خود جايشان مىدهد و در بهشت خود واردشان مىكند و آنان را از بيم و هراس ايمنى مىدهد آگاه كرده است . » عرض كردم : قربانت شوم ، اگر من در آخر شب به پاخيزم چه بگويم ؟ فرمود : « بگو ، الحمد للّه ربّ العالمين و آله المرسلين ، الحمد للّه الّذى يحيى الموتى و يبعث من في القبور ، چه هر گاه اين را بخوانى ان شاء اللّه پليديها و وسوسه‌هاى شيطان از تو دور خواهد شد » « 133 » و نيز در الفقيه از ابى عبد اللّه ( ع ) روايت است كه فرمود : « من دشمن مىدارم كسى را كه نزد من بيايد و از عملكرد پيامبر خدا ( ص ) از من بپرسد و سپس بگويد : بيشتر ، گويا تصور مىكند پيامبر خدا ( ص ) در چيزى كوتاهى كرده است » . « 134 » غزّالى مىگويد : اگر بگويى شايسته‌ترين اين وردها كدام است تا بيشتر اوقات در آن صرف شود ؟ پاسخ اين است كه تلاوت قرآن در حال نماز با تدبّر و ايستاده جامع همهء اينهاست ، ليكن بسا كه مواظبت بر آن دشوار باشد ، از اين رو افضل ، اختلاف آن بر حسب حالات شخص است ، چه مقصود از اين اوراد پيراستن و پاكيزه كردن دل و آراستن آن به ذكر خداوند متعال و انس دادن آن با اوست . پس مريد بايد به دلش بنگرد تا هر چه تأثيرش در آن قويتر است بر همان مواظبت كند و هر زمان از آن احساس ملالت كند آن را تغيير داده به ورد ديگرى مشغول شود . از اين رو براى اكثر مردم بهتر آن است كه مطابق آنچه گفته شد اين اوراد مختلف را بر اوقات تقسيم كنند و از نوعى به نوع ديگر مشغول شوند ، چه كسالت و ملال بر طبع غلبه دارد و حالات شخص نيز مختلف است ليكن هر گاه معانى اين اوراد و راز آنها را بداند بايد معانى را متابعت كند في المثل اگر تسبيحى را بشنود و احساس كند در دل او موقعيت و اهميّت دارد آن را تا زمانى كه\r\n\r\n\r\n","description":"","footnote":"\r\n( 133 ) همان ماخذ ، ص 127 ، شماره 6\r\n( 134 ) پيش از اين بيان شده است .\r\n","page_name":" 516 ","page_number":516},
  {"content":"\r\n\r\nاين وقع و اهميّت باقى است تكرار كند .\r\nدوم : عالمى است كه مردم از دانش او از طريق فتوا يا تدريس يا تصنيف سود مىبرند . ترتيب او براى به جا آوردن اين اوراد خلاف ترتيب عابد است ، چه عالم به مطالعهء كتاب و تصنيف و افاده نياز دارد ، و اين امر ناگزير به زمان محتاج است و اگر عالم بتواند همهء اوقات خود را در اين راه به كاربرد عمل او پس از فرايض و نوافل از هر كار ديگر افضل است . آنچه ما در كتاب علم پيرامون فضيلت تعليم و علم ذكر كرده‌ايم همه گواه صحّت اين گفتار است . چگونه چنين نباشد ، حال آن كه در علم بر ذكر خداوند مداومت و بر روى گفتار او و پيامبرش ( ص ) تامّل مىشود ، و اين امر متضمّن سود خلق و هدايت آنها به راه آخرت است . و بسا طالب دانشى مسأله‌اى را مىآموزد و با فرا گرفتن آن عبادت تمام عمر او اصلاح مىشود به طورى كه اگر آن را نمىآموخت سعى و كوشش او ضايع و تباه بود . روشن است كه مقصود ما از دانشى كه مقدم بر عبادت است دانشى است كه مردم را به راه آخرت ترغيب كند و آنها را به دنيا بىميل سازد ، و يا دانشى است كه در سلوك آخرت آنها را يارى دهد و آن را به همين نيّت فرا گرفته باشند ، نه علومى كه بر رغبت آنها به مال و جاه و مقبوليّت در نظر مردم بيفزايد .\r\nبراى عالم نيز سزاوار است كه اوقات خود را تقسيم كند ، زيرا استغراق اوقات در كار علم براى طبع قابل تحمل نيست ، و بايد وقت پس از دميدن صبح تا طلوع آفتاب را به اذكار و اوراد تخصيص دهد ، چنان كه در ورد اول ذكر كرده‌ايم ، و زمان پس از طلوع آفتاب تا چاشتگاه را در افاده و تعليم بگذراند ، و اين در صورتى است كه كسانى در نزد او به فرا گرفتن دانش به قصد اصلاح امور آخرت مشغول باشند . اگر شاگردانى از اين قبيل نداشته باشد اين وقت را به تفكّر بگذراند ، و در مشكلات خود در علوم دين بينديشد ، زيرا صفا و پاكيزگى دل پس از فراغت از ذكر و پيش از اشتغال به كارهاى دنيا بر هشيارى انسان در حل مشكلات مىافزايد ، و زمان از چاشتگاه تا عصر را در تصنيف و مطالعه صرف كند ، و كار خود را جز براى صرف نهار و وضو و نماز واجب و قيلوله سبك - اگر\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nروزها طولانى باشد - رها نسازد . از عصر تا زرد شدن آفتاب به شنيدن آنچه در نزد او مىخوانند از قبيل تفسير ، حديث و علومى كه نافع است مشغول شود . و از زرد شدن آفتاب تا غروب به ذكر و استغفار و تسبيح بپردازد . ورد نخست او كه پيش از دميدن آفتاب است كار زبان است ، ورد دوّم كه وقت آن تا چاشتگاه است كار دل و تفكّر است ، ورد سوّم كه تا عصر ادامه دارد كار دست و چشم از طريق مطالعه و كتاب مىباشد ، ورد چهارم كه پس از عصر است كار گوش است تا چشم و دست را آسايشى باشد ، چون بسا كه مطالعه و بررسى كتب پس از عصر به چشم زيان رساند . از اين رو هنگام زرد شدن آفتاب به ذكر زبان باز گردد . در اين صورت هيچ جزئى از روز باقى نمىماند مگر اين كه با جوارح خود عملى انجام مىدهد ضمن اين كه در همهء اين اعمال بايد داراى حضور قلب باشد .\r\nامّا شب بهترين قسمت ، تقسيم شافعى است ، چه او شب را به سه جزء تقسيم مىكرده ثلث اول را به مطالعه و بررسى علوم و ثلث وسط را به نماز و ثلث آخر را به خواب تخصيص مىداده است .\r\nمىگويم : سزاوارتر اين است كه نصف اول شب را بخوابد و نصف يا ثلث آخر شب را بيدار باشد ، زيرا اواخر شب بويژه سحرگاه با صفاتر و پربركت‌تر است . پيامبر خدا ( ص ) در بيشتر اوقات به همين گونه رفتار مىكرد و چنان كه ذكر كرده‌ايم در اوّل شب پس از نماز عشا مىخوابيد . اوّل نيمهء دوّم شب همان ساعتى است كه دعا در آن مستجاب مىشود ، و چنان كه بيان كرده‌ايم همه شب در ثلث آخر آن فرشتگان به آسمان دنيا فرود مىآيند .\r\nغزّالى مىگويد : تقسيم شافعى در شبهاى زمستان ميسّر مىشود ، ليكن در تابستان چه بسا قابل تحمل نباشد مگر آن كه در روز خوابش را زياد كند ، بارى اين است آنچه ما در ترتيب اوراد عالم اختيار كرده‌ايم .\r\nسوّم : متعلّم و يا دانشجو بايد دانست كه اشتغال به تعلّم و آموختن دانش از اشتغال\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nبه اذكار و نوافل افضل است ، و متعلّم در ترتيب اوراد در حكم عالم است ، ليكن اوقاتى را كه عالم صرف افاده و تدريس مىكند او بايد آن را صرف استفاده و تحصيل كند ، و زمانى را كه عالم در آن به تصنيف و تاليف مىپردازد او بايد در آن به تعليق و استنساخ مشغول گردد ، و ترتيب اوقات متعلّم همان است كه در مورد عالم ذكر كرديم . آنچه ما در فضيلت تعلّم و علم بيان كرده‌ايم روشنگر افضل بودن اينهاست ، بلكه هر گاه او دانشجو به معناى واقعى خود نباشد امّا تحصيل و حاشيه‌نويسى مىكند تا عالم شود ، حتّى اگر اين هم نبوده و از مردم عوام باشد . ليكن در مجالس ذكر و علم و وعظ حضور مىيابد اشتغال او از پرداختن به اورادى كه پس از طلوع صبح و دميدن آفتاب و در ساير اوقات ذكر كرده‌ايم افضل خواهد بود . در حديث ابى ذرّ آمده است كه حضور در مجلس ذكر از هزار ركعت نماز و تشييع هزار جنازه و عيادت هزار بيمار افضل است . و نيز پيامبر خدا ( ص ) فرموده است : « هنگامى كه باغهاى بهشت را مىبينيد در آنها بچريد . » ، عرض كردند : اى پيامبر خدا ! باغهاى بهشت چيست ؟ فرمود « حلقات ذكر » . « 135 » مىگويم : در الفقيه آمده كه پيامبر ( ص ) فرموده است : « به سوى باغهاى بهشت بشتابيد . » عرض كردند : اى پيامبر خدا ! باغهاى بهشت چيست ؟ فرمود :\r\n« حلقات ذكر » . « 136 » در كافى بطور مرفوع روايت شده است كه لقمان به فرزندش گفت : اى پسرك من مجالس را با دقت انتخاب كن . اگر گروهى را ديدى كه ذكر خدا مىگويند با آنان بنشين ، چه اگر عالم باشى دانشت به تو سود مىرساند و اگر نادان باشى به تو دانش مىآموزند ، و شايد خدا آنها را در زير سايه رحمت خود قرار دهد و تو را نيز شامل شود ، و اگر ديدى گروهى گرد هم آمده‌اند و ذكر خدا نمىگويند با آنها منشين ، زيرا اگر عالم باشى دانشت به تو سودى نمىرساند ، و اگر نادان باشى آنها بر نادانى تو مىافزايند ، و شايد خداوند عقوبت خود را بر آنها نازل كند و تو را نيز فرا گيرد . « 137 »\r\n\r\n\r\n","description":"","footnote":"\r\n( 135 ) اين حديث به نقل از ابى داوود و جز او پيش از اين ذكر شده است .\r\n( 136 ) همان مأخذ ، ص 588 ، معانى الاخبار صدوق ، ص 321 .\r\n( 137 ) همان مأخذ ، ج 1 ، ص 39 .\r\n","page_name":" 519 ","page_number":519},
  {"content":"\r\n\r\nمراد از ذكر علمى است كه نافع باشد چنان كه حديث دوّم بر آن دلالت دارد . در قرآن آمده است :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ *  « 138 » در كافى از ابى جعفر امام باقر ( ع ) روايت شده كه فرموده است : « در مجلس پيش كسى كه به آن اعتماد دارم بنشينم در نزد من از عبادت يك سال اطمينان بخش‌تر است » . « 139 » غزّالى مىگويد : بطور خلاصه هر گاه با گفتار واعظى سخنور و پاك سيرت گرهى از گرههاى محبّت دنيا از دل گشوده شود از ركعتهاى بسيار كسى كه دلش از محبّت دنيا آكنده باشد شريفتر و سودمندتر است .\r\nچهارم : پيشه‌ورى كه براى اعاشه عائله‌اش ناگزير از كسب است ، روا نيست كه امر عائله‌اش را مهمل گذارد و اوقاتش را به عبادت بگذراند ، بلكه ورد و عبادت او اين است كه در وقت كار در بازار حضور يابد و به كسب پردازد ، ليكن بايد در كار و حرفه‌اى كه دارد خدا را فراموش نكند ، بلكه بر اذكار و تسبيحات و تلاوت قرآن مواظبت داشته باشد ، زيرا اينها را مىتوان در ضمن كار انجام داد و آنچه انجام دادن آن در ضمن كار ميسّر نيست نماز است مگر آن كه ناطور يعنى نگهبان باغ يا مزرعه باشد ، چه براى او ممكن است كه نماز را با اوراد آن به جا آورد . سپس هر زمان از كسب فراغت يابد بايد كه به ترتيب اوراد باز گردد ، و اگر به كسب ادامه دهد و آنچه را از كفاف او بيشتر است صدقه دهد عمل او از اورادى كه ذكر كرديم افضل خواهد بود ، زيرا عبادتى كه سودش به ديگرى رسد بهتر از عبادتى است كه فايده‌اش منحصر به عبادت كننده است ، صدقه و كسب چنانچه به اين نيّت باشد ، خود آن عبادت و موجب تقرّب انسان به حقّ تعالى است و علاوه بر آن ديگران نيز از آن بهره‌مند مىشوند و بركت دعاى آنان به عملش مىپيوندد و اجر او چند برابر مىشود .\r\nمىگويم : از طريق خاصّه ( شيعه ) كافى از امام باقر ( ع ) روايت كرده است : « پيامبر خدا ( ص ) فرموده است : عبادت هفتاد جزء است ، افضل آنها طلب حلال است » « 140 »\r\n\r\n\r\n","description":"","footnote":"\r\n( 138 ) نحل / 43 : . . . اگر نمىدانيد از اهل اطّلاع بپرسيد .\r\n( 139 ) همان ماخذ ، ج 1 ، ص 39 .\r\n( 140 ) همان ماخذ ، ج 5 ، ص 78 ، شماره 6 .\r\n","page_name":" 520 ","page_number":520},
  {"content":"\r\n\r\nاز امام صادق ( ع ) روايت شده كه پيامبر خدا ( ص ) فرموده است : « كسى كه زحمت خود را بر دوش مردم اندازد ملعون است » « 141 » پنجم : والى مانند پيشوا يا قاضى يا كسى كه بر امور مسلمانان سرپرستى و نظارت دارد ، قيام چنين شخصى براى برآوردن حوائج مسلمانان و انجام دادن مقاصد آنان چنانچه بر وفق شرع و از روى اخلاق باشد از اورادى كه ذكر شد افضل است اما براى او سزاوار است كه روزها به ايفاى حقوق مردم مشغول باشد ، و به اداى فرايض بسنده كند ، و شبها اوراد مذكور را به جا آورد .\r\nمىگويم : اين امر زمانى درست است كه هر يك از صاحبان مناصب مذكور شايستهء مقام خود بوده و بحقّ آن را دارا شده باشند ، ليكن اگر ستمكار بوده و از سوى پيشوايان ستمگر منصوب شده باشند طاغوت خواهند بود . در كافى از امام صادق ( ع ) روايت شده كه از آن حضرت در بارهء دو تن از شيعيان كه ميان آنها بر سر وام يا ميراث منازعه بود و براى دادرسى به حاكم يا قاضى مراجعه كرده بودند پرسيدند آيا عمل آنها روا بوده است يا نه ؟ فرمود : « كسى كه دعواى خود را نزد طاغوت برد و طاغوت به سود او حكم كند مالى را كه مىگيرد اگر هم حق ثابت او باشد سحت و حرام است زيرا او به حكم طاغوت آن مال را گرفته است و خداوند دستور داده كه به طاغوت كافر و از او بيزار باشند ، عرض شد : اين دو نفر چه كنند ؟ فرمود : بنگريد هر كس از شما احاديث ما را روايت ، و در حلال و حرام ما نظر و دقّت مىكند و احكام ما را مىشناسد ، به حكميّت او خشنود باشيد ، چه من او را بر شما حاكم قرار دادم . اگر او بر طبق احكام ما حكم كند و كسى آن را نپذيرد به حكم خدا اهانت ورزيده و ما را ردّ كرده و آن كه ما را ردّ كند خدا را ردّ كرده است و اين عمل در حدّ شرك به خداست » « 142 » غزّالى مىگويد : از مطالبى كه پيش از اين ذكر كرديم دانستى دو چيز بر عبادات\r\n\r\n\r\n","description":"","footnote":"\r\n( 141 ) همان ماخذ ، ج 5 ، ص 72 ، شماره 7 .\r\n( 142 ) كافى ، ج 7 ، ص 412 ، شماره 5 .\r\n","page_name":" 521 ","page_number":521},
  {"content":"\r\n\r\nبدنى مقدّم است : يكى دانش و ديگرى مدارا و نيكى نسبت به مسلمانان ، چه هر يك از اين دو در واقع عبادت است و بر ديگر عبادات رجحان دارد زيرا فوايد آن به ديگران مىرسد و منافع آن در ميان مردم انتشار مىيابد .\r\nششم : موحّدى است كه مستغرق جمال حقّ گشته و همهء افكار و انديشه‌هاى خود را يكى كرده و آن را متوجه او ساخته است ؛ جز خدا كسى را دوست نمىدارد ، و از كسى جز خدا نمىترسد ؛ روزى خود را تنها از خدا انتظار دارد و به چيزى نمىنگرد جز اين كه خدا را در آن مىبيند . كسى كه به اين مرتبه برسد او را به انواع اوراد و توزيع آن در اوقات مختلف نيازى نيست بلكه ورد او پس از اداى واجبات جز يك چيز نخواهد بود و آن حضور قلب با خدا در همهء احوال است . به دل اينان هيچ چيزى خطور نمىكند . و به گوششان هيچ چيزى نمىرسد ، و در برابر چشمانشان هيچ چيزى ظاهر نمىشود جز اين كه در آن براى آنها عبرت و فكرت و مزيد شوق و ارادت است . پس آنچه آنان را به حركت در مىآورد و سكون و آرامش مىبخشد خداوند است و بس . اينان در همهء احوال شايستگى آن را دارند كه به اجر و ثواب نائل شوند ، و نزد آنان عبادتى از عبادت ديگر جدا نيست . آنان كسانى هستند كه به حكم :   لَعَلَّكُمْ تَذَكَّرُونَ ، فَفِرُّوا إِلَى اللَّهِ   « 143 » به سوى خدا گريخته‌اند ، و قول خداوند متعال در آنها تحقّق يافته كه فرموده است :  وَ إِذِ اعْتَزَلْتُمُوهُمْ وَ ما يَعْبُدُونَ إِلَّا اللَّهَ  « 144 » ، و اشاره به همين است در آن جا كه فرموده است :\r\n إِنِّي ذاهِبٌ إِلى رَبِّي سَيَهْدِينِ  « 145 » . اين درجه بالاترين درجات صدّيقان است ، و بدان نمىتوان رسيد جز پس از ترتيب اوراد و مداومت بر آنها در روزگارى دراز . اما مريد نبايد به سخنى كه در اين باره بشنود مغرور و فريفته شود و آن را براى خود ادّعا كند ، و در اداى وظايف عبادت سستى ورزد ، چه نشانهء كسى كه به اين مرتبه رسيده باشد اين است\r\n\r\n\r\n","description":"","footnote":"\r\n( 143 ) ذاريات / 49 و 50 : شايد متذكر شويد ، پس به سوى خدا بگريزيد .\r\n( 144 ) كهف / 16 : و هنگامى كه از آنها و از آنچه جز خدا مىپرستيدند كناره‌گيرى كرديد . . .\r\n( 145 ) صافّات / 99 : ( و گفت ) من به سوى پروردگارم مىروم او مرا هدايت خواهد كرد .\r\n","page_name":" 522 ","page_number":522},
  {"content":"\r\n\r\nكه هيچ وسوسه‌اى به دل او راه نمىيابد ، و هيچ گناهى به قلب او خطور نمىكند ، و از هجوم حوادث هولناك نگران و مضطرب نمىشود ، و مشاغل بزرگ او را از جا بدر نمىبرد ، و كجا اين مرتبه روزى هر كسى باشد ؟ بنابر اين ترتيب اورادى كه ذكر كرديم بر همهء مردم لازم است و همهء آنها راههاى وصول به قرب خداوند مىباشند . حقّ تعالى فرموده است :  قُلْ كُلٌّ يَعْمَلُ عَلى شاكِلَتِهِ فَرَبُّكُمْ أَعْلَمُ بِمَنْ هُوَ أَهْدى سَبِيلًا  « 146 » پس اينان همه هدايت يافتگانند و برخى هدايت بيشترى يافته‌اند .\r\nدر خبر آمده است : « ايمان سيصد و سى و سه طريق است ، هر كس بر يكى از اين طرق با شهادت خدا را ديدار كند وارد بهشت مىشود » « 147 » يكى از دانشمندان گفته است ايمان به شمار پيامبران مرسل سيصد و سيزده صفت است . هر مومنى كه داراى كى از اين صفات باشد سالك راه خداست ، از اين رو طرق مردم اگر چه در عبادت و بندگى مختلف است ليكن همگى پوياى صراط مستقيم مىباشند .  أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ أَيُّهُمْ أَقْرَبُ  « 148 » ، و تفاوت آنها در درجات قرب است نه در اصل آن ، و كسى به خداوند مقرّبتر است كه معرفتش به او بيشتر باشد ، و آن كه معرفتش به او بيشتر است ناگزير عبادتش به درگاه او زيادتر مىباشد ، و كسى كه او را بشناسد جز او را بندگى نمىكند . و اصل در اوراد نسبت به همهء افراد مداومت است چه مراد از آن دگرگون كردن صفات باطن است و عمل جزئى اثرش كم بلكه نامحسوس است ، زيرا آثار بر مجموع عمل مترتّب مىشود و چنانچه در عقب عملى آثار محسوسى ظاهر نشود و آن عمل به زودى براى دوّمين و سوّمين بار دنبال نگردد\r\n\r\n\r\n","description":"","footnote":"\r\n( 146 ) اسراء / 84 : بگو هر كس طبق روش ( و خلق و خوى ) خود عمل مىكند ، پروردگار شما آنها را كه راهشان نيكوتر است بهتر مىشناسد .\r\n( 147 ) ماخذ آن را نيافتم جز در مجمع الزوائد ، ج 1 ، ص 36 ، از روايت ابى يعلى ، الكبير طبرانى نظير آن .\r\n( 148 ) اسراء / 57 : آنها كسانى هستند كه خودشان وسيله‌اى ( براى تقرب ) به پروردگارشان مىطلبند ، وسيله‌اى هر چه نزديكتر و به رحمت او اميدوار و از عذاب او بيمناكند . آرى همه از عذاب پروردگارت وحشت دارند .\r\n","page_name":" 523 ","page_number":523},
  {"content":"\r\n\r\nاثر آن بكلّى محو شده و از ميان مىرود . فقيه نيز به همين گونه است چه زمانى فقه در نفس او جاى مىگيرد كه مسائل فقه را زياد تكرار كند ، و اگر شبى در تكرار اين مسائل بكوشد و يك هفته يا يك ماه آن را ترك كند سپس باز گردد و شبى ديگر با شدّت به تكرار آن مسائل بپردازد و پس از آن ترك كند ، اين تلاش او اثر بخش نخواهد بود ، ليكن اگر مقدار تلاشهاى خود را در اين مدت بر شبهاى آن به طور متوالى تقسيم مىكرد بىشكّ كوششهاى او موثّر واقع مىشد . به همين سبب پيامبر خدا ( ص ) فرموده است :\r\n« محبوبترين اعمال در نزد خداوند آن است كه پيوسته‌تر باشد هر چند اندك باشد » « 149 » از عايشه در بارهء نحوهء كار پيامبر خدا ( ص ) پرسيدند گفت : « آن حضرت بر عمل مداومت داشت و چون كارى مىكرد آن را ثابت و استوار مىفرمود » « 150 » از اين رو پيامبر خدا ( ص ) فرموده است : « خداوند هر كس را به عبادتى عادت دهد و او آن را از روى ملالت ترك كند خداوند بر او خشم خواهد گرفت » « 151 » مىگويم : از طريق خاصّه ( شيعه ) به سند صحيح از زراره از امام باقر ( ع ) روايت شده كه فرموده است : « محبوبترين اعمال در نزد خداوند عملى است كه بنده بر آن مداومت كند هر چند اندك باشد » « 152 » در خبر صحيح ديگرى از آن حضرت نقل شده كه بعد از ذكر نوافل شبانه‌روز فرموده است : « اينها همه مستحب‌اند و واجب نيستند ، همانا ترك كنندهء واجب كافر است ليكن ترك كنندهء اينها كافر نيست امّا ترك آنها گناه است زيرا مستحب است كه هر گاه انسان عمل نيكى انجام دهد بر آن مداومت كند » « 153 »\r\n\r\n\r\n","description":"","footnote":"\r\n( 149 ) صحيح مسلم ، ج 2 ، ص 189 .\r\n( 150 ) سنن ابو داوود ، ج 1 ، ص 315 ، صحيح مسلم ، ج 2 ، ص 171 .\r\n( 151 ) رياضة المتعبدين ابن سنى كه سند آن را به عايشه مىرساند ، المغنى .\r\n( 152 ) كافى ، ج 2 ، ص 82 ، شماره 2 .\r\n( 153 ) تهذيب ، ج 2 ، ص 135 .\r\n","page_name":" 524 ","page_number":524},
  {"content":"\r\n\r\n\r\nباب دوّم در بيان فضيلت قيام شب و اسبابى كه آن را ميسر مىسازد و چگونگى احياى آن و شبهايى كه احياى آنها مستحب است\r\n\r\nفضيلت قيام شب :\r\n( 1 ) امّا آياتى كه گوياى اين فضيلت است قول خداوند متعال است كه :  إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ . . .  تا آخر آيه « 1 » و نيز :  إِنَّ ناشِئَةَ اللَّيْلِ . . .  تا آخر آيه « 2 » ؛ و نيز :  تَتَجافى جُنُوبُهُمْ عَنِ الْمَضاجِعِ  ، « 3 » و نيز :  أَمَّنْ هُوَ قانِتٌ آناءَ اللَّيْلِ ساجِداً وَ قائِماً  « 4 » ، و نيز :  وَ الَّذِينَ يَبِيتُونَ لِرَبِّهِمْ سُجَّداً وَ قِياماً  « 5 » ، و نيز :  اسْتَعِينُوا بِالصَّبْرِ وَ الصَّلاةِ *  « 6 » . در تفسير آيهء اخير گفته شده مراد قيام شب است كه با صبر و بردبارى بر آن براى مجاهده با نفس از آن كمك گيرد . اما اخبارى كه در اين باره وارد شده قول پيامبر اكرم ( ص ) است كه فرموده است : « هر يك از شما كه مىخوابد شيطان بر موى بالاى پيشانيش سه گره مىزند و در جاى هر گرهى نقش مىكند كه شب دراز است بخواب ، چنانچه او از خواب برخيزد و خداوند را ياد كند يك گره باز مىشود ، و چون وضو بگيرد ، گره دوّم و هنگامى كه نماز گزارد گره سوّم باز مىشود ، در نتيجه با نشاط و درونى پاكيزه وارد صبح مىشود ، و اگر برنخيزد با كسالت و آلودگى نفس بامداد خواهد كرد . » « 7 »\r\n\r\n\r\n","description":"","footnote":"\r\n( 1 ) مزمل / 20 : همانا پروردگارت مىداند كه تو و گروهى از كسانى كه با تو هستند نزديك دو سوم از شب يا نصف يا ثلث آن را به پا مىخيزيد .\r\n( 2 ) مزمل / 6 : مسلما برنامه ( عبادت ) شبانه پابرجاتر و با استقامت‌تر است .\r\n( 3 ) سجده / 16 : پهلوهايشان از بسترها در دل شب دور مىشود ( به‌پا ميخيزند و رو به درگاه خدا مىآورند ) .\r\n( 4 ) زمر / 9 : . . . يا كسى كه در ساعات شب به عبادت مشغول و در حال سجده و قيام است .\r\n( 5 ) فرقان / 64 : آنها كسانى هستند كه شبانگاه براى پروردگارشان سجده و قيام مىكنند .\r\n( 6 ) بقره / 45 و 153 : از صبر و نماز يارى جوييد\r\n( 7 ) صحيح بخارى ، ج 2 ، ص 63 ، صحيح مسلم ، سنن ابن ماجه ، شماره 1329 ، نظير آن ، احمد ابو يعلى با الفاظ ديگرى ، مجمع الزوائد ، ج 2 ، ص 262 .\r\n","page_name":" 525 ","page_number":525},
  {"content":"\r\n\r\nدر خبرى آمده است كه نزد آن حضرت نام كسى برده شد كه تمامى شب را تا بامداد خوابيده بود فرمود : « شيطان در گوش او بول كرده است . » « 8 » و نيز در خبر آمده است : « شيطان را دارويى است كه وارد بينى مىكند و دارويى است كه مىليسد و دارويى است كه پخش مىكند . چون دارو را در بينى بنده‌اى وارد كند بدخوى مىشود ، و چون او را بليسد بدزبان مىگردد ، و اگر دارويش را پخش كند بنده تا بامداد در خواب فرو خواهد رفت . » « 9 » و نيز پيامبر خدا ( ص ) فرموده است : « دو ركعت نماز كه بنده در نيمه شب به جا آورد براى او از دنيا و هر چه در آن است بهتر است ، و اگر بيم دشوارى بر امّتم نبود آن را بر آنان واجب مىكردم » « 10 » در خبر صحيح از جابر از پيامبر خدا ( ص ) نقل شده كه فرموده است : « همانا در شب ساعتى است كه هر گاه بنده مسلمان آن را درك كند هر خيرى را كه از خداوند درخواست كند به او عطا خواهد كرد » « 11 » در روايتى آمده است : « هر خيرى را كه از امور دنيا و آخرت طلب كند . و آن ( ساعت ) در همه شبهاست » « 12 » مىگويم : پيش از اين گفته شد كه اين كدام ساعت است .\r\nغزّالى مىگويد : روايت شده است كه پيامبر ( ص ) آن قدر اقامه نماز شب كرد تا قدمهايش شكاف برداشت . به آن حضرت عرض شد كه خداوند گناهان مقدّم و موخّر تو را آمرزيده است ، فرمود : « آيا بنده شكرگزار خدا نباشم ؟ » « 13 » . از معناى اين سخن\r\n\r\n\r\n","description":"","footnote":"\r\n( 8 ) صحيح مسلم ، ج 2 ، ص 187 ، صحيح بخارى ، ج 2 ، ص 63 .\r\n( 9 ) الكبير طبرانى با اختلاف در الفاظ و در سلسله راويان او حكم بن عبد الملك قرشى مىباشد كه ضعيف است ، مجمع الزوائد ، ج 2 ، ص 262 .\r\n( 10 ) الثّواب ادم بن ابى ياس ، قيام الليل محمد بن نصر مروزى از روايت حسان بن عطيّه ، الفردوس ديلمى از ابن عمر ، المغنى .\r\n( 11 ) صحيح مسلم ، ج 2 ، ص 175 .\r\n( 12 ) صحيح مسلم ، ج 2 ، ص 175 .\r\n( 13 ) سنن ترمذى ، ج 3 ، ص 205 ، صحيح بخارى و مسلم مختصر آن ، سنن بيهقى ، ج 3 ، ص 16 ، كافى ، ج 2 ، ص 95 .\r\n","page_name":" 526 ","page_number":526},
  {"content":"\r\n\r\nبرمىآيد كه اين كنايه از بلندى رتبهء آن حضرت است ، چه شكر مايهء مزيد آن است ،  لَئِنْ شَكَرْتُمْ لَأَزِيدَنَّكُمْ  « 14 » و نيز فرموده است : « بر شما باد به قيام شب كه آن روش شايستگان پيش از شماست ، همانا قيام شب مايهء تقرّب به درگاه خداوند ، كفّاره گناهان ، بر طرف كننده درد از بدن و بازدارندهء از گناه است » « 15 » و نيز : « هر كسى نماز شب بگزارد و خواب بر او غلبه كند خداوند ثواب نماز شب را برايش مىنويسد و خوابش صدقه براى اوست » « 16 » و نيز به ابى ذرّ فرمود : « اگر بخواهى سفر كنى ناگزير توشه‌اى براى خود فراهم مىسازى ، پس براى سفر آخرت چگونه‌اى ؟ آيا تو را به آنچه در آن روز برايت سودمند است آگاه نكنم ؟ عرض كرد : آرى پدر و مادرم فدايت باد ، فرمود : در گرماى سخت براى روز قيامت روزه بدار ، و در تاريكى شب براى وحشت قبر دو ركعت نماز بگزار ، و براى امور بزرگ حجّ به جا آور ، و به مستمندى صدقه‌اى بده ، يا سخن حقى بگو ، و يا از سخن بدى دم فروبند . » « 17 » روايت شده است در زمان پيامبر ( ص ) مردى بود كه چون مردم به بستر خواب مىرفتند و چشمها مىآرميد برمىخاست و نماز مىگزارد و قرآن مىخواند و مىگفت : اى پروردگار من مرا از آتش پناه ده ، حال او را به پيامبر ( ص ) عرضه داشتند فرمود : « چون او به كار خود مشغول شود مرا آگاه كنيد . » هنگامى كه پيامبر ( ص ) را آگاه كردند آمد و گفتار او را شنيد ، چون صبح شد پيامبر ( ص ) به او فرمود : « اى فلان ! چرا بهشت را طلب\r\n\r\n\r\n","description":"","footnote":"\r\n( 14 ) ابراهيم / 7 : اگر شكر كنيد ( نعمت خود را ) بر شما خواهم افزود .\r\n( 15 ) مستدرك ، حاكم ، ج 1 ، ص 308 ، سنن ترمذى ، ج 13 ، ص 64 ، تهجّد ابن ابى الدّنيا ، صحيح ابن خزيمه ، همگى از روايت عبد اللّه بن صالح كاتب اللّيث .\r\n( 16 ) سنن ابى داود ، ج 1 ، ص 303 ، سنن نسائى ، ج 3 ، ص 257 .\r\n( 17 ) التهجد ابن ابى الدّنيا از روايت سرّى بن مخلّد به طور مرسل ، و ازدى سرّى را ضعيف شمرده است ، المغنى .\r\n","page_name":" 527 ","page_number":527},
  {"content":"\r\n\r\nنكردى ؟ » عرض كرد : اى پيامبر ! من در آن مقام نيستم و عملم بدان نمىرسد ، ديرى نگذشت جبرئيل بر پيامبر ( ص ) فرود آمد و عرض كرد : به فلان خبر ده كه خداوند او را از آتش پناه داده و به بهشت وارد كرده است . » « 18 » علىّ بن ابى الحسن گفته است : يحيى بن زكريّا ( ع ) از نان جو سير شد و به خواب رفت تا صبح شد و وردى از او فوت گرديد . خداوند به او وحى فرمود : اى يحيى ! سرايى بهتر از سراى من يافتى ؟ يا همسايه‌اى بهتر از همسايگى من پيدا كردى ، اى يحيى ! به عزت و جلالم سوگند اگر بر بهشت آگاهى يا بى از اشتياق به آن بگدازى و جان از كف بدهى ، و اگر بر جهنّم مطّلع شوى پيه تنت آب شود و از چشمت چرك و خون روان گردد ، و پس از آن پلاس آهن به تن كنى . » به پيامبر ( ص ) عرض كردند : فلانى شب نماز مىخواند و چون صبح شود دزدى مىكند . فرمود : « نماز او را از كارى كه مىكند باز خواهد داشت . » « 19 » و نيز فرمود : « خدا رحمت كند مردى را كه شب برخيزد و نماز گزارد ، سپس همسرش را بيدار كند و او نيز نماز به جا آورد و اگر امتناع كند آب بر روى او بپاشد ، و خدا رحمت كند زنى را كه شب برخيزد و نماز به جا آورد سپس شوهرش را بيدار كند و اگر برنخيزد آب بر رويش بپاشد . » « 20 » و نيز فرمود : « كسى كه شب بيدار شود و زنش را بيدار كند و هر دو تن دو ركعت نماز به جا آورند در زمرهء كسانى ثبت مىشوند كه خداوند در بارهء آنها فرموده است :\r\n وَ الذَّاكِرِينَ اللَّهَ كَثِيراً وَ الذَّاكِراتِ  . » « 21 » و نيز فرموده : « پس از نمازهاى واجب افضل نمازها نماز شب است . » « 22 »\r\n\r\n\r\n","description":"","footnote":"\r\n( 18 ) بر ماخذ آن دست نيافتم .\r\n( 19 ) مسند احمد ، الشّعب بيهقى ، مشكاة المصابيح ، ص 110 ، بزّاز و رجال او مورد وثوق‌اند ، مجمع الزوائد ، ج 2 ، ص 258 .\r\n( 20 ) سنن ابى داود ، ج 1 ، ص 301 ، سنن نسائى ، ج 3 ، ص 205 ، سنن ابن ماجه ، شماره 1336 نظير آن .\r\n( 21 ) سنن ابن ماجه شماره 1335 .\r\n( 22 ) سنن دارمى ، ج 1 ، ص 364 .\r\n","page_name":" 528 ","page_number":528},
  {"content":"\r\n\r\n\r\nفضيلت قيام شب از طريق خاصّه ( شيعه )\r\n( 1 ) مىگويم : از طريق خاصّه ( شيعه ) الفقيه روايت كرده است : جبرئيل ( ع ) بر پيامبر ( ص ) فرود آمد . پيامبر ( ص ) به او فرمود : « اى جبرئيل مرا موعظه كن » . عرض كرد :\r\n« اى محمد هر چه خواهى زندگى كن ليكن خواهى مرد ، و آنچه خواهى دوست بدار ليكن از آن جدا خواهى شد ، و هر چه خواهى بكن زيرا آن را ديدار خواهى كرد . شرافت مومن نماز شب اوست ، و عزت او خوددارى از آزار مردم است . » « 23 » بحر السقّا از ابى عبد اللّه ( ع ) روايت كرده كه فرموده است : « سه چيز از رحمتهاى خداست : نماز شب ، افطار روزه‌دار و ديدار برادران . » « 24 » امام موسى بن جعفر ( ع ) در بارهء قول خداوند متعال :  وَ رَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ  « 25 » فرمود : « نماز شب است . » امام صادق ( ع ) فرموده است : « بر شما باد به نماز شب چه آن سنّت پيامبر شما ، و روش شايستگان پيش از شما و بر طرف كنندهء درد از بدنهاى شماست . » « 26 » هشام بن سالم از آن حضرت نقل كرده كه در بارهء قول خداوند :  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا  « 27 » فرمود : « مراد برخاستن انسان از بستر خواب است براى رضاى خداوند نه رضايت ديگرى . » امام صادق ( ع ) فرموده است : « مردمى كه از بستر خواب برمىخيزند بر سه نوعند :\r\nدسته‌اى به سود آنهاست و به زيان آنها نيست ، دسته‌اى به زيان آنهاست و به سود آنها\r\n\r\n\r\n","description":"","footnote":"\r\n( 23 ) همان ماخذ ، ص 124 ، شماره 1 ، اوسط طبرانى ، الترغيب ، ج 1 ، ص 441 .\r\n( 24 ) همان ماخذ ، ص 124 ، شماره 2 .\r\n( 25 ) حديد / 27 : . . . و رهبانيتى را ابداع كرده بودند كه ما بر آنها مقرّر نكرده بوديم گرچه هدفشان خشنودى خدا بود . خبر در الفقيه ، ص 124 ، و تهذيب ، ج 1 ، ص 169 .\r\n( 26 ) همان ماخذ ، ص 124 ، شماره 4 .\r\n( 27 ) مزمّل / 7 : مسلما برنامه ( عبادت ) شب پابرجاتر و با استقامت‌تر است .\r\n","page_name":" 529 ","page_number":529},
  {"content":"\r\n\r\nنيست ، و دسته‌اى نه به زيان آنهاست ، و نه به سود آنها ، امّا دسته‌اى كه به سود آنهاست و به زيانشان نيست آنهايى هستند كه از خواب برمىخيزند وضو مىگيرند و نماز مىگزارند و به ذكر خداوند مشغول مىشوند ، و اين به سود آنهاست نه به زيان آنها امّا دسته دوم كسانى هستند كه پيوسته در معصيت خداوند بسر مىبرند ، و برخاستن به زيان آنهاست نه به سود آنها . دسته سوم آنهايى هستند كه شب را تا صبح بيدار مىگذرانند و اين نه به زيان آنهاست و نه به سود آنها . » « 28 » عبد اللّه بن سنان از آن حضرت در بارهء قول خداوند :  سِيماهُمْ فِي وُجُوهِهِمْ مِنْ أَثَرِ السُّجُودِ  « 29 » پرسيد فرمود : « آن بيدارى شب در نماز است . » فضيل بن يسار از آن حضرت روايت كرده كه فرموده است : « خانه‌هايى كه شبها در آنها با تلاوت قرآن نماز گزارده مىشود به اهل آسمان روشنى مىدهند چنان كه ستارگان آسمان به مردم زمين روشنى مىبخشند . » « 30 » و نيز در بارهء قول خداوند متعال :  إِنَّ الْحَسَناتِ يُذْهِبْنَ السَّيِّئاتِ  فرموده است :\r\n« نماز مومن در شب ، گناه روز او را مىزدايد » . « 31 » خداوند متعال در كتاب خود امير مومنان ( ع ) را به سبب قيام او به نماز شب ستوده و فرموده است :  أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ .  آناء اللّيل به معناى ساعات شب است . « 32 » امير مومنان ( ع ) فرموده است : « خداوند هر گاه بخواهد مردم زمين را عذاب كند مىفرمايد : اگر كسانى نبودند كه جلال و عظمت مرا دوست ميدارند ، و مساجد مرا آباد مىسازند ، و سحرگاهان طلب آمرزش مىكنند عذابم را بر آنها فرود مىآوردم . » « 33 » پيامبر خدا ( ص ) فرموده است : « كسى كه نمازش در شب بسيار است رخسارش\r\n\r\n\r\n","description":"","footnote":"\r\n( 28 ) الفقيه ، ص 124 ، شماره 6 .\r\n( 29 ) فتح / 29 : نشانه آنها در صورتشان از اثر سجده نمايان است ، خبر در الفقيه ص 125 شماره 7 .\r\n( 30 ) الفقيه ، ص 125 ، شماره 8 تا 15 .\r\n( 31 ) الفقيه ، ص 125 ، شماره 8 تا 15 .\r\n( 32 ) الفقيه ، ص 125 ، شماره 8 تا 15 .\r\n( 33 ) الفقيه ، ص 125 ، شماره 8 تا 15 .\r\n","page_name":" 530 ","page_number":530},
  {"content":"\r\n\r\nدر روز نيكوست . » « 34 » مردى نزد ابى عبد اللّه ( ع ) آمد و از بينوايى خود شكايت و در اين باره به اندازه‌اى زياده‌روى كرد كه تصوّر مىشد او از گرسنگى در رنج است ، امام به او فرمود : « اى فلان ، آيا نماز شب مىگزارى ، آن مرد گفت : آرى ، امام رو به اصحاب خود كرد و فرمود :\r\n« كسى كه مدّعى شود او نماز شب مىخواند و روز را گرسنه بسر مىبرد دروغ گفته است ، خداوند متعال با نماز شب قوت روز را ضامن شده است . » « 35 » ابو جعفر امام باقر ( ع ) فرموده است : « خداوند متعال دوست مىدارد كسى را كه در ميان جمع بدون ناسزاگويى شوخى كند ، و در تنهايى بينديشد ، و از عبرتها پند گيرد ، و شب را با نماز بسر برد . » « 36 » پيامبر ( ص ) در هنگام وفات به ابى ذرّ فرمود : « اى ابا ذر وصيّت پيامبرت را به ياد داشته باش تا از آن سود برى ، كسى كه با نماز شب عمرش بسر رسد و بميرد بهشت براى اوست . » اين حديث طولانى است و آنچه را مورد نياز بود از آن اخذ كرديم . « 37 » جابر بن اسماعيل از جعفر بن محمّد از پدرش ( ع ) روايت كرده است : « مردى از علىّ بن ابى طالب ( ع ) در بارهء بسر بردن شب با تلاوت قرآن پرسيد . آن حضرت فرمود :\r\nمژده مىدهم كه اگر كسى يك دهم شب را از روى اخلاص براى كسب ثوابهاى الهى به نماز بگذراند خداوند به فرشتگانش مىفرمايد : براى اين بنده‌ام به شمار دانه‌ها و برگها و درختانى كه در شب مىرويند و نىها و برگهاى درختان خرما و چراگاهها حسنه بنويسند .\r\nو كسى كه يك نهم شب را به نماز بگذراند خداوند ده دعاى مستجاب به او عطا مىكند ، و نامه عملش را به دست راست او مىدهد .\r\nكسى كه يك هشتم شب را به نماز بگذراند خداوند پاداش اجر شهيدى شكيبا و نيك نفس به او مىدهد و شفاعت او را در خانواده‌اش مىپذيرد .\r\nكسى كه يك هفتم شب را به نماز بگذراند در روز قيامت كه از قبرش بيرون\r\n\r\n\r\n","description":"","footnote":"\r\n( 34 ) الفقيه ، ص 125 ، تهذيب ، ج 1 ، ص 168 و 169 .\r\n( 35 ) الفقيه ، ص 125 ، تهذيب ، ج 1 ، ص 168 و 169 .\r\n( 36 ) الفقيه ، ص 125 ، تهذيب ، ج 1 ، ص 168 و 169 .\r\n( 37 ) الفقيه ، ص 125 ، تهذيب ، ج 1 ، ص 168 و 169 .\r\n","page_name":" 531 ","page_number":531},
  {"content":"\r\n\r\nمىآيد رخسارش مانند ماه شب چهاردهم است تا آنگاه كه با امان داده شدگان از صراط عبور كند .\r\nكسى كه يك ششم شب را به نماز بگذراند در زمرهء اوّابين ( توبه كنندگان ) ثبت و گناهان پيشين او آمرزيده مىشود .\r\nكسى كه يك پنجم شب را به نماز شب بگذراند در غرفه ابراهيم خليل ( ع ) كنار او خواهد بود .\r\nكسى كه يك چهارم شب را به نماز بگذراند در پيشاپيش رستگاران مانند بادوزان از صراط مىگذرد و بدون حساب وارد بهشت مىشود . كسى كه يك سوّم شب را به نماز بگذراند هر فرشته‌اى او را ديدار كند به مقام او در نزد خداوند متعال رشك مىبرد ، و به او گفته مىشود : از هر درى از هشت در بهشت كه بخواهى وارد شو .\r\nكسى كه نيمى از شب را به نماز بگذراند اگر زمين را هفتاد هزار بار پر از طلا كنند و به او بدهند با پاداش او برابرى نمىكند ، و عمل او در نزد خداوند افضل از آزاد كردن هفتاد برده است كه از اولاد اسماعيل باشند .\r\nكسى كه دو ثلث شب را به نماز بگذراند به اندازهء رمل عالج به او حسنه داده مىشود ، كمترين حسنه از ده برابر كوه احد بيشتر است . كسى كه تمامى شب را به تلاوت كتاب خدا و ركوع و سجود و ذكر بگذراند آن اندازه ثواب به او داده مىشود كه كمترين آن اين است كه مانند روزى كه از مادر متولد شده از گناهانش بيرون مىآيد ، و به تعداد آنچه خداوند آفريده به او حسنه و به همان اندازه درجه به او داده مىشود ، و در گورش روشنايى برقرار مىكند ، و گناه و حسد را از دلش ريشه‌كن مىسازد ، و از عذاب قبر پناه داده مىشود ، و برات بيزارى از آتش دوزخ به او عطا مىگردد ، و از جمله امان داده شدگان برانگيخته مىشود . پروردگار متعال به فرشتگانش مىگويد : اى فرشتگان من به بنده‌ام بنگريد كه شب را براى رضاى من بيدار بسر مىبرد ، او را در فردوس جاى دهيد ، و براى او صد هزار شهر است كه در هر شهرى همهء آنچه نفس آن را مىطلبد و چشم از آن لذت\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nمىبرد و به هيچ دلى خطور نكرده موجود است و اينها غير از كرامات و مزيدات و تقرّبى است كه براى او آماده شده است . « 38 » همو گفته است علاء از محمّد بن مسلم از امام باقر يا امام صادق ( ع ) روايت كرده كه فرموده است : « هيچ بنده‌اى نيست جز اين كه در شب يك يا دو بار از خواب بيدار مىشود . اگر برخاست از جملهء اينان خواهد بود و گرنه شيطان به سراغ او مىآيد و در گوشش بول مىكند . آيا هيچ كس از شما نمىبيند كه هنگامى كه از خواب برمىخيزد چنانچه شب به عبادت نپرداخته با حالى به هم خورده و سنگين و كسل برخاسته است ؟ » « 39 » حسن صيقل از ابى عبد اللّه ( ع ) روايت كرده كه فرموده است : « من دشمن مىدارم كسى را كه قرآن خوانده سپس مقدارى از شب را بيدار مىگذراند و براى عبادت برنمىخيزد تا آنگاه كه بامداد شود و نماز صبح به جا آورد » « 40 » ابو حمزهء ثمالى از ابى جعفر امام باقر ( ع ) نقل كرده كه فرموده است : « هر بنده‌اى نيّت كند كه در فلان ساعت ( براى عبادت ) از خواب برخيزد چون خداوند اين نيّت او را بداند دو فرشته بر او مىگمارد كه در همان ساعت او را حركت داده و بيدار كنند » « 41 » عيص بن قاسم از ابى عبد اللّه ( ع ) روايت كرده كه فرموده است : « هر گاه در نماز خواب بر انسان غلبه كند سر به زمين گذارد و بخوابد چه من بر او بيم دارم كه اگر بخواهد بگويد : خداوندا مرا وارد بهشت كن ، بگويد : خداوندا مرا وارد دوزخ كن . » « 42 » زكريّا نقّاض از ابى جعفر امام باقر ( ع ) در بارهء قول خداوند متعال پرسيد كه :  لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ  ، فرمود : « از جمله سكرها سكر خواب است » « 43 » در كافى به سند حسن از محمد بن مسلم از ابى عبد اللّه ( ع ) روايت شده كه\r\n\r\n\r\n","description":"","footnote":"\r\n( 38 ) الفقيه ، ص 125 ، تهذيب ، ج 1 ، ص 168 و 169 .\r\n( 39 ) الفقيه ، ص 126 ، شماره 8 تا 12 .\r\n( 40 ) الفقيه ، ص 126 ، شماره 8 تا 12 .\r\n( 41 ) الفقيه ، ص 126 ، شماره 8 تا 12 .\r\n( 42 ) الفقيه ، ص 126 ، شماره 8 تا 12 .\r\n( 43 ) الفقيه ، ص 126 ، شماره 8 تا 12 .\r\n","page_name":" 533 ","page_number":533},
  {"content":"\r\n\r\nگفته است : از آن حضرت در بارهء قول خداوند پرسيدم كه :  كانُوا قَلِيلًا مِنَ اللَّيْلِ ما يَهْجَعُونَ  ، فرمود : « كمى از شبها بود كه قيام شب از آنها فوت مىشد . » « 44 » در خبر صحيح از معاوية بن وهب از ابى عبد اللّه ( ع ) روايت شده كه گفته است به آن حضرت عرض كردم : مردى كه از دوستان تو و از شايستگان آنهاست از آنچه خواب بر سر او مىآورد به من شكايت كرده و گفته است : من تصميم مىگيرم نماز شب بخوانم ليكن خواب بر من غلبه مىكند تا صبح مىشود ، و بسا يك يا دو ماه متوالى نمازم را قضا مىخوانم و بر زحمت آن شكيبايى مىورزم و گفته است : به خدا سوگند نماز نور چشم من است ، راوى مىگويد : امام ( ع ) به او اجازه نداد كه نمازها را در آغاز شب بخواند ، و فرمود : « قضاى آنها در روز افضل است » . عرض كردم : در ميان زنان ما كنيزكان دوشيزه‌اند كه دوستدار خوبى و خوبانند و سعى دارند نماز شب به جا آورند ليكن خواب بر آنها غلبه مىكند ، و بسا آنها را قضا مىكنند و بسا از قضاى آنها نيز ناتوانند ليكن مىتوانند اين نمازها را در آغاز شب به جا آورند . امام ( ع ) به اين زنان اجازه داد كه هر گاه ضعيف‌اند و قضاى آنها را هم نمىتوانند بگزارند اين نمازها را در آغاز شب بخوانند . » « 45 »\r\n\r\nبيان اسبابى كه قيام شب را آسان مىكند\r\n( 1 ) بدان قيام شب بر مردم دشوار است جز بر كسى كه با رعايت شرايط ظاهرى و باطنى\r\n\r\n\r\n","description":"","footnote":"\r\n( 44 ) الفقيه ، ج 3 ، ص 446 ، شماره 18 .\r\n( 45 ) همان ماخذ ، ج 3 ، ص 447 ، شماره 20 ، در اين روايت جزئى رخصتى وجود دارد ، هر چند به طور صريح اجازه داده نشده ، و آخر حديث اشاره دارد به اين كه مقدّم داشتن نمازها براى كسى مجاز است كه بداند نمىتواند آنها را قضا كند ، و جمع ميان اخبار مقتضى همين است . در مدارك ص 123 گفته است : عدم جواز مقدّم داشتن آنها از نصف شب جز در سفر يا به سبب بيم از غلبه خواب است ، و اين مذهب اكثر اصحاب ماست ، و از زرارة بن اعين نقل كرده كه مقدّم داشتن نمازهاى مذكور بر نيمه شب مطلقا منع شده و بنا بر آنچه ذكر كرده ابن ادريس و علامه در كتاب مختلف خود همين راى را اختيار كرده‌اند ليكن مورد اعتماد قول اوّل است و بسا از برخى اخبار مطلقا جواز مقدّم داشتن آنها بر نيمه شب معلوم مىشود ، و طبق آنچه در مرآة العقول آمده است اصحاب ما تصريح كرده‌اند كه قضاى نافله در روز افضل از مقدم داشتن آنها بر نيمه شب است .\r\n","page_name":" 534 ","page_number":534},
  {"content":"\r\n\r\nكه موجب آسان شدن اين امر مىشود موفّق به قيام گردد . امّا شرايط ظاهرى چهار است :\r\n1 - بسيار نخورد ، چه خوردن زياد سبب نوشيدن آب زياد و غلبه خواب مىشود و در نتيجه برخاستن بر انسان گران مىآيد . يكى از مشايخ همه شب در كنار سفره مىايستاد و مىگفت : اى مريدان زياد نخوريد تا زياد بياشاميد و زياد بخوابيد و به هنگام مرگ دچار زيان بسيار شويد . اين اصلى مهمّ است كه بايد معده را از سنگينى طعام سبكبار نگه داشت .\r\n2 - در روز خود را در كارهايى كه اعضا و جوارح را خسته و اعصاب را درمانده مىكند به رنج نيفكند ، چه اين نيز سبب بروز خواب است .\r\n3 - قيلوله را در روز ترك نكند ، زيرا خواب چاشتگاهى وسيله‌اى است كه از آن براى قيام شب كمك گيرد .\r\n4 - در روز گناه مرتكب نشود ، زيرا گناه دل را سخت مىكند و ميان او و اسباب رحمت حقّ حايل مىشود . مردى به حسن ( بصرى ) گفت : اى ابا سعيد ! من شب را آسوده مىگذرانم و قيام شب را براى نماز دوست مىدارم و شبها اسباب وضو را آماده مىكنم ، سبب چيست كه برنمىخيزم ؟ پاسخ داد : گناهانت تو را در بند كرده است .\r\nمىگويم ؛ اين از سخنان امير مومنان ( ع ) است . كافى از على بن نعمان و او از برخى رجال خود روايت كرده كه مردى نزد امير مومنان علىّ بن ابيطالب ( ع ) آمد و عرض كرد :\r\nاى امير مومنان من از نماز شب محرومم . امير مومنان ( ع ) به او فرمود : « تو مردى هستى كه گناهانت تو را در بند كرده است . » « 46 » غزّالى مىگويد : اين بدان جهت است كه خير سبب خير و شرّ سبب شرّ مىشود ، و اندك هر كدام از اين دو منجر به بسيار مىگردد . از اين رو ابو سليمان دارانى گفته است :\r\nنماز جماعت از كسى فوت نمىشود جز به سبب گناهى كه كرده است : و مىگفت :\r\nاحتلام شب عقوبت و جنابت و دورى از خداوند است .\r\n\r\n\r\n","description":"","footnote":"\r\n( 46 ) همان ماخذ ، ج 3 ، ص 450 ، تهذيب ، ج 1 ، ص 196 .\r\n","page_name":" 535 ","page_number":535},
  {"content":"\r\n\r\nيكى از دانشمندان گفته است : اى بينوا هنگامى كه روزه‌دارى بنگر نزد چه كسى و بر چه چيزى افطار مىكنى ، چه بنده زمانى لقمه‌اى تناول مىكند و همان لقمه دل او را از حالتى كه بر آن بوده دگرگون مىكند ، و ديگر به حالت نخست باز نمىگردد . گناهان همگى دل را سخت مىكنند و از قيام شب باز مىدارند بويژه خوردن لقمهء حرام كه تاثيرش از هر چيز ديگر بيشتر است ، همان گونه كه لقمهء حلال در تصفيهء دل و تحريك آن به سمت نيكى موثّرتر از هر عامل ديگر مىباشد ، و اين امر را كه مورد تاييد شرع است كسانى كه پاس دل نگه مىدارند به تجربه مىدانند ، از اين رو يكى از اينان گفته است : بسا خوردن يك لقمه كه مانع قيام شبى شده ، و بسا يك نگاه كه انسان را از تلاوت سوره‌اى بازداشته است ، و بسا بنده طعامى مىخورد و يك كارى مىكند و همان سبب مىشود كه يك سال از نماز شب محروم گردد ، زيرا همان گونه كه نماز انسان را از فحشاء و منكر باز مىدارد ، فحشاء و منكر نيز انسان را از نماز و كارهاى خير محروم مىسازند .\r\nيكى از زندانبانهاى دينور گفته است : سى و چند سال زندانبان بودم . هر كسى را در شب دستگير مىكردند از او مىپرسيدم آيا نماز عشاء را به جماعت خوانده است يا نه ؟\r\nاو پاسخ مىداد : نه ، و اين هشدارى است بر اين كه بركت جماعت مانع از ارتكاب فحشاء و منكر است .\r\nشرايط باطنى نيز چهار چيز است : 1 - سلامت دل از كينه مسلمانان و بدعتها و از فضول كارها و افكار دنيوى ، چه كسى كه همه همّتش مصروف تدبير امور دنيا باشد قيام شب براى او آسان نيست ، و اگر هم برخيزد و به نماز ايستد افكارش جز در پى امور دنيايش نبوده و جز به اوهام و وساوس خود نخواهد پرداخت ، و در بارهء اينها گفته‌اند :\r\nو أنت إذا إستيقظت ايضا فنائم . « 47 » 2 - خوف غالب ، ملازم دل او بوده و آرزوهايش كوتاه باشد ، زيرا هر گاه در\r\n\r\n\r\n","description":"","footnote":"\r\n( 47 ) و تو اگر بيدار باشى همچنان خوابيده‌اى .\r\n","page_name":" 536 ","page_number":536},
  {"content":"\r\n\r\nمهالك آخرت و دركات دوزخ بينديشد خواب از او دور مىشود ، و پروايش زياد مىگردد چنان كه طاووس گفته است : همانا ياد جهنّم خواب را از سر عابدان مىربايد .\r\nحكايت كرده‌اند جوانى در بصره به نام صهيب همهء شب را نماز مىخواند ، بانويى كه مالك وى بود به او گفت : قيام شبت به كار روزت زيان مىرساند . پاسخ داد : هنگامى كه صهيب دوزخ را به ياد مىآورد خوابش نمىآيد . به جوان ديگرى كه همهء شب را با نماز بسر مىبرد همين را گفتند : پاسخ داد : چون به ياد دوزخ مىافتم ترسم شدّت مىگيرد ، و هنگامى كه بهشت را به ياد مىآورم شوقم افزون مىگردد از اين رو نمىتوانم بخوابم .\r\nذو النّون مصرى در اين باره اشعار زير را سروده است :\r\n منع القرآن بوعده و وعيده * مقل العيون بليلها أن تهجعا « 48 »\r\nفهمو عن الملك الجليل كلامه * فرقابهم ذلّت لكيما تخضعا « 49 » \r\nو نيز گفته‌اند :\r\n يا طويل الرّقاد و الغفلات * كثرة النّوم تورث الحسرات « 50 »\r\nانّ فى القبر ان نزلت اليه * لرقادا يطول بعد الممات « 51 »\r\nو مهادا ممهّدا لك فيه * بذنوب عملت او حسنات « 52 »\r\nأ أمنت البيات من ملك المو * ت و كم نال آمنا ببيات « 53 » \r\n3 - با شنيدن آيات و اخبار مربوطه ، فضيلت نماز شب را بشناسد تا اميد و اشتياق او به ثوابهاى آن در دل وى راسخ شود . و شوق و رغبت ، او را براى طلب مزيد ثواب و وصول به درجات بهشت برانگيزد ، چنان كه نقل كرده‌اند يكى از صالحان از جهاد\r\n\r\n\r\n","description":"","footnote":"\r\n( 48 ) قرآن با وعد و وعيد خود چشمها را از خفتن بازداشته است .\r\n( 49 ) گفتار پادشاه بزرگ را فهميده‌اند از اين رو گردنهايشان نرم شده تا فروتنى كنند .\r\n( 50 ) اى آنكه در خواب و غفلت طولانى بسر مىبرى ، بسيارى خواب حسرت زياد به بار مىآورد .\r\n( 51 ) همانا پس از مردن كه در قبر فرود مىآيى آن جا خوابى دراز است .\r\n( 52 ) در آن جا از گناهانى كه كرده‌اى يا ثوابها بسترى برايت گسترده شده است .\r\n( 53 ) آيا از شبيخون فرشتهء مرگ ايمنى ؟ و چه بسيار ايمنانى كه او بر آنها شبيخون زده است .\r\n","page_name":" 537 ","page_number":537},
  {"content":"\r\n\r\nبازگشته بود و همسر وى انتظار همخوابگى او را در آن شب داشت ليكن او وارد مسجد شد و پيوسته نماز مىخواند تا بامداد شد ، همسرش به او گفت : ما مدتها در انتظارت بوديم اكنون كه وارد شده‌اى تا بامداد نماز مىخوانى ؟ پاسخ داد : به خدا سوگند همه شبها را در باره حوريّه‌اى از حوريان بهشت مىانديشيدم و خانه و همسر را فراموش كرده بودم از اين رو در اين شب نيز به سبب شوقى كه به آن داشتم در سراسر آن به نماز ايستادم .\r\n4 - محبّت خداوند ، و اين شريفترين انگيزه‌هاست ، و ديگر ايمان قوى به اين كه در نماز شب هر چه بگويد در حال راز و نياز گفتن با خداوند است و او بر آن آگاه مىباشد ، و در اين حال بايد شاهد خطورات قلبى خود بود ، زيرا آنچه در اين موقع از دل او مىگذرد خطابهايى از سوى حقّ تعالى به اوست ، براى آن كه هر گاه خداوند را دوست بدارد ناگزير خلوت و مناجات با او را نيز دوست مىدارد و از آن لذّت مىبرد ، و همين لذّت راز و نياز با دوست او را به طول قيام شب وامىدارد ، و نبايد وجود اين لذّت را بعيد بداند ، زيرا عقل و نقل گواه آن است . امّا در مورد گواهى عقل بايد حال كسى را در نظر گرفت كه شخصى را به سبب جمال او ، يا پادشاهى را به سبب بخشش و بذل مال دوست بدارد ، روشن است كه چگونه از خلوت و مناجات با او لذّت مىيابد تا آن حدّ كه شبها خوابش نمىبرد .\r\nاگر گفته شود : انسان از ديدن چهرهء زيبا لذّت مىبرد و خداوند را نمىتوان ديد .\r\nپاسخ اين است كه اگر محبوب زيباروى در پشت پرده يا درون خانه‌اى تاريك باشد دوست به صرف مجاورت با او لذّت مىبرد بىآن كه او را ببيند و طمعى جز آن داشته باشد . و به اين خوشدل است كه دوستيش را به او اظهار و ياد او را بر زبان جارى مىكند و او آن را مىشنود ، هر چند اينها همه نزد دوستش آشكار باشد .\r\nو نيز اگر گفته شود : دوست در انتظار پاسخ دوست خويش است و از آن لذّت مىبرد در حالى كه سخنى از خداوند شنيده نمىشود ، پاسخ اين است كه وى اگر چه مىداند كه او پاسخ نمىدهد و خاموش مىماند ، ليكن همين اندازه كه چگونگى حال خود را بر او\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nعرضه مىدارد و راز خويش را برايش فاش مىسازد ، لذّت مىبرد ، در حالى كه صاحبان يقين آنچه در اثناى مناجات به دل آنها خطور مىكند آن را از خدا مىدانند و به گوش دل مىشنوند ، و از آن لذّت مىبرند ، چنان كه آن كس كه با پادشاه خلوت مىكند و حاجات خود را در تاريكى شب به او عرضه مىدارد از اميدى كه به احسان و بخشش او دارد لذّت مىبرد در حالى كه اميد به حق تعالى صادقتر و آنچه نزد اوست پايدارتر و از آنچه ديگران دارند سودمندتر است ، در اين صورت چگونه ممكن است از عرض حاجات خود بر او متلّذذ نشود .\r\nامّا نقل : حالات شب‌زنده‌داران گواه آن است كه از قيام شب لذّت مىبرند و آن را كوتاه مىشمارند همان گونه كه دوست شب وصال با محبوب خود را كوتاه مىشمرد . تا آن جا كه به يكى از اينان گفتند : با شب چگونه‌اى ؟ پاسخ داد : هرگز نديدم چهره‌اش را به من بنماياند ، چه هنوز من او را نديده‌ام باز مىگردد . ديگرى گفته است : من و شب مانند دو اسب مسابقه‌ايم ، گاهى شب با رسيدن بامداد بر من سبقت مىگيرد ، و گاهى مرا از تفكّر باز مىدارد .\r\nاز يكى از اينان پرسيدند : شب بر تو چگونه است ؟ پاسخ داد : ساعتى است كه من در آن ، ميان دو حالتم : چون بيايد به تاريكى او خوشحالم و چون صبح شود غمناكم و هرگز شادى من به دو كامل نشده است .\r\nعلىّ بن بكّار گفته است : چهل سال است مرا هيچ چيزى غمگين نمىكند جز طلوع صبح .\r\nفضيل بن عياض گفته است : هنگامى كه خورشيد غروب مىكند به تاريكى شب شاد مىشوم تا بتوانم با پروردگارم خلوت كنم ، و چون طلوع مىكند غمگين مىشوم چه مردم بر من وارد مىشوند .\r\nابو سليمان دارانى گفته است ؛ شب‌زنده‌داران از شب خود بيشتر لذّت مىبرند تا اهل لهو از عيش و نوش خود ، و اگر شب نبود من ماندن در دنيا را دوست نمىداشتم .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nو نيز گفته است : اگر حق تعالى لذّتى را كه شب‌زنده‌داران از شب مىبرند عوض ثواب اعمال آنها قرار دهد اين عوض از اعمال آنها بيشتر خواهد بود .\r\nيكى از دانشمندان گفته است : در دنيا وقتى نيست كه شبيه نعمتهاى بهشتيان باشد جز آنچه اهل طاعت در شب از مناجات با پروردگار در دل خود مىيابند .\r\nدانشمند ديگرى گفته است : لذّت مناجات از دنيا نيست ، از بهشت است كه خداوند آن را براى دوستانش قرار داده است ، و ديگران از آن بىبهره‌اند .\r\nابن منكدر گفته است : از لذّات دنيا جز سه چيز باقى نمانده است : نماز شب ، ديدار برادران و نماز جماعت .\r\nيكى از عرفا گفته است : خداوند در سحرها به دلهاى بيداران نظر و آنها را پرنور مىكند ، و فوايدى به دلهاى آنان مىرسد و پيوسته كسب نور مىكنند ، سپس از آنچه حاصل مىكنند از قلوب آنها در دلهاى غافلان پخش مىشود .\r\nيكى از عالمان پيشين گفته است : خداوند سبحان به يكى از صدّيقان وحى فرمود كه مرا از ميان بندگانم بندگانى است كه مرا دوست مىدارند ، من هم آنها را دوست مىدارم ، مشتاق من هستند ، من هم مشتاق آنانم ، مرا ياد مىكنند . من هم آنها را ياد مىكنم ، مرا در نظر دارند . من هم آنها را در نظر دارم ، اگر راه آنها را دنبال كنى تو را دوست مىدارم ، و اگر از آن منحرف شوى تو را دشمن خواهم داشت . عرض كرد : اى پروردگار من نشانه آنان چيست ؟ فرمود : در روز سايه‌ها را رعايت مىكنند همان گونه كه شبان گوسفندان را رعايت مىكند « 54 » ، و به غروب آفتاب چنان مشتاقند كه پرنده به آشيانه خود اشتياق دارد ، هنگامى كه شب مىشود و تاريكى همه جا را فرا مىگيرد و هر دوستى با دوست خود خلوت مىكند آنان به پا مىخيزند ، و پيشانى بر زمين مىنهند و با من راز و نياز مىگويند ، و نعمتهاى مرا سپاسگزارى مىكنند . برخى از آنان فرياد مىزنند ، برخى گريه مىكنند ، بعضى آه مىكشند ، و بعضى شكوه مىكنند . و آنچه را به خاطر من\r\n\r\n\r\n","description":"","footnote":"\r\n( 54 ) يعنى : براى گزاردن اوراد مراقب حركات سايه‌ها و گذشتن لحظات هستند .\r\n","page_name":" 540 ","page_number":540},
  {"content":"\r\n\r\nتحمّل مىكنند مىبينم ، و آنچه را به سبب دوستى من شكوه دارند مىشنوم . نخستين چيزى كه به آنان مىدهم اين است كه از نور خود در دلهاى آنها مىافكنم در نتيجه آنها از من خبر مىدهند چنان كه من از آنها خبر مىدهم . دوّم آن كه اگر هفت آسمان و زمين و آنچه در آن است در ترازوى آنها باشد من آنها را براى آنان اندك مىشمارم . سوّم آن كه روى خود را به سوى آنها معطوف مىكنم ، و آيا هيچ كس مىداند كه توجّه من به هر كس معطوف شد مىخواهم به او چه دهم ؟\r\nمالك بن دينار گفته است : هنگامى كه بنده برمىخيزد و نماز شب به جا مىآورد خداوند به او نزديك مىشود ، و گفته است : اعتقاد پيشينيان اين بود كه رقّت و حلاوت و انوارى كه در دل خود مىيابند به سبب نزديك بودن پروردگار به دلهاى ايشان است . و اين امر را راز و تحقيقى است كه به خواست خداوند در كتاب « محبّت » به آن اشاره خواهيم كرد .\r\nدر خبر آمده كه خداوند مىفرمايد : اى بندهء من ! منم آن خدايى كه به دل تو نزديك شدم ، و در غيب نور مرا مشاهده كردى . يكى از مريدان نزد استاد خود از بسيارى بيدارى شب شكايت كرد و چاره‌اى خواست كه خواب بر او غلبه كند ، استاد به او گفت : اى پسرك من خدا را در شب و روز بخششهايى است كه شامل دلهاى بيدار مىشود و دلهاى خفته از آن محروم مىمانند ، خود را در معرض اين عطايا قرار ده ، گفت : اى استاد ، با اين سخن كارى كردى كه نه شب بخوابم و نه روز . و بدان اميد به اين عطايا در شب قويتر است زيرا در قيام شب صفاى دل و فراغ از مشاغل وجود دارد .\r\nدر خبر صحيح از جابر از پيامبر خدا ( ص ) آمده كه فرموده است : « در شب ساعتى است كه بندهء مسلمان آن را درك نمىكند جز اين كه در آن هر خيرى از خدا بخواهد آن را به او مىدهد » « 55 » در روايت ديگرى آمده است : « هر خيرى را براى امر دنيا و آخرت درخواست كند\r\n\r\n\r\n","description":"","footnote":"\r\n( 55 ) صحيح مسلم ، ج 0 ، ص 175 ، اين حديث پيش از اين نيز ذكر شده است .\r\n","page_name":" 541 ","page_number":541},
  {"content":"\r\n\r\nخداوند به او مىدهد ، و اين ساعت در همهء شبهاست » « 56 » و مطلوب شب‌زنده‌داران همان ساعت است ، و آن به طور نامعيّن در همهء شبهاست چنان كه شب قدر در ماه رمضان و ساعتى از روز جمعه زمان عطاياى مذكور است .\r\nمىگويم : حمد خدا را كه به يمن تعاليم علماى اهل بيت ( ع ) اين ساعت در نزد ما ( شيعه ) معلوم است و آن طبق آنچه در احاديث آنها آمده چهارمين سدس شب است ، ليكن سنيّان از بركات اين گونه احاديث محرومند .\r\n\r\nبيان طريق تقسيم اجزاى شب\r\n( 1 ) بدان احياى شب از نظر مقدار داراى هفت مرتبه است .\r\n\r\nاوّل : احياى همهء شب است\r\n( 2 ) و اين كار اقوياست كه خود را وقف عبادت خدا كرده‌اند ، و از مناجات با او لذّت مىبرند ، و غذاى جان و مايهء حيات دلهاى آنها گرديده است . از اين رو از طول قيام شب رنج نمىبرند و خواب خود را در روز كه وقت مشغوليّت و سرگرمى مردم است قرار مىدهند ، و اين روش گروهى از پيشينيان ما بوده كه با وضوى نماز عشاء نماز صبح را به جا مىآوردند .\r\nابو طالب مكّى حكايت كرده كه از چهل تن از تابعين به طور متواتر و مشهور حكايت شده كه در ميان ايشان كسانى بودند كه چهل سال بر اين روش مداومت كرده بودند .\r\nمىگويم : آنچه از طريقهء اهل بيت ( ع ) آشكار مىشود اين است كه آن شيوهء پسنديده‌اى نيست و متضمّن زياده‌روى و برتريجويى بر روش پيامبر خدا ( ص ) در عبادت است ، و به گمان من آنچه غزّالى ذكر كرده صرف فرض و پندار بوده و هرگز وقوع نيافته است ، چه خداوند متعال فرموده است ؛  وَ جَعَلَ اللَّيْلَ سَكَناً  ، « 57 » و نيز :\r\n\r\n\r\n","description":"","footnote":"\r\n( 56 ) صحيح مسلم ، ج 0 ، ص 175 ، اين حديث پيش از اين نيز ذكر شده است .\r\n( 57 ) انعام / 96 : . . . و شب را مايه آرامش قرار داده است .\r\n","page_name":" 542 ","page_number":542},
  {"content":"\r\n\r\n لِتَسْكُنُوا فِيهِ *  « 58 » ، و جز اينها كه در مقام امتنان بيان شده است ، و اگر هم اين گفته را صحيح بشماريم عمل تابعين حجّت نيست ، بويژه بانفاقى كه در اكثر آنها وجود داشته است .\r\nغزّالى مىگويد :\r\n\r\nدوّم : اينكه نيمه شب به پاخيزد ،\r\n( 1 ) و شمار كسانى از پيشينيان كه بر اين امر مواظبت داشته‌اند بىشمار است ، و در آن بهترين راه اين است كه در ثلث اوّل شب و سدس آخر آن بخوابد تا قيام او در ميانهء شب واقع شود و اين افضل است .\r\nمىگويم : همان گونه كه مكرّر ذكر شده و دانسته‌ايم خوابيدن آخر شب از نظر اهل بيت ( ع ) كراهت دارد ، و چگونه چنين نباشد و حال آنكه خداوند استغفار كنندگان در سحرگاهان را ستوده است ، و مورد اتفاق است كه سحر كمى پيش از طلوع فجر مىباشد ، امّا مخالفان از امثال اين گونه خيرات محرومند .\r\nغزّالى مىگويد :\r\n\r\nسوّم : اينكه يك ثلث از شب را قيام كند ،\r\n( 2 ) در اين صورت بايد نصف اوّل و سدس آخر شب را بخوابد ، و بطور كلّى خوابيدن آخر شب پسنديده است ، زيرا خواب آلودگى بامداد را بر طرف مىكند و پيشينيان از اين حالت كراهت داشتند ، همچنين زردى چهره و شهرت به آن را تقليل مىدهد ، چه اگر بيشتر شب را بيدار باشد و سحرگاهان بخوابد زردى رخسار و خواب آلودگى كم مىشود .\r\nعايشه گفته است : « چون پيامبر در آخر شب نماز وتر را به جا مىآورد اگر نيازى به زنانش داشت به آنها نزديك مىشد و گرنه بر روى مصّلاى خود بر پهلو دراز مىكشيد تا بلال مىآمد و اذان نماز مىگفت . » « 59 »\r\n\r\n\r\n","description":"","footnote":"\r\n( 58 ) يونس / 67 : . . . تا در آن آرامش بيابيد .\r\n( 59 ) صحيح مسلم ، ج 2 ، ص 167 نظير آن ، صحيح بخارى ، ج 2 ، ص 69 ، سنن نسائى ، ج 3 ، ص 230 ، سنن بيهقى ، ج 3 ، ص 7 ، و ص 46 ، با اختلاف در الفاظ .\r\n","page_name":" 543 ","page_number":543},
  {"content":"\r\n\r\nو نيز عايشه گفته است : « من در سحرگاه همواره او را خوابيده مىيافتم » . « 60 » تا آن جا كه برخى از پيشينيان گفته‌اند : كمى پيش از صبح خوابيدن سنّت است ، و خفتن در اين وقت سبب مكاشفه و مشاهدهء ماوراى حجابهاى غيب است و اين اختصاص به ارباب قلوب دارد ، و مايه استراحتى است كه در به جا آوردن نخستين اوراد روز كمك مىكند .\r\nمىگويم : با دراز كشيدن بر پهلو هر چند توأم با خواب نباشد استراحت حاصل مىشود و استحباب و تاكيد آن را در مذهب اهل بيت ( ع ) دانسته‌اى ، اگر چه در اين استراحت خوابيدن نيست ليكن در آن ذكر مىگويد . و در آفرينش آسمانها و زمين فكر مىكند ، چنان كه استحباب تلاوت آيات پنجگانه سوره آل عمران در آن وقت ، دلالت بر اين مطلب دارد . و نيز قول پيامبر ( ص ) كه فرموده است : « واى بر كسى كه ميان دو فكّ خود آن را بجود و در آن نينديشد » « 61 » ؛ دليل ديگرى بر آن است ، سخن عايشه را كه گفته است ؛ « . . . و گرنه بر پهلو دراز مىكشيد » و قول ديگر او را كه : « در سحرگاه همواره او را خوابيده يافتم » اگر راست باشند ، بايد بر آنچه ذكر كرديم حمل و توجيه كرد ، نظير آن حديثى است كه از طريق همانها وارد شده كه : « نماز خوابيده نصف ثواب نشسته را دارد . » « 62 » تهذيب به سند خود از امام هادى ( ع ) روايت كرده كه فرموده است : « از خوابيدن ميان نماز شب و نماز فجر بپرهيز ليكن دراز كشيدن بر پهلو بدون خوابيدن اشكالى ندارد ، چه كسى كه در اين وقت مىخوابد بر نمازهايى كه پيش از آن خوانده است ستوده نمىشود . » « 63 »\r\n\r\n\r\n","description":"","footnote":"\r\n( 60 ) صحيح مسلم ، ج 2 ، ص 168 ، سنن ابو داود ، ج 1 ، ص 303 .\r\n( 61 ) ابن مردويه در تفسير سوره روم از روايت ابى جناب از عطا از عايشه ، الكافى الشافّ فى تخريج احاديث الكشّاف ذيل آيات سوره آل عمران .\r\n( 62 ) سنن نسائى ، ج 3 ، ص 223 ، از حديث عبد اللّه بن عمرو ، ص 224 ، از حديث عمران بن حصين ، سنن ابن داوود ، ج 1 ، ص 218 .\r\n( 63 ) همان ماخذ ، ج 1 ، ص 174 .\r\n","page_name":" 544 ","page_number":544},
  {"content":"\r\n\r\nاز امام صادق ( ع ) پرسش شد : نماز شب را در چه هنگام به جا آورم ؟ فرمود :\r\n« آخر شب آن را به جا آور . » « 64 » امّا بر طرف شدن خواب آلودگى و زردى چهره روشن است كه به خوابيدن در وقت خاصّى و بيدار ماندن در وقت ديگر اختصاص ندارد ، زيرا سبب اينها كثرت بيدار خوابى است و آنچه آنها را بر طرف مىكند كم كردن آن است . براى دارندهء اين مرتبه افضل اين است كه در سدس چهارم و سدس ششم برخيزد تا بتواند بركات ساعت معهود و وقت سحر را درك كند ، و اگر بر او دشوار است كه اين دو وقت را مشخّص و جدا از هم ادراك كند بايد ثلث آخر شب برخيزد .\r\nغزّالى مىگويد :\r\n\r\nچهارم : در سدس يا خمس شب براى نماز قيام كند ،\r\n( 1 ) و افضل اين است كه نماز شب را در نصف آخر شب و پيش از سدس اخير به جا آورد .\r\nمىگويم : آنچه در اين مورد لازم بوده دانسته‌اى اكنون حكم اين مرتبه را با حكم مرتبهء پيش آن قياس كن .\r\n\r\nپنجم : مقدار و اندازهء وقت را رعايت نكند ،\r\n( 2 ) چه اين امر تنها براى پيامبرى ميسّر است كه به او وحى مىشود و يا كسى كه منازل ماه را بشناسد . از اين رو بايد كسى را بگمارد كه مراقب وقت باشد و در موقع خود او را بيدار كند ، و بسا در شبهاى ابرى دچار اضطراب و نگرانى شود در اين صورت بايد از آغاز شب تا آنگاه كه خواب بر او غلبه كند قيام داشته باشد ، و چون از خواب بيدار شود به پا خيزد و به عبادت بپردازد ، سپس هنگامى كه خواب بر او غالب شود بخوابد . با اين ترتيب در يك شب دو خواب و دو قيام خواهد داشت . روش مذكور از دشواريهاى قيام شب و از سخت‌ترين و با فضيلت‌ترين اعمال آن است . و اين روش پيامبر خدا ( ص ) و طريقهء اصحاب با عزم و استقامت او و شيوهء گروهى از تابعين بوده است . يكى از پيشينيان مىگفته است : اين\r\n\r\n\r\n","description":"","footnote":"\r\n( 64 ) همان ماخذ ، ج 2 ، ص 231 ، ضمن حديثى ديگر .\r\n","page_name":" 545 ","page_number":545},
  {"content":"\r\n\r\nنخستين خواب است ، اگر بيدار شوم و دوباره به خواب باز گردم خداوند چشمان مرا هرگز خواب ندهد . امّا قيام پيامبر خدا ( ص ) در شب از حيث مقدار يكسان نبود ، گاهى در نيمه شب و يا در ثلث يا دو ثلث يا سدس از شب گذشته برمىخاست . و از اين حيث شبها مختلف بود ، دليل اين امر قول خداوند متعال است كه در دو جا از سورهء مزمّل فرموده است :  إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَ نِصْفَهُ وَ ثُلُثَهُ  « 65 » ، و نزديك به دو ثلث شب ، نصف آن و نصف سدس آن است « 66 » ، و اگر : « نصفه و ثلثه » به كسر خوانده شود نصف دو ثلث و ثلث شب است ، و اين قريب ثلث و ربع آن است ، و اگر به نصب خوانده شود نيمه شب و ثلث آن خواهد بود . عايشه گفته است :\r\n« پيامبر ( ص ) هنگامى كه صداى خروس را مىشنيد برمىخاست . » « 67 » . و اين سدس شب و كمتر از آن است .\r\nچند تن از راويان روايت كرده و هر كدام گفته‌اند : نماز شب پيامبر ( ص ) را در سفر زير نظر گرفتم ، آن حضرت پس از نماز عشاء مدّتى خوابيد سپس بيدار شد و به افق نگريست و گفت : ربّنا ما خلقت هذا باطلا . . . تا إنّك لا تخلف الميعاد . پس از آن از بستر خود مسواكى بيرون آورد و مسواك كرد ، سپس وضو گرفت و به نماز ايستاد تا آن حدّ كه گمان كردم به اندازه‌اى كه خوابيده نماز گزارده است . پس از آن بر پهلو دراز كشيد به قدرى كه تصوّر كردم به اندازه‌اى كه نماز گزارده دراز كشيده است ، سپس بيدار شد و آنچه را در بار اوّل گفته و انجام داده بود گفت و انجام داد . « 68 » مىگويم : ما رواياتى را كه از طريق صحيح و حسن از امام صادق ( ع ) در باره\r\n\r\n\r\n","description":"","footnote":"\r\n( 65 ) مزمّل / 20 : پروردگارت مىداند كه تو و گروهى از كسانى كه با تو هستند نزديك دو سوّم از شب يا نصف يا ثلث آن را به پا مىخيزيد .\r\n( 66 ) در احياء العلوم چنين آمده است : « كانّه نصف سدسه » .\r\n( 67 ) صحيح مسلم ، ج 2 ، ص 167 ، سنن ابو داود نظير آن ، ص 303 .\r\n( 68 ) زوائد المسند ، عبد اللّه بن احمد ، الكبير طبرانى ، الكنى حاكم ، معجم الصحامه بغوى از صفوان بن معطّل سلمى با اختلاف در الفاظ ، الدّر المنثور ، ج 2 ، ص 110 ، معالم التّنزيل بغوى در ذيل اين آيات با الفاظ ديگرى از ابن عباس .\r\n","page_name":" 546 ","page_number":546},
  {"content":"\r\n\r\nبرخاستن پيامبر خدا ( ص ) در شب و كيفيّت و نمازها و خواب آن حضرت نقل شده ذكر كرده‌ايم و نيازى به تكرار آنها نيست .\r\n\r\nششم : اين كمترين مراتب است ،\r\n( 1 ) و دست كم بايد به مقدارى كه بتواند چهار يا دو ركعت نماز بگزارد از جا برخيزد ، و اگر تحصيل طهارت برايش ممكن نباشد مدّتى رو به قبله بنشيند و به ذكر و دعا مشغول باشد ، در اين صورت خداوند به او ترحّم و تفضّل مىكند و نامش در زمرهء نمازگزاران شب ثبت خواهد شد . در اخبار آمده است : « نماز شب بگزار هر چند به مدّت دوشيدن يك گوسفند باشد . » « 69 » مىگويم : در تهذيب به سند صحيح از معاوية بن وهب از امام صادق ( ع ) روايت شده كه گفته است : شنيدم مىفرمود : « آيا كسى از شما خشنود نمىشود از اين كه پيش از صبح برخيزد و نماز وتر و دو ركعت نماز فجر را به جا آورد تا ثواب نماز شب برايش نوشته شود ؟ » « 70 » چنان كه از اخبار ديگر استفاده مىشود مراد از وتر دو ركعت نماز شفع و يك ركعت نماز وتر است ، و مقصود يك ركعت بعد از نماز شفع نيست چنان كه در عبارات متاخّرين اصحاب ما ديده مىشود .\r\nغزّالى مىگويد : اين طريقهء تقسيم اوقات بود ، و مريد بايد براى خود آنچه را آسانتر است اختيار كند . هر گاه قيام نيمهء شب برايش ممكن نباشد احياى ما بين نمازهاى مغرب و عشاء و وردى را كه پس از نماز عشاء است نبايد ترك كند .\r\nمىگويم : دانسته‌اى كه اين ورد از نظر ما ( شيعه ) ساقط است و مختار ما از نيمه شب به بعد است .\r\nغزّالى مىگويد : سپس سحرگاه پيش از صبح برخيزد ، تا در هنگامى كه صبح طلوع مىكند خوابيده نبوده و در هر دو طرف شب بيدار باشد ، و اين مرتبهء هفتم است ، هر گاه\r\n\r\n\r\n","description":"","footnote":"\r\n( 69 ) اوسط طبرانى با اختلاف الفاظ ، مجمع الزوائد ، ج 2 ، ص 252 .\r\n( 70 ) همان ماخذ ، ج 1 ، ص 233 .\r\n","page_name":" 547 ","page_number":547},
  {"content":"\r\n\r\nنظر بر مقدار وقت باشد اهميّت اين مراتب بر حسب درازى و كوتاهى وقت آنها خواهد بود ، امّا در مرتبه پنجم و هفتم نظر در مقدار وقت آنها نيست و در نتيجه تقدّم و تاخّر آنها بر اساس ترتيب مذكور نخواهد بود ، زيرا وقت مرتبه هفتم كمتر از آنچه در مرتبهء ششم ذكر كرديم نبوده و وقت مرتبهء پنجم از مرتبهء چهارم نيز كمتر نيست .\r\n\r\nبيان شبها و روزهاى با فضيلت\r\n( 1 ) بدان شبهايى كه فضيلت آنها زياد است و احياى آنها تاكيد شده در سراسر سال پانزده شب است . و مريد نبايد از آنها غافل بماند ، چه اين شبها موسم خيرات و موعد تجارت براى آخرت است . هر گاه بازرگان از موسم تجارت بىخبر ماند سودى نخواهد برد و اگر مريد از فضايل اين اوقات غفلت ورزد رستگار نخواهد شد .\r\nمىگويم : اين شبها از نظر ما شبهايى است كه گمان شب قدر به آنها مىرود مانند سه شب فرد از ماه رمضان يعنى شبهاى نوزدهم و بيست و يكم و بيست و سوّم بويژه شب بيست و سوّم و نيز چهار شب از شبهاى سال كه در روايت زير نام برده شده‌اند .\r\nاصحاب ما از امير مومنان ( ع ) روايت كرده‌اند كه آن حضرت دوست داشت در چهار شب از سال خود را وقف عبادت خدا كند و آنها عبارتند از شب اول ماه رجب ، شب نيمهء شعبان ، شب عيد فطر ، و شب عيد قربان . « 71 » از پيامبر خدا ( ص ) روايت شده كه فرموده است : « كسى كه شبهاى دو عيد فطر و عيد قربان را احياء بدارد روزى كه دلها مىميرند دل او نخواهد مرد . » « 72 » در اين شبها اعمال مخصوص و نمازهايى وارد شده كه در محلّ خود ذكر گرديده است .\r\nشهيد ( ثانى ) گفته است : فضيلت احياى شب با بيدارى قسمت بيشتر شب به دست\r\n\r\n\r\n","description":"","footnote":"\r\n( 71 ) مصباح المتهجّد ، شيخ طوسى ، ص 45 .\r\n( 72 ) ثواب الاعمال صدوق ، ص 75 ؛ المسند الكبير طبرانى با سندى ضعيف از عباده ، الجامع الصّغير باب ميم .\r\n","page_name":" 548 ","page_number":548},
  {"content":"\r\n\r\nمىآيد ، زيرا اكثر هر چيزى به منزلهء تمام آن است .\r\nاز ابن عبّاس نقل شده كه احياى شب ، گزاردن نماز عشاء در جماعت است ، شايد اين عمل به منزلهء احياى زمان بين دو نماز مغرب و عشاء باشد .\r\nامّا روزهاى با فضيلتى كه مستحبّ است اوراد در آنها ادامه داشته باشد پيش از اين در كتاب « اسرار روزه » ذكر شده و نيازى به تكرار نيست .\r\nاين پايان كتاب « ترتيب اوراد و تفصيل احياى شب » است و با اتمام آن بخش عبادات المحجّة البيضاء فى تهذيب الاحياء به آخر مىرسد ، و به خواست خدا در دنبال آن « بخش عادات از كتاب اكل » خواهد آمد .\r\nو الحمد للّه اوّلا و آخرا و ظاهرا و باطنا و الصّلاة على محمّد و آله .\r\n\r\n","description":"","footnote":"","page_name":" 549 ","page_number":549},
  {"content":"\r\n . \r\n\r\n","description":"","footnote":"","page_name":" 550 ","page_number":550}
  ]