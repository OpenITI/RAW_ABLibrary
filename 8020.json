[
  {"content":"\r\n\r\nاز انتشارات دانشگاه اصفهان\r\n130\r\nتاريخ\r\nانحطاط مجلس\r\nفصلى از :\r\nتاريخ انقلاب مشروطيت ايران\r\nچاپ دوم\r\nبقلم :\r\nاحمد مجد الاسلام كرمانى\r\nمقدمه و تحشيه\r\nمحمود خليل پور\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nمشخصات\r\nكتاب : تاريخ انحطاط مجلس\r\nتأليف : احمد مجد الاسلام كرمانى\r\nمقدمه و تحشيه : محمود خليل پور\r\nناشر : دانشگاه اصفهان\r\nشمارهء انتشارات : 130\r\nچاپ متن و روكش : چاپ افست دانشگاه اصفهان\r\nچاپ اول : 2531\r\nچاپ دوم : 2536\r\nتعداد : يكهزار جلد\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n . \r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\nفهرست مطالب\r\nعنوان صفحه\r\nمقدمه 1\r\nموقعيت خطرناك 2\r\nواقعه مجلس 5\r\nمحاصره مجلس 6\r\nتغيير منزل 8\r\nمنزل جديد 9\r\nغارت‌خانه ظهير الدوله 10\r\nنامه به نظام السلطنه 11\r\nنامه نظام السلطنه به شاه 12\r\nآزادى 14\r\nاسبابهايم را دزديدند 15\r\nاقامت در شميران 16\r\nفصل اول 19\r\nخواسته‌هاى مردم 21\r\nعنوان مشروطيت 22\r\nدست‌اندازى عثمانيها 26\r\nنفوذ آلمان در ايران 29\r\nانتخاب وكيل 30\r\nمذاكرات مجلس 33\r\nبند ساوه 34\r\nايالات و ولايات 37\r\nتشكيل انجمن‌ها 43\r\nانجمن‌هاى تهران 44\r\nعزل احتشام السلطنه 49\r\nملك المتكلمين 56\r\nملك و سالار الدوله 58\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nفهرست مطالب عنوان صفحه\r\nملك سيد جمال 60\r\nرحيم خان سردار نصرت 66\r\nواقعه اصفهان 67\r\nانجمن‌ها و تبعيد ملك 69\r\nشاه و ملك المتكلمين 70\r\nنظرات اوليه شاه 72\r\nعدالت انوشيروان 74\r\nزنجير عدل محمد عليشاه 77\r\nقشون ملى 81\r\nتهيه اسلحه 85\r\nتبعيد سالار الدوله 86\r\nامور ماليه 91\r\nدفاتر ماليه 96\r\nفروش القاب و مناصب 99\r\nجعل القاب 102\r\nافتصاح القاب 104\r\nفروش خالصجات 108\r\nتقسيم اراضى 112\r\nخريد و فروش رعايا 113\r\nنحوه فروش خالصجات 120\r\nانحصار تنباكو 124\r\nامتياز تنباكو 138\r\nكمپانى رژى 146\r\nاولين قرضه 148\r\nرسيدگى بدفاتر ماليه 151\r\nحكومت فرمانفرما 154\r\nحكومت امين الدوله 158\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nفهرست مطالب عنوان صفحه\r\nاستخدام مسيو نوز 159\r\nاصلاحات امين الدوله 169\r\nمدارس جديد 165\r\nموقوفات ايران 168\r\nعزل امين الدوله 174\r\nپذيرائى پادشاه اطريش 177\r\nاستقراض از روسيه 181\r\nمسافرت شاه بفرنك 184\r\nمسافرت دوم باروپا 187\r\nاقامت دو برادر 198\r\nحد زدن حكيم 204\r\nقتل ميرزا حسن و ميرزا حسين 207\r\nقتل بابيه 209\r\nشيخ الرئيس در اصفهان 211\r\nپناه بابيه به سفارت 217\r\nبابىكشى زنجانى 220\r\nكشتن بابيه در ايران 225\r\nاختلاف ظل السلطان 226\r\nاحضار آقانجفى 229\r\nاصلاح ماليه 231\r\nتعويض حكام 332\r\nتبعيد آزاديخواهان 234\r\nقواى سه‌گانه مملكت 297\r\nمذاكرات مجلس اول 239\r\nكارهاى كميسيون ماليه 244\r\nورود علما بمجلس 253\r\nاقسام حكومت 259\r\nمشروطيت ايران 262\r\nقتل فريدون زرتشتى 288\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\n نژاد من ز ترك است و ز افشار * هميشه بوده جسدم ايلخانى \r\n\r\n[ پيشگفتارى از محقق 
  ]\r\n\r\nشرح حال مؤلف\r\n\r\nاصل و نسب : طايفه افشار :\r\nنام اين طايفه از نام اوشار يا آووشار پسر بزرگ يولدوز سومين فرزند اوقوز پسر آقا باخان پسر هلاكو خان پسر چنگيز خان مغول پديد آمده است . « 1 »\r\nاين طايفه از تركمانانى بودند كه همزمان با حملات مغول بر تركستان از آن سرزمين مهاجرت كرده و در ولايت آذربايجان مسكن گرفتند ، در آنجا گروهى از اين طايفه به شيخ صفى الدين اردبيلى و اولاد و اخبار او گرويدند و با شاه اسمعيل صفوى ( 903 - 930 ) موسس دودمان صفوى در زير لواى قزلباش شمشير زده و مرشد كامل را يارى و مددكارى نمودند ، صوفيان و مريدان خاندان صفوى كه در آغاز كار شاه اسمعيل را در كار سلطنت و ترويج مذهب شيعه يار و پشتيبان بودند از هفت طايفه ترك : شاملو ، روملو ، استاجلو ، تكلور ، ذو القدر افشار ، قاجار « 2 » تشكيل ميشدند .\r\nطايفه افشار بدودسته بزرگ تقسيم گرديده‌اند يكى ( ارخلو ) يا ( قرقلو ) كه شاه اسمعيل آنان را به حدودا بيور و خراسان كوچانيد تا سدى در مقابل حملات پىدرپى ازبكان باشند و نادر شاه افشار از اين قبيله بود . طايفه ديگر بنام ( قاسملو )\r\n\r\n\r\n","description":"","footnote":"\r\n( 1 ) - صفحه 168 كتاب « زندگانى شاه عباس » جلد اول تأليف نصر اللّه فلسفى .\r\n( 2 ) - صفحه 41 « تاريخ ادبيات برون » جلد چهار .\r\n","page_name":" مقدمه 1 ","page_number":9},
  {"content":"\r\n\r\nبود كه حوالى سالها 916 - 915 پسركردگى بيرام يا بهرام بيك بسوى در كرمان حركت نمودند . حكومت كرمان در اين زمان با « محمد خان استاجلو » بود و بقول احمد عليخان وزيرى مولف تاريخ كرمان « 1 » :\r\n« نواب و عمال او در آن مملكت راتق و فاتق امور بودند »\r\nو بيرام بيك كارهاى حكومت را به نيابت از طرف « محمد خان استاجلو » اداره مينمود ، از زندگانى بيرام بيك اطلاعات چندانى در دست نداريم ولى از ابنيه و آثارى كه در كرمان بنا نهاده است ؛ باغى است در جنوب شرقى شهر فعلى كرمان نزديك سر آسياب كه هنوز هم بنام باغ بيرم‌آباد يا بهرام‌آباد معروف است . گنجعلى خان زيك كه در سالهاى 1035 تا 1005 حاكم كرمان بوده است ، اين باغ را به استيل عصر صفوى تعمير و تكميل نموده و هم‌اكنون اين باغ جزو موقوفه گنجعلى خان است . از اولاد بيرام بيك اطلاع زيادى در دست نيست تا يكى از نوادگان او بنام درگاه قلى بيك برياست ايل افشار تعيين گرديد درگاه قلى بيك نيز در جوار باغ بيرم‌آباد در دل كوه ساختمان زيبائى بوجود آورد در پائين كوه نيز درياچه‌اى ايجاد نمود و آب قريه سر آسياب را با مجرائيكه در دل كوه ساخته بود بدرياچه ميريخت . ساختمان مزبور امروز بنام تخت درگاه قلى بيك معروف و آثار درياچه آن نيز كاملا هويدا و آشكار است . درگاه قلى بيك در سال 1108 ه ق وفات يافت و نعش او را در همان تخت دريا قلى بيك به خاك سپردند ، اين بنا كه رو بويرانى نهاده بود در زمان حكومت محمد اسماعيل خان در سالهاى ( 1284 تا 1275 ) بوسيله « كربلائى » عيال محمد اسماعيل خان مرمت و يكنفر قارى نيز براى قرائت قرآن استخدام نمود ، ولى بعدها صورت قبر از بين رفته و سنگ آن را نيز مرحوم وكيل الدوله مىبرد تا اينكه هيجده سال قبل آقاى بهرام مجدزاده سنگ قبر را مجددا به تخت درگاه قلى بيك منتقل و ساختمان را نيز تعمير نمود ، پس از فوت درگاه قلى بيك فرزندش خاندانقلى بيك همه كاره پدر گشت و رسما بمقام نايب الحكومه كرمان منصوب شد .\r\n\r\n\r\n","description":"","footnote":"\r\n( 1 ) - صفحه 265 كتاب تاريخ كرمان .\r\n","page_name":" مقدمه 2 ","page_number":10},
  {"content":"\r\n\r\nخاندانقلى بيك در سال 1148 كه نادر شاه در دشت مغان تاجگذارى نمود ، در اين مراسم يا به علت علاقه شديدى كه نسبت به خاندان صفوى داشت يا بسبب ديگر شركت ننمود بدينجهت نادر كينه او را بدل گرفت ، در سال 1151 ه ق كه عازم هندوستان بود ؛ خاندانقلى براى جبران عدم حضور در دشت مغان فرزند خود محمد كاظم بيك را در ركاب نادر شاه روانه نمود و محمد كاظم در اين جنگ شربت شهادت نوشيد . نادر پس از جنگ با عثمانى و نبرد مرادتپه بسوى اصفهان و كرمان حركت نمود خاندانقلى كه خبر حركت نادر را بسوى كرمان شنيد ، بقول نويسنده تاريخ كرمان احمد على خان وزيرى : « 1 »\r\n« خاندانقلى بيك نايب الحكومه كرمان كه مدتها در آن ولايت توطن داشت و ضياع و عقار كلى در بلده و بلوكات حاصل كرد با اينكه آن بيچاره تا بلوك انار كه اول خاك كرمان است استقبال نمود .\r\nپيشكش و بارخانه كرامند از نظر و الا گذرانيده اولياى دولت را فردا فرد ماحضر فرستاد سيورسات و ما يحتاج اردو را حتى سير و پياز فراهم آورد . و فوق رغبت داد ، در حالتى كه به هيچ‌وجه بهانه براى قتل و مصادره او نبود ، روز دوم ورود به خاندانقلى بيك فرمود كه چند سال قبل من تو را ديدم لاغر و باريك‌اندام بودى چه كردى كه بطين و سمين شدى عرض كرد طبيبى كرمانى معجونى براى من تركيب نمود مداومت آن سبب فربهى بنده گرديد آن ظالم قهار كج‌خلق گرديد . به فراشان غضب امر فرمود او را باريك نمايند بنا به حكم همايونى بر ديوار باغى كه نزديك سراپرده شاهى بود سوراخ تنگى كرده سر خاندانقلى بيك را از سوراخ بيرون آورده\r\n\r\n\r\n","description":"","footnote":"\r\n( 1 ) - صفحه 312\r\n","page_name":" مقدمه 3 ","page_number":11},
  {"content":"\r\n\r\nطنابهاى محكم بر سر و گردن او بستند و سر ديگر طنابها را به دو گاو بسته و چوب به گاوها زدند سر خاندانقلى بيك بيچاره با بيشتر اعصاب و عروق كنده شده » .\r\nخاندانقلى بيك مردى خير و نيكوكار بود و از خود ابنيه و آثار زيادى بجاى گذاشت كه همه را بنام دو فرزند خود محمد كاظم بيك و حسنعلى بيك بنام موقوفه‌هاى حسنى و كاظمى وقف نمود ( موقوفه مفصل همان موقوفه كاظمى است كه وقفنامه آن در سال 1144 هجرى تنظيم شده و 112 سال هم وقف بود تا در سال 1256 هجرى 9 نفر از فرزندان محمد خان بمرحوم حاج محمد باقر رشتى كه در آن موقع مرجعيت كامل در اصفهان داشته مراجعه با كمك محرر آنمرحوم حكم بر بطلان و تقسيم وقف ميگيرند كه گويا جاى كاروانسراى وكيل فعلى هم مدرسه‌اى از همين موقوفه بوده است وقفنامه حسنى در سال 1129 هجرى نوشته شده و چنان كه مقدمه وقفنامه حاكى است مدرسه فعلى كه بنام خاندانقلى بيك معروف است شخصى بنام شاهمراد سراج بنا گذارده و چون ساختمان آن مقارن با حمله افاغنه بكرمان بود و بانى مذكور در جنگ با افاغنه كشته شده و مدرسه نيمه تمام ميماند ، خاندانقلى بيك اقدام باتمام ساختمان مينمايد و از املاك خود نيز براى مصارف آن وقف مينمايد ) « 1 » تا آنكه در سال جارى به منظور وسعت دادن بمدرسه و تهيه زمين جهت تأسيسات كه دو باب خانه كوچك در ضلع شرقى و غربى توسط آقاى بهرام مجدزاده خريدارى و به آن اضافه و ساختمان قديم نيز كه به علت خشتى بودن خراب شده بود تعمير گرديده است .\r\nمرحوم مجد نيز به كثرت اموال خاندانقلى بيك اشاره نموده و ميگويد :\r\n جد بزرگم كه بود حاكم كرمان * داشته در عصر خويش ملك فراوان\r\nبعضى از املاك خويش وقف نموده * تا كه بماند بدهر نامى از ايشان \r\nحسنعلى بيك فرزند خاندانقلى بيك سه پسر داشت بنام محمد خان -\r\n\r\n\r\n","description":"","footnote":"\r\n( 1 ) - از يادداشتهاى آقاى بهرام مجدزاده .\r\n","page_name":" مقدمه 4 ","page_number":12},
  {"content":"\r\n\r\nآقا حسين و محمد تقى بيك . محمد خان صاحب ده فرزند گرديد كه بزرگتر از همه آقا بابا و فرزند آقا بابا بنام آقا يوسف بود . از آقا يوسف دو فرزند باقى ماند بنام احمد « مجد الاسلام » و محمود امين الاسلام كه امين الاسلام بعدها بنام « دبستانى » معروف و چندين دوره بنمايندگى مجلس شوراى ملى از كرمان انتخاب گرديد .\r\n\r\nشرح حال : مرحوم مجد الاسلام\r\nدر سنه 1288 قمرى متولد و در سن شش سالگى به مكتب و بعدها بمدرسه آباء و اجدادى رفته ؛ تحصيلات صرف و نحو را نزد مرحوم ناظم الاسلام كرمانى بپايان رسانيد .\r\nبواسطه هوش سرشارى كه داشت در بين اقران ممتاز و مرحوم حجة الاسلام حاج شيخ ابو جعفر كرمانى نهايت لطف را درباره او داشته هميشه فرزند خطابش مينمود . پس از فراغ از تحصيل ، مقدمات ، منطق و اصول مقدماتى را نزد مرحوم ملا رحمت اللّه كرمانى و فقه را نزد مرحوم حاج عبد اللّه تحصيل و در سنهء 1308 باصفهان مسافرت و در حلقه درس مرحوم حجة الاسلام آخوند ملا محمد باقر فشاركى به تحصيل فقه پرداخته و همچنين اصول خارج را نزد آقا مير محمد تقى مدرس استفاده نموده و پس از سه سال از هر دو نائل به اجازه و تصديق اجتهاد شد .\r\nپس از فوت آخوند فشاركى بدرس مرحوم حجة الاسلام آقا سيد محمد باقر درچه‌اى حاضر و استفاده نمود . در همان اوقات بطبع و نشر چندين كتاب علمى از قبيل حاشيه مرحوم آية اللّه خراسانى بر فوائد و كشف القناع تأليف محقق كاظمينى و كشف النطاء محمد باقر نجفى و بعضى تفسيرهاى كوچك صدر المتهاملين شيرازى و شرح نهج‌البلاغه پرداخت ( مرحوم دبستانى در مقدمه منظومه شهر خاموشان مينويسد )\r\nدر همان اوقات مرحوم ملك المتكلمين و سيد جمال الدين واعظ را با خود همدست نموده و با يك جمعيت ادبى كه عمده آنها مرحوم ميرزا على نقى خان سرتيپ از محصلين سابق دار الفنون بود به تأسيس مدرسه براى اطفال در اصفهان پرداخته و آقاى ميرزا علينقيخان اصفهانى را بمديرى آن گماشت ولى بنيان مدرسه جديد در مقابل تندباد جهل و تعصب دوامى نياورد و بعد از يكى دو ماه بسته و تعطيل\r\n\r\n","description":"","footnote":"","page_name":" مقدمه 5 ","page_number":13},
  {"content":"\r\n\r\nشد به اين معنى كه جمعى از طلاب در تحت قيادت يكنفر از رؤساى معمم اصفهان به مدرسه هجوم آورده و معلمين ، مدير و شاگردان را به قدر طاقت زده و از محيط مدرسه خارج ساختند .\r\nمرحوم مجد پس از اين حادثه نااميد نشده و با روزنامه‌هاى فارسى كه در كشورهاى عربى و هندوستان منتشر ميشد از قبيل ثريا و حبل المتين و پرورش رابطه پيدا كرده و مقالاتى بامضاى مستعار براى جرايد فوق نوشته و بر مخالفين آزادى سخت ميتاخت .\r\nمرحوم ظل السلطان حاكم وقت اصفهان از مقالاتى كه مجد در مجلات و روزنامه‌هاى خارجى مينوشت مستحضر شد و درصدد آزار و اذيت او برآمد و اين كار بدست امام جمعه وقت آميرزا هاشم كه با آزاديخواهان كينه و عداوت بخصوص داشت انجام گرفت . امام جمعه مجد را در منزل خود برده و تهديد بقتل نمود و اظهار داشت چون يك نسخه از رؤياى صادقه نزد تو ديده شده بنابراين مسلم است كه تو مؤلف كتاب مزبور و بابى ميباشى ، تا بالاخره در اثر مداخله حضرت حجة الاسلام آقا شيخ نور اللّه و پرداخت چهل تومان جريمه مرخص گرديد . مرحوم مجد چون محيط اصفهان را مطابق با ذوق و سليقه خود نيافت بناچار بار سفر بسته و عازم تهران گرديد ولى گماشتگان ظل السلطان او را از مورچه‌خورت برگرداندند تا آنكه مجبور شد با لباس مبدل از بيراهه خود را به تهران برساند .\r\n\r\nزندگانى سياسى مجد :\r\nپس از عزل اتابك و نصب عين الدوله بصدارت وعده‌هائى بمردم داده شد و تا اندازه‌اى آنان را به آزادى و اصلاحات اميدوار نموده بود ولى چون چندى گذشت و از آنچه كه وعده داده بودند خبرى نشد ؛ سروصداى مردم بيشتر گرديد مرحوم مجد براى هدايت مردم و تنوير افكار عمومى تصميم به انتشار روزنامه‌اى گرفت و چون حكومت عين الدوله با صدور امتياز روزنامه موافق نبود بناچار با مرحوم اديب الممالك فراهانى در نگارش نامه ادب شركت نمود .\r\n\r\n","description":"","footnote":"","page_name":" مقدمه 6 ","page_number":14},
  {"content":"\r\n\r\n\r\nروزنامه ادب :\r\nاديب الممالك در سال 1321 قمرى از خراسان بتهران آمد و روزنامه ادب را كه تا آن زمان در مشهد انتشار ميداد ؛ در تهران منتشر نمود و اولين شماره آن در روز دوشنبه 27 رجب 1321 قمرى منتشر گشت از سال 1322 تا 1324 كه اديب الممالك سردبيرى روزنامه مجلس را به عهده داشته و خصوصا در سال 1323 كه در بادكوبه بوده است هيچ مداخله‌اى در كار روزنامه ادب نداشته است ، روزنامه اطلاع كه در همين ايام منتشر ميشد ضمن شرح مبسوطى در اين باره مينويسد :\r\n« جريده فريده ادب اگرچه مدتى است از افق مطبوعات ايران مطلع شده است و تهنيت طلوع آن را از ابديت بروز و شيوع بموجب وظيفه هم‌قلمى نگاشته‌ايم ولى از دو سال قبل كه اين گرامىنامه خاصه از منابع فكار و خيالات بلند و رشحات قلم دانشمند ارجمند جناب مجد الاسلام زايش و تراوش مييابد مستوجب تجديد نيست بلكه بسى تقريظ و تمجيد است ، چه امروز ميتوان گفت اين جريده فارسى از فضل مقام و لطف كلام و حلاوت قلم اين فاضل تحرير و فقيه خبير به حد كمال رسيده است بلكه ترقى فوق‌العاده و اين از آنست كه جناب مجد الاسلام هم در علوم احاطه و طبعى سرشار دارد . هم با سلاست قلم و ثبات قدم در راه خدمت وطن و ترقى ابناء ملت از صرف فكرت و خيال و بذل سرمايه عقليه و نقليه و مال و تحمل مشاق و اعمال هيچ دريغ روا نميدارد » .\r\n\r\nتبعيد به كلات :\r\nناظم الاسلام مؤلف « تاريخ بيدارى ايرانيان » مينويسد :\r\n« مجد الاسلام از اشخاص عالم و طالب تجدد بود و در روزنامه ادب خدمات بزرگ كرد . روى مردم را بدولت باز نمود . فضاحت اعمال درباريان را به گوش مردم رسانيد . اولين مقاله كه در روزنامه ادب بر ضد دولت استبداديه نوشت ، مقاله‌ايست در شماره 160 در\r\n\r\n","description":"","footnote":"","page_name":" مقدمه 7 ","page_number":15},
  {"content":"\r\n\r\nصفحه اول بعنوان مجلس مبعوثان مقاله‌اى درج نمود و نيز در همان روزنامه در صفحه سوم كه واقعا ارامنه و مسلمانان قفقاز را مينويسيد بعض كنايات و تعرضات را درج نموده و نيز در شماره 164 صفحه پنجم در عنوان « بقيه تدين مايه احتياج مردم را به مجلس مبعوثان و قانون و عدالت » مساوات را بالصراحه و لزوم سلطنت مشروطه را گوشزد مردم مينمايد و نيز در كاريكاتورهايش خرابى ادارات دولتى و بيحسى مردم به خوبى اظهار و نشان ميدهد .\r\nديگر اينكه مجد الاسلام بدوستى عين الدوله متهم گرديد مردم را گمان اين بود كه مجد الاسلام راپرت ده و خفيه‌نويس عين الدوله است و براى رفع اتهام از خود در مجالس علنا از عين الدوله بد ميگويد و كرارا بدگوئى او را به عين الدوله خبر دادند . ديگر آنكه واقعا چوب زدن ظفر السلطنه به حاج ميرزا محمد رضا كرمانى مجد الاسلام در تهران در مقام مذاكره برآمد و خاطر عين الدوله را مكدر نمود .\r\nديگر آنكه مجد الاسلام بستگى خود را به انجمن مخفى در مجالس اظهار ميداشت بحديكه موجب خيال عين الدوله گرديد دستخطى از پادشاه صادر كرد كه مجد الاسلام را تنبيه و تبعيد دارد دبير حضور به مجد الاسلام رسانيد . تا آنكه مجد الاسلام نقل مكان از خانه نمود .\r\nپاره‌اى از كاغذهاى باطله كه در طاقچه خانه‌اش مانده بود بدست يكى از كرمانيها افتاد كه در خانه اول او نزول كرده بود چند كاغذ خطرناك در بين آنها بود بتوسط يكى از اهل كرمان به اعظام الملك رسيد كه كاشف از خيالات مجد الاسلام بود »\r\n\r\n","description":"","footnote":"","page_name":" مقدمه 8 ","page_number":16},
  {"content":"\r\n\r\nبالاخره در شب 24 ربيع الثانى 1324 مجد الاسلام باتفاق حسن رشديه و ميرزا آقا اصفهانى دستگير و به مشهد و سپس به كلات تبعيد گرديد .\r\n\r\nروزنامه نداى وطن :\r\nمرحوم مجد پس از آزادى از محبس كلات بتهران آمد ، باز به خيال تجديد مطلع افتاد و چون روزنامه ادب امتياز آن بنام مرحوم اديب الممالك بود بفكر افتاد كه براى خود روزنامه مستقلى منتشر نمايد در نتيجه « نداى وطن » را منتشر نمود ؛ در صفحه چهارم شماره اول روزنامه نداى وطن مينويسد :\r\n« همانطور كه به عنايات شاهانه سى كرور مردم از ذلت رقيب و مسكنت رسته و پا بدايره حريت نهادند اين بنده هم از محبس كلات مرخص و بدار الخلافه مراجعت نموده ولى بقدرى در مدت مسافرت مبتلاى به رنج و محنت و گرفتار ضرر و خسارت شده بود كه هرگز خيال تجديد مطلع نمينمود و در گوشه‌اى نشسته و زبان بسته و قلم شكسته و رشته تمام علايق را گسسته بودم تا اينكه از اطراف و اكناف مكاتيب و مراسلات اعيان و اشراف سلسله جنبان شرق و تازيانه غيرت شده و با آنكه تمام هستيم از اين سفر پرخطر بباد رفته مطالعه اين مرقومات بر قوت عزم و قدرت قلم افزود و قريب دويست پاكت از دار الخلافه تهران و ساير بلاد داخله زيارت نمود و ملخص تمام اينكه بنده را بروزنامه‌نگارى ترغيب و تشويق فرموده و بخلوص نيت و صفاى فطرت ستوده بودند و يا اينكه از هر جهت از بزرگان مملكت شرمنده و غريق خجلت بودم كه نتوانستم خدمتى لايق تقديم دارم زيارت اين مرقومات و وصول مراسلات يك مرتبه ديوانه‌ام نمود و از عقل و هوش بيگانه ، با خود خيال كردم كه حال كه دانشمندان مملكت\r\n\r\n","description":"","footnote":"","page_name":" مقدمه 9 ","page_number":17},
  {"content":"\r\n\r\nبضاعت مزجاء مرا به قيمت گزاف ميخرند و چون قدح دست بدست ميدهند چرا مضايقه نمايم و گوى مسابقه نربايم با مساعدت استشاره و معاضدت استخاره امر و فرمان بزرگان را اطاعت نموده شروع به اين بزرگ خدمت بملت و دولت نموده و چون شروع درين مشروع و استيناف و رجوع برحسب استدعاى دوستان و هموطنان شده لذا اين روزنامه را موسوم « بنداى وطن » نموده و به همان ترتيب كه در سابق داشتيم هفته‌اى يك نمره طبع و توزيع مىشود .\r\n\r\nروزنامه الجمال :\r\nسيد جمال الدين اصفهانى از سادات جليل القدر اصفهان و موطن او در محله بيدآباد اصفهان بوده است سيد جمال الدين كه از وعاظ زبردست و سخنوران نامى عصر خود بود ، در ابتداى مشروطيت در تهران بالاى منابر از رفتار عين الدوله صدر اعظم وقت و مظفر الدين شاه مطالبى ايراد و حقايقى را بسمع ملت مىرساند .\r\nمجد الاسلام با سيد جمال سابقه دوستى و رفاقت داشت و ضمنا گفته‌هاى سيد جمال در بالاى منابر و بدگوئى از عين الدوله كه بالطبع مطابق ذوق و سليقه او قرار ميگرفت ، دوستى و صميميت آنها را بيشتر و بيش از پيش به يكديگر نزديكشان مينمود ، مجد الاسلام تصميم گرفت سخنرانيهاى سيد جمال را بطور هفتگى منتشر سازد بدينجهت در روز دوشنبه 26 محرم سال 1325 اولين شماره روزنامه « الجمال » در تهران در چهار صفحه بقطع وزيرى بزرگ با چاپ سربى منتشر گرديد ، صاحب امتياز اين روزنامه ميرزا محمد حسين اصفهانى است ولى مقاله افتتاحيه كه بقلم مجد الاسلام كرمانى نوشته شده بدين نحو شروع ميگردد :\r\n بنام خداوند بخشنده مهربان * جمعى از مشتركين محترم \r\nدار الخلافه تهران و بسيارى از ساير بلدان مكرر بما نوشته و اخطار\r\n\r\n","description":"","footnote":"","page_name":" مقدمه 10 ","page_number":18},
  {"content":"\r\n\r\nكرده‌اند كه قدرى از مواعظ شافيه و بيانات وافيه جناب مستطاب آقاى سيد جمال الدين صدر المحققين را در روزنامه نداى وطن بنگاريم كه حقيقتا كلمات دلپذيرش قلوب افسرده‌دلان را روان و انفاس مقدسه‌اش ابدان مرده را جان بخشد و الحق از اثر داد و فرياد اوست كه همشهريهاى ما از خواب سيصد ساله بيدار شده‌اند . . »\r\n( الجمال ) تا چند شماره منحصرا سخنان سيد جمال الدين را چاپ ميكرد و پس از چند شماره در صفحات سوم و چهارم نامه‌ها و شكايات و مقالات مختلف را نيز بچاپ ميرسانيد .\r\nآنچه مسلم است از اين روزنامه بيش از 35 شماره منتشر نشده و شماره 35 مورخ دوشنبه 26 ربيع الاول 1326 قمرى آخرين شماره است چه بعد از اين تاريخ وضع آزاديخواهان روى به سختى گذاشت و سيد جمال الدين مجبور شد كه از تهران فرار نمايد و آزاديخواهان ديگر نيز دستگير شده و روزنامه الجمال خواه ناخواه تعطيل گرديد .\r\n\r\nروزنامه كشكول :\r\nتقريبا يك ماه پس از انتشار روزنامهء الجمال يعنى روز شنبه 15 صفر 1325 قمرى اولين شماره روزنامه ( كشكول ) در تهران منتشر و زيب پيكر جرايد كشور گرديد . در صفحه اول شماره اول اين روزنامه مرحوم مجد الاسلام علت انتشار كشكول را شرح داده و چنين مينويسد :\r\n « بنام خداوند بخشنده مهربان * عقلاى عالم بعد از هزار سال \r\nفكر و تأمل از براى تهذيب اخلاق ملت اشاعه تربيت و تمدن آنان بالاخره اتفاق كردند كه بهترين وسايل اين است كه اعمال زشت آنها را مجسم نموده بمردم نشان دهند تا از ديدن آنها عبرت گيرند و به كارهاى نيك پردازند و براى تجسم اعمال دو وسيله سهل و ساده بدست\r\n\r\n","description":"","footnote":"","page_name":" مقدمه 11 ","page_number":19},
  {"content":"\r\n\r\nآوردند يكى از اين دو وسيله تياتر ( تآتر ) است كه در حقيقت غرضش از تشكيل همان تجسم اعمال است و نواختن موزيك و رقص براى ازدياد رغبت مردم است بتماشا و ديگرى ساختن صور موهومه و خيالى موسوم به « كاريكاتور » در روزنامه‌ها بعموم مردم نشان دادن و چون تشكيل و ترتيب مجلس تآتر و بازيگرخانه منافى آئين دين مبين حضرت سيد المرسلين است لهذا بر ماست كه آن وسيله اولى را ترك گفته و وسيله دوم را پذيرفته باشيم .\r\nسابقا روزنامه ادب كه يكچند بنده بتحرير آن مفتخر بود و اينك خود صاحب امتياز و مؤسس آن جناب استاد اجل اديب الممالك عما قريب داير خواهند فرمود و عالم مطبوعات را آب و رنگى تازه و هيكل معارف را جلوه و رونق بىاندازه خواهد بخشود يك كاريكاتور ضميمه داشت و ما خيال ميكرديم چندان محل توجه دانشمندان نبوده است ولى اين اوقات از اطراف و اكناف مملكت جدا ما را ترغيب باحداث ترسيم و ترغيب آن فرموده‌اند . . . »\r\nدر پاى صفحه اين روزنامه كشكولى رسم شده و بديواره آن نوشته است « همه چيز دارد » . اين روزنامه تا چهل شماره منتشر شده و آخرين شماره آن در تاريخ 11 ربيع الثانى 1326 و شامل كاريكاتور مقايسه وسيله باربرى در ايران و اروپا ( خط آهن در اروپا و شتر در ايران ) مىباشد .\r\n\r\nروزنامه محاكمات :\r\nدر شماره 38 سال اول نداى وطن اعلانى به اين مضمون منتشر گرديد .\r\n« هيئت ادارى نداى وطن به حمد اللّه تعالى موفق شدند بر ايجاد روزنامه‌اى باسم محاكمات و اين روزنامه چنان كه اسمش حكايت مينمايد\r\n\r\n","description":"","footnote":"","page_name":" مقدمه 12 ","page_number":20},
  {"content":"\r\n\r\nمسلكش فقط ثبت محاكمات عمده است كه در وزارت جليله عدليه اعظم يا وزارت معارف و اوقاف يا محاكمات تجارت يا محاكمات خارجه واقع مىشود . . . »\r\nروزنامه محاكمات در 17 جمادى الاول 1325 در تهران بطور هفتگى و بعد از مدتى يك روز در ميان منتشر شد محاكمات پس از چند ماه انتشار گرفتار تعطيل شد و پس از بيست روز مجددا منتشر شد اين روزنامه را كه مجد الاسلام در آغاز مشروطيت تأسيس نمود بعدا روزنامه رسمى وزارت عدليه شد .\r\n* * * پس از توپ بستن مجلس شوراى ملى ( مجد ) مدتى خانه‌نشين بود و كمتر به كارهاى سياسى ميپرداخت ، سه ماه پس از اين واقعه كه زمزمه افتتاح مجلس جديد در ميان آزاديخواهان و مردم منتشر شد مجددا بفكر انتشار مجله و روزنامه ( نداى وطن ) افتاد و سه شماره نيز منتشر نمود ؛ با فوت پرنس ملكم خان روزنامه نداى وطن فوت او را ( فاجعه ادبى ) نوشته بود لذا مرحوم حاج شيخ فضل اللّه نورى سخت اعتراض كرد و امر بتوقيف روزنامه نداى وطن و تحجير اداره و جلب مدير آن را صادر كرد مجد در باغشاه حبس شد و سخت مورد تعقيب امير بهادر و شخص محمد على شاه بود تا آنكه آقايان مشير الدوله و مؤتمن الملك وساطت كردند و از زندان باغشاه مرخص گرديد و دوباره به كنج خانه مسكن گزيد و شروع به تنظيم يادداشت‌هاى خود نمود .\r\n( بعد از هجوم بختياريها باصفهان بواسطه سابقه طولانى كه با خوانين داشت عازم اصفهان شده و سرا با ميرزا ابراهيم خان نشاط و شاهزاده محمد جعفر ميرزا از تهران با لباس مبدل باصفهان رفتند و در جرگه مشاورين حكومت انقلاب قرار گرفتند .\r\nپس از تدوين نظامنامه انتخابات جديد و تشكيل كابينه مجد الاسلام به تهران آمده و بعد از هجوم بختياريها به تهران بعنوان واسطه اصلاح از طرف\r\n\r\n","description":"","footnote":"","page_name":" مقدمه 13 ","page_number":21},
  {"content":"\r\n\r\nسعد الدوله به اردوى مرحوم سردار اسعد رفت ولى موفق نشد « 1 » . ناظم الاسلام در تاريخ بيدارى ايرانيان در اين‌باره مينويسد : « 2 »\r\n« در زمان استبداد صغير مردود الطرفين بود تا آنكه در سنهء 1326 سفرى به اصفهان كرد و در محال بختيارى كارها كرد زمان مراجعتش به تهران كه برحسب احضار سعد الدوله وزير امور خارجه بود مقارن گرديد با فتح طهران و مقهور شدن محمد على ميرزا در ماه شعبان 1327 به حكم هيئت مديره او را گرفته در باغ شاه با مقصرين پلتيكى محبوس گرديد در ماه مبارك همان سال استنطاق مختصرى از او شد و حكم پنج سال حبس در كلات درباره‌اش صادر گرديد پس از تبديل حكم مجازات او بواسطه پاره امور پلتيكى به تبعيد ابدى از تهران و توقف در هر مكانى كه بخواهد جز در تهران در ماه شوال 1327 به طرف كرمان حركت كرد پس از چندى توقف در يزد اليوم كه ماه رجب 1329 مىباشد در كرمان مشغول امور عيشيه خود مىباشد .\r\nمجد الاسلام در روزنامه نداى وطن و روزنامه محاكمات و روزنامه كشكول و روزنامه الجمال خدمات بزرگ به مشروطيت كرد اگرچه او را بحسب ظاهر مقصر كردند ولى اگر به نظر دقت و انصاف در حالات مجد الاسلام تأمل شود چندان گناهى نداشت چه دو تقصير بر او وارد آوردند اولا رفتن باصفهان و مأموريت از طرف محمد على ميرزا براى انداختن نفاق بين بختيارى دوم آنكه راپرت‌نويس روسها بود ، اما تقصير اولى او ، اولا آنكه چهار نفر به اين مأموريت\r\n\r\n\r\n","description":"","footnote":"\r\n( 1 ) - نقل از مقدمه منظومه شهر خاموشان .\r\n( 2 ) - ص 348\r\n","page_name":" مقدمه 14 ","page_number":22},
  {"content":"\r\n\r\nاز تهران خارج و به اصفهان وارد شدند ، يكى ميرزا ابراهيم خان كه امروز در عداد وكلاء مجلس است ، ديگرى شاهزاده محمد جعفر ميرزا كه امروز در يكى از ادارات دولتى است ، ديگر صدر الانام كه امروز با نهايت عزت و احترام در تهران زندگى مىكند چه شد كه از بين اين چهار نفر كه به يك عزم و به يك خيال و به يك مقصود به اصفهان رفتند فقط همان مجد الاسلام مقصر گرديد ثانيا آنكه پس از ورود اين چهار نفر به اصفهان هر چهار نفر را استنطاق نمودند هر چهار نفر گفتند ما براى خدمت بملت آمديم چون در بين راه مانع داشتيم فلذا به امير بهادر گفتيم كه ميرويم براى شما خدمت كنيم و پول هم از امير بهادر گرفتيم و ظاهر گرديد كه قصد بدى نداشتند .\r\nو اما تقصير ديگر آنكه مجد الاسلام نه وكيل بود و نه وزير و نه مأمور دولت ، اين كارى كه بر او عيب گرفتند بهركس رجوع ميكردند با نهايت افتخار ميپذيرفت وانگهى خبرنگارى روزنامه‌نويس چندان اهميتى نداشت چه همان اخباريكه در روزنامه مينوشت و به تمام عالم ميداد يكروز قبل از انتشار به ديگرى ميداد ديگر آنكه مجد الاسلام خبرنگار يكى از روزنامه‌نگاران روسى بود نه دولت روس و خبرنگار جرايد خارجه امروز در مجلس بملت هم خدمت مىكند .\r\nدر موقع حكومت موقتى دوباره شروع بنگارش نداى وطن نمود ولى مورد بىمهرى هيئت مديره قرار گرفت در نتيجه در باغشاه محبوس گرديد در اينجا نيز آية اللّه خراسانى - حاج آقا نور اللّه و سردار اسعد و بالاخره مراقبت شديدى كه يفرم خان از جان او نمود باعث نجات او گرديد .\r\n\r\n","description":"","footnote":"","page_name":" مقدمه 15 ","page_number":23},
  {"content":"\r\n\r\n\r\n[ كناره‌گيرى از كارهاى سياسى 
  ]\r\nپس از اين واقعه مرحوم مجد يكسره دست از كارهاى سياسى كشيده و به كرمان رفت و شروع به نوشتن تاريخ و بقيه سفرنامه خويش نمود .\r\n\r\n[ شعرى در اعتراض به غصب قريهء علىآباد 
  ]\r\nدر سال 1332 ه ق چون حاج محمد حسين اصفهانى قريه علىآباد را كه خاندانقلى بيك وقف نموده اعتصاب كرد مجد « بعدليه » شكايت برد كه جريان آن را در « منضومه شهر خاموشان » بدين نحو تشريح مينمايد :\r\n بكاح عدليه رفتم به شهر خاموشان * كه رفع ظلم نمايم بقدرت ايشان . . .\r\nنخست داد نشانم يكى اطاق پليس * كه بود مركز آخوندگى عريضه‌نويس\r\nگرفت وجهى و پرسيد مطلب و بنوشت * عريضه و مر او را بدست بنده بهشت\r\nسپس مرا باطاق دگر هدايت كرد * كه لازمست كه ترتيب را رعايت كرد\r\nجوانكى متناسب نشسته بود و بقهر * به بنده گفت كه بايست داد قيمت تمبر\r\nاگرچه تمبر نديدم و ليك دادم پول * خدا كند كه شود نزد كردگار قبول\r\nوزان اطاق بدفتر حواله‌ام كردند * كه كارتن و دوسيه لازمست و زنگ زدند\r\nپليس گفت كه عدليه شد كنون تعطيل * برو به منزل و برگرد عصر با تعجيل\r\nبوقت عصر بعدليه باز برگشتم * كسى نبود ولى تا غروب بنشستم\r\nعلى الصباح بعدليه آمدم ناچار * بانتظار نشستم كه شد قريب نهار\r\nقريب ظهر همه آمدند و بنشستند * براى بنده شرمنده دوسيه بنوشتند\r\nسپس مرا باطاق رياست آوردند * عريضه را بگرفتند و بازپس دادند\r\nكه مدعا به معلوم نيست مقدارش * رسيدگى نتوانيم كرد در كارش\r\nدوباره جانب دفتر شدم بامر پليس * كه مدعا به معلوم ميكن و بنويس\r\nبگفتم و بنوشتند و شد عريضه تمام * وليك زنك زدند و وظيفه شد انجام\r\nچو روز سوم رفتم حضور شخص رئيس * خطا بكرد برو شرح حال خود بنويس\r\nبروز چهارم تعطيل گشت عدليه * كه هست جمعه ز تعطيلهاى رسميه\r\nبروز پنجم رفتم ولى نداشت ثمر * بر آنكه نيامد رئيس در محضر\r\nخبر رسيد كه شخص رئيس كرده زكام * از اين خبر همه رفتند و كار گشت تمام\r\nرئيس آمد روز ششم ولى تنها * نگشت حاضر جز او دگر كسى ز اجرا\r\nرئيس كرد تغيير بنايب و دربان * براى آنكه چرا نامدند آقايان \r\n\r\n","description":"","footnote":"","page_name":" مقدمه 16 ","page_number":24},
  {"content":"\r\n\r\n قراولى بفرستاد از پى اجزا * وليك ظهر شد و هيچ كسى نشد پيدا \r\nپس از رفت‌وآمدهاى پياپى و ديدن اين و آن بالاخره آقاى عدل الممالك معاون عدليه او را احضار و چنين گفت :\r\n بروز پنجم رفتم پى وصول جواب * نبد رئيس و معاون به بنده كرد خطاب\r\nكه گر بخواهى احقاق حق خود بيقين * بيا بخارج دروازه و مرا تو ببين\r\nعلى الصباح ز دروازه آمدم بيرون * بجستجوى معاون بحالتى محزون\r\nسراغ منزل او را ز هر كه پرسيدم * به غير فحش و تغير جواب نشنيدم\r\nچو نااميد شدم زير سايه ديوار * بفكر خويش فرو رفته در كنار حصار\r\nهزار لعن بمشروطه گفتم و بخودم * كه از چه طالب مشروطه نديده شدم\r\nدگر بهر كه قدم زد به راه آزادى * كه شد نتيجه آن انقراض و بر بادى\r\nاگرچه دوره ستبداد روزگار قديم * چنان نبود كه باشد پسند مرد حكيم\r\nز بس بمغلطه ميبافت كارها انجام * برشوه ميشدى احكام نقض يا ابرام\r\nبا حقوق كه ميشد برشوه‌اى بر باد * بسا خراب كه ميشد به غير حق آباد\r\nز صد هزار يكى كارهاى آن ايام * نبد ز روى حقيقت به وضع استحكام\r\nحكومتى كه بهر شهر ميفرستادند * بدست او رقم جان و مال مىدادند\r\nز هر كه هرچه بخواهد گرفت مختار است * و گر ببخشد سركار فيض آثار است\r\nنبود حاكم در نزد هيچ كس مسئول * بجز خيال خودش در مقام رد و قبول\r\nكنون نگشته اگرچه اساس آن محكم * وليك تجزيه گرديده كارها از هم\r\nبه ظاهر اسم ادارات مختلف باشند * دگر بغارت اموال موتلف باشند\r\nشده است گرچه تجارت خراب و كسب تباه * براى آنكه شده سلب امنيت از راه\r\nدو صد كرور ز مال رعيت و تاجر * نصيب ايل فلان شد به حالت حاضر\r\nخلاصه آنكه بدور قديم و استبداد * بدون قوه و بىاقتدار و استعداد\r\nباسم شاه همه كارها منظم بود * اطاعت همه بر پادشه مسلم بود\r\nوليك عاقل داند كه اين ندارد سود * كجا مقايسه بتوان عدم كنى ز وجود \r\n\r\n","description":"","footnote":"","page_name":" مقدمه 17 ","page_number":25},
  {"content":"\r\n\r\n چرا كه قوت هر مملكت بود با مال * كه تا بمال فراهم بياورند رجال\r\nوزان به داخل خارج دهند امنيت * كه زو شوند سرافراز دولت و ملت\r\nولى بدوره سابق خزينه خالى بود * وجود لشگر در دفتر و خيالى بود\r\nمثال دولت ميگشت خرج لهو و لعب * و يا مواجب اهل دعا و اهل طرب\r\nنبود اسمى از ارباب سيف و اهل قلم * كه كار ملك از اين هر دو مىشود محكم\r\nكنون اگرچه نيفتاده كارها بنظام * ولى شروع نمودند و ميرسد بختام\r\nاساس كار كنون روى پايه علمى است * دهد بخير نتيجه بدان كه اين حتمى است\r\nز دور ناگه افتاد چشم بر طرفم * از اين مقايسه ناچار كرد منصرفم\r\nبفكر خصم سياست برفت از يادم * بسان سايه بدنبال خصم افتادم\r\nبخانه‌اى برسيديم و خصم داخل شد * مرا ز پرسش و تحقيق علم حاصل شد\r\nكه هست خانه مطلوب من همان خانه * شدم بجان عزيز تو پاك ديوانه\r\nپس از تفكر بسيار در زدم ناچار * كنيزكى ز درون بانگ زد چه دارى كار\r\nجواب دادم برگو به حضرت آقا * كه آمده است فلانى بامر تو اينجا\r\nدوباره آمد و گفتا بد است حالتشان * بوقت عصر بيا تا رسى بخدمتشان\r\nاگرچه داد جوابم ولى ندادم گوش * پناه ديوارى پنهان شدم همى چون موش\r\nگذشت ساعتى و خصم شد ز خانه برون * ز چهره‌اش اثر خرمى بدى مظنون\r\nچو او برفت معاون ز در نمايان شد * مرا بديد و سلامم شنيد و حيران شد\r\nبلرزه گفت بگو از چه وقت اينجائى * چرا خبر ننمودى باندرون آئى\r\nجواب گفتم يك دفعه آمدم زين پيش * كسى نبود و برفتم بسوى منزل خويش\r\nدوباره آمدم الان ميرسم از راه * كه تا رسم بحضور تو اى عدالت‌جاه\r\nكنون بفرما تكليف بنده را معلوم * كه تا نمانم از حق خويشتن محروم\r\nز اضطراب برون آمد و به راه افتاد * تبسمى بنمود و به بنده پاسخ داد\r\nكه اى جناب بدان وضع مملكت امروز * كه كارها نگرفته است انتظام هنوز\r\nبه غير پول ندارد طريق اصلاحى * بدون پول چرا مينمائى الحاحى \r\n\r\n","description":"","footnote":"","page_name":" مقدمه 18 ","page_number":26},
  {"content":"\r\n\r\n هر آنكه پول دهد قابل نجات بود * كه پول تنها حلال مشكلات بود\r\nجواب گفتم كاى حضرت ستوده خصال * مگر به پول توان كرد حق كس ابطال\r\nجواب گفت بلى پول حق و حق پول است * دگر هر آنچه شنيدى دروغ و مجعول است\r\nاگر بخواهى احقاق حق بياور پول * و گرنه زود برو نيست عدليه مسئول\r\nچرا كه عدليه را نيست بودجه معلوم * به غير آنچه تواند گرفت از محكوم\r\nاگر كه پول دهى حكم برله تو دهند * و گرنه محكمه محكوم و ظالمت دانند\r\nچو شد كلام معاون در اين مقام تمام * سئوال كردم كاى حضرت بلند مقام\r\nچنانچه هر دو طرف در مقام دادن پول * كنند هرچه معين كنيد زود قبول\r\nكدام غالب آيد كدام مغلوب است * بگو متاع كه كاسد كدام مرغوب است\r\nجواب داد كه هركس زيادتر بدهد * يقين بدان كه به مقصود خويشتن برسد\r\nدوباره گفتم اگر هر دو مفلس و عورند * ز بذل رشوه و تقديم هر دو معذورند\r\nبگو كداميك از آن دو مىشود محكوم * هر آنكه ظالم و غاصب بود و يا مظلوم\r\nدوباره خنده نمود و بطعنه داد جواب * كه كارشان نشود ختم جز بروز حساب\r\nرسيده است تظلم بعدليه بسيار * بدون پول توجه نكرده‌اند به كار\r\nمگر كه بنده و عدليه نوكر خلقيم * و يا فرشته و فارغ ز حلق و از دلقيم\r\nاگر بما ندهد پول مدعى و طرف * بگو براى چه سازيم عمر خويش تلف\r\nبوعده ميگذرانيم تا شود معلوم * كه پول از كه درآيد ز ظالم و مظلوم\r\nو گر كه هر دو ز دادن مضايقه بكنند * به حال خويش بمانند و بيشتر نروند\r\nاگر هر دو مساوى دهند معلومست * كه شخص ظالم و غاصب بعدل محكومست \r\nبهرحال پس از آنكه چند سال محاكمه طول كشيد بالاخره محكمه حكم بنفع مجد صادر نمود ولى حاجى محمد حسين اصفهانى كه محكوم شده بود به كنسول روس پناه برد و كنسول روس مانع اجراء حكم محكمه گرديد جريان را مرحوم مجد بدين نحو شرح ميدهد :\r\n خبر رسيد كه گرديده چون طرف مأيوس * پناه برده بباغ جناب قونسول روس \r\n\r\n","description":"","footnote":"","page_name":" مقدمه 19 ","page_number":27},
  {"content":"\r\n\r\n نكرد اين خبر اول بخاطرم اثرى * گفتم كرده است كار بىثمرى\r\nچرا كه بنده و او هر دو اهل كرمانيم * رعيت شه و جسم اقتدار ايرانيم\r\nيقين كه قونسول ندهد بخصم بنده پناه * چگونه حكم كند بر سر رعيت شاه\r\nو گرنه پناه دهد قابل توهم نيست * بهيچ‌وجه و را قدرت تكلم نيست\r\nيقين مداخله در كار داخله نكند * به حكم عدليه هرگز مجادله نكند\r\nكفيل عدليه فرمود بنده را احضار * به بنده داد نشان رقعه‌اى ز كارگذار\r\nسواد رقعه قونسول نهاده‌اند ز جوف * براى آنكه فتد عدليه بوحشت و خوف\r\nخلاصه آنكه نوشته است بكارگذار * كه شد چنين و بعدليه هم بده اخبار\r\nنوشته بود تحصن گزيده است فلان * به اين اداره و پذيرفته شد حمايت آن\r\nكفيل عدليه اينطور داده بود جواب * اگر غلط نكنم رفته بود راه صواب\r\nنوشته بود جوابى چنين بكارگذار * كه اين قضيه كه كردى بعدليه اظهار\r\nبهيچ‌وجه نباشد بعدليه مربوط * چرا كه نيست قوانين عدليه مشروط\r\nولى فلان كه تحصن گزيده حاليه * براى او نبود مدعى در عدليه\r\nيكى محاكمه زين پيش داشت شد محكوم * دوباره نيز اگر مدعى شود معلوم\r\nيقين كه عدليه خواهد نمود احضارش * كه بر اطاعت قانون كنند اجبارش\r\nاگرچه باشد اندر پناه قونسول روس * بهيچ‌وجه نگردد رعايتش محسوس\r\nچرا كه عدليه دارد حدود معلومى * ز راه باز نگردد به حرف موهومى\r\nدگر جواب نيامد ز نزد كارگذار * چهار روز دگر منتشر شد اين اخبار\r\nز قول مدعى من كه سخت ميزد لاف * كه رفته قونسول مخصوص اندر آن اطراف\r\nبه اين ملاحظه همراه برده استعداد * كه ملك را ز فلانى نمايد استرداد\r\nمن اين خبر ننموده بعقل خويش قبول * چرا كه هست به ظاهر محال و نامعقول\r\nصريح گفتم اين حرف شاه طهماسبى است * محال عقل ز مأمور ديپلماسى است\r\nكه بر خلاف قوانين كند چنين اقدام * بنزد دولت متبوعه‌اش شود بدنام\r\nبدون آنكه بيابد حكومت استحضار * و يا رسما بنويسد او بكارگذار \r\n\r\n","description":"","footnote":"","page_name":" مقدمه 20 ","page_number":28},
  {"content":"\r\n\r\n بدون اذن چسان ميرود به خانه من * كه هست مزرع مأوى و آشيانه من\r\nاگرچه هيچ نشد اين حكايتم باور * به احتياط مهيا شدم براى سفر\r\nبمحض آنكه رسيدم به منزل اول * رسيد قاصد و آورد نامه ز محل\r\nنوشته بود مباشر بنحوه اجمال * كه خويش را برسان در محل باستعجال\r\nشبانه ماندم و فردا روانه گرديدم * سه فرسخى برسيدم مباشرم ديدم\r\nسئوال كردم از او آمدى براى چكار * جواب داد كه من كرده‌ام ز ملك فرار\r\nبه حال فجاه از او شرح وقعه پرسيدم * چونه شرح دهم آنچه گفت بشنيدم\r\nبجان تو اگر غير بنده بود كسى * به غير مرگ نمىماند بهر او هوسى\r\nچگونه شخص نميرد چو بيند اين احوال * براى ملك نه بهر زوال استقلال\r\nچه شد كه دولت ايران چنين شده مفلوك * به چشم خارجه گشته پست چون مملوك\r\nبلى نفاق اهالى و خانه جنگيشان * كشانده است به اين روز كار تنگيشان\r\nگناه دولت نبود ز ملت است قصور * كه نيست عادتشان جز نفاق و كذب و غرور\r\nبه هيچ وجه ندارند ز اتحاد خبر * كنند سعى بسى بر فناى يكديگر\r\nبدور بنده شده جمع وعده شد كامل * وليك بر در دروازه كار شد مشگل\r\nستاده آدم قونسول ولى ز روى ادب * بطور عجز بيان كرد و حاصل مطلب\r\nكه من ز جانب ارباب خويش مأمورم * كه راهتان ندهم توى باغ و معذورم\r\nجواب گفتم كاين باغ هست خانه من * چگونه قونسول برهم زد آشيانه من\r\nمگر ندانى اين نقطه خاك كرمان است * به زير سلطنت پادشاه ايران است\r\nنه از ممالك روسيه است و نى قفقاز * كه دست ظلم و تعدى به آن كنند دراز\r\nجواب گفت كه من نيز خوب ميدانم * چرا كه مردم اين ملك و مسلمانم\r\nولى چه چاره كه هستم اسير قونسول روس * كه ميدهد به من او پول و جيره و ملبوس\r\nبهرچه حكم دهد چاره جز اطاعت نيست * اگرچه دانم اين كار جز شناعت نيست\r\nكنون ز حضرت تو مرمر است استدعا * كه عرض من بپذيرى بدون چون و چرا\r\nصلاح نيست كه در كشمكش شوى داخل * چرا كه مىكند اصلاح كار تو مشگل \r\n\r\n","description":"","footnote":"","page_name":" مقدمه 21 ","page_number":29},
  {"content":"\r\n\r\n چو هست قونسول بسيار تند و رذل و لجوج * ز كشمكش شود البته كارتان مفلوج\r\nدر اين قضيه اگر بتدبير كنى اقدام * بعقل قاصر من زودتر شود انجام\r\nفلان نقطه توقف نموده است امشب * صلاح آنكه نويسيد بهر او مطلب\r\nبطور دوستى از او كنيد استرحام * گمانم آنكه شود منصرف از اين اقدام\r\nو گر مرا بنمائيد زين محل اخراج * بطور حتم كند با شما عناد و لجاج\r\nبسا فرستد قزاق و كار گردد سخت * در اين ميانه شوم روسيه من بدبخت\r\nچو حرفهاى وى از روى عقل دانستم * گذشتم از زدنش گرچه مىتوانستم\r\nشدم ز پند وى از اسب خشم و قهر فرو * به خانه يكى از اهل قريه كرده ورود\r\nنمود پند وى اندر مزاج من تأثير * قلم گرفتم و كردم قضيه را تحرير\r\nچهار صفحه نوشتم براى قونسول روس * كه تا شود بقضاياى كار من مأنوس\r\nتمام واقعه كردم براى او تشريح * بقول پارلمان خواستم از او توضيح\r\nكه از چه ملك مرا بىجهت كند توقيف * يقين كه كرده بر او مشتبه قضيه حريف\r\nولى چه سود كه او فارسى نميداند * يقين كه منشى او از براش ميخواند\r\nچو هست منشى قونسول بمدعى همدست * گرفته وجهى و دلال اين قضيه شده است\r\nيقين دهد بمضامين رقعه‌ام تغيير * بميل خويش نمايد براى او تفسير\r\nولى چه چاره نوشتم بقاصدى دادم * براى قونسول آن رقعه را فرستادم\r\nوليك بودم از اصلاح كار خود مأيوس * جواب خوب نخواهد نوشت قونسول روس\r\nبحكمران ولايت نوشتم اين تفصيل * كه لاجرم كند از بهر رفع آن تعجيل\r\nسپس بعدليه تفصيل حال بنوشتم * ز شام تا بسحر بود صفحه در دستم\r\nبدون آنكه روم خواب يا شوم آرام * بدون آنكه توجه كنم به خوردن شام\r\nعلى الصباح نشستم بانتظار جواب * بوقت عصر جوابى رسيد ليك خراب\r\nنوشته بود كه كرده سفير مأمورم * كه ملك از تو كنم انتزاع و معذورم\r\nاز اين جواب بسى اضطراب من افزود * چرا كه مسأله تا حال قسم ديگر بود\r\nكنون شده است سفارت دخيل در اين كار * ولى چگونه بدولت نكرده است اظهار \r\n\r\n","description":"","footnote":"","page_name":" مقدمه 22 ","page_number":30},
  {"content":"\r\n\r\n بفكر بنده نگرديد اين معما حل * حواس عقل و خيالم تمام شد مختل\r\nولى چه چاره از آن نقطه رخت بربستم * بجاى ديگر و در انتظار بنشستم\r\nكه تا جواب رسد از حكومت و شايد * جواب او گره از كار بسته بگشايد\r\nرسيد روز چهارم جواب بىثمرى * نوشته بود ايالت جواب مختصرى\r\nنوشته بود كه اين قضيه نيست باور من * خطور هم نتواند كند بخاطر من\r\nكه شخص قونسول اين قسم بشكند قانون * مگر كه عارض او گشته است صرع و جنون\r\nو گرنه جز حكمران و كارگذار * مداخله بچه حق كرده است در اين كار\r\nمگر كه دولت ايران ز پاى افتاده * و يا حكومت اين شهر را به او داده\r\nاگرچه در نظرم اين قضيه هست محال * به احتياط يكى رقعه داشتم ارسال\r\nچو شهر نيست كنيد از محلش استفسار * براى او بفرستيد رقعه را ناچار\r\nيقين ز كرده پشيمان و منصرف گردد * بدون عذر بتقصير معترف گردد\r\nنخست كرده در آن رقعه قصه را تشريح * سپس نموده بخبط و خطاى او تصريح\r\nدوباره رقعه نوشتم به قاصدى دادم * بجوف رقعه حاكم برش فرستادم\r\nبرفت قاصد و آن هر دو رقعه را برساند * گرفت و داد بمنشيش و از براش بخواند\r\nجواب بنده بمضمون ذيل شد تحرير * كه حكم سخت رسيده است از جناب سفير\r\nكه ملك را بنمائيم از تو استرداد * جواب رقعه حاكم به پست خواهم داد\r\nاز اين جواب كه تكرار حرف سابق بود * بجان تو كه بسى ناميديم افزود\r\nز ملك و حاصل موجود خويش كردم قهر * به صد هزار كسالت شدم روانه شهر\r\nبه شهر رفتم و دادم بتلگراف خبر * به هيئت وزراء تا شوند مستحضر\r\nكه وضع مملكت اين است و حال بنده چنين * يقين كه هيئت دولت نميكند تمكين\r\nدو تلگراف ز عدليه شد دو از حاكم * كه ز كارگذارى كه بود بس لازم\r\nيكى دگر ز نمايندگان پارلمان * تمام كرده بمركز قضيه را عنوان\r\nوزير داخله اصلا نداده هيچ جواب * گمانم آنكه جناب وزير بوده بخواب\r\nو يا كه رفته براى شكار مرد آورد * وزين قضيه كسى بهر او خبر ناورد \r\n\r\n","description":"","footnote":"","page_name":" مقدمه 23 ","page_number":31},
  {"content":"\r\n\r\n و گرنه چون شود اين مسأله مرا باور * كه اين خبر نكند در وزير هيچ اثر\r\nچرا كه هيئت دولت بدون غنج و دلال * مكلفند نخستين به حفظ استقلال\r\nعلى الخصوص كسى كه او رئيس بروزر است * رئيس هيئت دولت امير بر امر است\r\nوزير خارجه برعكس زود داد جواب * به شخص كارگذارى نموده بود خطاب\r\nكه كرده است تظلم بتلگراف فلان * كه كرده قونسول روس اين‌چنين و كرده چنان\r\nاگر كه صدق بود كرده كار نامشروع * نماى قونسول از اين‌گونه كارها ممنوع \r\n« مجد » چون در مقابل قونسول روس كارى از پيش نبرد ناچار براى احقاق حق خويش به تهران رفت و در راه بتهران مصادف با جنگ بين‌المللى اول شد .\r\nكشور ايران كه در آن هنگام تازه از نعمت مشروطيت برخوردار شده بود بواسطه موانع و مشگلات خارجى و داخلى هنوز جانى نگرفته و با وجود مخالفت بسيارى از رجال بيطرفى خود را اعلام نمود بنابراين لازم بود كه سربازان متخاصم بهيچ‌وجه از سرحدات تجاوز ننموده و قدم بداخله كشور نگذارند . با اينحال ارتش روس در نواحى شمال تمركز يافته و خودسرانه در امور داخلى ايران مداخله ميكردند .\r\nانگليسىها نيز ببهانه حفظ منافع خود نيروئى بنام پليس جنوب  ( S . P . R . )  در كرمان و فارس تشكيل دادند . گروهى از ميهن‌پرستان نيز فريب متحدين را خورده با آلمانها سازش كردند و بدون اجازه حكومت مركزى افسران ژاندارمرى را با خود همداستان ساخته بكرمانشاه رفتند و مدتها با ارتش روس جنگ و جدال مىنمودند .\r\nبر اثر اين اوضاع هيئت وزرا پشت سر هم سقوط مينمود و فرمان حكومت مركزى تنها در حوزه پايتخت قابل اجرا بود ! !\r\n« مجد » پس از آنكه مدتى در تهران به اين در و آن در زد و دولتهاى وقت نيز بقدرى گرفتار كار خود بودند كه مجال رسيدگى به كار او را نيافتند « مجد » از اوضاع ناراحت شده و مسمط زير را انشاد نمود :\r\n\r\n","description":"","footnote":"","page_name":" مقدمه 24 ","page_number":32},
  {"content":"\r\n\r\n بود ز اين پيش مرا مزرعه بس مرغوب * چون به موقوفه اجدادى من بد منسوب\r\nپى تسخير وى آراسته ميدان حروب * بذل كردم برهش آنچه مرا بود اموال\r\nتا رسيدم بوصالش چو به بلژيك پروس * در برش تنك كشيدم چو يكى تازه‌عروس\r\nبس حسد برد به من چرخ دغل باز عبوس * تاخت ناگه بسرم قونسول ديوانه روس\r\nشد مبدل بشب هجر مرا روز وصال * هرچه گفتم بود اين كار خلاف قانون\r\nبلكه در عرف سياست ز نزاكت بيرون * حاكم سابق دزد بدانديش جبون\r\nهيچ نشنيد بناچار سرم زار و زبون * جگرم هست از اين غصه ز خون مالامال\r\nپس بناچار زدم جانب رى كوس رحيل * تا كه آگاه نمايم وزرا زين تفصيل\r\nكه شده روح استقلال از اين وقعه عليل * بنمايند مگر رفع مرض را تعجيل\r\nما نيفتيم بخارى به چه اضمحلال * شد ز بخت بد من دوره آشوب شروع\r\nهم ز مغرب خبر جنگ عمومى مسموع * هر زمان حادثه‌اى از طرفى كرد طلوع\r\nيافت ناگه خبر آمدن روس شيوع * كه كند تختگه شاه عجم را اشغال\r\nاين وقايع چه پديدار و گر مكتوم است * نيك دانم كه بر حضرت تو معلوم است\r\nشرح اين قصه پرغصه ز بس مشئوم است * ننويسم كه نگويند قلم مغموم است\r\nمطلب خويش نگارم بطريق اجمال * ملل شرق از راه بلندى خيال\r\nاوفتاده همه اندر طلب امر محال * گرچه بيچاره ضعيف است و پريشان احوال\r\nبتوهم بسپهرش علم استقلال * بتخيل بثريا زده خرگاه جلال\r\nملل شرق ، بىبهره ز علم و عملند * پس عجب نيست كه بدبخت‌ترين مللند\r\nليك از همت عالى و خيالات بلند * متصل منتظر حادثه محتملند\r\nبجز از بخت نخواهند حصول آمال \r\n\r\n","description":"","footnote":"","page_name":" مقدمه 25 ","page_number":33},
  {"content":"\r\n\r\n شرقى خاصه ايرانى آن نسل كريم * ملت باشرف منشعب از اصل قديم\r\nننمايند تفاخر بجز از عظم رميم * نقشه مملكت خويش نكرده ترسيم\r\nزده بر دفتر گيتى قلم اضمحلال * گر بپرسند كه اسباب بقايت چه كس است\r\nحفظ مليت بىقوه هوى و هوس است * دست و پا چون زند آن مرغ كه اندر قفس است\r\nهمه دانند كه اين مرحله آخر نفس است * ننمايند بجز رمل و طلسم استدلال\r\nعوض آنكه نمايند مآل‌انديشى * جمع اسباب نمايند و خيال بيشى\r\nتا بجويند ز همسايه ظالم پيشى * نگذارند برون پا ز خط درويشى\r\nخانه خويش سپارد بخداى متعال * مى نداند كه خداوند كريم وهاب\r\nساخته عالم امكان همه را با اسباب * خانه كاز گل بنمايند بنا در ره آب\r\nگرچه بيت إله البته شود زود خراب * مگر از آهك و ساروج كنندش اكمال . . . . . . . \r\n« مجد » پس از آنكه يكسال و نيم در تهران دوندگى كرد نتيجه‌اى از تعقيب كار خود نگرفت ، چه آن زمان هنوز حق قضاوت قنسولها كه از زمان انعقاد معاهده تركمانچاى بر ايران تحميل شده لغو نگرديده بود بدينجهت رؤساى دولت نتوانستند نسبت به اقدامات قونسول روس در كرمان اقدامى نموده و حكم صادره از طرف عدليه را بموقع اجرا بگذارند . دولت براى آنكه تحبيبى از مجد كرده باشد رياست فرهنگ كرمان را بمشاراليه تفويض و مجد بسوى كرمان حركت كرد ولى در ده فرسنگى كرمان دزدان ، مال و منال و آنچه با خود داشت بيغما برديد « مجد » در قصيده‌ايكه براى حشمت الدوله والى كرمان سرود بعنوان درد دل ماجرا را براى معظم‌له شرح داد .\r\n بنده بطهران بعيش بودم و راحت * با زن و فرزند خويش خرم و خندان\r\nقدرم معلوم بود و فضلم مشهود * محترم و سربلند نزد بزرگان\r\nخانه من مينمود معجزه و سحر * بر له ياران و بر عليه رقيبان \r\n\r\n","description":"","footnote":"","page_name":" مقدمه 26 ","page_number":34},
  {"content":"\r\n\r\n زشت بخوبان نگفتم و ننوشتم * هيچ نبودم در اين خيال چو دونان\r\nآبروى هيچ كس ندارم بر باد * گرچه فلان مىنوشت بد شد به همان\r\nگرچه بدانديش بد نوشت و ليكن * خوب نوشتند مر مرا همه خوبان\r\nبرد حسد چرخ و جمع من بپراكند * ز آنكه بود چرخ خصم مرد سخندان\r\nچندى در باغ شاه مانده بتوقيف * تا شده راضى به حكم نفى ز تهران\r\nدر وطن اصلى آمدم چو ابوذر * در ربذه نى چو در مدائن سلمان\r\nيعنى عزلت گزيده گوشه خزيده * عشوه خريده ز غول و خرس بيابان\r\nكرده دلى گرم بر نوشتن تاريخ * كرده سرى خوش به پر نمودن ديوان\r\nبارى سالى گذشت بر من بدبخت * سخت بدانسان كه هيچ شرحش نتوان\r\nتا كه به ظاهر گرفت مملكت آرام * كار بجريان فتاد و بنده بجولان\r\nتا كه به دلخواه خويش كردم صادر * حكم و نشان امتياز و منصب فرمان\r\nرو به وطن با جلال هرچه فزونتر * رخت ببستم چو سوى كعبه سليمان\r\nراه پر از دزد بود ليك ز دولت * بود مرا حكم سخت بر قرسوران\r\nهم سر حكام بين ره كه فرستند * همره من در همه نقاط نگهبان\r\nتا دم دروازه آمدم بسلامت * ليك در اينجا شديم طعمه دزدان\r\nمال من و همرهان تمام ببردند * بيشتر از سى چهل هزار به تومان\r\nآخر با دست بسته پاى شكسته * اين سفر پرخطر رسيد به پايان \r\n« مجد » يكسال رياست فرهنگ كرمان را داشت يعنى فقط در ( 1295 ) براى اولين و آخرين بار شغل دولتى داشت ، پس از آن از اين سمت كناره گرفت و بقيه عمر را بگوشه‌اى خزيد و به حال انزوا و گوشه‌نشينى ميگذرانيد تا در سال ( 1302 ) درگذشت عجب آنكه مجد تاريخ وفات خويش را قبلا بموجب قطعه زير پيش‌بينى نمود :\r\n مجد الاسلام شمع جمع كمال * آن خداوندگار فضل و ادب\r\nناگهان در هزار و سيصد و دو * به حساب عجم نه سال عرب\r\nكرد تاريك محفل ادبا * گشت خاموش چون مه نخشب \r\n\r\n","description":"","footnote":"","page_name":" مقدمه 27 ","page_number":35},
  {"content":"\r\n\r\n شرح حالش بگفت و نوشت * با كدامين زبان كدامين لب\r\nالغرض مرد باكمال و وقار * گشت مستغنى از نشان و لقب \r\n\r\nاولادان مجد :\r\nاز مرحوم احمد مجد الاسلام شش پسر و يك دختر باقيمانده كه به ترتيب عبارتند از :\r\n1 - محمد كه پس از تكميل تحصيلات مقدماتى بهندوستان رفت و تحصيلات پزشكى خود را در اين كشور بپايان رسانيد پس از مراجعت بايران ضمن كار طبابت بين سالهاى 1306 و 1307 روزنامه هفتگى « كيمياى سعادت » را در تهران و يك شماره نيز در كرمان منتشر ساخت سالها نيز در خدمت وزارت بهدارى بود تا آنكه پس از بازنشستگى در سال 1342 در تهران درگذشت جنازه‌اش را در قم به خاك سپردند .\r\nاز او 5 پسر باسامى سهراب - مجيد - احمد - محمود - و نورسته مجدزاده باقيمانده است .\r\n2 - زهرا مادر نويسنده كه در 24 مهر 1349 برحمت ايزدى پيوست . از او يك پسر و دو دختر در قيد حياتند .\r\n3 - عبد الحسين مجد كه سالها در كرمان بشغل وكالت دادگسترى اشتغال داشت و اواخر عمر بيشتر بامور كشاورزى ميپرداخت در 29 خرداد 1343 در تهران درگذشت جنازه‌اش را بكرمان منتقل در تخت درگاه قلى بيك به خاك سپردند از او يك پسر بنام محمد مجد باقيمانده است .\r\n4 - بهرام مجدزاده كه مدتى در ارتش خدمت نمود سپس بشغل وكالت دادگسترى پرداخت در دوره هفدهم بنمايندگى مردم رفسنجان بمجلس شوراى ملى راه يافت .\r\nاز آن پس به كار كشاورزى پرداخت تا در هشتم فروردين 1348 در قريه جرجانك از توابع زرند كرمان وفات يافت و بنا به وصيت خودش در همانجا فراز تپه‌اى به خاك سپرده شد .\r\n\r\n","description":"","footnote":"","page_name":" مقدمه 28 ","page_number":36},
  {"content":"\r\n\r\n5 - جواد مجدزاده صهبا كه پس از تكميل تحصيلات مقدماتى بتهران رفت و دوره متوسطه و عالى را گذرانيد و موفق باخذ ليسانس در رشته تاريخ و جغرافيا گشت در سال 1315 برياست باستانشناسى اصفهان منصوب و تا پايان عمر اين سمت را دارا بود بين سالهاى 1322 تا 1324 روزنامه هفتگى سرنوشت را در اصفهان منتشر نمود كه جمعا 84 شماره بچاپ رسيد در ارديبهشت 1324 در سن 39 سالگى وفات يافت و در تكيه بابا ركن الدين واقع در تخت فولاد اصفهان به خاك سپرده شد از او يك پسر بنام مهرداد مجدزاده صهبا كه دكتر پزشكى است و يك دختر باقيمانده است .\r\n6 - ابراهيم كه شش ماه پس از فوت پدر در آبان 1302 جوانمرگ شد .\r\n7 - منوچهر مجدزاده كه بشغل وكالت دادگسترى در كرمان اشتغال دارد داراى دو پسر بنامهاى داريوش و مهرداد و سه دختر مىباشد .\r\n\r\nآثار مجد :\r\nبه غير از دوره روزنامه‌هاى ادب . نداى وطن . الجمال . كشكول و محاكمات كه بيشتر مقالات آن قلم خود « مجد » است شرح كشف القناع و كتاب روياى صادقه نيز از مجد مىباشد و ابراهيم صفائى در كتاب رهبران مشروطه جلد دوم صفحه 365 مىنويسد :\r\nروياى صادقه را به ملك المتكلمين و سيد جمال الدين نسبت ميدهند ولى اصلش از مجد الاسلام كرمانى است .\r\nدر سال 1347 با تحشيه و ملحقاتى كه به آن اضافه گشته بود توسط دانشگاه اصفهان به شماره 101 بچاپ رسيد .\r\nمجله دوم كه متضمن وقايع افتتاحيه جغرافياى سياسى و طبيعى كلات بود بسال 1350 جزو انتشارات دانشگاه و توسط خود اينجانب چاپ و منتشر گرديد .\r\nاين كتاب كه در متن جلد دوم و در اصل كتابى مجزا و مستقل است\r\n\r\n","description":"","footnote":"","page_name":" مقدمه 29 ","page_number":37},
  {"content":"\r\n\r\nشامل وقايع مشروطيت و علل انحطاط آن‌كه منجر به توپ بستن مجلس شوراى ملى در زمان محمد عليشاه ميگردد مىباشد از مجد آثار منظومى نيز بجا مانده است كه قسمتى از آن بنام منظومه شهر خاموشان توسط دكتر محمد مجد بچاپ رسيد در اين منظومه اوضاع عدليه سابق و دخالت بىجاى كنسول تزارى روس در اوضاع داخلى ايران و ديگرى ديوان اوست كه شامل قصيده مسمط و قطعات تاريخى است و كمتر غزل در آن ديده مىشود و شايد بدانجهت باشد كه مجد در ايام جوانى كه « اشارتهاى » ابرو « و پيچش مو » قلب عارف و عامى را بطپش درمى - آورد يا تحت تعقيب ظل السلطان بود و روياى صادقه را مينوشت و يا به كار روزنامه نويسى اشتغال داشته و يا آنكه در كلات و باغشاه توقيف و تهديد بقتل ميشد .\r\nبنابراين وقتى كه بشعر و شاعرى بپردازد نداشته است و زمانى بشعر گفتن پرداخت كه دست از همه كارها شست و گوشه‌نشينى اختيار كرده بود ديگر شاهد سيمين دلدار و يا طره گيسوى گلعذار تأثيرى در قلب افسرده‌اش نداشت .\r\nپس از آن كتاب تاريخ انقلاب مشروطيت است كه در چهار جلد مفصل برشته تحرير درآمد .\r\nجلد اول شامل وقايع دستگيرى از تهران و تبعيد به مشهد و سپس بكلات و بازگشت تهران سه فصل از اين كتاب در سالهاى 1307 - 1306 قسمتى در روزنامه كيمياى سعادت كه توسط مرحوم دكتر محمد مجد در تهران انتشار مييافت بچاپ رسيد .\r\nاين كتاب كه بنام سفرنامه كلات معروف است در دو مجلد .\r\nمجلد اول از فصل اول تا دوازدهم كه شامل دستگيرى و تبعيد بكلات مجد در سال 1347 توسط دانشگاه اصفهان به شماره 101 بچاپ رسيد و مجلد دوم كه متضمن وقايع اتفاقيه كلات بود در سال 1350 به شماره 117 جزء انتشارات دانشگاه اصفهان منتشر گشت .\r\nنظر ديگران درباره مجد : آنها كه با مرحوم مجد بيشتر حشر و نشر\r\n\r\n","description":"","footnote":"","page_name":" مقدمه 30 ","page_number":38},
  {"content":"\r\n\r\nداشته و يا در جريانى با او تماس مستقيم داشته‌اند او را ستوده و خدماتش را بمشروطيت يادآور شده‌اند . مرحوم ناظم الاسلام مؤلف تاريخ بيدارى در صفحات 347 - 348 شرح مفصلى درباره مجد دارد كه قسمتى از آن در صفحات قبل نقل شد ، مرحوم دكتر دانشور علوى ( مجاهد السلطان ) كه خود در جريان حمله بختياريها بتهران شركت داشته در صفحه 48 كتاب تاريخ مشروطه و جنبش وطن‌پرستان و بختيارى مىنويسد :\r\n. . . . چند روز بعد از فتح اصفهان و تسلط آزاديخواهان سه نفر از فرستادگان محمد عليشاه كه يكى از آنها هم بختيارى بود وارد اصفهان شدند تا بهر ترتيبى ممكن باشد صمصام السلطنه و ضرغام را وادار بمراجعت به بختيارى بنمايند .\r\nآزاديخواهان تهران هم كه مراقب اوضاع بودند مجد الاسلام كرمانى را كه با بختياريها مناسبات نزديكى داشت با دو نفر ديگر باصفهان فرستادند تا از فعاليت فرستادگان محمد عليشاه جلوگيرى به عمل آورده عمليات آنها را خنثى نمايند .\r\nمجد الاسلام و همراهان در محله قصر منشى منزل ميرزا محمد خان مشرف وارد شدند و بلافاصله پس از ورود با خوانين بختيارى تماس گرفته شروع به اقدامات لازم نمودند فعاليت فرستادگان محمد على ميرزا در نتيجه اقدامات متقابل مجد الاسلام كرمانى به جائى نرسيد و آنها ناگزير دست خالى بدون اخذ نتيجه بمركز مراجعت كردند . . .\r\nمحمود خليل‌پور\r\nفروردين 2536\r\n\r\n","description":"","footnote":"","page_name":" مقدمه 31 ","page_number":39},
  {"content":"\r\n . \r\n","description":"","footnote":"","page_name":" مقدمه 32 ","page_number":40},
  {"content":"\r\n\r\nتاريخ انحطاط مجلس شوراى ملى ايران\r\n\r\nمقدمه\r\n    رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي     اگرچه تشريح مطلبى كه ما در اين مجلد از « كتاب سفرنامه كلات » بر عهده گرفته‌ايم در اين عصر بسيار مشگل است و حقيقتا دست به كار بزرگى زده‌ايم و كمتر ضرر او مخاطره جانى ، است چرا كه بسيار اتفاق افتاده كه در چنين اوقات براى تحرير يا تقرير يك سطر خانواده‌اى بباد فنا رفته و لا سيما امثال بنده كه در معرض خطر و طرف عداوت بسيارى از درباريان و اهل نفوذ امروزى واقع شده‌ام و مسلم است باندك بهانه ريشه‌ام را خواهند كند و بالاخره نوشتن اين تاريخ امروزه در حكم بازى كردن با افعى است و يا بپاى خود بمسلخ رفتن ، اما دو چيز مرا باداى اين تكليف مجبور نموده اول حس انسانيت و وظيفه انسانيت دوم شدت بطالت و بيكارى ، چه هرقدر تا چند روز پيش گرفتار مشاغل كثيره بودم و آنى فراغت نداشتم امروز بيكار صرف هستم و بقدرى اندوهناك هستم كه اگر خودم را بكارى مشغول نسازم حتما مدقوق يا ديوانه خواهم شد و جهت بيكارى خودم را عما قريب توضيح خواهم كرد و با آنكه در اين كار احتمال بسى مخاطرات ميدهيم فقط بيك اميدوارى شروع ميكنم و آن اين است كه شخص پادشاه را مايل به عدالت شناخته‌ام و يقين ميدانم در مقابل استبداد وزراء و امرا رأفت و عدالت\r\n\r\n","description":"","footnote":"","page_name":" 1 ","page_number":41},
  {"content":"\r\n\r\nبه شخص مقدس پادشاه مانع از اين خواهد شد كه بر بىگناهى ستم كنند و چون من خودم را بىگناه ميدانم اميدوارم محفوظ بمانم .\r\n\r\nموقعيت خطرناك\r\nبراى توضيح مطالب لازم استكه مختصرى از حالت حاليه خودم را نگارش دهم تا خوانندگان بدانند من امروز در چه موقع خطرناكى هستم .\r\nالبته همه ميدانند قبل از حادثه بيست و سيم جمادى الاول از سال هزار و سيصد و بيست و شش [ قمرى 
  ] كه شرح آن به زودى نگاشته خواهد شد من مدير چهار روزنامه بودم « * » و يكى از رؤساى ملت بشمار ميآمدم و عموم بزرگان مملكت از من ملاحظه و مواظبت ميكردند و يك اداره بسيار وسيعى داشتم كه هيچ يك از مديران جرايد ايران چنين ادارهء نداشتند و انصاف مىدهم مسلك من در روزنامه‌نگارى هميشه صلح‌طلبى و ميانه‌روى بوده و بشهادت جرائد اروپا روزنامه نداى وطن ليبرال بوده نه رويسيونر هرگز بىجهت به كسى اذيت نكردم و نسبت بامراء مملكت و وزراء دولت بشناعت چيزى ننوشتم ساحت مقدس پادشاه را منزه از اعتراض ميانگاشتم و بر فرض كه بر بزرگى اعتراض داشتم به زبان خوش مينگاشتم در تمام جرائد محرره منطبعه كه بقلم اين بنده نوشته شده يك كلمه از الفاظ ركيكه يافت نميشود مراعات مذهب را خلاف تكليف خود ميدانستم ولى اقرار ميكنم كه از ظلم ظالمين و خيانتهاى مستبدين هم چشم نميپوشيدم حق را ميگفتم و حقيقت نمىنهفتم ولى با كمال ملايمت و نهايت ادب و اگر ساير هم عصران ما هم به همين مسلك رفتار ميكردند هرگز گرفتار اين حوادث غير مترقبه نميشديم و مملكتى را بباد نميداديم ولى افسوس كه بعضى از آنها مسلك خودشان را هتاكى قرار دادند و چيزها نوشتند كه در هيچ روزنامه از روزنامه‌هاى ممالك آزاد چنين مطالب ديده\r\n\r\n\r\n","description":"","footnote":"\r\n( * ) روزنامه‌هاى نداى وطن - كشكول - الجمال . محاكمات\r\n","page_name":" 2 ","page_number":42},
  {"content":"\r\n\r\nو خوانده نشده نه بر علما ابقا كردند نه بر وزرا حتى آنكه نسبت بپادشاه پاره‌اى تعرضات غير لازمه نوشتند مثلا روزنامه صور اسرافيل « 1 » هميشه بپادشاه استهزا ميكرد و روزنامه مساوات « 2 » پادشاه را به نوشيدن باده و ساير قبايح و\r\n\r\n\r\n","description":"","footnote":"\r\n( 1 ) روزنامه صور اسرافيل بمديرى « ميرزا جهانگير خان شيرازى و ميرزا قاسم خان تبريزى » در سال 1325 قمرى در تهران منتشر گرديد شماره اول اين‌روزنامه در تايخ پنجشنبه 17 ربيع الآخر 1325 در 8 صفحه منتشر شد صور اسرافيل از روزنامه‌هاى مهمى است كه در به دو مشروطيت كمك بزرگى به بيدارى و آزادى ايرانيان نموده است از ابتكارات اين روزنامه ستون چرند و پرند است كه بامضاى مستعار خود ( ميرزا على اكبر دهخدا ) نوشته ميشد پس از قتل ميرزا جهانگير خان شيرازى در باغشاه ميرزا قاسم خان تبريزى كه نجات يافته و بدست دژخيمان باغشاه گرفتار نشده بود نام خانوادگى صور اسرافيل را براى خود انتخاب نمود ميرزا تاسم خان مردى فعال و كاردان و سالها در سمت استاندارى اصفهان انجام وظيفه نمود .\r\nو چندى نيز وزير و استاندار و شهردار تهران بود پس از آنكه ميرزا على اكبر خان دهخدا دبير روزنامه صور اسرافيل باروپا رفت در سويس روزنامه‌اى بنام صور اسرافيل نظير صور اسرافيل تهران منتشر نمود و از اين روزنامه جمعا چهار شماره انتشار يافته است . م - خ\r\n( 2 ) روزنامه مساوات در سال 1325 قمرى بمديريت سيد محمد رضا مساوات فرزند سيد محمد حسن برازجانى شيرازى در تهران با چاپ سربى در مطبعه ( حقوق ) چاپ و منتشر گشت گرچه اين روزنامه از حيث شهرت و اهميت بپاى روزنامه صور اسرافيل نميرسد ولى كمتر از روزنامه مذكور هم نيست سرلوحه اين روزنامه عبارت از دو فرشته بالداريست كه در دست‌هاى خود صفحه‌اى را كه در آن كلمه مساوات به خط نستعليق نوشته شده ديده مىشود آخرين شماره اين روزنامه كه در تهران بچاپ رسيده شماره 25 در تاريخ يكشنبه سلخ ربيع الثانى 1326 قمرى كه با پيش‌آمد بمباردمان مجلس روزنامه مساوات تعطيل و مديران آن آقايان سيد محمد رضا شيرازى و سيد عبد الرحيم خلخالى به قفقاز رفتند و پس از مختصر آرائى بايران آمد و روزنامه را در شهر تبريز دائر نمودند و اولين شماره آن در شهر تبريز در 7 محرم 1327 منتشر گرديد .\r\nمرحوم مساوات در دوره دوم مجلس شورايملى وكيل آذربايجان بود و در دوره سوم نيز وكيل تهران و هنگام مرگ نمايندگى مجلس را داشت و در تاريخ 7 شهريور 1304 شمسى پس از يكدوره كسالت در شميران تهران وفات يافت . م - خ\r\n","page_name":" 3 ","page_number":43},
  {"content":"\r\n\r\nشنايع نسبت ميداد و هيچ ملاحظه نميكرد كه انتقاد بر اعمال عاديه و مطالب محرمانه احدى مادام كه مضر باصول قانون نباشد جايز نيست چه جاى پادشاه كه قانون او را مقدس و منزه از هر قسم اعتراضى و مسئوليت قرار داده و مخفى نماند كه غرض رفقاى من تهذيب اخلاق نوع ملت نبوده بلكه ابدا متوجه به وطن و اهل وطن نبودند فقط چون بواسطه نگارش اين‌گونه مطالب مشترى روزنامه آنها زيادتر ميشد و بزرگان مملكت هم قهرا از نوك قلمشان ميترسيدند ناچار رشوه ميدادند و تملق ميگفتند ، آقايان هم بىملاحظه مسئوليت هرچه مى خواستند يا مىتوانستند مينوشتند چنانچه روزنامه مساوات كه خود را اول مروج مشروطيت جلوه داده بود و مشروطه‌خواهان ساده‌لوح زمان بجان خريدارش بودند وقتى كه قانون انطباعات از مجلس شوراى ملى و صحه پادشاه گذشت يكنمره روزنامه خود را سر تا پا وقف و صرف استهزاء آن قانون نمود « * » مسلم است كه مشروطه‌خواه هرگز بقانون موضوع استهزاء نميكند و لكن چون ديد اين قانون از هتاكى و هرزه درآئى آن جلوگير است اين بود كه بىاختيار مرتكب آن اقدام جسورانه گرديد و يكى از جهات ثلاثه انحطاط مجلس همين مطلب شد چنان كه شرحش خواهد آمد اما من هميشه بر اين مسلك نامعقول اعتراض داشتم و جواب مندرجات زشت آنها را مينگاشتم از همين جهت هميشه بر\r\n\r\n\r\n","description":"","footnote":"\r\n( * ) سرلوحه اين شماره يعنى شماره 19 كه مصادف با تصويب قانون مطبوعات است به نظر ارباب جرايد اين قانون با آزادى قلم منافات دارد برنك قرمز ملون شده و علاوه در اينشماره كاريكاتور ( عيد ظهور قانون مطبوعات ) روى آن با خط طلايى نوشته شده بدست دو فرشته قرار گرفته و اين دو فرشته نيز بار رنگ قرمز رنگ‌آميزى شده‌اند خلاصه اينكه مدير مساوات با اين عناوين ميخواهد تأثير قانون جديد مطبوعات را در عدم آزادى قلم نشان دهد .\r\nص 207 تاريخ جرايد و مجلات تأليف محمد صدر هاشمى\r\n","page_name":" 4 ","page_number":44},
  {"content":"\r\n\r\nضد من بودند و عوام ملت و شورش‌طلبان مملكت هم چندان از روزنامه من راضى نبودند ولى برعكس عقلاى قوم كمال توجه را بمرقومات من داشتند ، بارى بعد از انحطاط مجلس منهم به آتش آنها سوختم چنان كه در مثل است « آتش كه فتاد خشگ و تر ميسوزد »\r\n\r\nواقعه مجلس\r\nصبح سه‌شنبه 23 ج 1 سنه 1326 در منزل بودم كه خبر آوردند سواره قزاق اطراف مجلس را احاطه نموده و من از شب خبر داشتم كه خيال دارند بر مجلس شبيخون بزنند اما به اين طورها هرگز تصور نميكردم بعد از اطلاع از خانه بيرون رفتم به اين خيال كه وكلاى كرمان را اطلاع بدهم تا مبادا به طرف مجلس بروند و گرفتار خطرى شوند لهذا به خانه ناظم الاسلام « * » كرمانى رفتم كه برادرش شمس الحكماء « * * » يكى از وكلاى كرمان ، آنجا بود تا او را خبر\r\n\r\n\r\n","description":"","footnote":"\r\n( * ) - مؤلف كتاب « تاريخ بيدارى ايرانيان »\r\n( * * ) - چندى قبل مشغول خواندن يادداشتهاى ناظم الاسلام كرمانى بودم ، متوجه شدم اين مرد ساده‌دل باكمال صراحت در باب انتخابات دوره اول كرمان چنين مينويسد ،\r\nجمعه پنجم ذى القعده 1324\r\nامروز تلگرافى از كرمان رسيد كه فرمانفرما ده هزار تومان به بانك داده است و مطالبه نظام‌نامه انتخابات را نموده و مجلس نظار هم تشكيل گرديد . اختلافى هم بين علماء كرمان در مسئله انتخابات پديد آمده است در ساير شهرها هم ميان طايفه علماء در مسئله انتخابات وكيل خود نزاع و اختلاف پديد آمده است امروز مجير ديوان پيشكار فرمانفرما عبد الحسين ميرزا آمد نزد داعى و گفت . شاهزاده فرمانفرما تلگرافى حضورا به توسط من بشما مخابره كرده است صورت تلگراف را ارائه داد حاصل آن اينكه مجير ديوان به ناظم الاسلام بگويند آقا ميرزا محمود مجتهد كرمان اصرار دارد مجد الاسلام را وكيل نمايد و مناسب اينست كه اسبابى فراهم آورم كه شما هم وكيل شويد بنده جواب دادم اولا من نزديك به بيست سال است از كرمان بيرون آمده‌ام و از امور كرمان اطلاعى ندارم ثانيا اينكه انتخاب -\r\n","page_name":" 5 ","page_number":45},
  {"content":"\r\n\r\nبدهم و از آنجا بفرستم بآقا شيخ يحيى و ديگران هم اطلاع بدهيم همين كه آنجا رسيدم معلوم شد شمس الحكما بى خبر از حادثه به طرف مجلس رفته منهم در همان جا ماندم و آدم خودم را فرستادم برود كسب اطلاعى بنمايد و قريب نيم ساعت آنجا نشسته بودم و انتظار وصول اخبار را داشتم يك مرتبه صداى شليك تفنگ بلند شد و نيم ساعت طول كشيد بعد خاموش شد در اينموقع شمس برگشت و اطلاعات خود را اينطور شرح داد كه من بقاعده معموله همه روزه رفتم دم سبزه‌ميدان كه آنجا سوار تراموا شده بمجلس بروم ديدم ازدحام مردم بسيار است ولى تراموا كار نميكند لهذا پياده رفتم تا حوالى در ارك در خيابان ناصريه رسيدم آنجا ديدم چند نفر قزاق فرار ميكنند مردم هم به حالت اضطراب فرار ميكردند يكى از آشنايان را ملاقات نموده سبب پرسيدم اجمالا گفت در مجلس نزاع شده و از اين طرف نميتوان عبور كرد منهم برگشتم و از طرف حياط شاهى به طرف پامنار رفتم حوالى بازار پامنار كه رسيدم همين اوضاع ناصريه را مشاهده كردم بعلاوه چند نفر از وكلا را ديدم كه بعجله برميگردند و به من هم گفتند برگرد كه مجال رفتن نيست و احدى را راه نميدهند پرسيدم تفصيل چه شده گفتند :\r\n\r\nمحاصره مجلس\r\nامروز صبح قزاق زيادى آمده اطراف مجلس را احاطه نموده و كسى را اجازه ورود بمجلس نميدهند در اين ضمن آقا سيد جمال افجهء كه يكى از بزرگان علماى طهران است با اتباع خودش بمجلس ميرفته از طرف پامنار قزاق\r\n\r\n\r\n","description":"","footnote":"\r\n- وكالت بايد از روى واقع و صحت باشد نه به اسباب چينى شما به حضرت و الا تلگراف كنيد از محبت شما ممنون شدم ولى وكالت را قبول نمىكنم اگر مردم راضى باشند و شما هم مايل باشيد برادرم شمس الحكماء را وكيل كنيد كه هم براى خدمت به ملت خوب است و هم زبان خارجه ميداند و هم ضمنا ديدنى از من بكند ، ص 205 « در تلاش آزادى » تأليف دكتر باستانى پاريزى\r\n","page_name":" 6 ","page_number":46},
  {"content":"\r\n\r\nممانعت كرده لهذا برگشته از راه تخت بر بريها رفته كه از در خانه ظل السلطان و انجمن آذربايجان عبور كند محاذى انجمن آذربايجان كه رسيده قزاقها ممانعت كرده‌اند اتباع آقا با آنها درشتى نموده‌اند از انجمن آذربايجان كمك خواسته بودند آنها هم به طرف قزاقها شليك كرده‌اند و جنگ از اين‌جا شروع شده و ديگر نميدانم بكچا رسيده .\r\nاطلاعات شمس الحكما تا همين‌جا بود و چون مدتى گذشت و صداى توپ و تفنگ بلند نشد يقين كرديم مطلب ختم شده بناگاه صداى غرش توپ فضاى شهر را پر كرد و متواليا مثل تگرگ باريدن گرفت و اين حالت تا سه ساعت بغروب مانده امتداد يافت و جنگ از يكساعت از آفتاب گذشته تا سه ساعت بغروب مانده و چون ماه آخر بهار و ايام جوزا بود بنابراين ميتوانم بگويم ده ساعت طول كشيد و دو ساعت يا كمتر مدت متاركه را كه از آنموضوع كم كنيم هشت ساعت مدت محاربه بطور تخمين خواهد شد .\r\nبعد از انقطاع صداى توپ اخبار ميدان جنك منتشر شد و بعضى از آشنايان هم نزد ما آمدند و ما را خبردار كردند و بر دهشت و وحشت ما افزودند و اگرچه از صبح در كمال اضطراب بوديم ولى حالا موضوع اضطراب ما تغيير كرده يعنى - تاكنون از وقوع جنگ و خونريزى و اتلاف نفوس وحشت داشتيم حالا ديگر بر جان و مال خودمان ميترسيم بعضى از دوستان نادان هم بعوض آنكه ما را تسليت دهند بيشتر ميترسانند در اين بين مستشار ديوان كرمانى به آنجا آمد و اين شخص معاون معتضد ديوان رئيس نظميه بوده مقدم او را خيلى غنيمت ميشمرديم چه يقين داشتيم اگر خبرى باشد او ميداند لهذا از او پرسيديم آيا در باره ما دو نفر چيزى شنيده و خيالى دارند يا خير ؟ جواب داد تا حالا كه خبرى نبوده حالا ميروم تحقيق ميكنم و اگر خبرى باشد فورا بشما راپورت مىدهم و به همين خيال برخاست و رفت\r\n\r\n","description":"","footnote":"","page_name":" 7 ","page_number":47},
  {"content":"\r\n\r\nو ما هم در انتظار خبر او مانديم مقارن مغرب آدم مستشار آمد و محرمانه در گوش ناظم الاسلام گفت از قراريكه من تحقيق كرده‌ام در خيال گرفتارى شما و مجد الاسلام هم هستند البته پنهان شويد ، مخصوصا مجد الاسلام خيلى در مخاطره است ناظم الاسلام با نهايت وحشت برگشت و اين شرح را اظهار كرد و اسباب و اضطراب بنده و شمس هم شد بلكه طاقت نياورده همين تفصيل را بزنش هم گفت ضعيفه يكطرف بملاحظه حفظ اثاث البيتش كه مبادا بيايند و خانه‌اش را غارت كنند مضطرب بلكه ديوانه شد و مكشوف الوجه آمد در اطاقيكه ما بوديم با حالت گريه و زارى اصرار كرد كه زودتر برخيزيد و فرار كنيد و هيچ مهلت نداد كه قدرى فكر بكنيم و راهى براى فرار بدست بياوريم از قضا در همين حالت برادرش هم وارد شد و وقايع آن روز را با هزار قسم اغراق مخلوط كرده نقل كرد و حتى آنكه ميگفت الآن در همين كوچه جمعى قزاق و ژاندارم در كمين شما هستند .\r\n\r\nتغيير منزل\r\nبعد از استماع اين اخبار هولناك حالت ماها به كلى تغير كرده و بيچاره شديم شمس الحكما از ما دو نفر زيادتر ميترسيد ضعيفه هم گريه و بىقرارى ميكرد بالاخره من قدرى عجله كردم و گفتم رفقا از نشستن و گريه كردن و لرزيدن هيچ مفرى ظاهر نخواهد شد بايد فكرى كرد كه على العجالة از خانه بيرون برويم و از قراريكه اين شخص ميگويد از در حياط نميشود خارج شد بايد از راه بام بكوچه ديگر فرار كنيم و چون من در اين محله كسى را نميشناسم خوب است عيال شما برود از همسايه‌ها خواهش كند كه بما راه بدهند تا فرار كنيم ، عيال ناظم رفت بالاى بام و با همسايه‌ها مذاكره كرد يك خانواده بسيار نجيب در همسايگى آنها بودند صاحب خانه موسى خان پسر مرحوم حاجى ايلخانى عيالش دختر\r\n\r\n","description":"","footnote":"","page_name":" 8 ","page_number":48},
  {"content":"\r\n\r\nشاهزاده معز الدوله و زن و شوهر هر دو در نهايت نجابت و اعلى درجه انسانيت بودند و همين كه از حالت ماها مستحضر شدند بدون مضايقه و ترديد با كمال منت قبول كردند كه هم راه بما بدهند و هم پناه همين كه اين خبر را بما رسانيدند ديگر معطل نشده روانه شديم ولى وقتى كه به بالاى بام رسيديم ديدم تمام زنهاى همسايه كه در آن فصل شبها بالاى بام خانه ميخوابيدند در آن حوالى هستند و همه ماها را ديدند و مطلب و مقصد ما را فهميدند اين بود كه چون به خانه موسى خان رسيديم مصلحت خودمان و صاحب خانه را در توقف آنجا نديديم بعلاوه آن خانه بيرونى نداشت و مجبور بوديم كه در يك اطاق مسدود آنها بمانيم و با شدت گرما ممكن نبود بعلاوه چون تمام زنهاى اطراف آن خانه ما را ديده بودند احتمال داديم كه اگر بطلب ما بيايند ، ممكن است بعضى از آن زنها يا بعضى اطفال كه ما را ديده‌اند بروز بدهند و هم ما گرفتار شويم و هم صاحب خانه به زحمت ، بيافتد ، لذا به خيال افتاديم كه از آنجا بجاى ديگر پناه ببريم .\r\n\r\nمنزل جديد\r\nشروع كرديم بفكر و مشورت كه بكجا برويم و آيا كسى هست كه ما را پناه بدهد يا نه در اين ضمن شاهزاده حسنعلى ميرزا برادر عيال صاحب خانه وارد شد و از كيفيت مستحضر گرديد اين شاهزاده جوان با فتوت ابدا با بنده آشنائى نداشت ولى با ناظم الاسلام آشنا بود همين كه ما را به آن حالت ديد و اضطراب ما و صاحب خانه را فهيمد ، هم براى حفظ ماها و هم براى آسايش خيال همشيره و همشيره زادگانش ، اينطور مصلحت انديشيد كه ما را از آن خانه بيرون ببرد و به خانه مختص خودش كه در محله سر آب وزير واقع است ، و ميگفت :\r\n« آن خانه متعلق ببرادر من بوده كه حالا چند روز است در خدمت امير اعظم بفرنگ رفته و فعلا خالى است فقط در طرف اندرونى آنخانه يك زن\r\n\r\n","description":"","footnote":"","page_name":" 9 ","page_number":49},
  {"content":"\r\n\r\nو شوهر با دو طفل منزل دارند كه شوهر روزها مشغول حمالى است و ضعيفه رخت‌شوئى مىكند و من از هرجهت اطمينان از آنها دارم كه ابدا شما را نخواهند شناخت و بتحقيق هم نخواهند پرداخت همينقدر من ميگويم ميهمان از ده برايم رسيده است »\r\nبارى چون از سيماى شاهزاده آثار فتوت مردانگى ظاهر بود بدون ترديد پذيرفتيم ولى گفتم با لباس حركت ما قدرى دشوارى دارد و شايد مأمورين ما را ديده بشناسد و بگيرند بهتر اين است كه تغير لباس بدهم شاهزاده دو سه دست لباس از صاحب‌خانه گرفت و با كلاه ماهوت ما را به شكل نوكر باب و كسبه ساخت ، آنوقت متوكلا على اللّه از آنجا با شاهزاده بيرون آمديم تقريبا سه ساعت از شب رفته بود و در طى معابر همه‌جا دستجات سرباز و قزاق و ژاندارم ديديم كه مشغول گردش بودند ولى بفضل خداوند و اثر نيت يك شاهزاده ابدا كسى متعرض ماها ، نشد تا آنكه از خيابان دروازه قزوين عبور كرده از طرف خيابان امير جنگ بخيابان جنت و گلشن رفته و از آنجا بكوچه و خيابان مغز السلطان در سمت خيابان بلورسازى داخل شده به خانه معهود وارد شديم ، آن خانه در كوچه‌اى واقع شده كه خيلى كم از آنجا عبور ميشد يعنى معبر عمومى نيست و در آن موقع از شب هيچ‌كسى در آنكوچه نبود فقط يك دكان بقالى در جنب همان خانه باز بود و شاهزاده طورى در زد و ما را داخل كرد كه شخص بقال هم ما را نديد ، بعد ورود به خانه قدرى آرام شديم و شاهزاده بشخصه رفت بازار و براى ما تهيه شام كرد و مختصر شامى صرف كرده خوابيديم و آن شب را بهزار زحمت بصبح كرديم صبح برخاسته چائى تهيه كرده خورديم و برادرزن ناظم را براى تحصيل اخبار بيرون فرستاديم و براى ظهر برگشت و خبر كشته شدن حاجى ملك و جهانگير خان را آورد و ما تمام روز را در يك سرداب بسر برديم .\r\n\r\nغارت خانه ظهير الدوله\r\nطرف عصر صداى توپ بلند شد شاهزاده را براى تحصيل خبر روانه كرديم\r\n\r\n","description":"","footnote":"","page_name":" 10 ","page_number":50},
  {"content":"\r\n\r\nبعد از يكى دو ساعت برگشت و خبر آورد كه خانه ظهير الدوله را بتوپ بسته‌اند و ميگويند چندين خانه ديگر را هم بتوپ خواهند بست معلوم است استماع اين گونه اخبار احداث چه حالت ناگوارى در ما مىكند ولى ناچار خودارى ميكنيم و تا شب صبر كرديم شبانه برادرزن ناظم را فرستاديم از خانه‌هاى ما خبرى بياورد كه آيا كسى بسراغ ماها رفته يا خير مراجعت كرد و خبر داد كه كسى سراغ ماها نرفته است اين خبر قدرى ما را مطمئن كرد و به خيال چاره افتاديم و چندين نفر از دوستانرا در نظر آورديم كه بفرستيم آنها را به آنجا بياورند ولى برادرزن ناظم خيلى تنبل و تن‌پرور بود و طفره ميزد بالاخره راهى نزديك‌تر فكر كرديم و او را فرستاديم كه برود و از خيابان جنت و گلشن در خانه مشير الملك وزير و حاجى ميرزا شارق منشى او را بياورد و دو كلمه هم مختصر به او نوشتم بيچاره به مجرد اطلاع برخاسته و آمد و بعد از قدرى فكر آخرين تدبير بنده اين شد كه رقعه‌اى به حضرت آقاى « نظام السلطنه » و رقعه‌اى هم به همان مضمون بآقاى « سعد الدوله » بنويسم و ميرزا شارق برساند حاصل مضمون آنكه :\r\n\r\nنامه به نظام السلطنه\r\nماها در آن دوره خيانتى نكرده‌ايم كه امروز در زحمت باشيم استدعا ميكنيم بخاك‌پاى مبارك عرض كنيد و دستخط امان براى ما صادر فرمايند و آن هردو رقعه را كه من مسوده كرده بودم ميرزا شارق نوشت و به او حالى كردم كه آقاى نظام السلطنه در اميرآباد بالاى چشمه تشريف دارند و ترتيب رسانيدن عريضه اين استكه برود حسن‌آباد ( آميرزا حسن ) كه از اجزاء خود من بود تمام مراسلات بنده را او بآقاى نظام السلطنه مىرساند و از او خواهش مينمايد كه سوار مخصوص از اجزاء خودشان باميرآباد بفرستد تا پاكت را رسانيده جواب\r\n\r\n","description":"","footnote":"","page_name":" 11 ","page_number":51},
  {"content":"\r\n\r\nبياورد اما رقعه سعد الدوله را كه او هم در زركنده متحصن بسفارت هولند بود اينطور دستورالعمل دادم كه برود دبير نظام منشى ايشانرا پيدا كند و دو كلمه هم به خود دبير نظام نوشتم كه فورا اين رقعه را ببرد زركنده جواب گرفته بياورد بارى شبانه حاجى ميرزا شارق رفت بمنزلش و صبح على الطلوع به طرف حسن‌آباد رفته آقا ميرزا حسن را پيدا كرد و رقعه را رسانيد او هم فورا رفته باعتماد السلطان داد اعتماد هم از خوش‌فطرتى و دوستى كه با بنده داشت و بعلاوه مراتب و داد اربابش را با بنده خوب ميدانست فورا با سوار مخصوص باميرآباد فرستاد آن رقعه ديگر را هم به همان قسم كه دستورالعمل داده بودم در خانه آقاى سعد الدوله بدبير نظام رسانيد و دبير نظام هم جوابى به بنده نوشت و اطمينان داد كه تا شب جواب ميرسانم و فعلا روانه زركنده شد و وعده كرد كه اول مغرب بيايد به منزل ميرزا شارق و براهنمائى او نزد ما بيايد قريب به ظهر شارق برگشت و جوابها را رسانيد و تا يك اندازه آسوده‌خاطر شديم آنوقت شارق را به خانه خودم فرستادم رفت و سلامتى مرا به آنها اطلاع داد و از سلامتى آنها هم براى بنده بشارت آورد ولى ميگفت حضرات مشغول نقل و تحويل بودند كه از اين خانه بجاى ديگر بروند و شرح اين قضيه را هم در ضمن خواهم نوشت مجملا شارق تا عصرى نزد ما بود طرف عصر رفت حسن‌آباد كه از ميرزا حسن جواب آقاى نظام السلطنه را مطالبه كند و بعد بيايد و منتظر دبير نظام شود نيمساعت از شب گذشته شارق با دبير نظام آمدند جواب هردو را هم آوردند اما جواب آقاى نظام السلطنه و صورت دستخط از قرارى است كه خلاصه آن ذيلا درج مىشود :\r\n\r\nنامه نظام السلطه به شاه\r\nبعد از عنوان صاحب عريضه جوف جناب مجد الاسلام كرمانى است كه امروز در فضل و ادب نظير ندارد و هميشه صلح‌طلب بوده و انصافا از آثار قلم\r\n\r\n","description":"","footnote":"","page_name":" 12 ","page_number":52},
  {"content":"\r\n\r\nاو خدمات شايان بدولت و ملت ايران ظاهر شده و هيچ‌وجه مقتضى نيست بچنين شخص خيرخواهى صدمهء وارد شود خواهش ميكنم عين رقعه ايشانرا به خاك پاى معدلت همايونى برسانيد و دستخط امنيت براى ايشان و رفيق ايشان ناظم الاسلام صادر فرمايند كه بآسودگى مشغول دعاگوئى ذات اقدس همايونى باشند و چون جناب مجد الاسلام بر ذمه من حق احسانى بزرگ دارد خواهش دارم امروز قرض مرا ادا فرمائيد  أَمَّنْ يُجِيبُ الْمُضْطَرَّ إِذا دَعاهُ وَ يَكْشِفُ السُّوءَ »  در حاشيه همان رقعه اعليحضرت همايونى دستخط فرموده بودند .\r\n\r\nپاسخ شاه به نظام السلطنه\r\n« جناب نظام السلطنه چند روز است شما را نديده‌ام احوال شما چطور است در خصوص مجد الاسلام و ناظم الاسلام نوشته بوديد اين هردو نفر هميشه حق‌گو و خدمتگزار بوده‌اند ايشان را مطمئن نمائيد و امروز عفو عمومى داده‌ام انشاء اللّه بعد از اين همه‌كس راحت خواهد بود »\r\nاما جواب آقاى سعد الدوله بتوسط دبير نظام شرحى به خود بنده نوشته بودند و اطمينان داده بودند كه بهيچ‌وجه شما و ناظم الاسلام خطر نداريد و رقعه‌اى هم بامير جنگ نوشته بودند كه شما قرار داديد هركس را من معرفى كنم به بىگناهى متعرض آنها نشويد و از طرف جنابان مجد الاسلام و ناظم الاسلام من كمال اطمينان را دارم كه هميشه دولتخواه بوده‌اند و اگر در اين اواخر بعضى مقالات با حدت در نداى وطن ملاحظه فرموده‌ايد من يقين دارم از راه التجا بوده است و بهرحال من شفاعت ميكنم و يقين دارم بندگان اقدس اعلى قبول خواهند فرمود و لاسيما در صورتى كه خود شما مساعدت خواهيد فرمود . اين رقعه را قرار شده بود فردا صبح دبير نظام ببرد باغ شاه و دستخط صادر نمايد ولى بعد از صدور دستخط بتوسط آقاى نظام السلطنه ديگر ما را احتياجى به آن نبود ولى بعد از مقدارى مذاكره و مشاوره مصلحت چنين ديديم كه او هم برود و رقعه را برساند و حكمى از خود\r\n\r\n","description":"","footnote":"","page_name":" 13 ","page_number":53},
  {"content":"\r\n\r\nامير جنك صادر نمايد لهذا دبير نظام را بمنزلش فرستاديم و قرار شد فردا صبح جمعه بدربار برود .\r\n\r\nآزادى\r\nاما خود بنده ديگر طاقت نياوردم آنجا بمانم لهذا با رفقا وداع كرده همراه ميرزا شارق به منزل جناب مشير الممالك رفتيم و آن شب را آنجا مانده فردا صبح به طرف خانه خودم رفتم در حالتى كه نميدانم اهل‌بيت من كجا رفته‌اند و چرا به اين عجله از خانه ملكى كه تازه فروخته بوديم مهاجرت كرده‌اند همينقدر شارق ميگفت در حوالى سيد نصر الدين خانه اجاره كرده‌اند ، بارى رفتم به آن محله و تا قريب ظهر گردش و تفحص كردم تا در كوچه « كردبچها » آن خانه را پيدا كردم ، وقتى كه وارد خانه شدم حالت زن و بچه را طورى ديدم كه ابدا نميتوانم بيان كنم ، خداوند نصيب احدى نفرمايد ، كه چنين روزها را به بيند و خلاصه احوال آنها آنكه ، بعد از حدوث حادثه 23 شخص تنباكوفروشى كه خانه بنده را خريده بود و در بيرونى منزل داشت و قرار بود چندى در همان طرف باشد تا من منزلى براى خودم تهيه كنم آنوقت اندرونى را هم تخليه نمايم آن روز را بر كسان من خيلى سخت گرفته كه فورا خانه را تخليه كنيد كه خيال دارند بيايند اينخانه را بتوپ به بندند و مال شما و ما هردو غارت مىشود ، عيال من اول اعتنائى به اين حرف نكرده ولى صاحب‌خانه تدبيرى ديگر نموده و آدمهاى معين دربار همسايه ما را بجزئى تعارفى برانگيخته كه بيايند اهل خانه ما را بترسانند آنها هم يكىيكى آمده و هركدام بكلماتى آنها را تهديد كرده‌اند .\r\n\r\nفرار سعيد خان\r\nسعيد خان آدم منهم كه صبح 23 او را فرستاديم برود از مجلس خبرى بياورد تا چهار شنبه 24 ابدا پيدا نشده و اهل خانه ما خيال ميكرده‌اند كه او هم كشته يا گرفتار\r\n\r\n","description":"","footnote":"","page_name":" 14 ","page_number":54},
  {"content":"\r\n\r\nشده و از اين جهت خيلى متأسف بوده‌اند ظهر چهارشنبه غفلتا پيدا مىشود و با كمال شتاب و اضطراب ميگويد مبلغى بابت مواجب طلب دارم زود به من بدهيد تا اسباب هايم را برداشته از اين خانه بروم و من ديگر نوكرى شما را نخواهم كرد اين عنوان سعيد خان در چنين موقعى بر اضطراب بيچاره‌ها افزوده و يقين كردند صاحب خانه راست ميگويد لهذا از ترس جان خود يك نفر زن غريب كه ابدا كوچه‌هاى طهرانرا هم نميشناسد ناچار شده از خانه بيرون رفته با ميرزا محمد پسر چهارده ساله من در اطراف محلات شهر گردش كرده‌اند تا ظهر پنجشنبه خانه‌اى در سيد نصر الدين پيدا كرده و ماهى دوازده تومان اجاره نموده‌اند و فورا حمال آورده‌اند كه اسبابهاى خانه را حمل كنند و چون سعيد خان هم آنها را رها كرده و وجهى گرفته و رفته بود .\r\n\r\nاسبابهايم را دزديدند\r\nنوكر ما منحصر بيك نفر « رضا قلى » بود كه همراه بارها ميرفته است و در بين راه با حمالها اسباب‌ها را دزديده‌اند و يا بقول خودشان سربازها برده‌اند بهرحال مبلغى هم از اسباب‌هاى ما را بباد داده‌اند حالا كه روز جمعه است هنوز درست اسباب را به اين خانه نياورده‌اند ، بنده كه رسيدم و حالت وحشت آنها را ديدم بيشتر متأثر شدم و از نانجيبى مردم متعجب شدم كه من خانه‌اى را كه خودم دو سال قبل دوهزار و پانصد تومان خريدارى كرده‌ام برحسب خواهش و التماس و اصرار اين مشترى نانجيب بدوهزار تومان به او دادم حالا اين شخص اينطور بر كسان من سخت گرفته و مبالغى آنها را ترسانيده و چقدر ضرر بما زده واقعا از كم ظرفى اين مردم هرچه بنويسم كم است .\r\nهمينقدر در فضيلت اين ملت كفايت مىكند كه همان اشخاصيكه تا ديروز به زمين بهارستان سجده ميكرده‌اند به مجرد آنكه توپ بمجلس بسته\r\n\r\n","description":"","footnote":"","page_name":" 15 ","page_number":55},
  {"content":"\r\n\r\nشد همانها رفته و اسبابهاى مجلس را غارت كردند حتى آنكه كاشيهاى عمارات را هم كندند كه شرح آن را خواهم نوشت ، پس هيچ‌جاى عجب نيست كه نسبت به عيال من هم اينقدر صدمه بزنند بارى آن روز را در خانه ماندم و رفته رفته از همسايگان آن خانه مستفسر شدم ، معلوم شد مقابل خانه ما خانه آقا سيد صادق روضه‌خوان است كه از اجزاى آقاى جناب شيخ فضل إله و با او مهاجر حضرت عبد العظيم بوده و بسيار آدم مستبدى است خيال بنده از همسايگى او خيلى پريشان شد و يقين كردم اگر دوباره انقلابى بشود من و اسبابم شكار مخصوص آقاى بزرگوار خواهيم شد لهذا به خيال افتادم زودتر از آن محله بروم بنابراين گفتم بقيه اسبابها را از آن خانه نياورد تا منزلى ديگر پيدا كنم و به همين جهت فرداى آن روز درشگه گرفته بزركنده بملاقات سعد الدوله رفتم يك شب مانده بر گشتم و با سعد الدوله مشورت كردم كه چكنم در طهران بمانم يا به طرفى ديگر بروم سعد الدوله اينطور رأى داد كه چون بيش آمد امور اين مملكت بهيچ‌وجه معلوم نيست لهذا حركت از طهران موافق وقت نيست : توقف در طهران هم براى شما اسباب مخاطره است براى آنكه امثال شما در دربار دشمن زياد داريد و حالا متصل در مقام اين هستند كه بهانه‌اى بدست بياورند شما هم اختيار زبان خود را نداريد ناچار يكوقتى كلمه‌اى ميگوئيد كه اسباب رنجش خاطر اولياء دولت مىشود فورا همانرا راپورت ميدهند و هزار كلمه هم بر يك كلمه شما ميافزايند و شما را به زحمت مياندازند . بنابراين من اينطور مصلحت ميدانم كه اين ايام تابستانرا بيائيد شميران و بيكارى را غنيمت بشماريد و از گرماى طهران و انقلابات زمان راحت شويد و منهم بالا هستم روزها باهم بسر ميبريم و رفع تنهائى از منهم خواهد شد .\r\n\r\nاقامت در شميران\r\nاين رأى سعد الدوله را پسنديدم و پذيرفتم و به شهر برگشته فرستادم اسباب اداره‌ام را به خانه بياورند كه كرايه محل اداره را كه ماهى هشت تومان بود از\r\n\r\n","description":"","footnote":"","page_name":" 16 ","page_number":56},
  {"content":"\r\n\r\nگردن خودم بردارم صاحب محل رحيم خان خوراك‌پز طمع به تمام اسباب ما كرده بود و راضى نميشد اين اسباب از آنجا بيرون بيايند و قبل از او هم ميرزا محمد حسين اصفهانى كه در جلد اول اين كتاب اسمى از او نوشته شده و تا امروز از طرف بنده مدير الجمال و محرر محاكمات است و بواسطه آنكه منزلى نداشت كليد اداره را شبها از ميرزا حسن ميگرفته كه آنجا بخواهد يك مقدار از فرش كه لازم داشته برده خود رحيم خان هم دو مرتبه ديگر در غياب مادر را باز كرده و هرچه بنظرش خوب آمده برده بقيه را هم ميل ندارد بما بدهد ، بارى بهزار زحمت خودم رفتم و او را متقاعد كردم كه مانع از حمل اسباب نشود ولى باز بعد از رفتن من يك اندازه از اسباب متفرقه را جلو گرفته نداد و معلوم است منهم امروز زورم به او نميرسد كه به قوت عدالت اموال خود را از او استرداد نمايم ، لهذا چشم پوشيدم اين هم بالاى آنهاى ديگر ، مجملا اعضاى خودم را احضار كردم و بهركدام حقوق پس‌افتاده آنها را پرداختم و حاجى غلامرضا تاجر اصفهانى را هم ديدم و راضى كردم كه يك اطاق در خانه خودش بما بدهد كه اسباب زيادى خودم را آنجا امانت بگذارم و دو مرتبه برگشتم بشميران و منزلى تهيه كرده دو دست خانه متصل به يكديگر را در چهل تومان اجاره نمودم و دو سه شب هم منزل جناب سعد الدوله ماندم بعد از تهيه منزل به شهر بر گشتم و اهل‌بيت خودم را با درشگه و اسباب و اثاث البيت را با قاطر حمل نموده آمدم بشميران و اجاره‌خانه سيد نصر الدين را هم دو مقابل دادم و الآن در تجريش هستم و امسال چندان كسى از مردم طهران شميران نيامده و اينجا هم امنيت و آزادى ندارد از يكطرف قزاق و قره‌سوران احاطه كرده‌اند از طرفى خفيه‌نويسهاى بىغيرت بىشرف بطورى عرصه را تنگ كرده‌اند كه انسان جرئت ندارد با يك نفر دوست صميمى خود چند كلمه حرف بزند ، بنابراين چاره من فعلا منحصر است باينكه تمام دوره شبانه‌روز را در خانه بمانم و هرقدر كتاب خواندنى داشتم خواندم\r\n\r\n","description":"","footnote":"","page_name":" 17 ","page_number":57},
  {"content":"\r\n\r\nحتى تاريخ قاجاريه را از ناسخ التواريخ كه سرتا پا دروغ و مزخرف است دو مرتبه از اول تا آخر مطالعه كرده‌ام حالا ديگر صرف بيكار شده‌ام و بقدرى از بىكارى دلتنك هستم كه اگر خودم را به نوشتن اين تاريخ مشغول نكنم حتما مريض خواهم شد و احتمال هم مىدهم همين جزوه‌ها اسباب زحمت و گرفتارى من بشود ولى متوكلا على اللّه مينويسم هرچه مقدر شده خواهد شد و از خداوند توفيق ميخواهم كه با كمال بىطرفى اصول وقايع را با فلسفه تاريخ در اينجا مسوده نمايم .\r\nاين كتاب مشتمل است بر سه فصل .\r\nفصل اول - در فلسفه تاريخى و تحقيق از جهات واقعيه كه اسباب انحطاط مجلس شدند .\r\nفصل دوم - در ذكر ظواهر وقايع و اصول مطالب و حوادث اتفاقيه\r\nفصل سوم - در خاتمه امر و آنچه بعد از حادثه 23 [ جمادى الاولى 1326 ه قمرى 
  ] واقع شد .\r\nمخفى نماند كه اين مجلد و جلد دوم تقريبا تاريخ ايام مشروطيت است و ربطى بشرح حال خود من و مسافرتم بكلات و غيره ندارد ، از اين جهت اين دو جلد را مفروز از سفرنامه كرده ولى چون مطالب سفرنامه تقريبا مقدمه ، و مطالب اين دو جزو نتيجه است لهذا اين دو جزو را ضميمه آن دو جزو قرار دادم .\r\n\r\n","description":"","footnote":"","page_name":" 18 ","page_number":58},
  {"content":"\r\n\r\n\r\nفصل اول در جهات واقعيه انحطاط مجلس\r\nدر فلسفه ثابت شده كه هميشه آخر تابع اول است ، چنان كه نتيجه ، متفرع بر مقدمات و آن هم در منطق مسلم است كه نتيجه تابع اخرى مقدمتين است ، پس هر امرى كه اولش صحيح باشد آخرش هم صحيح خواهد بود ، و هكذا عكس او كه اگر اولش غلط باشد حتما آخرش هم غلط خواهد شد ، اما صحت در اول هر امر آن است كه به ترتيب طبيعى باشد چه به حكم عقل و ضرورت طبيعت براى هركارى ترتيبى صحيح مقرر است چنان كه براى هرخانه‌اى درى .\r\n و ادخلو البيوت من ابوابها * ليس البر ان تدخلو البيوت من ظهورها \r\nدر امثال فارسى است :\r\n خشت اول چون نهد معمار كج * ميرود تا گنبد دوار كج \r\nو به حكم تجربه هر عاقلى ميداند كه اگر در كارى از ابتدا به ترتيب صحيح وارد نشود آن كار بطور حتم ختم بخير نخواهد شد ، خواجه طوسى « * » رحمت اللّه عليه در مناجاتش ميفرمايد « همه‌كس از آخر ميترسد ولى من از اول ميترسم » راست و درست هم فرموده است چرا كه خير و شر آخر متفرع بر خير و\r\n\r\n\r\n","description":"","footnote":"\r\n( * ) ظاهرا خواجه عبد اللّه انصارى مىباشد\r\n","page_name":" 19 ","page_number":59},
  {"content":"\r\n\r\nشر اول است اگر اول صحيح و خير باشد البته آخر هم صحيح و خير خواهد بود و الا فلا ، چنان كه همه متمدنين بر سوء خاتمه و عاقبت وخيمه مجلس ملى ايران متأسفند .\r\nاما من از ابتدا شروع او متأسف بودم ، چرا كه ميديدم اساس را غلط وضع كرده‌اند و يقين داشتم بوضعى نامطلوب ختم خواهد شد ، توضيح آنكه انجام تمام امور عالم به ترتيب طبيعى متوقف بر سه مقدمه است كه بايد يكى بعد از ديگرى پيدا شود تا از حصول مقصود اميدوارى حاصل گردد ، اول خواستن ، دوم دانستن سوم توانستن و بعضى در اين مقام اقتصاد بر دو مقدمه كرده‌اند ، يعنى فقط علم و قدرت را مناط دانسته‌اند و خواستن را هم فرع دانستن ميدانند ، چرا كه تا علم نباشد كسى مطلوبيت مقصود را نداند اراده نميكند اما فى الجمله اشتباه كرده‌اند خواستن يعنى اراده و اراده غير از عزم است و عزم محتاج است بعلم تفضيلى ، اما اراده محتاج است بعلم اجمالى فقط و منافاتى با يكديگر ندارند ، شخصى كه ميخواهد خانه بسازد اول بايد خانه و مسكن بخواهد ، بعبارة اخرى فقط خود را محتاج به تحصيل مسكن بداند بعد ترتيب تحصيل و شرايط بناى خانه را كاملا بداند بعد از آن قدرت بر بناى آن داشته باشد و ممكن است انسان خانه بخواهد و هم بداند ولى نتواند ، بهرحال خواه مرجع خواستن هم دانستن باشد و دو مقدمه محسوب شوند و يا چنانچه عقيده ما است مفروز از يكديگر باشند و سه مقدمه شمرده شود يا در ترتيب آنها بحث نشود چنان كه بسيارى از محققين فلاسفه اينطور گفته‌اند كه اول دانستن است بعد خواستن بعد توانستن چه اگر نداند نخواهد ، ولى ممكن است بداند و نخواهد ولى حق همان است كه ما گفتيم ، زيرا كه خواستن نفس احتياج است و دانستن توجه باحتياج و علم بلوازم رفع آن و توانستن اقدام در تهيه لوازم و شروع بعمليات و هريك از اين قول صحيح\r\n\r\n","description":"","footnote":"","page_name":" 20 ","page_number":60},
  {"content":"\r\n\r\nباشد ، در موضوع مطلب ما تفاوت نميكند از اين جهت ما هم باختصارش كوشيديم و انعقاد مجلس ملى ايران خارج از اين ترتيب عقلى طبيعى شد .\r\n\r\nخواسته‌هاى مردم\r\nتوضيح آنكه مردم ايران وقتى مشروطه گرفتند كه از هزار نفر يك نفر معنى مشروطه را نميدانست و هرگز خودش را محتاج به دانستن معنى مشروطه نديده بود ، كه در مقام تحصيل آن برآيد و بالاخره نه ميدانستند نه ميخواستند يا بالعكس نه ميخواستند نه ميدانستند و مسلم است كسى كه نه بخواهد و نه بداند نميتواند .\r\nاما شرح و توضيح مطلب در جلد اول و دوم مفصلا نگاشته شد و خلاصه‌اش آنكه جمعى براى عزل عين الدوله و جماعتى براى عزل « مسيو نوز » بعضى براى وصول قبوض خزينه كه از مشير السلطنه در دست داشتند ، و بعضى ديگر بخيالات ديگر بلوائى كردند عين الدوله هم ندانسته فشارى سخت به آنها داد و جماعتى از علماء مملكت را تبعيد نمود هواخواهان آنها و ساير مردم براى انجام مقاصد مكنونه خود بسفارت رفتند ، سفارت از توسط در امور جزئيه مختلفه آنها امتناع نمود و خارج از وظايف خودش دانست كه در امور داخله آن هم مسائل جزئيه مداخله نمايد و صريحا بمتحصنين گفت : « مداخله در اين مطالب خارج از تكاليف من است ولى اگر بتوانيد يك مقصد عمومى اتخاذ بكنيد شايد من بتوانم اقدام نمايم » متحصنين مبهوت بودند كه چه مسلكى پيدا كنند كه عموميت داشته باشد ، چند نفرى امثال بنده كه از سابق در اين نقشه كار ميكرديم و در حضرت عبد العظيم مقصد خود را بعنوان « تأسيس عدالتخانه » بآقايان حالى كرديم در اين موقع عنوان مجلس ملى را بمردم ياد دادند و اينطور حالى كردند كه اگر مجلس ملى داشته باشيد تمام مقاصد مختلفه در طى آن اصلاح مىشود ، صرافها يقين كردند\r\n\r\n","description":"","footnote":"","page_name":" 21 ","page_number":61},
  {"content":"\r\n\r\nكه بگرفتن مشروطه وجه قبوضشان از مشير السلطنه « * » وصول مىشود هواخواهان آقايان يقين كردند بعد از مشروطه شدن دولت ، آقايان محترما برميگردند ، هواخواهان اتابك مطمئن شدند كه به مجرد مشروطيت عين الدوله منفصل و اتابك ماضى خواهد آمد و هكذا ديگران بحصول مقاصد خود مطمئن شدند ، لهذا به كلمه واحده داد تمدن در دادند و نداى وامشروطيا بفلك اطلس رسانيدند در حالتى كه در همان وقت كه همه يك زبان مشروطه ميخواستند در دلشان هركدام يك مطلبى غير از مطلب رفيقشان اراده ميكردند و ميخواستند ، بلى فقط كسبه بازار طهران با كمال بى طرفى و بىغرضى آزادى و امنيت ميخواستند .\r\n\r\nعنوان مشروطيت\r\nاز ميان سى كرور جمعيت ايران فقط در طهران اين عنوان شد و در تمام\r\n\r\n\r\n","description":"","footnote":"\r\n( * ) ميرزا احمد خان منشى باشى در سال 1259 ق ( 1222 ش ) در آمل مازندران پا بعرصه وجود گذاشت ، هنوز طفل بود كه بهمراه پدرش « مشير نظام » به تبريز مهاجرت نمود . ميرزا احمد خان در اواسط سال 1297 ه قمرى بجاى ميرزا رضا هديق الدوله نورى بوزارت و پيشكارى مظفر الدين ميرزا منصوب گرديد .\r\nو در سال 1300 قمرى به مشير السلطنه ملقب گشت و در سال 1314 ه قمرى كه وزارت خزانه از كارهاى سپهپد منتزع گشت مشير السلطنه بوزارت خزانه منصوب و سالها در اين سمت باقى بود ميرزا احمد خان چهار بار به نخست وزيرى رسيد و پس از توپ بستن مجلس شوراى ملى و پس از استعفاى نظام السلطنه در 12 ربيع الثانى 1326 بزمامدارى برگزيده شد و دلياخوف را نيز به سمت حكومت نظامى تهران انتخاب نمود .\r\nپس از فتح تهران و خلع محمد عليشاه مشير السلطنه بسفارت عثمانى پناهنده گرديد ، و گويا با پرداخت يكصد هزار تومان تأمين گرفته و آزاد گرديد در سال 1329 ه ق به او سوء قصد شد برادرزاده‌اش بقتل رسيد و خودش نيز زخمى گرديد\r\nميرزا احمد خان پس از اين حادثه مدتها به حال انزوا بسر مىبرد تا اينكه در 18 ربيع الاول 1337 ق پس از يك كسالت ممتد درگذشت و در قم كنار آرامگاه همسرش بهجة لسلطنه ( دختر ميرزا عباسخان قوام الدوله ) به خاك سپرده شد .\r\nاز مشير السلطنه فرزندى باقى نماند ولى موقوفات او هنوز پاى برجاست\r\n","page_name":" 22 ","page_number":62},
  {"content":"\r\n\r\nجهت تهران فقط ده « * » هزار نفر بسفارت رفتند و از ميان آن ده هزار نفر فقط ده نفر بودند كه واقعا مشروطه‌خواه بودند و ميدانستند چه ميخواهند ولى ضعف نفس و مزاج شاه مرحوم وسوق پولتيك انگلستان و اينكه مدتى بود از نفوذ آنها كاسته و بر نفوذ روسها افزوده شده بود مخصوصا بعد از قرضه متواليا ايران از روس و تقدم آنها در ايران بر انگلستان ، هميشه منتظر بودند كه يك موقعى بدست بياورند و گم شده خود را پيدا كنند و نفوذ خود را از روسها جلو بياندازند و توجه عمومى ملت را در مقابل توجه دولت بروسها بخودشان جلب نمايند و حقيقتا هم همين قسم شد و نفوذى فوق العاده تحصيل كردند و سفارت انگليس در طهران و قونسولخانه‌هاى انگليس در ساير بلدان سجده‌گاه مردم ايران شد « * * »\r\n\r\nنفع انگلستان از مشروطيت ايران\r\nبعلاوه اگر مشروطيت ايران رونقى كامل ميپذيرفت براى انگلستان بيشتر از خود مردم ايران مفيد بود چرا كه منتهى مقصود انگلستان حفظ هندوستان است و حفظ هندوستان ممكن نخواهد شد مگر وقتى كه مطمئن شوند كه كه ايرانيها بروس‌ها راه نميدهند و راه ندادن ايرانيان هم ممكن متصور\r\n\r\n\r\n","description":"","footnote":"\r\n( * ) در اول اگست شماره پناهندگان سفارت انگليس بنا باحصاء روزنامه تايمز به 13 هزار نفر بالغ و چند روز ديگر در همان روزنامه به 16 هزار كس رسيده بود گرچه اين آثار مبالغه‌آميز نبود ولى باحتمال قوى 12 يا 14 هزار نفر بحقيقت نزديك‌تر است ص 122 تاريخ انقلاب ايران تاليف ادوارد برون\r\n( * * ) از كوانت‌دان به سرادوار كمرى\r\nشماره 234 تلگرافى تهران 6 سپتامبر 1906 بقرار اطلاع سفارت روسيه سخت بفعاليت افتاده تا شاه را وادار سازد كه اساس مشروطيت را كه اخيرا به علت اعطاء شده است برهم بزند گفته مىشود علل اين رفتار روسها اين است كه حيثيت و اعتبار انگلستان در ايران با پناهنده شدن مردم در سفارت اعليحضرت پادشاهى بيش از حد بالا رفته و همچنين بيم آن را دارند كه اگر مجلس نمايندگان در اينجا تشكيل شود دشواريهائى در قفقاز پديد خواهد آمد .\r\nص 108 كتاب تاريخ استقرار مشروطيت در ايران - حسن معاصر\r\n","page_name":" 23 ","page_number":63},
  {"content":"\r\n\r\nنخواهد شد مگر به دو طريق ، يكى آنكه ايران هم مثل مصر و افغانستان رسما در تحت تصرف و نظر خودشان باشد ، ديگر آنكه اگر از اين يكى مأيوس شوند خود ايران داراى يك قوه نافذه باشد كه مقهور روسها نشود و چون اولى با اين نفوذ فوق العاده روسها در ايران خاصه در شمال آن براى انگليسها محال است و هرقدر زحمت بكشند به اطراف خراسان و آذربايجان و سواحل بحر خزر نميتوانند دست‌اندازى كنند و نفوذ در خليج فارس و ايالت كرمان و تصرف در نصف بلوچستان فقط راه روسها را از درياى فارس و صحراى سيستان مسدود تواند كرد ولى جلو عبور آنها را از صحراى گرگان و دشت اترك بهيچ‌وجه نمىتوانند به بندند و توضيح اين مطلب را در جلد اول در ذكر اهميت كلات مفصلا نگاشته‌ايم و تكرار نخواهيم كرد بنابر اينكه انگليسها از طريق اول بواسطه قوت رقيب مأيوس بودند خواستند از طريق دوم هندوستان را از حمله روسها محافظت كنند اين بود كه بمشروطه شدن دولت ايران باميد آنكه شايد باعث ترقى ايران و استقلال آن شود راضى شدند و اگر درست دقت كنيد نكته وقوع معاهده بين روس و انگليس « * » را از همين‌جا به خوبى ميفهميد يعنى بعد از آنكه\r\n\r\n\r\n","description":"","footnote":"\r\n( * ) زياده از دو سال تمام است كه مسئله اتحاد روس و انگليس در ممالك آسيا موضوع بحث و محل مذاكره دوائر پولتيكى و جرايد سياسى است . يعنى از وقتى كه روس در جنگ شرح اقصى آن شكست فاحش را خورد و از طرف شرق الاقصى يكباره نااميد و مأيوس شد و ضمن العقد دانست كه اين نيرنگ و گرفتارى در منيچوريا و چين برايش فراهم آورده و اكنون دست تنها با بحران مالى نميتواند مشغول كار شود صلاح و صرفه خود را در اتحاد با انگلستان ديد .\r\nروزنامه حبل المتين شماره 113 سه‌شنبه غره شعبان 1325 متن معاهده روس و انگليس 1907 روس و انگليس كه در پطرزبورغ پايتخت روسيه به امضاء رسيد .\r\n« نظر باينكه دولتين روس و انگليس متفقا متعهدند كه انتگريته  Integrite \r\n-\r\n","page_name":" 24 ","page_number":64},
  {"content":"\r\n\r\nدر ايران مجلس منعقد شد و مشروطه محكم شده نتيجهء اول منظور انگليسها بود حاصل نشد ، بلكه بواسطه جهالت وكلاى ملت ، امور داخله و خارجه آن قرين كمال اختلال گرديد و از ميان آن همه اختلال اشكالى تازه براى روس و انگليس توليد و فراهم آمد و رقيبى تازه و حريفى پرزور پيدا كردند .\r\n\r\n\r\n","description":"","footnote":"\r\n- ( تماميت ) و استقلال ايران را مراعات نمايند و محض اينكه صميما مايل بحفظ نظم در تمام نقاط اين مملكت و ترقى صلح‌آميز ميباشند و مايلند كه براى ساير ملل بالسويه حقوق تجارتى و صناعى هميشه برقرار بوده باشد ، و چون هريك از دولتين مذكورتين بملاحظه ترتيب جغرافيائى و اكونومى ( اقتصادى ) اهتمام بخصوص در حفظ امنيت و نظم بعضى ايالات متصله و يا مجاوره ايران بسرحد روس از يكطرف و بسرحد افغانستان و بلوچستان از طرفى ديگر دارند . براى احتراز از هرگونه علل و احداث حدوث اختلاف نسبت به مصالح خودشان در ايالات سابق الذكر ايران ؛ بموجب مدلول فصول ذيل با يكديگر اتفاق نمودند .\r\nفصل اول - دولت انگليس متعهد مىشود كه در آن طرف خطى كه از قصر شيرين از راه اصفهان و يزد و خاخ ؟ بنقطه‌اى از سرحد ايران منتهى و سرحد روس و افغانستان را تقاطع مينمايد براى خود يا كمك برعاياى خود يا معاونت باتباع دولت ديگر در صدد تحصيل هيچگونه امتياز پلتيكى يا تجارتى از قبيل امتيازات راههاى آهن و ساير راهها و بانكها و تلگرافها و حمل‌ونقل و بيمه و غيره برنيايد و نيز دولت انگليس متعهد است كه وجها من الوجوه به هيچ وسيله در اوقاتى كه دولت روس بمقام معاونت بمطالبه اين قبيل امتيازات در نواحى مزبوره برمىآيد ابدا ضديت ننمايد . مسلم است كه اماكن مذكوره در فوق جزء نواحى است كه در آنها دولت انگليس متعهد است كه در مقام تحصيل امتيازات مذكوره فوق برنيايد .\r\nفصل دوم - دولت روس هم متعهد است كه از آنطرف خطى كه از سرحد افغانستان از راه قازيك و بيرجند و كرمان رفته به بندرعباس منتهى مىشود . براى خود يا كمك باتباع خود يا معاونت برعاياى دول ديگر درصدد تحصيل هيچگونه امتيازات پليتكى يا\r\n","page_name":" 25 ","page_number":65},
  {"content":"\r\n\r\n\r\nدست‌اندازى عثمانيها بسرحدات ايران\r\nيعنى پولتيك دولت آلمان در ايران بجولان افتاد و از دو راه قدم به خاك ايران گذاشت اول آنكه عثمانى بر حدود آذربايجان تاخت و بعضى از بلاد سر حد را بمحاصره انداخت و چون دولت ايران استعدادى نداشت كه بمدافعه برخيزد و عثمانيها را بقوه قهريه از خاك ايران بيرون كنند لهذا از در مسالمت داخل شده و هرچه تعدى و تخطى از افسران عثمانى ديدند نسبت آن را بعشاير متمرد سرحدى دادند و مراوده دوستانه خود را با عثمانى قطع نكردند و بىطرفى او را در آن وقايع\r\n\r\n\r\n","description":"","footnote":"\r\nتجارتى از قبيل امتياز راههاى آهن و ساير راهها و بانك‌ها و تلگرافها و حمل‌ونقل و بيمه و غيره برنيايد و نيز دولت روس متعهد است كه وجها من الوجوه به هيچ وسيله در اوقاتى كه دولت انگليس در مقام كمك به مطالبه اين قبيل امتيازات در نواحى مزبوره بر مىآيد ضديت ننمايد ، و مسلم است كه اماكن مذكوره در فوق جزو نواحى است كه در آنها دولت روس متعهد است كه در مقام تحصيل امتيازات مذكوره در فوق نيايد .\r\nفصل سوم - دولت روس متعهد مىشود كه بدون اينكه قبلا با دولت انگليس مشاوره و تفهيمى شده باشد ، بهيچگونه امتيازى كه برعاياى انگليسى در نواحى ايران واقعه فيما بين خطوط مذكوره در فصل اول و دوم داده شود ، ضديتى نكند ، دولت انگليس نيز به همين نحو در باب امتيازاتى كه برعاياى روسى در همان نواحى ايران داده مىشود متعهد است تمام امتيازات موجوده حاليه در نواحى مذكوره در فصل اول و دوم هم به حال خود برقرار خواهد بود .\r\nفصل چهارم - مسلم است كه عايدات تمام گمركات ايران باستثناى گمركات فارس و خليج فارس . يعنى عايداتى كه بضمانت وجه اصل و منافع قروض دولت ايران از بانك استقراضى روس تا تاريخ امضاى اين قرارداد حاليه داده شده ، براى همان منظور كما فى السابق برقرار خواهد بود و نيز مسلم است كه عايدات گمركات ايران در فارس و خليج فارس و هم‌چنين عايدات عمل صيد ماهى سواحل ايران در درياى خزر و هم‌چنين عايدات پست و تلگراف براى اداى قروض دولت ايران از بانك شاهنشاهى كه تا تاريخ امضاء ان قرارداد حاليه داده شده است كما فى السابق برقرار خواهد بود .\r\n","page_name":" 26 ","page_number":66},
  {"content":"\r\n\r\nتسليم نمودند و اگر هم يكى دو مرتبه رسما بيرق عثمانى را در ميان عشاير ديدند تا توانستند منكر شدند و بعد از آنكه فرمانفرما مكرر تلگراف كرد كه محمد فاضل پاشا فريق رسما به من نوشته كه ساوجبلاغ را تخليه كنم و اسناد رسمى از او بدست آورد از طرفى بفرمانفرما حكم كردند كه ساوجبلاغ را تخليه كنند و از طرفى دست بدامان سفير روس و انگليس شدند « 1 » آنها بملاحظه آنكه عاقبت اين مشاجره منتهى بمداخله آلمان مىشود در آينده گرفتار او ميشوند به عثمانى سخت گرفتند تا آنكه او را مجبور كردند كه تا يكدرجه دست از تصرف ظاهرى بردارد اما نتوانستند مانع از اقدامات باطنيه و تحريكات او نسبت بعشاير سرحدى شوند و بهرحال مداخله عثمانى خبر از مداخله آلمان ميداد و اگر ايران ميخواست بقوه\r\n\r\n\r\n","description":"","footnote":"\r\nفصل پنجم - در صورت عدم ترتيب اداى وجه اصل با پرداخت منافع قروض ايران از بانك استقراضى و بانك شاهنشاهى تا تاريخ امضاى اين قرارداد ، و در صورتى كه براى دولت روس لازم شود در محال عايداتى كه براى مرتب رسيدن قروض از بانك استقراضى رهن شده و آن محال در نواحى مذكور در فصل دوم اين قرارداد واقعند . كنترلى بگذارد و نيز در صورتى كه براى دولت انگليس لازم شود در محال عايداتى كه براى مرتب رسيدن قروض از بانك شاهنشاهى رهن شده و محال مزبوره در نواحى مذكوره در فصل اول اين قرارداد واقعند . كنترلى بگذارد . دولتين انگليس و روس متعهد هستند كه قبلا دوستانه با يكديگر مشورت نموده متفقا قرار اقدام برقرارى اين كنترل را بدهند و از تمام مداخلاتى كه بر خلاف اصول و اساس اين قرارداد حاليه است احتراز جويند - نيكلسن - ايزولسكى » .\r\n( 1 ) پس از كشته شدن اتابك : سعد الدوله كابينه دولت را تشكيل داد ولى دولت او دوام نيافت و كمى بعد ( 18 رمضان ) كابينه‌اى برياست وزرايى ناصر الملك تشكيل گرديد كه كسانى چون ميرزا حسن خان مشير الدوله ( وزير امور خارجه ) و صنيع الدوله و مؤتمن الملك پيرنيا و مستوفى الممالك در آن عضويت داشتند و مورد اعتماد و احترام مجلس و آزاديخواهان بودند ، اما اين دولت نيز بيش از شش يا هفت هفته بر سر كار نماند .\r\n","page_name":" 27 ","page_number":67},
  {"content":"\r\n\r\nعسكريه مانع از تخطيات عثمانى شود ناچار بايستى بمال و رجال از روسها استمداد كنند و برحسب معاهده روسها مجبور بودند همراهى كنند و بعد از آنكه روس با ايران همراهى ميكرد آلمان هم حق پيدا ميكرد كه با عثمانى همراهى كند در آن موقع جنگ روس و آلمان كه سالها است سياسيون دنيا را بانتظار گذاشته حتما شروع ميشد و شايد منتهى بجنگ بزرگ دنيا ميگرديد .\r\n\r\n\r\n","description":"","footnote":"\r\nدر خلال اين احوال سپاه عثمانى وارد خاك آذربايجان شده و قسمتى از نواحى شمال غربى و غرب اين ايالت را از سلماس شاهپور كنونى ) تا مراغه اشغال نموده به طرف برادوست و ترگور و مرگور پيش مىآمدند . تركمانان ساكن نواحى اشغال شده بوسيله روسها براههاى كاروانى خراسان دستبرد ميزدند و بغارت و چپاول اموال و هتك ناموس و كشتن مردم سر راه خود سرگرم بودند ، در فارس و كرمان نيز آشوبهايى برپا شده بود\r\nمحتشم السلطنه كه از جانب دولت مأمور بود با فرمانده نيروهاى عثمانى تماس بگيرد و او را به تخليه خاك ايران وادارد نتوانست در مدت مقرر مأموريت خود را انجام بدهد و مدت‌ها در راه تهران - رضائيه ماند : چنين به نظر ميآيد كه بين محمد عليشاه و سلطان عبد الحميد سلطان عثمانى محرمانه پيام‌هايى رد و بدل شده بود زيرا دولت و شاه به هيچ اقدام مثبتى براى راندن نيروهاى متجاوز عثمانى از خاك ايران متشبث نشدند شايد اصولا علت تجاوز نيروى عثمانى بآذربايجان مبارزه با آزاديخواهان و مشروطه طلبان بوده زيرا در استانبول پايتخت عثمانى دسته‌اى از آزديخواهان ترك سازمانى بنام « اتفاق و ترقى » تشكيل داده بودند و اين همان گروهى است كه مقدمات انقلاب مشروطه و تغيير رژيم عثمانى را فراهم ساخت . هنگام تجاوز نيروى عثمانى به آذربايجان سران كميته مركزى اتفاق و ترقى كه از خاك عثمانى گريخته و در پاريس بسر ميبردند بعنوان هم‌دردى با آزاديخواهان ايران و نيز بنام همسايگى و هم‌جوارى پيام‌هاى محبت‌آميزى براى دار الشورا و انجمن تبريز فرستادند و حتى در نبرد مجاهدين تبريز و خوى با نيروهاى اعزامى محمد عليشاه بعضى از اعضاء كميته مزبور دوش بدوش مجاهدين ايران وارد مبارزه شدند .\r\nچون سياستمداران انگليس و روسيه دريافتند كه تجاوز نيروى عثمانى بايران بتحريك دولت آلمان بوده است در طهران و استانبول بفعاليت سياسى پرداختند و سر\r\n","page_name":" 28 ","page_number":68},
  {"content":"\r\n\r\n\r\nنفوذ آلمان در ايران\r\nطريقه دوم كه آلمانها براى تحصيل نفوذ خود پيش گرفتند تأسيس مدرسه و بانك در ايران بود وكلاى مجلس برخى از اصول پولتيك به كلى بىخبر بودند و بعضى از آنها كه پولتيك‌دان بودند بملاحظه ارتباط شخصى كه با آلمانها داشتند نفوذ آنها را طالب شدند از اين جهت با كمال عجله مقاصد آلمانها را امضاء و تصويب كردند و اين كار بيشتر اسباب رنجش روسها و يأس انگليسها شد اين بود كه آن هردو را مجبور نمود كه ميان خودشان در باب ايران قرارى بگذارند و از رقابت قديمى صرفنظر كنند و قواى خود را متحد نموده جلو رقيب تازه را محكم به‌بندند لهذا دولت فرانسه پا بميان گذاشته و آن هر دو را دعوت باتحاد نمود و بالاخرة اتحاد ثلاثه منعقد شد روس و انگليس و فرانسه در مقابل عثمانى و آلمان و اطريش اتحاد كردند و مملكت ايران مال المصالحه اين اتحاد واقع شد و ميان روس و انگليس به ظاهر تقسيم تجارتى و در حقيقت تقسيم پولتيكى شد و همين است جزاى ملتى كه نتوانند امور خود را اداره كنند .\r\nشرح معاهده و فصول آن را و اقداماتى كه ايرانيان در جلوگيرى از آن كردند در اين كتاب مفصل خواهد آمد .\r\n\r\n\r\n","description":"","footnote":"\r\nانجام با وارد كردن فشار بر دولت و سلطان عثمانى از تصادم بين نيروهاى ايران و عثمانى جلوگيرى كردند و وزير امور خارجه ايران به مجلس شوراى ملى گزارش داد كه در نتيجه كوشش وزارت خارجه و ميانجيگرى روس و انگليس قرار شد كه نيروهاى عثمانى خاك ايران را ترك كنند و اختلاف مرزى دو دولت بوسيله كميسيونى مركب از نمايندگان ايران و عثمانى و روس و انگليس حل شود . بار ديگر حاجى محتشم السلطنه با هيئتى براى شركت در كمسيون سرحدى عازم آذربايجان شد اما نمايندگان عثمانى در كمسيون شركت نكردند و اين كشاكش سياسى و مرزى تا سال 1329 هجرى قمرى ادامه يافت و نيروهاى عثمانى نيز در نوار مرزى ايران از حدود سلماس ناساوجبلاغ ( شاهين دژ ) باقى ماندند »\r\n","page_name":" 29 ","page_number":69},
  {"content":"\r\n\r\nحاصل آنكه انگليسها از اول مايل بودند كه ايران مشروطه و مستقل شود لهذا كمال مساعدت را كردند اما خود ايرانيها چون از اول نميدانستند و نمى خواستند ، نتوانستند اين‌بار بزرگ را به منزل برسانند و به همين دليل در تمام موارد كج رفته و خشت كج گذاشتند ، تا بالاخره بنتيجه كج‌كارى خودشان رسيدند و سوء عاقبت غلطكاريهاى خود را به چشم نااميدى ديدند .\r\nاين بود خلاصه جهت واقعيه انحطاط مجلس ملى ايران و بر اين اصل فروعى مترتب است كه ما به مهم‌ترين آنها اشاره خواهيم كرد راه غلط بودن آنها را نشان داده سپس بذكر ظواهر تاريخى ميپردازيم .\r\n\r\nانتخاب وكيل\r\nاولين اقدامى كه در تأسيس پارلمان در همه‌جا لازم است انتخاب وكلا است و انتخاب وكلاى يك ملت البته بايد در تحت قواعد صحيحه باشد كه مناسبت با طبايع ملت و عادات مملكت داشته باشند و طورى بايد انتخاب صورت بگيرد كه اسباب اتحاد كلمه تمام نفوس باشد نه آنكه اسباب تفرق ميان مردم كنند و سياسيون اروپا زياده از يك قرن است در اين باب امتحانات نموده و چندين مرتبه اصول و قواعد انتخابات را تغيير و تبديل داده‌اند تا آنكه امروز بهترين اصولرا اتخاذ نموده‌اند ولى نظام‌نامه انتخابات در ايران به وضع غريبى نوشته شد كه شباهت به هيچ‌يك از نظام‌نامه‌هاى دول مشروطه نداشت مثلا امروز در تمام دنيا رسم اين است كه انتخاب را از روى تعداد نفوس ميكنند و هر صد هزار نفر يا شصت هزار نفر يا كمتر يا بيشتر حق انتخاب يك نفر وكيل دارند و حكمت عمده اين ترتيب اين است كه وكلا تمام از طرف تمام ملت انتخاب مى شوند و هيچ‌كدام خود را مخصوص بطبقه مخصوصى نميشناسند يا منسوب به شهر و\r\n\r\n","description":"","footnote":"","page_name":" 30 ","page_number":70},
  {"content":"\r\n\r\nناحيه‌اى نميدانند و ضمنا تعداد نفوس مملكت هم معلوم مىشود و تمام افراد ملت را هواخواه مجلس قرار ميدهند اما در ايران انتخاب را از روى طبقات انتخاب و مقرر كردند و به ترتيب اضافى انتخاب كردند يعنى ملت طهران را به چند طبقه منقسم كردند : شاهزادگان قاجاريه - علماء و طلاب - مالكين و زارعين اعيان و اشراف - تجار - بزازان - آهنگران - كتابفروشان - مسكران - اطبا چلوپزان - بنايان - آجرپزان - حماميها - دلاكها - آشپزها - كوره‌پزها - حمالها - نانواها - بقالها - كبابىها - توتون‌فروشها - عطارها - حلبىسازها و امثال آنها ، اما در ولايات فقط شش طبقه قرار دادند : شاهزادگان و قاجاريه - علماء و طلاب - اعيان و اشراف - ملاكين و فلاحين - تجار - اصناف\r\nنتيجه اين ترتيب بسيار غلط اين شد كه شهر كوچكى مثل طهران شصت و دو نفر وكيل پيدا كرد و ايالت وسيعى مثل آذربايجان دوازده نفر و ايالت فارس كرمان و خراسان شش نفر و خود اين اختلاف باعث تفرقه كليه اهالى شد بعلاوه ابدا اسمى از ايليات برده نشده و با آنكه يك مشت ملت ايران چادرنشين و ايليات هستند به كلى محروم ماندند و يكى از اعضاء رئيسه ملت از ابتدا قطع شد بعلاوه اغلب از دهات به كلى بىحق شدند و انتخاب مخصوص بشهرها شد مثلا شش نفر وكيل از كرمان بطهران آمد در حالتى كه هيجده بلوك معتبره كرمان از انتخاب آنها بىخبر بودند و آنها را ابدا نميشناختند و اين شش نفر را فقط مردم شهر كرمان آن هم رؤساى هر طبقه آن انتخاب نموده بودند .\r\nبلوچستان - رفسنجان - سيرجان - نرماشير - جيرفت - گرمسير - بردسير - ساردو - بزنجان - زرند و كوهبان و امثال آنها با تمام توابع و اهالى و سكنه مزارع متعلقه بهريك از آنها بىحق و بىاطلاع ماندند ، نه تنها در بلاد بعيده اين طور شد بلكه مزارع و قصبات قريبه بپاى تخت هم مشمول اين بىاعتنائى شدند\r\n\r\n","description":"","footnote":"","page_name":" 31 ","page_number":71},
  {"content":"\r\n\r\nچنان كه اهالى خار و ورامين و شهريار و ساوه و زرند و غيره ابدا اجازه انتخاب نيافتند و مختصرا انتخاب منحصر شد بمردم شهرى ، و در ميان آنها هم فقط رؤساى صاحب رأى بودند نه تمام افراد ، چنان كه هر وكيلى از هر شهرى آمد اعتبارنامه‌اش را از دويست نفر الى 50 نفر مهر كرده بودند و روى هم رفته هر وكيلى را صد نفر انتخاب نموده بودند و فرضا خيلى ترقى كنيم و بقيد اغراق و مسامحه فرض كنيم كه هر وكيلى را هزار نفر انتخاب نموده باشند تا آنكه اغلبيت صد نفرى از ميان هزار رأى بيكى رسيده باشد ، باز مجموع انتخاب كنندگان در تمام ايران بيكصد و بيست هزار نفر بالغ مىشود ، در حالتى كه جمعيت ايران از سى كرور الى 40 كرور است و بديهى است كسانى كه در انتخاب كردن شركت نداشته‌اند مقيد بحمايت مجلس نخواهند بود و خود را پاى بست اطاعت اوامر وكلا نخواهند دانست چه آن اشخاصى كه يا حقيقتا مقيد به اين كار بوده‌اند كه در مقام انتخاب و رأى دادن برنيامده‌اند و آنكه بيكى از جهات مرقومه از اين حق محروم شده‌اند شق ثالثى ندارد بنابر اول مسلم است كسى كه با داشتن حق ، امتناع از انتخاب بنمايد مشروطه‌خواه نخواهد بود و بنابر ثانى معلوم است كسى را كه از چنين حق عمومى محروم سازند و اعتنائى به او نكنند اگر دشمن مجلس نباشد دوست و هواخواهش حتما نخواهد شد ، مجملا انتخاب طبقاتى علاوه از آنكه بسيارى از افراد ملت را رنجانيد ما بين خود وكلا هم احداث نفاق نمود و تشكيل پار ؟ ؟ هاى مختلفه را باعث شد ، بواسطه آنكه هر وكيلى كه از هر شهرى ميآمد همش مصروف اين بود كه بهم شهريهاى خودش خدمتى بنمايد و هميشه مترصد اين بود كه در مجلس از شهر خودش مذاكره نمايد و بخرج همشهريها و متوكلين خودش بدهد كه من دائما در فكر شما هستم .\r\n\r\n","description":"","footnote":"","page_name":" 32 ","page_number":72},
  {"content":"\r\n\r\n\r\nمذاكرات مجلس\r\nهرگز فراموش نميكنم روزى بود كه در مجلس مذاكره از امتيازات بانك آلمان بود و سفارت آلمان خيلى سخت گرفته بود كه در ظرف بيست و چهار ساعت تكليف بانك آلمان را دولت معين كند و دولت هم اين مطلب را رجوع بمجلس كرده بود و مجلس را بانهايت عجله و اصرار اين موضوع را مطرح و مورد مذاكره قرار داده و جدا مشغول مذاكره و مشاوره بودند ، در اين ميانه وكيل كرمان اجازه نطق خواسته و خيلى هم اصرار كرد تا اجازه تحصيل كرد و بنده خيلى اميدوار بودم كه هم شهرى من يك مطلب پولتيكى بيان خواهد كرد كه اسباب سرافرازى ما كرمانىها باشد ، لهذا سر تا پا گوش شدم و حاصل نطق مشار اليه اين بود كه « امسال در اطراف كرمان بارندگى كاملى نشده لهذا جنس گران است بايد فكرى براى مردم كرمان كرد » وكيلى ديگر از هم شهريهاى بنده در روز ديگر كه اتابك مرحوم فرمانفرما را بمجلس آورده بود كه قرار كار او را بدهند تا بآذربايجان برود و مجلس اهميت فوق العاده داشت و مذاكره از تعديات عشاير سرحدى بود . وزير امور خارجه توضيحات ميداد و عدم رضايت دولت عثمانى را در تعديات عشاير نقل و اثبات مينمود ، بعضى از وكلا گريه مى كردند و ظلم عشاير را نسبت باهالى اروميه بيان مينمودند و فرمانفرما بهيجان آمده ميگفت :\r\n« من به اين سفر نميروم كه حكومت كنم بلكه ميروم جان خودم را نثار ملت كنم و اگر تمام ماها بلكه تمام ملت ايران كشته شوند ممكن نيست يك وجب از خاك ايران را بدول مجاوره بدهيم . »\r\n\r\nكرمان از دست رفت\r\nيك مرتبه وكيل احمق كرمان از جا برخاسته با كمال جوش و خروش\r\n\r\n","description":"","footnote":"","page_name":" 33 ","page_number":73},
  {"content":"\r\n\r\nبدون اجازه ، شروع بنطق ، كرد كه چرا مجلس اين همه در باره آذربايجان اهتمام دارد و وقعى به كارهاى كرمان نميگذارد ! ؟ پرسيدند مگر كرمان چه شده ! ؟\r\nجواب داد : كرمان از دست رفت تمام مردم از اعضاء مجلس و وزراء و تماشاجيان مات و مبهوت شدند كه آيا چه حادثه بر كرمان روى داده كه از دست رفته و از ناطق توضيح خواستند جواب داد :\r\n« تاكنون كرمان در اداره حضرت و الا فرمانفرما بوده و شاهزاده نصرة الدوله بنيابت پدرش حكومت ميكرده . اما حالا كه فرمانفرما بآذربايجان ميروند از حكومت كرمان استعفا داده‌اند لهذا كرمان از دست رفت »\r\nصداى خنده از تمام حاضرين بلند شد بيچاره فرمانفرما بقدرى خجالت كشيد كه حالت حرف زدن براى او باقى نماند .\r\nروزى ديگر كه مجلس با حضور وزرا در خصوص امتيازات بانك ملى مباحثه ميكرد يك مرتبه سيد ابراهيم « * » از سادات اخوى فرياد كشيد « مسلمانان فكرى براى گوشت بكنيد كه چند روز است گران شده « رئيس مجلس باكمال ملايمت به او گفت : حالا موقع اين مذاكره نيست در موقع خود آن مطلب را مذاكره خواهيم كرد . سيد در نهايت تغير برآشفت و گفت :\r\n« من نميتوانم بموكلين خودم خيانت كنم و راضى شوم چهار يكى صد دينار بر قيمت گوشت افزوده شود و من ساكت بنشينم البته بايد امروز قرار اين كار داده شود »\r\nباز رئيس مجلس جواب داد آقاجان ما حالا مطالب واجب‌تر داريم .\r\n\r\nبنده ساوه و امتياز روده\r\nاستاد حسن پنجعلى وكيل بناها گفت كدام كار لازم‌تر و بالاتر از اين است\r\n\r\n\r\n","description":"","footnote":"\r\n( * ) سيد ابراهيم اخوى تهرانى فرزند سيد جواد اخوى نماينده صنف ( بزاز حرير فروش ) از تهران .\r\n","page_name":" 34 ","page_number":74},
  {"content":"\r\n\r\nكه من حاضرم بند ساوه را بهتر از اولش به بندم ! ؟ وكيل همدان گفت : در خصوص امتياز روده آخر رأى مجلس بر چه قرار گرفته ؟ ! وكيل اصفهان از جا برخاسته آمد وسط مجلس ايستاد و گفت تا ظل السلطان از اصفهان معزول نشود كار مجلس پيشرفت نخواهد كرد ! ! وكيل شيراز هم شرحى از قوام الملك شكايت كرد و اغلب اوقات حالت مجلس همين قسم بود و هركس روزنامه مجلس را خوانده باشد تصديق مىكند كه هر روزه وضع مذاكرات وكلا از اين قرار بوده و بيچاره چند نفر وكلاى عالم ميسوختند و قدرت نفس كشيدن نداشتند ، مكرر اتفاق افتاد كه سعد الدوله يك مطالب بزرگ اساسى عنوان ميكرد كه ابدا به گوش وكلاى ديگر نخورده بود از قبيل لزوم انحصار وزراء در عدد معين و مسئوليت وزرا در مجلس و امثال اين مطالب ، اما در بين آنكه سعد الدوله مسلسل نطق ميكرد حاجى محمد تقى شاهرودى كه غير از تقلب در تجارت درس ديگر نخوانده ، يك حرف پوچى ميزد و حواس سعد الدوله را متفرق ميكرد . نتيجه اين گونه حركات وحشيانه وكلاى جاهل مجلس اين شد كه چند نفر وكيل دانشمند ناچار از استعفا شده يا آنكه در مجلس بسكوت ميگذرانيدند و بر فرض آنكه نطقى ميكردند قهرا اقليت آراء به طرف آنها بوده و هيچ وقت وجود آنها منشأ اثر صحيح نميتوانست باشد .\r\nيك عنوان ديگر هم پيش‌آمد كه به كلى اساس مجلس را مختل كرد و اگرچه على الظاهر بر قدرت مجلسيان افزود ولى در باطن استقلال مجلس را ختم كرد و از آن تاريخ ببعد مجلس تابع خيالات چند نفر مغرض جاهل شد .\r\nتوضيح آنكه در قانون اساسى باصرار ملت آذربايجان اجازه تشكيل انجمن در ولايات و ايالات « * » تصريح شد و اصل اين مطلب در ظاهر بسيار صحيح و متين\r\n\r\n\r\n","description":"","footnote":"\r\n( * ) قانون انجمن ايالتى و ولايتى مشتمل بر 122 ماده در تاريخ 8 خرداد 1286 ش مطابق با ربيع الثانى 1325 ق بتصويب رسيد .\r\n","page_name":" 35 ","page_number":75},
  {"content":"\r\n\r\nبود ولى متأسفانه وكلاى جاهل ندانسته اساس آن را فاسد كردند و در اينمقام چندين خبط بزرگ كردند كه ما به بعضى از آنها اشاره مينمائيم .\r\n\r\nانجمن‌هاى ايالات و ولايات\r\nاولا در تشكيل انجمن‌هاى رسمى دچار اشكالات شدند و چون جاهل و مغرور بودند نتوانستند آن اشكالات را بقوه علم و اطلاع از پيش بردارند ، لهذا ناچار تسليم شدند ملاحظه حال ولايات از حيث اهميت جغرافى و پولتيكى ابدا نكردند ، بلكه فقط ملاحظه از كثرت سكنه آن نمودند و بعضى را ولايت خواندند و بعضى را ايالت و در ايالت تشكيل انجمن بزرگى باسم انجمن ايالتى اجازه دادند و در ولايات انجمن كوچكترى باسم انجمن ولايتى و در بسيارى از شهرها كه تابع ايالات شمرده شدند فقط انجمن بلديه اجازه دادند ، ايران را منحصر به چهار ايالت كردند و چند ولايت ايالات اربعه ، خراسان - آذربايجان - فارس - كرمان - ولايات كرمانشاهان - بروجرد - اصفهان - يزد - عراق - استرآباد - مازندران - كردستان - رشت - قزوين و بوشهر .\r\nمعيارى كه براى تميز ايالت از ولايت معين كردند به كلى غير كافى بلكه قانون غير از اين بود كه بر طبق آن عمل كردند چنان كه تعريف ايالت را اينطور نوشته‌اند كه ايالت عبارت است از جائى كه يك مركز فرمانفرمانشين داشته باشد و چند محل حاكم‌نشين از اين قانون اينطور استفاده مىشود كه اصفهان هم ايالت است چرا كه يك نفر فرمانفرما در مركز حكمرانى مينمايد و چندين شهر حاكم‌نشين دارد از قبيل خوانسار - گلپايگان - محلات - اردستان - قمشه و غيره و رشت هم ايالت محسوب مىشود چرا كه مركز گيلانات شهر رشت است كه فرمانفرما نشينند و انزلى و طوالش و كما و امثال آنها حكومت‌نشين محسوب مىشود و هكذا مازندران ، چرا كه توابع معتبر از قبيل نور كچور - آمل . سارى -\r\n\r\n","description":"","footnote":"","page_name":" 36 ","page_number":76},
  {"content":"\r\n\r\nهزار جريب و امثال آنها دارد توابع رشت را ابدا نميتوانيم از توابع كرمان كمتر و كوچكتر بشماريم ، نهايت خاك كرمان طولانىتر است و خاك رشت آبادتر ، بم كرمان كه بزرگترين بلوك كرمان است هرگز در اهميت مركزى مثل انزلى نيست و هكذا رفسنجان كرمان هيچ وقت اهميت پولتيكى بندر عباس را ندارد بندر لنگه و محمره [ خرمشهر 
  ] و ساير بنادر را به كلى از حق انجمن ولايتى محروم كردند و به آنها اجازه تشكيل انجمن بلدى دادند چنانچه انزلى و طوالش را هم از نظر مرحمت انداختند و هرچه مردم رشت داد و فرياد زدند كه رشت ايالت است نه ولايت بخرج وكلاى بىاطلاع نرفت و به اين عنوان بسيارى از بلاد ايران بىانجمن ماندند و قهرا از مجلس و وكلا دلتنگ شده رنجيدند و حال آنكه در همان ايام كه اينمسئله مطرح بحث مجلسيان بود اين بنده مكرر بر مكرر لوايح مفيده نوشته و راه‌حل اين معما را به آنها نشان دادم و حاصل مرقومات بنده و مندرجات « نداى وطن » در اينمرحله اين بود كه ايرانرا بر چند ايالت تقسيم نمائيد و در تمام مراكز ايالات انجمن ايالتى منعقد كنند و در شهرهاى تابعه آن ايالت اعم از بزرگ و كوچك انجمنى داير سازند و در تمام ايالات و ولايات انجمن بلدى حتى در قصبات هم انجمن بلدى لازم است ، چرا كه انجمن بلدى فقط ميتواند كوچه‌ها را جاروب بكند ، و شبها چراغ در معابر بگذارد ، و تا يك درجه در حفظ صحت عمومى سعى نمايد نه آنكه بامور مملكتى و ماليه و عدليه نظارت داشته باشد و ترتيب صحيح از اين قرار است :\r\n\r\nايالات و ولايات\r\nكرمان يك ايالت : بم ، بلوچستان ، رفسنجان ، سيرجان ، نرماشير ، بزنجان گرمسير ، بردسير ، و غيره و غيره تمام ولايت محسوب مىشود و در مركز كه شهر كرمان است انجمن بزرگ ايالتى تشكيل مىشود و در توابع انجمن ولايتى ،\r\n\r\n","description":"","footnote":"","page_name":" 37 ","page_number":77},
  {"content":"\r\n\r\nمختصر ، خراسان يك ايالت ، تربت ، طبس ، بيرجند ، سيستان و تون و جام و سبزوار جوين كلات و دره‌گز ، نيشابور . شاهرود و بسطام و غيره تمام ولايت شمرده مىشود .\r\nآذربايجان يك ايالت و خوى و سلماس و اروميه و ميان دوآب و ساوجبلاغ و اردبيل و آستارا و خلخال و غيره تمام ولايت شمرده ميشوند ، طهران ، يك ايالت شمرده شود و قزوين و سمنان و دامغان و خار ورامين و زنجان و شهريار وووو ولايات تابعه او محسوب مىشود ، عراق ايالت باشد و شهر اصفهان مركز و يزد و نائين و اردكان و اردستان و كاشان و خوانسار و گلپايگان و سلطان‌آباد و دولت آباد و محلات و خمين و كمره و فريدن و غيره ولايات تابعه او تعيين شود و مركز و خرم‌آباد فعلى و سيلاخور از توابع محسوب شوند كرمانشاهان يك ايالت و مركز شهر كرمانشاهان و همدان و تويسركان و كردستان تا حدود قصر شيرين از ولايات تابعه او شمرده شوند طبرستان يك ايالت و مركز شهر رشت و سارى و بارفروش و بندر جز و نور و كجور و آمل و طوالش و استرآباد و غيره و غيره از ولايات تابعه و صاحب آن انجمن ولايتى مقرر مىگردد ، در فارس يك ايالت ولار و سبعه و جهرم و كازرون و غيرها از ولايات تابعه ، بنادر يك ايالت و شهر بوشهر مركز عباسى و ديلم و جيشير و ساير بنادر خليج‌فارس ولايات تابعه او عربستان يك ايالت و شهر دزفول يا شوشتر مركز و ساير بلاد متعلقه از قبيل ( خرمشهر ) محمره و كارون و رامهرمز و غيره از توابع و هكذا در اين صورت ايران تقسيم بده ايالت تقسيم ميشد و در تمام شهرها و قصبات انجمن ولايتى تقسيم ميگرديد و عمده نكته لزوم انجمن اين است كه حكومت و ساير دواير دولتى نتوانند بمردم تعدى نمايند و مسلم است آنچه تعدى واقع شود در ولايات جزو است ، چرا كه در مراكز\r\n\r\n","description":"","footnote":"","page_name":" 38 ","page_number":78},
  {"content":"\r\n\r\nمهمه حكام نميتوانند به مردى تعدى كنند و از هزار محذور حذر دارند مثلا والى يا فرمانفرماى فارس هرقدر بخواهد تعدى نمايد نسبت بولايات بعيده آن ايالت مىكند كه از مركز دورند و خط تلگراف بلكه پست ندارند و راه چاره نميشناسند اما مردم شهرى تا يكدرجه دانسته‌اند كه مىتوانند بپاى تخت متظلم شوند بنابر اين در آن محال زيادتر محتاج بانجمن هستند كه مفتش و ناظر اعمال عمل باشند تا متظلمين محتاج نشوند كه مبالغى متحمل خسارت شده به شهر بيايند و بوالى كل عارض شوند ، مجملا از اين ترتيب بسيار غلط هزار قسم آثار شنيعه ظاهر شد كه شرح آنها خارج از وظيفه اين تاريخ است ، اما اگر كسى جلد دوم را خوانده باشد به خوبى ميفهمد ما چه ميگوئيم و جهت انحطاط مجلس را از اين ترتيب استنباط مينمايد ، علاوه از اين خبط واضحى كه مجلسيان در ترتيب انعقاد انجمن‌هاى رسميه نمودند و تقريبا نصف بيشتر ايرانرا از اين حق محروم كردند در باب افتتاح و تأسيس انجمن‌هاى غير رسميه هم خبطى بزرگ كردند ، تمام متمدنين عالم مىدانند كه از جمله آثار تمدن و لوازم مشروطيت و شرايط آزادى تام آزادى اجتماعات است كه عموم مردم حق دارند دور يكديگر نشسته رأى و عقيده و مسلك خود را اظهار كنند بلكه در هر جلسه يكنفر پليس كه تقريبا ناظر اعمال آنها است حاضر باشد و عمده تعيين مسلك است كه هر اجتماعى كه مشتمل بر ده نفر زيادتر باشند بايد معين كنند كه در چه موضوعى بحث خواهند كرد ، مثلا يك انجمنى در خصوص امر تجارت پنبه مشاوره و مذاكره ميكنند و ممكن نيست از پنبه تجاوز به پشم بنمايند انجمن ديگر در خصوص كارخانجات قندسازى حرف ميزنند و هيچوقت متعرض امر چاهى ( چاى ) نميشوند انجمن ديگر در خصوص معارف بحث مىكند و ابدا كارى بمطبوعات ندارند و هكذا و بنابر همين قاعده هر\r\n\r\n","description":"","footnote":"","page_name":" 39 ","page_number":79},
  {"content":"\r\n\r\nانجمنى موسوم باسم مسلك آن انجمن خواهد بود مثل انجمن معارف انجمن فلاحت انجمن پنبه‌فروشان ، انجمن تجارت ، اما خوض و مسائل پولتيكى سياسى ابدا مربوط بانجمنهاى غير رسميه نيست و وظيفه انجمن‌هاى رسميه است كه در امور متعلق بمملكت و مسائل سياسيه نوعيه باندازه‌اى كه قانون معين كرده است بحث كنند .\r\nتوضيح آنكه بحث در مسائل سياسيه از وظايف مختصه مجلس ملى است و انجمنهاى ايالتى در جمع و خرج خود آن ايالت نظارت دارند .\r\nولى در ايران به كلى بر خلاف اين طريقه رفتار شد و برحسب ميل مردم وكلا اجتماعات را مطلقا آزاد كردند و ابدا مطالبه تعيين مسلك از هيچ انجمنى و اصل اين مطلب هم ابتدائا از خود مجلس سرايت كرده چرا كه در ميان وكلا پارتيهاى مختلفه تشكيل شد بعضى هواخواه خانواده مخبر الدوله شدند كه صنيع الدوله رئيس مجلس و چند نفر ديگر برادران او باشند و برخى هواخواه سعد الدوله شدند كه بر ضد طايفه مخبر الدوله بودند بعضى طرفدار سلطنت شدند بعضى برضد سلطنت و هكذا نسبت بهيئت وزراى منصوب و معزول هر دسته از وكلا طرفدار دسته‌اى از آنها ميشد و چون عده وكلاى مجلس كافى نبود كه هر پارتى بكثرت عده خود بتواند كارى از پيش ببرد ، لهذا مجبور شدند كه براى مقاصد خود از خارج تحصيل معاون نموده جماعتى را از مردم متفرقه با خود همدست نمايند و البته خواننده تعجب خواهد كرد كه چگونه اشخاص خارج از مجلس ميتوانستند بوكلا معاونت نمايند و حق هم دارند و تعجب آنها بموقع است ، چه در هيچ پارلمانى غير از هيئت وكلا كسى حق ندارد مداخله در مذاكرات نموده رأى بدهد ، اما بدبختانه تمام مردم طهران در پارلمان ايران مداخله داشتند و بميل خودشان مطالب وكلا را جرح و تعديل ميكردند و هرچند رسما حق نداشتند\r\n\r\n","description":"","footnote":"","page_name":" 40 ","page_number":80},
  {"content":"\r\n\r\nحرف بزنند اما بعنوان تماشاچى وارد مجلس ميشدند و هر دسته مراقب حال وكيل همدست خودشان بودند و همين كه آن وكيل مطلبى عنوان ميكرد كه مطابق ميل آنها بود يك مرتبه فرياد ميزدند احسنت احسنت و گاهى هم دست ميزدند كه همين تحسين آنها اسباب تقويت وكيل ميشد و تقريبا استفاده آراء عمومى ملت و استكشاف رضاى جماعت از همان حركات ميشد و ساير وكلا هم مجبور ميشدند كه بر طبق همان مستحسن رأى بدهند تا مبادا منفور حاضرين شوند و اين مردم جاهل همچو فرض ميكردند كه ملت ايران عبارت است از همين جماعت تماشاچى كه در اطاق پارلمان حاضر شده‌اند و وظيفه خود را در استرضاى خاطر آنها ميدانستند و رفته‌رفته هر وكيلى يا هر پارتى از وكلا در خارج مجلس انجمنى از مردم متفرقه تشكيل داده و خودشان عضويت پيدا كردند كه باستظهار آنها مطالب خود را در مجلس پيش برند و اى كاش مطالب آنها راجع بمنافع عمومى بود ، بلكه با كمال بدبختى بايد اقرار كنم كه ابدا در خيال منافع عمومى نبودند و تمام هم آنها مصروف تحصيل منافع خصوصى خودشان بود مثلا فلان وكيل مبلغى از اقبال الدوله گرفته و مدتها علنا از اقبال الدوله « * » حمايت\r\n\r\n\r\n","description":"","footnote":"\r\n( * ) در سال 1264 هجرى از ميرزا هاشم خان كاشى ( امين خلوت ) فرزندى قدم بعرصه وجود نهاد كه ميرزا محمد خوانده شد ميرزا محمد خان در سال 1288 به امين خلوت و در شوال 1299 به اقبال الدوله ملقب گرديد .\r\nدر سفر اول ناصر الدينشاه باروپا جزء همراهان شاه و در سال 1305 ق بحكومت كاشان تعيين و در سال بعد به علت شكايت مردم از حكومت كاشان معزول و بتهران احضار گرديد و در سال 1310 رئيس اداره خالصجات شد و عنوانش به وزير كل خالصجات خاصه ديوانى تغيير يافت اقبال الدوله در اين سمت چندآبادى از بهترين دهات خالصه را بموجب قوانين و دستخط شاه به خود انتقال داد . در سال 1316 ق بجاى ابو الفتح ميرزا سالار الدوله بحكومت كرمانشاه منصوب گرديد در سال 1322 ق عهده از قورخانه -\r\n","page_name":" 41 ","page_number":81},
  {"content":"\r\n\r\nميكرد و راضى نميشد خالصجات ورامين را از او انتزاع كنند ، با آنكه ديگران قريب يكصد هزار تومان نقدا و جنسا بر متوجهات خالصجات كه اقبال الدوله جمع بسته شده بود ميافزودند دسته ديگر هواخواه اتابك مقتول بودند و از او پول ميگرفتند كه براى او كار بكنند ، يكدسته حامى فلان امير و دسته ديگر برضد فلان وزير و تمام ضديت و حمايت آنها مثل آفتاب روشن بود كه از روى عقيده نيست ، بلكه يكنوع معامله است كه قبل از وقت ثمن آن را دريافت كرده باشند ، مجملا رفته‌رفته كار انجمنها بالا گرفت مخصوصا بعد از تشكيل انجمن آذربايجان و مداخله آن انجمن در تمام امور مملكتى حتى در عدليه و ماليه ، معلوم است ديگران هم به خيال تشكيل انجمن مخصوص افتادند تا اينكه وضع طهران طورى شد كه در هر كوچه چندين انجمن داير گرديد و چون هيچيك مسلك مخصوص نداشتند و خودشان هم نمىدانستند براى چه جمع ميشوند ، لهذا مداخله در تمام مطالب ميكردند ، قضاوت ميكردند ، در باب نرخ ارزاق حرف ميزدند با وزرا مكاتبه در امور راجع بوزارتخانه‌ها ميكردند در عزل و نصب حكام و تغيير مأمورين اهتمام مينمودند به احكام ولايات رسما مخابره تلگرافى نموده دستور العملها مطابق ميل خودشان ميدادند با وكلا مكابره و منازعه در باب نطقهاى آنها داشتند كه چرا فلان روز فلان قسم نطق كرده و فلان مسئله را اظهار نكرده و و و حتى مستبدين و اشخاصيكه هميشه بر ضد مشروطيت بودند براى حفظ\r\n\r\n\r\n","description":"","footnote":"\r\nبود در سال 1327 ق كه بختياريها باصفهان حمله كردند اقبال الدوله حاكم اصفهان بود و پس از شكست از بختياريها بقنسولخانه انگليس پناهنده شد و بعد تأمين گرفت و بتهران رفت .\r\nاقبال الدوله در سال 1342 ( 1302 ) خورشيدى درگذشت و در قم به خاك سپرده شد . م - خ\r\n","page_name":" 42 ","page_number":82},
  {"content":"\r\n\r\nمقام خودشان تشكيل انجمنى داده جمعى مردم ساده‌لوح را آنجا جمع نموده و يك مهر بزرگ حكاكى كرده و كاغذ و پاكت رسمى باسم مخصوص آن انجمن طبع نموده هرچه دلشان ميخواست بوزرا و امرا و مجلس مينوشتند وزراى غافل هم براى حفظ مقام خود كمال ملاحظه را از انجمنها داشتند و هميشه از آنها اطاعت ميكردند و اين نكته اسباب ازدياد انجمن‌ها شده به قدر دولت انجمن در طهران منعقد شد .\r\n\r\nتشكيل انجمن‌ها\r\nانجمن آذربايجان - انجمن برادران دروازه قزوين - انجمن برادران حسن‌آباد - انجمن همت - انجمن معرفت - انجمن شرافت - انجمن غيرت - انجمن حقيقت - انجمن فتوت و و و و و و بعد از آنكه انجمن آذربايجان به اين قسم از مردم آذربايجان مقيم طهران تشكيل شد اهالى ساير بلدان هم كه در طهران بودند به آنها اقتدا كرده انجمن مخصوص باسم شهر خودشان داير كردند .\r\nانجمن اصفهان - انجمن فارس - كه معروف بانجمن جنوب بود - انجمن كرمان انجمن محال ثلثه - انجمن دار العباده - انجمن قزوين - انجمن رشت - انجمن عربستان و هكذا ساير شهرها .\r\nتوضيح آنكه بحث در مسائل سياسيه از وظايف مختصه مجلس ملى است و انجمنهاى ايالتى در جمع و خرج خود آن ايالت نظارت دارند .\r\nدر خود طهران هم تمام طبقات انجمنى داير كردند حتى فراشها و مطربها انجمن صرافها - انجمن اصناف مركزى - انجمن كفاشان - انجمن كلاه‌دوزها - انجمن نوكر بابها - انجمن درشگه‌چيها - انجمن طلاب - انجمن شاگردان مدارس - انجمن سطوت نواب - انجمن اهل طرب - انجمن خياطها - انجمن\r\n\r\n","description":"","footnote":"","page_name":" 43 ","page_number":83},
  {"content":"\r\n\r\nكتابفروشان و و و و و و بقدرى هرزگى كردند كه سلب امنيت از تمام مردم شد و هركس هر خلافى كه دلش ميخواست ميكرد و بواسطه عضويت در يكى از انجمنها از همه جهت غير مسئول ميماند ، مكرر اتفاق افتاد نوكرها مال ارباب را دزديده و همين كه ارباب بعدليه متظلم ميشد يك رقعه از انجمن فلان ، كفاره تمام گناهان مقصر دزد ميشد ، چه بسا اشخاصى كه به زور طلب حسابى مردم را خوردند و بيچاره صاحب طلب از عهده استرداد حق خودش برنيامد ، معلوم است طبيعت مردم ايران هميشه مايل به تقليد بوده و لاسيما در اين كار كه كرامات بسيار و خارق عادات بىشمار از انجمن‌بازى ديدند لهذا هر شارلاتانى در مقام تأسيس انجمنى برآمد حتى موقر السلطنه معروف هم انجمنى داير كرد از همه غريب‌تر آنكه مدبر الدوله برادر جناب مشير السلطنه صدر اعظم حاليه هم انجمنى باسم خودش تأسيس كرده و خودش هم مدير شد ( انجمن قدس محمودى ) و همين صدر اعظم هم در آن انجمن عضويت داشت و لازم نيست بگوئيم نتيجه اين همه انجمن چه بوده چه اگر نتيجه خوبى بر آنها مترتب ميشد همه ميديديم و مى شنيديم و چون نديديم و نشنيديم مكر ارتكاب شنايع و توارد مضار بسيار بمملكت و ملت لهذا باكمال جرئت ميگويم انحطاط مجلس شوراى ملى ايران يكى از آثار مشئومه اين اجتماعات بود و توضيح مطلب كه مجال شبهه براى احدى باقى نماند موقوف است بتشريح حال بعضى انجمن‌ها و معرفى مؤمنين آنها و نقل جزئيات حركات آنها ولى ما از بسط اين مقال بر نحو تفصيل معذرت ميخواهيم و حيف است وقت عزيز خوانندگان را به اين خرافات ابطال نمائيم اما بنحو اجمال مضايقه نداريم .\r\n\r\nانجمن‌هاى تهران\r\nعقلاى عالم به خوبى دانسته‌اند كه از توارد افكار و توطن و تبادل آرا\r\n\r\n","description":"","footnote":"","page_name":" 44 ","page_number":84},
  {"content":"\r\n\r\nحقيقت مكشوف و اصابه واقع مىشود چنان كه مثلى معروف است : « برق الحقيقة تلع من تبادل الافكار » و ما هم منكر اين حقيقت نيستيم البته عقل دو نفر زودتر از عقل يك نفر به مقصود ميرسد و هكذا تا برسد به صد نفر و هزار نفر ولى مشروط باينكه اولا مجتمعين اهل حل و عقد باشند و ثانيا آلوده باغراض فاسده شخصيه نباشد مثلا اگر ده مشك آب پاك را در يك محلى بريزند ، به حد كريت ميرسد و مظهر تمام ارجاس مىشود و اثر و شرش ده مقابل يك مشك آب است ولى اگر هزار مشگ آب متعفن كثيف آلوده را در يك نقطه روى هم بريزند ابدا مطهر يك قطره خون هم نخواهد بود و جز آنكه عفونت و كثافت او زيادتر گردد نتيجه ديگرى را اجتماع متصور نخواهد شد انجمن‌هاى طهران هم چون مركب از مردمان جاهل ساده‌لوح و بعبارت اخرى همج رعاع بوده يا چند نفر دزد خائن خودپرست لهذا هر قدر بيشتر جمع شدند خطر آنها بر وطن زيادتر شد طبقه اول به حكم حماقت و جهالت صاحب هيچ رأيى نبودند و هميشه وجود آنها آلت اجرائيات و مروج خيالات طبقه دوم بود طبقه دوم هم غير از تحصيل مداخل نامشروع خيالى نداشتند بنابراين متصل اتصاء بشهامت باذهان عوام نمود . هر روز بيچاره‌اى را هدف ملامت قرار دادند كه شايد مبلغى از او تحصيل كنند و معلوم است تحصيل مال از طبقه ضعفا و فقرا ممكن نيست و آنها ذات نايافته از هستىبخش هستند پس بناچار ببزرگان مملكت آويختند ما نميگوئيم طبقه ممتازه در ايران مشروطه خواه و نوع‌پرست بوده‌اند بلكه اعتراف داريم كه تمام آنچه بر اين ملت بيچاره وارد شده تا به اين پايه از فقر و ذلت رسيده‌اند از آثار وخيمه استبداد همين طبقه بوده است اما تمدن عصر جديد حكم مىكند كه همان قسم كه حضرت رسالت در عين اقتدار چشم از انتقام كفار كه مصدر آنهمه اذيت و آزار نسبت به شخص\r\n\r\n","description":"","footnote":"","page_name":" 45 ","page_number":85},
  {"content":"\r\n\r\nاو شده بودند پوشيد و در عوض انتقام بحب قلوب آنها كوشيد و به حكم آيه شريفه :\r\n عَفَا اللَّهُ عَمَّا  . . . . قلم عفو و اغماض بر جرائد جرائم سابقه آنها كشيد همين قسم هم در به دو طلوع آفتاب مشروطيت بايستى تمام حوادث و وقايع شنيعه ايام استبداد را فراموش نموده عموم طبقات را دعوت باتحاد كنند بعلاوه مقام مشروطيت هم بالاخره بوجود همان اشخاص خواهد شد كه در دوره استبداد ظلم و تعدى كرده اند چرا بهرهء نبرد و البته استفاده از معلومات و مكنت آنها ممكن نخواهد شد مگر آنكه قلوب آنها را باتحاد با ملت مايل نمايند نه آنكه هر قدر قوه داشته باشند در شتم و لعن و ملامت و شماتت اعمال گذشته آنها مصروف نموده قلوب آنها را از تمدن جديد منزجر سازند چنان كه انجمن‌هاى ما كردند نه اينكه ملت كرده بلكه چند نفر دزد كردند و براى دستمالى قيصريه را آتش زدند و هر روز باسباب چينى متعرض يكى از امرا يا وزرا يا صاحب ثروتان شدند و از آنها پول گرفتند تا كار را به جائى رسانيدند كه امراء مملكت در انظار عامه از يهودى پست‌تر شدند آنها هم تا ميتوانستند پول دادند و تحمل كردند يكوقتى رسيد كه كارشان بجان و كاردشان به استخوان رسيد دور هم نشسته و از آنچه بسر آحاد آنها آمده بود حكايت و شكايت كرده بالاخره علاج دردهاى بىدوا را در اين ديدند كه آنها هم انجمنى باسم انجمن امرا تشكيل دادند و تشكيل اين انجمن اسباب سوء ظن پادشاه شد و چون تمام قواى دولتى از سوار و سرباز و توپخانه و قورخانه و ذخيره و مخزن در تصرف آنها بود پادشاه از اتحاد آنها بوحشت فوق العاده افتاد و اگرچه در جواب عريضه آنها اظهار بشاشت و مساعدت فرمود ولى در باطن كمال اضطراب را حاصل نمود و اصل مطلب از نظر پادشاه جوان ما مخفى بود و همچه حدس ميزد كه حقيقتا اين طايفه كه تمام نوكر محترم دربار او بودند مشروطه شده و با\r\n\r\n","description":"","footnote":"","page_name":" 46 ","page_number":86},
  {"content":"\r\n\r\nملت همدست خواهند شد و غفلت فرمود از اينكه اصل مسئله را استنباط فرمايد يعنى بداند كه اين طايفه از ترس جان و مال خودشان به اين وسيله متوسل شده و در واقع خدعه كرده‌اند كه هميشه آسوده باشند و غرض با پادشاه ندارند و اگر هزار قسم هم بر مشروطه شدن ياد كنند ممكن نيست بيكى از آن هزار رفتار كنند چنان كه حسا ديديم تمام آنها در مجلس حاضر شده بكلام اللّه مجيد و اسماء مقدسه الوهيت قسمهاى غلاظ و شداد ياد كردند كه تا آخرين قطره خون خود را در راه مشروطيت و محافظت مجلس ملى بريزند و هرگز از اين ميدان نگريزند و نگذشت زمانى كه همين اشخاص توپ بمجلس بستند .\r\nحالا كارى بحوادث واقعه نداريم و موقع ذكر تفصيل آنها خواهد رسيد عجالتا مقصود ما اشاره ببعضى آثار وخيمه انجمن‌هاست كه بعد از آنكه كمال نفوذ را نسبت بدرباريان و اعيان پيدا كردند گرفتار يك محذورى شدند و آن محذور اين بود كه بسا اتفاق ميافتاد كه يكى از انجمنها مطلبى را پيشنهاد يكى از وزرا ميكرد كه حتما بايد اين مطلب در ظرف 24 ساعت انجام پذيرد ولى وزير مزبور رقعهء از انجمن ديگر ارائه ميدادند كه بر ضد آن مطلب نوشته بودند و خود را معذور ميدانست و حقيقتا اختلاف آراء انجمنها تا مدتى به حال وزرا مفيد بود ولى دولت مستعجل شد چرا كه شياطين انسى و رؤساى انجمن‌ها مطلب را فهميده در مقام علاج برآمدند و به دو طريق استعلاج كردند طريقه اول آنكه انجمنى تأسيس كردند باسم انجمن مركزى و اعضاء آن انجمن مركب از دو دسته بودند دسته اول منتخبين خود انجمن دسته دوم منتخبين و نمايندگان ساير انجمنها كه از هر انجمنى دو نفر نماينده در موقع جلسه آن انجمن حاضر ميشد و در واقع روح تمام انجمنها در آن انجمن حاضر و سرمشق اعمال انجمنهاى ديگر از اين انجمن\r\n\r\n","description":"","footnote":"","page_name":" 47 ","page_number":87},
  {"content":"\r\n\r\nنوشته ميشد و آن انجمن حاكم بر تمام انجمنها شده بود و هر مطلبى را كه در آن انجمن مطرح بحث ميساختند قهرا در تمام انجمن‌ها مطرح شده و بالاخره همان رأى انجمن مركزى را پيروى ميكردند در اين صورت در مسائل عمده اختلافى بين انجمن‌ها پيدا نميشد .\r\nطريقه دوم اينكه انجمنها ما بين خودشان قرارى دادند كه هروقت مطلب مهمى عنوان نمايند از تمام انجمنها نماينده بخواهند و با حضور آنها عنوان كنند تا آنكه تمام انجمن‌ها در رأى دادن شريك باشند و با اين دو وسيله از اختلافات واقعه بين انجمنها جلوگيرى كردند مثلا انجمن برادران دروازه قزوين خيال ميكرد كه تشكيل كاردناسيونال بدهد و بملاحظه آنكه مبادا ساير انجمنها بر ضد او رأى بدهند چندين رقعه دعوتنامه مينوشت و به تمام انجمنها ميفرستاد كه براى مذاكره در مطلب مهمى روز فلان نماينده بانجمن برادران بفرستيد آن انجمن هم هركدام دو نفر از اعضاء خود را ميفرستادند و همين كه همه جمع ميشدند مطلب عنوان ميشد و اغلب نمايندگان تبعيت بميل انجمن دعوت‌كننده ميكردند و باصطلاح نان قرض ميدادند آنوقت شرحى مينوشتند و ميبردند به تمام انجمنها و به مهر انجمن ميرسانيدند و به صيغه اخطار بمجلس وكلا يا هيئت وزرا ميفرستادند و در خيال خودشان آن لايحه كه به مهر چندين انجمن رسيده بود نتيجه و خلاصه آراء تمام ملت بود و ديگر احدى نتوانسته بر ضد ملت حرفى بزند چنان كه ميرزا داور خان نام جوانى قبيح الشكل كريه المنظر ديوانه در مطلبى با احتشام السلطنه رئيس مجلس طرف شد و فوق العاده نسبت باحتشام السلطنه جسارت كرد و احتشام السلطنه كه حقيقتا آدم با غيرتى بود طاقت تحمل نياورده به او اعتراض كرد و شايد دشنام هم داده باشد .\r\n\r\n","description":"","footnote":"","page_name":" 48 ","page_number":88},
  {"content":"\r\n\r\n\r\nعزل احتشام السلطنه از رياست مجلس\r\nاما ، ميرزا داود خان از اعضاء انجمن برادران دروازه قزوين بود و فورا صورت حال را در انجمن بر برادران عنوان كرد اهالى انجمن بحمايت ميرزا داود خان كمر بسته بر ضد احتشام السلطنه « * » برخاستند و فورا رقعه دعوت به تمام انجمنها فرستادند و براى روز معين نماينده خواستند و همين كه تمام نمايندگان و بقول خودشان تمام ملت و بقول بنده ، يك مشت جاهل ، خائن . نانجيب ، بىاطلاع جمع شدند شرحى از مثالب احتشام السلطنه بيان كردند و عدم لياقت او را براى رياست مجلس مدلل كرده سپس رئيس انجمن برادران فرياد كشيد كه از امروز ما احتشام السلطنه را برياست مجلس نميپذيريم نمايندگان هم فرياد زدند ما هم نميپذيريم ، يك مرتبه حاضرين همه فرياد زدند نيست باد احتشام السلطنه و فورا يك رقعه از انجمن برادران باحتشام السلطنه نوشتند كه ملت ايران شما را از رياست مجلس معزول كرده و ديگر نبايد متصدى اين منصب رفيع باشيد و تمام انجمن‌ها هم آن رقعه را مهر كردند كه آن رقعه را باحتشام السلطنه برسانند احتشام السلطنه هم عصر همان روز از مجلس رفته و استعفا داده و به خانه خودش برگشته و از ترس آنكه هواخواهانش مجددا بيايند و او را ترغيب بقبول رياست\r\n\r\n\r\n","description":"","footnote":"\r\n( * ) ميرزا محمد خان قاجار دولو در سال 1299 بدوا سمت يوزباشى و سپس سمت رياست غلامان شاهى را داشت در سال 1306 بحكومت زنجان منصوب گرديد و در سال 1312 بجاى صدر السلطنه بسر كنسولى عراق منصوب و در سال 1318 ق والى كردستان شد و در سال 1320 ق بوزير مختارى ايران در آلمان تعيين گرديد احتشام السلطنه در دوره اول از طرف ملاكين از تهران بنمايندگى مجلس شورايملى انتخاب و از 29 رجب 1325 ق تا اوايل ربيع الاول 1326 ق عهده‌دار رياست مجلس بود در دوره سوم نيز از تهران بنمايندگى مجلس انتخاب شد در كابينه مستوفى الممالك نيز مدت 5 ماه وزير كشور بود و در سن 77 در 5 بهمن 1314 شمسى در تهران درگذشت .\r\n","page_name":" 49 ","page_number":89},
  {"content":"\r\n\r\nكنند ، چنان كه دو مرتبه ديگر هم همين قسم شد و شرحش را در جلد دوم متعرض شده‌ايم در خانه را به روى خود بسته و بآدمهايش سفارش كرده كه از احدى پذيرائى نكند ، در اين موقع هيئت مأمورين انجمنها وارد شده ملاقات احتشام السلطنه را خواستگار شدند .\r\nو مخفى نماند كه اين منتخبين تمام از انارشيث‌هاى نمره اول بودند از قبيل ميرزا جهانگير خان مدير صور اسرافيل و امثال او ، نوكرهاى احتشام السلطنه عذر خواستند كه ملاقات آقا ممكن نيست ، حضرات سختى كردند و داد و فرياد كشيدند علاء الدوله « * » و معين الدوله « * 1 » كه در آن وقت در اندرون نزد احتشام السلطنه بودند بيرون آمده و با آن هيئت ملاقات كردند و آنها را در اطاق پذيرائى نموده از مطلب آنها سئوال كردند ! جواب حضرات فقط يك كلمه بود كه ما از طرف ملت ماموريم يك پاكت بدست احتشام السلطنه بدهيم حضرات گفتند احتشام السلطنه كسالت دارد و ملاقات با او ممكن نيست ، پاكت را بما بدهيد به او ميرسانيم هيئت منتخبه ابدا قبول نكرده بر اصرار و ابرام بلكه شدت و خشونت افزودند ، تا بالاخره علاء الدوله جواب داد احتشام السلطنه از رياست مجلس استعفا داده و او هم مثل يكى از افراد ملت در خانه‌اش نشسته و مجبور نيست با شما ملاقات كند ، آن هم در اين موقع كه چهار ساعت از شب گذشته و شما ده نفر مسلح هستيد و بر فرض كه بخواهد با شما ملاقات كند عيال و اطفال او مانع خواهند شد و بقانون مشروطيت او هم آزاد است ، بلى اگر كسى با او طرف ادعا است بايد بمحاكم عدليه اظهار كند و احضارنامه رسميه براى او بياورند\r\n\r\n\r\n","description":"","footnote":"\r\n( * ) ميرزا احمد خان علاء الدوله برادر احتشام السلطنه كه در سال 1323 ق حاكم تهران بود و دو نفر از تجار قند را به چوب بست و باعث تعطيل بازار و اجتماع مسجد شاه گرديد .\r\n( * 1 ) حسينعلى خان برادر علاء الدوله\r\n","page_name":" 50 ","page_number":90},
  {"content":"\r\n\r\nتا او حاضر شود و بدون اين ترتيب ابدا بيرون نخواهد آمد و با اين جواب متين قانونى باز حضرات متقاعد نشدند و بر هرزگى خود پايدار ماندند و نزديك بود علاء الدوله را هم كتك بزنند و در اندرون را شكسته بىاجازه وارد شوند ، معين الدوله بالتماس و اصرار اينطور قرارداد كه حضرات امشب بروند و فردا صبح دو نفر را بفرستند بدون سلاح تا با احتشام السلطنه ملاقات كنند ، حضرات ناچار قبول كردند ولى صبح باز همان ده نفر رفتند و هشت نفر آنها مسلح دم در خانه ايستادند و دو نفر وارد شدند و پاكت را بدست احتشام السلطنه دادند احتشام السلطنه جواب داد كه من الآن رئيس مجلس نيستم و قبل از اين ديروز عصر در مجلس حضورا استعفا داده‌ام ، حضرات اصرار كردند كه جواب كتبى لازم است بيچاره ناچار شرحى نوشته بدست آنها داد برخاسته رفتند ، حالا از تمام منصفين عالم تصديق ميخواهم آيا در هيچ مملكت مشروطه يا جمهورى انجمن برادران چنين حقى داشته كه بميل يك نفر نانجيب از اعضاء مجلس ؛ رئيس مجلس شوراى ملى را كه منتخب از طرف ملت است معزول كنند ؟ ! آن هم به اين افتضاح ! ! !\r\n\r\nبالا گرفتن كار انجمن‌ها\r\nبارى بعد از اين قضيه كار انجمنها بالا گرفت و براى آنكه از انجمن برادران عقب نيافتند هركدام به خيال اين گونه اقدامات افتادند گاهى وكيل مجلس را معزول كردند ! گاهى وزير را دنبال كردند ! و استعفانامه از او گرفتند ! گاهى بر ضد معاهده دولتى روس و انگليس لايحه نوشتند ! ! گاهى تشكيل قشون ملى را لازم دانسته گاهى تغيير سلطنت را باعث ترقى مملكت خواندند و و وكلا هم در تمام موارد مرعوب انجمنها شده به كلى تابع ميل آنها شدند و بالاخره مملكت ما برعكس ساير ممالك وكلاى پارلمان مطيع مشتى اراذل و اوباش\r\n\r\n","description":"","footnote":"","page_name":" 51 ","page_number":91},
  {"content":"\r\n\r\nمردم شدند و اى كاش اين وضع در طهران تنها بود ، بلكه به تمام شهرها سرايت كرد ، در هر شهرى چنين انجمنى داير شد مخصوصا در رشت و آذربايجان و قزوين و اصفهان انجمن مجاهدين و فدائيها داير شد ، و جماعتى بىكار و بىهمه چيز خودشان را فدائى ملت قرار داده عموم مردم را تهديد بقتل كرده و هرچه از هركس ميخواستند ميگرفتند و هر بيچاره‌اى كه در اداى آنچه خواسته بودند كوتاهى ميكرد فورا او را مستبد ميخواندند و اين كلمه منحوسه مثل صاعقه اثر داشت ، چرا كه در هرجا نسبت بهر كس هر تهمتى بزنند تحقيق و تفتيش در كار هست حتى نسبت كفر و زندقه بلكه اگر خود انسان متهم بگويد من از اين تهمت برى هستم مادامى كه دليلى قوى بر ضد اعتراف او در دست نباشد از او نمى پذيرند ، اما نسبت مستبد بهر كس كه ميدادند آن بيچاره منفور تمام ملت ميشد ، حتى زن و بچه‌اش هم از او بيزار ميشدند ، و هر قدر فرياد ميزد كه من مستبد نيستم به گوش احدى فرو نميرفت و داغ باطله بر او ميزدند ، نه اثبات لازم بود ، نه تحقيق به مجرد آنكه يكنفر يا يك نفر روزنامه‌نگار يا يكى از اعضاء انجمنها ميگفت يا مينوشت فلان شخص مستبد است ، عموم مردم آن را كالوحى آلمنزل ميدانستند و قلم نسخ و ابطال بر دفتر عمر يك نفر بيچاره ميكشيدند .\r\nبلكه از شهرها گذشته به تمام دهات هم سرايت كرد ، در هر قريه هم كه صد خانوار جمعيت داشت دو سه انجمن داير شده و اغلب هم مقصودى غير از خوردن مال ارباب را نداشتند ، مخصوصا بعد از انتشار روزنامه صور اسرافيل كه صريحا رعايا را تشويق ميكرد كه مال الاجاره بمالكين دهات ندهند ، بلكه حاصل تحريرات او اين بود كه اراضى متعلق است به خود رعايا . كه كار ميكنند و بايد اراضى را از تصرف مالكين شهرى انتزاع نموده تسليم و تقسيم بين رعايا نمايند ، معلوم است\r\n\r\n","description":"","footnote":"","page_name":" 52 ","page_number":92},
  {"content":"\r\n\r\nتمام مردم شريك ندادن هستند و لا سيما در دوره هرج و مرج ، اين بود كه يك دفعه از زير بار اطاعت مالكين خارج شدند و كار به جائى رسيد كه مباشر نظام السلطنه در موقعى كه وزير داخله و رئيس الوزراء بود از دهات زنجان او به او نوشت رعاياى آن دهات به كلى ياغى شدند ، حتى آنكه چند سر اسب را كه براى چرانيدن به آن دهات فرستاده بودم بيرون كردند ، مباشر املاك فرمانفرما از مراغه و ميان دوآب به همين مضامين نوشت مباشر امين الدوله را از ده اخراج كردند و هكذا نسبت بساير اعيان مملكت ، و بديهى است وقتى كه نسبت بوزرا اينطور رفتار شود نسبت بمردم متوسط ده درجه بالاتر رفتار مىشود بارى علاوه از تمام اين مفاسد كه بر انجمنها مترتب شد يك وضع ديگرى هم پيش‌آمد .\r\n\r\nانجمن مركزى\r\nتوضيح آنكه بسيارى از مردم كه طرفدار استبداد بودند چون قوت و قدرت فوق العاده انجمن‌ها را ديدند ناچار خود را داخل آنها كرده بلكه خودشان انجمنى داير كردند و مردم ساده‌لوح را با خود همدست كرده مقاصد مكنونه خود را انجام دادند و بسيارى مخصوصا از طرف دربار مأموريت داشتند كه در انجمنها باشند و در مواقع مهمه جلوگيرى از بعض اقدامات كنند و راپورت اعمال آنها را هم بدربار بدهند و اين مطلب دست‌آويز بسيار خوبى براى پيشرفت خيالات درباريان بود بلكه مخصوصا بدستورالعمل درباريها پاره‌اى اقدامات خلاف قانون از انجمنها صادر شد كه مظلوميت شخص سلطنت را به خوبى مدلل ميكرد و اين مطلب را واضح‌تر از اين نميتوانم بنويسم ، همين قدر ميگويم اشخاصى كه بيش از همه در انجمنها داد و فرياد داشتند و بر ضد پادشاه حرف ميزدند تمام شاه‌پرست بودند و براى شاه خدمت ميكردند و شروع به اين كار از وقتى شد كه چند نفر از عقلا داخل انجمنها شدند و آنها از اول ميدانستند كه اين اوضاع لامحاله . بهم\r\n\r\n","description":"","footnote":"","page_name":" 53 ","page_number":93},
  {"content":"\r\n\r\nخواهد خورد اين بود كه خود را محرمانه بدربار بستند و در ظاهر مشروطه صرف شده و چون ديدند انجمن روزبروز زياد مىشود و عضويت در تمام آنها ممكن نيست ، نقشه ديگرى كشيدند كه قواى تمام انجمن‌ها در دست خودشان باشد و به زودى بانجام نقشه موفق شدند و حاصل آن نقشه اين بود كه انجمنى تشكيل شود موسوم بانجمن مركزى و انجمن انجمنها و اعضاء آن انجمن مركب از دو دسته باشند يكدسته اعضاء عامله و اصليه خود انجمن ، دسته ديگر نمايندگان ساير انجمنها كه در هر جلسه حاضر باشند و اين انجمن هم به زودى تشكيل شد و از انجمنها هم نماينده آمد ، بلكه هر انجمنى كه داير ميشد همان روز اول دو نفر نماينده براى انجمن مركزى انتخاب ميكردند و اعتبارنامه نوشته بدست آنها ميدادند ، اين بود كه رشته تمام انجمنها بدست انجمن مركزى افتاد و مؤسس و بانى اين خيال ارشد الدوله « * » برياست انتخاب شد و آثار آن انجمن را اگر بخواهم بنويسم دو سه مجلد كتاب خواهد شد ولى يك مطلب را باختصار بلكه به اشاره مينگارم كه آيا ارشد الدوله از اول در نقشه بهم زدن مجلس كار ميكرد ! ؟\r\nبه اين جهت وارد انجمن‌ها شد ! ؟ يا آنكه بعد از آنكه از انجمن مركزى بيرونش\r\n\r\n\r\n","description":"","footnote":"\r\n( * ) على خان معروف به « كاردى » كه بعدها به سردار ارشد و ارشد الدوله ملقب گشت از نزديكان محمد عليشاه قاجار بود . قبل از توپ بستن مجلس داعيه‌ى مشروطه‌خواهى داشت و رياست انجمن اعيان نيز با او بود ولى پس از تخريب مجلس بعضويت محكمه‌ى باغشاه منصوب گرديد و با عمه شاه ازدواج نمود همان زمان انقلاب آذربايجان براى قلع و قمع آزاديخواهان به آنجا شتافت و هنگام فتح تهران توسط مجاهدين بسفارت روسيه پناهنده شد و پس از خلع محمد عليشاه نيز به روسيه رفت در موقع بازگشت محمد عليشاه و قيام سالار الدوله بايران آمد و با عده‌اى از تركمانان بسوى تهران حمله برد اما در ورامين از دست يسفرم خان و مجاهدين ملى شكست خورد و همانجا بموجب حكم و دستور تلگرافى مركز تيرباران گرديد .\r\n","page_name":" 54 ","page_number":94},
  {"content":"\r\n\r\nكردند به خيال بهم زدن مجلس افتاد ! ؟ مردم را در اين موضوع عقايد مختلفه است و اغلب از محررين شق اول را اختيار كرده‌اند ، ولى نگارنده كه از همه‌جا آگاه و از شنبه تا جمعه همراه بوده قسمى ديگر ميدانم و خلاصه آنكه ارشد الدوله آن روز كه داخل مجمع ملت شد ابدا غرض نداشت مگر تطهير امير بهادر كه در آن تاريخ مطرود دولت و منفور ملت بود و مقروض و پريشان شده كشيك‌خانه را بفتح السلطان سپرده بودند و امير بهادر از دربار اخراج شده خانه‌نشين بود ارشد الدوله از سابق نوكر محرم او بود و تمام ترقيات ممكنه خود را در ظل حمايت او ميدانست اين بود كه براى ترويج او متحمل اين همه زحمات شد و چندين قسم نقشه براى بيرون آوردن امير از كنج انزوا و نكبت انفعال كشيد و هيچ كدام مؤثر نشد حتى آنكه حكومت كرمان را براى او در نظر گرفته و كرمانيهاى مقيم طهران را به منزل او برد و آنها را همراه كرد و نشد اما بالاخره در موقع تشكيل انجمن بانجام مقصود خود موفق شد و او را داخل حوزه امرا و منظور ملت كرد ، مخصوصا وقتى كه امير بهادر در مجلس با كمال قوت قلب اظهار كرد كه :\r\nبراى رفتن به روسيه و جنك با عثمانى حاضر است تمام نفوس متوجه به او شد و مخصوصا اين اتفاق وقتى افتاد كه انجمن مركزى در بهارستان متحصن بودند و مطالبه متمم قانون اساسى را ميكردند امير بهادر براى تجديد وضو بحوضخانه آمد كه مجتمع انجمن مركزى بود و آنجا به ترتيب مخصوصى كه ارشد الدوله قرار داده بود نطقى كرد و مورد تحسين شد اما رفع كدورت دربار از او آن هم بواسطه حسن تدبير ارشد الدوله شد اما ما از نگارش آن تفصيل عجالتا معذرت داريم .\r\nمجملا آن روز تمام غرض ارشد الدوله خدمت بامير بود اما بعدها به بعضى اقدامات ديگر مجبور شد ربطى به خيال اولى او ندارد و چون از اول با غرض وارد\r\n\r\n","description":"","footnote":"","page_name":" 55 ","page_number":95},
  {"content":"\r\n\r\nانجمن شد عاقبت هم بفرض ملك المتكلمين خارج شده و هر قدر توانست انتقام كشيد تا آنكه مجلس را بدست خودش به توپ بست كه شرح آن خواهد آمد الحاصل در اين بين كه هر روز انجمنى تازه داير ميشد سانحه ديگر پيش‌آمد و زاد فى الظبور نفسه آخر .\r\n\r\nملك المتكلمين\r\nحاجى ميرزا نصر اللّه ملك المتكلمين بهشتى الاصل اصفهانى ، كه از واعظين معروف اصفهان بوده و بواسطه اتهام بابىگرى آقايان اصفهان ، او را از اصفهان اخراج كرده و او در سال 1322 بطهران آمد و برشت رفت . در سال 1322 بتوسط نصير الملك « 1 » شيرازى كه آن اوقات وزير سالار الدوله « 2 » بود داخل در خدمت\r\n\r\n\r\n","description":"","footnote":"\r\n( 1 ) نصير الملك پسر حاج ميرزا عبد اللّه خان نوه حاج ابراهيم خان اعتماد الدوله شيرازى كه از سال 1318 ق به مدت دو سال متولى باشى آستان قدس رضوى بود و پس از آنكه مهديقلى ميرزا سهام الملك جاى او را گرفت لاجرم بتهران آمد و پس از چندى بوزارت و پيشكارى ابو الفتح ميرزا سالار الدوله تعيين گرديد .\r\n( 2 ) سومين فرزند مظفر الدين شاه قاجار كه در سال 1298 ق متولد گرديد به ابو الفتح ميرزا سالار الدوله ملقب گرديد زمانى حكومت كرمانشاه را داشت در سال 1316 ق حاكم زنجان و در سال 1321 بحكومت خوزستان . لرستان و بروجرد منصوب گرديد سالار در سال 1325 ق بر عليه برادرش محمد على ميرزا قيام كرد ولى در اثر لياقت على اصغر خان اتابك كارى از پيش نبرد . در اواخر رجب 1329 ق كه محمد عليشاه براى گرفتن پايتخت از بحر خزر خيال حمله بتهران را داشت سالار نيز در غرب ايران شروع بفعاليت نمود ولى پس از شكست برادر در صفحات غرب بنام خود سكه زد و خود را پادشاه خواند و براى تصرف تهران حركت نمود .\r\nليكن در 144 كيلومترى تهران شكست خورد و بعراق فرار كرد سپس به سويس رفت و زمانى هم در مصر بود تا آنكه در سال 1338 شمسى در شهر اسكندريه در سن 80 سالگى وفات يافت ميگويند در سال 1323 قمرى هنگام تجمع علماء در حضرت عبد العظيم از جمله اشخاصى كه پول براى مخارج حوزه مزبور بتوسط ملك المتكلمين پرداخت به اين خيال كه شايد از وليعهد جلو بيفتد سالار الدوله بود .\r\n","page_name":" 56 ","page_number":96},
  {"content":"\r\n\r\nمشار اليه را بمناسباتى در طهران گذاشت و رفتند شاه عبد العظيم كه هنوز سالار الدوله بمركز ايالت خودش نرفته بود بتوسط ملك المتكلمين راه مخالطت و دوستى با آقايان متحصنين باز نموده . مبالغى براى مخارج آنها به حضرت عبد العظيم فرستاد و بعد از آنكه به شهر برگشتند و على الظاهر اصلاح شد ، باز انعام يا تقديم نقدى و شال كشميرى براى هريك از آنها فرستاد و حامل و واسطه همه وقت ملك المتكلمين بود و غرض سالار الدوله اين بود كه آقايان را رو به خود كرده باشد تا بعد از مردن پدر بتواند به مقصود اصلى خود برسد ، مجملا در سانحه مسجد جامع يعنى ايامى كه عين الدوله خيال داشت جماعتى را گرفته از طهران تبعيد كند ، همين شخص را هم ميخواست بگيرد اما او در شميران پنهان شد و دو پسرش را گرفتند و چند ساعتى حبس نموده رها كردند و ملك در موقعى كه آقايان در مسجد جامع اجتماع نموده بودند با لباس قزاقى در درشگه نشسته آمد به شهر و مستقيما وارد مسجد جامع شد و تا وارد مسجد نشده بود همه كس او را از صاحبمنصبان قزاقخانه فرض ميكرد و بعد از ورود فرستاد عبا و عمامه برايش آوردند و در جزو آقايان در مسجد ماند ، تا وقتىكه حضرات راضى به مسافرت شدند حاجى هم با آنها روانه قم شد و با همان قافله مراجعت بطهران كرد و تا موقع انعقاد مجلس در طهران بود و خيلى ميل داشت بعنوان وكالت داخل در مجلس شود ولى موفق نشد و از سوء اتفاقات آنكه در همان اوائل انعقاد مجلس مزاج شاه مرحوم به كلى از صحت منحرف شده و روز بروز كسالت شاه زياد ميشد و پروفسور آلمانى را كه براى معالجه آورده بودند اظهار يأس ميكرد و گفته بود « نهايت ميتوانم شاه را تا يكى دو ماه به همين حالت نگاه بدارم » اين بود كه مرحوم مشير الدوله مراتب را بآذربايجان بحضور والاحضرت\r\n\r\n","description":"","footnote":"","page_name":" 57 ","page_number":97},
  {"content":"\r\n\r\nاقدس وليعهد راپورت داده استدعا كرد كه معجلا تشريف بياورند و نظام الملك را بحكومت آذربايجان فرستادند ملك كه اين وضع را مشاهده نمود متذكر خيالات سابقه خود شد و با آقايان تهران بعضى مذاكرات نموده به بعضى وعده نقدى و به بعضى مواعيد ديگر داده و اراده كرد خودش بلرستان برود ، مرحوم مشير الدوله تلگرافا كسالت شاه را بسالار الدوله اطلاع و حكم شاه را به او ابلاغ كرد كه در اين موقع لازم است بطهران آمده به زيارت شاه مشرف شود ولى سالار الدوله اغتشاش لرستان را بهانه كرده با اردوئى كه در بروجرد داشت به طرف لرستان حركت كرد ، ملك المتكلمين هم مرحوم مشير الدوله را ملاقات كرده استدعا كرد كه در احضار سالار اصرار ننمايند تا او خودش برود و سالار را بطهران بياورد و به اين تدبير مدتى سالار الدوله را آسوده گذاشت تا در تهيه اسباب ياغىگرى كوشش نمايد و خودش هم روانه بروجرد شد و از آنجا بلرستان رفته شاهزاده را ملاقات كرد و تا شاهزاده تا بروجرد آمد و نميدانم چه نقشه باهم كشيدند ؟ ! همين قدر ميدانم در مراجعت مبلغى نقد تمام اشرفى همراه خود آورده بمرحوم صدر اعظم و بعضى آقايان تقديم كرد و محرمانه آقايان را با سالار الدوله همراه نمود و متصل او را جرئت ميداد .\r\n\r\nملك و سالار الدوله\r\nاتفاقا آن ايام مردم از پادشاه حاليه مأيوس بودند و اينطور حق يا باطل شهرت داشت كه اين شاه با مجلس مساعدت ندارد و اين شهرت خيلى با خيالات ملك المتكلمين موافقت داشت ولى اعليحضرت شاه به زودى اين شبهات را رفع فرموده و مقارن حركت از تبريز بعضى مراسلات بآقايان طهران نوشته و عقايد\r\n\r\n","description":"","footnote":"","page_name":" 58 ","page_number":98},
  {"content":"\r\n\r\nشخصيه خود را در ترويج مشروطيت به صيغه قسم اظهار فرمودند و عين آن مراسلات در جرايد تهران منتشر شد و تا يك اندازه جلو خيالات ملك المتكلمين مسدود گرديد ولى ملك المتكلمين كسى نبود كه به اين چيزها از ميدان در رود و از خيال خود منصرف شود ، باز هم در همين رشته كار ميكرد و نزديك بود قلوب عامه را از شاه منصرف كند ، اما ترتيبى ديگر پيش‌آمد كه نقشه ملك را مجددا باطل ساخت يعنى قانون اساسى را در مجلس نوشتند و تمام كردند و بحضور همايونى فرستادند كه صحه شود و كسالت مزاج مبارك شاه مانع از انجام اين امر مهم بود و بعضى مردم حدس ميزدند كه اجزاء دربار پادشاه را ممانعت ميكنند ، ملك المتكلمين شهرت ميداد كه اعليحضرت شاه حاليه ممانعت ميفرمايند ، آقايان چاره را منحصر در اين ديدند كه انجام اين امر را از شخص مقدس وليعهد استدعا كنند ، ايشان هم نهايت اهتمام را در انجام و اتمام اين امر فرمودند تا آنكه قانون اساسى بامضاى شاه مرحوم موشح شد و خود اعليحضرت معظم پشت امضاى شاه مرحوم را مهر فرمودند ، در اين وقت به كلى رفع شبهه از تمام ظاهرها شد اما ملك دست‌بردار نبود تا آنكه شاه مرحوم بجوار رحمت الهى شتافت و اعليحضرت شاهنشاه بر تخت سلطنت جلوس فرمود و خبر طغيان و تمرد شاهزاده سالار الدوله منشتر شد ، ملك المتكلمين از اقدامات سريه خود تقريبا مأيوس شده شروع باقدامات علنى نمود و خود را در ميان انجمنها انداخته بناى نطق را گذاشت و او اول كسى بود كه نطق كردن در مجامع را اختراع كرد چه تا آن زمان در طهران معمول نبود در انجمن‌ها يا مساجد يا مدارس يا صحن بهارستان كسى بر پاى ايستاده نطق كند بلى آقا سيد جمال از دو سال قبل در منابر و مساجد مطالب سياسى عنوان ميكرد اما نه به اين ترتيب ، ترتيب او فقط موعظه بود كه منتهى بروضه ميشد ، اما ملك المتكلمين اين وضع تازه را اختراع كرد و چون صداى بلند رسائى داشت\r\n\r\n","description":"","footnote":"","page_name":" 59 ","page_number":99},
  {"content":"\r\n\r\nو شخصا هم خوش‌منظر بود و حرفهاى او هم از روى مأخذ و برهان و ساده بود در انظار مردم جلوه غريبى نمود و بر شهرت ملك افزود و بقدرى در اين منصب تازه ترقى كرد كه هرجا اجتماعى ميشد ميفرستادند باصرار و التماس او را ميبردند كه براى آنها نطق كند ، مخصوصا در انجمن طلاب و انجمن آذربايجان كه جمعه و چهارشنبه مجلس عمومى تشكيل ميشد ملك المتكلمين به قدر دو ساعت با نهايت فصاحت و بلاغت نطق ميكرد ، آقا سيد جمال كم‌كم از اهميت افتاد و نزديك شد كه بالمره فراموش شود لهذا خود را بملك المتكلمين بست و بالكليه تابع خيالات او شد .\r\n\r\nملك المتكلمين و سيد جمال واعظ\r\nملك هم مجبور بود همدست براى خودش انتخاب كند ، تا در مطالب تنها نباشد و مغرض بقلم نرود ، لهذا رفاقت آقا سيد جمال را با كمال ميل پذيرفت ، بعلاوه چند نفر ديگر را هم پيدا كرد آنها را زيردست خودش پرورش داد و در واقع آنها سمت تبعيت نسبت بملك پيدا كردند و معروف‌ترين آن ناطقين جزو سه نفر بودند شيخ بهاى روضه‌خوان كه معروف به بهاء الواعظين شد . سيد يعقوب شيرازى و شيخ على زرندى و اين دو نفر اهل فضل و سواد بودند اما بهاء الواعظين عامى صرف بود واسطه خيلى بىشرم و حيا بود و حرفها ميزد كه انسان از تصور آنها هم خجالت ميكشد ، چه جاى آنكه به زبان جارى كند آن هم در محضر چندين هزار جمعيت ، بارى ملك المتكلمين به تشكيل يكدسته اتباع كافى موفق شد كه معروف شدند بناطقين ملت و خودش رئيس بر آنها بود ، بنابراين هروقت هرچه دلش ميخواست و سليقه‌اش اقتضا ميكرد همان را باتباع خود ياد ميداد كه در انجمن نطق ميكردند بعد از آن سه نفر آقا سيد جمال نطق ميكرد مؤخر از آنها خود ملك و طورى رسوخ در اذهان عامه پيدا كرده بود كه هرچه ميگفت ميشنيدند . بدون اينكه از او مطالبه برهان بنمايند ملك المتكلمين خيال كرد جرائد را هم تابع خيالات\r\n\r\n","description":"","footnote":"","page_name":" 60 ","page_number":100},
  {"content":"\r\n\r\nخودش بنمايد و در آن تاريخ فقط دو روزنامه طبع ميشد يكى مجلس و ديگرى نداى وطن اول با بنده كه از اصفهان هم باهم آشنا بوديم بلكه خصوصيت فوق العاده داشتيم و دو مرتبه هم بنده او را از كشته شدن نجات داده بودم مطالب خود را بطور اجمال و ابهام در ميان گذاشت و بالاخره گفت : اگر شما بميل من رفتار كنيد و هرچه من مصلحت ميدانم بنويسيد من زياده از مخارج روزنامه شما بشما عايد ميكنم اما بنده بسه ملاحظه نپذيرفتم و معذرت خواستم .\r\nاول آنكه عادت من اين است كه بسليقه و عقيده خودم روزنامه بنويسم ، نه بسليقه مردم ، چنان كه مكرر هم از طرف دولت و ملت صدمه خورده‌ام ولى نتوانسته‌ام بر خلاف وجدان خودم چيزى بنويسم كه مردم يا دوستان را راضى كنم ، حاصل آنكه تاكنون نتوانسته‌ام برضد آنچه مصلحت وقت را ميشناسم چيزى بنويسم .\r\nدوم آنكه ملك المتكلمين در اصفهان تابع و مطيع من بود و بدوستى من افتخار ميكرد و حالا ميخواست مرا تابع و مطيع خودش قرار بدهد و قهرا بر من ناگوار بود كه قبول كنم .\r\nسيم آنكه بحرفهاى او اعتماد نداشتم و ترسيدم اگر قبول كنم بعضى تكاليف شاقه به من بكند كه موجب خسارت خودم و اداره‌ام باشد و در آن موقع ابدا همراهى نكند و در اين سوء ظن حق داشتم چه يك مرتبه ديگر نظير همين معامله را از او ديده بودم و مختصرش اين است ، اوقاتى كه جنابان آقاى نجفى و آقاى حاجى آقا نور اللّه را براى وقوع حادثه بابىكشى اصفهان بطهران جلب كرده بودند و بنده هم در طهران بودم ملك المتكلمين را هم علاء الدوله از فارس بيرون كرد و آمد باصفهان ولى حضرات روضه‌خوان‌هاى اصفهان كه همه بر او حسد ميبردند اجماع كرده بر ضد او شورش نمودند و نتوانستند بهتر از خودشان را ببينند بلوى كرده مانع از توقف او در اصفهان شدند ، آقايان اصفهان هم با آنها\r\n\r\n","description":"","footnote":"","page_name":" 61 ","page_number":101},
  {"content":"\r\n\r\nمساعدت كردند حكومت هم گويا از اين مطلب راضى بود كه فورا فرستاد و حاجى را از اصفهان حركت داد حاجى چند صباحى در مهدىآباد ملك خودش در نزديكى دهق « دهق در عربستان اصفهان واقعست توقف نموده و بالاخره آمد بطهران و در طهران هم‌مصلحت نديد توقف كند و چون دو سال قبل برشت رفته و در آنجا شهرت تامى تحصيل كرده و منافعى عايدش شده بود ، لهذا به خيال رفتن رشت افتاد و قبل از محرم وارد رشت شد روضه خوانهاى رشتى هم از رفتن او برشت كمال نفرت را داشتند ، چرا كه منافى پولتيك آنها بود كه حاجى در رشت شخص اول اهل منبر باشد ، لهذا آنها هم اجتماع كردند كه اين شخص را آقايان اصفهان بعنوان ارتداد اخراج كرده‌اند ، ما هم نميگذاريم در رشت بماند و عقايد مردم را فاسد كند و عرصه زندگى را بر او تنگ گرفتند ، حاجى ملك مجبور شد به خانه شريعتمدار پناهنده شد ولى شريعتمدار هم در مقابل هيجان عامه نتوانست از او نگاهدارى كند و بر فرض كه جان او را حفظ ميكرد مقصود حاجى ملك را كه بمنبر رفتن باشد نميتوانست انجام بدهد بنابراين تدبيرى كردند كه شهرت ارتداد حاجى را باطل كنند اين بود كه شريعتمدار و حاجى هردو تلگرافى بآقاى نجفى و آقاى حاجى آقا نور اللّه مخابره كردند حاصل مضمون تلگراف آنكه :\r\n« در باره حاجى ملك پاره‌اى نسبتها ميدهند ، هرگاه در حضور مبارك چيزى معلوم شده تلگراف فرمائيد تا تكليف اعيان معلوم باشد »\r\nو حاجى ملك خوب ميدانست كه اين دو بزرگوار با او مساعدت نخواهند كرد ولى به حكم ضرورت و اجبار قبول كرد اما همينقدر توانست كه تلگرافهاى مزبوره را بتوسط بنده مخابره نمايد و خودش هم تلگرافى به اين مضمون كرد كه :\r\n« من الآن محصور مردم رشت هستم اگر جواب تلگرافات مساعد نرسد حتما كشته خواهم شد ديگر خود دانيد و فتوت خود »\r\n\r\n","description":"","footnote":"","page_name":" 62 ","page_number":102},
  {"content":"\r\n\r\nبعد از وصول اين تلگراف آيا من چه اقدامى كردم ! ؟ و كدام معجزه بشرى اسباب استخلاص او و روسفيدى من شد ؟ البته همه ميل دارند بدانند اما من نخواهم نوشت ، چرا كه از اسرار مخصوصه خود من است همينقدر ميگويم كه شب 29 ذيحجه اين تلگراف به من رسيد و شب غره محرم جواب خودم و آقايان بحاجى ملك رسيد و آقايان علاوه از اين‌كه آن شهرتها را تكليف كرده بودند شرحى هم توصيه از ملك المتكلمين بآقايان رشت مخابره كردند روز دوم ماه محرم تلگراف تشكر ملك رسيد و در آن تلگراف ميگويد :\r\n« اين جان نالايق من از اين تاريخ ملك طلق شما است و من آنچه در اين سفر بلكه در تمام عمر تحصيل كنم متعلق به شخص شما خواهد بود »\r\nبارى بعد از انقضاء محرم و صفر بتهران آمد و قريب هزار تومان دو ماهه مداخل كرده بود و خودش و عليخان نوكرش و ميرزا سليمان همشيره‌زاده‌اش يك ماه در طهران ميهمان بنده بودند و ترتيب كارش را هم درست كردم كه باصفهان برود ولى توقف در اصفهان ممكنش نشد بعد از دو سه ماه توقف مراجعت بطهران كرد و باز بنده اهتمامات فوق العاده كرده تا آقايان دار الخلافه در مجالس و مساجد خود از او دعوت كردند و طولى نكشيد كه به سمت نديم‌باشى سالار الدوله توسط نصير الملك بكردستان رفت و با ده هزار تومان مداخل برگشت و نتيجهء كه از جان او به بنده عايد شد يك عدد قليان كه از رشت برسم ارمغان آورد و ديگر به كلى بنده را فراموش كرد بلى بعضى املاك در دنيا هست كه خرجشان زائد بر دخلشان است و مخصوصا سهم من از دنيا هميشه اين قسم املاك مقرر شده است چنان كه بعضى املاك مزروعى هم در كرمان دارم كه به كلى باير شده و همه ساله مبلغى بابت ماليات و سربازى و ساير متوجهات ديوانى بكارگذاران حكومت تسليم مينمايم اين ملك هم نظير همان املاك شد گناه بخت من است اين گناه دريا نيست\r\n\r\n","description":"","footnote":"","page_name":" 63 ","page_number":103},
  {"content":"\r\n\r\nبارى مقصود از اين همه تطويل بلاطائل اين بود كه چون مواعيد حاجى ملك را امتحان كرده بودم فرمايش ايشان را رد كردم بعد از آنكه حاجى از بنده مأيوس شد به طرف روزنامه مجلس رفت و پانصد تومان داد و يك سهم شركت كرد ولى چندى نگذشت كه از اين معامله پشيمان شد چرا كه روزنامه مجلس هم با مقاصد او همراهى نكرد بلكه آقا ميرزا محمد صادق در اوائل امر خيالش منحصر به اين بود كه فقط مذاكرات مجلس را بنويسد و اگر مطلب ديگرى هم درج ميكرد برحسب ميل خودش بود نه ميل حاجى ملك اين بود كه حاجى ملك مجبور شد مال الشراكه خود را دريافت داشته فسخ شركت كند و به خيال ايجاد روزنامه مخصوص افتاد و به زودى بايجاد روزنامه صور اسرافيل موفق شد و بعد از اندك مدتى روزنامه مساوات را داير كرد و اين دو روزنامه فوق آنچه مقصود حاجى ملك بود از قوه بفعل آورند و باصطلاح عوام دو سه بيت بالاتر زدند و عمده مقصود ملك اين بود كه اعمال شاه را انتقاد كند تا قلوب عامه را از او برنجاند و خودش هم مواظب بود و هر ادنى حادثه كه اتفاق ميافتاد نسبت آن را بشاه ميداد روزنامه مساوات دست بالا را گرفت و بر اعمال عاريه شاه هم اعتراض كرد و حال آنكه احدى را حق آن نيست كه متعرض امور شخصيه و عادات بيتيه ديگرى شود چه جاى شاه كه عقلاى عالم و قانون مشروطه او را مقدس و غير مسئول دانسته‌اند و هيچ روزنامه‌اى حق ندارد كلمه‌اى نسبت بپادشاه اعتراض كند صور اسرافيل هم تمام مندرجاتش بر ضدشاه نوشته ميشد و از ابتداى جلوس اعليحضرت شاه همه روزه وسيله‌اى براى اعتراض آقايان بدست آمد چنان كه در همان موقع جلوس ايراد كردند كه در جشن تاجگذارى « 1 » از وكلا دعوت\r\n\r\n\r\n","description":"","footnote":"\r\n( 1 ) تاجگذارى محمد عليشاه در روز چهارم ذى الحجه صورت گرفت و با آنكه در اين مراسم از كليه شعرا وزراء و نمايندگان سياسى خارجى و روحانيون و اعيان و اشراف دعوت به عمل آمده بود از نمايندگان ملت خبرى نبود صنيع الدوله و سعد الدوله هم\r\n","page_name":" 64 ","page_number":104},
  {"content":"\r\n\r\nنفرموده‌اند و توهين بمجلس شده و شاه به زودى اين مطلب را جبران فرمودند ، يعنى در جشن تعيين ولايت عهد هيئتى از وكلا را دعوت فرمودند ، بعد از آن قضيه فراجه‌داغ پيش‌آمد و شهرت گرفت كه منشاء اين فتنه رحيم خان سردار « * » نصرت\r\n\r\n\r\n","description":"","footnote":"\r\nاگر حضور داشتند بعنوان طبقه اعيان شركت نموده بودند .\r\nانعكاس مراسم تاجگذارى محمد عليشاه در مجلس شوراى ملى موجب برآشفتگى و اعتراض نمايندگان گرديد ميرزا طاهر تنكابنى نماينده تهران از طبقه علما گفت سلطان سلطان ملت است بايد از طرف ملت تاج گذارند و مجلس نماينده ملت است ميرزا محمد كتابفروش نماينده طبقه اصناف ضمن گله و شكايت از بىاعتنائى محمد عليشاه بمجلس گفت « حالا كه اول مجلس است ، اگر ميتواند مطالبه حق خودش را بكند و الا بعدها نميتواند كارى از پيش ببرد »\r\n( * ) رحيم خان چليپانلو فرزند حاج عليخان از سران عشاير شمالى آذربايجان ساكن ارس باران ( قراچه‌داغ ) بود كه در زمان ناصر الدين شاه رئيس دسته آذربايجانى و در زمان مظفر الدين شاه با درجه ميرپنجى رئيس دسته چليپانلو و در زمان محمد عليشاه ملقب بسردار نصرت گرديد در سال 1325 ق كه رحيم خان در تهران ميزيست بيوك خان پسرش در قراچه‌داغ دست به اغتشاشاتى زد و در تهران شهرت يافت كه منشاء اصلى اين فتنه و فساد خود رحيم خان است و اين كشت و كشتارها بدستور او صورت گرفته است تا بالاخره محمد عليشاه براى اسكات مردم راضى شد كه او را در عدليه حبس نمايند پس از اينكه بستگانش از زندانى شدن او آگاهى يافتند دست به قتل و غارت زدند تا اينكه رشيد الملك حاكم اردبيل تعدادى از اموال را از آنان پس گرفت .\r\nرحيم خان پس از رهائى از زندان به آذربايجان رفت و شرارتهاى زيادى مرتكب گرديد پس از پيروزى آزاديخواهان رحيم خان به روسيه پناهنده شد و مجددا بايران بازگشت تا بالاخره در زمان حكومت حاج مخبر السلطنه در آذربايجان رحيم خان را به تبريز آورد و تحت الحفظ نگهداشتند و سرانجام در هفدهم رمضان سال 1329 ق به حكم انجمن ايالتى تبريز پنهانى در ارك آن شهر بضرب گلوله كشته شد .\r\n« پروفسور ادوارد برون در كتاب تاريخ انقلاب ايران در باره اين شخص مينويسد رحيم خان يكى از راهزنان عمده است كه شاه هنگامى كه وليعهد بوده است او را براى چندين فقره تعرضات بر مردم زندانى ساخته بود . »\r\n","page_name":" 65 ","page_number":105},
  {"content":"\r\n\r\nاست و بامر پادشاه اين اقدامات را كرده است و بايد مشار اليه را بعدليه جلب نموده زنجيرش كنند . و بلوائى بسيار سخت در طهران پيش‌آمد و دو سه روز امتداد داشت كه شاه ميفرمودند « رحيم خان در طهران است و مسئول اعمال پسرش نيست و بر فرض كه راست باشد و جماعتى كشته شده باشند چه دخلى برحيم خان دارد ، كه در طهران متوقف است و بايد تحقيق كرد آيا خطى از رحيم خان در دست است يا فقط تهمت است » ولى باصرار وزرا شاه راضى شدند كه رحيم خان را بدون محاكمه و استنطاق در عدليه محبوس سازند حال بايد ديد كه آيا واقعا رحيم خان مقصر بود يا نبود .\r\n\r\nرحيم خان سردار نصرت\r\nدر اينكه رحيم خان از بدائت عمرش بدزدى و آدم‌كشى مشغول بوده حرفى نيست ! و در اينكه بسيار آدم بدى است آن هم محل ترديد نخواهد بود ، اما در خصوص قضيه قراجه‌داغ و آنچه به او و پسرهايش نسبت داده بودند بعدها معلوم شد چندان مأخذ مهمى نداشته است ، بدليل آنكه بعد از آنكه مدتى در حبس ماند از خود آذربايجان انجمن ايالتى از او شفاعت كرد بلكه او را احضار نمودند بعلاوه مدلل شد كه آنهمه قتل و غساسات كه به پسرهاى او نسبت ميداده‌اند مطلقا دروغ بوده فقط ما بين پسرهاى رحيم خان و بنى اعمام آنها ! نزاع شخصى شده و از طرفين چند نفر كشته شده‌اند و پسرهاى رحيم خان مبالغى اموال رعايا را غارت كرده . بلكه بعد از گرفتارى پدرشان بهر جا كه دستشان رسيد غارت كردند و بالاخره گرفتار رشيد الملك « 1 » حاكم اردبيل شدند و تمام اموال منهوبه را از آنها استرداد نمودند ، چندى بعد هم مجددا با همان بنى اعمام نزاع كردند و يكنفر از پسرهاى رحيم خان كشته شد ، حاصل آنكه فتنه قراجه‌داغ\r\n\r\n\r\n","description":"","footnote":"\r\n( 1 ) نقى خان\r\n","page_name":" 66 ","page_number":106},
  {"content":"\r\n\r\nنزاع ايلى داخلى بوده مربوط بمشروطه و استبداد نبوده ، بعلاوه قريب هشت ماه رحيم خان در حبس بود ، بدون آنكه محاكمه و استنطاق شود و معلوم است اين هم خلاف قانون است ، اگرچه طرف شمر ذى الجوشن باشد ، اى كاش رحيم خان را در محبس كشته بودند و زنده نميماند كه بعد از انحطاط مجلس آنهمه شرارت و هرزگى در تبريز بكند و متعرض مال و جان و ناموس مردم بشود و دولت و ملت از حركات شنيعه او به زحمت بيافتند و تمام حوادث واقعه در تبريز از پرتو سلوك آن ملعون است بارى قضيه رحيم خان را هم شاه مساعدت فرمودند .\r\n\r\nواقعه اصفهان\r\nقضيه اصفهان هم يكى از وسائلى بود كه مردم را با شاه طرف ميكرد و قبل از قضيه رحيم خان واقع شد و خلاصه‌اش آنكه مردم اصفهان در موقعى كه ظل السلطان براى عرض تهنيت جلوس بطهران آمده بود اجماع و بلوا كردند كه ما ظلل السلطانرا نميخواهم در طهران هم جماعتى از مردم اصفهان و غيره مبانى بلوى و تعطيل را گذاشتند و عزل السلطانرا از حكومت اصفهان ميخواستند و در اين كار هم مجلس بدون وقفه مداخله كرد و برحسب ميل مردم عزل ظل السلطانرا تصويب نمود ، با آنكه بدوا شاه معين الدوله را كه نسبتا آدم درستكارى است مأمور فرمودند كه برود باصفهان و بتظلمات مردم رسيدگى نمايد اگر واقعا ظلمى از ظل السلطان در باره آنها شده جبران آن را از مال ظل السلطان بنمايد و اگر فقط از راه غرض موجبات بلوى را فراهم كرده‌اند آنها را ساكت كند ، اما مردم اصفهان اين قرار داد را امضاء نكردند و در طهران و اصفهان تعطيل عمومى كردند تا آنكه خود ظل السلطان استعفا داد و شاه هم فورا قبول فرمود و اين فتنه هم به زودى اصلاح شد .\r\nبعد از آن عنوان « ميسونوز » و ساير بلجيكيها در ميان آمد آن را هم شاه فورا اصلاح فرمود و ميسونوز را معزول كرد بعد از آن حكايت آمدن اتابك بطهران\r\n\r\n","description":"","footnote":"","page_name":" 67 ","page_number":107},
  {"content":"\r\n\r\nپيش‌آمد و حضرات هم در اين ماده خيلى هياهو كردند ولى دوستى آقا سيد عبد اللّه با اتابك اعظم حل اين معمى را كرد و مغرضين كارى از پيش نبردند و بلافاصله فتنه سالار الدوله پيش‌آمد و اردوى او تا نهاوند تاخت و حاجى ملك منتظر بود كه بدون هيچ مانعى تا طهران خواهد آمد بلكه اميدوار بود كه از مجلس به او همراهى شود و آقايانى كه با او معاهده داشتند مقدم او را خواهند پذيرفت و او را بسلطنت تهنيت خواهند گفت ولى بر خلاف انتظار او اتابك مرحوم به زودى جلو او را مسدود كرد و اساس سلطنت موهومى او را بهم زد و طورى اسباب فراهم آورد كه در ظرف چند ساعت او را مستأصل كردند ، از آن تاريخ ببعد اگرچه ملك المتكلمين مأيوس شد ولى بعد از آنكه سالار الدوله را سالما بطهران آوردند و در باغ عشرت‌آباد بعد از تحصن به منزل اتابك متوقف كردند طورى ديگرى نقشه كشيد و از درى ديگر داخل شد و خيالش اين بود كه مجلس را بر ضد شاه وادارد كه رأى بر تغيير او بدهند و آنوقت حتما وليعهد را بسلطنت بر ميداشتند و حاجى ملك ميتوانست اسبابى فراهم كند كه سالار الدوله را نايب السلطنه او قرار دهند اگرچه در اين نقشه ظل السلطان بلكه نايب السلطنه هم شامل ميشدند ولى چون رشته در دست ملك بود اميدوارى داشت كه برحسب اراده خودش بهر طرف كه ميخواهد ميكشاند و واقعا هم‌رشته در دست او بود و تمام انجمن‌ها تابع ارادات او بودند و مجلس هم چنان كه گفتيم مطيع اوامر و نواهى انجمنها بود پس ميتوانيم بگوئيم در ظرف اين دو ساله قواى ملت ايران فقط در دست ملك المتكلمين بود و اگر بعضى عيوب در وجود او نبود يكى از بزرگان دنيا شمرده ميشد ولى افسوس كه طمع فوق العاده و ميل بجمع اموال در مزاج او رسوخى تمام داشت گذشته از آن در عهد خود پايدار نبود بلكه خيلى ابن الوقت و از اهل اين دوره بود هرگز نميتوانست از پول چشم بپوشد و هرگز\r\n\r\n","description":"","footnote":"","page_name":" 68 ","page_number":108},
  {"content":"\r\n\r\nحاضر نميشد در باره دوستان خود استقامت ورزد ، بلكه مكرر ديده شد كه براى جزئى وجهى از دوستان خود اغماض نميكرد و اينكه با مساوات و صور اسرافيل و چند نفر ناطق زيردست خود تا مدتى راه رفت جهتش همان بود كه املاك سالار الدوله بالتمام يعنى آنچه در اطراف تهران داشت در تصرف او بود و مصرف عايدات آن املاك همين قسم مصارف بود و در چنين حالى باز گاهى به طرف ظل السلطان ميرفت و گاهى از شعاع السلطنه انعامى ميگرفت و شايد اگر در نقشه‌اش پيشرفتى حاصل نميشد سالار الدوله را هم فراموش ميكرد و كار را برحسب اقتضاى وقت و زيادى رشوه مقرر مينمود ، اما با قطع نظر از اين دو عيب در ساير اخلاق كمال تفوق بر اهل اين عصر داشت و حقيقتا مردى صاحب عزم بود و در فراست و ذكاوت و قوت قلب و جرئت سرآمد اقران خود محسوب ميشد و در فصاحت و بلاغت و نطق شخص اول ايران بشمار ميآمد و روى هم رفته مردى لايق و كافى بود .\r\n\r\nانجمن‌ها و تبعيد ملك\r\nبعد از آنكه به آن وضع غير معهود كشته شد ، طرف ترحم عموم مردم ايران و صاحب مقامى بلند و نامى ارجمند در تاريخ تمدن ايران شد و حقيقتا همه وقت بخت و اقبال با او هم‌عنان بود و از بدائت عمرش كه برحسب آنچه خودش براى بنده نقل ميكرد ، هميشه خوش‌بخت بوده .\r\nچنانچه در اوائل امر پياده بدهات ميرفته و روضه‌خوانى ميكرده تا آنكه يكى از وعاظ نمره اول مملكت شد و بعد از آن داراى مقام گرديد و ذكرش تا قيامت در تواريخ عالم پايدار ماند و حال آنكه سه روز قبل از وقعه 23 جمادى الاول ، نصف انجمنهاى طهران رأى داده بودند كه تبعيد او و سيد جمال و جهانگير خان مدير صور اسرافيل و سيد محمد رضا مدير مساوات براى آسايش نوعى لازم\r\n\r\n","description":"","footnote":"","page_name":" 69 ","page_number":109},
  {"content":"\r\n\r\nاست و اگر اين حادثه پيش نيامده بود خود ملت او را باكمال حقارت و مذمت طرد و تبعيد ميكردند ولى حسن اقبال او اينطور اقتضا كرد كه بانهايت مظلوميت كشته شود و آثار تاريخى از او در دنيا بيادگار بماند و در جرائد بزرگ اروپا ولتر ايران نام برده شود .\r\n\r\nشاه و ملك المتكلمين\r\nمجملا همه روزه حاجى ملك منتظر بود كه حادثهء پيش بيايد و او شاه را در آن حادثه مقصر بنمايد و اذهان مردم را از شاه منصرف كند ، وزرا عظام هم به اين مقصود حاجى خيلى كمك كردند ، چرا كه در هر نقطه هر قسم اغتشاشى رخ ميداد و آنها از اصلاحش عاجز ميشدند ، براى آنكه در مجلس اعتراف بعجز و قصور و عدم لياقت خود نكنند ، وقوع آن اغتشاشات نسبت بعدم مساعدت شاه با مجلس ميدادند و اگر هم عينا نتوانستند اظهار كنند در مجلس علنى بكنايه و در مجالس سريه علنا اظهار ، بلكه بر صحت مدعى خود اصرار ميكردند ، گذشته از وزراء عظام واقعا طبيعت هم با حاجى ملك همراه و مساعد بود ، يعنى همه روزه يك اتفاق ناگوارى در يك سمت ايران واقع ميشد و اهل دانش ميدانند وقوع اين حوادث نتيجه تغيير مسلك چندين هزار ساله دولت بوده نه تحريك شاه ، و مسلم است در مملكتى كه پنج شش هزار سال حكومت مستبده متعلقه بوده و هر پادشاهى ده درجه بالاتر از ذات الوهيت مطاعيت داشته و هر اميرى و هر مجتهد ، يا هر وزيرى ، بلكه هرحاكمى ، هرمير پنجى ، هر سرتيپى ، بلكه هر كدخداى ، محله‌اى ، هر فراشى ، صاحب اختيار جان و مال و تمام هستى تبعه بوده و هيچ وقت مسئول اعمال خود نبوده‌اند و هرچه ميخواسته‌اند ميكرده‌اند ، لايسئلون عما يفعلون حالا صداى آزادى در چنين مملكتى زده شود و حدود تمام افراد حتى شخص پادشاه در تحت قانون معين شود ، كه به قدر سرسوزنى\r\n\r\n","description":"","footnote":"","page_name":" 70 ","page_number":110},
  {"content":"\r\n\r\nنتواند از آن حدود معلومه تجاوز نمايد و اين مطلب را رسما به تمام مردم جاهل اعلان نمايند ، البته مردم جاهل بىاطلاع بواسطه عدم بصيرت گرفتار سوء تعبير و تفسير شده و از حدود معلومه هم تجاوز نموده حقوق ديگران را ابطال و در اداى مطالبات مشروعه بزرگان و حاكمين اهمال مينمايند و خيال ميكنند آزادى يعنى خوردن مال مردم ، آزادى يعنى خارج شدن از دوائر شريعت ، آزادى يعنى ارتكاب تمام محرمات ، آزادى يعنى سلب تمام قدرتهاى شرعيه و عرفيه و نسخ تمام تكاليف ملكى و ملى و تا به اين مردم جاهل حالى كنند كه آزادى به اين معانى نيست ، بلكه آزادى عين قيود است و متابعت حدود البته طولى خواهد كشيد و ابتداء زمان لازم دارد ، تا بتدريج چشم و گوش مردم باز شود و حقيقت از مجاز ممتاز گردد و كم‌كم مردم تحصيل كنند و طبقه محصلين روى كار بيايند و آن هم در كمتر از سىسال ممكن نخواهد شد ، مگر با يك قوه قهريه كه ما از داشتن آن كمال معذرت را داريم ، بلكه خيلى هم خجلت داريم كه بعد از غروب آفتاب نادرى ديگر چنين قوهء در ايران وجود نداشته و آخرين شعاعش در پاى قلعه شوشه يا شيشه به خاك هلاك سپرده شد ، بهرحال وقوع حوادث علاج‌ناپذير اطراف و اكناف با عدم لياقت وزرا در موقع آنها با خيالات حاجى ملك منتهى مساعدت را داشت .\r\nلازم نيست در اين موقع تمام آن حوادث را بشمارم و اقدامات جناب حاجى ملك را مفصلا بنگارم چرا كه در جلد دوم به اندازه لزوم شرح داده‌ام و تكرار آن نمىپردازم بلى همينقدر در اين مورد لازم بود كه در ضمن جهات واقعيه انحطاط مجلس اين يك جهت را هم كه تقريبا از جهات عمده بود بشمارم و قبل از اينكه بساير جهات بپردازم لازم است يك نكته مهم را تشريح كنم كه رفع خيلى از شبهات را ضامن خواهد بود و گمان ندارم كسى ديگر بتوضيح اين نكته موفق\r\n\r\n","description":"","footnote":"","page_name":" 71 ","page_number":111},
  {"content":"\r\n\r\nشده باشد ، بلكه براى بسيارى از مورخين اروپائى و ايرانى حل اين معمى خالى از اشكال نخواهد بود و ما بملاحظه آنكه در اين كتاب متعهد شده‌ايم فلسفه تاريخى انحطاط مجلس را بنگاريم اين يك نكته را هم كه كمال ارتباط را با موضوع بحث ما دارد حل و توضيح خواهيم كرد .\r\n\r\nنظرات اوليه شاه\r\nالبته آقايان عظام كه زحمت مطالعه اين كتاب را متحمل شده‌اند در خاطر دارند كه چندين مرتبه پادشاه قسم ياد كرد كه با تمام قواى خود بمشروطيت معاونت فرمايد و چندين دستخط از او صادر شد كه كمال مساعدت او را با اساس مشروطيت مدلل ميداشت و يك مرتبه هم پشت قرآن را با خط مبارك و بامضاى خود ترسيم فرمود در روزى كه بمجلس آمد با حضور تمام وزرا و وكلا و حجج اسلاميه قسم ياد كرد كه پادشاه دولت مشروطه باشد و مدتها هم هرچه از مجلس با اخطار يا اظهار كردند ، يا فورا پذيرفت و اطاعت كرد و يا آنكه بعد از يكى دو روز مذاكره و تكرار بالاخره تسليم شد ، حال بايد فكر كرد و دانست كه آيا مقصود اصلى شاه چه بوده ؟ ! آيا واقعا از اول بر ضد اين اساس بوده ؟ ! و هرچه ميكرده در واقع خدعه و تدليس بوده و با آنكه نقشه او اينطور اقتضا داشته ، كه مظلوميت خود را در انظار دول متحابه مدلل ساخته سپس در بهم زدن مجلس پرداخته باشد ؟ ! و يا آنكه تجديد رأى براى او حاصل شده ؟ ! كه بعد از آنكه كمال مساعدت را با مجلس اظهار فرموده از اين خيال منصرف شده و بواسطه ميل فطرى خود باستبداد يا بواسطه استبداد درباريان مستبد شروع بهم زدن مجلس فرموده‌اند ! ؟ تمام اين نكات ممتنعه الاجتماع است ، يعنى ممكن نيست به تمام اين ملاحظات مدخليت داشته باشد و ما ناچاريم يكى از شقوق را اختيار نموده ما بقى را رد كنيم حالا كدام مورخ ميتواند اين معما را حل كند و اين نكته محمد عليشاه\r\n\r\n","description":"","footnote":"","page_name":" 72 ","page_number":112},
  {"content":"\r\n\r\nفلسفى را مطابق واقع تشريح نمايد ؟ !\r\nشك نيست كه هيچ پادشاهى به اختيار خود مايل نيست اختيارات او را سلب و محدود نمايند ، حتى سلاطين فرنگ كه در دولت مشروطه نشو و نما يافته‌اند و گوش آنها از تحديد حدود سلطنت پر است ، باز بىميل نيستند كه قدرى دامنه اختيارات خود را وسعت بدهند ، نهايت آنكه اساس قانون در آن ممالك بقدرى محكم است كه از ميل و اراده پادشاه باستبداد متزلزل نخواهد شد و اين مطلب منحصر بسلاطين نيست و لو ادنى رعيت به حكم فطرت و لازمه طبيعت انسانيت هميشه طالب ترقى و مايل باستقلال است : چنانچه بزرگان گفته‌اند : در هر نفسى مضمر است آنچه فرعون باظهار آن پرداخت ، كه هروقت اسباب كارشان جمع شود ما فى الضمير خود را اظهار خواهند كرد و دليلش همان است كه خداوند انسانرا بالفطره ترقى طلب آفريده و اين طبيعت ترقىپذيرى در هر فردى از افراد بنى آدم راسخ و چاره ناپذير است و طى اين طريق ممكن نخواهد شد ، ببسط يد و وسعت قدرت و كثرت اختيارات و البته كثرت اختيارات و وسعت قدرت مستلزم تعدى بحقوق ديگران است و اگر پادشاهى يا انسانى ديگر از تعدى بر حقوق و تجاوز بحدود ديگران خوددارى كند ، يا حقيقتا صاحب نفس قدسيه است كه از رياضت و مجاهدت به اين مقام رسيده است و يا آنكه مانع خارجى در مقابل خود دارد و دستش بريسمان قانون محكم بسته شده ، شق ثالث ندارد ، بلى گاهى ممكن است انسان اعم از سلطان يا رعيت بواسطه وسعت اطلاعات و غوص در حقايق امور فهميده باشد ، كه ترقى انسان كه فطرى و جبلى او است نه در ازدياد نفوذ ظاهرى و قدرت موهومى است كه بتوسط اسباب و وسايل ايجاد و كم و زياد مىشود ، بلكه ماوراى آن قدرت و نفوذ يك قدرت و نفوذ حقيقى هم هست كه از تسلط بر قلوب پيدا مىشود ، نه تسلط بر ابدان و شئونات ظاهريه كه بوسيله اسباب پيدا مىشود بعد از نفى اسباب\r\n\r\n","description":"","footnote":"","page_name":" 73 ","page_number":113},
  {"content":"\r\n\r\nفورا منفى مىشود اما قدرت واقعى و نفوذ در قلوب هيچ وقت نفى نميشود و اسبابش همان جلب قلوب است بحسن سلوك با طبقات كل على حسبه و البته كسى كه به اين معنى پىبرده باشد هرگز سعى نميكند كه بواسطه سوق سپاه و كثرت خدم و حشم بر تبعه خود مسلط شود ، بلكه سعى مىكند كه بواسطه اشاعه عدل و داد و رفع ظلم و بيداد مالك همه قلوب تبعه خود شوند حاصل آنكه كارى مىكند كه ملت او را دوست بدارند و از صميم قلب پرستشش كنند ، نه آنكه از او بترسند و از ترس عقوبت او از او اطاعت نمايند ، اما چنين پادشاهى جز گاهى در ستون تواريخ جائى ديگر پيدا نشده و ميشنويم كه امپراطور حاليه ژاپن ميكادو در ميان ملت خود همين حالت را دارد ، اما نديده‌ايم ما بين ديدن و شنيدن فرسنگها مسافت است و اگر بخواهيم دقت كنيم و بقول عوام باريك شويم خواهيم دانست كه اغلب اين اشتهارات مورخين و انتشارات محررين مبنى بر اغراقات متعارفه است چندان حقيقتى ندارد .\r\n\r\nعدالت انوشيروان\r\nچنان كه در تمام تواريخ انوشيروان را پادشاه عادل نوشته‌اند و ميگويند زنجير عدل داشته است كه شخصا بعرايض تمام متظلمين رسيدگى ميكرده است و خانه يك نفر پيرزن را كه در وسط كاخ او واقع شده چون راغب به فروش نبوده متصرف نشده و به همان حالت باقىمانده و مردم ايران و ملت عجم بوجود اين پادشاه افتخارها دارند بلكه خبرى از حضرت رسالت پناهى معروف است كه افتخار فرموده‌اند باينكه در زمان سلطنت پادشاهى عادل متولد شده است\r\n( ولدت فى زمن سلطان العادل ) اما در نظر محققين تمام آنچه از عدالت او شهرت دارد افسانه صرف است بلكه انوشيروان در ميان سلاطين ساسانى از همه ظالم‌تر بوده و كدام ظلم از اين بالاتر كه وزيرى دانشمند مثل بزرگمهر را در\r\n\r\n","description":"","footnote":"","page_name":" 74 ","page_number":114},
  {"content":"\r\n\r\nمحبس به بدترين وجهى هلاك كرد ، اما زنجير عدل اگرچه ندانسته‌ايم چه قسم زنجيرى بوده ؟ آيا در تمام نقاط مملكت امتداد داشته يا فقط در پاى تخت او بوده ! ؟ و يا با چه اسبابى عرائض را به پيشگاه ميرسانيده‌اند ؟ آيا مثل تلفون و و تلگراف بوده ؟ يا از قبيل زنگ اخبار يا چيز ديگر ؟ ! ولى اجمالا ميدانيم هرچه بوده چيز پوچى بوده است ، چرا كه پادشاه وظيفه‌اش آن نيست كه اوقات شريف عزيز خود را باستماع عرائض متظلمين صرف نمايد و معلوم است در يك مملكت كه چندين هزار فرسخ طول و عرض دارد و اقلا پنجاه شصت كرور سكنه يك نفر نميتواند تمام تظلمات رسيدگى كند و بر فرض كه تمام 24 ساعت شبانه روز را صرف احقاق حقوق كند ، بهزار يك تظلمات نميتواند برسد ، بنابراين عقلاى عالم اساس ديگرى ترتيب داده‌اند كه هيچ تظلمى باقى نماند ، مگر آنكه بتحقيق در آن رسيدگى و احقاق حق شود و آن ترتيب عبارت است از تشكيل محاكم عدليه كه مركز آن در پايتخت باشد و شعب آن در تمام مملكت كشيده شده حتى آنكه در قصبات كوچك هم هست ، يعنى در هر نقطه كه پانصد نفر جمعيت داشته باشد ناچار يك شعبه محكمه عدليه منقسم به دو قوه قضائيه و اجرائيه در آنجا خواهد بود ولى نه مثل محاكم عدليه مملكت ما كه ايكاش از اصل نبود و معلوم است محكمه عدليه كه نه قانون در دست قضاة باشد نه مواجب مرسوم باجزاء آن بدهند بهتر از اين نخواهد شد و اجزاء ناچارند كه بسليقه خودشان حكم بدهند و مسلم است سليقه قاضى بىمواجب اين طور اقتضا دارد كه هريك از متداعين بيشتر تقديم بدهند حق را به طرف او تصديق نمايد چنان كه سالها است در مملكت ما به همين اوضاع شنيعه محاكمه مىشود ، حالا كارى بعدليه زمان خودمان نداريم حاصل مطلب اين است كه وظيفه پادشاه عادل اين است كه قوانين محاكمات را مرتب نموده بدست قضات عدليه بدهد و در هر محكمه\r\n\r\n","description":"","footnote":"","page_name":" 75 ","page_number":115},
  {"content":"\r\n\r\nيك قوه اجرائيه مقرر فرمايد ، كه خود قاضى مجرى نباشد و مواجب تمام اعضاء محكمه را اعم از قوه قضاء يا اجراء مرتبا ماه به ماه برساند ، كه محتاج بگرفتن رشوه و ابطال حقوق نباشند و محرمانه هم مفتش امين بر آنها بگمارد و هرگاه يكى از اعضاء محاكم بر خلاف حقانيت حكمى داد ، مطابق قانون عليحده كه در مجازات آنها نوشته شده او را مجازات كنند آنوقت پادشاه راحت بخوابد و هيچ لازم نيست زنجير عدالت بكشد ، پادشاه انگليس با آنهمه مستملكات كه قريب به ثلث كره در تصرف او است اغلب اوقات در سير و سياست و تفرج و مسافرت است و ابدا بعرايض متظلمين رسيدگى نميكند و زنجير عدل انوشيروانى را در انگلستان نكشيده با وجود اين امروز عادل‌ترين تمام سلاطين روى زمين است ، چرا كه ادارات دولتى او در نهايت نظم و ترتيب در تحت قوانين عادله سپرده به اشخاص كافى با علم و اطلاع است و پادشاه به خوبى ميداند كه اگر بادنى رعيتى از شخص خودش هم ظلمى واقع شود بدون هيچ ملاحظه او را بمحكمه احضار نموده در مقابل مدعى مينشانند و بعد از تحقيقات لازمه در باره او همان حكمى را اجرا خواهند كرد كه در باره ادنى رعيت او ، بنابراين چرا در نهايت آزادى بميل خودش در جاهاى خوش‌آب و هوا گردش نكند ، پس معلوم شد كه كشيدن زنجير عدل ابدا دلالت بر عدالت پادشاه ندارد و بعلاوه از كجا كه اصل مطلب دروغ نباشد ؟ ! مگر نه اين است كه كه انتشار آن از يكنفر مورخ معاصر او شده و ما هرچه تاكنون در تواريخ سير كرده‌ايم از مورخين معاصر سلاطين غير از تمجيد چيزى ديگر نديده‌ايم و مورخ معاصر انوشيروان قطعا از مجير الدوله فاضل‌تر و با انصاف‌تر نبوده ، كه او هم در شماره اول از روزنامه رسمى ايران كه اين اوقات طبع كرده است مينويسد هيچ وقت ايران به اين انتظام نبوده و نسبت بتلگراف مخصوص كه به حكم اعليحضرت شاهنشاهى از ميدان توپخانه بدربار اتصال دارد و هركس\r\n\r\n","description":"","footnote":"","page_name":" 76 ","page_number":116},
  {"content":"\r\n\r\nهرچه بخواهد بحضور همايونى تلگرافا تظلم و اظهار نمايند مجانا از او ميپذيرند و جواب را هم صادر نموده به او ميدهند .\r\n\r\nزنجير عدل محمد عليشاه\r\nبعد از انحطاط مجلس ، بدستخط همايونى اين دستگاه مجانا دايره شده آن را زنجير عدل انوشيروانى مينويسند پنجاه سال ديگر يكنفر مورخ ميخواهد تاريخ عهد پادشاه ايران محمد على شاه را بنويسد ناچار همين روزنامه را پيدا كرده مستند خودش قرار داده و خواهد نوشت مطابق سند صحيحى كه بدست آورده‌ام اعليحضرت محمد على شاه هم مثل انوشيروان عادل زنجير عدالت كشيده بوده و شخصا به تمام تظلمات ملت خودش رسيدگى ميفرموده حالا ما اعتراض بر اين كار شاه نداريم چرا كه احتمال ميدهيم غرض او واقعا احقاق حق مظلومين باشد ، اما افسوس كه احكامى كه در جواب عرايض متظلمين صادر ميفرمايند خطاب بصدر اعظم است كه جناب اشرف صدر اعظم رسيدگى كنيد و حتما قرار آسايش عارض را بدهيد . . حالا هرقدر پادشاه ما مايل به عدالت باشد ؟ ! آيا ممكن استكه از اين هيئت وزراى غير مسئول بىقانون اميد اجراى عدالت داشته باشيم ؟ ! انوشيروان هم حتما خودش متصدى احقاق حقوق نميشده ؟ ! و ناچار بوزراى دربار خود رجوع ميفرموده است و شكى نيست اگر عوض خواندن اين همه عرائض تشكيل عدليه قانونى ميدادند بمراتب بهتر از اين زنجير عدالت به درد ملت مىخورد بارى مقصود تحقيق در انتشارات مورخين است .\r\nچهار سال قبل كه امپراطور عظيم الشأن روسيه نيكلاى دوم تشكيل مجلس صلح عمومى در لاهه داد و از تمام دول به آن محل حاضر شدند از جمله ارفع الدوله از طرف دولت عليه ايران در كنگره صلح لاهه حاضر شد و بعد از انقضاء مجلس منظومهء باسم منظومه صلح دائمى طبع و به چندين زبان منتشر كرد و در آنجا مبالغى\r\n\r\n","description":"","footnote":"","page_name":" 77 ","page_number":117},
  {"content":"\r\n\r\nتمجيد از رأفت و حسن فطرت امپراطورى مىكند و ميگويد من هرگز آدمى به اين درجه صاحب رحم و مروت نديده و نشنيده بودم و ادله و شواهدى بر اين مدعى خود اقامه نموده تا بالاخره ميگويد اينكه امپراطور معظم بتشكيل مجلس صلح عمومى لاهه اقدام و موفق شده فقط براى اين است كه ابدا راضى نميشوند خونى در دنيا ريخته شود .\r\nهمان امپراطور دو سال بعد بجنگ شرق اقصى اقدام فرمود و دو كرور خون ناحق از طرفين در آن صحرا ريخته شد فقط جهانگيرى امپراطورى باعث آنهمه قتل نفوس بنى آدم شد ، بعلاوه در اغتشاشات داخلى روسيه كه مردم فلك‌زده بهواى آزادىطلبى جنبشى كردند آنقدر از آنها به حكم امپراطور كشتند كه نماند خانه در مسكو و پطرسبورغ و ادسا و ورشو و ساير بلاد كه عزادار نباشند اينكه امپراطور روس .\r\nاما اعليحضرت ميكادو كه تمام محررين دنيا او را مؤيد من عند إله و مظهر كرم و رحمت پروردگار نوشته‌اند ، علاوه از آنكه اقدام بجنگ شرق اقصى كرد و چندين مليون خسارت مالى بر اهالى ژاپن وارد آورد و قريب يك كرور از ملت ژاپن در آن ميدان خون‌خوار هدف توپ و تفنگ آتش‌بار شدند و مقصود ظاهرى ميكادو حفظ استقلال كره بود ، بعد از آنكه روسها را از كره خارج كرد رسما كره را در تحت تصرف خود درآورد و بيچاره امپراطور كره را با تمام خانواده‌اش به بدترين عذابها از تخت سلطنت بتخته كشيد ، حالا چه ميتوان گفت درباره چنين امپراطورى كه يكوقت بملت خود نعمت آزادى داده و يكوقت آزادى يك ملت را سلب مينمايد و اهل بصيرت ميدانند هم آزادى دادن و هم گرفتن هردو برحسب اقتضاى پولتيك عصر بوده ، يعنى يكوقتى در مملكت ژاپن مردمان صاحب نفوذ بسيار بودند و امپراطور فقط باسم سلطنت در پشت چندين حجاب مستور بود . لهذا\r\n\r\n","description":"","footnote":"","page_name":" 78 ","page_number":118},
  {"content":"\r\n\r\nبه اين عنوان هم از وراء حجاب بلكه از محبس خارج شد و هم نفوذ ديگران را به كلى ابطال نمود و هم سلطنت و دولت ژاپن را بترقيات عمده رسانيد و خود را در تمام عالم به بزرگى معروف نموده نام نيك خود را در صفحه تاريخ عالم تا قيام قيامت ثبت نمود و يكوقت پولتيك او اينطور اقتضا داشت كه روسها را از خاك كره بيرون كند تا مبادا يكوقتى بطمع جزائر ژاپن بيافتند ، چنان كه امپراطور روس هم يك وقت ميخواست دول اروپا را اغفال كند كه باسم صلح عمومى از تهيه مهمات جنگى تقاعد ورزند تا خودش محرمانه قواى خود را تكميل كند و به زودى دانست كه اين حقه بخرج ژاپونيها نرفته و نه تنها از خودآرائى باز نمانده بلكه فوق العاده به تهيه وسائل محاربه پرداخته‌اند اين بود كه مجبور بجنگ شد و و و و و پس اين‌گونه اعمال را نميتوان حمل بر حسن فطرت كرد ، چرا كه در پولتيك حسن فطرت مدخليت ندارد و شايد جهت آنكه انوشيروان قطعه زمين متعلقه به بيوه‌زن را تصرف نكرده در آن وقت مبنى بر يك نكته پولتيكى بوده مثل اينكه فلان مملكت را ميخواسته تصرف كند و ناچار بوده كه قلوب اهالى آن را به خود متوجه ساخته و آنها را برأفت و مرحمت و عدالت شاهانه اميدوار نمايد و الا خريدن خانه پيرزن به دادن دوسه مقابل قيمت آن ممكن بود . بارى از اين قبيل مسائل در فن پولتيك بسيار است كه ما مجال نداريم يا نميدانيم همه آنها را بشماريم و اگر كسى به اين مطالب آشنا باشد ميداند ما چه ميگوئيم گذشته از تمام اين مطالب عدالت شخص هرگز فايده به حال نوع ندارد و بر فرض كه راستى راستى هم غرض حق‌شناسى و عدالت‌پرستى باشد چون قائم به شخص است نه رونق ميگيرد و و نه دوام ميپذيرد ، برعكس عدالت اساس و قانونى است كه هميشه قائم بالذات خواهد بود و نوع از او استفاده خواهد نمود ، چنان كه در ملل متمدنه امروزى مشاهده مىشود و حاصل از اين مقدمه طولانى اين است كه كسى تصور نكند اعليحضرت شاه در اظهاراتى كه از اول در ماده حمايت مجلس ميكرده‌اند\r\n\r\n","description":"","footnote":"","page_name":" 79 ","page_number":119},
  {"content":"\r\n\r\nاز روى حقيقت و عقيده قلبى بوده بلكه تمام برحسب اقتضاى پولتيك وقت پيش‌آمده ، بلى من يك عقيده خاصى در اين مقدمه دارم كه از اظهار آن ناگزيرم و آن اين است كه اگر ملت ايران همانقدر كه شاه با آنها اظهار مساعدت ميكرد با شاه مساعدت كرده بودند ، هيچ‌وقت شاه به اين خيال نيافتاده بود كه مجلس را بتوپ به‌بندد و حالا از روى انصاف ، ميگوئيم اگر آنهمه فحش كه بشاه دادند و نوشتند به بنده و غيره داده بودند و زورش ميرسيد فورا مجلس را بتوپ ميبست و آحاد اعضاء آن را از دم شمشير ميگذرانيد باز خيلى بايد از اين شاه تشكر كرد كه بعد از غلبه چندان بر مردم سخت‌گيرى نكرد بلكه تا حدى عفو و اغماض كرد و مسلما اگر ملت فتح كرده بود با دولت اينطور معامله مينمود و يقينا ريشه آنها را مىكند و بر بزرگ و كوچك آنها ايفا نميكرد ، چنان كه در موقعى كه آقايان در باغ شاه محبوس بودند و ناصر السلطنه و حاجب الدوله و امير جنگ از آنها پذيرائى ميكردند ، شبى در موقع خواب آقاى آقا سيد محمد با آقاى آقا سيد عبد اللّه محرمانه صحبت ميكرده‌اند و گمانشان اين بود كه ميزبانهايشان بخواب رفته‌اند ولى آنها عمدا خود را بخواب زده و ميشنيده‌اند كه آقاى آقا سيد محمد از آقا سيد عبد اللّه سئوال كرده بود ، اگر ديروز امر به عكس ميشد و ما بر دولت غلبه ميكرديم آيا همين قسم با آنها سلوك ميكرديم و براى آنها رختخواب حاضر ميكرديم و شام و نهار مرتب ميداديم و لباس ميآورديم و آقاى آقا سيد عبد اللّه فرموده بودند ، به حق خدا همه را با نهايت ذلت هلاك ميكرديم و معلوم است اينها از ما نجيب‌تر هستند و حقيقتا از انصاف نگذريم ، در اين مدت مردم جاهل و وكلاى غافل خيلى در باره شاه و اعضاى خلوت او هتاكى كردند و ابدا چيزى فروگذار نكردند ، وزراى مسئول را بقدرى سرزنش دادند و به زخم زبان قلوب آنها را پاره‌پاره كردند كه هيچ كابينه نشد كه دو ماه امتداد پيدا كند\r\n\r\n","description":"","footnote":"","page_name":" 80 ","page_number":120},
  {"content":"\r\n\r\nو هرقدر وزرا سختى ميكردند و پوست كلفتى بخرج ميدادند باز بقدرى فحش علنى در مجامع و جرائد به آنها ميدادند كه ناچار از استعفا ميشدند و افسوس كه وكلاى ملت در اوائل امر ميتوانستند جلوگيرى كنند و عمدا نكردند ، تا يكوقتى كه شيرازه انتظام امور مملكت به كلى گسيخته شد و همه وزرا و عقلا از اصلاح آن ماندند و شد آنچه شد .\r\n\r\nقشون ملى\r\nجهت ديگر كه از روز شروع ، انحطاط مجلس را به صورت جبلى به تمام عالميان اعلان ميداد قصه تشكيل « گارد ناسيونال » يا قشون ملى بود و انصافا اين اقدام ملتى ها بقدرى ركيك و مستهجن است كه ابدا نميتوان در سلك تحرير گنجانيد ، بلكه هيچ نويسنده ماهرى از عهده برنميآيد مفاسد اين امر را كماهو بنگارد ، چرا كه باندازه‌اى در اين باب فضاحت و خبط كردند كه تعداد عشرى از اعشار آثار وخيمه آن محتاج است ، بتحرير چندين مجلد كتاب بزرگ و ما خيلى باختصار به بعضى از آثار آن اشعار ميداريم .\r\nاولين عيب اين اقدام جاهلانه اين بود كه ، مردم ايران در امورات تمدن عموما و مسئله « گارد ناسيونال » خصوصا تقليد از الفاظ متداوله در اروپا كردند ، بدون آنكه معانى اصلى و مفاهيم واقعى آنها را بفهمند مثلا شنيدند ، در فرنگ سيمه و انجمن هست آنها هم خواستند انجمن داشته باشند و ابدا ملتفت نشدند اجتماع جماعتى ، در محلى به ترتيب خاصى البته بايد از براى يك مقصد مهم معينى باشد كه قبل از وقت تمام اعضائى كه در آن مجمع سمت عضويت دارند بدانند در چه مبحث بايد حرف بزنند ، اين بود كه ما نوشتيم انجمن بايد مسلك داشته باشد نه آنكه لاعن قصد ، به آنجا گرد آمده يكى از آسمان بگويد ديگرى از ريسمان چنان كه انجمنهاى مملكت ما همان حال را داشتند بلكه از انصاف نگذريم\r\n\r\n","description":"","footnote":"","page_name":" 81 ","page_number":121},
  {"content":"\r\n\r\nمجلس شوراى ملى ما هم همين قسم بود و آن مقدار كاريكه در مجلس پيشرفت كرد بواسطه زحمات كمسيونها بود و الا مجلس رسمى علنى هميشه بىترتيب و نظم بود بارى كلمه گارد ناسيونال يا قشون ملى را هم در كتابها خواندند و خيال كردند مقصود از اين كلمه اين است كه حتما بايد ملت در مقابل دولت داراى قشون و استعداد نظامى باشد تا هروقت دولت بخواهد بر ملت غلبه كند ، ملت بىاستعداد نباشد و چنان اين خيال فاسد در كله‌هاى مردم ايران جايگير و راسخ شد كه من بدبخت هر قدر داد كشيدم و فرياد زدم ، بخرج احدى نرفت يك ماه متوالى مقاله اصليه نداى وطن را اختصاص به همين يك مطلب دادم و شرح و توضيح قشون ملى را نوشتم كه بچه قسم ميگيرند ؟ ! و در چه موقع زير اسلحه ميروند ؟ ! و كى به كار ميافتد ؟ ! و در واقع قشون ملى براى اين است كه اگر يكوقتى قشون دولتى در سرحد يا جاى ديگر مشغول جنگ يا مدافعه باشند براى نظام شهرها از قشون ملى يعنى از كسبه و مردم بازارى كه مقدارى مشق نظامى كرده‌اند بتوانند يك عده براى انتظام شهرها انتخاب نمايند و بهترين اقسام تعليم آنها هم اين است كه در جزو پروگرام مدارس يك اندازه تعليم نظامى را هم ضميمه نمايند ، تا هركس بمدرسه ميرود ، از فنون نظامى هم مطلع باشد تا در موقع ضرورت بتواند استعمال اسلحه بنمايد ، نه آنست كه يك دسته مردم بعنوان داوطلب باسم قشون ملى جمع شوند و خود را برضد قشون دولتى مهيا كنند و حال آنكه قشون دولتى همان قشون ملى است و ابدا فرق ندارد و دولت هر قدر قشون داشته باشد براى حفظ ملت است نه برضد دولت و مخارج آنها را هم ملت از مال خودش بعنوان ماليات ميپردازد ديگرچه احتياجى دارد كه قشون مخصوص باسم قشون ملى تهيه نمايد كه همين عنوان اسباب انزجار خاطر قشون دولتى شد و صاحبمنصبان آنها اينطور به آنها حالى كردند كه اين قشونى را\r\n\r\n","description":"","footnote":"","page_name":" 82 ","page_number":122},
  {"content":"\r\n\r\nكه ملت‌ها گرفته‌اند برضد شما است و براى كشتن شماها ، بعلاوه قشون دولتى در ايران نه هرگز لباس درستى داشته‌اند ! نه مواجب كافى ! ! اما قشون ملى را ميديدند لباسهاى ماهوت اعلى پوشيده‌اند و و و و البته حسد ميبردند و حق هم داشتند ، حرفشان هم حساب بود كه چرا ده يك آنچه به اين جوانان بىتجربه نازپرورده ميدهند به خود ما نميدهند ، كه از گرسنگى خوردن فارغ شده و جان خودمان را نثار كنيم .\r\nبارى خداى من گواه است كه در اين باب خيلى زحمت كشيدم و سعى كردم كه رفع اين شبهات را از ملت بكنم و نگذارم به اين عمل سفيهانه شروع كنند ، اما چند نفرى كه از تشكيل اين اسباب سراسر التباس مبالغى فايده شخصى ميخواستند و جوانانى كه انداختن تفنگ و قطار فشنگ مبلغى بر جلوه آنها افزوده بود نگذاشتند كسى بعرائض من اعتنا نمايد ، بلكه ناطقين در مجامع عمومى توبيخ و سرزنشم ميكردند و بعضى از محررين بىمدرك و شعور در جرائد خود توهينم كردند و نسبت اشتباه به من دادند و من راضى بودم كه من اشتباه كرده باشم و آنچه از آثار وخيمه اين اعمال كه صريحا نوشته‌ام واقع نشود ، اما متأسفانه كلمه سهو و اشتباه ننوشته‌ام و همان قسم كه وعده داده بودم افراد قشون دولتى از آن تاريخ از مجلس و مجلسيان بيزار شدند و آنها را دشمن خود فرض ميكردند و مهيا بودند كه در موقع تلافى و انتقام بكشند ، تا شد آنچه شد و آنها هم بآرزوى خودشان رسيدند . اينكه عنوان كلى ، اما خصوصيات و جزئيات عنوان گارد ناسيونال بقرارى است كه ذيلا به آنها اشاره مينمايم :\r\n\r\nنظامنامه قشون ملى\r\nاولا اين مطلب به اين مهمى از طرف مجلس مسكوت عنه ماند و در مقام برنيامدند كه قانون مخصوصى براى آن وضع نمايند و چندين مرتبه در دوره\r\n\r\n","description":"","footnote":"","page_name":" 83 ","page_number":123},
  {"content":"\r\n\r\nرياست احتشام السلطنه از طرف انجمنها بمجلس اخطار و اصرار شد كه نظامنامه براى نظام ملى بنويسند و بعضى از وكلا هم اصرارى در انجام اين امر داشتند ولى احتشام السلطنه كه مردى عاقل بود و از مفاسد اين مطلب به خوبى اطلاع و استحضار داشت اعتنائى به اين حرفها نكرده اجازه نداد كه اين مسئله در مجلس طرح شود و در موقع عزل احتشام السلطنه همين مطلب را هم از گناهان كبيره احتشام السلطنه شمردند و معلوم است در امرى كه قانون مخصوص نداشته باشد هريك از رؤساى انجمنها سليقه شخصى خودشان را صحيح و واجب العمل ميدانند چنين كارى هر قدر خوب باشد بواسطه اختلاف آراء حتما خراب خواهد شد ثانيا اختيار اين كار بدست انجمنها افتاد نه مجلس ، بعبارة اخرى مجلس در اين باب حكمى نداد و قرارى نگذارد همينقدر ممانعت هم نكرد و انجمنها هم هركدام براى اظهار اهميت خود و اثبات مزيت خود بر سايرين يك عده از جوانان بىكار خود را اسلحه پوشانيدند و روزهاى معين بمشق پاواداشتند اين بود كه عده آنها بهيچوجه معلوم نشد ، چرا كه در يك نقطه هرگز اجتماع نداشتند كه معلوم شود چند نفر هستند و تا چه اندازه معلومات دارند ، همين مجهوليت دولت و مجلس را بشبهه انداخت . گاهى شهرت داشت صد هزار نفر هستند ، گاهى كمتر ميگفتند ، بلى چيزى كه پيدا بود و همه كس ميتوانست ملاحظه نمايد ، اين بود كه هرگاه كسى وارد انجمنى ميشد چهار پنج نفر قراول دم در و صحن انجمن ميديد كه مسلح ايستاده‌اند ، يك نفر فرمانده همراه آنها است كه فورا تا يك نفر وارد مىشود نظر بر است ، سلام فنگ ، فرمان ميدهد ، از بعد از واقعه ميدان توپخانه در مجلس و اطراف مجلس هم يكعده جوانان مسلح حاضر ميشدند ولى حاضرين در مجلس اغلب مردمان محترم و بزرگان محتشم بودند ، از قبيل ظهير السلطان پسر ظهير الدوله ، عين السلطنه پسر بانوى عظمى آجودان‌باشى پسر وزير نظام مصطفى خان پسر قوام الدوله و گاهى هم پسرهاى ظل السلطان ميرفتند ، مجملا در تمام صد نفر بلكه متجاوز ، وكلاى مجلس كسى نبود از اين جوانان مسلح بپرسد شما\r\n\r\n","description":"","footnote":"","page_name":" 84 ","page_number":124},
  {"content":"\r\n\r\nبراى چه اينجا ايستاده كشيك ميكشيد اگر براى حفظ مجلس از دولت است كه ايستادن اينجا لازم نيست عوض آنكه خودتان را براى مدافعه از قشون دولتى حاضر ميكنيد خوب است زحمت بكشيد قشون دولتى را با خودتان همراه كنيد ، كه آنها از دولت اطاعت نكنند و بمجلس حمله نياورند و الا اگر توپ بمجلس به‌بندند از وجود شما چه فايد ، حاصل مىشود ؟ ! بلى اگر عده شما اقلا به چند هزار نفر ميرسيد و تعليم نظامى حسابى هم داشتيد و دولت هم اسلحه بشما ميداد ممكن بود بتوانيد عوض قشون دولتى شهر را محافظت كنيد و قشون دولتى به طرف سرحدات بروند ، اما افسوس كه نه دولت طالب حفظ سرحدات و نظم شهر بود و نه مجلس در اين خيالات صرف وقت ميكرد و ثانيا اين قشون همه از اهل ثروت و مكنت نبودند كه از خودشان تفنگ و فشنگ داشته باشند بلكه دو ثلث يا نه عشر آنها جوانان كوچه‌گرد يعنى محتاج بتفنگ و فشنگ بودند معلوم است تهيه اسلحه آنها هم بر عهده همان انجمنى است كه در آنجا داوطلبانه خود را براى اين كار معرفى كرده‌اند رؤساى انجمن‌ها هم كه خودشان نداشتند يا نميدادند .\r\n\r\nتهيه اسلحه\r\nبنابراين چاره منحصر شد باينكه هر انجمنى در هر محله بود از صاحب ثروتان آن محله مبلغى بگيرد براى تهيه اسلحه يا عين تفنگ و فشنگ از آنها بگيرند و بقشون ملى بدهد اين بود كه بجان مردم افتادند و كمترين تهديدات آنها به صاحبان ثروتان محله اين بود كه تو را ميكشيم و از اين ملت خارج ميدانيم چه بسا اشخاص كه در محلهء واقع شده بودند كه در آن محله دو سه انجمن بود و بايستى به تمام آنها تفنگ و فشنگ بدهند يا قيمت ادا نمايند علاوه از انجمنها حاجى ملك كه خود را مؤسس تمام انجمنها و رئيس مشروطه‌خواهان ميدانست از تمام\r\n\r\n","description":"","footnote":"","page_name":" 85 ","page_number":125},
  {"content":"\r\n\r\nصاحب ثروتان شهر مطالبه تفنگ و فشنگ ميكرد و چون در واقعه ميدان توپخانه سيصد قبضه تفنگ از مال سالار الدوله گرفته و بقشون ملى داده بود و بعد از ختم واقعه آن تفنگها را پس گرفته در نزد خودش ضبط كرده بود اغلب همان تفنگها را عوض آنچه پول از مردم ميگرفت بخرج ميداد آن هم در صورتى كه رفقايش از پول گرفتن او مستحضر ميشدند و الا ابدا بروز نميداد و پولها را تنها مىخورد و مردم هم مخصوصا به او خيلى پول ميدادند كه مبادا آنها را مستبد معرفى نمايد و داغ باطله به آنها بزند . اين بود كه قلوب بزرگان مملكت به كلى از مجلس و و مشروطه منزجر شد و خيال ميكردند اين اعمال آثار مشروطيت است غافل از اينكه كلمه مشروطه از اولين كلمات مقدسه عالم است نهايت از جهالت ايرانيان در ايران بد تعبير كردند ، بارى بسيارى از مردمان محترم مجبور بفرار شدند و از طهران مهاجرت كردند ، چرا كه اگر بميل حاجى ملك و رؤساى انجمنها رفتار نميكردند مفتضح و رسوا ميشدند و اگر ميخواستند اطاعت نمايند از عهده برنمى آمدند و يا آنكه از شدت خست راضى نميشدند آنهمه پول بدهند ، بلى .\r\n\r\nتبعيد سعد الدوله\r\nفقط يك نفر سعد الدوله در مقابل طمعهاى آنها استبداد بخرج داد و مقاومت كرد و على الظاهر دينارى نداد و هرچه بر او لطمه زدند اعتنا نكرد ، تا آنكه ناچار شد از مجلس خارج گرديد و از وكالت استعفا داد و منزوى شد ، تا آنكه بمقام وزارت خارجه رسيد باز حضرات مطالبه تقديم يا رشوه از او كردند ولى سعد الدوله با نهايت سختى جواب داد و دينارى به هيچ رسم باحدى نداد تا آنكه اجزاء وزارت امور خارجه را بر او شورانيدند و بالاخره بعد از چند روز او را معزول نمودند باز هم سعد الدوله در خانه نشست و در به روى دوست و دشمن بست ، اما حضرات از او نگذشتند و متصل در مقام توهين و تشييع او بودند و در\r\n\r\n","description":"","footnote":"","page_name":" 86 ","page_number":126},
  {"content":"\r\n\r\nمجامع و انجمنها از او مذمت كردند و تهمت‌ها به او بستند تا آنكه يكروز عينا نفى او را خواستند و انجمنها بامر حاجى ملك در مدرسه سپهسالار جمع شده و بلاواسطه بشاه تلگراف كردند كه حتما بايد سعد الدوله و امير بهادر را از تهران تبعيد نمايند و بيست و چهار ساعت مهلت معين كردند ولى از سوء قضا در سر بيست و چهار ساعت كه ملت منتظر بودند كه شاه استدعاى آنها را به پذيرد واقعه ميدان توپخانه پيش‌آمد و قهرا كابينه تغيير كرد يعنى ناصر الملك وزير ماليه و رئيس الوزرا مغضوب پادشاه شد و او را حبس كردند و از سفارت انگليس استخلاص او را خواستند و بالاخره از ايران مهاجرت بفرنگستان كرد كه تاكنون هم بايران نيامده و با كمال آسودگى در هواهاى آزاد ممالك متمدنه كه واقعا بهشت دنيا است تنفس مينمايد و بعد از تغيير آن كابينه ، نظام السلطنه كه تازه از ايالت فارس مراجعت كرده بود بجاى ناصر الملك وزير ماليه و رئيس الوزرا شد و به شرحى كه در جلد دوم ثبت شده واسطه در اصلاح دولت با ملت شد و از جمله شرايطى كه بر ذمه گرفت تبعيد سعد الدوله بود و فورا به او نوشت كه در چنين موقعى مناسب است كه جنابعالى سفرى بفرنگستان نمائيد و هر مملكتى را كه انتخاب ميفرمائيد مأموريت مخصوص يعنى سفارت بشما مرحمت شود اما سعد الدوله جواب نوشت كه :\r\n« من خاشاك نيستم كه هر روز با جاروب از اين طرف به آن طرف رانده شوم و ابدا از تهران نخواهم رفت »\r\nو فورا سوار شده بسفارت هلند پناهنده شد و چندين ماه در همانجا متحصن بود تا بعد از انحطاط مجلس و گرفتن امنيت از دولت ايران كه هميشه جان و مال او در پناه دولت هلند باشد از سفارت هلند خارج شد و تمام مردم حتى خود بنده نگارنده يقين داشتند كه سعد الدوله دينارى بحاجى ملك نداده است اما به زودى معلوم شد كه با آن همه سختى عاقبت مجبور شده كه بقول ايرانيها خر\r\n\r\n","description":"","footnote":"","page_name":" 87 ","page_number":127},
  {"content":"\r\n\r\nكريم را نعل كند يعنى حاجى ملك از مال سعد الدوله كه خيلى عزيز و محترمش ميشمرد بالاخره مبلغى زد و برد .\r\n\r\nسعد الدوله شكار حاج ملك\r\nتوضيح آنكه بعد از خروج سعد الدوله از تحصن در سفارت هلند و آمدن او به تجريش در باغ ساعديه و بودن بنده در تجريش كه اغلب با او ملاقات ميكردم يك شب در سر ميز شام مذاكره از حالات حاجى ملك در ميان آمد و هريك از حاضرين شرحى نقل كردند كه از فلان آدم چه‌قدر گرفت و از فلان وزير چگونه مداخل كرد بنده خواستم تمجيدى از سعد الدوله كرده باشم لهذا گفتم :\r\n« حقيقتا جا دارد كه بر استقامت جنابعالى آفرين بگوئيم كه با آنهمه سختى و عروض آنهمه صدمه و بدبختى عاقبت خوددارى كرديد و چيزى به او نداديد »\r\nسعد الدوله چون چندان معتاد بدورغ گفتن نيست و حاضرين هم تمام از اجزاى شخصى او بودند بىملاحظه آهى كشيد و گفت افسوس كه ظن شما بخطا رفت و منهم عاقبت شكار حاجى ملك شدم بنده اول خيال كردم مضمون ميگويد شوخى مىكند چرا كه هرگز تصور نميكردم سعد الدوله به كسى پول بدهد و مدتها با او حشر داشتم و حالات او را كماهو حقه مىدانستم كه جان دادن در نزد او آسان‌تر از پول دادن و كدام دليلى از اين بالاتر كه خود من مكرر در سفارت هلند و غيره با او ملاقات كردم و از راه خيرخواهى به او گفتم مصلحت شما در اين است كه وجهى به بعضى محررين جرايد و ناطقين بدهيد كه اينقدر از شما دنبال نكنند و جوابى غير از كلمه محال است از او نشنيدم لهذا با نهايت ميل در انتظار تفضيل بودم جواب داد :\r\nمبلغى از طرف انجمن شاه‌آباد از ميرزا محمود خان باسم تفنگ خواسته و با نهايت سختى مقدارى از آن مبلغ را كه بدوا خواسته بودند از او گرفتند و آن\r\n\r\n","description":"","footnote":"","page_name":" 88 ","page_number":128},
  {"content":"\r\n\r\nبيچاره هم باميد اينكه به دادن اين مبلغ انجمن را بحمايت من برميانگيزاند بدون اينكه از من استجازه نمايد از جمشيد قرض كرده و پرداخته ( ميرزا محمود خان برادرزاده و داماد سعد الدوله است و غير از او و خانواده‌اش سعد الدوله وارث ديگر ندارد ) و ايضا چند نفر از طرف « ملك » در سفارت نزد من مراوده كردند و وعده دادند كه ملك از شما حمايت خواهد كرد و حالا فهميده است كه در باره شما اشتباه كرده ، لهذا بانهايت معذرت حاضر شده است كه رفع خجلت خود را نموده برائت ذمه شما را از آنهمه تهمت‌هاى شنيعه بر تمام مردم مدلل سازد كسان و بستگان سعد الدوله هم كه از آن اوضاع ناگوار نهايت دلتنگى را داشتند بلكه از بس از مردم فحش شنيده بودند خسته شده بودند ، بنابراين اطراف سعد الدوله هم با آنكه شخصا براى اين كار حاضر نبود بالاخره از اصرار بستگانش مجبور شده دويست تومان نقد توسط « دبير نظام » منشى خود براى او فرستاد كه براى قشون ملى لباس بدوزد و البته در صورتى كه سعد الدوله دويست تومان داده باشد ، ديگران هزار تومان دو هزار تومان پانصد تومان كمتر و بيشتر داده‌اند و مسلم است احدى برحسب ميل و رغبت خود پول نخواهد داد و هر قدر داده‌اند برحسب اجبار بوده و ناچار قلوب آنها از مجلس و مجلسيان متنفر و خاطرشان از كلمه مشروطه منزجر شده و انحطاط اين اساس را با نهايت اشتياق انتظار داشتند اينهم يكى از آثار مشئومه گارد ناسيونال يا تشكيل قشون ملى .\r\nرابعا بعد از ترتيب قشون ملى ، مجلسيان فوق العاده بر دولتيان سخت گرفتند و مسلك ميانه‌روى را به كلى ترك گفتند ، چرا كه پشت آنها بقشون ملى گرم شد و با خود خيال ميكردند اگر دربار سلطنت بخواهد بر آنها حمله كند با قشون ملى حملات آنها را به خوبى دفع خواهند نمود و چيزى كه بيشتر اين اشتباه را قوت ميداد دعاوى فاسد انجمنها بود ، كه هر انجمنى براى آنكه تحصيل اعتبار\r\n\r\n","description":"","footnote":"","page_name":" 89 ","page_number":129},
  {"content":"\r\n\r\nو افتخارى بنمايد ، عده تفنگداران خود را دو مقابل آنچه بودند بمجلس و مردم معرفى ميكرد و بعلاوه بملاحظه تحصيل تفنگ و فشنگ و لباس براى سربازهاى ملى عدد آنها را مخصوصا زياد عنوان ميكردند ، كه اقلا پنجاه هزار نفر جوان مسلح در موقع حاجت حاضر دارند ، اين بود كه با پادشاه با نهايت خشونت رفتار ميكردند و هر ادنى مطلبى را كه شاه از مجلس خواهش ميكرد ، رد ميكردند و در مقابل مطالب بسيار بزرگ از شاه توقع مينمودند ، بلكه بطور تحكم از او ميخواستند ، و بوزرا عظام ابدا اعتنا نميكردند و در محكمه علنا به آنها بد ميگفتند و تاحدى اين شبه در اذهان آنها رسوخ داشت كه همه حاضر بودند رسما با دولت يعنى با دستگاه سلطنت اعلان جنگ بدهند و هرگز تصور نميكردند دربار سلطنت بتواند در مقام تقابل با آنها خودنمائى كند ، چنان كه در همان روز 23 جمادى الاول در موقعى كه قزاقها اطراف مجلس را احاطه كردند ، رئيس مجلس ممتاز الدوله ، آقا ميرزا محمد صادق پسر آقاى آقا سيد محمد را بگوشه‌اى كشانيده و در چنين موقعى كه جان تمام آنها در خطر بود اولين سئوالى كه از او كرده ، اين بود كه آيا از استعدادات موجوده ما چه خبر داريد ؟ ! ميرزا محمد صادق كه جوانى عاقل بود ، به او جواب داد كه ، ابدا استعدادى نداريم مگر همين عده كه الآن در انجمن آذربايجان و انجمن مظفرى و بالاى سر در مجلس هستند ، رئيس بطور استهزا به او جواب داد كه قدر معين و آنچه ميتوانم بشما قول بدهم اقلا پنج هزار نفر جوان مسلح از اعضاء انجمنها تا يك ساعت ديگر در اين نقطه حاضر خواهند شد بعلاوه از عموم ملت كه هركس هر قسم اسلحه داشته باشد برداشته و خود را مىرساند و اين بيچاره رئيس هم تقصيرى نداشته ، فقط بواسطه خوش‌باورى خود دعاوى باطله انجمنها را باور كرده بود ، چنان كه در تمام ولايات همين قسم پيش‌آمد و در هر شهرى يكدسته\r\n\r\n","description":"","footnote":"","page_name":" 90 ","page_number":130},
  {"content":"\r\n\r\nباسم مجاهدين يا فدائيها يا قشون ملى زير اسلحه رفته اينطورى ادعا ميكردند كه تا قطره آخر خون خود را در مقام حفظ مجلس و ابقاء مشروطيت نثار و ايثار خواهيم كرد ولى در وقت امتحان از هزار نفر آنها يك نفر حاضر نشد كه به اين وعده وفا نمايد ، چنان كه از هشتاد هزار نفر فدائى اصفهان و بيست هزار نفر فدائى و مجاهدين رشت و پانزده هزار مجاهدين قزوين و پنجاه هزار نفر داوطلب شيراز و و و و و ده نفر حاضر نشد بلكه همان اشخاص بيشتر در انحطاط اين اساس سعى كردند ، چنان كه همان مجاهدين طهران عوض آنكه از مجلس و مشروطيت حمايت نمايند به مجرد آنكه صداى توپ بلند شد ريختند و مجلس را غارت كردند حتى آنكه آجرهاى اطراف عمارت را هر قدر ممكن بود كندند و بردند و هرقدر كاشى بدر و ديوار عمارات بهارستان نصب بود بغارت ملت رفت و هكذا ساير اثاثيه حتى آنكه چوبهاى طاقها بلكه شاخه‌هاى درختهاى آنجا را كندند و و بيغما بردند اين بود نتيجه گارد ناسيونال و ثمره قشون ملى و زياده از اين در اين مبحث حرف نميزنيم ، چرا كه مايه رسوائى خودمان است و لازم هم نيست بيشتر از اين تفصيل بدهيم ، چرا كه تمام مورخين و محررين آسيا ، شرح اين وقايع را كماهو حقه ثبت كرده‌اند و ما هم در تاريخ خودمان به قدر مقدور ثبت و ضبط كرده‌ايم و در حقيقت غرض ما در اين موقع تاريخ‌نگارى نيست ، كه ظواهر حوادث و وقايع را شرح بدهيم بلكه مقصود ذكر فلسفه تاريخى و تحرير حقايق جهات انحطاط مجلس و مشروطه است و در اين بند فقط اشاره باصول مطالب كافى است .\r\n\r\nامور ماليه ايران\r\nجهت ديگر كه از اول شروع ، انحطاط مجلس را خبر ميداد و اگر ابدا جهتى ديگر براى بهم خوردن مجلس پيدا نميشد همان يك جهت مجلس را بهم\r\n\r\n","description":"","footnote":"","page_name":" 91 ","page_number":131},
  {"content":"\r\n\r\nميزد ، بلكه هزار مجلس را منهدم ميكرد و حكايت فجيعه اصلاحات ماليه بود كه از آثار اقدامات غير مناسبه كمسيون ماليه شد و توضيح اين مطلب محتاج است بشرح و بسط در امور ماليه ايران و جزئيات خرابيهاى چندين ساله آن و به ترتيب اعمال آن كمسيون كه مأمور تساوى و قبول جمع و خرج اين مملكت شدند و اغراضى كه بخرج دادند ، و در حقيقت تيشه بريشه مجلس زدند ، اما چون تمام اين مطالب را در جاهاى ديگر از اين كتاب مفصلا درج و ثبت شده است لهذا در اينموقع بتكرار آنها نميپردازم بلكه خلاصه اعمال كمسيون را بر وجه كليت مينگارم و جهت خبط و خطاى آنها را كه موجب انزجار خاطر اغلب اهالى مملكت از تمام طبقات شده است ، توضيح مينمايم و من باب المقدمه چند سطرى در ترتيب جمع و خرج ماليه ايران بطور اختصار لازم است ، تا كسانى كه درست اطلاع ندارند مسبوق شوند . وضع ماليه ايران قبل از تشكيل مجلس شورايملى فوق العاده پريشان بود « 1 » و ابتداى پريشانى آن را على التحقيق نميدانم\r\n\r\n\r\n","description":"","footnote":"\r\n( 1 ) سازمان مالى قاجاريه لا اقل تا اواسط دوره ناصر الدين شاه خيلى ساده و محدود است به خوبى ديده مىشود كه با سقوط دولت صفوى و از بين رفتن و پراكنده شدن طبقه مجرب كاركنان دولتى آن دوره و بىثباتى و طولانى وضعى ايران تا استقرار سلسله قاجاريه و جنگهاى فراوان داخلى و خارجى كه فرصتى براى تشكيل مجدد سازمانهاى وسيع و محكم ادارى را ندارد سنت‌هاى ديرينه ادارى و مالى ايران در زمان قاجاريه تا حدى فراموش شده است فقط از اواسط دوره ناصر الدينشاه تشكيلات ايران نظم و نسقى گرفت و ترتيب مضبوطى براى مخارج ولايات و صدور فرامين ( هزينه ) پديد آمد درآمد مهم اين دوره ، ماليات ارضى . پيشكشهاى عادى كه در ابتداى دوره قاجاريه بگفته سرجان ملكم تا دو سوم بودجه درآمد ميرسيد پيش‌كش‌هاى اتفاقى ، حقوق گمرگى ، ماليات اصناف ، ماليات سرانه خالصجات ، معادن و ضرابخانه است صورت درآمد و مخارج هر ايالت و ولايت در دفترى بنام « كتابچه دستورالعمل » ثبت ميشد اين كتابه بمثابه\r\n-\r\n","page_name":" 92 ","page_number":132},
  {"content":"\r\n\r\nولى قطعا در دوره سلطنت مرحوم محمد شاه بواسطه تصرفات وزير نالايق او رفته رفته به خرابى آن افزوده شد ، چرا كه شاه و وزير هردو درويش مسلك بودند و ارادتى بسلسله عرفا اظهار مينمودند و هر درويشى يا مرشدى بدر خانه آنها ميرفت ، مبلغى از اصل ماليات باسم وظيفه درباره او مقرر ميكردند ، در حالتى كه در مقابل آن مبلغ بر اصل ماليات اضافه نميكردند ولى بالنسبه باز چندان كسر محل نداشتند ، بلكه مرحوم محمد شاه شخصا مردى باغيرت و جنگجو بود و در دوره سلطنت خود چندين مرتبه قشون‌كشى كرد و خود شخصا بمحاصره هرات رفت و هرگز محتاج به قرض نشد . تا زمان سلطنت شاه مرحوم ناصر الدين شاه رسيد در اوائل جلوس ناصر الدين شاه با آنكه فتنه سالار از يكطرف و فتنه بابيه از طرفى\r\n\r\n\r\n","description":"","footnote":"\r\nبودجه ايالت و ولايت بود گاهى براى چند ايالت و ولايت يك كتابچه تنظيم ميشد چنانچه دستورالعمل چند فصل داشت .\r\n1 - فصل عوايد 2 - فصل مخارج 3 - فصل فاضل 4 - تخت باقى 5 - فصل فرد تفاوت .\r\nحكام ايالت و ولايت درآمدها را وصول كرده و مخارج را ميپرداختند و باقيمانده درآمدها را بخزانه ميفرستادند يا اگر مخارج ايالتى پيش از عوايد بود از خزانه كسرى درآمد ارسال ميشد ، جمع عوايد و مخارج كتابچه‌هاى دستورالعمل ايالات و ولايات و درآمدها و مخارج مركز بودجه كل مملكت را تشكيل ميداد از عوايد و مخارج دوره قاجاريه كمتر صورت حسابى در دست است در زمان آغا محمد خان و فتحعليشاه بين درآمدها و مخارج توازن برقرار بوده و حتى اغلب درآمدها بيش از مخارج بوده است در ايام محمد شاه هزينه‌ها بيش از درآمدها شد تا جائى كه در ابتداى صدارت امير كبير بودجه يك ميليون تومان كسر داشت و با اصلاحاتى كه امير كبير در امر ماليات‌ها و حذف مخارج و مستمرى هاى زايد كرد تعادل بودجه برقرار شد در زمان ناصر الدين شاه درآمد بر مخارج فزونى يافت در زمان مظفر الدين شاه رشته امور مالى به كلى از هم گسيخت و عده‌اى از درباريان بتفريط عوايد پرداختند .\r\nص 1134 - 35 جلد دوم ايرانشهر نشريه شماره 22 كمسيون ملى يونسكو در ايران\r\n","page_name":" 93 ","page_number":133},
  {"content":"\r\n\r\nو فتنه اصفهان ، و رفع اختلافات داخله شاهزادگان و ساير حوادث كه در آن دوره اتفاق افتاد و مخارج آمدن شاه از تبريز بطهران ، كه تمام آنها محتاج بمخارج فوق العاده بود ، مرحوم امير كبير ميرزا تقى خان اتابك اعظم كه يكى از اشخاص فائق الطبيعه فوق العاده عالم بود ، بحسن كفايت و تدبير تمام آن مفاسد را اصلاح كرد و در آن واحد لشگر به چندين نقطه فرستاد ، در حالتى كه دينارى هم قرض نكرد ، اول كارى كه ميرزا تقى خان امير كرد اصلاح ماليه مملكت بود ، زيرا كه ملاحظه نمود خرج بر دخل فزونى دارد لازم ديد كه قبل از همه اصلاح جمع و خرج را بنمايد و موفق به اين عمل شد ، يك كرور جمع را بر خرج فزونى داد ، در اوايل سلطنت ناصر الدين شاه تا چند سال از بعد از اصلاح امير سالى يك كرور وارد خزانهء اندورن ميشد ، بعد از عدم توجه شاه و وزرا خائن رفته‌رفته خرج بر دخل فزونى گرفت و ذخيره خزانه اندرون بيغما رفت تا در وقت انفصال ژرى [ تنباكو 
  ] دولت محتاج به قرض گرديد و شد آنچه شد ولى بعد از زوال آفتاب اقبال ايرانيان و غروب كوكب درخشان اتابكى وضع منقلب شد و مخارج دايره سلطنتى كه اتابك مرحوم آن را محدود كرده بود نامحدود شد و معلوم است پادشاه جوان بىمانع هر روز مايل به ترتيب عيش تازه و محتاج بخرجى بىاندازه ميشد . وزراء هم بملاحظه حفظ مقام خود ابدا در مقام ممانعت شاه برنميآمدند و بالعكس هرچه او اراده ميفرمود ، بطور اكمل حاضر و مهيا ميكردند و خودشان هم البته محضا للّه موش نميگرفتند و براى خودشان و بستگانشان دست و پائى مى كردند و حقوقى ميگرفتند ، مخصوصا در دوره صدارت و شخص اولى مرحوم مستوفى الممالك تمام ماليه ايران بازاى مواجب و مقررى طبقات مختلفه مقرر شد و مستوفى الممالك رسم نداشت احدى را محروم كند و هركس هرچه حقوق دولتى ميخواست ، بدون ملاحظه محل ميداد و فرمان صادر ميكرد ، دوره رياست\r\n\r\n","description":"","footnote":"","page_name":" 94 ","page_number":134},
  {"content":"\r\n\r\nو صدارت مرحوم ميرزا على اصغر خان اتابك اعظم چندين درجه بر اين اسراف افزوده شد ، چرا كه مستوفى الممالك فقط بسادات و اهل علم و اهل فقر ميداد اما اتابك مقتول بهر مطرب و رمال و دعانويس بلكه نجار و بقال و علاف و معمار مواجب و مرسوم دولتى ميداد ؛ مخارج شاه هم روز بروز بواسطه كثرت ميل او بزنها زياد ميشد ، تا آنكه يكوقتى كار به جائى رسيد كه زياده از دويست نفر زن عقدى و صيغه در اندرون او جمع شدند و مسلم است دويست نفر زن زيادتر از دو فوج سرباز مخارج دارند ، چرا كه هركدام اقلا ده بيست نفر اجزاى شخصى داشته‌اند و از دويست الى بيست نفر اقوام و طايفه و تمام آنها مرسوم و حقوق و مهترى دولتى گذرانيدند و بتوسط خانها فرمان صادر كردند مستوفيان عظام هم وقت را غنيمت شمردند و هرچه بهر اسم كه خواستند فرمان صادر كردند و احدى از بستگان و كسان بلكه خدمتكاران خود را محروم نكردند ، حتى آنكه باسامى مختلفه حقوق ديوانى بردند مثلا ميرزا حسن مستوفى به چندين اسم و عنوان مواجب و مستمرى در دفتر برده ميرزا حسن - حسن خان - حسن آقا ملا حسن - شيخ حسن و و و . . . . و بعلاوه از تمام اين تقلبات بعموم مردم اعلان دادند كه هركس مواجب و مستمرى بخواهد مستوفيها حاضرند براى آنها محلى پيدا كنند مردم ايران هم بنان مفت خوردن عادت كرده‌اند و هيچ‌وقت حاضر نيستند كه بقوه بازوى خود و كسب و كار و زحمت تحصيل معاش بنمايند ، بنابراين مردم هر شهرى دور مستوفى آن شهر را گرفته و هى پول دادند و حقوق گذرانيدند مثلا فلان آدم دويست تومان نقد بمستوفى ميداد فرمان صد تومان مستمرى ميگرفت و خود آن مستوفى ضامن بود كه محلى براى آن دويست تومان پيدا كند و ترتيب پيدا كردن محل هم اين بود كه اگر نايب مستوفى پيدا ميكردند ، بدون اينكه بدولت راپورت بدهد كه لااقل ثلث آن را ضبط كنند ، باندك تغييرى در اسم و رسم\r\n\r\n","description":"","footnote":"","page_name":" 95 ","page_number":135},
  {"content":"\r\n\r\nمشترى تازه را بجاى صاحب حقوق اولى كه اينك مرده است ثبت ميكرد و هرگاه چنين محلى پيدا نميكرد در دفتر خود جزو خرج مينوشت و اگر كه محلى پيدا ميشد فورا حكمى صادر ميكرد كه مستمرى فلان آدم را از كرمان باصفهان يا از شيراز بخراسان تبديل نمايند و براى آنكه خوانندگان زياد متعجب نشوند مجبوريم وضع دفاتر ماليه ايران را هم بنويسيم تا بدانند چگونه ممكن است مستوفى هر شهرى در آن دفاتر تغييراتى بميل و اراده خودش بدهد .\r\n\r\nدفاتر ماليه ايران\r\nدفاتر ماليه ايران عبارت است از چندين ورقه كوچك كه هريك ورقه به اندازه هشت يك ورق كاغذ متعارفى است كه آنها را پهلوى هم ميگذارند ، بدون اينكه شيرازه داشته باشد يا بهم ديگر اتصال و ارتباط داشته باشد ، بلكه نمره و عدد هم ندارند كه اقلا مرتب شود و هريك از آن كاغذها را منفردا فرد ميگويند و مجموع آنها را كتابچه جمع و خرج يا دفتر محاسبه فلان ولايت ميخوانند و رسم اين است كه مستوفى هر شهرى جمع و خرج آن شهر را شعبه شعبه در يكى از آن دفاتر مينويسند . اما نسبت بجمع ابدا در پاىتخت جزو جمع صحيحى ندارند .\r\nمثلا در كتابچه جمع كرمان همينقدر نوشته شده است مجموع ماليات كرمان سيصد و شصت هزار تومان و جزو آن را بطور ابهام و اجمال معين مىكند ، كه رفسنجان دوازده هزار تومان ، سيرجان بيست هزار تومان ، بم و نرماشير چهل هزار تومان ، بلوچستان بيست و پنج هزار تومان ، زرند بيست هزار تومان ، زنجان سى هزار تومان ، گرمسير ده هزار تومان ، و هكذا تا برسد سيصد هزار تومان ، بعد از آن مينويسد تفاوت عمل شصت هزار تومان و ابدا نميدانند هر بلوكى مشتمل بر چند قصبه و هر قصبه شامل چند مزرعه و هر مزرعه بچه اسم خوانده مىشود و اصل مالياتش چند است و تفاوت عملش چه‌قدر . بلى جزو جمع\r\n\r\n","description":"","footnote":"","page_name":" 96 ","page_number":136},
  {"content":"\r\n\r\nهر شهرى در خود آن شهر نزد مستوفيها و سررشته‌دارهاى محلى هست كه مطابق آن با عمل جزو معامله مينمايند و ابدا مطالبه با جمع مركز ندارد بلكه هيچ ربطى و مناسبتى با دفتر پايتخت ندارد و حكام هر محل هرگز حاضر نبوده و نيستند كه جزو جمع صحيح بدفتر كل بدهند ، چرا كه ضررش بخودشان وارد مىشود ، اين است كه وزير ماليه و مستوفى مركزى ابدا خبر از عايدات ولايات ندارند و لاعن شعور يك سر جمع بر آن شهر ميبندند و يك مبلغ هم باسم تفاوت عمل ، كه عبارت است از آنچه حكام كم‌كم زياد كرده‌اند و هرساله هركس حاكم شده مبلغى زيادتر از مأخذ سال قبل بر عهده گرفته و باسم تفاوت عمل خوانده مىشود ، وزير ماليه آن مبلغ را ضميمه اصل سر جمع نموده و از حاكم سند ميگيرد و آن حاكم هم در مقابل آن جمع خرجى ميتراشد و سند خرج خود را بدفتر ميسپارد و مفاصا حساب ميگيرد و ترتيب دفتر خرج هم تقريبا مثل دفتر جمع است ، بلى فرقى كه دارد اين است كه دفتر و كتابچه خرج ، به خود معين شده ، اما چه تعيينى كه هزار مرتبه از عدم تعيين بدتر است و نميتوان باور كرد كه از هزار قلم يك قلم آن صحيح و مطابق واقع باشد ، مثلا مينويسند مواجب و مستمرى شاهزاده‌گان عظام كه حواله كرمان است سر جمع چهل هزار تومان آنوقت در ذيل آن ريز ميدهد و به خود تشخيص مينمايد به اين قسم : ورثه شاهزاده عبد الصمد ميرزا هزار تومان - ورثه شاهزاده فلان السلطنه دو هزار تومان و هكذا در صورتى كه معلوم نيست ابدا چنين ورثه در خارج وجود دارد يا ندارد ؟ ! بلى همينقدر معلوم مىشود كه يكوقتى چنين شاهزاده‌اى بوده و دو هزار تومان از محل كرمان حقوق ميبرده كم‌كم مرده و از ميان رفته و مستوفيها بملاحظه آنكه محل از دست خودشان خارج نشود اسم شاهزاده را تغيير داده يك لفظ ورثه علاوه كرده اند و آن محل را براى خودشان يا كسان و بستگان خود ضبط نموده و يا آنكه\r\n\r\n","description":"","footnote":"","page_name":" 97 ","page_number":137},
  {"content":"\r\n\r\nبهر سبزىفروشى و امثال آن فروخته‌اند .\r\nطايفه علما و سادات چند هزار تومان و در ذيل آن هم به همين قسم يك مشت اسامى موهومه ثبت مينمايند ، چه بسا اشخاصى كه در دفاتر ماليه ولايات باسامى مختلفه ادارى حقوق هستند ، مثلا آقا ميرزا مصطفى آشتيانى « 1 » پسر مرحوم ميرزاى آشتيانى در چند محل باسم آقاى ميرزا مصطفى - مجتهد آشتيانى مستمرى داشته و از چند محل باسم آقا شيخ مصطفى - حاجى ميرزا مصطفى - مصطفى خان به ترتيب و هكذا حتى در توپخانه مواجب يك نفر سرهنگ را ميبرده و بالاخره در اواخر دوره ناصر الدين شاه كار ماليه ايران به جائى رسيد كه هيچ شهرى اضافه محل و باصطلاح مستوفيها ، باقى تحت محلى نداشت و شاه مرحوم براى پوشانيدن كسر جمع مجبور شد كه بوسايلى فوق العاده متوسل شود و چند وسيله موقتى اختيار نمود كه على الظاهر بار خودش را بار كرد ، اما در باطن بر خرابى ماليه ايران افزود ، اول آنكه مساعده حواله داد يعنى قرارداد يك قسط از ماليات را حكام ولايات قبل از تجديد سال از مردم مطالبه نمايند و در واقع سال نو را وصله سال كهنه كرد و چون از اين راه هم چندان تفاوتى حاصل نشد وسيله ديگر انتخاب نمود و تا چندى هم به آن وسيله گذرانيد\r\n\r\n\r\n","description":"","footnote":"\r\n( 1 ) پسر دوم حاج ميرزا حسن مجتهد آشتيانى مىباشد كه بنام افتخار العلماء نيز معروف بود . ميرزا مصطفى سواد درستى نداشت ولى چون پسر مجتهد طراز اول تهران بلكه ايران بود و با على اصغر خان اتابك اعظم نيز خيلى مربوط و از پادوها و كار چاق‌كن‌هاى او بود . در سال 1311 ق افتخار العلماء مرتكب قتلى شد و درشگه‌چى اعتماد لشگر را بقتل رسانيد و رسوائى عجيبى بارآمد و حتى عده‌اى به شاه شكايت كردند .\r\nافتخار العلماء در سال 1326 بمشروطه‌طلبان پيوست و بالاخره در سال 1327 عده‌اى مسلح به خانه او ريختند و بضرب نه گلوله او را كشتند . م - خ\r\n","page_name":" 98 ","page_number":138},
  {"content":"\r\n\r\n\r\nفروش القاب و مناصب\r\nيعنى مناصب و القاب را در معرض فروش و حراج درآوردند و هركس هر منصبى استدعا كرد به يك مبلغ معينى به او دادند مثلا درجات نظامى از قبيل سرهنگى سرتيپى ، ياورى ، سلطانى ، امير پنجى ، امير تومانى ، سپه‌دارى . سالارى ، امير تويانى ، به اندازه فروخته شد كه عده صاحبان مناصب دو سه مقابل افراد نظامى شد و در اوايل امر عده‌اى براى انجام اين معامله با كمال عجله حاضر شدند و متصل پول دادند و صاحب منصب خارج از فوج يعنى سرهنگ و سرتيپ و امير پنجه و امير تومان افتخارى ابوابجمعى شدند ، تا وقتى كه عده آنها بقدرى زياد شد كه ديگر كسى پيرامون اين معامله نرفت ، بلكه از بس هر بىسر و پائى صاحب‌منصب شد ، ديگر شأن و شرفى براى اين مناصب باقى نماند حتى زرگر و معمار و كلاه‌دوز و نجار هم بىنصيب از منصب نماندند بعد از اينكه اين متاع به كلى فاسد شد و از رونق افتاد شروع به فروش القاب افتخارى كردند و باختلاف لغات قيمتى براى صحه فرامين بعنوان تقديمى معين گرديد و از هرماده چندين لفظ مشتق شد كه صاحب قاموس و « منتهى الارب » هم از تعداد آنها عاجز شدند ، مثلا ماده نصرت ، از حيث اشتقاق لفظى و مضاف اليه قريب پانصد لقب شد ، كه براى نمونه به بعضى از آنها اشاره مينمائيم :\r\nنصرة الدوله - نصرة السلطنه - نصرة الملك - نصرة السلطان - نصرة خاقان - نصرة . . . . به همين قسم ناصر الدوله - ناصر السلطنه - ناصر الملك - ناصر الممالك - ناصر خاقان - ناصر نظام - ناصر لشگر - ناصر حضور - ناصر دفتر - ناصر الوزراء صيغه فعيل او را هم مهمل نگذاشتند و بر همين قياس نصير الدوله - نصير السلطنه - نصير الملك - نصير السلطان - نصير نظام - نصير دفتر - نصير خلوت - نصير حضور نصير الممالك - نصير لشگر - نصير خاقان و و و و تمام فرامين دولتى صادر شد ،\r\n\r\n","description":"","footnote":"","page_name":" 99 ","page_number":139},
  {"content":"\r\n\r\nبعد كه از ثلاثى مجرد او فارغ شدند او را بباب افتعال بردند و از او هم چندين قسم لغت مشتق شد . منتصر الدوله الى آخر انتصار الدوله الى آخر و همچنين لغت امانت از امين الدوله گرفته الى امين دواب لقب صادر شد بعد هم مؤتمن الدوله مؤتمن الملك . مؤتمن السلطنه الى مؤتمن دربار باضافات مختلفه استعمال شد ، لغت اعانت هم تقريبا مثل امانت معين الدوله الى آخر ولى تفاوتى كه دارد در مزيد فيه است نه در ثلاثى مجرد و نميدانم بچه ملاحظه اين لغت از باب افتعال قهر كرده و بباب استفعال پناه برده كه مستعين الدوله و مستعان السلطنه و امثال آنها استعمال شد و بعد از آنكه تمام كتاب قاموس را كشتند و پدر مشتقات را درآوردند ، شروع بجوامد نمودند و رفته‌رفته قيد تركيب لفظى را هم زدند و عربى را با فارسى و فارسى را با عربى تركيب نمودند ، مثل هژبر السلطنه و بهادر الدوله بهادر جنگ . بهادر لشگر . اسد الملك . ضرغام الدوله . سيف الدوله .\r\nكوكب السلطنه ، اختر الدوله ، نجم الدوله ، نجم حضور ، كوكب الدوله ، شمس الملك ، شمس السلطنه ، شمس الممالك ، قمر الدوله ، قمر السلطنه ، و امثال آنها و چون ديدند از فلكيات هم بارشان بار نشد و طرفى بر نبستند ، شروع بتشريح بدن انسان نمودند و هر عضوى را به چندين مضاف‌اليه استعمال نمودند - عين الدوله - عين الملك - عين السلطنه الى آخر عضد الدوله - عضد السلطنه الى آخر ساعد الدوله ساعد السلطنه - ساعد الملك الى آخر - لسان الدوله - لسان السلطنه - لسان الملك الى آخر اينكه ما از القاب نوشتيم تقريبا يكى از هزار و كمى از بسيار مواد مشتقه و جامده بود كه من باب نمونه نوشتم و الا اگر ميخواستم تمام مصادر و اعلام و مشتقات را با اقسام اضافات آنها بنگارم اقلا صد هزار كلمه ميشد كه تمام آنها فعلا از القاب متداوله و امتيازات معقوله در اين مملكت است ، مثل ماده عصمت كه ثلاثى مجرد و باب افتعال آن‌كه اعتصام باشد و حساب كه به دو باب از ثلاثى\r\n\r\n","description":"","footnote":"","page_name":" 100 ","page_number":140},
  {"content":"\r\n\r\nمزيد فيه مسافرت نموده كه يكى مفاعله است و ديگرى افتعال محاسب و احتساب و جلال كه بباب افعال رفته و هم بباب تفعيل و هكذا در جوامد از قبيل سراج و مفتاح و مصباح و مشكواة و نور و ذكاء و ريحان و هوا و صفا و شمشير و شير نيزه و تير و و و و و و و كه حقيقتا تعداد آنها محتاج است به چندين مجلد كتاب بسيار ضخيم و خارج از استطاعت ما است ولى از اين رهگذر دولت عليه را چندان گشايشى حاصل نشد چرا كه راه تقلب در آن باز و دست متقلبين دراز شد ، اولا بسيارى از اين القاب را مجانا استدعا كردند و بشفاعت خانها و وزراء بمختصر تعارفى گذرانيدند . ثانيا رندان بناكردند بفرمان ساختن و چون فرمان لقب محتاج به ثبت و ضبط نبود هركس هم ميتواند صحه همايونى را بعد از دو سه روز مشق كردن بسازد و بعلاوه بعد از صحه فرمان ، لقب فقط محتاج است به مهر صدر اعظم و اتابك مقتول روزى هزار فرمان لقب هم اگر بحضورش ميبردند ، مهر ميكردند بدون اينكه خودش بخواند بلكه عادت او اين بود كه مهرش را ميانداخت نزد منشىهاى حضورش كه اين گونه كاغذها را بضميمه جواب عرائض مراسلات ولايات كه بسليقه خودشان نوشته بودند مهر كنند و منشىها هم ميدانستند . اتابك در باب مهر كردن فرمان لقب نه اعتنائى دارد و نه هرگز اعتنائى كه چيزى مطالبه كند ، اين بود كه هرچه فرمان لقب به آنها ميدادند بدون ترديد مهر ميكردند و مختصر تقديمى كه صاحب آن لقب ، يا واسطه در صدور فرمان ميداد قناعت ميكردند و آنها هم فرامين را بعد از آنكه به مهر اتابك ميرسيد ميگرفتند كه ببرند بصحه همايونى برسانند و صحه همايونى هم بدون تقديم ممكن نبود ، لهذا شروع كردند بساختن صحه و كسانى كه فرامين معموله ايران را ديده‌اند ميدانند ما چه ميگوئيم و چگونه ممكن است صحه را بسازند ، چرا كه غير از يك خط كج و معوج كشيدن خرجى ديگر ندارد نه ثبت مخصوصى براى صحه پادشاهى\r\n\r\n","description":"","footnote":"","page_name":" 101 ","page_number":141},
  {"content":"\r\n\r\nهست نه علامت خاصى و بعد از صحه ديگر غير از مهر پادشاهى معطلى ندارد و مهر پادشاه هم در نزد شخص مخصوص است كه رسومى معين دارد ، كه در الفاب بمختصر مبلغى امر قطع مىشود .\r\nاما در باب حقوق و مواجب و يا خالصجات فروش از قرار تومانى يك قران و پانزده شاهى رسوم مهر كردن فرامين را مهردار ميكرد و در سال مبلغى بابت اجاره اجاره مهر سلطنتى بدولت ميپردازد .\r\n\r\nجعل القاب\r\nمجملا ثالثا آنكه چون القاب رواجى گرفت و زياد شد و طالبين القاب ديدند حدودى مخصوص در اين كار نيست لهذا خواستند كه بدون تحمل مخارج فرمان سياسى صاحب لقب شوند لهذا وسائلى مخصوص اختراع نمودند كه آنها را به مقصود ميرسانيد ، مثلا از كرمان فلان آخوند نكره عريضه‌اى بصدر اعظم مينوشت و در آخر كاغذ امضا ميكرد سلطان العلماء ديگرى مهرى هم در دو قران تمام ميكرد و سر پاكت را با آن مهر كه بميل خودش كنده بود مهر مينمود و پاكت را به پستخانه ميداد ، بعد از سه چهار هفته جوابى از صدراعظم ميرسيد كه عنوانش را نوشته بود : جناب سلطان العلماى كرمان ملاحظه نمائيد ، همين پاكت سلطان العلماء بودن آن آخوند را مدلل ميساخت ، وسيله ديگر آنكه اشخاصى كه در طهران آشنائى داشتند خواهش ميكردند كه سفارشى از صدراعظم خطاب به حاكم درباره صادر نمايد و آن شخص هم از يكى از منشيان صدارت ، خواهش ميكرد كه سفارش‌نامه به اين مضمون در باره مجد العلما يا امين الاسلام يا معين الشريعه يزد يا كرمان يا شيراز و و و به حاكم آنها صادر كن او هم در نهايت سادگى مينوشت كه :\r\n« جناب مستطاب اجل اكرم فلان الملك يا سركار اشرف ارفع و الا شاهزاده فلان الدوله ، جناب مستطاب آقاى امين الشريعه از بستگان مخصوص اينجانب و رعايت احوال او را همه وقت لازم ميدانم ، لهذا از حضرت و الا با جناب\r\n\r\n","description":"","footnote":"","page_name":" 102 ","page_number":142},
  {"content":"\r\n\r\nاجل خواهش دارم كه در مقاصد مشروعه كمال بذل جهة را مراعات فرمايند مزيد امتنان اينجانب است »\r\nاين پاكت را واسطه نزد شخص لقب‌خواه ميفرستاد و او هم عوض آنكه مستقيما بحضور حكومت ببرد در نزد خودش نگاه داشته و به تمام آشنايان خود نشان ميداد و آن لقب را بر خود مسلم ميپنداشته و شايد زياده از پنجاه لقب به همين وسيله خود بنده براى دوستانم صادر كرده باشم كه يادگار آنها در كرمان امين الشريعه معين الشريعه ؛ امين الاسلام . نظام الشريعه ، قوام الاسلام ، مؤيد الاسلام ، شريعتمدار و غيره موجود و حاضر هستند .\r\n\r\nافتضاح القاب\r\nوسيله چهارم آنكه كار لقب به اين افتضاحات منجر شد و احدى در مقام تحقيق و تفتيش برنيامد كه مصدر و مأخذ القاب را تحقيق نمايد و مردم دانستند كه امر لقب در دولت مثل امر مستحبات در شريعت است كه مورد مسامحه و عدم اعتنا و مسئوليت واقع شده ، لهذا بدون آنكه بيكى از اين وسائل متوسل شوند متوسل بدكان حكاكى گشتند و هر لقبى را كه خودشان براى خود انتخاب مينمودند به چهار پنج قران ميخريدند ، يعنى دستورالعمل ميدادند كه مهرى به اين عنوان براى آنها حكاكى نمايد و بعد از آنكه مهر حاضر ميشد او را در مراسلات و قبوض و بروات خود به كار ميبردند و همان استعمال مهر كفايت ميكرد و به همين جهات كار لقب در ايران به جائى رسيد كه تقريبا يك عشر از مردم ايران رجالا ، نسائا ، صغيرا و كبيرا صاحب القاب شدند و بسيارى از القاب مكرر شد سواى چند لقب بزرگ كه از قديم بوده از قبيل ظل السلطان ، نايب السلطنه ، امين الدوله ، فرمانفرما نظام السلطنه ، نظام الملك و امثال آنها ما بقى در هر شهرى بعينه مثل پاى تخت بتكرار رواج گرفت و نه تنها القاب دولتى در شهرها مكرر شد بلكه القابى كه\r\n\r\n","description":"","footnote":"","page_name":" 103 ","page_number":143},
  {"content":"\r\n\r\nمضاف‌اليه آنها اسلام و شريعت و علما و واعظين و تجار و اطبا و حكما و امثال آنها بودند مثل امين العلما ، امين الشريعه ، امين الاسلام ، امين التجار ، معاون الشريعه ، معاون التجار ، معاون الواعظين ، معاون الاطباء تمام اينها در هر شهرى يكدسته پيدا شد كه ربطى بشهرهاى ديگر نداشت بلى فقط در پايتخت ملاحظه از تعدد و تكرار نشد بعبارت اخرى در هر شهرى معاون التجار و امين الشريعه و امين الاسلام و ناظم الاطبا و جلال الواعظين و معتمد العلماء و معين السادات و ناظم الاياله و معاون الوزراء ، منتصر الممالك ، شجاع نظام ، دبير لشگر ، مجلل - السلطان و اسعد الممالك . قوام حضور ملك التجار ملك الشعرا تاج الشعرا و هزارها امثال آنها فقط يك نفر بيشتر در هر شهرى نيست ، اما در طهران در هر محله اقلا ده نفر داراى يك لقب هستند ، چنان كه خود بنده در شهر طهران هفت نفر بديع السلطان ميشناسم و شش نفر مصدق الممالك و چهار نفر رفيع السلطان و پنج نفر سالار امجد و پنج نفر امين التجار و سه نفر بديع الملك چهار نفر علاء الممالك دو نفر جلال السلطان چهار نفر جلال الممالك هشت نفر منتصر الممالك سه نفر منتصر الدوله و دوازده نفر اديب الحكما هفت نفر اديب السلطنه شش نفر معتمد الحكما نه نفر معاون الشريعه پانزده نفر امين الشريعه بيست نفر سلطان العلماء چهار نفر سلطان الواعظين و شش نفر بحر العلوم سه نفر صدر المعالى هشت نفر صدر الاشراف ، و هكذا تمام ذوى الالقاب را بنده كاملا ميشناسم و در دفتر مشتركين نداى وطن اسامى آنها براى تميز القاب مفصلا ثبت است و چه بسا تلگرافات مراسلات ولايات را اشتباها به غير صاحب اصلى او ميدهند ، چنان كه مكرر پاكتهاى بنده را بمجد الاسلام محرر امام جمعه ، يا مجد الاسلام اروميه يا مجد الاسلام قزوينى ، داده‌اند و يا مال آنها را نزد بنده آورده‌اند و معلوم است چه مفاسد ناگوار مترتب بر اين تعدد و تكرار مىشود و احدى در مقام رفع اين آثار\r\n\r\n","description":"","footnote":"","page_name":" 104 ","page_number":144},
  {"content":"\r\n\r\nناهنجار برنيامده و روز بروز هم زيادتر مىشود و حال آنكه علاجش خيلى آسان است و خيلى مواد مشتقه هست كه هنوز دست‌نخورده و ممكن است از آن خيلى القابى تازه ترتيب بدهند و واقعا جاى حيرت است كه آقايان از آن ضيغ به كلى [ ضيق 
  ] فراموش كرده‌اند مثلا ناصر الدوله اسم مفعول آن را هم بىكار نگذاشته اند و منصور الدوله ، منصور السلطنه منصور نظام منصور الملك و و و و مكرر داريم اما فاتح الدوله اسم مفعول ابدا ندارد و مفتوح السلطنه و مفتوح السلطان هيچ نداريم برعكس منشور السلطنه منشور الملك منشور السلطان داريم اما اسم فاعلش را به كلى فراموش نموده‌اند و ناشر الدوله و ناشر السلطنه ناشر الملك ابدا استعمال نكرده‌اند قوام الملك قوام الدوله قوام السلطنه قوام حضور قوام الممالك قوام العلما قوام الاطبا قوام الواعظين قوام الاسلام و غيره من الاقيام داريم قويم الدوله قويم السلطنه قويم الممالك هم داريم اما اسم فاعلش را متروك گذاشته‌اند و قائم الدوله قائم السلطنه و امثال او هنوز استعمال نشده چنان كه اغلب لغات افعال تفضيلى باضافات مختلفه استعمال كرده‌اند مثل اكرم الدوله افخم الدوله افخم الملك اعظم السلطنه اعظم السلطان ارفع الملك اسعد السلطان امجد الدوله امجد نظام امجد العلماء امجد الشريعه اشرف السلطنه اشجع الملك اشرف الملك افضل السلطان افضل الملك احسن السلطان احسن الملك احسن الدوله و غيره و غيره اما از بعضى ديگر هنوز افضل تفضيل استعمال ننموده‌اند مثل افتح الدوله افهم السلطان انصر الدوله اقوم السلطنه سردار اقوم سالار اقدم احمل السلطان اكمل الدوله احمد السلطنه اكبر الممالك و و و و و حال آنكه در معنى تفاوتى با ساير لغات ندارند بعلاوه در القاب ملاحظه معنى تركيب ابدا نميشود ، و الا اشرف السلطان و اعظم السلطنه و مشار السلطنه به كسى لقب نميدادند ، چرا كه نميتوان باور كرد كسى اشرف از سلطان و اعظم از سلطنت و ارفع از دولت باشد و بسيارى از القاب به كلى معنى ندارد ، مثل\r\n\r\n","description":"","footnote":"","page_name":" 105 ","page_number":145},
  {"content":"\r\n\r\nمشير الدوله و مشار الدوله كه مقصود صاحب لقب اين است كه طرف مشورت دولت باشد و حال آنكه مشير و مشار از باب افعال است كه مصدرش اشاره و اشاره‌كننده دولت يا اشاره‌شونده ابدا معنى ندارد باز مشاور الدوله به آن معنى زيادتر مناسب است و مستشار الدوله و مستشار الملك برحسب معنى لغوى مطلقا مناسبتى با اراده صاحب القاب ندارد ، چرا كه معنى ظاهرى لغوى آنها اين است طلب اشاره‌كننده دولت و مستشير طلب اشاره‌شونده و نميداند كدام اشاره را از دولت مطالبه كرده‌اند ، در حالتى كه خودشان قابل هيچ قسم اشاره حسيه نيستند و همان معنى را كه منشور الدوله دارد ، مشير الدوله هم ميتواند داشته باشد . بلكه پراكنده‌كننده دولت مناسبتش زيادتر است تا پراكنده شده دولت و هكذا مطاع الدوله در مقام تجليل بهتر است از مطيع الدوله و اطاعت‌كننده از دوست آنقدرها امتياز ندارد چرا كه هر فردى از ملت بايد مطيع دولت باشد اما مطاع دوست البته خيلى اهميت دارد و نگارنده يكوقتى كه فراغتى و دماغى داشتم در جمع‌آورى لغات مشتقه و كلمات جامده كه قابل اخذ القاب باشد قريب هشتاد هزار كلمه پيدا كرده و ثبت نمودم و خيال داشتم اعلانى منتشر كنم كه هركس لقبى تازه و دست‌نخورده مى خواهد بيايد تا من به او بنمايانم و از هر لقبى يك تومان حق الزحمه به من بدهد ، اما چون مردم ايران را خيلى متقلب ميشناختم ترسيدم كه بيايند و القاب را بعنوان امتحان و اختيار ملاحظه كنند و به من بگويند هيچ كدام را نپسنديدم و فورا از حفظ كرده بروند از حكاك‌باشى فرمان آن را به پنج قران صادر كنند چنان كه يكى از دوستان من لقبى تازه خواست و شرط كرد كه اگر پسندش شود ده تومان به بنده بدهد و من كلمه مجاهد را به او نشان دادم و على الظاهر اظهار كراهت از اين كلمه نمود ولى بعد از يك هفته رقعه از او ديدم كه مهرش مجاهد السلطنه بود بعد از دو ماه قريب دويست لقب از اين كلمه انتزاع و منتشر گرديد مجملا خيلى معذرت\r\n\r\n","description":"","footnote":"","page_name":" 106 ","page_number":146},
  {"content":"\r\n\r\nميخواهم كه اين مبحث را كه خيلى مضحك بود طول دادم ولى اگر ملاحظه اختصار كتاب را نداشتم اقلا پنجاه هزار بيت در اين مقام مىنگاشتم تا خوانندگان پايه حماقت و درجه جهالت ايرانيان را به خوبى بشناسند ، كه اين ملت جاهل تا چه درجه ؟ ؟ ؟ و مقيد بعالم الفاظ هستند و دل خودشان را بچه مزخرفاتى خوش كرده‌اند و شايد يكوقتى موفق شوم كه قاموسى در فهرست القاب متداوله در اين مملكت ترتيب بدهم تا يادگار حماقت مردم اين زمان و مايه عبرت آيندگان گردد و عجالتا باختصار بگويم و برميگردم باصل مقصود كه عمده باعث و ايجاد عالم القاب ابتدا تا تحصيل منافع براى دولت بود كه شايد كسر بودجه را جبران كند ، چنان كه شنيدم شاه مرحوم خزينه‌اى در اندرون تشكيل داده و هر قدر تقديمى براى اعضاى فرامين مناصب و القاب جرح ميشد در آن خزينه ميگذاشتند و اسم آن خزينه را « خزينة الحمقا » گذاشتند ولى به زودى معلوم شد كه از اين ممر چندان دخلى عايد دولت نميشود و جهتش را هم اشاره كرديم .\r\nبلى بايد انصاف داد با آنكه در دوره ناصر الدين شاه بازار حراج القاب افتتاح شد اما مثل دوره مرحوم مظفر الدين شاه رواج نگرفت چرا كه ناصر الدين شاه هر قدر در دادن القاب مختلفه لفظيه مسامحه ميگرد اما در حفظ درجات نظامى كمال ملاحظه را داشت اما در دوره مرحوم مظفر الدين شاه درجات نظامى هم ضميمه ساير القاب افتخارى شد مثلا ناصر الدين شاه در پنجاه سال سلطنت لقب يا مقام سردارى را به پنج شش نفر زيادتر نداد . اما در دوره مظفر الدين شاه عدد سردار به چند هزار رسيد و در اين اواخر بقدرى زياد شد كه ديگر كسى ميل ندارد سردار خوانده شود و سردارهاى محترم استدعاى تغيير منصب و لقب نمودند و بعضى از آنها امير نويان شدند و آنها كه آن اندازه مكنت نداشتند كه از عهده\r\n\r\n","description":"","footnote":"","page_name":" 107 ","page_number":147},
  {"content":"\r\n\r\nاين معامله برآيند ناچار در مقام فرار از لفظ سردار لفظ امير را پناه خود قرار دادند امير اعظم امير افخم امير مكرم امير معظم امير اسعد امير امجد امير اشرف امير مجلل امير اكمل امير اقوم و امثال آنها و عما قريب آنقدر امير پيدا شود كه قاموس و و نهايه ابن اثير هم از عهده مضاف اليه آنها برنيايد ، چنان كه نسبت بسالار و سردار و وزير و مشير همين قسم شده است و زهى سعادت ما كه در عصرى واقع شده‌ايم كه عده امركننده و فرمانده بمراتب زيادتر از امرشونده و فرمانبر است .\r\n\r\nفروش خالصجات\r\nالحاصل بعد از آنكه ناصر الدين شاه مرحوم دانست كه از اين راه هم كه كسر بودجه اصلاح نميشود متوسل بوسيله ديگر شد و اعلان فروش خالصجات را دادند ، خالصجات دولتى در ايران عبارت است از املاكى كه دولت تدريجا بعناوين مختلفه از حكام و غير هم ضبط كرده است ، مثلا صدرى اصفهانى يا پسرش امين الدوله يكوقتى مغضوب دولت شدند ، حسب الامر دارائى آنها كه عبارت از همان املاك باشد ضبط دولت شده و فلان حاكم مبلغى از ماليات فلان شهر را خورده و از عهده اداى آن برنيامده دولت هم املاك او را ضبط نموده و بسيارى از خالصجات املاك موقوفه سلاطين صفويه است كه تدريجا آباد كرده و بر يكى از مشاهده مشرفه مساجد و مدارس وقف نموده بودند ، كه در زمان نادر شاه به تصرف كارگذاران دولت درآمد و باسم خالصجات دولتى ثبت دفاتر دولتى شده و هكذا اشخاصى را كه نادر شاه افشار با آقا محمد خان قاجار مطرود در كارگاه خود نموده بودند قهرا املاك آنها را ضبط ميفرمودند ، چنان كه اغلب خالصجات كرمان ملك مرحوم خاندانقلى بيك جد اعلى اين بنده بوده كه چون نادر شاه سوء ظنى از او حاصل كرد او را هواخواه خانواده صفويه پنداشت حكم بقتل او داد و تمام املاك او را\r\n\r\n","description":"","footnote":"","page_name":" 108 ","page_number":148},
  {"content":"\r\n\r\nكه زياده از سيصد پارچه ملك مزروعى در حوالى زرند و رفسنجان و حومه قريه شهر بوده و اغلب آنها از مستحدثات خود آنمرحوم بوده است در تصرف گماشتگان نادر شاه افشار درآمد و يك اندازه از آنها هم مخصوصا املاكى كه در حوالى تهران است از مستحدثات مرحوم حاجى ميرزا آقاسى بوده كه از پول دولت آماده نموده چنان كه شاعر معاصر او در هجوش ميگويد و به نظر بنده اين هجو عين مدح است و اى كاش ساير وزرا هم مال دولت را مثل او صرف ميكردند و نه اين است كه نگارنده را ارادتى بحاجى باشد و بخواهم مدافعه‌اى از او كرده باشم بلكه مثالب او را چهار مقابل مناقب او ميدانم ولى اين دو كار او را كه شاعر بر او عيب شمرده و اعتراض كرده لايق تمجيد ميشناسم نه قابل تقبيح و حالا رباعى شاعر را مينگارم تا هركس هرچه ميخواهد از او استنباط كند .\r\n نگذاشت براى شاه حاجى درمى * شد خرج قنات و توپ هر بيش و كمى\r\nنه گشته دوست را از آن آب نمى * نه خايه خصم را از آن توپ غمى \r\nاز تحقيق در معنى شعر و حسن و قبح اين دو عمل كه به او نسبت داده‌اند صرف‌نظر ميكنيم و بوجه خوانندگان واميگذاريم ، همينقدر ميگوئيم هيچ وقت دولت ايران در اين مقام نبوده كه از منال ديوانى قناتى حفر كند ، يا مزرعه احداث نمايد . يا ملكى و قريه و قصبه خريدارى فرمايد ، مگر مرحوم حاجى ميرزا آقاسى كه چندى به اين خيال بود و نه اين است كه ساير وزراء عظام ايجاد قنوات نميكرده‌اند و مزارع متعدده‌آباد ننموده باشند بلكه فرق آنها با حاجى اين است كه حاجى براى دولت‌آباد ميكرد اما آنها براى خودشان چنان كه مرحوم مستوفى الممالك زياده از صد قناعت حفر كرد و مزارع عاليه در اطراف طهران ايجاد نمود اما براى خودش و ربطى بدولت ندارد و اينكه ما ميگوئيم دولت ايران در اين خيال نبوده غرضمان بعد از انقراض صفويه است ، چرا كه\r\n\r\n","description":"","footnote":"","page_name":" 109 ","page_number":149},
  {"content":"\r\n\r\nسلاطين صفويه نهايت اهتمام را به اين كار داشته‌اند و اغلب خالصجات و دهات و باغات در حوالى اصفهان از مستحدثات صفويه است و گويا در جلد اول از اين كتاب شرحى در باب عمارات و ابنيه صفوى در اصفهان نگاشته شده باشد و ديگر مجال تكرار ندارم سلاطين قاجاريه هم مخصوصا مرحوم ناصر الدين شاه خيلى اصرار در ايجاد ابنيه دولتى داشت ولى اغلب همان باغ و محل تفرج ييلاقى و قشلاقى سلطنتى بوده نه مزرعه كه فايده‌اش عام باشد و در دوره سلطنت ناصر الدين شاه باغ‌هاى بسيار بزرگ و ابنيه عاليه در طهران و اطراف آن ساخته شد باغ شاه ، باغ عشرت‌آباد ، باغ و عمارات نياوران كه به صاحب قرانيه معروف است عمارات عاليه و باغ بزرگ دوشان تپه عمارات و باغهاى جاجرود و غيرها در خارج از شهرها و عمارات عاليه در داخله ارك سلطنتى و ميدان بزرگ مشق و ميدان توپخانه و خيابان‌هاى عاليه و توسعه شهر به وضع مدرن جديد و تعمير بسيارى از مشاهد مشرفه تمام از آثار آنمرحوم است مجملا مقصود وضع خالصجات ايران است كه مأخذ آنها از ابتدا اغلب همين بوده كه نگاشتيم .\r\nاما نتيجه و عايدى آنها بدولت از اين قرار بود كه نسبت بهر شهرى خالصجات را تخمينا جمعى بسته و مثل ماليات ديوانى بر حاكم آن شهر جمع مىبسته‌اند حاكم هم خالصه هر بلوكى را بر جمع آن بلوك جمع بسته و علاوه از جمع ديوانى كه دولت از او سند گرفته مبلغى براى خودش باسم تفاوت عمل بر آنها اضافه نموده و يكى از طرق تقلبات يا راه مداخل حكام همين مسئله خالصجات بوده كه همه ساله بازى درآورده و نسبت به بعضى با همه ادعاى قروض آفت مينموده‌اند و سندى به مهر بعضى از كدخدايان محل ترتيب داده باولياء دولت ميفرستاد كه فلان مزرعه امسال محصول درستى نداشته و قنات او را رود خراب كرده و ايالت جليله مجبور شده كه مبالغى كلى مصرف تعمير قنات آنجا بنمايد\r\n\r\n","description":"","footnote":"","page_name":" 110 ","page_number":150},
  {"content":"\r\n\r\nو و و و و بالاخره از جمع اصلى آنجاها مبالغى كسر ميكردند و باسم مخارج فوق العاده با دولت حساب ميكردند و حالت كليه خالصجات واقعه در اطراف طهران كه با آنكه در تحت مراقبت دولت بوده و هميشه ممكن بود كه دولت شخصى امين مأمور حفظ آنجاها بنمايد ولى عادة معمول اين است كه خالصجات طهران را بيك نفر از امناى دربارى اجاره ميداده‌اند و اسم آن شخص را وزير خالصجات ميگذاشتند و آن شخص هم مثل ساير حكام و مأمورين در آخر سال بازى در ميآورد و مبالغى از جمع آنها را باسم آفت و كسر عمل يا ارزان شدن قيمت گندم و جو و يا نيامدن باران در عقرب و قوس و امثال اين از دولت تخفيف تحصيل ميكرد ، و مختصرا خالصجات دولتى چندان نتيجهء براى دولت نداشت نه اينكه واقعا بفهمند آيا فلان خالصه در فلان سنه چقدر عايدى داشته و آيا حقيقتا گرفتار آفت خاص يا عام شده يا وزير خالصجات دروغ ميگويد بلى منتهى قيد آنها اين بود كه بدوا هركس ميخواسته وزير يا مستأجر خالصجات مركزى يا جاى ديگر بشود بدوا مبلغى تقديم بدهد ، تا فرمان آن را صادر كرده به او بدهند و در آخر سال هم كه مدعى كسر عمل و غبن فاحش و بروز آفت عام يا خاص ميشده ، باز مبلغى محرمانه از او بگيرند . و ده دوازده مقابل آنچه از او باسم تقديم گرفته‌اند به او تخفيف ميداده‌اند ، پس خالصجات دولتى هميشه اسباب زحمت و خسارت دولت بوده نه مزيد ثروت بعد از تمهيد اين مقدمه ميگوئيم ما از اين خيال دولت كه در باب فروش خالصجات بود كمال تمجيد را داريم ، چرا كه هم فايده مالى على النقد براى دولت داشت و هم از شر حساب‌سازى مستأجرين آسوده ميشد هم قهرا املاك خالصجات آباد ميشد ، چرا كه بعد از تجزيه هر ملكى بدست يكنفر ميافتاد و او قهرا براى تحصيل انتفاع شخص خود آن ملك را آباد نگاه ميداشت پس هم بر ثروت مملكت افزوده ميشد و هم اشخاص از افراد\r\n\r\n","description":"","footnote":"","page_name":" 111 ","page_number":151},
  {"content":"\r\n\r\nملت صاحب ثروت ميشدند و هم بر ثروت عمومى افزوده ميشد يعنى عايدى مملكت مضاف ميشد و به همين ملاحظات دولت عثمانى و دولت روس خالصجات دولتى را فروختند و در واقع دولت ايران هم از آنها سرمشق گرفت ولى افسوس كه در اين باب هم مثل ساير كارها بتقليد فورى قناعت كردند و از فهم علت و جهت محروم ماندند ، لهذا كاريكه براى ديگران اسباب جلب منافع عمومى شد براى دولت ايران توليد ضرر فاحش و اشكالات بيشمار گرديد .\r\n\r\nتقسيم اراضى بين رعايا\r\nتوضيح آنكه در هرجا كه موفق به فروش يا تقسيم خالصجات شدند و برحسب اقتضاى پولتيك وقت و مملكت‌دارى و حفظ منافع آن خالصجات را ميان رعايا و زارعين تقسيم نمودند بعبارة اخرى اراضى خالصه را بمردمان زراعت‌پيشه واگذار كردند و بهريك نفر آدم يا يك خانواده باندازهء كه از عهده زراعت و آبادى آن برميآمد زمين داده‌اند و قيمتى بر آن معين نموده و اداى آن قيمت را در ظرف چند سال مقرر داشته‌اند كه آن رعيت بتواند بتدريج از منافع خود آن زمين بكارگذاران دولت عليه داده و هرگاه آن رعيت اسباب زراعت نداشته بانك دولتى مبالغى هم مساعده بفرع بسيار كم به او داده و آن را هم ضميمه اصل قيمت نموده كه سال بسال در وجه دولت بپردازد و در اين صورت هم اراضى كاملا آباد شده و منافع كلى از آنها عايد شده و هم رعاياى دولت صاحب ثروت كلى شده‌اند و هم عايدات مملكتى زيادتر شده و بر ثروت عمومى دولت افزوده گشته ، مثلا اگر عايدات مملكتى منافع زراعتى دولت در سال گذشته دويست كرور بوده بعد از تقسيم املاك و اراضى ميان افراد رعايا از حسن توجه آنها حتما سيصد كرور رسيده ، چرا كه بديهى است رعيت در وقتى توجه هم بكشت و زرع مينمايد كه آن كشت و زرع را ملك طلق خودش بداند\r\n\r\n","description":"","footnote":"","page_name":" 112 ","page_number":152},
  {"content":"\r\n\r\nنه اينكه براى ديگرى جان بكند و وقتى آن زمين را ملك خودش ميداند كه دولت رسما آن قدرى از زمين را كه در تحت زراعت او است به او واگذار نمايد ، و آن رعيت يقين كند كه هرقدر در آن زمين خدمت كند نتيجه‌اش به شخص خودش و اهل و عيال او عايد مىشود نه بارباب ظالم بىرحم كه مثل اربابان ايرانى ، گمان كرده‌اند بلكه يقين دارند كه خداوند وجود تمام دهاتىها را براى استراحت آنها آفريده . بعلاوه از وجود خود زراعت كنندگان زن و بچه و تمام بستگان آنها حتما بايد وقف خدمت آقايان اربابان باشد ، اگر احيانا زنى خوشگل يا دخترى وجيهه يا اسبى تندرو و و و داشته باشند ، به مجرد آنكه ارباب ديد و ميل به آن كرد حتما بر صاحب بيچاره‌اش حرام و بر آقاى ارباب حلال ، بلكه واجب مىشود و هركس در خاك ايران مالك يك قطعه زراعت باشد بدون چون و چرا مالك جان و مال و ناموس تمام آن اشخاص است كه در آن زراعت ميكنند و اين حكم در تمام ايران مجرى و ثابت است ابدا تخلف از او روا نيست ، بلى در بعضى از نقاط ايران شدت و ضعف دارد .\r\n\r\nخريد و فروش رعايا\r\nچنان كه در تمام خاك كرمان اطاعت بلكه عبوديت رعايا نسبت باربايان زيادتر از ساير جاها است و در بلوچستان و كرمان رسما رعايا و عمله كه متعلق بحفر قنات كه « مقنى » ناميده ميشوند و ساير اجزائيكه مدخليتى در امر زراعت دارند خودشان و زن و بچه و بستگان و اموالشان روى ملك خريد و فروش ميشوند يعنى مثل گوسفند آنها را ميشمارند و در موقع معامله ملك ضميمه قيمت اصل ملك قرار ميدهند و در ساير جاهاى ايران با آنكه على الظاهر اين قسم نيست و رعايا را به قيمت ميفروشند ولى در باطن حكم آنها حكم غلام و نوكر است نسبت به مالك\r\n\r\n","description":"","footnote":"","page_name":" 113 ","page_number":153},
  {"content":"\r\n\r\nكه همه قسم تصرفى در جان و مال و اهل و عيال آنها به خوبى مىكند و از احدى واهمه ندارند ، بقدرى اين مطلب در ممالك ايران متداول است كه احدى را مجال اعتراض بر اعمال و تصرفات آنها نسبت به هستى رعايا نبوده و نخواهند بود حق آنكه ارباب ولو هرقدر فعله باشد ميتواند رعيت خود را به چوب ببندد يا گوش او را ببرد و يا خانه‌اش را ضبط نمايد و يا عيال و اطفال او را بفروشد يا استخدام نمايد و بالاخره هر اربابى بالذات خداوندكار رعيت است و شايد به همين مناسبت هم اسم مالك را رعايا ارباب گذاشته‌اند ، كه جمع رب است و رب در لغت بمعنى پرورنده و يا پروردگار است و ارباب يعنى پروردگارها و نكته اينكه بيك نفر صيغه جمع خطاب كرده‌اند ناچار از براى رعايت احترام بوده ، چنان كه بيك نفر در مورد احترام هميشه به صيغه جمع خطاب مينمايند و انتم در عربى و شما در فارسى اطلاق مىشود و البته هر مزدورى نسبت بمزددهنده ، و رعيتى نسبت به صاحب ملك و هر بنده نسبت بمولى خود بايد هميشه رعايت ادب را منظور داشته باشد ، اما عقيده بنده اين است كه اطلاق صيغه جمع بر مفرد در اين مورد نه تنها بملاحظه احترام است بلكه چون هرصاحب ملكى در باره زارع و رعيت خودش سمت الوهيت دارد و علاوه از سمت الوهيت توقعات او از رعيت بيچاره به قدر پنج شش مقابل توقعات خداوند است از بندگان لهذا در مقام اطلاق خداوند را رب خوانده‌اند و مالك چند جريب زمين را ارباب و حقيقتا هرگز تكاليف دينيه كه خداوند بر بندگان خود تحميل فرموده است به قدر ثلث توقعات مالكين بىانصاف نيست كه از رعايا و زارعين خود انتظار دارند و هيچ قدرتى بالاتر از قدرت ارباب نسبت برعيت يافت نميشود مگر قدرت مأمورين ديوان كه چندين برابر قدرت ارباب است .\r\n\r\n","description":"","footnote":"","page_name":" 114 ","page_number":154},
  {"content":"\r\n\r\n\r\nوضع رعايا در ايران\r\nهرچند بسط در اين مقال تقريبا خارج از وظيفه اين كتاب است ولى چون به اين مقام رسيده‌ايم براى اثبات مطالب مهمه خود ناچاريم كه يك مثال تاريخى ايراد نمائيم تا هركسى اين روزنامه را ميخواند كه آنچه درباره مظلوميت رعايا نگاشته‌ام بداند مبنى بر اغراق نبوده است و اين طايفه بقدرى در ايران خار و ذليل هستند كه تمام طبقات حتى كسبه به آنها اذيت و استهزا مينمايند و حال آنكه حيات عمرانى تمام طبقات بدست رعايا و تمام مأكولات و مشروبات و تمام مواد منسوجه حاصل دست‌رنج اين بيچارگان است و بايستى تمام طبقات نهايت رعايت و محبت را در باره آنها داشته باشند و هميشه آنها را تشويق كنند كه دلشان گرم شده بهتر و بيشتر به كار كشت و زرع بپردازند بارى حالا آن حكايتى را كه من باب مثال و نمونه مينگاريم و سند روايت كه در نزد بنده كمال اعتبار را دارد درج مىنمايم .\r\nوزير اكرم ميرزا صالح « 1 » خان پسر حاجى كلانتر تبريزى كه شهرت نجابت\r\n\r\n\r\n","description":"","footnote":"\r\n( 1 ) حاج ميرزا علينقى باغ بيشه‌اى كلانتر تبريزى سه پسر داشت بنام‌هاى ميرزا ابراهيم خان مشرف الدوله كه در دوره اول مجلس شوراى ملى بنمايندگى انتخاب گرديد و ديگرى ميرزا اسحق خان معزز الدوله و سومى ميرزا صالح خان كه در زمان سلطنت ناصر الدين شاه به معتمد ديوان ملقب گشت و در زمان مظفر الدين شاه و ولايتعهدى محمد عليشاه بوزير اكرم و مدتى بيگلربيگى تبريز بود در سال 1324 ق حاكم گيلان بود و سپس حاكم تهران گشت ولى قبل از توپ مجلس شوراى ملى محمد عليشاه او را از حكومت معزول و بجاى او ابو الفتح ميرزا مؤيد الدوله فرزند حسام السلطنه را بحكومت تهران منصوب نمود ،\r\nوزير اكرم از اين تاريخ از كار دولتى دست كشيد و بمشروطه‌خواهان پيوست و در هنگام توپ بستن مجلس شورايملى بهمراه افراد آذربايجانى در مقابل سربازان دولتى جنگيد تا اينكه پس از غلبه قواى دولتى خانه او نيز بغارت رفت دو دوره مشروطيت پس از فوت حاج غلامرضا خان شاهسون آصف الدوله ملقب به آصف الدوله شد و مدت\r\n","page_name":" 115 ","page_number":155},
  {"content":"\r\n\r\nخانواده‌اش در تمام ايران منتشر است و فعلا بجرم مشروطه‌خواهى و تهمت اينكه دو روز 23 جمادى در واقعه توپ بستن بمجلس از خانه‌اش تفنگ انداخته‌اند و دو نفر قزاق كشته‌اند بعد از آنكه خانه‌اش را به كلى غارت كردند و سر در خانه كه ملك بانوى عظمى بود بتوپ بستند ، مغضوب دربار شده و ناچار به خانه سپهسالار پناهنده گشته و در آنجا متحصن است براى خود بنده نقل ميكرد كه :\r\n« در تاريخى كه مشار اليه حكومت قزوين داشت در حدود سه هزار و و سيصد و بيست و دو ، بسته امانتى از كارگزاران پست در راه قزوين مفقود شده و آن بسته متعلق بوده است بيكى از تبعه خارجه و از طهران بر حكومت سخت گرفته و مطالبه امانت مفقوده را نموده‌اند وزير اكرم هم به قدر مقدور تفحص كرده و نيافته و ناچار در اينموقع كه مال مفقوده از تبعه خارجه بوده حتما حاكم محل بايد از عهده غرامت برآيد و او هم غرامت را پرداخته و از خيال پيدا شدن آن مال منصرف بوده ، يك وقتى به او راپورت داده‌اند كه در فلان قريه چنين بسته‌اى پيدا شده وزير اكرم امير اصلانخان رئيس قزاقهاى مقيم و ساخلو قزوين را مأمور مينمايد كه برود در آن محل و آن بسته را پيدا كرده بياورد . مأمور مزبور هم‌سوار شده ميرود ، شب بواسطه شدت سردى هوا ناچار مىشود كه در يكى از دهات بين راه بماند و صبح به طرف مقصد برود و حسب الرسم و المعمول مأمور ديوانى در هر نقطه كه بخواهد بماند اهل ده مجبورند كه از او پذيرائى كنند و آذوقه براى خودش و علوفه براى مال سواريش حاضر نمايند و اطاق و بالاپوش مناسب براى\r\n\r\n\r\n","description":"","footnote":"\r\nزمانى نيز حاكم شهرهاى قزوين . گيلان . زنجان . طهران بود در موقع حملات ميرزا كوچك خان جنگلى دو سه بار آصف الدوله براى رفع آنان جنگ كرد ولى شكست خورد و نتيجه‌اى نگرفت م - خ\r\n","page_name":" 116 ","page_number":156},
  {"content":"\r\n\r\nاو حاضر كنند ، بنابراين مأمور مزبور به خانه كدخداى آن ده نازل شده خود كدخدا حاضر نبوده كسان كدخدا فورا چراغ حاضر كرده مال او را بطويله و خودش را باطاقى گرم راهنمائى كرده‌اند و گويا اطاق آن خانه منحصر بيك اطاق بوده ، كه عيال صاحب‌خانه هم در همان اطاق زير كرسى خوابيده بوده و چون براى تشريفات مأمور برنخواسته بر او معلوم شده كه اين زن ناخوش و از صداى طفل كوچكى كه در پهلوى او بوده واضح شده كه اين زن تازه زائيده و فعلا در بستر بيمارى است . بارى سركار مأمور در گوشه‌اى از آن اطاق در پهلوى بخارى نشسته و چاى و شام صرف نموده مهياى خواب شده و در كنار همان كرسى خوابگاهى برايش ترتيب داده بيرون رفتند ، بعد از آنكه در خوابگاه استقرار يافته و خيال داشته كه چشم بهم بگذارد ملتفت مىشود كه زن مريضه با نهايت ضعف و انكسار برخاسته و آهسته‌آهسته خود را بخوابگاه مأمور ميكشاند و در جلو او خود را به زمين انداخته ميخوابد در حالتى كه پشت خود را به طرف مأمور مينمايد ، شخص مأمور از اين حركت متعجب مىشود و اين اعمال را حمل بر جنون ضعيفه مينمايد و خيال مىكند آنها را كه در بيرون ، در اطاق ديگرى هستند صدا كند و فورا برميخيزد كه به طرف در برود . ضعيفه دست مىكند دامان او را گرفته و زار و زار گريه و التماس مينمايد بطوريكه دل چون سنگ مأمور ديوان بر حال او ميسوزد و متأثر مىشود و همچو حدس مىزند كه اين دردى . مطلبى ؛ تظلمى دارد كه به او پناه آورده ؛ لهذا قدرى ضعيفه را تسليت ميدهد و اظهار مهربانى مىكند و از او ميپرسد چرا گريه ميكنى ؟\r\nمگرچه شده ؟ ضعيفه تا مدتى از شدت ترس ميلرزيده و متصل اشگ\r\n\r\n","description":"","footnote":"","page_name":" 117 ","page_number":157},
  {"content":"\r\n\r\nميباريده و زبانش را ياراى تكلم نبوده و بالاخره بعد از آنكه مأمور فوق العاده با او اظهار مهربانى مينمايد ؛ جرئت حرف زدن پيدا كرده و اولين كلمه‌اش اين بوده كه سركار مأمور و اللّه با اللّه تا اللّه ناخوشم و چند روز است زائيده‌ام و از آنطرف ممكن نميشود امشب براى رضاى خدا از تقصير من بگذريد و مرا تصدق سر عيال و اطفال خودتان آزاد فرمائيد ؛ مأمور از اين كلمات چيزى نميفهمد و مجددا بر جنون او يقين مىكند و اراده مىكند كه برخواسته اهل خانه را صدا كند : ضعيفه بگمانش كه ميخواهد برخيزد و قداره يا تازيانه و يا چوب خود را برداشته و او را تنبيه كند ؛ مجددا بدامان او آويخته و مثل ابر بهارى اشگ ميريزد ؛ مجملا تا مدتى هى مأمور از او ميپرسد و او بكلمات بريده بريده جواب ميدهد و مأمور اظهار عدم ادراك و اطلاع مينمايد يكوقتى ضعيفه استنباط مىكند كه مأمور ابدا در خيال اذيت او نيست و واقعا مطالب او را نميفهمد ، آنوقت قدرى جرئت پيدا كرده مطلب را علنا به او گفته و از گريه مأمور در موقع استماع به كلى مطمئن شده كه اين مأمور غير از سايرين است و به آن درجه وحشىگرى نرسيده » .\r\nوزير اكرم اين حكايت خيلى مختصر را تقريبا در ظرف دو ساعت براى نگارنده نقل كرد ؛ چرا كه در هر جمله‌اى كه ادا مىكرد گريه راه گلويش را ميگرفت و نميتوانست تكلم كند ، تا آنكه قدرى گريه ميكرد و جملهء ديگر ميگفت و بنده هم به قدر دو ساعت اين چند سطر را نوشتم ؛ ولى از خوانندگان استدعا دارم توضيح از من نخواهند ؛ كه بوجدان انسانيت قسم است نمىتوانم و و نخواهم نوشت و از اينكه مطلب را كاملا تحرير كنم استعفا دارم ؛ هركس هرچه\r\n\r\n","description":"","footnote":"","page_name":" 118 ","page_number":158},
  {"content":"\r\n\r\nفهميد غنيمت بداند كه ديگر توضيح نخواهم داد .\r\nاز نقل اين حكايت حالت رعاياى ايران در تحت اقتدار مأمورين ديوان اولا و تسلط اربابان ثانيا به خوبى معلوم مىشود و من به چشم خودم بسيارى از قضايا ديده‌ام كه خيلى به اين قضيه نزديك است ولى مجال و حال تحرير آنها را ندارم و اين همه بدبختى كه نصيب ملت ايران شده است فقط از همين راه مى دانم كه نسبت بزيردستان عموما و طبقه فلاحان خصوصا از هيچگونه ظلم و تعدى خوددارى ندارند و فى الواقع طبيعت مردم ايران را مرحوم قائم مقام خوب بيان و تشريح فرموده است :\r\n ظالم و بدخواه هرچه عاجز و مسكين * عاجز و مسكين هرچه ظالم و بدخواه \r\nالبته ملتى كه اخلاقش اين و عاداتش چنين باشد هرگز روى نيك‌بختى نخواهند ديد .\r\n( قضاى آسمان است و ديگرگون نخواهد شد ) اين است كه به حكم مكافات هميشه در اين مملكت حكمرانانى پيدا مىشوند كه لا علم لهم و لارحم يفعلون ما يريدون و يحكمون ما يشاء اون تا كى اواده ازلى بر نجات آنها تعلق پذيرد و به ترتيب طبيعى اول وسيله براى تهذيب اخلاق و تربيت عمومى برانگيزند سپس بنشر عدالت و اجراى مساوات حقيقيه يعنى آزادى و آسايش را به آنها بفهماند و الا تا ما مردم ايران به اين اخلاق زشت و عادات وحشيه كه يادگار پنج‌هزار سال قبل از اين است و امروز در مركز افريقا هم تغيير كرده است باقى باشيم چه مشروطه چه استبداد براى ما غير از نكبت و ذلت قسمتى ديگر تقدير نشده و نخواهد و چنان كه صريح قرآن است هرآنچه معصيت است منسوب بخودمان است فبما كسبت ايدينا و  اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  تعالى اللّه عما يقول الظالمون اللهم اجعل عواقب امورنا خيرا و عاملنا بفضلك و لا تعاملنا بعد ذلك .\r\n\r\n","description":"","footnote":"","page_name":" 119 ","page_number":159},
  {"content":"\r\n\r\n\r\nنحوه فروش خالصجات\r\nبارى كلام در فروش خالصجات بود اصل عمل بعقيده ما بسيار مستحسن ولى فروش به صاحبان قدرت و ثروت بسيار مستحجن بود و چون شاه مرحوم ديد كه از داشتن خالصجات چندان منتفع نمىشود فكر كرد كه آنها را بفروشد و همان عايدى كه در دفتر باسم هر ملكى نوشته‌اند بعنوان ماليات بر آن ملك تحميل كند و على الحساب هم مبلغى باسم تقديم صدور فرمان از خريدار بگيرند ، تا هم مبلغى ، نقدا عايد پادشاه شود و هم املاك را خريداران قهراآباد مىنمايند و هم ماليات آنها همه ساله بدون هيچ كسر و نقصان بخزينه عايد مىشود ، اين بود اصل ملاحظه شاه كه به اين كار اقدام فرمود و على الظاهر فكر كرده بود ولى در واقع امر در چند جا خبط و خطا يا سهو و اشتباه كردند .\r\nاول در تعيين مشترى كه چنان كه اشاره كرديم بايستى املاك خالصه را فقط برعايا و زارعين هركدام برحسب استعدادشان بفروشند و لازم نيست يكقطعه ملك شش دانگى را بيك نفر بفروشند ، بلكه ترتيب اين بود كه هردهى را به همان اشخاصى كه آن ده را زراعت مينمايند واگذار فرمايند تا هم رعايا صاحب ثروت شوند و هم هميشه نرخ غله ارزان بماند ، چرا كه رعيت بواسطه نداشتن سرمايه مجبور است حاصل خود را بهر قيمت كه ميخرند بفروشد تا از عهده اداى مال ديوانى برآيد ، اما مردمان صاحب شوكت و ثروت بواسطه داشتن سرمايه محتاج به فروش اجناس عايدى از ملك نيستند و قهرا ميل دارند گران بفروشند ، اين است كه اجناس خود را احتكار مىنمايند تا گران بفروشند و به همين دليل از تاريخ فروش خالصه تا هذة السنه در تمام ايران قيمت غله گران شد و مردم بيچاره نان ارزان نخوردند و معلوم است ساير اجناس هم بمتابعت غله گران خواهد شد لهذا بر فقر مردم ايران چندين درجه افزوده گرديد .\r\n\r\n","description":"","footnote":"","page_name":" 120 ","page_number":160},
  {"content":"\r\n\r\nدوم در بستن قيمت كه ابتدائا قرار دادند مطابق ماليات ابواب جمعى هر دهى از قرار تومانى ، يك تومان بابت تقديم شاه بدهند و چون مدتى گذشت و اغلب خالصجات را مردم خريدند ، آنوقت ملتفت شدند كه خبط كرده‌اند و بر قيمت افزودند و حال آنكه اگر از قرار تومانى پنج تومان هم اعلان ميدادند ، البته مردم ميخريدند و باز هم در صورتى كه تومانى يك تومان بيشتر بشاه عايد نشد ، اقلا تومانى چهار بلكه پنج تومان از كيسه خريدارها خارج شد ، نهايت حكام ولايات گرفتند و مستوفى و وزير دفتر و غيره بردند و خوردند ، مثلا حكام ابتدائا مبلغى به صيغه تقديم ميگرفتند تا اجازه خريد يك دهى را ميدادند و بعد از آنكه آن اجازه را بطهران ميفرستادند و فرمان برطبق آن صادر ميشد و برميگشت آنوقت هم مبلغى ميگرفتند تا فرمانرا اجرا دارند و ملك را تصرف خريدار بدهند ، اين بود كه حكام ولايات دو مقابل شاه فايده از اين كار تحصيل كردند اما مستوفيها رسما از قرار تومانى دو ريال ميگرفتند ولى باسم تعارف و رشوه و و و و اقلا تومانى يك تومان ميگرفتند وزير دفتر هم اسما از قرار تومانى سه هزار ميگرفت كه فرمانفرما را حاشيه كند ولى با تعارف عزب دفتران و تعارف آنها كه پشت فرمان را خطوط كج و معوج چليپا ميكشيدند ، اقلا تومانى يك تومان ميگرفتند ، مخارج صحه همايونى هم تومانى يك تومان ميشد يعنى اشخاصى ميگرفتند كه فرامين را بحضور ميبردند و بصحه همايونى ميرسانيدند و ممكن بود كه پادشاه طورى مطلب را مرتب فرمايد كه تمام اين وجوه به خودش عايد شود ، نه اينكه ديگران فايده ببرند و پادشاه بدنامى .\r\nخبط سوم آنها اين بود كه اغلب جنسهاى جمعى املاك خالصجات را كه رسما بايستى جنس معينى بدهند با تعارف و تقديم مختصرى رد كردند و از اين راه مبلغ كلى در بودجه دولت كسر و نقصان پيدا شد ، چرا كه جيره سرباز و\r\n\r\n","description":"","footnote":"","page_name":" 121 ","page_number":161},
  {"content":"\r\n\r\nمستمرى ارباب وظائف را بايستى دولت جنس معينى بدهد و اغلب اجناس عايدى دولت از قرار خروارى دو تومان الى سه تومان مقرر شد ، بنابراين دولت در هريك خروار جنس هفت هشت تومان متضرر شد چرا كه جنس خودش را به دو تومان فروخته بود و جنس بدهى را ناچار بود كه خروارى ده تومان بخرد و بدهد و ذكر باقى مفاسدى كه بر فروش خالصجات مترتب شد و فرامينى متضاده ناسخ و منسوخ و فروش املاك متصرفى مردم ، كه يكوقتى در كتابچه نادرى باسم خالصه ضبط شده بود واقعا فتنه و عداوت ميان ملت با دربار و ما بين خود مردم مربوط به اين كتاب نيست شايد مورخين ديگر در دفتر خود ضبط و ثبت كرده باشند .\r\nملخص مطالب از اين همه درازنفسى ، اثبات خرابى امور ماليه ايران بود كه هميشه دولت ايران را به زحمت ميانداخت و فروش مناصب ، حراج القاب ، فروش خالصجات ، تمام براى پركردن محل كسر بودجه بود ، ولى تمام اين تدابير موقتى بود . نه اساسى و در مقابل اشتهاى نامحدود و درباريان به قدر لقمة الصباح هم فايده نمىبخشيد ، بلكه روز بروز بر خرابى آن افزوده شد و ماليه مملكت كه بمنزله قلب هيكل تمدن است گرفتار امراض مهلك مزمن گرديد و فى الحقيقه يك جهت بسيار عمده كه ملت را بتغيير اسلوب دولت و سلطنت را بقبول مشروطيت ناچار كرد همان خرابى امور ماليه شد كه چون ديگر راه اصلاحى براى دولت باقى نمانده بود كه بفروشند ، بعد از دو سه فقره قرض كه فراموش كردم آن را هم بنويسم ديگر هيچ دولتى حاضر نبود بدولت ايران قرض بدهد و فقر دولت باندازهء شده بود كه كار آبدارخانه مرحوم مظفر الدين شاه در اوقات بلواى مشروطه به كلى لنگ مانده بود بلكه تمام دواير سلطنتى بواسطه نبودن پول معوق و گرفتار پريشانى شده بود لهذا دولت راضى شد كه مستدعيات ملت را بپذيرد ، به دو ملاحظه ، يكى آنكه احتمال ميدادند بعد از\r\n\r\n","description":"","footnote":"","page_name":" 122 ","page_number":162},
  {"content":"\r\n\r\nانعقاد مجلس و ترتيب مشروطيت ناچار وكلاى ملت اجازه ميدهند كه قرض ديگر اضافه شود يا از راهى ديگر حوائج فعليه و تدريجيه دولت را روا خواهند كرد و هرچند در اين مبحث خيلى خوانندگان را معطل كرديم ولى ناچاريم كه چند كلمه هم از استقراض بنويسيم تا تاريخ ما ناقص نماند .\r\n\r\nتمول ناصر الدين شاه\r\nناصر الدين شاه مرحوم با اين همه مخارج شخصى ، علنا محتاج به قرض رسمى از خارجه نشد ، بلكه عادت آن مرحوم اين بود كه هميشه خود را متمول بخرج داخله و خارجه بدهد . چنان كه عقيده تمام وزرا ، بلكه تمام افراد ملت ايران و بسيارى از اتباع خارجه اين بود كه ناصر الدين شاه همه ساله يك كرور جمع بر خرج دارد ، كه آن يك كرور را در خزينه ميگذارد و اين عقيده بقدرى راسخ بود كه بسيارى از محررين اروپا بر او اعتراض ميكردند كه چرا اين همه پول نقد را در يك جا حبس كرده و حال آنكه ممكن است آنها را به كار بياندازند و اقلا ده يك يعنى صد دوازده از اينها فايده بردارند و مملكت را هم با اين همه پول‌آباد كنند ، يعنى خط آهن احداث كنند بانك دولتى تشكيل بدهند و با شراكت تجار متمول داخله ، كارخانجات لازمه از اروپا بايران جلب نمايند در معادن طلا و نقره و مس و آهن و سرب و فيروزه و ذغال‌سنگ كار بكنند و بالاخره تمام آنچه باتباع خارجه امتياز داده‌اند ، خود دولت با شركت با صاحب ثروتان ميتواند انجام بدهد و هم دولت فايده كلى برميدارد و هم ملت او صاحب ثروت ميشوند و فقرا و مردم بيكار به كار ميافتند و مملكت هم آباد و غنى مىشود و كم‌كم رفع احتياجات ملت ايران از ملل اروپا خواهد شد و بيچاره‌ها حق داشتند چرا كه با پنجاه كرور پول نقد كه دولت بدهد اقلا دويست كرور هم ملت بعد از تحصيل امنيت بر او اضافه ميكنند و با دويست و پنجاه كرور ممكن است ايران\r\n\r\n","description":"","footnote":"","page_name":" 123 ","page_number":163},
  {"content":"\r\n\r\nرا رشگ فرانسه و انگليس و طهران و اصفهان را آبادتر از لندن و پاريس بنمايند ايرانيها هم تقريبا در اين ماده ساكت نبودند و روزنامه اختر مكرر مينوشت كه « پادشاه ايران ظلم مىكند كه پولها را مثل خاكستر در حبس و انبار بىاثر و ثمر ميگذارد » اما بعد از فوت او معلوم شد كه تمام آن شهرتها دروغ بوده و خزينه پادشاه مثل جيب و دست بنده و كله بسيارى از هم‌وطنان خشك و خالى بوده است ، چنان كه عما قريب توضيح خواهد شد .\r\n\r\nانحصار تنباكو و تشكيلات كمپانى رژى\r\nبارى ناصر الدين شاه بهر قسم بود اداره دولت را پنچر ننمود و آنچه مخارج فوق العاده كه در خانه خود داشت كه تقريبا ، يكى دو فوج زن هميشه در اندرون خود نگاه ميداشت و مسافرتهاى متواليه او بفرنگستان و غيره و غيره و دادن آنهمه حقوق و مستمرى و وظيفه و مقررى و تمام طبقات كه در عهد صدارت اتابك مقتول اتفاق افتاد باز هرگز اظهار افلاس نكرد و از اتباع خارجه يا دول خارجه دينارى قرض نگرفت ، تا آنكه قضيه رژى پيش‌آمد و امتياز « 1 » انحصار\r\n\r\n\r\n","description":"","footnote":"\r\n( 1 ) امتيازنامه انحصار دخانيات صورت فرمان امتياز تنباكو و توتون و تحويل خريد و فروش و ساختن در داخل يا خارج كل تتن و تنباكوئى كه در ممالك محروسه به عمل آورده مىشود تا انقضاى مدت پنجاه سال از تاريخ امضاء اين انحصارنامه به ( ماژور تالبوت ) و بشركاء خودشان مشروط بشرايط ذيل مرحمت و واگذار فرموديم :\r\nفصل 1 - صاحبان اين امتيازنامه همه ساله مبلغ پانزده هزار ليره انگليسى بخزانه عامره اعلى كارسازى خواهند نمود اعم از اينكه از اين كار نفع ببرند يا ضرر اين پول هر ساله در پنج ماه از سال گذشته پرداخته مىشود .\r\nفصل 2 - فقط محض تتن از تنباكو و تتنى كه در ممالك محروسه به عمل آورده مىشود صاحبان اين امتياز ثبت از زارعى كه ميخواهد عمل زراعت اين امتياز را بكند\r\nناصر الدين شاه\r\n","page_name":" 124 ","page_number":164},
  {"content":"\r\n\r\nدخانيات را برحسب استدعاى دولت انگليس معروف به رژى دادند و خود شاه مبلغى نقد گرفت و صدر اعظم و نايب السلطنه و ساير وزرا هركدام مبلغى نقدا گرفتند ، كمپانى مزبور هم اداره بسيار مفصلى و عالى در مركز و ادارات مفصله در تمام بلاد ايران تشكيل داد و به قدر يك وزارتخانه بلكه به اندازه دولت ايران اجزاء و اتباع و مستخدمين اجير كرد و براى هريك از آنها مطابق شغلشان لباس اختراع نمود ، مثلا لباس منشى غير از لباس دفتردار بود و تمام اين لباسها از قماشهاى بسيار اعلى از قبيل ماهوت انگليسى و فاستونى خيلى ممتاز و رئيس هر مركزى را هم يكى از بزرگان محترم و مردمان محترم انتخاب نموده بودند . چنان كه رئيس اداره مركزى كرمان معين التجار معروف كرمان با ماهى سيصد تومان\r\n\r\n\r\n","description":"","footnote":"\r\nنگاه خواهند داشت و دولت عليه بحكام مختلفه حكم اكيدى خواهند فرمود كه زارعين تنباكو و تتن را مجبور به دادن ثبت نمايند و اذن و اجازه‌نامچه از براى فروش و معامله و غيره تتن و تنباكو و سيگارت و انفيه و غيره حق خالص صاحبان اين امتياز است و احدى جز صاحبان اين امتيازنامه حق صدور اجازه نامه‌جات مزبوره ندارند و نخواهند داشت .\r\nاصناف تتن و تنباكوفروش كه مشغول اين حرفتند در كسب و معاملات داخله خود برقرار خواهند بود مشروطه بداشتن اجازه‌نامه كه دارنده امتياز خواهد داد .\r\nفصل 3 - بعد از وضع جميع مخارج متعلق به اين عمل و تقسيم صدى پنج سرمايه خودشان بين صاحبان اين امتياز يك ربع منافع باقيمانده سال بسال تسليم خزانه عامره اعلى خواهند نمود دولت ايران حق وارسى بدفاتر هرساله آنها خواهد داشت .\r\nفصل 4 - جميع اسباب كارخانه و ملزومات اين كار كه صاحبان اين امتياز داخل ممالك محروسه مىآورند از جميع عوارضات گمركى و غيره آزاد خواهد بود .\r\nفصل 5 - حمل‌ونقل تتن و تنباكو در ممالك محروسه بلااجازه صاحبان اين امتياز ممنوعست مگر آنچه كه مسافرين براى استعمال يوميه خودشان همراه داشته باشند .\r\nفصل 6 - صاحبان اين امتياز بايد جميع تتن و تنباكوئى كه در ممالك محروسه به عمل آورده مىشود ابتياع و در عوض آن نقد كارسازى نمايند تا آن درجه كه قال استعمال\r\n-\r\n","page_name":" 125 ","page_number":165},
  {"content":"\r\n\r\nمواجب مقرر شده بود ، بعلاوه يكنفر مدير با ماهى دويست تومان مواجب و هيجده نفر مدير براى بلوك كرمان و هركدام را ماهى صد تومان مواجب ميدادند و براى مركز كرمان ده نفر منشى و دفتردار و محاسب و براى تمام بلوك كرمان در هريك بلوك يكنفر منشى و يكنفر دفتردار از قرار ماهى پنجاه تومان مواجب و براى مركز بيست نفر فراش و براى بلوك در هر نقطه سه نفر كارگذار قريب هشتاد نفر و براى هركدام ده تومان مواجب و قس على هذا بعلاوه كرايه انبارهاى تجارتى و مراكز اداره و غيرها بعلاوه از تمام اين مخارج مبالغى در ماه بدلالها ميدادند كه براى آنها تنباكو خريدارى نمايند و مبالغى كلى هم . به صاحبان املاك و رعايا بعنوان مساعده دادند ، تنباكو براى آنها زراعت نمايند و مبالغى خيلى\r\n\r\n\r\n","description":"","footnote":"\r\nباشد بايد تمام تنباكو و غيرها كه فعلا موجودست ابتياع نماينده قيمت كه بايد به عمل آورند . يا مالك داده شود دوستانه بين عمل آورند يا مالك و صاحبان اين امتياز قرار خواهد شد ولى در صورت عدم رضايت طرفين بحكميت مرضى الطرفين رجوع خواهد شد و و حكم قطعى مجرى خواهد شد .\r\nفصل 7 - دولت عليه متقبل مىشود كه بهيچوجه علاوه و اضافه بر ماليات و عوارضات و رسوم گمرك حاليه دوباره تتن و تنباكو و سيگار و سيگارت و انفيه تا انقضاى مدت پنجاه سال از تاريخ امضاى اين امتيازنامه ننمايند همچنين دارنده امتياز و شركاى او متعهدند كه تمام رسوماتى كه بالفعل از تنباكو عايد دولت عليه ايران مىشود كما كان عايد گردد .\r\nفصل 8 - هركس يا كسانى كه بخواهند از اين فصل‌گريزى اختيار نمايند مورد سياست و مجازات دولت خواهند شد و هركس يا كسانى كه در پيش آنها حقيقتا تنباكو و تتن و غيره به جهت فروش اين معامله نيز پيدا بشود نيز بجريمه و سياست سخت دولت گرفتار خواهد شد ، دولت عليه حمايت و تقويت صريح هرچه تمام‌تر خود را در باره جميع عمال صاحبان اين امتياز مرعى خواهد نمود و صاحبان اين امتياز تعهد مينمايند كه بهيچوجه از حقوق خود موافق اين امتيازنامه تجاوز ننمايند . -\r\n","page_name":" 126 ","page_number":166},
  {"content":"\r\n\r\nعمده هم حسب الضروره به تمام تنباكوفروشها دادند و هرجا هركس هرقدر تنباكو داشت كمپانى رژى مجبور شد كه آن تنباكو را بهر قيمت كه صاحبش ميگويد خريدارى كند ، تا براساس انحصارش لطمهء وارد نشود يعنى فروش تنباكو در داخله و حمل آن بخارجه منحصر به رژى باشد ، اشخاصى كه تنباكو داشتند اعم از رعايا و ملاكين يا تجار و تنباكوفروشها كه براى تجارت تنباكو خريدارى كرده بودند چون مشترى را مستعد معامله و مجبور از مبايعه ديدند هر قدر كه دلشان خواست نرخ تنباكوى خود را معين كردند ، كمپانى هم بدون هيچ عذر و ترديد فورا وجه نقد داد و خريدارى كرد كه مبادا غير از خودش ديگرى تنباكو داشته باشد و بفروشد ، گذشته از تمام اين مصارف كمپانى مجبور شد كه تمام تنباكوفروشها را بميل و اراده خودش اجير بنمايد و تا بتواند نظمى صحيح در\r\n\r\n\r\n","description":"","footnote":"\r\nفصل 9 - صاحبان اين امتياز مختار خواهند بود تمام حقوق يا امتيازات و يا تعهدات و غيره خود را بهركس يا كسانى كه ميل دارند منتقل نمايند ولى قبل از وقت باولياى دولت اطلاع خواهند داد .\r\nفصل 10 - عمل‌آورنده يا مالك تتن و تنباكو هروقت تتن و تنباكوى خود را حاصل نمود خود بنزديكترين وكيل صاحبان اين امتياز اطلاع بدهد كه حاصل ايشان بچه تعداد است تا اينكه صاحبان اين امتياز بتوانند تعهدات مقرره فوق را در فصل ششم بموقع اجراء گذارند و آن را به زودى ابتياع نمايند .\r\nفصل 11 - صاحبان اين امتياز حق نخواهند داشت اراضى ابتياع نمايند مگر به اندازه لزوم اجراى اين امتيازنامه به جهت انبار مورد لزوم آن .\r\nفصل 12 - زارعين برطبق تفصيل مشروطات كه از جانب صاحبان اين امتياز بهمراهى دولت مقرر مىشود و محق ميباشند كه به اندازه ( فى ) براى حاصل خود پيشكى به آنها داده شود .\r\nفصل 13 - اگر از تاريخ امضاء اين امتيازنامه تا انقضاء مدت يكسال كمپانى اجزاى آن تشكيل نشود اين امتيازنامه از درجه اعتبار ساقط و باطل خواهد شد مگر -\r\n","page_name":" 127 ","page_number":167},
  {"content":"\r\n\r\nفروش توتون و تنباكو بدهد ، بنابراين هرتوتون‌فروش و تنباكوفروشى اولا هرقدر توتون و تنباكو داشتند ، به قيمت گزاف بكمپانى فروختند و ثانيا از طرف كمپانى اجير شدند كه براى كمپانى تنباكو و توتون بفروشند و مواجب معين بگيرند و جمع و خرج و نفع و ضرر هرچه و هرقدر ، راجع به خود كمپانى باشد و كمپانى هم تنباكو و توتون را مثل چاى ، در گيروانكه مخصوص مقرر داشت و بهريك از اقسام آن قيمتى معين كرد .\r\nمثلا يك گيروانكه تنباكوى حكان پنج‌هزار و بنايى سه قران و ضداق چهار قران و تنباكوى شهرى مثل تنباكوى اطراف ، يزد ، كاشان ، اصفهان مثل مجد آباد . حسين‌آباد ، كلانترى ، كروكند ، سده ، برزان ، آفاران و تنباكوى چهار فرسخ صيفى و غيره نسبت بهر شهرى دو قران و مختصرا اقسام تنباكو و توتون را برحسب مرغوبيت و مطلوبيت معين نموده و بهر كدام قيمتى مخصوص قرار داده بودند و راه اشتباه و تقلب را به كلى بسته بودند كه ممكن نبود تنباكوى « كروكند » را بعوض حكان بفروشند و تنباكوى كاشان را عوض ضداق مصرف نمايند و معلوم است تمام اين مطالب\r\n\r\n\r\n","description":"","footnote":"\r\nاينكه جنگ يا امثال آن‌كه مانع تشكيل كمپانى باشد واقع شود .\r\nفصل 14 - در صورت وقوع اختلاف ما بين دولت عليه ايران و صاحبان امتياز آن اختلاف رجوع بحكميت مرضى الطرفين خواهد شد و در صورت عدم امكان رضايت طرفين حكم اختلاف را رجوع بحكميت قطعى حكمى بتعيين يكى از نمايندگان دولت اتازونى يا آلمان يا اطريش مقيم تهران خواهد شد .\r\nفصل 15 - اين امتيازنامه به دو نسخه ما بين دولت عليه ايران ( ماژور تالبوت ) بامضاى اعليحضرت همايون شاهنشاهى و ثبت وزارت امور خارجه مبادله شد . و مضمون فارسى آن محل اعتنا خواهد شد .\r\nتاريخ مطابق ( 28 ) رجب 1308\r\n","page_name":" 128 ","page_number":168},
  {"content":"\r\n\r\nمحتاج است ببذل اموال خطيره و صرف نفوذ كثيره و ميتوان گفت اين كمپانى در ظرف چهار پنج ماه زياده از پنج شش كرور تومان پول در ايران صرف و خرج كردند و واقعا در آن ايام بازار ايرانرا رواجى بىاندازه و معاملات آن را روحى خ تازه پيدا شد ولى افسوس كه دولت مستعجل بود و عمر اين كمپانى كوتاه شد و به وضع خيلى غريب حيرت‌انگيزى و ابتدا اهالى تبريز « 1 » بناى مخالفت گذاشتند بعد در طهران « 2 »\r\n\r\n\r\n","description":"","footnote":"\r\n( 1 ) تلگرافى است كه از مظفر الدين ميرزا وليعهد در هنگامه بلواى رژى از تبريز به ناصر الدين شاه مخابره نموده است\r\nمركز سلطنت‌آباد نمره 31 - از تبريز - تصدق خاكپاى جواهرآساى اقدس همايونت شوم . دستخط مبارك خطاب بامير نظام كه مبنى بر تغيير خاطر مبارك از جسارت اهالى تبريز بر اجتماع بىشعورانه آنها و مشتمل بر ايراد و اعتراض خاطر مبارك بر امير نظام و قاطبه علماء و غيره بود زيارت شد و در حقيقت آيه غضبى بود كه بر اين غلام بدبخت بىگناه نازل شد . مرگ خود را از خدا ميخواهد و بر بدبختى خود گريه ميكنم كه اين غلام و اجزاى حكومت آذربايجان خواب و آرام را بر خود حرام كرده بهزار جان كندن و هزار نوع اهتمام نگذاشتيم كه آن فتنه بزرگ كه در مغز مردم جا گرفته بود بظهور برسد و اميدوار بود كه مقبول خاكپاى مبارك بشود و حال كه اين طور دستخط غضب‌آميز بندگان اقدس شرف صدور يافته اين چاكر خود را بدبخت ترين مردم روى زمين ميداند و در حالتى كه متحير مانده و نميدانم چه غرض نمايم همين قدر جسارت مينمايم كه از يك طرف « امير نظام » دست و دلش سرد و در معافى خودش اصرار دارد و از طرف ديگر امين حضور را كه بودنش در اين موقع ضرورت كلى دارد احضار فرموده‌ايد و اين دو فقره باعث وهن كلى است و اين بنده زياده بر اين جسارت نميتواند كرد غلام جان نثار مظفر الدين بتاريخ 7 صفر سنه 1309\r\n( 2 ) امروز كه روز شنبه بود صبح بسيار زود مخبر الدوله را برداشته رفتيم منزل نايب السلطنه : آقا اندرون بود فرستاديم آمدند بيرون ، اولا در اطاق خلوت كه غير از\r\n","page_name":" 129 ","page_number":169},
  {"content":"\r\n\r\n\r\n\r\n","description":"","footnote":"\r\nدنباله پاورقى\r\nخانه‌زاد و مخبر الدوله و خود آقا كسى نبود قريب يكساعت و نيم بناكردم به خود آقا نصيحت و دلالت كردن و او را از وخامت مآل و سوء عاقبت اين كار آگاه كردن ، تا اينكه خودش هم ملزم شد و نايب محمود را احضار كرده فرستاد فراشهائى كه در قهوه خانه‌ها و بازارها به جهت منع از كشيدن قليان گذاشته بودند و بردارند و گفت ، حقيقت اين است اين كار را براى اين كردم كه ترسيدم مفسده‌ئى برپا شود و حقيقتا عيوبات اين كار را به اين درجه نميدانستم و غيره و غيره ، خلاصه بعد وزرا آمدند شرحى هم براى آنها خطبه خوانده نصايح نمودم ، با وجود همه اين تفصيلات بنمك مبارك بمحض ورود علما آقا و هم ساير وزرا سكوت محض شدند و اين خانه‌زاد متكلم وحده شد : خلاصه تا يكساعت بغروب مانده آنچه از پير و استاد داشت زد و ابدا ثمرى نبخشيد و منتهاى حرف آنها اين شد كه از ماها هيچ كارى ساخته نيست شما برويد « جناب ميرزا » را در سامره راضى كنيم ، گفتند وضع طورى است كه حالا ما برويم بمردم بگوئيد قليان بكشيد اول ماها را تكه‌تكه خواهند كرد ، بعد اين غلام سخت ايستاده گفتم اين استفتاء كه بميان مردم انداخته و نسبت آن را بجناب ميرزا ميدهيد اصلش كو و كجا است ؟ اصلش را بدهيد تا ما بدانيم گفتند بشما دخلى ندارد ، ديدند بدگيرى افتاده‌اند سواد تلگرافى كه جناب ميرزا چهار ماه قبل در شهرستانك بحضور مبارك كرده وزير تمام امتيازات زده و آن عبارات خنك نامربوط را نوشته بود و بتوسط آقاى نايب السلطنه بعرض خاكپاى مبارك رسيد ، بيرون آورده بنا كردند بلند بلند به خواندن و عربده كردن كه با اين حكم جناب ميرزا تمام امتيازات حرام است ، حالا شماها آمده اصلاح قرارنامه تنباكو را از ما ميخواهيد كه شرعى بكنيد ؛ همه اين امتيازات بانگ و غيره باطل است و فورا « ميرزا حسن آشتيانى رو كرد بآقاى « نايب السلطنه » كه ، آقا ، اين تلگراف بتوسط شما يا خير ؟ آقا جواب داد بلى الآن در جعبهء من حاضر است ، رو كرد بخانه‌زاد كه بسيار خوب استفتاء دروغ است ، اين تلگراف هم دروغ است ؟ خانه‌زاد گفتم راست و دروغش را نميدانم اما اين‌قدر ميدانم كه ربطى به اين مجلس ندارد ؛ تلگرافى كه كسى به كسى بكند يا كاغذى بنويسد حكم و حجت نيست وانگهى اين تلگراف را ميرزا بحضور\r\n","page_name":" 130 ","page_number":170},
  {"content":"\r\n\r\n\r\n\r\n","description":"","footnote":"\r\nدنباله پاورقى\r\nهمايون نوشته است ، بشما ننوشته است كه برداريد بخوانيد و صورت آن را از ديروز تا به حال سواد كرده دست بدست در اين شهر بگردانيد ، آنها هم چيزها گفتند ، غلام هم جوابهاى لازم را داده و حقيقتا از جان خود گذشته گفتم هرچه مىشود بشود ، بعد ديدم حالا مجلس برهم مىخورد هيچ كارى هم نشده است و آقايان با اين حالت از ترس و واهمه بيرون آمده از اين مجلس بيرون رفته هزار مزخرفات خواهند گفت و بشهرستانها خواهند داد كه رفتيم و وزرا را مالانديم پشت دين را راست كرديم . چنين و چنان كرديم ، و خيلى بد خواهد شد . بعد گفتم آقايان حالا كه آخر مجلس است لازم است اين نكته را بشما ها بگويم ، هفت كرور موهوم كه سهل است اگر هفتاد كرور پول نقد هم بياوريد حاضر كنيد محال است اين امتياز را بهم بزنند و ابدا بهم نخواهد خورد و امضاى يك پادشاه قادر مستقل تا قيامت به قوت خودش باقى است ، شما هم كه نمىتوانيد به زور پس بگيريد نگاه ميدارند هروقت مصلحتشان اقتضا كرد اجرا ميدارند ، خسارت گذشته را ميگيرند و آن وقت معلوم خواهد شد كه شماها بدين و دولت اسلام خدمت كرده‌ايد يا خيانت كرده‌ايد ؟ قبله عالم محض كمال دين‌دارى و مرحمت شماها را فرمودند حاضر شده بنشينيد اصلاحى در اين ماده فسادى كه در مملكت اسلام پيدا شده است بكنيد ، حالا شماها نميكنيد و تمام را لجاجت مىكنيد واضح است كه لعنت و بدنامى و ننگ اين كار براى شماها خواهد ماند نه براى دولت ، اگر چاره‌ئى بنظرتان ميرسد بكنيد و الا اين عربده‌ها و حرفها فايده ندارد ، شماها هم دولت را به اين شدت كه عاجز تصور كرده‌ايد ، پادشاه اسلام رئيس مسلمانان است هر حكمى بكند لازم الاجرى است ، شماها را براى كمك اينجا نياورده‌اند بلكه براى مشورت و مصلحت آورده‌اند كه اگر چيزى بعقلتان ميرسد بگوئيد ، خلاصه كم‌كم آقايان را به اين حرفها قدرى آرام كرده از هاى و هوى انداخته بعد گفتم عيب و ضرر شرعى اين قرارنامه را منحصر بيك كلمه نموده و متفق الرأى شده آن را بگوئيد شايد بتوانيم چاره‌ئى بكنيم . گفتند آن يك كلمه عمل « انحصار » است كه مبناى قرارنامه بر آن است تمام فصول قرارنامه راجع به كلمه « انحصار » است آنكه برداشته شد ديگر فصول و شروطى باقى نمىماند كه اصلاح شود .\r\n","page_name":" 131 ","page_number":171},
  {"content":"\r\n\r\n\r\n\r\n","description":"","footnote":"\r\nدنباله پاورقى\r\nاين غلام بعد از آنكه مكرر از آنها قول گرفتم كه تمام حرف در اين يك كلمه است و همه اقرار كردند ، آنوقت گفتم ، كه اگر قول ميدهيد و شرط ميكنيد و مرا وكيل مطلق ميكنيد كه اين كلمه را بردارم يعنى انحصار در داخله موقوف شود ولى انحصار خارجه حق كمپانى باشد و كمپانى هم مثل ساير تجار حق خريد و فروش داشته باشد يعنى هركس دلش ميخواهد به او بفروشد نميخواهد نفروشد ، بهركس دلش ميخواهد بفروشد هركس ميخواهد از او بخرد ، نميخواهد از ديگران بخرد ، و در عوض اين ضررى كه از برداشتن انحصار داخله ميكشند دولت از روى حساب و قاعده بهر يكمن يا يك كيسه تنباكو مبلغى وارد آورده جمع ميكنند در گمركخانه و به او ميدهد ، هم دولت ضرر نكند هم كمپانى ضرر نكند و لفظ « موقوف شد » و « بهم خورد » هم در ميان نباشد كه دولت انگليس مجبور بايستادگى و حمايت باشد هم شما نرويد خانه‌تان را بفروشيد و براى موقوف كردن امتياز پول بياوريد ، هم لفظ جبر و فلان و فلان از ميان برداشته شود ، شأن و احترام امضاى « شاهنشاه » هم در جاى خود محفوظ و محترم بماند اگر قول ميدهيد من باقبال شاهنشاه ميروم عقب اين كار و به يارى خدا و تقويت اعليحضرت همايون اگر توانستم بهمين‌طور قرار كار را مىدهم ، كه يك مرتبه همه‌شان گفتند چطور ؟\r\nچطور ؟ دو مرتبه مطلب را توضيح و خرفهم نمود تا اينكه يكىيكى بناى رضايت را گذاشته بعد از قدرى غمزه و عشوه گفتند بسيار خوب ، گفتم كافى نيست بايد قول بدهيد قول دادند ، گفتم قول شما كافى نيست بايد از طرف تمام علماى ولايات قول بدهيد ، قول دادند و قرار دادند كه رضا كردن تمام علما بعهدهء آنها ، و در حقيقت بعد از آنكه انشاء اللّه انشاء اللّه باقبال قبله عالم اين كار اينطور ختم شود مطلبى نمىماند كه كسى حرفى داشته باشد و هيچكس در خواب نميديد كه كار اينطور بشود ، خلاصه بعد از اتمام حجت و قول گرفتن از حضرات آنها را روانه نموده و آنوقت تاجرها را كه قبل از وقت حاضر كرده بيرون اطاق بودند داخل نموده شرح مبسوطى براى آنها خطبه خواندم كه شرحش را بايد حضورا عرض كنم ، به آنها مدلل كردم كه تمام ضرر و خسارت اين فساد به آنها خواهد خورد ، بعد از آنكه اقرار كردند تفصيل را براى آنها نقل كرده گفتم اگر اين‌طور تمام شود راضى هستيد ؟ همه‌شان راضى و اظهار شكرگذارى\r\n","page_name":" 132 ","page_number":172},
  {"content":"\r\n\r\n\r\n\r\n","description":"","footnote":"\r\nكردند ، مخصوصا اخراج انحصار تنباكو را مكررا شرط كردم آنها هم مكررا قبول كردند ، بعد آنها را هم روانه ساخته فورا سوار شده به خانه آمدم وزير مختار انگليس هم فورا رسيد از نيمساعت بغروب مانده تا سه ساعت از شب گذشته مسلسل حرف زده هزار مقدمه بيان كرده و صد هزار دليل آورده تا به او لزوم عمل را فهماندم گفتم ، شما بدانيد ديگر از براى ما وسيله در اجراى اين عمل نمانده است غير از جنگ با داخله و رعيت خودمان ، كه آن هم به صد هزار دليل امكان ندارد ، و باز گفتم بدانيد كه اگر اين كار اينطور نگذرد جان و آبروى من در معرض خطر است ديگر قدرت ايستادگى ندارم و ميترسم مجبور بشوم كه استعفا كنم و اگر استعفاى مرا قبول نكنند خودم خودم را تلف كنم ؛ و به « لرد ساليسبورى » تلگراف كنيد كه اگر نميتوانيد كمپانى را به اين قرار راضى و مجبور كنيد پس از من چشم بپوشيد ، ديگر قبلهء عالم ميدانيد كه در مدت سه ساعت و نيم چقدر بايد حرف زده باشم و چقدر مباحثه و مجادله كرده باشم كه كار باينجا برسد و اين حرفها كه عرض شد گفته شود ، بالاخره همراهى كرده قول داد كه عبارت آخرى اين غلام را هم در تلگراف « لرد ساليسبورى » بنويسيد ، با اين تفصيل اميدوارم كه انشاء اللّه بخواست خداوند و باقبال شاهنشاه عمل تمام شود و وجود مسعود همايون بدون يكدينار ضرر مالى و آبروئى از اين مخمصه خلاص شود و از منت هاى بيجاى سركار « ظل السلطان » و آقاى « نايب السلطنه » و اين و آن خلاص و از تهديدات و آنتريكها و اسباب چينىهاى روسها هم آسوده شوند و عوض خنده‌هائى كه آنها خيال داشتند بما بكنند ما به آنها بخنديم ، ولى نميدانم بعد از تمام شدن عمل هم فداكارى و جان‌نثارى و عشق و ارادت قلبى اين غلام بر وجود مبارك ثابت خواهد شد يا باز محل تأمل بوده هر روز با اسباب‌چينى آقاى نايب السلطنه و سايرين بايد وجود مبارك نسبت به اين غلام و اجزايم متغير بوده على الاتصال در حالت تزلزل و خفت نوكرى و زندگانى نمائيم و آيا بعد از انجام اين كار متوقع اين است كه ترحم و تصدق فرموده اين غلام را كه از همهء قوا افتاده است مرخص فرمايند خود را بگوشه‌ئى نشانده بدعاگرئى وجود مبارك اين چند روز عمر را ختم نمايد و از شر مردم آسوده باشد يا خير ؟ زياده حد و قدرت جسارت ندارد - الامر الاقدس الاعلى مطاع مطاع مطاع -\r\n","page_name":" 133 ","page_number":173},
  {"content":"\r\n\r\nبلواى عامى احداث شد بعد در اصفهان « 1 » آغاز شورشى گذاشتند بعد از آن در تمام نقاط ايران ساز مخالفت زدند و در كليه خاك ايران ، بجاى بيات ترك و اصفهان نغمه پرشور مخالف خوانده شد و حقيقتا اين مطلب از غرائب امور اتفاقيه دنيا است كه هنوز اسرار آن بر هيچ مورخى مكشوف نشده و ميتوانم\r\n\r\n\r\n","description":"","footnote":"\r\nگزارشى است كه « امين السلطان » در پاسخ دستور شاه ( سند شماره هفت ) نوشته و كوشش‌هاى خود را براى موقوف ماندن انحصار داخلى شرح داده نكات بسيار مهمى را حاوى است .\r\n( 1 ) تلگرافى است از « ظل السلطان » ، تحريكات علما را در اصفهان بر ضد قرارداد رژى بشاه گزارش داده است\r\nاز اصفهان - قربان خاكپاى جواهرآساى مباركت شوم - اگرچه مفصلا همراه چاپارپست راپورت روز پنجشنبه و جمعهء « آقاى نجفى » و برادرش « شيخ محمد على » و « ملا باقر فشاركى » را عرض كرده‌ام و ليكن بواسطهء اعلاناتيكه در كوچه‌ها چسبانيده‌اند و هرجا كه فرنگى را مىبينند داد و فرياد مىكنند ، لاعلاج ديدم بتوسط تلگراف عرض كنم ، در اين دو روزه در ميدان مصلى كه در تخت فولاد است اجماعى كرده‌اند كه در منبر رفته بر ضد دولت در باب تنباكو و بانك و غيره مطالب بگويند ، آن جمعيت چون خارج و نزديك جلفا بود ، غلام بسيار متوحش شد كه اسباب اغتشاش كلى نشود ، « ركن الملك » و « كريمخان ميرپنجه » را با سوار فرستاد و آن جمعيت را پراكنده كرد و مشايخ را مانع از رفتن آنجا شد ، ولى اين غلام نميدانست در منبر و مسجد خانه‌شان چه ميگويند و در مجلس درس چه مذاكره مىنمايند ؟ در اين سه جا كشيدن قليان را حرام و كشت و زرع تنباكو را حرام اندر حرام و حامى فرنگى را « كافر و واجب القتل » و نوكر و بستگان آنها را « نجس العين » اعلان كرده‌اند زياده بر آنچه تصور بشود اظهار فضولى و جرأت كرده‌اند و كلمات ناشايسته به زبان آورده‌اند ، بخصوص « شيخ محمد على » و برادر « آقاى نجفى » ، و اين غلام هم در همه‌جا بيش از قوهء خود جلوگيرى از آنها كرده همه اعلانات را كند و چند نفر هم از اشخاصى را كه دنبال فرنگى ها فرياد كرده بودند بچنگ آورده تنبيه كرد ، با حالت ناخوش كه در بستر افتاده‌ام بيش از قوهء خودم و استعداديكه دولت به من داده است و حدى كه مشخص كرده است جنبيده‌ام ،\r\n","page_name":" 134 ","page_number":174},
  {"content":"\r\n\r\nبگويم معما لاينحل است كه هنوز هم احدى موفق بر حل آن نشده امتيازات بدول خارج\r\nتوضيح آنكه عادت مردم ايران . هميشه اطاعت صرف از دولت بوده و هرچه دولت اراده ميفرموده ، تمام ملت ايران كوركورانه بدون اينكه خود را مكلف بفهم جهت و مقصد و كشف نتيجه نفع يا ضرر بدانند ، چشم بسته ميپذيرفته‌اند و تا امروز ديده نشده است ، كه ايرانى در مقام اقدامات دولت حركتى مخالف كند يا كلمهء كاشف از عدم اطاعت و تمكين بگويد چنان كه در عهد سلطنت قاجاريه مكرر كارهاى بزرگ اتفاق افتاد و نصف مملكت ايران به تصرف روس داده شد و هرات از تصرف ايران خارج گرديد ، بسيارى از بنادر و جزاير خليج فارس بضميمه نصف بلوچستان بعنوان حق جوار تقديم انگليس گرديد و چه بسيار امتيازات‌خانه برانداز ، بدولتين مجاورتين داده شد ، هزار مرتبه ضرر آنها زيادتر از امتياز انحصار دخانيات بوده ، از قبيل امتياز طبع پول كاغذى معروف باسكناس كه به بانگ انگليس داده شده و فى الواقع از همان تاريخ ثروت ايران بباد\r\n\r\n\r\n","description":"","footnote":"\r\nنفس كسى بخلاف قانون بيرون نيامده است ، ارزانى و فراوانى هم در كمال خوبى است و لكن اين مشايخ سفيه كه بنمك مبارك و بجيقهء مبارك كه عقل ذيعقول از حركات آنها مات مىماند كه بچه پشتگرمى و بچه اطمينان اين حركات از آنها ناشى مىشود و خود را مثل شب‌پره بشعلهء سخط و غضب دولت ميزنند ، به اين جزئى حركات غلام آرام نمى گيرند ، گمان غلام اين است كه اگر آنها از طرف شخص همايونى نصيحت يا مؤاخذه سخت و بازخواست نبينند آرام نگيرند و رفته‌رفته اسباب زحمت بزرگى فراهم ميآورند اگرچه اين غلام ناخوش است ، افتاده و گرفتار پادرد و همه‌جور مرض است اما براى نثار جان در راه ولينعمت و انجام فرمايشات همايونى بهرچه حكم بفرمايند اطاعت مى كنم و انجام مىدهم و جان خود غلام در آن راه تصدق شود اسباب افتخار بازماندگان است - غلام بيمقدار « مسعود قاجار » مهر تلگرافخانه 19 ربيع الثانى 1309\r\n","page_name":" 135 ","page_number":175},
  {"content":"\r\n\r\nرفته و هرچه طلا در اين مملكت از تاراج اعراب باقىمانده بود ، يا از ممالك ديگر ، مثل هندوستان بهمراه نادر شاه و قشون ايران آمده بود ، با كمال ميل و رغبت تقديم ملت نجيب نوع‌پرست بريطانياى عظمى گرديده . بعلاوه ثروت هر ايرانى بواسطه تنزل نرخ نقره و نبودن سكه طلا براى مبادله با مسكوكات ملل مجاوره نصف شد و همه‌ساله هم مبالغى از اين راه خسارت بر افراد ملت وارد ميآمد ، تا عاقبت حال اين بانك با اين مردم فلك‌زده بدبخت فقير چه شد و لا سيما در اين اواخر كه نميدانم در قمار شب يا خمار صبح يا اشاره چشم فتان مخمور دلبرى ترسايا زيارت جمال دل‌آرام مسكوك طلا بانك انگليس از قيد داشتن سرمايه معين در مقابل آنهمه كاغذپاره‌ها كه هر مثقالى از آنها به قيمت هزار مثقال طلا بايرانيان بيچاره فروخته است به كلى آزاد شده ، بارى حالا كارى ببانك انگليس موسوم « بشاهنشاهى » يا بانك روس موسوم « باستقراضى » نداريم و ضرر رواج پول كاغذى را آن هم بدون سرمايه بلكه بدون مفتش و سانسور نديده ميانگاريم ، مقصود امتيازات خارجه است در داخله كه آن هم يكى از آنها است چنان كه اجازه و امتياز حفر اراضى و استخراج آثار عتيقه ملت فرانسه براى مملكت خودش كمتر از رواج پول كاغذى نيست و آنچه ميسو دمركان و مستر دلافوار از اراضى شوش و شوشتر برده‌اند ، حتما از تمام طلاهاى ايران گران‌تر و مرغوب‌تر بوده است ، گذشته از آن دادن امتياز ساختن راهها ، به دو رقيب بدون مدت و شرط ، البته غريب‌تر از آن يكى است و بخشيدن تمام خاك تركمان‌نشين و آن صحراهاى وسيعه مثل اترك و اتك و خاك مرو و سرخس و دشت گرگان و دهستان و دشت گرگان و دهستان و گنبد قاموس تا پشت دروازه خراسان بضميمه يك مليون تبعه كاركن شجاع بدولت بهيمه روس حتما از امتياز دخانيات ضررش بيشتر و خطرش هزار هزار برابر بوده و در هيچ‌يك از اين امتيازات يا بعبارة\r\n\r\n","description":"","footnote":"","page_name":" 136 ","page_number":176},
  {"content":"\r\n\r\nاخرى مملكت بخشى احدى از ايرانيان نفس نكشيد ، بلكه اگر هم برحسب حكايت يكى از اتباع خارجه براى يكى از ايرانيان يكى از هزار مفاسد اين امتيازات را ميشمرده ، كلمه‌اى غير از اين نمىشنيد بابا جان ما را كجا ميبريد صلاح مملكت خويش خسروان دانند ماها رعيتيم و تكليف ماها اطاعت پادشاه و عبوديت خدا است چه فرمان يزدان چه فرمان شاه مجملا چنين ملتى يك مرتبه در مقابل استبداد ناصر الدين شاه ، با آنهمه قدرت و شوكت كه على الظاهر در آن تاريخ مالك بود آنطور جنبشى بكند ، كه پادشاه را مجبور نمايد كه فرمان امتياز را با آنكه طرف دولت بزرگ دنيا و اولين سلطنت اروپا بوده فسخ و ابطال فرمايد ، البته در چنين مطلب مهمى اسرارى مكنونه هست و عجب‌تر آنكه همان قسم كه قبل از بلواى دخانيات هرگز ملت مداخله بامور دولت نكرده بوده ، بعد از قضيه دخانيات هم با آنكه دانشمندان اروپا حدس‌ها ميزدند كه دائما ملت بعد از اين مراقب اعمال دولت خواهند بود و در هر موردى بلوى خواهند كرد و آن جنبش را فاتحه بيدارى ايرانيان قصور كرده بودند و انتظار انقلاب داشتند ولى ابدا در هيچ امرى ، اقدامى از طرف ملت بر ضد دولت مشاهده نشد ، حتى در مورد استقراض از خارجه كه در واقع فروش مملكت بود بچهل كرور تومان و همه ايرانيان هم اين نكته را ملتفت بودند كه اين قرض بالاخره به گردن افراد ملت خواهد بود و در واقع هريك نفر ايرانى را دولت بيك تومان فروخته يا لااقل رهن گذاشته ولى مطلقا كسى در مقام اعتراض برنيامد و حال آنكه ضرر استقراض بمراتب بيشتر از امتياز انحصار دخانيات است ، هيچ شاهدى حاضرتر از قصه انحطاط مشروطيت ندارم كه بعد از آنكه تمام مردم جان و مال در راه مشروطه ميدادند همين كه صداى توپ بلند شد ، همه مستبد شدند و صريحا مينوشتند مشروطه نميخواهيم ، مگر ملت آذربايجان كه گويا خون\r\n\r\n","description":"","footnote":"","page_name":" 137 ","page_number":177},
  {"content":"\r\n\r\nآنها غير از خون ساير ايرانيان است و شرح اين قضيه عما قريب نگاشته خواهد شد و در اينجا همين اشاره كافى است . پس بايد تفحص كرد و جهت اين جنبش غير معمول را پيدا كرد و قبل از آنكه در مقام تفحص برآئيم ، يك مقدمه مهمه مينگارم يعنى در اصل آن امتياز مختصر نظر مياندازم كه آيا واقعا اسباب اضمحلال ايران شد ، يا آنكه اين كلمه را براى هيجان خاطر عامه اختراع كرده بودند\r\n\r\nامتياز تنباكو\r\nبه حكم عقل و شهادت تجربه امتياز دادن باتباع خارجه مطلقا مضر و خارج از حدود اقتصاد و منافى پولتيك مملكت‌دارى است ؛ خواه در امور جزئيه ؛ خواه در امور كليه ، خواه باتباع دول معظمه قويه خواه باتباع دول ضعيفه ، حتى آنكه از مرحوم معتمد الدوله حاجى فرهاد ميرزا نقل ميكنند كه مكرر ميگفته است « امتياز جاروب‌كش خانه هم باتباع خارجه و دادن در حكم خراب كردن خانه است » و تمام عقلاى عالم هم اين نكته را تصديق دارند و مطلب به حدى واضح و مسلم است كه محتاج بنقل ادله و ذكر شواهد نيست ، حتى آنكه شرح كمپانى هند شرقى را هم لازم نميدانم ضميمه نمايم ، كه چگونه بواسطه تحصيل پاره امتيازات جزئيه ، يك مملكت بزرگ را صاحب شدند ، كه هنوز هم در تصرف آنها است ، و هكذا در مصر و مراكش و غيرها كه اساس تصرفات سياسى كه بمراتب آسان‌تر از تصرفات مملكت‌گيرى است ، در عصر تمدن جديد بر تحصيل امتيازات و ازدياد نفوذ است نه بر لشگركشى و تحمل مخارج فوق العاده و فداكارى ، چه از تحصيل امتيازات هم مقصود سياسى حاصل مىشود هم منافع مادى و مداخل مشروع تحصيل خواهد شد ولى معلوم است تمام امتيازات بيك تيره و بيك منهج نيست بعضى سريع الاثرتر از بعضى ديگر هستند ، مثلا از بعضى امتيازات ممكن است اتباع داخله هم فايده موقتى صورى ببرند مثل امتياز كشيدن خط آهن . يا\r\n\r\n","description":"","footnote":"","page_name":" 138 ","page_number":178},
  {"content":"\r\n\r\nاستخراج معادن ، البته تا مدتى مزدوران داخله به كار ميافتند و براى سايرين هم اسباب آسايش فراهم مىشود ، اما بعضى از امتيازات از همان روز اول شروع مضر به حال مملكت و مخل آسايش افراد ملت است مثل امتياز طبع اوراق بعوض مسكوك طلا و نقره و امثال او ، اما امتياز انحصار دخانيات از قبيل شق اول است ، نه ثانى ، چرا كه كمپانى صاحب امتياز بملاحظه توسعه تجارت خود ، در حمل تنباكو توتون بممالك خارجه عموما و مملكت عثمانى خصوصا ناچار بود كه زراعت تنباكو و توتون را در ايران زياد كند و مسلم است ازدياد و رواج يك شعبه از زراعت باعث ازدياد ثروت عمومى ملت و انتفاع ملك و رعيت ميشد ، بعلاوه چنان كه نگاشتيم جماعتى از مردم بيكار قهرا مشغول كار ميشدند و تحصيل معاش مينمودند بلى فقط دو ضرر يا خبط بر آن كمپانى متصور ميشد ، يكى خيلى عاميانه كه جز در ميان مردمان بىعلم و اطلاع جائى ديگر مذاكره نشده است و آن اين است كه دولت انگليس بواسطه آن كمپانى ميخواهد ايران را مثل هندوستان تصرف نمايد ما نميگوئيم ، دولت انگليس به كلى از اين تهمت مبرى است ولى ميگوئيم اگر دولت انگليس مانعى مثل روس نداشت و پولتيك او اقتضاى تصاحب ايران را ميكرد هزار وسيله نزديكتر و بهتر از آن امتياز حاضر و موجود داشت و گذشته از وسائل سياسيه هروقت اراده ميكرد كه ايران را ضميمه مستملكات خود قرار بدهد با چهار فوج سرباز هندى و بلوچ كه از طرف بلوچستان بفرستد و سه چهار فوج از ملت افغان كه از طرف سيستان داخل ايران نمايد و سه چهار فروند جهاز جنگى او كه از درياى فارس در بوشهر و عباسى و محمره [ خرمشهر 
  ] از روى آب آتش‌افشانى كنند ، در فاصله بيست و چهار روز تمام ايران غير از بنادر خزر و سرحد آذربايجان را بحيطه تصرف خود درميآورد و در آن دو نقطه هم نه اينكه از طرف دولت ايران حركتى امكان داشته باشد ، بلكه چون رقيب\r\n\r\n","description":"","footnote":"","page_name":" 139 ","page_number":179},
  {"content":"\r\n\r\nاو در آن حدود صاحب قدرت است و ميتواند قوه بحرى خود را از طرفى و قواى براى خود را از طرفى ديگر باستقبال بفرستد ، لهذا شايد اسباب زحمت و اشكال براى انگلستان فراهم گردد و الا دولت عليه ايران به تير اول كشته خواهد شد و اينكه دولت ايران را هنوز در ظاهر مستقل ميخوانند و يكى از دول آسيا ميشمارند نه از حيث قواى دولتى خود ايران است ، بلكه پولتيك دول اروپا و وضع و محاذات مملكت ايران در آسيا طورى واقع شده كه به همين حالت ضعف و انكسار امروزى باز ممكن است سالها بلكه قرنها اسما مستقل بماند و اينكه بعضى از سياسى دانهاى ايران ميگويند ترس و احتياط دولت انگليس و روس در باب تصرف ايران فقط از ايلات ايران است از جمله مطالب بسيار مضحكه است و گويا هنوز خبر از حالت ايلات ايران ندارند كه اولا تمام رؤساى ايلات ايران رسما دست تبعيت بيكى از اين دو دولت داده‌اند از قبيل بختيارى قشقائى شاهسون و غيره و غيره ثانيا استعداد ايلات فقط اين است كه در طرق و شوارع ايران بدزدى مشغول شوند و جلو پنجاه نفر قاطرچى بىاسلحه ، يا شتردار ، يا زوار و عابرين سبيل . از كسبه بازار را به‌بندند ، نه اينكه در جلو يك فوج بلكه يكدسته سرباز مشق كرده نظامى با اسلحه جديد الاختراع و توپهاى معروفه را بگيرند ، بعلاوه امسال تمام قواى داخله ايلات ايران بمعرض امتحان آمد ، يعنى بعد از آنكه دولت اساس مشروطيت را منهدم فرمود ناچار شد كه براى ازدياد قواى خود از ايلات بزرگ ايران كمك بطلبد و استمداد نمايد و همه قسم همراهى با آنها كرده و در واقع متوسل به آنها شدند ، با اين حالت پانصد الى هفتصد نفر از بختيارى ، و صد نفر از سنجاب و پنجاه نفر از كوران و دويست نفر از شاهسون و صد نفر از كلهر توانستند ، در پاى تخت حاضر نمايند ، آن هم اغلب بدون اسلحه ،\r\n\r\n","description":"","footnote":"","page_name":" 140 ","page_number":180},
  {"content":"\r\n\r\nآن هم سوارچريك ، نه سواره‌نظام تربيت شده جنگ‌آزموده و نه آنكه جمعيت ايلات اينقدر كم باشد بلكه بايلات ايران مدتها است مشغول زراعت شده‌اند و آنها كه زراعت ندارند ، ناچار از شبانى و گوسفندچرانى هستند و آنها كه گوسفند و شتر هم ندارند كسب آنها منحصر است براه‌زنى و معلوم است ، اين گونه اشخاص هرگز نميتوانند جلو جهازات جنگى انگليس يا قزاق سواره روس يا سواره نظام ژاپن را بگيرند و بر فرض هم كه بتوانند بچه دلخوشى بگيرند و بكدام جهت در راه اين دولت پوسيده از هم در رفته جان‌بازى نمايند راستى گويا هنوز بر بسيارى از اتباع داخله و خارجه اين مطلب مشتبه مانده باشد كه خيال ميكنند ملت ايران راضى به اين دولت و اين سلطنت هستند لهذا خوب است ما جرئت كنيم و اين پرده غفلت را يك مرتبه پاره كنيم و مقراض ما عبارت است از يك جمله و منطبقين يك قضيه فرضيه .\r\nخير الكلام قل و دل و هى هذه .\r\nپس دولت انگليس مقيد نبود كه از راه امتياز انحصار دخانيات ايران را تصرف نمايد و ثابت شد كه اين يك مطلب كه در آن تاريخ مشهور شد حرف عاميانه بوده و قابل اعتماد و اعتبار نيست .\r\nمطلب ديگر كه ممكن بود از اين امتياز خسارتى بملت ايران وارد شود اين بود كه شايد قيمت تنباكو توتون در ايران گران شود .\r\nاين مطلب را نمىتوانيم انكار نمائيم و البته كمپانى بر قيمت معموله قبل از انحصار ميافزوده ولى بايد منافع آن را با مضار آن مقايسه و موازنه نمائيم تا معلوم شود كدام يك از دو كفه ميزان سنگين‌تر است .\r\nفرض ميكنيم قيمت تنباكو توتون دو مقابل يا سه مقابل آنچه بود بشود آيا اين جزئى خسارت شخص مقابلى نميكند ، با آن همه منافع عمومى نوعى\r\n\r\n","description":"","footnote":"","page_name":" 141 ","page_number":181},
  {"content":"\r\n\r\nكه از ترويج زراعت تنباكو توتون در ايران بمالكين املاك عايد شود ، مگر آنكه ما هم مثل ساير افراد ملت ايران بگوئيم بفلان آدم نفع ميرسد چه دخلى به من دارد من چرا روزى يك شاهى ضرر كنم كه فلان آدم از زراعت تنباكو هزار تومان فايده برد . عقيده تمام ملت ايران همين است ، چرا كه هنوز حقيقت نوع‌پرستى و روح حيات اجتماعى بر آنها معمول است و غير از خودپرستى چيز ديگر در عالم نفهميده و ندانسته‌اند و تمام به زبان حال و قال ميگويند ( انا و لا غيرى )\r\nمجملا قطع نظر از ازدياد ثروت عمومى هر عاقلى ميداند كه استعمال تنباكو و توتون جزء ضروريات معاش انسانى نيست و هر آدمى ميتواند خود را از اين مخارج بيهوده كه غير از سل و ضيق النفس و ضعف قلب و ضربان قلب و ورم ريه و خرابى دندان و سياهى صورت و كوتاهى عمر نتيجه ديگر ندارد آسوده نمايد و فرضا گران باشد و نتواند مطلقا ترك كند اقلا ميتواند از سم نكوتين كمتر ميل نمايد مثلا حضرت سپه‌سالار اعظم كه سالى شش هزار تومان مخارج كشيدن قليان دارند و روزى دويست قليان ميل ميفرمايند ممكن است بعد از گران شدن تنباكو دويست قليان را بيك صد قليان تنزل بدهند و بدون اينكه متحمل ضرر مالى بشوند مبلغى هم بر صحت مزاج خود بيافزايند ، تا برسد به آن كسى كه روزى ده سيگار ميكشد و صد دينار بر او تمام مىشود وقتى كه قيمت توتون مضاعف شد بدون اينكه متحمل ضرر مالى بشود ميتواند بجاى ده سيگار پنج سيگار استعمال نمايد ، آن هم از راهى ديگر اصلاح مىشود و آن اين است كه امروزه در تمام ايران چند قسم تنباكو معروف و متداول است « حكان » در اصفهان « ضداق » در طهران زيراب و ساچون در كرمان حاجىآبادى و كلانترى در يزد طبسى در خراسان كاشى در قم و هكذا و اغلب در همان نقاط از تنباكوهاى مزروعى داخلى بعوض آنها ميفروشند مثلا در اصفهان تنباكوى كرو كند را بجاى\r\n\r\n","description":"","footnote":"","page_name":" 142 ","page_number":182},
  {"content":"\r\n\r\nحكان كيسه ميكنند و همان خطوط را كه در شيراز روى پوست و كيسه تنباكوى حكان مينويسند تقليد نموده و عينا همان كيسه‌هاى تقلبى را بجاى تنباكوى حكان بمردم اصفهان ميفروشند و در ازاى يكمن چهار قران يكمن بيست و چهار قران پول ميگيرند واقعا از هوش مردم اصفهان خيلى غريب است . كه همه شنيده و ميدانند كه حكان يك مزرعه بيش نيست و نهايت دو هزار كيسه تنباكو از آنجا عايد مىشود و حال آنكه اقلا پنجاه هزار كيسه در اصفهان باسم حكان معامله مىشود كه اغلب يا تنباكوى دور شهرى اصفهان است و يا تنباكوهاى مختلفه فارس كه به اين اسم باصفهان ميفرستند و در كاشان و ساير جاها هم همين قسم تقلبات معمول است ولى كمپانى ملتزم بود كه هر تنباكوئى را در مركز گيروانكه بسازد و باسم خودش بفروسد پس اگر بنده بجاى يكمن دو تومان چهار تومان با تنباكوى حكان ميدادم اقلا مطمئن بودم كه واقعا تنباكوى حكان خريده و كشيده‌ام\r\nپس معلوم شد ، كه اين هردو ايرادى كه بر وجود امتياز رژى در نزد مردم ايران معروف شده بود واهى و بىمأخذ است ، چنان كه همان امتياز در عثمانى باقى مانده و نه مملكت عثمانى به تصرف انگليس آمده و نه آنقدرها تفاوتى در قيمت تنباكو حاصل شده است ، بعد از تهيه اين مقدمه شروع ميكنم به آنچه در معنى اسباب اين شورش و هيجان شد ، چه ظاهر اين مطلب را همه ديدند كه ابتدا در آذربايجان مرحوم حاجى ميرزا جواد آقاى مجتهد ، بعد از آنكه نتوانست امتياز كمپانى را به هم بزند حكم بحرمت استعمال تنباكو و توتون نمود در طهران هم مرحوم حاجى ميرزا حسن آشتيانى همين حكم را فرمود و ساير علماى آن عصر هم تبعيت كردند ، سواى امام جمعه مرحوم و آقاى آقا سيد عبد إله كه گويا تقديماتى از كمپانى گرفتند و بحمايت او و دولت برخاستند ، در اصفهان هم آقايان دو دسته شدند آقايان مسجد شاهى يعنى آقاى نجفى و مرحوم ثقة الاسلام و اتباع آنها حكم\r\n\r\n","description":"","footnote":"","page_name":" 143 ","page_number":183},
  {"content":"\r\n\r\nبحرمت كردند و آقايان چهار سوقىها ، مرحوم آخوند فشاركى و مرحوم آميرزا محمد هاشم حكم بحليت فرمودند و به همين واسطه ميان دو طايفه نزاع سختى در گرفت و يكديگر را تكفير كردند و بواسطه اختلاف كلمه كارى پيشرفت نكرد و يك دفعه صورت حكمى از مرحوم حاجى ميرزا حسن شيرازى كه در آن ايام مرجع تقليد تمام ايرانيان بوده و او را آية اللّه ميخوانند منتشر شد و اصل صورت اين است كه ذيلا درج مىشود .\r\n( اليوم استعمال تنباكو و توتون باى نحو كان در حكم محاربه با امام زمان است )\r\nبعد از انتشار اين حكم اعم از اينكه واقعيت داشت يا جعلى بود يك دفعه تمام مردم در تمام ولايات بلوى كردند و قليانها را به زمين ميزدند و ميشكستند و احدى جرئت نميكرد قليان يا سيگار و يا چپق استعمال نمايد ، بعلاوه از اينكه دو ثلث مردم ايران واقعا قليان و سيگار كشيدن را ترك كردند ، حتى آقايان مخالف هم بعد از انتشار اين حكم مجبور بتمكين و اطاعت شدند و احدى را قدرت اظهار مخالفت باقى نماند ، حتى زنهاى محترمه شاه در اندرون در حضور او قليانهاى خود را زمين زده و شكستند ، در مجلس دربار و منزل وزرا هم ابدا ممكن نبود قليان يا سيگار حاضر نمايند نه وزير جرئت ميكرد قليان بخواهد و نه پيشخدمت و قهوه‌چى تمكين از آوردن ميكردند ، اين بود كه شاه مرحوم مجبور شد فرمان فسخ امتياز رژى را امضاء فرمودند و صورت آن را به تمام ولايات تلگرافا اعلام نمايد .\r\nاما جهات واقعيه آنقدر جهات مختلفه گفته شده و مىشود كه مورخ نميتواند بيكى از آنها اعتماد نمايد و چون نگارنده در آن تاريخ در كرمان مشغول تحصيل بوده چندان مربوط به اين عوالم نبودم كه در مقام تحقيق برآيم لهذا از آنچه گفته گفته شده و شنيده‌ام بعضى را كه با السنه معقول‌تر و بيشتر قابل اعتماد است مينگارم .\r\nامين السلطنه بازو در بازوى قنسول روس\r\n\r\n","description":"","footnote":"","page_name":" 144 ","page_number":184},
  {"content":"\r\n\r\nعقيده بسيارى از درباريها اين بود كه خود شاه مرحوم بعد از آنكه اجازه فرمود و كمپانى هم مشغول كار شد بواسطه تجملات زيادى كه آن كمپانى بر خود بسته بود ، رفته‌رفته يا از حسد يا از ترس اينكه مبادا نفوذ دولت در انظار مردم كم شود پشيمان شد و خودش تحريك كرد آقايان را كه بر ضد اين امر قيام نمايند ولى اين مطلب چندان با براهين عقليه و شواهد حسيه سازش ندارد ، چه بعد از آنكه امتياز رژى بهم خورد تا مدتها شاه مرحوم بر ضد آن آقايان كار ميكرد و مدتها اوراقى باسم روزنامه غيبى در نكوهش آنها منتشر ميشد كه معلوم بود از دستگاه سلطنت خارج ؛ مىشود بعلاوه فسخ فرمان رژى براى شاه پنج شش كرور تومان تمام شد و مثل ناصر الدين شاه پادشاه ممسكى هرگز حاضر نميشود پنج شش كرور تومان ضرر را متحمل گردد .\r\nبعضى ديگر ميگويند رقابت نايب السلطنه با صدر اعظم موجب اين انقلابات شد ، چرا كه واسطه در اتمام امور آقاى صدر اعظم بوده نايب السلطنه بر ضد او اين اسباب چينىها را كرده اين حرف هم به نظر دقت درست نيست ، چرا كه اولا خود نايب السلطنه مبالغى تقديمات از كمپانى گرفته بود و ثانيا نايب السلطنه را به خوبى ميشناسم و عدم لياقت او را در اين گونه موارد كاملا امتحان كرده‌ام بلى نايب السلطنه اگر در امرى مخالف شود منتهى وسيله او رمل‌ورزى و سحر است و به قوت دعا و جادو كار مىكند نه به اين وسائل باز جهت سيم بيشتر در ذهن رسوخ مينمايد و آن اين است كه گفته‌اند ظل السلطان از عداوتى كه با صدر اعظم و نايب - السلطنه داشت و تازه شاه بتحريك آنها ادارات او را پس گرفته بود و اين كار را هم بدون مشورت و استحضار او كرده بودند ، لهذا او اسباب‌چينى كرد و اگر اين كمپانى از ملتى ديگر بود ما فورا اين حرف را باور ميكرديم چرا كه ظل - السلطان در دسيسه كارى و اسباب‌چينى كردن يدى طولى داشت ولى در ماده ملت\r\n\r\n","description":"","footnote":"","page_name":" 145 ","page_number":185},
  {"content":"\r\n\r\nانگليس او را فدائى محض شناخته ، لهذا در قبول آن تأمل دارم ولى اين نكته را هم انكار نميتوانم كرد كه ظل السلطان ميتوانست جلو آقايان اصفهان را به بندد و مانع از اقدامات آنها برضد كمپانى بشود و ابدا اقدامى نكرد بديهى است كه بعضى اقدامات غير مفيده نمود كه بر هيجان مردم افزود از قبيل چوب زدن بحاجى محمد حسن تاجر كه تنباكوهاى خود را آتش زد و سوخت و به كمپانى نفروخت برخى ديگر ظواهر امر را صحت دانسته و چون مدير فتنه و مؤسس بلوى حاجى ملك التجار طهران بود فقط او را منشاء شناخته و ميگويند چون رواج امر كمپانى در ايران مضر به حالت تجارت تجار ايرانى بود لهذا ملك التجار بدستيارى ساير تجار پايتخت و ساير بلاد در اضمحلال او سعى نمودند اين قول هم بسيار ضعيف است چرا كه ملك التجار طهران نه به خودى خود چنين جسارتى داشته و نه كسى بود كه صد دينار از جيب خودش مخارج نمايد . و حال آنكه در امر ابطال كمپانى دخانيات مبالغ كلى مخارج شد و بعد از آنكه جهت اخيره را نگاشتم معلوم خواهد شد كه حاجى ملك چرا از زيادتر از ديگران سنگ به سينه ميزده و از كجا اطمينان داشته كه علنا با شاه مرحوم مخالفت كرده ! ؟\r\n\r\nكمپانى رژى فداى رقابت روس و انگليس شد\r\nعقيده عامه سياسيون اين است كه ابطال امر كمپانى مزبور فقط بواسطه رقابت روسها بوده با انگليسها و چون اين امتياز را شاه مرحوم در لندن ، در سفر اخير اجازه فرموده و روسها مطلع نشدند ، كه قبل از شروع جلوگيرى كنند يكوقت ملتفت شدند كه تير از شصت و كار از دست رفته و كمپانى بسرعت هرچه تمام‌تر در ايران پيشرفت مىكند و علاوه از نفوذ تجارتى نفوذ پولتيكى هم تحصيل نموده و انتظار كافه مردم به آن متوجه است و در هر شهرى حتى در مركز ادارات\r\n\r\n","description":"","footnote":"","page_name":" 146 ","page_number":186},
  {"content":"\r\n\r\nآنها ، محترم و مصون از تعرض حكومت داخلى است و شايد يك ثلث از مردم ايران يكوقتى باسم معاونين و حاميان تجارت داخل در حوزه تبعيت و مشمول حمايت انگليس شوند و رفته‌رفته اسم روسها را هم مردم فراموش نمايند و زحمات چندين ساله آنها بهدر رود ، اين بود كه جدا بر ضد آن كمپانى اقدام كردند و مبالغ كليه كه باختلاف از يك كرور تومان الى سى صد هزار تومان گفته‌اند در سر اين كار خرج كرده‌اند و ملك التجار كه از قديم خود را به آنها بسته بود براى انجام مقاصد آنها اقدام به اين امر نمود و در واقع پشتش بحمايت روسها گرم بود و اول كسى كه در طهران از حكم شرع اطاعت كرد و استعمال تنباكو و توتون را موقوف نمود سفارت روس بود كه به مجرد انتشار حكم حرمت آنچه قليان در قهوه‌خانه سفارت بود تمام را شكستند و به تمام اجزاء سفارت حتى قراولهاى دم در سفارش كردند كه سيگار و چپق نكشند و يكى دو نفر كه گاهى سيگار كشيده بودند از سفارت چوب مفصلى خوردند و اخراج شدند و همان قوه بود كه جلو عيظ و غضب شاه را بست و مانع شد از اينكه در جلو اقدامات مردم اظهار شدت و سختى نمايد و مسلما اگر آنها مانع نشده بودند هرگز شاه مرحوم با آن استبداد ذاتى و عادى . بميل مردم تمكين نميكرد گرچه ده هزار نفر هم در ميانه كشته شوند و به همين دليل بعد از آن در هيچ امرى ملت بر خلاف دولت حركت نكرد چرا كه محرك نداشتند و از اينجا معلوم مىشود كه مشروطه‌خواهى ايرانيان هم بموجب اشاره و تعليمات دولت انگليس بوده و چون انگليسها بملاحظه معاهده ساكت شدند ، نه تنها گلوله توپ مجلس را بهم شكست بلكه از آنهمه مشروطه‌خواه صدائى بلند نشد و اگر صدائى دادند و نفسى كشيدند بر ضد مشروطيت بود و چنان كه نگاشته شده همان اشخاصى كه در مجامع و منابر قتل شاه را ميخواستند\r\n\r\n","description":"","footnote":"","page_name":" 147 ","page_number":187},
  {"content":"\r\n\r\nو بمشروطيت قناعت نداشتند و ميگفتند حتما بايد آنچه در فرانسه واقع شده در در ايران هم واقع شود بعد از واقعه 23 همانها نوشته تمام ميكردند كه ما مشروطه نميخواهيم و مشروطه براى ملت ايران سم قاتل است .\r\nبارى از اينكه در اين جمله معترضه قدرى بسط دادم معذرت ميخواهم و متوسل بقول روضه‌خوانها ميشويم كه ( الكلام يجر الكلام ) حالا برميگرديم باصل مقصود و رشته از دست رفته را بدست آورده و ميگوئيم :\r\nنخستين قرض كه به گردن دولت ايران ماند همانا قرضه رژى است كه بعد از آنكه فرمان پادشاهى بر فسخ امتياز او صادر شد مقرر گرديد تمام خسارات او از جمله عجايب عالم است و اى كاش بدست ما ميآمد تا عينا در اين كتاب درج كنيم اول تقديمات شاه و وزرا و شاهزادگان نوشته بودند و معلوم ميشد كه آنكه از همه كمتر فايده برده خود شاه بوده است ، بعد از آن تقديمات بساير رجال دربار و مواجب اجزاء تا آن تاريخ و لباسهاى آنها و اجاره محلها و ادارات و انبارها براى ضبط تنباكو كرايه و مخارج مدير و رئيس و دفتردار و ساير اعضائيكه از لندن آورده بودند ، يا از مركز به اطراف فرستاده بودند ، و قيمت آنچه تنباكوى موجودى در تمام ايران بوده و خريده‌اند و قيمت كاغذ و پاكت كه بآدرس كمپانى طبع شده و آنچه در تمام شهرهاى ايران بحكام و محترمين رشوه داده‌اند و و و تمام آنها را از روزيكه داده بودند تا تاريخى كه پول آنها را پس بدهند ، با فرع حساب كرده و از دولت مطالبه كردند ، دولت ايران يعنى ناصر الدين شاه مرحوم بدون اينكه در مقام تحقيق برآيد كه آيا تمام آنها صحيح است يا نيست تمام را ناچار برعهده گرفت .\r\n\r\nاولين قرضه از بانك شاهى\r\nچون چنين پولى نداشتند ناچار از بانك شاهنشاهى قرض كردند و بكمپانى\r\n\r\n","description":"","footnote":"","page_name":" 148 ","page_number":188},
  {"content":"\r\n\r\nمزبور تسليم نمودند ، اين بود اولين قرض دولت كه در دوره ناصر الدين شاه از خارجه استقراض شد ، بعد از آن هم گاهى ناصر الدين شاه قرض ميكرد اما هرگز از صد هزار تومان متجاوز نميشد و خيلى زود ميپرداخت وارثى كه از او براى وليعهدش يا مملكتش باقىماند از هرجهت همان قرضه بانگ بود ، با هفتصد هزار تومان قروض متفرقه ، از تجار داخله و خارجه و مبلغى هم حقوق ارباب حقوق مخصوصا اهل نظام باقىمانده بود كه مطالبه ميكردند و بنابر عادتى كه آن مرحوم داشت نصف ماليات را هم كه تازه شروع شده بود گرفته و به مصرف رسانيده بود ، مرحوم مظفر الدين شاه در هيجدهم ذى قعده 1313 در تبريز بتخت سلطنت نشست و در اواخر همان ماه در حالتى كه سواى مبالغ كثير قرض چيزى ديگر نداشت با پولتيكى كه صدر اعظم برايش تهيه كرده بود روانه طهران شد « 1 » و هزارها نوكرهاى قديمى خود را با هزار وعده و نويد همراه آورد و\r\n\r\n\r\n","description":"","footnote":"\r\n( 1 ) مظفر الدين شاه در تبريز نشسته و در آمدن پايتخت امروز و فردا مىكند و صدر اعظم امين السلطان مشغول حل و عقد امور است و گزارش تمام كارها را تماما با تحسين از طرف شاه پذيرفته مىشود روز بروز بعرض مىرساند . عامه خيلى انتظار ورود مظفر الدين شاه را دارند و همه تصور ميكنند اين مرد چهل ساله كه بيست سال است در حاشيه مشق سلطنت كرده است همين كه وارد شود و بر تخت بنشيند ايران را بهشت برين خواهد كرد . خيلى ها هم بودند كه فكر ميكردند ناصر الدين شاه پادشاه پرخرجى بود و هشتاد زن و حرمخانه مفصل او مجال بمصارف عام المنفعه نميداد در اين اواخر بواسطه بالا رفتن سال به كارها رسيدگى كم ميكرد و خيلى وزرا بخصوص صدر اعظم را به اختيار خود واگذاشته بود البته شاه نو از همه اين معايب مبراست و خيلى هم جوان نيست كه نى تجربه‌گى او مايه زحمت ملت بشود ولى خواص كه باخلاق مظفر الدين شاه آشنا بودند به اين بيانات پوزخندى زده صريحا نميگفتند در هرحال شاه از تبريز حركت نميكرد اين توانى و تراضى براى چه بود آن روزها كسى نميدانست ولى بعدها كه باخلاق خرافات پسند -\r\n","page_name":" 149 ","page_number":189},
  {"content":"\r\n\r\nهريك از آنها هم جماعتى از كسان و بستگان خود را آوردند و همه آنها را از تجار تبريز سه ماهه و شش ماهه مخارج راه خود را قرض گرفتند و يقين داشتند بورود طهران پول مثل باران بهارى بر سر آنها خواهد باريد و هريك در نزد خود خيالها ميكردند و عماراتى ميساختند و املاكى تهيه مينمودند و كمترين مقامى كه براى خود انتخاب مينمودند سپه‌سالارى و صدارت بود ، و فى الحقيقه هم چند نفر هم دستخط صدارت قبل از وقت گرفته بودند مثل حكيم الملك و عين الدوله و ناظم الدوله و غيره و غيره .\r\nمجملا قافله گرسنگان در اواخر شهر ذيحجه 1313 وارد طهران شدند و لدى الورود به طرف خزينه عامره شتاب كردند كه جيب و بغل خود را پركنند ولى بدبختانه در خزينه عامره ابدا دينارى مسكوك نبود و در خزينه اندرون هم كمتر از سيصد هزار تومان مسكوك طلا بود و از تقسيم آن هم بار آنها بار نميشد ، پس ناچار شده به طرف اطاق موزه دويدند .\r\nدنباله پاورقى\r\n\r\n\r\n","description":"","footnote":"\r\nاين شاه برخوردند معلوم شد اعليحضرت همايون شاهنشاهى بمناسبت نحوست عدد سيزده نميخواهد در سال 1313 كه 13 دو آتشه است بر تخت سلطنت جلوس كرده باشد و اين همه تأنى براى آنست كه ماه محرم 1314 نزديك مىشود و عذرى براى تأخير تاجگزارى پيش بيايد به همين نظر زودتر از 24 ذى حجه 1313 وارد پايتخت نشد و در ربيع الاول تاجگذارى كرد .\r\nامين السلطان ميدانست كه بايد دل اطرافيان شاه را بدست آورد بنابراين از كارداران تركها و هركس كه از فارسها كهء طرف علاقه شاه واقع ميشد مضايقه نميكرد ولى تركها كه ميخواستند زودتر همه كاره و داراى همه چيز شوند با كمال بيحوصلگى باميد موقع مناسب‌تر روز مىشمردند .\r\nص 9 و 10 « شرح زندگانى من تأليف عبد إله مستوفى »\r\n","page_name":" 150 ","page_number":190},
  {"content":"\r\n\r\n\r\nرسيدگى بدفاتر ماليه و پول‌خانه\r\nشرح اوضاع آن عصر از غارت موزه ، از وظيفه اين تاريخ خارج است و ما همين قدر بمناسبت مقام مقدمات استقراض را مينگاريم و كارى به كار حوادث جزئيه آن ايام نداريم ، لهذا از اطاق موزه بيرون ميرويم و بدفتر ماليه وارد ميشويم كه برحسب حكم شاه مرحوم مقرر شد ، در دفتر جمع و خرج ايران رسيدگى شود و مخارج زيادى هرچه هست قلم بگيرند . كه شايد محلى براى اشخاص تازه وارد پيدا كنند و مدتى در دفتر ماليه دقت و تفحص نمودند و فى الحقيقه محلهاى عمده هم پيدا كردند مثلا ، قريب يك كرور مواجب خانمهاى اندرون شاه مرحوم را يا از اصل زدند يا جزئى باقى گذاشتند ، مواجب شاهزادگان بزرگ مثل ظل السلطان و نايب السلطنه و غيره را نصف و ثلث كردند و بالاخره قريب دو كرور محل پيدا كردند ، كه تمام آنها را نوكرهاى شاه فرمان صادر كردند ، و بردند و بعد از چندماه باز محل خالى پيدا شد و شاه مرحوم بر ميرزا على اصغر خان امين السلطان سخت گرفت كه حتما يا مبالغى كلى استقراض نمايد و يا آنكه از حقوق مردم متفرقه كسر نموده محل مواجب به نوكرهاى شاه بدهد و مبلغى هم نقدا حاضر نمايد ، تا پول خانه ! ! به بعضى از آنها كه هنوز خانه ملكى ندارند داده شود ، صدراعظم انجام اين هردو فقره را در قوه و استطاعت خود نديد و بدفع الوقت گذرانيد ، درباريها هم كمتر او را مانع از خوشبختى خود ميدانستند ، در عزل او يك دل و يك جهت شدند ، از آن طرف فرمانفرما هم كه يكى از اشخاص لايق ايران ، بلكه از اعجوبه‌هاى زمان است و بواسطه سارلانانى ذاتى و لياقت فطرى خود بمقامات عاليه رسيده و خواهد رسيد و در موقع قتل ناصر الدين شاه فرمانفرماى ايالت كرمان بود و بلافاصله بطهران آمد و بواسطه رسوخيكه در مزاج شاه مرحوم و نفوذى كه در دربار آن مرحوم داشت ، كه\r\n\r\n","description":"","footnote":"","page_name":" 151 ","page_number":191},
  {"content":"\r\n\r\nاغلب از آنها ظاهرا و تمام آنها معنا و مادهء در تبريز نوكر او محسوب ميشدند ، اميدوار بود كه به مجرد ورود بمقام سپه‌سالارى ميرسد و صدراعظم با او نساخت و او را مجبور از قبول حكومت خيلى ساده طهران ساخت ، فرمانفرما تا مدتى با خود صدراعظم مذاكره ميكرد بلكه با نهايت عجز و التماس منصب وزارت جنگ را از او درخواست مينمود و بقاى او را در مسند صدارت به اين شرط ضمانت ميفرمود ولى صدراعظم يا از شدت غرور ، يا از روى جهالت و عدم بصيرت استدعاى او را نپذيرفت و صريحا رد كرد و بالاخره فرمان‌فرما مأيوس شد و بدون اينكه منافقانه برضد او قيام كند التيماتوم داد ، كه ديگر طاقت تحمل ندارد و اگر اين مرتبه هم صدر اعظم استدعاى او را رد كند ، حتما در مقام عداوت و خصومت با او برميآيد و در عزل او اقدام مىكند و شب آخر از خانه صدر اعظم بيرون رفت در حالى كه صريحا باجزاى صدر اعظم گفت كه « من از فردا صبح در نهايت شدت در عزل صدر اعظم سعى خواهم كرد » و همين قسم هم شد و طولى نكشيد كه بواسطه اسباب‌چينىهاى فرمانفرما و شدت طمع درباريان صدر اعظم با آن همه خدماتى كه بشاه كرده بود ، معزول شد و بلافاصله روانه قم گرديد و مدتى مديد كه قريب بدوسال باشد در گوشه قم منزوى شد و اگرچه فرمانفرما براى عزل او وسائل بسيار برانگيخته بود از جمله احداث فتنه داخلى در طهران ما بين مرحومين امام جمعه و ميرزاى آشتيانى در سر موقوفات خان مروى واداشته و امتداد آن فتنه تاحدى كه خاطر شاه به كلى افسرده شده بود و واداشتن شاه بر اينكه در شب ميلاد خود ، سيصد عدد اشرفى براى تشريفات عيد مولود خود از امين المملك برادر اتابك وزير خزينه و صاحب اختيار ماليه بخواهد . كه فردا در موقع سلام آن اشرفيها را بدست مبارك بعمله و اجزاء خلوت مرحمت فرمايد و جواب دادن امين الملك كه چنين وجهى موجود نيست و بلافاصله آمدن فرمانفرما\r\n\r\n","description":"","footnote":"","page_name":" 152 ","page_number":192},
  {"content":"\r\n\r\nو عوض سيصد اشرفى سه هزار اشرفى تقديم كردن و امثال اينها كه باعث انزجار خاطر شاه ساده‌لوح ، پاك‌فطرت ، از صدر اعظم ميشد ولى اصل مطلب همان بود كه اشاره كرديم ، يعنى درباريان تازه وارد ميخواستند مثل نوكرهاى سى چهل پنجاه ساله ناصر الدين شاه صاحب پارك و عمارت عالى و املاك و مستغلات بسيار و مواجب بىشمار شوند و صبر هم نميكردند بلكه آنچه را كه نوكرهاى شاه مرحوم در ظرف سى چهل سال تحصيل كرده بودند ، شاه هم كمال ميل بلكه منتهى آرزو را داشت كه ، مقاصد تمام آنها را انجام فرمايد و وضع ماليه ايران هم‌چنين اقتضائى نداشت ، بلكه به قدر اشتهاى نامحدود يك نفر حكيم الملك « 1 » كه ظاهرا طبيب مخصوص شاه و باطنا فرمانده مطاع پادشاه ، يا معشوق متبوع او بود ، نميشد چه جاى ديگران بنابراين امر ، آنها محدود بود ميان دو مطلب ، يا آنكه تمام حقوق ارباب حقوق را قطع كنند و محل حقوق مقطوعه را بنوكرهاى شاه بدهند و يا آنكه مبلغى از خارجه قرض كنند و فورا\r\n\r\n\r\n","description":"","footnote":"\r\n( 1 ) ميرزا محمود خان پسر ميرزا علينقى حكيم‌باشى اصفهانى الاصل كه مدتها ساكن بروجرد بود مدتى نزد دكتر تولوزان مشغول به كار شد و علم طب آموخت در سال 1303 هجرى قمرى در جزء اطباى وليعهد ( مظفر الدين ميرزا ) درآمد و در سال 1304 ملقب به مشير الحكماء شد .\r\nمخبر السلطنه در كتاب خاطرات و خطرات خود مىنويسد : « مظفر الدين شاه به پيشكارى عين الدوله وارد شد پس از ورود كار به امين السلطان قرار گرفت حكيم الملك . سيد بحرينى بصير السلطنه . امير بهادر در مزاج شاه نفوذ دارند حكيم الملك را حافظ مزاج خود ميداند امير بهادر را حافظ جان خود ، سيد بحرينى را مستجاب الدعوه . بصير السلطنه طرف صحبت . . . »\r\nحكيم الملك موردنظر انگليسها بود و حتى قرار بود كه بمقام صدراعظمى نايل آيد كه روسها پيش‌دستى كرده و امين السلطان را بدين مقام منصوب نمودند .\r\nحكيم الملك در سال 1321 ق به حكومت گيلان منصوب و دو ماه بعد بطور ناگهانى درگذشت .\r\n","page_name":" 153 ","page_number":193},
  {"content":"\r\n\r\nتسليم نوكرهاى شاه شود ، در باب مطلب اول صدر اعظم اظهار عجز ميكرد كه ممكن نيست حقوق و مواجب طبقه نظام را قطع كنند و ساير طبقات هم يا اهل علم هستند ، يا سادات و اهل فقر ، كه گذران آنها منحصر است به همين مستمرى و وظيفه كه از دولت ميگيرند و اگر بخواهد دست بتركيب حقوق آنها بزند مفاسد بسيار بزرگ احداث خواهد شد ، بعلاوه ناله و نفرين آنها بنياد سلطنت را برميكند .\r\nاما استقراض هم باعث اغتشاش و بهم خوردن مملكت و ننگ ذاتى خواهد شد .\r\n\r\nحكومت فرمانفرما\r\nمجملا صدراعظم معزول شد و فرمانفرما در ظاهر سپه‌سالار و در باطن همه كاره شد و چشم شاه و دربار به او روشن بود ، كه فكر يك مبلغ هنگفتى خواهد كرد ، اما فرمانفرما ابدا حاضر نشد كه گرفتار لكه تاريخى و ننگ ابدى استقراض از خارجه شود و تمام را بدفع الوقت گذرانيد .\r\nفرمانفرما خيال سلطنت داشت و مكرر ميگفت هركارى كه از آن مشكل‌تر نباشد راهى دارد هرگاه شخص از راهش داخل شد به مقصود ميرسد و تصور كرده بود كه به راه كار وارد شده زيرا كه قلب شاه را به خود جلب نموده و تمام اعضاى دربار را با خود متحد ساخته و در اندرون شاه هم رسوخ كامل حاصل نموده ، توضيح آنكه خواهرش حضرت عليا خانم محترم اندرون بود و بوجود شاه تسلط و نفوذ مخصوص داشت و حكيم الملك كه مشوق شاه بود گمان كرده بود كه بواسطه دادن دوازده هزار تومان يك دفعه به او فوق طمع او را گرفته و او را عبد عبيد نموده و مخبر الدوله را كه وزير تلگرافخانه بود وزير داخله نموده و به اين جهت نهايت ممنون كرده و با خود متحد ساخته و هكذا ساير درباريان را علىقدر مراتبهم هريك را بيك وسيله با خود دوست و متحد ساخته است غافل از اينكه در تمام اين مراتب اشتباه نموده است اولا خواهرش از او رضايت باطنى ندارد چنانچه در عزل او\r\n\r\n","description":"","footnote":"","page_name":" 154 ","page_number":194},
  {"content":"\r\n\r\nهمراهى نمود ثانيا حكيم الملك بماهى دوازده هزار تومان قانع نيست تا چه رسد بيك دوازده هزار تومان ثالثا مخبر الدوله از اسم وزير داخله كه ابدا اسم ندارد ملول است نه ممنون و همچنين ساير درباريان با آن طمع وافر احسان‌هاى او را قابل اعتناء نميدانند بلكه ملالت دارند كه چرا همه روزه صورت تكرار حاصل نميكند اين اشتباه فرمانفرما را واداشت باينكه يك روز تمام دربار را جمع نمود و با كمال اطمينانى كه داشت نطقى كرد كه :\r\n« حضرات وقتى كه نظر باصلاحات مملكتى ميكنم مىبينم هيچ مانعى ندارد چيزى سبب اخلال نميشود مگر تصرفات شخص شاه ، من اعتقادم اينست كه اختيارات را از شخص شاه بگيريم و خودمان بصلاح و صوابديد يكديگر كار بكنيم تا مملكت صورت اصلاح پذيرد . حكيم الملك كه مدتى بود مترصد اين بود كه بهانه و مستمسكى براى عزل او بدست بياورد ديد خوب عنوانى پيدا شد :\r\nاولا جواب داد كه :\r\n« ابدا تصرفات ذات ملوكانه سبب اختلال نظم مملكت نميشود و چنين شاهى هرگز به اين عقل و كياست و علم و درايت نداشته‌ايم و جهت ندارد كه اختيارات را از او سلب كنيم مگر خداى نخواسته ديوانه است ! ! »\r\nو مجلس را هم برهم زد مخبر الدوله را بخلوت طلبيد و گفت ديدى اين ولد الزنا چه گفت و چه خيال دارد ؟ مخبر الدوله تصدين نمود حكيم الملك گفت حالا آنچه مقتضى دولتخواهى است بجاى بياوريد مخبر الدوله هم كه وجودش مستعد بود رفت خدمت شاه برسد خلوت بود گفت بشاه عرض كنيد عرض لازمى دارم و چون مزاجم ناخوش است و اميد ندارم بتوانم يك مجلس ديگر شرفياب شوم و مىترسم عمرم وفا نكند و اين عرض مهم ناگفته ماند استدعا دارم پنج دقيقه وقت بدهيد شرفياب شده عرض خود را نموده مرخص شوم .\r\nوقتى كه پيغام او بشاه رسيد او را بار داده خلوت نمود ، مخبر الدوله عرض كرد :\r\n\r\n","description":"","footnote":"","page_name":" 155 ","page_number":195},
  {"content":"\r\n\r\n« اولا بواسطه ضعف پيرى و علت مزاج نه اميد بزندگى و حيات خود دارم نه قوه نوكرى و كاركردن و از خدمت استعفا دادم و براى اصلاح مزاج ناچارم در خانه بنشينم ثانيا از اين نمك به حرام فرمانفرما غفلت نفرمائيد كه خيالات بد در سر دارد و امروز در مجلس وزراء او را مطلبى تراويد كه خيالاتش واضح شد ديگر حال ايستادن ندارم و مرخص ميشوم باقى مطالب را از سايرين تحقيق بفرمائيد »\r\nگفت و رفت . خيال شاه مغشوش شد از حكيم الملك تحقيق نمود بدتر از آنچه مخبر الدوله عرض كرده بود گفت و سايرين را بشهادت طلبيد همه متفق القول تصديق نمودند اين بود كه شاه در خيال عزل و انتقال فرمانفرما افتاد او را خواست و فرمود :\r\nالآن برويد تلگراف كنيد امير نظام بيايد و او را صدر اعظم بكنيم فرمانفرما دانست كه مطلب از چه قرار است فورا به حكم شاه ناچار رفت تلگرافخانه و بامير نظام تلگراف كرد و حسب الامر او را بطهران احضارنمود امير نظام هم پيرمرد و عليل جواب داد كه :\r\n« اگر مرا براى خدمت ميخواهند بواسطه پيرى و علت مزاج كار نميتوانم كرد و هرگاه منصوبا و مغزولا بايد بيايم حاضرم »\r\nفرمانفرما جواب را توقيف نمود و در ثانى درباريها را جمع نمود و به آنها گفت :\r\n« شما خيال كرديد پدر مرا بسوزانيد پدر خودتان را سوزانديد اين همان امير نظام است كه در تبريز اعتناى سك بهيچكدام شما در موقع بيكارى نميكرد معلوم است حالا كه صدر اعظم بشود چه خواهد كرد شما ممنون باشيد از اينكه عذر آورده و ديگر احضار او را تعقيب ننمايند .\r\n\r\nصدارت امين الدوله\r\nصدارت را در باره امين الدوله كه وجودى است سالم و با همه بطور حسن\r\n\r\n","description":"","footnote":"","page_name":" 156 ","page_number":196},
  {"content":"\r\n\r\nسلوك رفتار خواهد نمود رأى بدهيد :\r\nدرباريها پذيرفتند پس از آن تلگراف امير نظام را از نظر شاه گذرانيد ، شاه گفت چه بايد كرد ؟ ! همه متفق القول گفتند ، امروز شايسته اين مقام امين الدوله است و امين الدوله هم در اين وقت پيشكار محمد على ميرزاى وليعهد در تبريز بود و از اين مقام بسيار ملالت داشت و از اخلاق وليهد در عذاب بود تا حسب الامر او را احضار نمودند فوزى عظيم دانسته فورا بچاپارى حركت نمود و در تهران اول وزير اعظم شد و در روزى كه وزير اعظم گرديد بفرمانفرما نيز يك قمه مرصع دادند و او را خاطر جمع نمودند و پس از چند روز فرمانفرما معزول شد و امين الدوله صدر اعظم شد خواستند فرمانفرما را با احترام از تهران روانه نمايند كه ديگر فساد نكند با اينكه حكومت كرمان با او بود و نايب الحكومه در كرمان داشت گفتند حكومت هرجا را كه بخواهى ميدهيم كه به روى ، او حكومت فارس را خواست و آنوقت حكومت فارس با ناظم الدوله بود . حكومت فارس را به فرمانفرما دادند از رفتن طفره داشت و رفت در شاهزاده عبد العظيم بعنوان نقل مكان ماند و مشغول فساد شد آخر ناچار امين الدوله رفت و او را از شاهزاده عبد العظيم حركت داده و با خودش تا كاريزك برد .\r\nفرمانفرما از امين الدوله گله كرد كه من باعث صدارت شما شدم و شما باعث عزل من امين الدوله جواب داد ، كه من باعث عزل شما نشدم ليكن در موقعى كه شاه خواست شما را عزل كند چون از مقدمات خبر داشتم ديدم فايده ندارد سكوت نمودم .\r\nخلاصه فرمانفرما رفت و چندى در قم اقامت نموده مشغول كار شد از جمله تدابير اين بود كه تمام مالش را بشاه در نزد آقا شيخ حسن كه از علماء قم بود مصالحه نمود و مصالحه‌نامه را براى شاه فرستاد و شاه قبول ننموده مصالحه‌نامه\r\n\r\n","description":"","footnote":"","page_name":" 157 ","page_number":197},
  {"content":"\r\n\r\nرا پس فرستاد و تأكيد در حركت او نمود و شيخ حسن فسخ مصالحه‌نامه را نوشت فرمانفرما در شيراز بود كه ثانيا ميرزا على اصغر خان از قم احضار شده صدراعظم شد فرمانفرما ترسيد و ناچار بطور فرار مرخصى گرفت و از راه بوشهر بعتبات رفته در آنجا اقامت ورزيد .\r\n\r\nحكومت امين الدوله\r\nناچار مرحوم امين الدوله را اولا وزير داخله بعد وزير اعظم بعد صدراعظم كردند و همه قسم همراهى با او نمودند كه شايد تن باستقراض منحوس در دهد امين الدوله هم على الظاهر شروع بمقدمات استقراض نمود و با دولت انگليس و فرانسه مشغول مذاكرات شد ولى طورى مطلب را عنوان نمود كه اسباب يأس درباريان شد .\r\nتوضيح آنكه عنوان مرحوم امين الدوله اين بود كه مبلغ سى كرور از دولت انگليس يا فرانسه استقراض نمايد و گمرك ايران را در مقابل آن قرض محل تأديه معين كند ، كه عايدات گمرك مرتبا در ازاى اصل و فرع آن طلب بطور استهلاك ضبط شود و با آن سى كرور به ترتيب ذيل عمل شود .\r\nده كرور آن را بقروض متفرقه دولت كه از عهد ناصر الدين شاه بابت طلب رژى و غيره باقىمانده و قروض متفرقه مظفر الدين شاه كه از بانكها يا تجار كرده است عايد دارند .\r\nده كرور ديگر آن را تشكيل كمپانى براى احداث خط آهن در تمام نقاط ايران منظور دارند و عموم متمولين مملكت را دعوت بشركت نمايند و البته بعد از آنكه دولت ده كرور سرمايه در آن شركت داشته مردم ديگر هم مطمئن شده لااقل چهل كرور هم با دولت شركت خواهند كرد و با پنجاه كرور در ظرف ده سال تمام خطوط و معابر ايران را ميتوان آهن كشيد .\r\nو ده كرور ديگر را دولت براى استخراج معادن و بستن سدهاى لازم از « نوز » آفرينندهء جنجالهاى بزرگ\r\n\r\n","description":"","footnote":"","page_name":" 158 ","page_number":198},
  {"content":"\r\n\r\nقبيل سد اهواز و بند كارون و آوردن كارخانجات معين نمايد تجار داخله هم باطمينان سرمايه دولت حاضر ميشوند كه چهل پنجاه كرور بر آن اضافه نمايند و در ظرف ده سال از منافع و عايدات همان اقدامات مفيده هم فرع و اصل وجوه استقراضى پرداخته مىشود و هم عايدات دولت از بابت سهم شركت و حقوقى كه رسما از منافع آنها ميگيرد ، چندين مقابل ماليات امروزى مىشود و هرچند مرحوم مظفر الدين شاه بدوا معتقد به اين حرفها نبود ولى مرحوم امين الدوله به زودى صحت دعاوى خود را بر او مدلل داشت و هم براى اطمينان خاطر شاه ، كه بداند ممكن است از داخله ايران مبالغ خطيره منافع دولتى حاصل نمود و هم براى اطمينان دولتى كه ميخواهد از او قرض كند دست باداره گمرك زد و او را قانونى و منظم و باصطلاح رفورمه كرد و براى انجام اين مقصد مسيو نوز را با چند نفر ديگر از مملكت بلژيك مستخدم و از وضع و اسلوب گمرك استحضار كامل داشتند اجير نموده و به سمت مستشارى در اداره گمرك گذاشت .\r\n\r\nاستخدام ميسو نوز و رفورم گمركات\r\nمخفى نماند كه تا آن تاريخ اداره گمرك ايران مثل ساير كارهاى دولتى بطور مقاطعه و اجاره اداره ميشد ، مثلا تمام گمركات ايران را بيك نفر وزير در سيصد هزار تومان اجاره ميدادند او هم بهر شهرى يا بندرى قيمتى از آن مبلغ را جمع و بيك نفر اجاره ميداد آن مستأجر هم بمركز اجاره خود ميرفت و از هر قسم مال التجاره بدون تعيين هرچه از او پيش ميرفت ميگرفت و گمرك گرفتن منحصر بسرحدات نبود در هرشهرى ميگرفتند ، مثلا يك صندوق قند كه از بوشهر وارد ميشد و بعزم طهران حمل شده بود ، يك مرتبه در بوشهر گمرك از آن ميگرفتند يك مرتبه هم در شيراز بعد در اصفهان بعد در كاشان تا وارد طهران ميشد در خود طهران رئيس مركزى مطالبه ميكرد و هكذا صندوق قندى كه از بحر\r\n\r\n","description":"","footnote":"","page_name":" 159 ","page_number":199},
  {"content":"\r\n\r\nخزر وارد انزلى مىكند اول در انزلى معاينه شده و گمركى ميپرداخت بعد در رشت بعد در قزوين بعد در طهران اگر حمل طهران ميشد و اگر بايستى باصفهان برود در قم و كاشان و اصفهان هم حقوق گمركى بر او تعلق ميگرفت و علاوه از حقوق گمركى مال التجاره صادره و وارده در داخله ايران هم اگر جنسى اعم از مال التجاره و غيره از شهرى بشهرى ديگر مثلا از كرمان بيزد يا از يزد باصفهان حمل ميشد حقوق گمركى بر او تعلق ميگرفت و حتما ميگرفتند و گذشته از حقوق گمركى در هر شهرى و هر معبرى مخصوصا در ورود بهر دروازه از هر جنسى ولو مأكولات و ارزاق و فواكه حتى خربزه و هندوانه و هيزم كه از دهات قريبه به آن شهر حمل ميكردند دروازه‌بان باسم حكومت و گمرك بعنوان راهدارى و دروازه‌بانى لا على اليقين مبلغى ميگرفت ، مثلا از چوب و هيزم بارى ده شاهى از ذغال بارى سىشاهى ، از گندم و جو و آرد بارى يكقران ، از كاه بارى يك عباسى ، از خربزه و هندوانه بارى ده شاهى ، از انار و انگور و سيب بارى يك قران و هكذا كه معلوم نيست واضع اين تعرفه كه بوده ، كه در هر شهرى باختلاف گرفته ميشد و مسلم است تمام اين وجوه متفرقه ضميمه قيمت اجناس ميشد و ضررش بعموم ملت ميرسد ، در حالتى كه صديك آنها هم بجيب دولت عايد نميشد ، مجملا ميسو نوز تعرفه‌اى متناسب الجهات براى صادرات و واردات مملكتى معين كرد ، كه مطابق آن تعرفه فقط در سرحدات از اجناس وارده و مال التجاره صادره مبلغى متفاوت الميزان گرفته شود و تمام گمرك يا راهدارى يا دروازه بانى داخله را موقوف كرد ، مثلا آنچه مال التجاره در داخله ايران از شهرى بشهرى يا از قريه و قصبهء بشهرى يا دهى حمل ميشد ، مطلقا از معاينه اجزاء گمرك و حقوق گمركى معاف باشد ، ولى مال التجاره كه از ايران بخارجه ميرود در سرحدات ، موقع خروج از خاك ايران مبلغى معين گمرك بدهد و هكذا هر\r\n\r\n","description":"","footnote":"","page_name":" 160 ","page_number":200},
  {"content":"\r\n\r\nقسم مال التجاره كه از ممالك خارجه داخل خاك ايران مىشود در سرحد در موقع دخول باولين نقطه از خاك ايران مبلغى معين گمرك بپردازد ، بعد از آن بهر نقطه از نقاط ايران حمل شود بدون هيچ مانعى و تحميلى حمل‌ونقل تواند شد ، مثلا صندوق قند روسى را در انزلى گمرك ميگرفتند و مرخص ميكردند آن صندوق از ده شهر عبور ميكرد تا بكرمان ميرسيد ، در هيچ‌يك از آن شهرها دينارى به هيچ اسم و رسم از آن صندوق مطالبه نميشد و هكذا صندوق چاى كه از بندر عباس خط جواز از گمرك داشت تا آخرين نقطه از خاك آذربايجان با كمال آزادى عبور ميكرد و كسى متعرض او نميشد ، اما اساس حقوق گمركى كه در آن تعرفه معين شده است مبنى بر يك قاعده مسلمه‌ايست كه در تمام ممالك متمدنه اساس وضع گمرك بر آن اصول گذاشته شده و آن اساس مبتنى بر دو ملاحظه است ملاحظه اول هر جنسى كه عام البلوى و محل احتياج تمام افراد ملت است حقوق گمركى آن را كم قرار ميدهند تا بر فقراى مملگت چندان لطمه وارد نشود و هرچيزى كه طرف احتياج عامه افراد ملت نيست و جزو ضروريات معاشيه مملكت شمرده نميشود و در واقع جزو فصول عيشى است و فقط اهل ثروت به آن چيز محتاج هستند گمرك آن را زياد ميكنند مثلا نسبت مال التجاره كه از ممالك روسيه بايران وارد مىشود قند روسى كه محل كافه مردم ايران است از اينجهت گمرك اين مال التجاره بسيار مختصر است اما ودكاى روسى طرف احتياج ملت ايران نيست لهذا گمرك آن را زيادتر ميكردند و هكذا نسبت بمنسوجات آنچه پارچه‌هاى ريسمانى خشن وارد شود كه خريدار آنها مردمان فقير مملكت هستند گمركش بسيار كم و مناسب است ولى نسبت بپارچه‌هاى لطيف ابريشمين گمرك زياد منظور ميدارند .\r\nملاحظه دوم نسبت بورود و خروج هر جنسى ، اگر مخل بآسايش عمومى است\r\n\r\n","description":"","footnote":"","page_name":" 161 ","page_number":201},
  {"content":"\r\n\r\nگمرك آن را زياد مقرر ميدارند تا كمتر حمل شود مثلا حمل گندم و برنج و گوسفند از داخله بخارجه ممكن است اسباب گرانى اين اجناس در داخله شود لهذا بر آنها گمركى گزاف تحميل مينمايند كه حمل آنها بخارجه صرفه نداشته باشد اما خشگه‌بار از قبيل پسته و بادام و مويز و زردآلو خشك و امثال آنها كه چندان طرف احتياج اهل مملكت نيست و مصلحت هم در فروش آنها بخارجه است گمركى بسيار كم مقرر ميدارند و حاصل اين هردو ملاحظه يك مطلب است كه مشتمل بر دو شعبه مىشود و آن مطلب ملاحظه آسايش عمومى افراد ملت و ثروت نوعى مملكت است مثلا رواج كنياك در ايران غير از خسارت فوق العاده بر بزرگان مملكت نتيجه ديگر ندارد چرا كه در خود ممالك داخله همه قسم مشروب اعلى يافت مىشود بنابراين لازم است كه بر صندوق كنياك صدى هفتاد و پنج گمرك بگذارند كه در واقع مانع از دخول يا شيوع آن مال التجاره بايران بشود و منافاتى هم با اصول معاهدات تجارتى بين‌المللى نداشته باشد .\r\nانصافا تعرفه گمرك ميسو نوز هم مبنى بر همين اصول بود ، باضافه ملاحظه از تجارت روس كه از حق نميتوان گذشت خيلى كمك بتجارت روسها كرده و بسبت بمال التجاره وارده و صادره كه طرف با روس بود اسباب تسهيل فراهم آورد اما در مورد مال التجاره وارده و صادره كه طرف آن انگليس‌ها بودند سخت‌گيرى كرد و حالا بچه ملاحظه اين كار را كرد آيا مبالغ كليه از روسها رشوه گرفته بود ، يا آنكه ميل دولت ايران را بروسها ميدانست يا فهميده بود كه وجوه استقراضى را عاقبت روسها خواهند داد و يا مطلبى ديگر در كار بود ، مربوط به اين كتاب نيست و بالاخره ميزان تعرفه گمركات از صد پنج الى صد بيست و پنج بلكه در بعضى اجناس نادر الحمل الى صد سى مقرر گرديد و سيصد هزار تومان اجاره گمرك خرج در رفته يعنى بعد از وضع تمام مخارج\r\n\r\n","description":"","footnote":"","page_name":" 162 ","page_number":202},
  {"content":"\r\n\r\nلازمه و پرداختن شهريه تمام اعضا و اجزاء تقريبا شش كرور رسيد ، بعلاوه چون اداره گمرك رفورمه و قانونى شد ، قابليت آن‌را پيدا كرد كه يكى از دول اروپا باعتبار آن اداره مبلغى بايران قرض بدهد و مرحوم امين الدوله بشاه حالى كرد كه در صورتى كه ممكن است سيصد هزار تومان مال الاجاره گمرك بشش كرور تومان برسد ، البته بيست كرور ماليات ايران هم در صورت انتظام و رفورمه شدن ممكن است به دويست كرور بالغ گردد ، شاه هم بحرفهاى امين الدوله اعتماد تمام پيدا كرده بود و در مورد او تفويض محض شده بود بعلاوه مظفر الدين شاه مرحوم طبعا مايل باصلاحات عصريه بود و دلش ميخواست مملكت ايران هم مثل ساير ممالك عالم متمدن و منتظم شود نهايت آنكه از شدت ضعف نفس از نوكرهاى شخصى خود ميترسيد و جرئت نمىكرد بىپرده بگويد آنچه را كه در ضمير خود مكنون دارد و راضى نميشد يك نفر از آنها را برنجاند ، اگرچه دنيا و مافيها بر باد برود بارى در ابتداى انتشار اين تعرفه حكام ولايات كه ميديدند ، مبلغى كلى كه باسم راه‌دارى و رسوم ترياك و پنبه و ذغال و غيره ميگرفتند ، لذا بواسطه تعرفه جديد از دستشان ميرود بتجار حالى كردند كه اين تعرفه ضرر فاحشى بر تجارت شماها خواهد داشت و آن بيچاره‌هاى احمق هم نفهميده قدرى داد و فرياد كردند ولى به زودى فهميدند كه رواج اين تعرفه مخصوصا بر تجار نافع است و اسباب آسايش آنها از گمرك‌چيان شهرها خواهد شد بلى فقط مبلغى معين در سرحد مىدهند و آن را هم چون معلوم و مشخص است مىتوانند ضميمه قيمت مال التجاره نمايند ، نه اينكه در هر شهرى آنها يك تومان بدهند و ده تومان حساب كنند .\r\n\r\nاصلاحات امين الدوله\r\nخلاصه مرحوم امين الدوله مصمم شد كه جمع و خرج ايران را تعديل نمايد\r\n\r\n","description":"","footnote":"","page_name":" 163 ","page_number":203},
  {"content":"\r\n\r\nو شايد تعديل صحيح هم ميكرد اما هرچه امين الدوله بيشتر به خيال اصلاحات ميافتاد درباريها بيشتر از او ميرنجيدند و مسلم است خيال آنها آزادى مال دولت بوده لا غير و هرگز مايل بآسايش ملت و قدرت دولت نبوده‌اند ، چه اگر اساس امور دولت صحيح و قانونى ميشد چگونه يك نفر حكيم‌باشى عامى ناشى در چهار سال مالك چهل كرور ثروت ميشد يا يك نفر پيش‌خدمت . پارك هفتصد و پنجاه هزار تومانى ميساخت ، يا صاحب جمع و بعبارة اخرى رئيس قاطرچيها ، مالك بيست كرور پول نقد در بانك انگليس ميشد و امير آخور از تفاوت قيمت كاه و جو صاحب دوازده كرور ملك ميگرديد و از قديم گفته‌اند دزد با محتسب ميانه ندارد . پس درباريها تمام بر ضد امين الدوله اقدام كردند و هركدام هم كه به طرف او رفتند به زودى برگشتند .\r\nمثلا فلان ترك چند روزى با او راه ميرفت و سپس دستخطى از شاه صادر ميكرد كه فلان مبلغ با آن شخص مواجب مرحمت شود يا فلان حكومت يا فلان منصب به او واگذار گردد امين الدوله آن دستخط را ميبوسيد و زيارت ميكرد ولى جواب ميگفت حالا دولت محل اين گونه مخارج را ندارد و ما در كار اصلاح ماليه و تسويه بودجه هستيم ، بعد از آنكه ترتيبات لازمه داده شد فكرى هم براى شما خواهيم كرد آن شخص هم البته منتظر چنين جوابى نبوده و قهرا ميرنجيد و بدشمنان امين الدوله پيوسته و دشمنان امين الدوله عبارتند از تمام اجزاى دربار ، چرا كه هيچكدام از او راضى نبودند و تمام آقايان علماى طهران و ساير بلاد ايران ، چرا كه جلو تصرفات آنها را مطلقا مسدود كرده بود و نميگذاشت كما فى السابق در كليه امور مملكت مداخله نمايند و گذشته از اينكه ابدا توسط آنها را در امور دولتى نميپذيرفت ، پاره‌اى توهينات هم نسبت به آنها وارد آورد حالت حكام بلاد هم معلوم است كه هميشه تابع مركز و پيرو شخص اول هستند و چون بناى صدر اعظم را بر بىاعتنائى بعلما دانستند آنها هم نسبت بعلماى بلاد ميزا حسن رشيديه\r\n\r\n","description":"","footnote":"","page_name":" 164 ","page_number":204},
  {"content":"\r\n\r\nكمال توهين را وارد آوردند ، چنان كه خود بنده در آن تاريخ در اصفهان بودم و وضع آخوندها از زمان صفويه به اين طرف هميشه اينطور بوده كه علماى محترم شهر در تمام امور آزادانه و قلدرانه مداخله نمايند ، حاكم هم هركس باشد مجبور از اطاعت است ، تجار هم قوه اجرائيه علما هستند و در هر امر سختى حكومت با آن همه فراش و قزاق و سرباز از عهده برنيايد ، به حكم يك نفر مجتهد ده نفر طلبه با نهايت سهولت آن امر را فيصل ميدهند و گويا در جلد اول نوشته‌ايم كه آقايان اصفهان از اموال و متروكات ثلث ميگيرند و امام جمعه از تمام اموات محلات حق هشت يك گرفتن دارد حتى از بلوكات هم ميگيرد و ساير آقايان هركدام در قلم‌رو رياست خود اين حق را دارند ولى در زمان صدارت امين الدوله حكومت اصفهان يا برحسب ميل باطنى امين الدوله و يا واقعا مطابق تعليمات جلو آقايان را به كلى بست و براى تنبيه آنها چند نفر از طلاب متشخص را نفى بلد نمود از جمله در باره خود بنده كه در آن تاريخ « خواجه تاشان » و رئيس طلاب مدرسه صدر بودم حكم اخراجم از اصفهان صادر شد ولى بنده شيخ العراقين مرحوم را بشفاعت برانگيختم و به شرط سپردن تعهد كه ابدا بكارى مداخله ننمايم و فقط به تحصيل بپردازم از جمله اخراجيها خارج شدم ، حاصل آنكه تمام اهل علم ايران دشمن امين الدوله بودند ، گذشته از اين جهت كه ذكر كردم جهتى ديگر هم براى عداوت آقايان علما با امين الدوله پيدا شد كه كافه علما و طلاب بر ضد او برخواستند و آن اين است كه :\r\n\r\nمدارس جديد و مدرسه رشديه\r\nامين الدوله كه مردى دانشمند بود ميدانست كه ترقى مملكت بدون توسعه معارف امرى محال است ، پس اولين اقدام او در توسعه معارف بود و شروع كرد بتأسيس مكاتب و مدارس باسلوب جديد و خودش\r\n\r\n","description":"","footnote":"","page_name":" 165 ","page_number":205},
  {"content":"\r\n\r\nمدرسه‌اى باسم مدرسه رشديه داير نمود و حاجى ميرزا حسن معروف برشديه را كه در تبريز ملاقات نموده بود و ميدانست كه مشار اليه اصول تعليمات ابتدائى را در قفقاز آموخته از تبريز احضار نمود و مخارج او و كسانش را از كيسه فتوت خود ادا فرمود و بعد از آنكه حاجى بطهران آمد عمارت بسيار عالى براى محل مدرسه تشكيل داد و اساس مدرسه را بسليقه حاجى مرتب و اثاثيه و لوازم آن را كاملا فراهم فرمود و شاگردها را علاوه از آنكه مجانا پذيرفتند ، كتاب و لوازم درس و تحرير بلكه نهار از مدرسه ميدادند ، طبيعت مردم ايران را هم مكرر معرفى كرده‌ايم كه در كليه امور ساز آنها بر تقليد بزرگان است در اين باب هم فورا تقليد كردند و شروع كردند بافتتاح مكاتب و ترويج اصول تعليمات به طرز جديد و مرحوم امين الدوله بملاحظه حفظ و بقاى اين اساس ، موفق شد بر تشكيل انجمنى باسم انجمن معارف و چند نفر از وزراى دانشمند را بضميمه بعضى از معارف‌پرستان مثل حاجى ميرزا يحيى دولت‌آبادى اصفهانى و امثال او را در آن انجمن عضويت داد روزنامهء هم به همين اسم ( انجمن معارف ) بمديريت مفتاح الملك طبع و نشر گرديد و از كافه مسلمانان روى زمين استمداد و استعانت نمودند وطن پرستان ايرانى و ساير معارف‌پرستان دنيا در هر نقطه شروع كردند به دادن وجوه اعانه و به حكم امين الدولهء مأمورين ايران در هرنقطه متصدى فراهم آوردن اعانه شدند و در ظرف يكسال قريب پنجاه هزار تومان از مصر و اسلامبول و هندوستان و قفقاز و ساير بلاد خارجه و تمام بلاد داخله وجوه بانجمن معارف رسيد و از همان وجوه مدرسه شرف و افتتاحيه و عليه مجانا داير شد و برحسب استدعاى امين الدوله شاه مرحوم هم سالى شش هزار تومان برعهده گرفت كه ماه به ماه براى محل مدارس مرحمت و اين كار بسرعتى محير العقول در طهران پيشرفت كرد ، تا امين الدوله مصدر كار بود قريب سى باب مدرسه داير شد و خود امين الدوله\r\n\r\n","description":"","footnote":"","page_name":" 166 ","page_number":206},
  {"content":"\r\n\r\nعلى التحقيق زياده از سى هزار تومان مخارج مدرسه رشديه را بشخصه ادا فرمود ولى بعد از انفصال او على الرسم صدراعظم كه از قم آمد اعتنائى بعالم معارف نكرد بلكه در باطن اين كار را هم مثل ساير آثار مرحوم امين الدوله منهدم نمود ، نهايت آنكه چون ميل عامه و شاه را ببقاى آنها ديد على الظاهر دست به تركيب مدارس نزد ولى بهيچ‌وجه همراهى هم نميكرد ، اعضاى انجمن معارف هم رندانه مبالغى از وجوه اعانه را بردند و خوردند ، مجملا شرح انجمن معارف و تفصيل انعقاد و وصول وجوه اعانه و خوردن آقايان اعضاء دو ثلث از آنها را محتاج است بتدوين يك مجلد كتاب ضخيم و چون مربوط بتاريخ ما نيست ميگذاريم و ميگذريم ، همينقدر غرض و نتيجه را توضيح مينمايم كه اين اقدام امين الدوله مزيد بر خصومت كافه اهل علم ايران شد چرا كه اينطور شهرت كرد كه امين الدوله ميخواهد اصول تعليمات قديمه را به كلى ابطال نمايد و تمام موقوفاتى كه صرف مدارس قديمه و تحصيل فقه و اصول مىشود به مصرف تحصيل زبان انگليسى و فرانسه برساند و مؤيد اين خيال باطل آنها امتحانات شش ماهه و يك ساله مدرسه رشديه و شرف و افتتاحيه شد كه همه حاضر شدند و ديدند طفلى هفت ساله كه يكسال در اين مدارس تحصيل كرده بمراتب از اطفال هفتاد و هشتاد ساله كه در مدارس قديمه اسما تحصيل كرده‌اند و مبالغى شهريه از مال موقوفه خورده‌اند زيادتر چيز ميداند مثلا طلاب هفتاد ساله ابدا از هندسه و حساب اطلاعى ندارند اما اين اطفال خردسال در ظرف يكسال در نهايت خوبى اعمال اصليه حساب و مقالات هندسه را امتحان دادند و مقدارى عربى و فرانسه هم در كمال خوبى خوانده و ياد گرفته‌اند ، زبان فارسى را با املاء و انشاء صحيح ميخوانند و مينويسند ، اصول عقايد را بضميمه مسائل فرعيه راجع بعبادات واجبه را از حفظ ميخوانند ، معلوم است طلاب هفتاد هشتاد ساله كه غير از چند سطر محفوظات ناقصه از اصل برائت و استصحاب و تعادل و تراجيح و امثال آنها كه\r\n\r\n","description":"","footnote":"","page_name":" 167 ","page_number":207},
  {"content":"\r\n\r\nابدا مربوط بعالم معاش نيست چيزى ديگر نميدانند و حساب مخارج يوميه خود را نميتوانند ضبط كنند ، بلكه هنوز اعداد و ارقام را بطور معمول در مملكت ياد نگرفته‌اند ، هرگز نميتوانند اين بچه‌ها را با اين همه اطلاعات مفيده لازمه براى معاش ملاحظه كنند پس بناچار بر امين الدوله نفرين و لعن ميكردند و او را دشمن دين و مبدع در اسلام دانسته و مروج كفر خواندند .\r\nمخفى نماند كه ما منكر لزوم علوم شرعيه و عقليه نيستيم ، بلكه آنها را على الكفايه واجب ميدانيم ولى ميگوئيم در هر شهرى پنجاه نفر محصل فقه و اصول كفايت مىكند كه ضبط مقام فقاهت و اصلاح مرافعات كنند و مرجع تقليد عامه بشوند و ساير مردم مىتوانند از آنها تقليد كنند ، چنان كه در هر دوره طلوع نيز رسالت و اعصار آتيه عالم اسلام هم همين قسم بوده در شهرى چند نفر بوده‌اند كه از منبع علوم الهيه حياتى حلال و حرام را اخذ كرده بسايرين تعليم ميداده‌اند و نه مباحث الفاظ درس خوانده‌اند و نه از برائت استصحاب و تخير و احتياط چيزى شنيده بودند و تمام آنها هم مسلمان و صحيح العقيده و طيب العمل بوده‌اند و در اين دوره هم كه بقول اصوليين باب علم مسدود است و فهم اخبار بدون وسائل علميه ممكن نيست ، باز لازم نيست تمام افراد ملت مشغول تحصيل آن علوم شوند و امور معاشيه خود را معوق بگذارند ، بلكه بعقيده بنده علمى را كه شريعت طاهره اصرار در تعليم و تعلم آن فرموده همان علوم معاشيه است و براى اثبات اين مدعى اوليه حيه وسيعه و علقيه و عقايد و تقليد از اهم ولى از وظيفه تاريخ‌نگارى ما خارج است و كدام دليل از اين بالاتر كه معاد هميشه فرع معاش است :\r\nمن لا معاش له لا معادله كسى كه نان ندارد چگونه ميتواند فرق ما بين شك سدى و شك طارى بگذارد ، بعلاوه اگر تمام مردم اولاد خود را به تحصيل علوم شرعيه مجبور نمايند علوم معاشيه به كلى مختل ميماند ، پس كه براى آنها نجارى\r\n\r\n","description":"","footnote":"","page_name":" 168 ","page_number":208},
  {"content":"\r\n\r\nو حجارى و بنائى و خياطى و خراطى خواهد كرد ، باز اگر مردمان با ثروت اولاد خود را به تحصيل علوم شرعيه واميداشتند كه محتاج بنان مفت خوردن نباشند و بعد از آنكه بدرجه اجتهاد رسيدند محضا للّه يا افتخارا تدريس ميكرد يا چندان عيبى نداشت و مستلزم آنهمه مفاسد مادى و معنوى نميشد ، اما چون رسم مملكت ما اين است كه اولا فقرا و رعايا و اغلب دهاتىها از ترس ضابط ده يا كدخدا يكى يا دو نفر از پسرهاى خود را بمدرسه ميفرستند كه تحصيل فقاهت كنند و معاش آنها را هم اغلب حواله بر موقوفه مدرسهء مينمايند ، يا به خواندن نماز وحشت و فروختن صوم و صلوات استيجارى اگر آن شخص مقدس و متدين باشد و الا به دادن شهادت ناحق و ارتكاب اعمال رذيله از قبيل وكالت و شرخرى\r\n\r\nموقوفات ايران\r\nنه اين است كه در ايران موقوفه كم باشد و كفاف معاش علوم دينيه را ندهد ، بلكه به قدر ثلث تمام مزروعات ايران على التخمين و نصف آنها على التحقيق وقف بر مدارس خصوصا و كليه وجوه بريه عموما از ازمنه قديمه باقىمانده ، اما رسم نيست منافع موقوفات را بمصارف مقرره واقف برسانند و هرگاه توليت معين داشته باشد خود متولى مىخورد آن هم اگر صاحب قدرت است دو ثلث را مىخورد و يك ثلث را بآقايان محل حق السكوت ميدهد و اگر متولى صاحب قدرت نباشد دو ثلث را متولى حتما حق السكوت آقايان را ميدهد و يك ثلث را مىخورد و اگر متولى بتعيين واقف نداشته باشد ، يا برحسب تعيين واقف توليت آن با مجتهد محلى باشد . تمام را خود آن مىخورد و يكى از شئون مجتهدى تصرف در اوقاف و اموال ايتام است كه از شير مادر حلال‌تر ميدانند ، اين است كه بعضى از طلاب مجبور ميشوند از ممر غيرمشروع تحصيل معاش بنمايند و خيلى كم اتفاق ميافتد موقوفه مدرسه بمصارف مقرره برسد ، مثلا در تمام ايران فقط مدرسه مروى در طهران و\r\n\r\n","description":"","footnote":"","page_name":" 169 ","page_number":209},
  {"content":"\r\n\r\nمدرسه « سپه‌سالار » مرحوم هنوز داير است و شهريه حسابى به قدر ماهى پنج شش تومان بهريك نفر طلبه كه در آنجا سكونت دارد ميرسانند آن هم بواسطه همين شهريه اشخاص بوسائلى و وسائط بسيار خود را داخل در آن مدرسه كرده و تا آخر عمر خود در آنجا ميمانند و هيچكس نيست از آن طلاب هشتاد ساله بپرسد كه شما كه زياد از سى چهل سال در اين مدرسه مانده‌ايد و شهريه گرفته‌ايد آيا چه تحصيلى كرده‌ايد و براى چه وقت خيال داريد فارغ التحصيل شويد و از مدرسه خارج گرديد تا يكدسته ديگر بجاى شما بيايند و واقعا مسئله جزئى و عيب بزرگ اين مملكت ، همين يك نكته است و تا اين نكته اصلاح نشود امكان ندارد مملكت ايران داخل در ممالك متمدنه شود ، يعنى تا وضع آقايان ايران اين قسم است كه خود را مالك اموال مردم ميدانند و تا طلبه هستند به آن قسم كه اشاره شد تحصيل معاش مينمايند و همين‌كه مجتهد يا قاضى يا پيش‌نماز شدند بجان مردم بيچاره ميافتند و هرچه مال وقف و يتيم و صغير و ثلث سهم امام هست مال ملاهاى متدين است و هرچه رشوه بابت حكم ناحق و سازش به احكام جور و حقوق ديوانى و ضبط اموال ضعفا مختص ملاهاى بىدين است و اصل مطلب اين است كه چون براى قضات مثل ساير ممالك حقوق معينه نيست كه ماه به ماه از دولت يا موقوفات يا بيت المال به آنها بدهند ، لهذا هم عدد آنها خيلى زياد است و هم اشتياق آنها عميق و نامحدود يك نفر ملا از نجف يا اصفهان بمركز و شهر خودش برگردد در حالتى كه پيراهن و زيرجامه‌اش منحصر بفرد است و بعد از چندسال داراى مبالغى ثروت مىشود كه باختلاف زرنگى خودشان بدون استحقاق شرعى و عرفى از ممرهاى نامشروع تحصيل مينمايند ، مثلا تمام مردم ايران مكنت مرحوم ملا على را كه يك نفر برزگرزاده بوده شنيده‌اند ثروت حاجى آقا محسن عراقى از كرورها تجاوز كرد و آقاى نجفى و برادرها و پسرهاى\r\n\r\n","description":"","footnote":"","page_name":" 170 ","page_number":210},
  {"content":"\r\n\r\nاو بعد از فوت پدرشان مرحوم حاجى شيخ محمد باقر سواى چهارده هزار تومان قرض و يك مزرعه شاه‌آباد كه از طرف دولت بتول ابدى خانواده شيخ بود ، چيزى ديگر به ارث نبردند و از آن روز تاكنون كه قريب بيست و پنج سال است اين خانواده الآن داراى پنجاه كرور ثروت هستند و تمام آنها هم خود را از هر اهل عصر و سليمان الزمان ميدانند و مريدها آقايان خود را نايب امام و آيت اللّه فى العالمين و حجة اللّه فى الانام ميخوانند و خيلى كم اتفاق ميافتد ملائى مرجع امور شهرى باشد و ثروت فوق العاده تحصيل نكند ، ثروت مرحوم حاجى ميرزا حسن آشتيانى و مخارج آقاى آقا سيد عبد إله كه به اندازه يك وزارتخانه مخارج يوميه خودش و اولادش و اجزايش بود و سفره نامحدود شيخ فضل اللّه كه لقمة الصباح و عصرانه و شب‌چره شخص خود شيخ اقلا در ماهى شصت تومان است چه جاى مخارج شام و نهارش كه از وزارتخانه رنگين‌تر و بهتر است ، البته تمام اينها ممر صحيح ندارد و بعنوان تقديم بلاعوض كسى به او نميدهد ، بلكه بطور حتم كسانى كه محتاج به او هستند و پول به او ميدهند هرگز از روى رضاى قلب نميدهند و تا ناچار نشوند اسكناس بىصدا را زير جا نماز آقا نميگذارند . ( مخفى نماند كه ميان طبقه روحانيين هم مثل ساير طبقات مردمان متدين واقعى كه واقعا قابل نيابت امام عليه السّلام هستند بسيار است ولى همه اينطور نيستند )\r\n\r\nمسافرت آقايان به حضرت عبد العظيم\r\nمختصر از مفصل آنكه تا در مملكتى نان مفت خوردن رواج باشد بلكه جزو شئونات شمرده شود محال است آن مملكت‌آباد و ملت آن متمدن و آزاد شوند و همين نكته منظور نظر مرحوم امين الدوله بود كه دست آخوند ها را از امور ماليه قطع نمود و مدارس جديد ايجاد فرمود ، آخوندها هم مطلب را فهميدند و در نهايت سختى برضد او قيام و اقدام نمودند و جناب حاج شيخ\r\n\r\n","description":"","footnote":"","page_name":" 171 ","page_number":211},
  {"content":"\r\n\r\nفضل إله در آن دوره با مرحوم ميرزاى آشتيانى كه در اواخر عمرش شخص اول طهران و مرجع تمام ايران بود و ديگران علنا با امين الدوله مخالفت كردند و تا مدتى بشاه از او شكايت نوشتند و عزل او را استدعا كردند و چون ديدند شاه اعتنائى بعرايض آنها نميفرمايند ، اجازه مسافرت بعتبات خواستند شاه مرحوم هم حسب التصويب امين الدوله نه تنها اجازه داد بلكه اصرار در حركت و التماس دعاها فرمود كه شاه را از دعاى خير فراموش ننمايند .\r\nآقايان كه به اين صراحت اجازه حركت يافتند خواستند شهر را بشورانند تا مردم جلوگيرى كنند و مانع از حركت آنها بشوند لهذا فرستادند رؤساى محلات و كدخدايان و ريش‌سفيدان اصناف را خواستند و با آنها مواضعه نمودند كه در وقت حركت آقايان يك مرتبه مردم تمام بازارها را به‌بندند و داد و فرياد بكشند كه ما آقايان خودمان را ميخواهيم و هرگز نميگذاريم آنها از طهران خارج شوند ، آقايان هم بگويند شرط بتوقف ما در طهران عزل امين الدوله است آن وقت شاه مجبور مىشود كه او را عزل فرمايد و اين نقشه على الظاهر بسيار خوب و مؤثر بود ولى دو چيز باعث عدم پيشرفت اين نقشه شد ، يكى حسن تدبير امين الدوله ديگرى بيزارى عامه مردم از اين آقايان و بتنگ آمدن اغلب از ظلم و تعدى آنها از راه ديانت . اين بود كه وقتى كه كجاوه‌هاى آقايان را بستند و خالى دور شهر گردانيدند كه ببرند در حضرت عبد العظيم و آقايان از آنجا در آنها نشسته بعتبات بروند يك نفر نگفت چرا ميروند ؟ ! و با آنكه امين الدوله ميدانست كه مردم طهران از رفتن آنها خوشحال ميشوند نه دلتنگ ولى احتياطا برؤساى اصناف اعلان داد كه اگر يك دكان بسته شود حتما آن دكان بتاراج سرباز و سوار خواهد رفت ، مردم هم اين حكم را بهانه قرار داده از جاى خود حركت نكردند ، آقايان هم كه وضع را اين‌طور ديدند رفتند به حضرت عبد العظيم\r\n\r\n","description":"","footnote":"","page_name":" 172 ","page_number":212},
  {"content":"\r\n\r\nو عوض آنكه به طرف عتبات بروند چند روزى ماندند تا آنكه برحسب اتفاق آقا زاده مرحوم ميرزاى شيرازى از مشهد مقدس مراجعت ميكرد ، آقايان فورا يكى دو فرسخ باستقبال او رفتند و اينطور بخرج دادند كه مقصود آنها از خروج از شهر فقط استقبال و پذيرائى از آقازاده بوده خيال ديگرى نداشتند و مسلم است هرگز راضى نيستند كه طهران را گذاشته بنجف بروند و از اين همه عيش و عشرت و آجيلى كه در طهران ميخورند صرف‌نظر نموده عوض سينه مرغ بوقلمون نان فچيل و آب فرات ميل كنند .\r\nبارى آقازاده را به شهر آوردند و منتظر بودند كه او از آنها حمايت خواهد كرد و حضورا از شاه عزل امين الدوله را خواهد خواست ولى بر خلاف انتظار آنها جناب آقا سيد محمد مجتهد كه از هواخواهان امين الدوله بود آقازاده را به منزل امين الدوله برد آقازاده هم خوب ميدانست مقاصد او را شيخ فضل اللّه و حاج ميرزا حسن هرگز نميتوانند برآورند و اگر نسيم خيرى بوزد فقط از طرف شاه و صدراعظم است لهذا فورا مثل آهنى كه به طرف آهن‌ربا مجذوب مىشود به طرف آنها رفت و بعد از دوسه مجلس ملاقات و ديدوبازديد و اطلاع بر ضماير امين الدوله نه تنها خيالات او را تمجيد كرد بلكه مخالفين او را صريحا تكذيب نمود و با آنها مذاكره از اصلاح و تسليم فرمود آنها هم چون چارهء ديگر نداشتند على الظاهر پذيرفتند كه وسيلهء براى توقف در طهران داشته باشند و در معنى اسباب‌چينى بر عزل او بكنند اما امين الدوله با آنكه مسلك و خيال آنها را به خوبى ميدانست از آنجا كه به صحت اعمال خويش مطمئن بود اعتنائى نفرمود و مختصر ملاقاتى با يكديگر كردند و نتيجه عداوت و خصومت آقايان وقتى ظاهر شد كه عمله خلوت و اجزاى دربار هم بواسطه محدود شدن قدرت و مداخل خودشان سخت از امين الدوله رنجيدند و به طرف آقايان رفتند و با آنها همدست شدند و بيچارهء\r\n\r\n","description":"","footnote":"","page_name":" 173 ","page_number":213},
  {"content":"\r\n\r\nشاه ساده‌لوح را سخت ترسانيدند كه بواسطه اصرار تو در بقاى امين الدوله مردم حاضر شده‌اند شخص تو را بكشند و آنقدر در خلوت از اين تهديدات بشاه كردند واقعا وحشت كرد و ترسيد تا روزيكه اراده كرد برود « بكن » و چند شبانه‌روز در كن بماند ، تمام عمله خلوت كه از پيش باهم مواضعه داشتند گريه‌كنان بحضور شاه آمدند و اصرار در ممانعت شاه از حركت نمودند ، شاه جهت از آنها سئوال كردند ، حضرات با نهايت حزن و گريه و زارى جواب دادند كه جماعتى بر قتل شاه متفق شده‌اند و اگر حركت كنيد حتما كشته خواهيد شد شاه باور نكرد و قرار شد بفرستد و تحقيق كند لهذا فرستاد نزد ميرزاى آشتيانى و بعضى ديگر از آقايان شهر كه اگر من بخواهم از شهر تا كن بروم خطرى برايم تصور مىشود يا خير ؟ ! ! آنها هم كه اين نقشه اين كار را با دربارىها با هم كشيده بودند ؛ جواب دادند ابدا مصلحت نيست كه شاه حركت فرمايند و مخاطرات بىشمار او را به نظر است .\r\nعزل امين الدوله اينجا ديگر شاه طاقت نياورد و براى عزل امين الدوله حاضر شد ولى باز خوددارى ميكرد ، اما درباريها همه روزه اصرار ميكردند و خود را جان نثار شاه معرفى مينمودند و ضمنا سفير مخصوص به طرف قم فرستادند و با صدراعظم معزول منزوى مذاكرات در ميان آوردند و سفير آنها هم شخص مجرب كارآزموده بود كه آنچه ميل درباريها بود از طرف اتابك مقتول انجام داد و معاهده گرفت و هرچند سفارت او از اسرار مكنونه دربار است ولى نگارنده از شخص خودش كه نهايت وثوق را به او دارم شنيده‌ام و ضرر ندارد اسم او را بنويسم سفير درباريها بقم شيخ مهدى قمى ملقب بشيخ الممالك است كه از اشخاص تربيت شده مملكت ما است و مدتها در خدمت مرحوم ناصر الدوله در كرمان بود و\r\n\r\n","description":"","footnote":"","page_name":" 174 ","page_number":214},
  {"content":"\r\n\r\nدر عصر مشروطيت مجلهء باسم مجله الاستبداد مينوشت و على الظاهر خود را مستبد جلوه ميداد ولى ريشه مستبدين را آتش ميزد و در آن تاريخ جزو اجزاى ناظم الدوله و سعيد السلطنه بود و در وقت مأموريت او بقم حاجى ناصر السلطنه پانصد تومان هم تقديم به او براى اتابك فرستاد و وعده عزل امين الدوله و احضار او را چهل و پنج روز ديگر بعد از آن تاريخ مقرر داشتند او هم رفت بقم و بنا بسابقهء كه با اتابك داشت او را ملاقات نمود و اداى رسالت كرد و وعد و ميعاد مزبور را هم داد صدراعظم در باطن خيلى خوشحال شده ولى در ظاهر خوددارى كرد بلكه اظهار عدم اعتماد به اين ميعاد و قرارداد كرده از شيخ الممالك ضامن و سند و وثيقه مطالبه مىكند شيخ ميگويد بقدرى به اين قرارداد اطمينان و اعتماد دارم كه خودم را بعنوان وثيقه به حضرت اشرف ميسپارم و به همين ملاحظه در قم ماند و همه روزه به خدمت صدارت ميرفت ، تا بعد از يك ماه كم‌كم آثار بىميلى شاه بامين الدوله ظاهر شد و بعضى مراسلات بلكه معاهدات هم از طهران به او رسيد و بر اميدوارى او افزود و عجب‌تر آنكه قبل از وصول ميعاد يعنى يك روز قبل از طلوع آفتاب روز پانزدهم محرم كه موقع و ميعاد درباريها با صدراعظم بود امين الدوله معزول شد و ترتيب عزلش هم بسيار نانجيبانه واقع شد چرا كه شاه مرحوم با آن همه خوش‌باورى و ساده‌لوحى كه داشت و على الظاهر غرائض درباريها را باور كرده بود كه واقعا براى امين الدوله جان خود را بخطر انداخته است و حتما مردم او را بجرم اينكه امين الدوله را بر آنها مسلط كرده است خواهند كشت ولى باز در متن واقع فهميده بود كه وجود امين الدوله در مسند صدارت اسباب احياى مملكت است و هريك روزيكه بيشتر در آن مسند بماند خدمتى بعالم تمدن مملكت از او صادر خواهد شد ، اين بود كه با وعده صريحى كه به درباريها داده بود باز همه روزه عذرى ميتراشيد و عزل او را بتأخير ميانداخت\r\n\r\n","description":"","footnote":"","page_name":" 175 ","page_number":215},
  {"content":"\r\n\r\nتا آنكه يكروز حاجب الدوله امير بهادر و بعضى ديگر بحضور شاه آمده اصرار زيادى مخلوط بگريه و عرض فدويت در صدور دستخط عزل امين الدوله كردند شاه فرمود :\r\n« بسيار خوب ما او را عزل ميكنيم ولى بايد فكر كرد چه كسى را بعد از او مصدر كار قرار بدهيم »\r\nدر اينجا آراء درباريها مختلف شد ، بعضى اصرار كردند كه صدراعظم سابق را از قم بخواهند و اين مرتبه مقيد شده كه هر قدر شاه پول بخواهد قرض كند اگرچه هزار كرور باشد ، از اين مژده فى الواقع شاه مسرور شد و چشمش برق زد ولى بعد از دو سه دقيقه فكر متذكر شد كه هيجده ماه قبل برحسب اصرار همين اشخاص بدون هيچ گناهى صدراعظم را كه باعث استحكام اساس سلطنت او شده بود عزل كرده و حالا ديگر خجالت ميكشد در چشم او نگاه بكند ، اگرچه ده هزار كرور هم قرض كند و عوض يك سفر ده سفر شاه را بفرنگستان ببرد ، راستى فراموش كردم بنويسم گناه امين الدوله در نزد درباريها منحصر بعدم استقراض نبود بلكه گناه بزرگ ديگرى هم داشت و آن گناه بزرگ كه خود شاه را هم دلتنگ كرده بود ، اين است كه از ابتداى جلوس ميل مبارك شاه اين بود كه بفرنگستان مسافرت فرمايد و در ممالك آزاد خوشيها بگذراند و واقعا شاه مرحوم آزادىطلب بود و هيچ‌وقت حاضر نميشد نيم ساعت وقت عيش خود را صرف تسخير هرات يا كليه افغانستان فرمايد و سخت‌ترين اوقات او موافق بود كه صدراعظم يا ساير وزرا يا بعضى سفرا براى سهام دولتى شرفياب ميشدند و شاه مجبور ميشد كه هيبت رسمى بر خود به‌بندد و خنده و و موقوف فرمايد عمله خلوت هم مجبور مىشدند يا متفرق شوند و يا مثل نوكرهاى معقول حسابى دست به سينه بايستند و اين‌گونه مجالس آنقدر براى شاه مرحوم مهمانى به افتخار مظفر الدينشاه\r\n\r\n","description":"","footnote":"","page_name":" 176 ","page_number":216},
  {"content":"\r\n\r\nناگوار بود كه يكسال از عمر خود را مىداد كه از شر نيم ساعت مجلس رسمى آسوده باشد و هميشه آدم مخصوصى در باغ و خلوت كه محل جلوس شاه بود قراولى ميكرد ، تا امين الدوله در دوره صدارتش و يا صدراعظم ميرزا على اصغر خان در دو دوره صدارتش بفرم شرف‌يابى به طرف گلستان روانه ميشوند فورا قراول مخصوص سفير بلندى ميزد و آنكه در ابتداى پله عمارت كشيك ميكشيد بحاضرين حضور خبر مىداد آنوقت تمام درباريها فرار ميكردند و در اطاق‌ها پنهان ميشدند خود شاه هم سروصورت و لباس خود را در مقابل آنها اصلاح ميكرد و روى صندلى جلوس ميفرمود و اگر چنانچه احيانا مطالب معروضه وزير بسيار بود و طول ميكشيد و تقريبا زيادتر از نيم ساعت ميشد ، فورا يكى از عمله خلوت از دور ساعت خود را نشان مىداد آنوقت يا حكم بآوردن نهار ميفرمودند اگر موقع نهار بود و الا غفلتا ناله كشيده خود را مريض و مبتلاى بدل درد جلوه ميدادند ، صدراعظم يا سفير يا هركس كه مزاحم عيش شاه بوده با نهايت افسردگى مرخصى ميگرفته و ميرفته و به مجرد رفتن او يعنى هنوز از يك عمارت پائين نرفته كه پرده ميافتاد و تياترها بازيهاى هرزگى شروع شد و كمتر كار آنها اين بود كه يكديگر را در حوض بيندازند يا تخم مرغ . . . . استعمال كنند يا . . . بازيهائى كه اختراعات آن عهد بوده اجرا سازند\r\n\r\nپذيرائى پادشاه اطريش از مظفر الدين شاه\r\nيكى از سفرا نقل ميكرد كه در موقع مسافرت اعليحضرت شاهنشاهى باروپا اياميكه در وين پاى تخت اطريش و مجارستان شرف نزول ارزانى فرموده بودند پادشاه و امپراطور عظيم الشأن اطريش و مجارستان فرانسوارژوزف كه در واقع پدر تمام سلاطين دنيا است و امروز كه ما مشغول تحرير اين كتاب هستيم شصت سال تمام است كه بر اريكه سلطنت و جهان‌بانى تكيه فرموده و سن شريفش هم بايد\r\n\r\n","description":"","footnote":"","page_name":" 177 ","page_number":217},
  {"content":"\r\n\r\nحالا ديگر در حدود نود باشد ، بارى اين پادشاه كه با تمام سلاطين اروپا يا اغلب آنها قرابت سببى يا نسبى دارد مقدم شاه ايران را علاوه از آنكه رسما پذيرفته و مجالس رسمى و ضيافتهاى دولتى از حد معمول منعقد فرموده ، براى آنكه بر اين مهمان عزيز خيلى خوش بگذرد حكم فرمود كه خانواده سلطنت اطريش ميان خودشان يك مهمانى دوره ترتيب بدهند و البته مهمانى در منزل شاهزادگان بدون تقيه مشتمل بر هر قسم اسباب عيش و عشرت خواهد بود و اگرچه اين قرارداد براى خانواده سلطنت و اشخاصيكه حتما بايستى يك شبانهء روز شاه ايران را با تمام وزرا و ملتزمين ركاب و رجال عمده دربار اطريش و ارباب مناصب و اهل طرب و و و و ساير طبقات دعوت كنند و انواع و اقسام اطعمه و اشربه و تياترها و سازها و آوازها فراهم آورند خيلى گران تمام ميشد و شايد هر مجلس صد هزار تومان به پول ايران مصارف لازمه داشتند ، شاهزادگان بزرگ و بزرگان خانواده سلطنت بدون هيچ ملاحظه و توقع هيچ قسم عوض بر عهده گرفتند و معلوم است وظيفه پادشاه ايران اين است كه فوق العاده از اين ميهمانى از ميزبانان اظهار تشكر و امتنان فرمايد ، تا در مقابل آنهمه خسارت مالى كه متحمل شده‌اند رضايت خاطر ميهمان عزيز محترم را داشته باشند ولى برعكس معمول چون شاه مرحوم جز با عمله خلوت خودش نميتوانست با ديگران جوشش نمايد ، به زودى از اين ميهمانى خسته شد و گويا در مجلس سيم و يا چهارم در وسط مجلس يك مرتبه به پشت افتاد و ناله كرد ميزبان و حاضرين با نهايت وحشت و اضطراب اطراف او را گرفتند و اطباى مخصوص خانواده سلطنت را اخبار و احضار نمودند ولى عمله خلوت كه حاضر بودند فورا شاه را بدوش گرفته از مجلس بدر بردند و بحاضرين اطلاع دادند كه خطرى براى وجود مبارك شاه نيست و اين مرض حالت حمله‌ايست كه ، هروقت شاه در ميان جمعيت بنشيند و زياد طولانى با\r\n\r\n","description":"","footnote":"","page_name":" 178 ","page_number":218},
  {"content":"\r\n\r\nآنها حشر نمايد گرفتار اين حمله مىشود و معالجه‌اش را هم خودشان به خوبى مى دانند و لازم نيست طبيب بياورند و از آن مجلس بيرون رفتند در حالتى كه خاطر هاى شاد حاضرين را فوق العاده پريشان و محزون كردند و همين كه به منزل برگشتند شاه به حال آمده فورا ناصر خاقان را كه الآن مختار السلطنه است با ديگران صدا زدند و فرمودند تخته بياورند و مشغول بازى شدند و تا مدتى تمجيد از اين تدبير ميفرمودند كه از شر اين مجلس رسمى مفصل آسوده شده‌اند و بملاحظه عدم اقتضاى مزاج شاه آن مجلس موقوف شد .\r\n\r\nعزل امين الدوله\r\nبارى مقصود اين است كه شاه مرحوم كمال ميل را داشت كه با عمله و اجزاى شخصى خودش مأنوش باشد حتى شبها هم باندرون تشريف نميبردند و با زنها هم چندان سازشى نداشتند ، بنابراين استرضاى خاطر آنها را بر همه چيز مقدم مى داشتند ، اين بود كه برحسب اصرار آنها دستخط عزل امين الدوله را مرقوم فرمودند و حاجب الدوله مصطفى خان قاجار كه حالا امير معظم هست آن دستخط را گرفت كه بامين الدوله برساند ، شاه فرمودند چون حالا امين الدوله در دربار است ، مناسب نيست دستخط را به او ارائه بدهند بلكه صبر كنند تا وقتى كه بخانه‌اش برگردد و در اين باب خيلى التماس فرمودند و حاجب الدوله عهد كرد كه در دربار دستخط را به او نشان ندهد ، بنابراين در موقعى كه نهار امين الدوله را چيده بودند يكى از ارادل دربار آمد نزد امين الدوله و با كمال بىشرمى به او گفت چرا به منزل نميرويد امين الدوله بقرينه صداى او و طرز بىاحترامى كه از صحبت او معلوم ميشد مطلب را درك كرد و با نهايت ملايمت و ادب كه طبيعى او بود جواب داد نهار حاضر است بفرمائيد ميخوريم و ميرويم آن بىحيا جواب داد ، نهار امروز حق فقر است شما برويد خانه نهار بخوريد امين الدوله ديگر معارضه نكرد\r\n\r\n","description":"","footnote":"","page_name":" 179 ","page_number":219},
  {"content":"\r\n\r\nفورا برخاسته نهار نخورده به طرف منزل خود برگشت ، هنوز وارد اطاق خودش نشده بود كه حاجب الدوله با دستخط وارد شد و مهر صدارت را از او گرفت و رفت ، معين الملك پسر امين الدوله در اطاق ديگر بود و ابدا مطلع نشد و نهار خورد طرف عصر كه ميخواست به منزل بيايد مطلب را كه در تمام شهر منتشر شده بود شنيد ، بعد از عزل امين الدوله درباريها دو فرقه شدند ، فرقه اصرار در احضار اتابك داشتند و از طرف او مطمئن بودند كه بلافاصله قرض خواهد كرد ، فرقه ديگر ميگفتند بهتر اين است كارها را ميان خودمان تقسيم كنيم و ابدا شخص اول قرار ندهيم ، نظام السلطنه مرحوم از اين فرقه بود و اعتقاد بآمدن اتابك نداشت و\r\n\r\n[ صدارت اتابك 
  ]\r\nبهر تقدير درباريها از شاه عهد گرفته بودند كه بدون استحضار و استصواب آنها احدى را بوزارت داخله معين نفرمايد ولى بعد از دو سه روز شخص شاه بصرافت طبع به خيال امين الملك برادر كوچك اتابك افتاد و يك روز بىمقدمه باحضار او فرستاد امين الملك از اين احضار بىموقع بوحشت افتاد و چنان ترسيد كه بعضى از اطبا فوت او را نسبت به همان ترس فوق العاده داده‌اند ، بارى امين الملك شرفياب شد و عوض آنچه انتظار داشت كمال مرحمت و عنايت ديد و حضورا دستخط وزارت داخله را به او مرحمت فرمودند و اگرچه درباريها رنجيدند كه شاه بدون اجازه و مشورت با آنها وزير داخله معين فرموده است ولى عمده درباريها كه حامى اتابك بودند راضى و خوشنود شدند ولى اين مطلب را مقدمه احضار اتابك دانستند و فورا باتابك در قم راپورت دادند اما اتابك با آنكه كمال محبت را نسبت به اين برادر داشت از اين خبر به كلى مأيوس شد و يقين كرد كه امين الملك را صدراعظم خواهند كرد و ديگر به او كارى نخواهند داد ( الملك عقيم ) و فورا عريضه بتوسط امين الملك عرض كرد و اجازه رفتن به آب گرم محلات را خواست جواب شاه را امين الملك تلگرافا خبر داد و از اين ابلاغ قدرى اميدوار شد چرا كه جواب اين بود .\r\n\r\n","description":"","footnote":"","page_name":" 180 ","page_number":220},
  {"content":"\r\n\r\n« حالا مناسب نيست حركت كنند ، ما خودمان هم به همين خيال هستيم و همين كه حركت كرديم او را اجازه ميدهيم كه ملتزم ركاب باشد »\r\nبارى چندى به همين حالت بين خوف و رجا ماند اما امين الملك شب و روز براى آوردن او زحمت ميكشيد و مخالفين را متقاعد و همراه مينمود ، حتى آنكه نظام السلطنه وزير ماليه را هم ساكت كرده و بتوسط معين التجار بوشهرى كه با نظام السلطنه ارتباط مخصوص قديمى داشت و بصدراعظم هم اظهار محبت مينمود ميان اين دو نفر التيام داده شد و معين التجار بقم رفت و از طرف نظام السلطنه با با صدراعظم معاهداتى نمود و نظام السلطنه هم داخل در فرقه معاهدين اتابك شد ولى بايد اقرار كنيم كه اتابك مقتول ابدا پاى بست معاهدات خود نشد و با هيچ يك از درباريها مطابق قرار داد راه نرفت .\r\n\r\nاستقراض از روسيه\r\nبلى معاهده عمومى را به زودى انجام داد و مقصود اصلى درباريها هم همان بود بعبارة اخرى به مجرد آنكه اتابك بطهران آمد و بر مسند صدارت تكيه كرد دنباله مذاكرات امين الدوله مرحوم را با دولت انگليس امتداد داد و چون ديد استقراضى كه امين الدوله نقشه كشيده بود غير از استقراضى است كه دولت و دربار طالب هستند يعنى اختلاف در مصارف استقراض است كه امين الدوله خيالاتى ديگر در باب آنها داشت اما درباريها پول نقد ميخواهند برادروار تقسيم نمايند نه در خيال بستن سد اهواز هستند نه در قيد احداث خط آهن اين بود كه رشته مذاكرات را با انگليس و فرانسه قطع كرد و محرمانه بتوسط برادر روحانى و شريك و هم خيال خود ارفع الدوله كه آنوقت وزير مختار ايران در روسيه بود با دولت روس مذاكره نمود ارفع الدوله هم با نهايت طرارى اولياء دولت روس را بقبول واداشت و هرقسم شرطى كه روسها كردند پذيرفت و حقيقتا شروط اين\r\n\r\n","description":"","footnote":"","page_name":" 181 ","page_number":221},
  {"content":"\r\n\r\nاستقراض بقدرى سخت و سنگين است كه اگر دولت ايران مجانا هم چهل كرور ميخواست فقط در اذاى قبول آن شروط فورا روسها ميدادند و در خصوص دلالى ارفع الدوله و تقديم خود اتابك از طرف دولت روس اقوال مختلفه گفته شده ولى قدر يقين اين است كه يك ميليون منات كه يك كرور تومان باشد بضميمه لقب پرنسى تسليم ارفع الدوله شد ، اما نسبت به خود صدراعظم درست معلوم نشد و هرچه به او دادند محرمانه داده شد بلى روزى هزار تومان از اداره گمرك از ميسو نوز كه استقرار او از شروط استقراض بود كه نوعا يكنفر اروپائى در وزارت مركزى گمرك باشد و در هر سرحد هم يكنفر اروپائى رياست داشته باشد ، در وزارت گمرك بقانون ادارات منظمه اروپا رفورمه باشد و محل اصل و فرع وجوه استقراضيه همان اداره گمرك باشد و اتابك همين ميسو نوز را كه امين - الدوله مرحوم او را از بلجيك اجير نموده بود برياست بلكه وزارت پذيرفت و محرمانه روزى هزار تومان بنابر آنچه در تمام ايران شهرت داشت از ميسو نوز ميگرفت ، حالا ما در مقام شرح شروط استقراض « 1 » نيستيم و مداخلهاى ميسو نوز را هم درست نميدانم و در جلد دوم پارهء توضيحات در باره او از اقدامات يگانه\r\n\r\n\r\n","description":"","footnote":"\r\n( 1 ) شرايط استقراض ما بين امضاءكنندگان ذيل جناب آقاى ميرزا رضا خان ارفع الدوله آجودان مخصوص و مأمور فوق العاده و وزير مختار اعليحضرت پادشاه ايران از يكطرف و بانك استقراضى از طرف ديگر مواد ذيل منعقد گرديده است :\r\nفصل اول - بر طبق فرمان اعليحضرت پادشاه ايران مورخه 4 جمادى الاول 1317 مطابق 30 اوت 1899 مسيحى دولت امپراطورى ايران بانتشار يك استقراض مملكتى كه جمع حساب آن اسما معادل 22 مليون و نيم مىشود اقدام خواهد نمود .\r\nاين استقراض با تنزيل 5 % از اصل اسمى آن بوده و باسم استقراض 1900 موسوم خواهد بود اين مبلغ در مدت 75 سال تأديه خواهد شد . -\r\n","page_name":" 182 ","page_number":222},
  {"content":"\r\n\r\nوزير غيرتمند سعد الدوله در مجلس مذاكره شد و ما هم نگاشته‌ايم ، در اينجا همين قدر ميگوئيم عاقبت درباريها بمراد دل خودشان رسيدند و چهل كرور تومان ميان آنها تقسيم شد بلى از اين چهل كرور فقط قروض اوليه كه بابت خسارات رژى بانك انگليس و وجوه متفرقه كه تجار داخله و خارجه طلب داشتند و قريب هشت كرور ميشد ادا كردند ، قريب يك كرور از آن را هم بابت حقوق معوقه ارباب حقوق دادند و سه كرور را هم براى مخارج مسافرت شاه مرحوم بفرنگستان ذخيره كردند و ما بقى علنا در ميان چند نفر دربارى باسامى مختلفه تسليم شد و حكيم الملك باسم بنائى چون وزير ابنيه بود زيادتر از ديگران برد سيد بحرينى هم چهارده هزار تومان بابت قيمت خانه گرفت مجملا با آنكه قبل از گرفتن پول بملاحظه اسكات مردم اعلانى در روزنامه رسمى دولتى منتشر كردند و تمام آنچه مرحوم امين الدوله نسبت بوجوه استقراضى خيال كرده بود عينا در آن اعلان درج كردند و وعده دادند و على الظاهر هم مهندسى از اروپا براى بستن سد اهواز اجير كردند و مدتى هم مذاكره اين مطلب در دواير دولتى دنباله پاورقى\r\n\r\n\r\n","description":"","footnote":"\r\nفصل دويم - بانك استقراضى ايران بموجب امضاى اين قرارداد متعهد مىشود كه يك جمع حساب اسمى معادل 22 مليون و نيم منات را قبول نمايد .\r\nفصل سيم - براى كليه جمع حساب استقراض 1900 دولت ايران از قرار تنزيل 5 % طلا دولت عليه ايران يك تعهدنامه عمومى بروسى و ايرانى كه داراى امضاى قانونى ايرانىها باشد تهيه خواهد نمود تعهدنامه مذكوره باداره بانك استقراضى ايران در سن پطرز بورغ تسليم مىشود كه آن را تا موقع استهلاك كامل اين استقراض نزد بانك مملكتى روسيه امانت خواهد گذارد .\r\nفصل چهارم - تمام عايدات كل گمركات دولت عليه ايران باستثناء گمركات فارس و بنادر خليج فارس ايران در ضمانت خواهند بود .\r\nعايدات گمركات عبارت هستند از عايدات موجوده و همچنين از عايدات گمركاتى\r\n","page_name":" 183 ","page_number":223},
  {"content":"\r\n\r\nبود اما بهيچ‌يك از آن مواعيد وفا نكردند و بعد از تحويل گرفتن پول فورا بتدارك سفر فرنگ پرداختند و به زودى اسباب مسافرت مهيا شده روانه شدند .\r\n\r\nمسافرت شاه بفرنگ\r\nدر اين سفر كه سفر اول شاه مرحوم بفرنگ بود جمعيت زيادى از عمله خلوت باسم وزارت و غيرها همراه بردند و مخارج اين سفر شاه فوق العاده زياد شد و چون موقع افتتاح اكبوزيسيون فرانسه در پاريس 1910 ميلادى بود و دولت ايران هم على الرسم عمارتى در آن بازار باز نموده و اغلب سلاطين روى زمين با تجملات بسيار بتماشاى آن بازار آمده بودند و اجناس مرغوب و صنايع مطلوب از تمام ممالك عالم به آن بازار آورده بودند شاه ايران هم جيب‌هايش پر از منات طلاى روس بود و متصل خريد ميفرمود و يا بايرانيانى كه از هند و مصر و ساير بلاد داخله و خارجه براى تماشاى بازار و زيارت شاه آمده بودند بذل ميفرمود دنباله پاورقى\r\n\r\n\r\n","description":"","footnote":"\r\nكه براى مدت يكسال ماليه اجاره داده شد و عايدات گمركاتى كه توسط دولت اداره مىشود . واضح است كه اين استقراض بالنسبه به تمام ساير ديون در خصوص عايدات جزئى يا كلى از گمركات فوق الذكر دولت امپراطورى ايران « كه مىتوانند مفيد ببعضى قرارداد هاى سابق و حاليه يا آتيه بوده باشند » سمت اولويت مطلقه را خواهد داشت .\r\nفصل پنجم - كليه عايدات گمركات فوق الذكر ( فصل چهارم ) دولت امپراطورى ايران در تهران ببانك استقراضى ايران پرداخته خواهد شد و از اين عايدات قسط ششماهه در مدتى كه قبلا تعيين شده و 75 سال خواهد بود موضوع ميگردد و آن عبارت است از 23 ر 2563 درصد از اصل اسمى بعلاوه يك چهارم درصد بابت حق كمسيون قسط مذكور كه هر قسطى 578144 منات مىشود و موقع پرداخت اين از اول ژويه 1900 خواهدبود .\r\nفصل ششم - چنانچه عايدات مذكوره كه ببانك استقراضى ايران پرداخته مىشود جمع حساب آن در سال از مبلغ يك مليون و صد و پنجاه و ششهزار و دويست و هشتاد -\r\nمظفر الدينشاه در سفر فرنك\r\n","page_name":" 184 ","page_number":224},
  {"content":"\r\n\r\nخانم‌هاى پاريسى و ساير خانم‌هاى اروپا كه براى خودنمائى و حسن‌فروشى ببازار عمومى آمده بودند ، از بذل شاه ايران بىبهره نماندند ، اتابك هم مثل ريگ پول طلا خرج ميكرد سايرين هم بقدريكه ميتوانستند با خانمها معاشقه و مغازله كردند و پول دادند و حقيقتا اسم حاتم را از صفحه تاريخ محو نمودند و مسافرت اين پادشاه بفرانسه تقريبا مثل مسافرت دوك دبو كينكهام برو در عهد لوى سيزدهم كه بملاحظه عشق او بملكه آن اتريش علاوه از پول جواهر بر مردم دربار فرانسه نثار ميكرد . بارى جزئيات و حوادث آن سفر را جرايد خارجه كاملا و جرايد فارسى كه آن عصر آزاد بود و يادگار عصر صدارت مرحوم امين الدوله مانده بود مفصلا نگاشته‌اند و از حوصله اين كتاب خارج است ( مرحوم امين الدوله همان قدر كه در باب افتتاح مكتب سعى كرد در نشر جرايد هم سعى فرمود و روزنامه تربيت را يوميه از كيسه فتوت خود اداره فرمود و ساير جرائد را هم آزاد كرد و اجازه ورود بايران داد حبل المتين ثريا و پرورش و حكمت در كلكته و مصر بطبع دنباله پاورقى\r\n\r\n\r\n","description":"","footnote":"\r\nو هشت منات تجاوز نمايد بقيه آن به اختيار خزانه دولت امپراطورى ايران گذارده خواهد شد و چنانچه وجوهى را كه دولت امپراطورى ايران بپردازد معادل تعداد مبلغ مذكور نباشد و موعد قسطى هم بگذرد بموجب همين قرارداد دولت امپراطورى ايران با بانك استقراضى موافقت نموده ببانك مذكور حق تفتيش واقعى در موضوع اخذ عايدات گمركات مذكوره ( فصل چهارم ) براى تحقيق جمع حساب عايدات خواهد داد اين تفتيش و تحقيق در صورتى كه اقساط شش ماهه توسط عايدات مذكوره كاملا پرداخته شده باشد بموقع اجرا گذارده نخواهد شد .\r\nفصل هشتم - در صورتى كه با وجود تفتيش فوق در فصل ششم مذاكرات بانك تاخير جديدى در پرداخت اقساط ششماهه حاصل شود بانك استقراضى ايران حق خواهد داشت كه به حساب دولت امپراطورى ايران بتأسيس اداره مستقيمى براى تمام گمركات دولت عليه ايران باستثناى گمركات فارس و بنادر خليج ايران كه در تحت اداره خزانه دولت امپراطورى ايران باقى خواهند ماند اقدام نمايد .\r\n","page_name":" 185 ","page_number":225},
  {"content":"\r\n\r\nميرسيد و بايران ميآمد و تا مدتى هم مرتبا ميرسيد بعد از مراجعت از فرنگ اتابك ورود آنها را قدغن فرمود و تا روزى كه او در مسند صدارت بود هيچ روزنامه بايران وارد نميشد )\r\nآنچه مربوط بكتاب ما است اين است كه مصارف وجوه استقراضى را بطور اجمال بنگاريم لهذا ميگوئيم سفر اول اروپا قهرا توليد سفر ثانى كرد ، يعنى دولت انگليس يا بواسطه كدورتى كه در امر استقراض از دولت ايران حاصل كرده بودند و يا بواسطه آنكه در فوت ملكه ويكتوريا عزادار بودند شاه ايران را نپذيرفتند و شاه ايران مجبور شد . بدون آنكه بانگلستان برود بايران برگردد و بعد از مراجعت بايران طولى نكشيد كه ثانيا هواى مسافرت فرنگ بسر شاه افتاد و بقدرى مشتاق مسافرت فرنگ شد كه شبها گريه ميكرد و درباريها را را واسطه قرار ميداد كه نزد اتابك شفاعت كنند تا او را راضى كنند كه شاه را بفرنگستان ببرد\r\nدنباله پاورقى\r\n\r\n\r\n","description":"","footnote":"\r\nتأسيس اين اداره بشروط بشروط ذيل خواهد بود .\r\nالف - انتخاب اعضاء با بانك استقراضى ايران خواهد بود ولى مخصوصا اداره مذكور بايستى از اعضائى كه اتباع دولت عليه ايران بوده باشند تشكيل باشد به استثناى 25 نفر از رؤسا كه براى انتخاب آنها بانك مذكور اختيارات تامه خواهد داشت .\r\nب - بانك مذكور مقيد است كه تعرفه‌هاى قانونى را مجرى داشته و حقوق گمركى موجوده را دريافت دارد بدون رضايت امپراطورى ايران بحقوق مذكور اضافه ننمايد .\r\nث - دولت امپراطورى ايران حق تفتيش اين اداره را براى خود محفوظ ميدارد .\r\nد - مخارج اخذ عايدات وارده و همچنين دو قسط شش‌ماهه از عايدات مذكوره موضوع گرديده بقيه چنانچه چيزى باقى بماند به اختيار دولت امپراطورى ايران گذارده خواهد شد .\r\nمظفر الدين شاه و نيكلاى دوم\r\n","page_name":" 186 ","page_number":226},
  {"content":"\r\n\r\n\r\nمسافرت دوم باروپا\r\nاتابك هم ميدانست كه اگر در اين كار مسامحه كند رقم عزل خود را امضا نموده ، لهذا فورا مهياى مسافرت شد و پولهاى استقراضى هم تمام‌شده بود ولى حساب جارى ( كنت كوران ) با بانگ استقراض داشتند ، لهذا چند كرور ديگر گرفته و بار سفر فرنگستان را بستند و عمده مقصود از اين مسافرت رفتن بانگلستان بود كه رسميت داشت اما در ساير ممالك اروپا من غير رسم وارد شدند و توقع پذيرائى از دول مجاور نكردند ، ملتزمين ركاب همايونى در اين سفر كمتر از سفر اول بودند و چون پول زيادى همراه نداشتند اعلان دادند كه هركس از عمله خلوت ميل به اين مسافرت دارد بايد از كيسه خودش خرج كند و انتشار اين اعلان فقط براى اين بود كه جمعيت كم شود و الا معلوم است كسانى را كه شاه و دنباله پاورقى\r\n\r\n\r\n","description":"","footnote":"\r\nفصل هشتم - در صورتى كه عايدات گمرك حاصله از اداره بانك ( فصل 7 ) براى پرداخت كامل يك قسط ششماه غير مكفى بوده باشد دولت امپراطورى ايران تهيه يك ضمانت‌نامه منظمى خواهد نمود . تعيين نوع اين ضمانت‌نامه منظمى بموافقت مخصوصى بين دولت امپراطور ايران و بانك استقراضى ايران خواهد بود .\r\nفصل نهم - حاصل خالص استقراض 1900 دولت ايران از قرار تنزيل 5 % طلا بطريق ذيل به اختيار دولت عليه ايران گذارده خواهد شد .\r\nالف - مبلغى معادل 1555390 منات و 53 كپك يا 1563000 قران بعلاوه منافع معينه و همچنين براتهائى كه وجه آن قبلا دريافت شده توسط بانك استقراضى ايران براى پرداخت حاضر خواهد بود .\r\nب - بانك استقراضى ايران قبلا اعلانات مقرره را نموده تمام استقراض يا قرضى كه دولت امپراطورى ايران از بازار انگليس و يا توسط بانك شاهنشاهى ايران نموده است بخصوص قرض 1892 انگليس از قرار تنزيل 6 % اصلا و فرعا خواهد پرداخت مبلغ لازم براى پرداخت‌هاى مذكوره به حساب ليره استرلينك از قرار نرخ معوضه لندن به بورس\r\n","page_name":" 187 ","page_number":227},
  {"content":"\r\n\r\nاتابك اجازه همراهى داده بودند تمام مصارف آنها را بر عهده داشتند ، بارى اين سفر هم بپايان رسيد و مسافرين بطهران برگشتند و چند ماهى هم به آرامى گذشت و در استقلال اتابك رخنهء پيدا نشد و هركس را كه طرف سوء ظن او بود از دربار اخراج حتى نمود حكيم الملك را كه شاه مرحوم او را ميپرستيد و تصور نميكرد كه ساعتى بىاو بتواند زندگانى نمايد ، بهزار وسيله و تدبير بحكومت رشت فرستاد و طولى نكشيد كه از عمارت حكومت رشت تا طبقه هشتم جهنم رفت ، اما فوت او با آن وضع غريب كه غفلتا در نيم ساعت فاصله با يك نفر ديگر از خواص او اتفاق افتاد شاه را پريشان كرد و حقيقتا افسرده نمود و در ميان مردم هم شهرت گرفت كه اتابك او را كشته و كم‌كم شاه از ماندن در ايران خسته شد و به خيال مسافرت فرنگستان افتاد و چون در اين مدت همه قسم مساعدت با اتابك كرده بود و هركس را كه او اشاره كرد نفى بلد نمود يا چوب زد و بسيارى از وزرا و امرا را برحسب اشاره و ميل اتابك به خاك مذلت نشانيد و مثل قوام الدوله وزير دنباله پاورقى\r\n\r\n\r\n","description":"","footnote":"\r\nسن پطرزبورغ از حاصل خالص استقراض 1900 دولت ايران از قرار تنزيل 5 % طلا كسر نقصان خواهد گرديد .\r\nث - بقيه مبلغ خالص استقراض مذكور بطريق ذيل به اختيار دولت امپراطورى ايران گذارده خواهد شد .\r\n1 - در سن پطرز بورغ بوسيله تمسكات اعتبارى يا شمش‌هاى نقره كه به حساب دولت امپراطورى ايران و بمنافع دولت مذكوره با اهتمامات بانك كه حق السعى خريد خود را منظور خواهد داشت خريدارى شده است .\r\n2 - در تهران نيز بوسيله تمسكات اعتبارى يا شمش‌هاى نقره مخارج ارسال شمش هاى نقره بدولت امپراطورى ايران تعلق خواهد يافت .\r\n3 - در انتقال ( تحويل ) به لندن و پاريس و برلن و يا شهرهاى ديگر روسيه غير از سن پطرز بورغ بانك استقراضى ايران حق السعى خود را برداشته بنرخ روز تسليم\r\n","page_name":" 188 ","page_number":228},
  {"content":"\r\n\r\nرا به آن فضاحت حبس نمود و مبالغى از او گرفته بعراقش فرستاد و موقر السلطنه داماد شاه را به چوب بسته و جماعتى ديگر را نفى و تبعيد كرد و به خيال خودش راه را صاف نموده بود ، اما جلو ميل شاه را نمىتوانست مسدود نمايد و همين كه شاه اظهار ميل بفرنگ مينمود اتابك مبهوت ماند كه اين مرتبه ديگر بكدام تدبير پول تحصيل نمايد ، چه ميدانست دولت روس هم حاضر نميشود بعد از هفتاد كرور پول بىمحل وجهى ديگر قرض بدهد و چون در جزو شروط استقراض اول قيد شده بود كه دولت ايران تا اين قرض را نپردازد حق ندارد از هيچ دولتى قرض كند پس محل قرض منحصر است بروس و روسها هم در آن اوقات گرفتار محاربه با ژاپن بودند و ممكن نبود بتوانند وجهى بايران قرض بدهند و بر فرض كه حاضر ميشدند محلى مثل گمرك و چون چنين محلى نداشتند ناچار بودند كه يا ماليه ايران را رهن استقراض جديد بگذارند و يا اردبيل و آستارا و غيره را برحسب ميل و تعيين روسها به آنها واگذار نمايند و تمام اين ترتيبات دنباله پاورقى\r\n\r\n\r\n","description":"","footnote":"\r\nخواهد بود . اداى بقيه مبلغ استقراضى به چهار دفعه كه هريك با ديگرى يك ماه فاصله داشته باشد تحويل و پرداخته خواهدشد كه قسط اول آن به مبلغ 1875000 منات و بلافاصله بعد از امضاى اين قرارداد پرداخته شده و سه قسط ساير بمنافع مساوى خواهند بود .\r\nفصل دهم - براى بقيه حساب مذكوره در فصل نهم كه بايستى پرداخته بانك استقراضى ايران يك حساب جارى مخصوص از قرار تنزيل 4 % در سال براى دولت امپراطورى ايران باز خواهد نمود .\r\nفصل يازدهم - بانك استقراضى ايران متعهد مىشود باينكه از بانك شاهنشاهى ايران در پرداخت اصل رسمى كه جمع و حساب اصلى آن معادل 140000 مىشود در همان تاريخ كه دولت امپراطورى ايران براى بانك مزبوره تعيين كرده است سبقت جويد\r\n","page_name":" 189 ","page_number":229},
  {"content":"\r\n\r\nموجب خسارت كلى و بدنامى بسيار ميشد ، پس بناكرد بمسامحه و دفع الوقت كردن و وعده داد كه از داخله ايران از توبه جمع و خرج وجهى فراهم كند كه كفاف مسافرت شاه را بفرنگستان بدهد شاه مرحوم همه روزه اصرار در مسافرت ميكرد گاهى حكم بتعجيل ميفرمود گاهى گريه و التماس مينمود گاهى عمله خلوت را بشفاعت برميانگيخت درباريها هم كه ديگر از اتابك مأيوس شده بودند بلكه رفته‌رفته از تسلط تام و اقتدار تمام او وحشت داشتند و ميدانستند ديگر آبى از او گرم نميشود و حاضر نخواهد شد قرض ديگر بكند و جيب و بغل آنها را پر كند لهذا از او منحرف شده برضد او كار ميكردند عين الدوله هم در تبريز در موقع وليعهدى شاه دستخط صدارت گرفته بود و هر قدر اتابك سعى كرده كه او را از طهران خارج كند موفق نشد چرا كه عين الدوله در ظاهر كمال تملق را به او ميگفت و در باطن برضد او قيام مينمود . مجملا بعد از آنكه مدتى شاه از اتابك خواهش كرد كه اسباب سفر فرنگستان را فراهم نمايد و او مسامحه كرد عين الدوله محرمانه دنباله پاورقى\r\n\r\n\r\n","description":"","footnote":"\r\n( فصل نهم ) و همچنين متعهد پرداخت تمام ساير استقراضات و قروضى كه توسط بانك شاهنشاهى ايران دولت امپراطورى ايران نموده است خواهد بود .\r\nبانك استقراضى ايران مبالغ معينه كه براى اداى استقراض و قروض فوق الذكر تخصيص داده شده الى تاريخى كه توسط امپراطورى ايران براى پرداخت آنها معين خواهد شد نزد خود آنها ادا مىشود ( متعلق است به استقراض 1892 انگليس ) به همان طرز و تدريجى كه مأخوذ مىشود به اختيار دولت عليه ايران گذارده خواهد شد .\r\nفصل دوازدهم - بانك استقراضى ايران براى اينكه شايد بتملك وجوهى كه به دولت امپراطورى ايران مساعده داده شد و موفق شود بموجب همين قرارداد حق انتشار يك قرضه ايران را با اصول ذيل براى خود برقرار ميدارد ،\r\nالف - استقراض دولت عليه ايران بضمانت دولت امپراطورى روسيه خواهد بود .\r\nب - جمع حساب اسمى استقراض ضمانتى و نرخ منافع آن توسط بانك استقراضى\r\n","page_name":" 190 ","page_number":230},
  {"content":"\r\n\r\nبشاه عرض كرد اگر شش‌ماه وزارت داخله و صدارت را به من منصب كنند هم جمع و خرج ايران را تصويه ميكنم و هم شما را بفرنگستان ميبرم شاه مجددا تا مدتى با اتابك مذاكره كرد و بالاخره از او مأيوس شد لهذا در مقام عزل او برآمد ، اتفاقا آن ايام حادثه ديگر پيش‌آمد كه شاه را مجبور بر عزل اتابك نمود و آن بلواى بابىكشى در اصفهان و بسيارى از بلاد ايران است و در واقع يكى از حوادث عظيمه و وقايع ضميمه دوره سلطنت مرحوم مظفر الدين شاه همين قصه است و توضيح آن در اين مختصر نميگنجد ولى حسب الضروره بمناسبت مقام ناچاريم بطور اجمال و اختصار خلاصه آن واقعه‌ها بضممه فلسفه تاريخى و جهات واقعه آن قصه پرغصه را بنگاريم .\r\nتاريخ ظهور بابيه را در ايران از ابتداى طلوع ميرزا على محمد باب در شيراز در سنه هزار و دويست و شصت هجرى و مسافرت او باصفهان و گرفتارى و جنس او تا هنگامى كه در تبريز كشته شد و حوادث واقعه بعد از او و جنگهاى متواليه دنباله پاورقى\r\n\r\n\r\n","description":"","footnote":"\r\nايران تعيين خواهند شد بطورى كه مبالغ خالص استقراض از بقيه كه ادا نشده است تجاوز ننمايد و استقراض ضمانتى مذكوره بايستى در مدتى كه قبلا معين شده است كاملا براى استهلاك پرداخته شود .\r\nب - اسنادى كه نوشته خواهند شد بمنات بوده و به پول خارجى مساوى با وجوهى كه در استقراضات دولت امپراطورى روسيه قبول شده است معين خواهد شد .\r\nد - تمام اسناد استقراض مذكوره بطور هميشگى از تحميل كليه مالياتهاى ايران كه حاليه برقرار هستند و يا اينكه بعدها برقرار خواهند شد معاف ميباشند و همچنين از كليه مأخوذاتى كه از طرف دولت امپراطورى ايران باشد معاف خواهد بود\r\nتمام ساير امور راجع بانتشار و اسناد و اداره استقراض و غيره بميل بانك استقراضى ايران مرتب خواهند شد .\r\nف - بانك استقراضى ايران تمام مخارجى كه از انتشار و اداره استقراض دولت عليه ايران بضمانت دولت روسيه حاصل مىشود به عهده خواهد گرفت و انتشار احتمالى\r\n","page_name":" 191 ","page_number":231},
  {"content":"\r\n\r\nرؤساى مذهب او مثل ملا حسن بشروئيه و حاجى ملا محمد على زنجانى و آقا سيد سد يحيى كشفى در زنجان و داراب و غيره تا اضمحلال آنها و قيام ميرزا حسنعلى بها و ميرزا يحيى ازل و تبعيد آنها بممالك عثمانى و استقرار آنها در جزيرء مكه و قبرس و برانگيختن مريدان خود را بر قتل ناصر الدين شاه و تير انداختن به طرف او و حكم شاه بقتل عام اين طايفه و ساير سوانح اين طايفه اغلب مورخين نوشته اند و علاوه از تاريخ عامه مثل ناسخ التواريخ و غيره كتابهاى مخصوصيه هم از دنباله پاورقى\r\n\r\n\r\n","description":"","footnote":"\r\nاين استقراض هيچ مطابقى با تعهداتى كه دولت امپراطورى ايران بموجب اين قرارداد در خصوص استقراض 1900 كه دولت ايران نموده است نخواهد كرد .\r\nفصل سيزدهم - دولت امپراطورى ايران حق تأديه استقراض 1900 قبل از اتمام مدت استهلاك آن از ابتداى تاريخ غره ژانويه 1910 در صورتى كه شش ماه قبل بانك استقراضى ايران را مستحضر نمايد خواهد داشت .\r\nدر اين موقع بانك استقراضى ايران ميتواند بقيه مبلغ احتمالى استقراضى دولت عليه ايران بضمانت دولت امپراطورى روسيه را رد نموده و يا اينكه به عهده خود در جريان باقى گذارد و به شرط اينكه به عهده امپراطورى ايران مخارجى تعلق نيايد .\r\nفصل چهاردهم - مادامى كه استقراض 1900 پرداخت نشده است دولت امپراطورى ايران به هيچ استقراض خارجى بدون اينكه قبلا موافقتى با دولت امپراطورى روسيه حاصل نمايد مبادرت نخواهد نمود .\r\nفصل پانزدهم - كليه اختلافات حاصله كه در موقع اجراى اين قرارداد پيش ميآيد و بواسطه توافقى كه بين دولتين امپراطورى روسيه و ايران حاصل خواهد شد حل و ميگردد .\r\nفصل شانزدهم - اين قرارداد در دو نسخه نوشته شده است كه يكى از آنها براى دولت امپراطورى ايران و ديگرى براى بانك استقراضى ايران تهيه شده است و اين نسخه‌هاى قرارداد از هرگونه حقوق و تمبر روسيه و ايران معاف خواهد بود .\r\nغره ژانويه 1900 مطابق 28 شعبان 1317 ه ق\r\n","page_name":" 192 ","page_number":232},
  {"content":"\r\n\r\nمصنفين ايرانى و اروپائى در اين ماده تأليف و طبع و نشر شده و آنچه طرف احتياج ما است در اين مقام فقط حادثه اخيره است كه بدوا در اصفهان اتفاق افتاد و به يزد و قزوين و ساير بلاد سرايت نمود و نتيجه‌اش انفصال اتابك و نصب عين الدوله شد لهذا از نقطه مقصود شروع ميكنم .\r\nاز روزيكه مرحوم مظفر الدين شاه بتخت سلطنت ايران جلوس نمود نظر بفطرت ساده او اغلب مذاهب متفرقه در ايران آزاد و اگرچه عنوان آزادى مذاهب رسما از طرف دولت اعلان نشد ولى چون شخص پادشاه مايل بخونريزى نبود قهرا هرطايفه از تبعه ايران در نهايت امنيت و اطمينان باظهار عقايد ميپرداختند و ملاهاى بلاد هم برحسب رسم سابق خود چند مرتبه در مقام كشتن بابى و شيخى برآمدند ولى كمند سخت ديدند لهذا ناچار از كف نفس شدند\r\nتوضيح آنكه اغلب از آقايان علماى بلاد ايران ، براى كسب شهرت و تكميل رياست و اظهار قدرت در اجراى حدود شرعيه . از قبيل حد شارب و زانى و قتل نفس بابيها و ساير فرق كه آنها را كافر ميدانند ، اصرارى فوق‌العاده دارند و اين مطلب را از لوازم و آثار اجتهاد و حيات خاصه نايب امام ميشمارند و هريك از مجتهدين كه باجراى حدود موفق شود در مركز خودش حتما شخص اول و مطاع كل و مرجع عامه خواهد بود و مردم هم عموما چنين ملائى را پرستش خواهند كرد ، مثلا مرحوم حاجى سيد محمد باقر شفتى رشتى كه در اواخر عهد سلطنت فتحعلى شاه در اصفهان مرجع عامه اهالى ايران بود ، فقط جهت اشتهارش در ايران و افتخارش بر ديگران اين بوده كه در قتل نفوس كه شرعا محكوم بقتل بوده‌اند فوق العاده اهتمام ميفرموده ، چنان كه هنوز قبرستانى كه در نزديكى خانه او واقع است و محل دفن اجساد مقتولين ايشان است ، در اصفهان موجود و موسوم به قبله دعا است و از قرار ثبت صحيحى كه در خانواده او باقى است قريب هشتاد\r\n\r\n","description":"","footnote":"","page_name":" 193 ","page_number":233},
  {"content":"\r\n\r\nنفر بدست مبارك آقا از قيد زندگانى رسته‌اند و رياست و مطاعيت او به جائى رسيد كه خانه‌اش ملجاء و پناه امثال شاهزاده سيف الدوله و عبد اللّه خان امين الدوله شد و از پولهائيكه امين الدوله در محضر مبارك آقا سپرده بود مسجدى بسيار عالى در محله بيدآباد اصفهان بنا فرمودند كه هنوز هم معروف است به مسجد سيد و معروف است كه وقتى كه امين الدوله مطالبه پولهاى خود را كرد جواب شنيد كه صرف بناى مسجد شده است عرض كرد من اين وجوه را ذخيره ايام نكبت و بدبختى و خانه‌نشينى خود كرده بودم و امروز محتاج شده‌ام در جواب او فرمودند ايام بدبختى تو بعد از مرگ است و من آن پولها را ذخيره آخرت تو كرده‌ام و قصه خرقه مرواريددوزى گرانبهاى سيف الدوله كه در محضر مبارك امانت سپرده بود و امثال آن حكايات كه در اصفهان مشهور است مربوط بكتاب ما نيست .\r\nمرحوم حاجى محمد ابراهيم مجتهد كلباسى كه معاصر مرحوم سيد و از فحول علماى شيعه بود با آن همه مقامات علم و زهد به همين ملاحظه زير دست سيد واقع شده بود چرا كه حاجى فتوايش بر اين بود كه در غيبت امام عليه السّلام اجراى حدود حرام است و قائل بولايت عامه و نيابت مطلقه مجتهدين از امام نبود و جمهورى از فقهاء عظام به همين عقيده بوده‌اند و فقط براى مجتهدين اقدام در تقريرات را جايز شمرده‌اند ولى فرزند مرحوم حاجى آقا محمد مهدى كه داماد مرحوم سيد بوده است برحسب مصلحت وقت از مسلك پدر اعراض نموده مسلك پدرزن را را پذيرفته و در اجراى حدود اصرارى داشت .\r\nيكوقتى شخصى را كه شرب خمر كرده بود نزد او آوردند و او حكم باجراى حد شرب فرمود و هشتاد تازيانه بر شخص شارب زدند بعد آقا محمد ربيع نوكر محرم خود را فرستاد كه برود در ميان محلات شهر و آنچه مردم نسبت به اين كار آقا در ميان خودشان مذاكره ميكنند استماع نموده خبر بياورد و مقصود آقا\r\n\r\n","description":"","footnote":"","page_name":" 194 ","page_number":234},
  {"content":"\r\n\r\nاين بود كه اگر مردم از اين عمل او تمجيد ميكنند او را پيروى كند و هر روز حد بزند و اگر بد ميگويند صرف‌نظر فرمايد . تا مردم از او راضى باشند فرستاده آقا برگشت و راست يا دروغ گفت عموم مردم مداحى و تمجيد مينمايند ، بلكه خداى را شكر و ستايش ميكنند كه حضرت حجت الاسلام بجاى مرحوم حجت الاسلام ( يعنى مرحوم حاجى سيد محمد باقر كه در اصفهان حجت الاسلام على الاطلاق او است ) نشسته‌اند و حد خدا را جارى فرموده‌اند ، آقاى بزرگوار از شنيدن اين كلام بوجد آمده در حضور تمام حاضرين فرمودند انشاء اللّه تعالى آدم هم خواهم كشت ، يعنى حد قتل هم جارى خواهم كرد ، تا به همان مقام حجت الاسلامى برسم و از غرايب اتفاقات آنكه مرحوم حاجى سيد اسد اللّه پسر بزرگ همان حاجى سيد محمد باقر با آنكه سالها در اصفهان بجاى پدر رياست داشت و مرجع عامه مسلمين بود ابدا حد نزد بلكه يك سيلى هم به روى كسى نزد حتى آنكه روزى از مسجد به خانه ميرفت جماعتى را ديد كه يك‌نفر را گرفته كشان‌كشان بحضور او ميآورند ، همين كه بحضور او رسيدند عرض كردند اين شخص شرب خمر نموده است و مستحق حد شرعى شده . آقاى معظم با نهايت تغير بمردم فرمودند او را رها كنيد مردم اطاعت كردند همين كه آن شخص رها شد با نهايت ملايمت از او سئوال كردند آيا تو خداى نكرده بدون عذر شرعى شراب خوردهء ، آن شخص كه از ترس تازيانه و اثر مشت و لگدهائى كه از مؤمنين خورده كاملا به هوش آمده بود مطلب را درك نموده بود جواب داد ، من هرگز شراب نخورده‌ام . آقاى بزرگوار فرمودند الحمد اللّه رب العالمين معلوم است شخص مسلمان چنين كارى نخواهد كرد ، بسيار خوب مرخص برو بمنزلت مقدسين دويدند بحضور آقا و عرض كردند به حق خدا قسم دروغ ميگويد و شراب خورده فرمودند اولا پيغمبر فرموده است ( كذب سمعك و بصرك و صدق اخاك المؤمن و ان . . . . الى آخر ) حاصل\r\n\r\n","description":"","footnote":"","page_name":" 195 ","page_number":235},
  {"content":"\r\n\r\nمعنى اين خبر آنكه پيغمبر صلّى اللّه عليه و آله و سلّم فرموده است چشم و گوش خودت را تكذيب كن و برادر مسلمان خود را تصديق كن يعنى اگر به چشم خود ديدى و به گوش شنيدى ولى آن شخص مسلمان منكر شد و گفت من چنين حرفى نزده‌ام و چنين كارى نكرده‌ام تكليف تو اين است كه او را تصديق كنى و چشم و گوش خود را تكذيب نمائى و با آنكه بالاتر از حس چيزى نيست و بزرگترين حواس انسان هم چشم و گوش است كه مىبيند و مىشنود باز نبايد به آنها اعتماد كرد بلكه بايد آنچه مسلمان ميگويد باور نمود ، اگرچه بر خلاف حس هم باشد ، مثلا اگر به چشم خودت ديدى كه مسلمانى شراب مىخورد و به گوش خودت شنيدى كه مسلمانى كفر ميگويد ولى در موقع استنطاق و تحقيق همين كه از او پرسيدى منكر شد و گفت من شراب نخورده‌ام و كفر نگفته‌ام تكليف تو اين است كه حرف او را تصديق كنى و اعتنائى به دو حواس خود نكنى ، يعنى چشم و گوش خود ننمائى و خيال كنى كه احتمال دارد چشم من خطا در ديدن و گوش من اشتباه در شنيدن بكند اما هرگز ممكن نيست مسلمان دروغ بگويد ، اينكه نسبت به غير آن ، در ذيل همين خبر ميفرمايد اگر پنجاه نفر در نزد تو شهادت دادند و قسم هم خوردند كه فلانى فلان كار را كرده است و او منكر شد و گفت نكرده‌ام ، تو بايد تمام آن پنجاه قسم را رد كنى و اعتنا به آنها ننمائى و حرف خود مدعى عليه را تصديق كنى و مخفى نماند كه اين قاعده نسبت بحدود اللّه است نه در باره حق الناس و الا در مورد حقوق شهادت دو نفر عادل كفايت مىكند كه بر خلاف آنچه مدعى عليه ميگويد حكم و رفتار شود و از اين خبر پايه ملاحظه خدا و رسول درباره اعمال شخصه مردم به خوبى معلوم مىشود ، كه تا آخرين درجه اهتمام داشته‌اند كه اعمال شخصيه محفوظ و مخفى بماند و احدى نتواند بر احدى اعتراض كند ، كه چرا فلان عمل غير مشروع بجا آوردى مگر آنكه آن اعمال مضر بحقوق ديگرى باشد\r\n\r\n","description":"","footnote":"","page_name":" 196 ","page_number":236},
  {"content":"\r\n\r\nمثلا اگر بنده ده تومان از كسى قرض كنم و منكر شوم به مجرد آنكه دو نفر عادل شهادت دادند ثابت مىشود و حاكم شرع ميتواند بلكه ناچار است كه آن ده تومان را از من گرفته به صاحب طلب بپردازد و اگر هم من شخصه در نزد او اقرار كنم باز حكم باشتغال ذمه خواهد بود و هكذا اگر به چشم خودش ديده باشد كه زيد ده تومان به من داده است و ميتواند هم شهادت دو نفر و هم با حس بصر ديده و شنيده حكم باشتغال ذمه من نسبت بزيد فرموده و ده تومان را جبرا از من گرفته بزيد برساند اما نسبت بحقوق اللّه از قبيل شرب خمر و امثال او اگر به چشم خودش هم به بيند و جماعتى هم شهادت دهند تكليف حاكم شرع اين است كه عمل را حمل بر صحت كند و متمسك باصاله الصحه مىشود مثلا اول بگويد كه اين مشروب آب است نه شراب و اگر واقعا هم بر او معلوم شد كه حتما اين مشروب شراب است اينطور خيال نكند كه شايد آشامنده به خيال آب باشد ، يا شايد مريض باشد و برحسب تجويز طبيب براى حفظ جان خود مجبور بشرب آن شده و امثال اين احتمالات كه تا هفتاد محل شرعى را بايد تفحص نمايد و باز حق ندارد سئوال كند و اين مسئله هم محل اختلاف است كه آيا مجتهد در حقوق اللّه مىتواند بعلم خود رفتار كند ، يا آنكه مثل حقوق الناس حتما بايد برحسب ميزان معمول شريعت طاهره باشد . ( انما اقضى بينكم بالنيات و الايمان ) و حق همين است كه از مضمون اين حديث معلوم مىشود مگر آنكه واقعا ميل بعضى مجتهدين باجراى حدود و اهراق دما و ايذاء مسلمين و هتك احترام مؤمنين باشد و الا بچه مستند شرعى و بكدام دليل شبانه جماعتى از طلاب يا اجزاى آقايان علماى اعلام با نردبان از روى بام بخانه‌هاى مردم ميروند و از حال خلوت آنها تفتيش به عمل ميآورند و غفلتا بخانه‌هاى مردم از راه غير متعارف از بامها داخل ميشوند و آنها را گرفتار نموده بحضور حاكم شرع مىبرند و حد ميزنند و امثال اين حركات\r\n\r\n","description":"","footnote":"","page_name":" 197 ","page_number":237},
  {"content":"\r\n\r\nكه در اغلب ولايات ايران بخصوص شهر اصفهان رواج كاملى دارد .\r\nمجملا حضرت آقا به آن شخص فرمودند برو مقدسين دويدند و بآقا اصرار كردند كه مقرر فرمائيد دهان اين شخص را بو كنند تا به خوبى مكشوف شود كه اين شخص شراب خورده است ، حضرت آقا در جواب فرمودند چگونه من حكم بيقين و تحقيق كنم و حال آنكه در شريعت اسلام اين هردو ممنوع است و بر احدى جايز نيست كه در اعمال مسلمانى تفتيش و تجسس نمايد ، يكى از ميان آنها كه معروف بزهد و تقوى و تقدس و تدين بود پيش‌آمد و عرض كرد من قسم ميخورم كه اين شخص شرب خمر كرده است و فورا به صيغه و اللّه قسم ياد كرد ، آقاى بزرگوار فرمودند اولا شهادت تو مجروح است چرا كه بدون اينكه كسى از تو مطالبه شهادت كند ، اداى شهادت كردى ، ثانيا قسم خوردن تو خلاف شرع است چرا كه قسم بر منكر است نه بر مدعى يا شاهد چنان كه قاعده مسلم فقه است ، بارى شخص متهم را در نهايت آسايش به منزل خودش فرستادند ولى ما بين اعمال صحيحه شرعيه اين حجت الاسلام كه واقعا پاى بست احكام خدا بوده تا اعمال پدر مرحومش مسافت بين كره زمين با كره مريخ تفاوت است و انسان مبهوت مىماند كه كدام يك را درست بداند .\r\n\r\nرقابت دو برادر\r\nحالت مرحوم حاجى سيد اسد اللّه رضوان اللّه عليه را نوشتيم كه چه قسم بوده ولى برادرزاده‌هاى او كه الآن در اصفهان صاحب محراب و مسند هستند ، بر خلاف سليقه او رفتار ميكنند و متصل در مقام اجراء حدود هستند و مخصوصا در ايام توقف بنده در اصفهان هر دو برادر آقا حسن و آقا محمد با يكديگر در اين كار رقابت بخرج ميدادند و شخصى از محله بيدآباد معروف بحسين ترياكى مورد رقابت آنها واقع شده بود چه ابتدائا آقا حسن او را كشف نموده بود كه هروقت\r\n\r\n","description":"","footnote":"","page_name":" 198 ","page_number":238},
  {"content":"\r\n\r\nسركار آقا مايل ميشد كه براى تحصيل اعتبار اجراى حدى بنمايد ، محرمانه پنج تومان بحسين ترياكى ميدادند و مشار اليه دو سه گيلاسى عرق مىخورد و اطراف خانه آقا ميگشت و بدمستى ميكرد ، اجزاى آقا او را گرفتار نموده بحضور مى بردند و على الرسم شب او را حبس ميكردند و فردا صبح در تمام محله خبر ميدادند كه امروز در محضر آقا اجراى حد شرعى مىشود مردم ولگرد بيكار هم اجتماع مينمودند و سركار آقا در صدر مجلس مينشست و اول قدرى نصيحت بشارب ميفرمودند ، بعد اجزاء او را برهنه نموده هشتاد تازيانه به او ميزدند آنوقت شخص آقا قدرى از ترس عذاب آخرت گريه ميكردند و آيات غضب و عذاب قرائت ميفرمودند حاضرين هم رقت مينمودند بعد محدود عليه را توبه ميدادند و مردم هم با او همراهى كرده برحسب تلقين آقازاده صيغه توبه با نهايت غلظت قرائت ميشد آنوقت مردم متفرق ميشدند و حسين ترياكى هم بمنزلش ميرفت برادر كوچكتر بر برادر بزرگتر حسد ميبرد كه چرا او نميتواند چنين حوزهء تشكيل دهد ، لهذا در مقام برآمد و حسين ترياكى را احضار نمود و خواست در همان مبلغ قرار عمل را با او بدهد ، اما حسين ترياكى به خوبى ميدانست كه ثروت آقازاده كوچكتر بواسطه عيالش زيادتر از آقازاده بزرگتر است بعلاوه ميل او هم به حد زدن بيشتر است لهذا در كمال سختى ايستادگى كرده تا آنكه مبلغ را بده تومان رسانيد و بدون آنكه برادر بزرگتر مستحضر شود قرار ختم عمل را بشب جمعه دادند كه بالنسبه بساير شبها جمعيت مردم در مسجد بيشتر است و صبح جمعه هم آدم بىكار براى تماشا زيادتر از ساير ايام هفته پيدا مىشود و حسين مزبور على الرسم شراب وافرى خورد و عربدهء هم كشيد و گرفتار گرديد آقا حسن معمولا شبهاى جمعه را مثل ساير علما و زهاد اصفهان به تخته فولاد ميرفت كه شب را بيتوته كند و دعاى كميل بخواند لهذا از اين واقعه مستحضر نشد صبح كه به شهر\r\n\r\n","description":"","footnote":"","page_name":" 199 ","page_number":239},
  {"content":"\r\n\r\nآمده به طرف خانه ميرفت ازدحام غريبى در كوچه و معبر ديد از سبب واقعه پرسيد جواب شنيد كه يك نفر شرب خمر كرده و گرفتار شده مشار اليه با نهايت عجله خود را رسانيد كه به عادت معهوده حد شرعى را با آداب مرقومه جارى سازد همين كه وارد ديوانخانه شد صداى تازيانه را شنيد اول فوق العاده مضطرب شد بلكه بر جاى خود خشگيد ولى بعد از لحظهء صداى ناله حسين را شنيد و دانست كه برادر كوچك راه كار را پيدا كرده ديگر طاقت نياورده و خود را باندرون رسانيده بر بدبختى خودش گريه ميكرد و بعدها هرچه خواست حسين را در پنج تومان راضى كند ممكن نشد و صريحا جواب داد از ده تومان يك پول كمتر باشد قبول نخواهم كرد اما از انصاف نگذريم در اين سنوات اخيره پسر همان حاجى سيد اسد اللّه از نجف اشرف باصفهان آمده و با آنكه اسمش مطابق است با اسم جدش مرحوم حاجى سيد محمد باقر آقا رشتى بعينه مثل مرحوم پدرش است خداوند توفيقش بدهد كه عالمى بىغرض است .\r\nمرحوم حاجى شيخ محمد باقر « 1 » در اوائل امرش خيلى اصرار داشت كه\r\n\r\n\r\n","description":"","footnote":"\r\n( 1 ) محمد باقر : حاج سيد محمد باقر شفتى معروف به حجت الاسلام كه به عنوان سيد شفتى سيد رشتى و سيد بيدآبادى شهرت يافته پسر سيد محمد تقى موسوى شفتى گيلانى است .\r\nدرسال 1180 قمرى در شفت گيلان متولد شده و بعد يكى از اعاظم ملاها و روحانيون شيعه اماميه از حيث علم - ثروت - قدرت و نفوذ كلمه گرديد .\r\nنامبرده پس از تحصيل مقدمات در سن بيست سالگى براى تكميل معلومات خود از شفت به عتبات عاليات ( بين النهرين ) مسافرت كرده و دورهء درس خارج جمعى از علماى طراز اول از قبيل سيد محمد مهدى بحر العلوم بروجردى و غيره را ديده و از اكثر بزرگان علماى عتبات از قبيل سيد مهدى بحر العلوم - سيد على صاحب شرح كبير و سيد محسن كاظمينى اجازهء اجتهاد گرفت . مدت اقامت وى در عراق ( نجف - كربلا و كاظمين ) روى هم رفته هشت سال طول كشيد در بازگشت به ايران در قم مجلس درس ميرزا ابو القاسم قمى ( 1130 - 1231 هجرى قمرى ) شفتى الاصل صاحب كتاب معروف قوانين -\r\n","page_name":" 200 ","page_number":240},
  {"content":"\r\n\r\nحد بزند و كمتر روزى بود كه حدى نزند ولى بواسطه يك واقعه فجيعه به كلى از اين خيال منصرف شد .\r\nتوضيح آنكه ميرزا حسن ورزنه يكى از حكماى الهيه داراى معلومات عقليه در مدرسه چهارباغ اصفهان ساكن بود و جماعتى از اهل ذوق و صفا از طبقه شعرا و حكما با او مراوده داشتند از جمله مرحوم ميرزا ابو الحسن جلوه در سلك دنباله پاورقى\r\n\r\n\r\n","description":"","footnote":"\r\nرا درك كرد و پس از شش ماه كه در درس ميرزاى قمى حاضر شد ميرزا اجازه اجتهاد مفصلى براى او نوشت .\r\nحجت الاسلام در سال 1217 در سن 37 سالگى از قم باصفهان آمد و در اين شهر رحل اقامت افكند و آنجا را مسكن دائمى خود تا آخر عمر قرار داد .\r\nدر اوائل ورود باصفهان مانند ايام اقامتش در عراق ( بين النهرين ) و قم فوق العاده در نهايت فقر و مسكنت زندگانى ميكرده لكن بعدا چند چيز سبب پيشرفت كار و شهرتش گرديد .\r\n1 - آلت موسيقى كه در دست شخصى بوده از او گرفته و در ملاء عام آن را خورد مىكند و علنا مشغول به نهى از منكر مىشود .\r\n2 - سيد محمد معروف به مجاهد در مدتى كه در اصفهان بوده و همچنين حاج محمد ابراهيم كرباسى در ترويج او در ميان مردم صميمانه خيلى كوشش نمودند و بعدها كارش به جائى رسيد كه خودش مرجع تقليد مسلم - اول متمول و متنفذ در ايران گرديد به همه كار اشتغال داشت و در ضمن رسيدگى بامورات شرعى و تأليف كتاب به جمع مال و زياد و تجارت و بذل و بخشش و اجراى حدود و ترويج احكام مشغول بود و به اين شكل بيش از چهل سال زندگى پر سر و صدائى را در آن شهر گذراند .\r\nبعد مال و منال او به جائى ميرسد كه به حساب در نمىآمده يكى از كارهاى سيد بيع شرط گرفتن املاك مردم بود و در عمل بيع شرط هم به محض اينكه موعد سر ميرسيد موارد بيع را به تصرف خود ميگرفت يا بوجه نقد مبدل ميساخت و اين كار كه چندين سال به طول انجاميد سيد را صاحب آلاف و الوف كرد مثلا مالياتى كه در حدود يكصد و اندى سال قبل از بابت املاك خود در سال پس از ملاحظات مأمورين دولت از او\r\n","page_name":" 201 ","page_number":241},
  {"content":"\r\n\r\nآنها منسلك بود بعضى از فضلاى فضول مدرسه كه هميشه صباى محبت در گردش است و نسيم فرح‌بخش آزادى بر تمام جان اين دانشمندان در وزش . خان را يا جهان را عادت ديرينه اين است كه با آزادگان دايم بكين است بارى دست نااهلى سنگ تفرقه در ميان جماعت اهل دل انداخت و صهباى روح‌فزاى آنان را چون دل بىكينه آنها درهم شكست غفلتا جماعتى از طلاب علوم دينيه بر سر آنها تاخته و غلغله وحشت و فرياد بيعت در ميان آنها انداختند ميرزاى حكيم فورا خود را از ايوان مشرف بباغ فتح‌آباد به زير انداخته و فرار نمود ديگران هم هريك از دايره جمع به جائى رفتند ولى توجه واردين فقط به خود ميرزاى حكيم بوده و اعتنائى به ديگران نكردند لهذا او را گرفتار نموده و به همان رسم متداول كه طلاب مست و مقصر شرعى را ميبردند و فراشهاى ديوان مقصر عرفى را عمامه از سرش برداشتند و جيب و بغلش را خالى كردند با سر و پاى برهنه چندين نفر به او آويخته هريك از يك گوشهء بدن يا لباس او را چسبيده به خانه حضرت حجت الاسلام بردند شيخ دنباله پاورقى\r\n\r\n\r\n","description":"","footnote":"\r\nسالى هفتاد هزار تومان بدولت ماليات مىداده و عدد آباديها و خانه‌ها و ميزان نقدينه او را هيچكس جز خود او نميدانسته و گفته شده است كه ثروت هيچيك از علماى اماميه تا آن زمان به قدر او نبوده و در باب تمول و ثروت او روايات مختلف و افسانه هاى عجيب و غريب بر سر زبان مردم هم عصر او جارى بوده است .\r\nاز جمله دارائى مرحوم سيد كتابخانه معتبر او را نام مىبرند به همان اندازه كه او به جمع مال علاقمند بود به تحصيل كتب نفيس و زياد نيز زياد عشق و علاقه مى ورزيد و در خريد و جمع كتب از هيچگونه خرجى خوددارى نداشت و كتابخانه او در آن عصر در داشتن نسخه‌هاى عزيز و قيمتى بىنظير بشمار ميرفت و خود او مدعى بود كه هيچ كتابى نيست كه او از آن نسخه‌اى نداشته باشد و در آن عصر بيش از پنجاه هزار تومان ارزش داشته و پس از وفات او حاج سيد اسد اللّه يكى از فرزندانش فقط به تملك كتابخانه پدر قناعت ورزيد و ساير ماترك را براى ورثه ديگر گذاشت .\r\n","page_name":" 202 ","page_number":242},
  {"content":"\r\n\r\nمرحوم اگرچه از وضع آوردن حكيم دانشمند فوق العاده متأثر شد ولى چارهء نداشت و رسما بر مسند قضاوت نشسته مدعى كه يك نفر از اهل مدرسه بود پيش‌آمد و فتواى خود را تقرير كرد كه اين شخص با جماعتى ديگر مشغول شرب خمر بودند و ما آنها را در حين اشتغال با عمل نامشروع گرفتار كرديم و بر طبق دعواى خود شهودى اقامه نمود و جماعتى از طلاب شهادت دادند و هرچند مدعى عليه ، حق جرح شهود يا القاء بشبهه و ادعاى مرض و ضرورت شرعيه ديگر بود ؛ اما عظم نفس حكيم امتناع از اقامه برهان و جواب بهتان نمود و بالمره ساكت ايستاد و كلمهء نگفت شيخ مرحوم مكرور از او پرسيد كه آيا آنچه اين اشخاص ميگويند صحيح است يا آنكه ناصحيح ؟ و ميتوانى در جواب آنها برائت ذمه خود را ثابت نمائى ، باز هم حكيم بالمره سكوت كرد رضا به قضا داده و بالكل تسلم شد و دنباله پاورقى\r\n\r\n\r\n","description":"","footnote":"\r\nحاج سيد اسد اللّه ( متوفى 1290 ق ) فرزند اكبر - ارشد - اتقى - اعلم و اكمل حاج سيد محمد باقر بوده است .\r\nسيد شفتى اقامه حدود را در غيبت امام واجب ميدانسته و ميگفته است كه حكم من در اين قبيل مسائل بعينه حكم حضرت صاحب الزمان است عدد كسانى كه سيد ايشان را در دوره سلطه خود در اصفهان بتازيانه حد زده از حساب بيرون است و شماره كسانى را كه او بدست خويش به عنوان اقامه حدود كشته تا يكصد و بيست نفر نوشته‌اند و سه تن از علماى مشهور را تكفير نمود .\r\nوفات سيد در سال 1260 هجرى قمرى بسن 80 سالگى در اصفهان اتفاق افتاد و در مسجدى كه بهزينه شخصى خود ساخته بود دفن گرديد ، در ذيل كتاب تذكرهء القبور گزى صفحه 150 در اين باب چنين ذكر شد . « بطوريكه معروف است مرحوم سيد مسجد را از پولهاى امين الدوله ساخته است » خصوصيات اخلاقى اين مرد فوق العاده متناقض و عجيب و غريب بوده و كمتر كسى است كه اين جور داراى صفات متناقضه بوده باشد از آن جمله مال‌دوست و حريص و جاهد در جمع مال و 120 نفر را بدست\r\n","page_name":" 203 ","page_number":243},
  {"content":"\r\n\r\nمنتظر حكم تقدير بود ، تا آنكه سكوت او را موجب رضا و كاشف از اعتراف او دانستند و حكم شد مشار اليه را حد بزنند . در اين موقع حكيم آغاز سخن نموده و مختصرا شيخ مرحوم خطاب كرد حالا كه ناچار ميخواهيد به من حد بزنيد پس خوب است جناب حاجى ملا محمد حكم كنند تا اقلا حد شرعى خورده باشم ( حاجى ملا محمد يكى از فضلاى اصفهان بود كه در جزو اعضاى مجلس شيخ محسوب و مردى صاحب سواد بوده است ( و اين كنايه بدتر از هزار فحش بود كه بمرحوم شيخ گفت : )\r\n\r\nحد زدن حكيم\r\nبارى حكيم را برهنه كردند و بتازيانه بستند و بعضى از مقدسين بشمردن مشغول شدند ، حكيم هم بدون اينكه كلمهء تكلم يا تظلم نمايد متحمل گرديد تا آنكه عدد تازيانه بانتها رسيد ، حكيم را رها كردند ولى مشار اليه اظهار كرد كه عوض هشتاد تازيانه هشتاد و يك تازيانه به من زده‌اند ، مقدسين هم كه مشغول شماره بودند بالاجماع تصديق نمودند شيخ مرحوم فوق العاده خجل شده بحكيم اظهار كرد اينك من حاضرم و شانه خود را برهنه مينمايم و تازيانه را بدست شما مىدهم كه يك تازيانه زيادتر تقاص كنيد ، حكيم در جواب شيخ با نهايت طمأنينه و وقار اظهار كرد :\r\nدنباله پاورقى\r\n\r\n\r\n","description":"","footnote":"\r\nخود گردن زده است .\r\nمىگويند معمولش بر اين بوده كه اشخاص را گردن ميزده و خود برگشته بر سر آنان نماز مىگذارده و گاهى هم در حين نماز غش مىكرده است ؟ علاقمند به جمع آورى كتاب مخصوصا نسخ عزيز و نادر و بىنظير جاه‌طلب - داشتن شهرت مقام و دستگاه مفصل - طالب جاه و جلال - داراى جبروت و خودنمائى با استغناى طبع نيز بوده است .\r\nاز كتاب « شرح حال رجال ايران » تأليف بامداد\r\n","page_name":" 204 ","page_number":244},
  {"content":"\r\n\r\n« بلى حاضرم كه يك تازيانه بشما بزنم اما به همان وضعى كه خورده‌ام يعنى شما را ببرم در محافل مردم و از آنجا با سر بىعمامه با نهايت افتضاح و همان قسم كه مرا آورده‌اند تا اينجا آنوقت يك تازيانه بشما بزنم .\r\nشيخ جواب فرمود ! آن اعمال جزو حديث شرعى نيست .\r\nحكيم جواب داد : پس چرا بسر من آرودند ؟\r\nشيخ جواب داد : منكه نگفته بودم اين قسم با شما سلوك كنند .\r\nحكيم گفت اگر شما نگفته بوديد و راضى باعمال شنيعه آنها نبوديد ، پس چرا از آنها مؤاخذه نفرموديد و حال آنكه آنها مرتكب چندين خلاف شرع شدند و خودشان هم در حضور شما اعتراف كردند ، كه غفلتا بدون اذن من كه صاحب منزل بوده‌ام به منزل من هجوم آورده‌اند و در اطاق موقوفه را شكسته و ما را به اين فضاحت تا اينجا آورده‌اند اگر من شراب خورده باشم فقط يك گناه كرده‌ام اما اين آقايان زياده از هشت معصيت كبيره را مرتكب شده‌اند و بكدام دليل شرعى شما يك گناه مرا مجازات داديد اما از هشت معصيت آنها كه هريك موجب تعذير شرعى است اغماض فرموديد ؟ پس معلوم شود خود شما آنها را مأمور كرده‌ايد كه به منزل من بيايند و آبروى مرا بباد فنا بدهند و حال آنكه خودت ميدانستى كه من مردى مسلمان و صاحب مقامات علميه و داراى علوم نقليه و عقليه هستم و البته ميدانستى كه اعمال چون من عالمى را نبايد به ظاهر حمل كرد ، صاحب شريعت كه هفتاد محل شرعى براى اعمال عوام مقرر فرموده است نسبت باعمال دانشمندان مملكت اقلا نصف آنها را ملاحظه و مراعات فرموده است و اينكه بدوا جواب تو را نگفتم براى آن بود كه شدت ميل تو را باجراى حد ميدانستم و خبر دارم كه با طلاب قرارداد كرده‌اى كه هر شارب الخمرى را كه بحضور تو در حالت مستى بياورند مبلغى به آنها انعام بدهى تا آنكه رياست ظاهرى\r\n\r\n","description":"","footnote":"","page_name":" 205 ","page_number":245},
  {"content":"\r\n\r\nتو از اجراء صدور شرعيه و ايذاء مردم تكميل شود بنابراين در آنوقت من هرچه ميگفتم به گوش تو فرو نميرفت و چنان شيفته و فريفته حد زدن شده بودى كه فراموش كرده بودى كه به مثل من مردى حكيم و عالم تكليف نشستن بكنى يا آنكه عبا و عمامه مرا از اين لشگر شيطان گرفته به من بدهى ، كه با سر و پاى برهنه در حضور تو ايستاده نباشم و حال آنكه خودت اعتراف كردى كه سلب عمامه و ردا جهت حد شرعى نيست پس تو كه خود را قاضى عدل و مقتداى مردم ميخوانى در ظرف دو ساعت مرتكب چندين گناه بزرگ شده كه عما قريب در محضر عدل الهى تمام آنها را بر تو الزام و اثبات خواهم كرد »\r\nمجملا حكيم معظم چنان نطقى كرد كه تمام حاضرين حتى خود مرحوم شيخ را بگريه انداخت و بعد از آنكه حالت مردم را اينطور ديد اظهار داشت ( حالت مردم ايران نوعا اين است كه از اذيت كردن به ديگران و تماشاى آنچه صدمه از ظالمين بمظلومين ميرسد ابتدائا اظهار كمال بشاشت مينمايند و اين مردم از حيوانات كمتر و وحشىتر هستند چرا كه از ملاحظه مصائب وارده بر ابناء صنفى خود تفريح ميكنند و لذت مىبرند ولى بعد از اتمام عمل اظهار تأسف ميكنند و متأثر و متألم ميشوند بنابراين قانون طبيعى عمومى كه در مردم وحشى جاهل ايران هست همانقدر كه اول مايل بتماشاى استخفاف حكيم و اجراء حد بريدن ضعيف او بودند و با نهايت ميل تماشا بلكه تفريح از تازيانه خوردن او مينمودند همان اندازه هم بعد از ديدن جريان خون از پشت و پهلوى حكيم متأثر و گريان شدند و در موقعى كه حكيم نطق ميكرد و مطابق قوانين شرعيه بر شيخ حداد اعتراض مينمود ، تمام حاضرين تحسين بفلك ميرسانيدند و بر شيخ نفرين ميكردند و او را گناهكار ميشمردند شيخ مرحوم خواست اين فتنه را بخواباند لهذا اعتراف بخطاى خود نموده و برخاست و عبا و عمامه خود را تقديم حكيم نمود اما\r\n\r\n","description":"","footnote":"","page_name":" 206 ","page_number":246},
  {"content":"\r\n\r\nحكيم ابدا اعتنا نكرده نپذيرفت و با كمال وقر و متانت از اطاق بيرون رفت و هرقدر مردم خواستند عبا و عمامه به او تقديم كنند قبول نكرد و گفت :\r\nاگر شريعت اسلام در ميان شماها رواجى داشت عبا و عمامه خود مرا از اول نمىبرديد حالا كه برده‌ايد من با همين حالت به منزل خودم ميروم در حالتى كه يقين دارم طلاب علوم دينيه كه تمام معتمدين شيخ هستند تمام اسباب و اثاثيه اطاق مرا غارت كرده‌اند و ابدا كسى از آنها مؤاخذه نخواهد نمود كه چرا برده‌ايد و منهم توقعى از اين علماى اعلام ندارم چرا كه ميدانم آنچه آنها ميگويند فقط براى تحصيل اشتهار و تكميل اعتبار است نه براى ترويج احكام دين حضرت خاتم النبيين صلّى اللّه عليه و آله و سلّم »\r\nمجملا شيخ مرحوم كه حقيقتا ملائى متدين و مردى صاحب شرم و حيا بود از اين واقعه بقدرى متأثر شد كه صريحا بطلاب و اجزاى خودش اخطار بلكه حكم كرد كه ديگر مست نگيرند و شارب الخمر نياورند و متعرض احدى نشوند ، كه او براى اجراى حد شرعى حاضر نخواهد شد ، بعلاوه « ميرزا حسن ورزنه » هم قصيدهء در هجو مرحوم شيخ انشاء كرده و اعتبارات آن مرحوم را متزلزل نموده و اگرچه ما تمام آن قصيده را از حفظ داريم ولى نظر باحترام شيخ مرحوم كه حقيقتا فقيهى عديم النظير بود از درج آن اشعار اغماض مينمائيم\r\nبلى بعد از آن فقره كه نوشتيم فقط حدى كه مرحوم شيخ جارى كرد حكم قتل دو نفر سيد موسوم بميرزا حسن و ميرزا حسين بود كه بعنوان بابى بودن حكم بوجوب قتل آنها فرمود و خلاصه آن قضيه از اين قرار است :\r\n\r\nقتل ميرزا حسن و ميرزا حسين\r\nدر زمان امام جمعگى مرحوم آقا سيد محمد حسين برادر مرحوم آقا ميرزا سيد محمد امام جمعه معروف اصفهان كه يكى از مردمان بزرگ بوده اين دو\r\n\r\n","description":"","footnote":"","page_name":" 207 ","page_number":247},
  {"content":"\r\n\r\nنفر به همين اسامى كه نوشتيم پيش‌كار و طرف حساب و مرجع امور او بودند و چون در آن تاريخ خود نگارنده در اصفهان نبوده نميتوانم حقيقت مطلب را استكشاف نمود بنگارم و آنچه ميان مردم ميگويند اين است كه مشاراليها مبالغ كلانى از امام طلب‌كار شده بودند و سختى در مطالبه ميكرده‌اند ، آقاى امام هم نمى خواسته آن مبلغ را بدهد ، لهذا در مقام اضمحلال آنها برآمده و جمعى را برانگيخته كه در حضور شيخ مرحوم مدعى بابى بودن آنها شوند و شهادت بدهند بعضى ديگر ميگويند ميرزا سليمان نايب الصدر برادرزاده آقاى امام در مقام عناد با آنها بوده بعضى نسبت اين اسباب‌چينى را به خود حضرت و الا ظل السلطان ميدهند ، كه چون با آنها وصلت داشته طمع باموال آنها نموده بعضى هم ميگويند حقيقتا آن دو نفر بابى بوده‌اند و احتمال دارد تمام اين اسباب مدخليت داشته ، بهرحال شهود كثيره زياد از هشتاد نفر بر كفران دو نفر شهادت دادند و مطلب را باعلى درجه ثبوت رسانيدند و حكم قتل آنها را از محضر مرحوم شيخ صادر شد و آن هردو را كشتند ، يعنى حكومت اصفهان حكم شرعى را اجرا نمود و اين آخرين حدى بود كه به حكم شيخ مرحوم جارى شد و از قرائن ميفهمم كه شيخ چندان مايل به اين كار نبوده و خيلى هم طفره زده و مدتى هم مماطله كرد حتى آنكه بعد از ثبوت شرعى هم چندى در دادن حكم مسامحه ميفرمود ، اما فرزند اكبر او آقاى نجفى از همان روزيكه مرجع امور شرعيه شد كمال ميل باجراى حدود داشت و گذشته از حد شرب خمر كه هفته‌اى يكى دو تا كه طلاب موظف پيدا ميكردند و آقا اجرا مينمودند ميل مفرطى هم باجراء حكم قتل داشتند و چون در اين عصر اجراى اين حكم بيشتر نسبت بطايفه بابيه قابل وقوع است . لهذا سعى آقا و اتباع آقا در پيدا كردن بابى زيادتر از ساير عناوين است و مكرر اشخاص محكوم القتل بدست آقا گرفتار شده‌اند و بجزاى خود رسيده‌اند و كسى\r\n\r\n","description":"","footnote":"","page_name":" 208 ","page_number":248},
  {"content":"\r\n\r\nدر اين كار مزاحم خيال آقاى معظم نبوده و نشده مگر در ايام صدارت مرحوم امين الدوله كه كليه اختيارات علما محدود شد و دست و پاى آقاى نجفى هم قهرا بسته گرديد .\r\n\r\nقتل بابيه\r\nاما بعد از انتشار خبر عزل و انفصال مرحوم امين الدوله كه روزى بنده را احضار فرمودند همين كه شرفياب شدم معلوم شد دو سه نفر ديگر هم از رؤساى طلاب را خواسته‌اند و همه حاضر شده‌اند حضرت آقا با ما چند نفر سر جنبانان كه مدتى خانه‌نشين شده بوديم خلوت كردند و اينطور اظهار فرمودند كه :\r\n« خود شما ميدانيد در دوره صدارت اين خبيث چقدر بر علماء اسلام توهين وارد شده و عظم آنها از انظار عوام كم شده حالا كه باطن شريعت شر او را از سر اهل اسلام كم فرموده لازم است بعضى اقدامات بكنيم كه دو مرتبه عوام متوجه بما شوند و خواص بترسند »\r\nما همه گفتيم هرقسم رأى مبارك حضرت حجت الاسلام قرار بگيرد ماها مطيع هستيم ، آقا فرمودند بلى بايد چند نفر را مست پيدا كرد و حد زد و يكى دو نفر را هم كشت بنده با نهايت وحشت و حيرت عرض كردم آدم بكشيم ؟ ! ! فرمودند خير ، بابى پيدا ميكنيم و آنها را ميكشيم و براى انجام اين مقصود مقرر فرمودند كه ماها بطلاب ابواب جمعى خودمان حكم كنيم تا شبها در اطراف محلات اصفهان مخصوصا در چهار باغ كهنه كه معبر جلفا است و محل سكنى ارامنه و شراب فروشان است و اطراف محله جوباره كه متعلق است بيهوديها بيشتر مراقبت كنند تا هركس آنجاها ميرود و شراب مىخورد گرفتار نموده به منزل آقا بياورند و براى حق الزحمه گرفتن هريك نفر مست پنج تومان مقاطعه شد و براى انجام همين مقصود هرچه مدرسه خرابه در اطراف محلات بود به حكم آقا تعمير شد و در هريك\r\n\r\n","description":"","footnote":"","page_name":" 209 ","page_number":249},
  {"content":"\r\n\r\nاز آنها جماعتى از طلاب را سكنى دادند و اغلب براى طلاب شهريه مقرر فرمودند ، طلاب هم انصافا كوتاهى نميكردند ، و علاوه از گرفتن مست در كوچه و بازار از هرخانه كه صداى ساز و آواز بلند ميشد از بام خانه بآنجاها هجوم ميكردند و اگر بساطى براى عيش چيده شده بود مبدل بمجلس ماتم ميشد ، تا كار به جائى رسيد كه از هيچ‌خانه صداى دايره و ساز شنيده نميشد ، يك نفر مطرب در اصفهان باقى نماند و تمام آنها به طرف شيراز و طهران مهاجرت كردند حتى آنكه صداى تنبك كه در ورزش‌خانه‌ها براى تعليم ميزنند موقوف شد و كهنه‌سوارها راضى شدند كه بجاى تنبك پيت نفتى استعمال كنند و پذيرفته نشد دو سه مرتبه هم هيئت فضلا بخانه‌هاى يهود ريختند و هرچه خم و شيشه ديدند درهم شكستند و در تمام ميخانه‌ها را بستند ، بعد از آنكه ديگر هرچه تفحص كردند نه عربده مستى شنيدند نه صداىسازى حمله بر فواحش شهر بردند و هرجا خانه از آنها سراغ داشتند درش را گل گرفتند و صاحبش را حد زدند و يا از خانه بيرون كردند ، از اين كار هم فارغ شدند حمله بر بابيها بردند در شهر اصفهان و نجف‌آباد پنج فرسخى اصفهان كه مركز بابيه است هرجا بابى سراغ داشتند به زحمت انداختند ، مردم هم موقع را غنيمت دانسته هركس با هركس غرض داشت يا بدهى به كسى داشت فورا راپورت ميداد كه اين شخص بابى است .\r\n\r\nشيخ الرئيس در اصفهان\r\nدر همين ايام شاهزاده حاج شيخ الرئيس كه بجرم هواخواهى شاهزاده شعاع السلطنه از شيراز تبعيد شده و بطهران ميرفت وارد اصفهان شد ، پولتيك حضرت و الا اينطور اقتضا كرد كه بملاحظه خوش آمد مردم شيراز و طايفه قوامى از شيخ پذيرائى نشود ، بنابراين خود حضرت و الا هم بعنوان شكار از شهر خارج شدند و بآقايان هم سپردند كه ديدن از شيخ نكنند و چون شيخ از\r\n\r\n","description":"","footnote":"","page_name":" 210 ","page_number":250},
  {"content":"\r\n\r\nبين راه بشاهزاده مؤيد السلطنه رئيس تلگرافخانه اصفهان تلگراف كرده بود كه منزلى برايش تهيه كند او هم در مقابل تهيه منزل برآمد و حضرت و الا هم بمشار اليه قدغن كردند كه زودتر شيخ را از اصفهان حركت بدهد و نگذارد كه زياد بماند بارى شيخ وارد شد بر خلاف آنچه انتظار داشت وضع اصفهان را غير مطبوع يافت و دانست كه پولتيك حكومت او را در اين شهر سرگردان داشته است . لهذا مصمم شد كه خوددارى كند و بر سماجت و لجاجت بيافزايد و اگر هم خيال توقف از اول نداشت بعد از مشاهده اين اوضاع مصمم شد كه مدتى متوقف باشد و چون مطمئن بود كه منبر او جالب انظار و مصدر اشتهار خواهد شد ، لهذا فورا در همان خانه كه خانه داشت مقدمات روضه‌خوانى را فراهم نمود ، جماعتى هم او را معاونت كردند و چادر بزرگى برپا داشتند و شيخ بمنبر رفت و بعد از يكى دو مجلس بقدرى منبر او را مردم پسنديدند كه خاص و عام دور او اجتماع نمودند نمودند و تا حدى كه خانه او جا داشت مشحون بوجود مستمعين ميشد ، آقايان اصفهان مخصوصا آقاى نجفى بملاحظه حمايت پولتيك حكومت كه هميشه آن را مقدس ميدانسته و به همين جهت از شيخ ديدن نكرده بلكه مردم را هم نهى از مراوده با او فرموده بودند ، از اين معنى برآشفتند و خواستند خدمت خود را نسبت بولى نعمت حقيقى با كمال و اتمام برسانند ، لهذا زمزمه در شهر انداختند كه شيخ بابى است و هركس دور او برود از لشگر ابليس و هواخواهان طايفه ظالمه خواهد بود ، اين انتشار با آنكه خيلى هولناك بود نتوانست مقاومت با حسن بيان شيخ بنمايد و كسى را منصرف از رفتن به منزل او ننمود بلكه بمقتضى « الانسان حريص على منع » رغبت مردم را زيادتر نمود بعلاوه فايده ديگرى هم به حال شيخ بخشيد و بابيه اصفهان اين حرف را باور كرده دور شيخ را پروانه‌وار گرفتند و اين مطلب خاطر مبارك آقاى نجفى را متغير ساخت و رخنه‌هاى بسيار بزرگ در\r\n\r\n","description":"","footnote":"","page_name":" 211 ","page_number":251},
  {"content":"\r\n\r\nاساس مطاعيت مطلقه او نسبت باهالى اصفهان انداخت و دانست آنطوريكه خيال كرده بوده نيست و هنوز در مردم اصفهان رمقى باقىمانده كه از اوامر مقدسه آقا سركشى توانند كرد ، يك مرتبه مصمم شد كه مخالفين را بانواع عقوبت مجازات فرمايد تا عبرت ديگران شود ، بعلاوه همين كه شيخ از فرمايشات آقا در باره خود مستحضر شد عنان بيان را به طرف او بيانگيخت و بقدرى كنايتا و صراحتا از او مذمت كرد كه هركس شنيد قلبا از آقا متنفر شد و تمام اين مطالب را باشاخ و برگ بحضور آقا عرض مينمودند و بر تغير و تشدد او ميافزودند و چون نسبت به خود شيخ نميتوانست صدمه وارد آورد چرا كه در تحت سلطنت و مقهور قدرت او نبود . لهذا تمام انتقام را به اشخاص اختصاص داد كه از شيخ اعانت و در ماندن او معاونت نموده‌اند ، اين بود كه بعد از رفتن شيخ بطهران در مقام مجازات حاميان و مريدان او برآمد و كمر بر قتل آنها بسته و منتظر فرصت نشست گوئى آسمان هم با خيالات او على الرسم همراهى كرد و جوانى از بزرگان اين طايفه ميرزا عزيز اللّه خان پسر ميرزا ورقاى معروف كه بجرم بابىگرى در محبس كشته شده بود باصفهان آمد ، اين جوان علاوه از صباحت منظر داراى اخلاق فائقه و صاحب بشاشت بشره و مختصرا بقول عوام‌گيرنده يعنى صاحب قوه جاذبه بود كه هركس به طرف او ميرفت و چند كلمه با او حرف ميزد بالمره مجذوب نظر و بيان او ميشد رؤساى بابيه هم مقدم او را در كمال احترام پذيرفتند و هرشب و روز براى پذيرائى او مجلس ضيافت شادمانى در خانه يكى از آنان منعقد ميشد و تمام افراد بابيه شامل آن مجالس ميشدند بعلاوه از اجتماع خود آن طايفه بعضى از فضلاى اصفهان را هم گاهى دعوت ميكردند كه با آن ميهمان عزيز ايشان صحبت و مباحثه كنند و در هر مجلس عكاس مخصوص آن طايفه حاضر ميشد و عكس آن هيئت را در حالتى كه بعضى از فضلاى اصفهان را هم گاهى دعوت ميكردند كه\r\n\r\n","description":"","footnote":"","page_name":" 212 ","page_number":252},
  {"content":"\r\n\r\nبا آن ميهمان عزيز ايشان صحبت و مباحثه كنند و در هر مجلس عكاس مخصوص آن طايفه حاضر ميشد و عكس آن هيئت را در حالتى كه بعضى تصوير عباس افندى را در دست گرفته بعضى تابلو ( اللّه ابهى ) را در بغل گرفته‌اند برميداشت و بهريك از حاضرين يك قطعه تقديم ميكرد .\r\nمجملا اگرچه مدت توقف ميرزا عزيز اللّه خان در اصفهان زيادتر از يك هفته نشد ولى در آن مدت قليله كانه ايام عيد و جشن و سرور فرقه بهائيه بود و مبلغها مخارج ضيافت او كردند و منافقين كه در هر طايفه و هرمجمع حاضرند تمام وقايع را بعرض حضرت آيت اللّه برسانند و بسيار خوب موقعى بدست آقا آمد كه انتقام خود را از اين طايفه بگيرد ، چه حاضرين در مجالس ضيافت عزيز اللّه خان اغلب همان اشخاصى بودند كه نسبت به شيخ الرئيس اظهار ارادت كرده بودند و در اين موقع آقاى معظم خوب توانست تمام آنها را در يك مجلس با اسناد گرفتار نموده همه را مجازات كند ولى چند مطلب او را از اين اراده ممانعت كرد يكى آنكه وارد موقوم منشى و مترجم اول وزير بانك روس بوده و البته بستگى بروسها داشته و اگر در نبودن او متعرض آنها ميشد روسها حمايت مى كردند و تير آقا به سنگ ميآمد و از ميدان آنها شكست مىخورد ، دوم آنكه جماعتى از اجزاء حكومت در آن مجالس عضويت بلكه رياست داشتند كه نه آقا را بر آنها تسلطى بود و نه پولتيك آقا اقتضاى مزاحمت آنها را مينمود و با همه آنها كارهاى زياد داشت مثل ميرزا اسد اللّه خان وزير ماليه اصفهان كه اقلا سالى ده هزار تومان از او بآقا فايده ميرسيد ، مثلا فرع مالياتى هرگز نميداد و اصل ماليات را هم قبض ميخريد و هرچه جنس بدهى بديوان داشت تسعير ميكرد و هرچه جنس مستمرى ميخريد جنس معينى ميگرفت و امثال آنها را تمام ميرزا اسد اللّه خان مساعدت ميكرد و اگر گاهى خيال عدم مساعدت مينمود فقط بيك\r\n\r\n","description":"","footnote":"","page_name":" 213 ","page_number":253},
  {"content":"\r\n\r\nكلمه رام ميشد و آن كلمه اين است كه آقا ميزدند ( بعضى حرفها در باره شما شنيده‌ام انشاء الله دروغ است ) حساب ميرزا اسد اللّه خان ابله ضعيف النفس به همين يك كلمه پاك ميشد و فورا اسنادى كه منظور نظر آقا بود مهر ميكرد ديگرى ميرزا محمد خان لشگرنويس اصفهان كه از پهلوى او هم مبالغى در سال فايده ميبرد ، از جمله از دهات خودش سرباز نميداد و سرباز دهات آقا را بر دهات رعايا سرشكن و تحميل ميكردند و هروقت در ده آقا سربازى پيدا ميشد كه اسباب زحمت رعاياى آقا را فراهم ميكرد . فورا اخراج او را ميخواست و امثال آنها ، سوم آنكه حمله بر يك طايفه كه زيادتر از ششصد نفر هستند منافى پولتيك حكومت بود و اگرچه حكومت صرفا مطيع آقا بود اما باهم مواضعه داشتند كه هرگز اقدامى منافى امنيت شهر و مخل انتظام عمومى ننمايند ، تا مبادا براساس استقلال حكومت او لطمه وارد آيد اين بود كه حضرت آقا دست نگه داشت تا ميرزا عزيز اللّه خان بطهران برگشت و منتظر بهانه ديگر نشست ، از قضا بلافاصله ميرزا حسن معروف باديب العلماء از طهران بعزم اصفهان و شيراز حركت نموده وارد اصفهان شد اين شخص يكى از عمايد بابيه است و تقريبا سمت پيشوائى نسبت به آنها دارد ورود او باصفهان حضرات بابيه را بهيجان آورد و دور او را هم گرفتند و منزل او را در خانه حاجى ميرزا نصر الله ملك المتكلمين كه خودش در آن تاريخ در فارس شيراز بود مقرر داشتند و مقارن ايامى كه مشار اليه در اصفهان بود همه روزه راپورت‌نويسان آقا در مقام تحقيق از حال و افعال بابيه بودند و يك روز مطلع شدند كه يك نفر از آنها ميرزا على محمد نام چند جلد فرائد كه ازكتب معتبره بلكه اول كتاب استدلالى بهائيه است به شخص صحافى داده كه جلد نمايد اجزاء آقا فورا رفتند و كتابها را از صحاف كه او هم بابى بود گرفتند و در مقام كرفتار كردن ميرزا على محمد برآمدند و مشار اليه را در كوچه دروازه‌نو ديدند و تعاقبش كردند او هم فرارا خود را به خانه آقا محمد جواد صراف رسانيد و آقا\r\n\r\n","description":"","footnote":"","page_name":" 214 ","page_number":254},
  {"content":"\r\n\r\nمحمد جواد و رفيقش ميرزا على خان از او حمايت كردند و گماشتگان آقا را عقب نشانيدند و اين دو نفر كسانى هستند كه براى حاج شيخ الرئيس خانه معين كرده و لوازم مجلس روضه‌خوانى او را فراهم نموده بودند و زيادتر از ديگران طرف بغض و غرض آقا بودند .\r\n\r\nگرفتارى آقا محمد جواد\r\nبارى گماشتگان آقا رفتند و تفصيل را بعرض آقا رسانيدند و امر مبارك صادر شد كه جماعتى از طلاب به خانه آقا محمد جواد و ميرزا على خان رفته هردو را با ميرزا على محمد بياورند .\r\nاتفاقا وقتى به آنجا رسيدند كه ميرزا على خان مطمئن شده به منزل خودش رفته بود و هيئت مأمورين اول به خانه آقا محمد جواد داخل شده و مشار اليه را از پهلوى زن و بچه‌اش با سر و پاى برهنه كشيده به طرف مسجد شاه بردند مردم ولگرد بيكار اصفهان هم اطراف او را گرفته بناى هرزگى گذاشتند و اغلب آب دهان بسروصورت او ميانداختند و در جلو او تصنيف ميخواندند و بر او و بابيه لعنت ميكردند ، مختصرا با يك اسلوب بسيار نامرغوبى كه كمتر نظير آن ديده و شنيده شده مشار اليه را از وسط بازار بزرگ شهر عبور دادند اما ميرزا على خان همين كه اجتماع طلاب را ديد و مقصد آنها را فهميد فورا يك قبضه تفنگ پنج‌تير برداشته بالاى بام خانه رفت و فرياد كشيد هركس پيش بيايد خونش گردن خودش است و براى ترسانيدن آنها يكى دو تير هم به هوا خالى كرد حضرات فهميدند كه اين كافر بسيار قسى القلب است و احتمال دارد مسلمانان را بكشد لهذا از او و ميهمانش صرف‌نظر كرده به همان يك نفر اسير قناعت كردند و هرچه خيال داشتند بسر آن سه نفر بياورند بسر همان يك نفر آوردند و در ضمنى كه او را ميبردند خبر بحكومت رسيد فورا محرمانه آدم فرستادند نزد آقا\r\n\r\n","description":"","footnote":"","page_name":" 215 ","page_number":255},
  {"content":"\r\n\r\nكه مبادا فتوى بكشتن آقا محمد جواد بدهد كه اسباب فتنه خواهد شد ، لهذا وقتى كه آقا محمد جواد را بحضور رسانيدند فرمودند از قراريكه بر من ثابت شده اين شخص عادت بشرب خمر دارد بايد حد شارب جارى گردد فورا او را لخت كردند و على الرسم بدوش كشيدند و شروع بتازيانه زدن شد ، زننده تازيانه از قضا همان حاجى حيدر على بود كه روز قبل از آنها كتك خورده بود لهذا چنان تازيانه را بضرب و قوت تمام بر بدن او فرود مىآورد كه از جايش خون مثل فواره ميجوشيد و حقيقتا هشتاد تازيانه بر او زدند كه اگر بر بدن خر زده بودند از هم ميپاشيد و نميدانم بكدام جهت اين مضروب نمرد و هنوز هم زنده است ، بعد از انقضاى حد كه محدود عليه بيهوش افتاده بود نعش او را به پسرش واگذاشتند و احدى باور نميكرد كه اين شخص پوست كلفت از زير آن تازيانه‌ها جانى بيرون ببرد و او را بدوش حمال حمل كرده بمنزلش رسانيدند و همان شب تمام بابيه در منزل اديب اجتماع نمودند كه چارهء براى خود فكر كنند ، چه ميدانستند تمام آنها بتدريج گرفتار همين عقوبت خواهند شد و مذاكرات مجلس آنها را درست اطلاع ندارم همين قدر ميدانم اغلب آراء آنها بر اين قرار گرفت كه بيكى از قنسولخانه‌هاى روس يا انگليس پناه برده متحصن شوند تا بحمايت آنها از شر تازيانه آقا راحت شوند و فردا صبح بعضى را مأمور كردند كه به اين هردو قونسولخانه بروند و استمزاج كنند كه آيا به آنها پناه خواهند داد يا نه ؟\r\n\r\nپناه بابيه به سفارت\r\nاز جواب قنسول انگليس استحضار ندارم ولى از قونسولخانه روس جواب مساعد شنيدند و در آن تاريخ گنيازدابيزا قنسول روس اصفهان كه مردى موقر و مجرب بود موقتا به به طرز پورغ رفته بود و بجاى او موسيو باردنفسكى كه اينك مترجم اول سفارت در طهران است سمت نيابت داشت و منشى اول قونسولگرى\r\n\r\n","description":"","footnote":"","page_name":" 216 ","page_number":256},
  {"content":"\r\n\r\nميرزا اسد الله خان پسر مرحوم ميرزا مهدى خان نائينى منشى اول سفارت روس بود و اين جوان خيلى بلندپرواز و بىملاحظه و تندخو و مغرور بود و هميشه مايل بود كه مصدر كارهاى بزرگ باشد و مداخلى عمده و قابل و اشتهارى كامل حاصل نمايد و با ظل السلطان هم از ابتداء ورود آغاز مخالفت كرده و با دشمنان او يعنى بانوى عظمى و پسرهايش علنا مراوده ميكرد و به همين ملاحظه با آقاى نجفى هم نرد مخالفت ميباخت و همين كه بابيه بتوسط او اظهار مطلب كردند بدون فكر آنها را دعوت بقونسولخانه نموده نه تنها حفظ آنها را قبول كرد بلكه آزادى آنها را رسما بر عهده گرفت كه بتوسط قونسولخانه و ضمانت دولت روس از دولت ايران بگيرد بابيه هم باور كردند و اجماعا بقونسولخانه رفتند جماعتى هم از نجف‌آباد پنج فرسخى اصفهان به آنها ملحق شدند و علانيتا اظهار بابيگرى و صريحا مطالبه آزادى كردند ، روز اقدامات قونسولخانه را درست نميدانم ولى همين قدر چيزى كه حسا فهميدم اين بود كه بعد از ده دوازده روز توقف آنها در قونسولخانه و انعقاد مجالس متعدده در مجلس حكومت با حضور جناب امام جمعه و آقاى نجفى بالاخره اينطور مقرر شد كه جنابان امام جمعه و آقاى نجفى نوشته‌اى مشتمل بر امنيت طايفه بابيه از حيث جان و مال بنويسند و حكومت هم آن را امضاء نمايد و آن نوشته را بقونسولخانه بسپارند و قونسولخانه اصل آن را ضبط نموده سوادى بهريك از متحصنين بدهند و آنها از آنجا بيرون بيايند و آنچه حدس ميزنم گويا كارگذاران دولت روس كاملا در اين امر مداخله و تصرف را جايز ندانستند كه به اين اختصار ختم شد .\r\nمجملا در روز موعود طرف عصر بابيه با همراهى قزاق و غلام قونسولخانه از تحصن خارج شدند از آنطرف جماعتى از الواط و اراذل سده ( همايونشهر )\r\n\r\n","description":"","footnote":"","page_name":" 217 ","page_number":257},
  {"content":"\r\n\r\nاطراف قونسولخانه را گرفته مهياى حمله بر بابيه بودند و هر قدر از آنها كه عصر خارج شدند تقريبا بسلامت بخانه‌هاى خود رسيدند اما آنها كه بملاحظه اينكه شناخته نشوند اول شب خارج شدند هنوز يك كوچه راه نرفته بودند كه بدست جماعت مسلمانان گرفتار شدند غلام و قزاق روس هم فقط تا اول كوچه با آنها همراهى كرده آنها را رها ميكرد و آنشب نزديك بود فتنه بزرك دولتى پولتيكى حادث شود و دولت ايران را بمخاطره عظيمى بياندازد ولى خداوند حفظ فرمود و شرحش اين است كه چون استخلاص خبر بابيه بمسامع مردم رسيد ، به طرف قونسالخانه اجتماع كردند كه هرچه بابى در آنجا هست بكشند مسيو باردنفسكى در آنوقت براى تفرج بخارج شهر رفته بود ميرزا اسد اللّه خان هم در خانه خودش در نزديكى قونسولخانه بود وقتى باردنفسكى از تفرج برگشت مقارن غروب اجتماع مردم دور قونسولخانه را ديد و فريادهاى آنها را شنيد فورا به طرف دار الحكومه رفته مطلب را به حضرت و الا اظهار كرد و امنيت قنسولخانه را فورا مطالبه كرد حضرت و الا هم فرستادند آقاى نجفى را احضار كردند و به او حكم فرمودند كه الآن برو مردم را از دور قونسولخانه متفرق كن كه مبادا يك فتنه بزرگى احداث شود ، جناب آقاى نجفى فورا رفتند در قونسولخانه روى سكو ايستاده مردم را مخاطب فرمودند و شرحى در وخامت عاقبت اين حركات وحشيانه اظهار فرمودند بالاخره گفتند : « تكليف شرعى شما اين است كه الآن از اينجا متفرق شويد تا كفار بهانه بدست نياورند و بر مسلمانان حمله و غلبه نكنند » مردم هم على الظاهر متفرق شدند ولى دسته دسته در كوچه‌هاى اطراف قونسولخانه كمين كردند از آن طرف حضرت و الا فرزند خود شاهزاده بهرام ميرزا سردار را با چند نفر سوار براى محافظت مسيو باردنفسكى با او همراه كردند و مشار اليه را بقونسولخانه رسانيدند لدى الورود او هم بابيه باقىمانده را مرخص كرد كه بمنازل\r\n\r\n","description":"","footnote":"","page_name":" 218 ","page_number":258},
  {"content":"\r\n\r\nخود بروند و آن بيچاره‌هاى بدبخت اجل برگشته از قونسولخانه خارج شده هركدام به طرفى رفتند ، بعضى از آنها در ميان مردم افتاده با عابرين ديگر مخلوط شده جانى بدر بردند بعضى ديگر گرفتار اشرار شدند و هر دستهء يك نفر را گرفته با سلام و صلوات به طرف خانه مجتهد محله ميكشيدند و در عرض راه بقدرى به آنها اذيت كردند كه با نهايت سختى كشته شدند و درست معلوم نشد كه در آنشب چند نفر كشته شدند از پانزده نفر الى پنج نفر كشته شد و قدر يقين همان پنج شش نفر است كه باسم و رسم معروف بودند و شناخته شدند آقا محمد جواد و ميرزا على خان را كه مؤسس اين فتنه بودند حكومت بباغ چهل‌ستون برده يكى دو روز نگاهداشته مبلغى از آنها گرفته آنها را به طرف طهران روانه نمود سايرين هم ديگر نتوانستند در اصفهان بمانند هركدام در يك گوشه مخفى شده با لباسى مبدل و وضعهاى بسيار هولناك به اطراف فرار كردند و اين فتنه چند روزى به آرامى گذشت ولى شبها آدمهاى امام جمعه در خانه مردم ميرفتند و آنها را تهديد ميكردند كه شما را جزو بابيه بحضور آقا صورت داده‌اند و مأمور گرفتار كردن و بردن شما هستيم و آن بيچاره‌ها از ترس جان و حفظ مقام خود هرقدر ممكنشان ميشد نقد و قبض ميدادند تا از اتهام بابى بودن مستخلص شوند آقايان مجتهدين هر محله هم نسبت باشخاصى كه طرف شبهه بودند يا غرض با آنها داشتند همين قسم سلوك ميكردند رفته‌رفته اشرار هر محله هم دست از آستين درآورده شبها سر راه بر عابرين ميگرفتند و ميگفتند تو هم در قونسولخانه بوده و آقاى محله تو را احضار كرده و بالاخره به تقديم ساعت و وجه نقد و عبا و اسباب جيب امر ختم ميشد مردم هم موقع را غنيمت شمرده با هركس طرف غرض يا معامله بودند همين معاملات را ميكردند .\r\n\r\n","description":"","footnote":"","page_name":" 219 ","page_number":259},
  {"content":"\r\n\r\n\r\nبابىكشى حاجى ميرزا ابو القاسم زنجانى\r\nاز جمله حاجى ميرزا ابو القاسم زنجانى كه در كوچه خياطها منزل داشت و يكى از پيش‌نمازهاى اصفهان بود و نسبت به دو نفر همسايه خود حاجى حسين و حاجى هادى معروف به خياط كه از تجار معتبر اصفهان بودند مبالغى مقروض بود و اين هر دو نفر هم از سابق متهم به بابىگرى بودند به اين معنى كه آنها مراوده زيادى با حاجى ميرزا هادى دولت‌آبادى داشتند كه به همين تهمت از اصفهان اخراجش كرده بودند و من نميتوانم شهادت بدهم كه آيا آنها بابى بوده‌اند يا نبوده‌اند و واقع امر را خدا ميداند ولى ميدانم كه دنبال كردن حاجى ميرزا ابو القاسم از آنها براى درد دين نبوده بلكه بواسطه قرض بود كه به آنها داشت و ابتدائا فرستاد و قبض‌هاى خود را از آنها مطالبه كرد كه مجانا تقديم كنند آنها هم امتناع كردند و چون آنها بقونسولخانه نرفته بودند از خودشان مطمئن بودند كه كسى نميتواند مزاحم آنها شود ، به اين معنى كه اگر آنها واقعا بابى بودند از پيروان حاجى ميرزا هادى يعنى ازلى بوده‌اند و با آنها كه بقونسولخانه رفتند ، يعنى بهائيه ضديت داشتند بارى بعد از آنكه حاجى ميرزا ابو القاسم از آنها مأيوس شد و دانست كه آنها قبوض را رد نخواهند كرد شبانه فرستاد آنها را گرفتار كرده و اجزاء آقا از ميان زن و بچه با نهايت ذلت كشيدند و به خانه آقاى نجفى بردند و خود حاجى ميرزا ابو القاسم به خانه آقا نجفى رفته و جماعتى از طلاب مدرسه نيم آورد كه در همان محله است و بعضى از اهل محله را همراه خود برد و بآقا نجفى اظهار كرد كه اين هر دو نفر بابى هستند و خواهش كرد كه آنها را حبس و توقيف نمايند ، تا فردا شهود حاضر شده شهادت خود را ادا نمايند آقا نجفى نميدانم بچه ملاحظه از قبول اين تكليف امتناع نمود و صريحا گفت :\r\n\r\n","description":"","footnote":"","page_name":" 220 ","page_number":260},
  {"content":"\r\n\r\n« اگر اين دو نفر بابى نباشند توقيف آنها جايز نيست و اگر بابى هستند القاء آنها حرام است و چون هنوز شرعا ثابت نشده است تكليف شرعى اقتضا ندارد كه آنها را حبس كنم و بهتر اين است آنها را به منازل خودشان بفرستيم تا بعد از ثبوت ، آنچه تكليف شرعى باشد درباره آنها معمول ميداريم »\r\nو آنها را مرخص كرد ، سيد از ترس آنكه مبادا شكارش از دست برود فورا برخاسته باجزاء خودش حكم كرد تا آنها را گرفته در خانه خودش حبس كردند و على الطلوع جماعتى را براى اداى شهادت حاضر كردند و يكى از آن شهود برادر همان حاجى ميرزا ابو القاسم ، ميرزا على محمد نام كه دو سه سال بود از نجف برگشته و محل اعتناى احدى نشد و با نهايت فقر و پريشانى زندگانى ميكرد و اين سيد بقدرى نانجيب بود كه نسبت باشخاصى كه بيشتر به او رعايت ميكردند زيادتر اذيت مى كرد و همين دو نفر در موقع ورود او مبالغى مخارج او كرده بودند و قريب يك سال هم همسايه من بود و بيشتر گذران او را بنده متحمل ميشدم و آن‌قدر به من اذيت كرد كه مرا مجبور بفرار از اصفهان كرد ، بلكه اسباب نفى بلد برايم فراهم آورد بارى آن سيد محترم شهادت غرائى داد و باجداد طاهرينش قسم است كه بعد از چند روز كه فهميد حاجى ميرزا ابو القاسم پولها را تنها خورده و او را فريب داده صريحا منكر شهادت خودش ميشد و مكرر به من اظهار ميكرد كه من شهادت حسيه نداشتم .\r\nبارى شرح جزئيات اين واقعه بقدرى جگرخراش است كه قلم ما را ياراى تحرير آن نيست همينقدر ميگويم زن و بچه آنها را راه ندادند كه آخرين وداعى با آن دو آجل رسيده بنمايند ، حتى آب و نان هم در خانه مجتهد به آنها نرسانيدند و بالاخره چند نفر شهادت دادند كه ما شنيده‌ايم كه اينها بابى هستند ، در اين ضمن نوشتهء از آقا منير پسر آقا جمال بروجردى از اعاظم بابيه كه هنوز هم\r\n\r\n","description":"","footnote":"","page_name":" 221 ","page_number":261},
  {"content":"\r\n\r\nزنده است و همين آقا منير حكم بكفر و وجوب قتل پدرش كرده و مادرش را بدون طلاق عروس كرد و قرار خودش ولدالزنا است رسيد ، صريحا نوشته بود بر من ثابت است كه اين دو نفر بابى و واجب‌القتل هستند حاجى ميرزا ابو القاسم هم از ديدن اين نوشته كه خودش استدعا كرده بود ، قدرتى پيدا كرد او هم گفت بر من هم ثابت است يك مرتبه رجاله كه براى تماشا حاضر شده بودند ، ريختند به طرف اطاق محبس و اين دو نفر را كشان‌كشان بيرون آوردند ، اول سيد حسن آدم حاجى ميرزا ابو القاسم بهر كدام زخم كاردى زد بعد هم مردم هركدام با كارد و چاقو زخمى به آنها زده تا از خانه بيرونشان آوردند و ببازار رسانيدند مردم بازار براى تحصيل ثواب اطراف آنها را گرفتند هركس هر قسم آلتى داشت بر آنها به كار برد ، حتى شخصى سنك‌تراش تيشه بر فرق آنها زد و بالاخره به قدر يك ساعت اين دو نفر را زنده نگاه داشتند و بانواع عقوبتها آنها را كشتند و بعد از آنكه راحت شدند ريسمان بپاى آنها بسته در اطراف شهر گردانيدند و يك نفر ايرانى نه اصفهانى آلت رجوليت آنها را بريده براى عيالشان برد ، ديگرى چشم آنها را از حدقه بيرون آورد و بالاخره يك نفر اصفهانى مبلغى پول داده نفت خريده بر بدن آنها ريخته و آنها را آتش زدند .\r\nالبته خوانندگان اين كتاب تعجب خواهند كرد از اينكه چرا ما جزئيات اين قضيه را كه از قضاياى تاريخى دنيا است و دلالت بر وحشىگرى اراذل اصفهان دارد نگاشته و بكليات اكتفا كردم ، با آنكه در آنموقع حاضر و ناظر بوده‌ام و بايستى تمام وقايع آن ايام را ثبت كنم ولى غفلت دارند از اينكه نقل وقايع جزئيه آن ايام يك نوع خيانتى است بدولت و ملت و اين تاريخ علاوه از آنكه به نظر متمدنين دنيا ميرسد تا قيام قيامت باقى ميماند و اگر تمام آن حوادث را بنويسم نه تنها ملت خود را منفرر ساير ملل عالم كرده‌ام بلكه طبقات بعد و اخلاف\r\n\r\n","description":"","footnote":"","page_name":" 222 ","page_number":262},
  {"content":"\r\n\r\nهمان مردم كه مرتكب اين اعمال رذيله شنيعه شده‌اند علاوه از آنكه از اعمال اسلاف و پدران خود خجالت ميكشد آنها را لعن و نفرين خواهند كرد واقعا چگونه باور كند كه در رقبة الاسلام ايران و مركز اسلام دو نفر انسانرا مثله كنند و حال آنكه حضرت امير المؤمنين ميفرمايد « اياكم و المثله و لو بالكلب العقور » يا جنازه مرده را آتش بزنند و حال آنكه پيغمبر ميفرمايد « لا يعذب بالنار الارب النار » يا دو نفر را بقتل جبر بكشند .\r\nحالا از امور مذهبيه گذشتيم چگونه قلم ما ميتواند بنويسد در شهرى كه مثل ظل السلطان حاكم مقتدرى دارد علنا اين گونه حركات زشت ظاهر شود ، كه ملت ايران را تا قيامت در انجمن بين‌الملل سرافكنده و خجل و معروف بسبعيت و وحشىگرى بنمايد ، بلكه هيچ سبع و درندهء هم نسبت بجنس خودش اينطور رفتار نخواهد كرد ، چنان كه حضرت سجاد سلام اللّه عليه ميفرمايد :\r\n نعيب زماننا و العيب فينا * و ما لزماننا عيب سوانا\r\nفان الذئب يترك لحم ذئب * و باكل بعضا بعضا عيانا \r\nيعنى :\r\n« ما زمان و ايام و روزگار خودمان را متهم ميكنيم و آنها را مصدر عيب خودمان ميشناسيم و حال آنكه هرچه عيب هست از خود ما است روزگار و زمان ما عيبشان همين است كه ما در آنها هستيم »\r\nو كدام برهان از اين بالاتر كه گرگ جسد گرگ را نميخورد اما ماها كه دعوى انسانيت داريم يكديگر را ميخوريم .\r\nشاهد اين كلام معجز نظام آنكه تمام حيوانات و وحوش و سبع از اجسام و اموات احتراز و احترام ميكنند ولى ما به چشم خودمان ديديم كه بنى آدم آنها را احترام نكرده نفت زده سوزانيد و حال آنكه در شريعت مطهره اسلام نهى اكيد شده كه دست بر روى جسد ميت مگذاريد و جنازه را فشار مدهيد و و و و در تمام\r\n\r\n","description":"","footnote":"","page_name":" 223 ","page_number":263},
  {"content":"\r\n\r\nافراد اهل عالم از مصيبت‌زده احترام ميكنند و بقول فرنگيها وقوع مصيبت يك نوع رسميت دارد كه جالب احترام و رعايت هر دوست و دشمن است اما ملت ما آلت رجوليت شوهر كشته را بريده در خانه او برده عيالش را صدا كردند كه بيا امانت شوهرت را بگير و آن امانت را دادند ، عيال همان حاجى ميرزا ابو القاسم بعد از سه روز كه از قتل آن دو نفر گذشته بود بحمام رفته و فرستاد عيال آنها را جبرا بحمام برده به آنها تكليف بلكه الزام نمود كه حتما حنا بر دست و پاى خود به بندند و رسم ايران اين است كه مصيبت‌زده تا يكسال استعمال حنا نكند ، بارى آنچه من در در اين موضوع ديده‌ام نميتوانم بنويسم ولى اين نكته را هم ناگفته نميگذارم كه بعضى مردم ضعيف‌النفس گمان نكنند كه من حمايتى از بابيه دارم نه بناموسم قسم است اگر سگ هار را به اين وضع كشته بودند من دلشكسته و متأثر ميشدم چه جاى انسان فرضا اين شخص بابى و واجب القتل باشد شارع مقدس اسلام ترتيبى مقرر فرموده است كه بچه وضع او را بكشند ابدا سوزانيدن و مثله كردن و قتل جر در دين اقدس اسلام نيست و نسبت بدشمنان خودشان حتى شمر ابن زياد هم اجازه اين‌گونه سلوك را نداده‌اند و اين اعمال مربوط باسلام نيست بلكه از جهالت بعضى مسلمانان است كه از حقايق اسلام به كلى بىخبر هستند و يا در باطن دشمن اسلام هستند و در ظاهر براى اجراى اغراض فاسده خود را مسلمان جلوه ميدهند بهر تقدير از اين مبحث هم ميگذريم و حوادث بابيه آن ايام را نديده ميانگاريم و ننوشته ميگذاريم :\r\n شرح اين هول و فزع در دو بلا * مى نيارم گفت اكنون بر ملا\r\nقصه پر غصه دور و دراز * چون توانم گفت با اين حال باز\r\nنه زبان از ترس جنبند در دهان * نه توان و نه روان و نه بيان\r\nپس به بخشاى اى رفيق محتشم * گر ز شرح ماجراى من تن زدم\r\nكوه را رنجى چنين سازد هيا * با همه سختى نماند پا بجا \r\n\r\n","description":"","footnote":"","page_name":" 224 ","page_number":264},
  {"content":"\r\n\r\n\r\nكشتن بابيه در ايران\r\nالحاصل بعد از آنكه اين وقايع هولناك در اصفهان پيش‌آمد ساير بلاد هم يا بصرافت طبع ، تأسى باهل اصفهان كردند و يا آنكه حكومت شرع و عرف اصفهان بملاحظه آنكه مطلب را عمومى كنند و خودشان تنها مسئوليت نداشته بتوسط آقايان علماى يزد و شيراز و ساير ولايات خواهش مساعدت كردند ، كه آنها هم شروع بكشتن بابيها بنمايند و اين فتنه در اغلب بلاد ايران مشتعل شد و در هرجا كه حكومت مقتدرى داشت كمتر افروخته شد چنان كه علاء الدوله در شيراز جلوگيرى كرد و آقايان را مانع شد از اينكه شروع بقصابى نمايند و هركس را كه آنها صورت دادند از شيراز تبعيد كرد ، اما در يزد چندين مقابل اصفهان خونريزى شد و فضاحت يزد از اصفهان زيادتر شد و مطابق خط آقا شيخ جعفر مجتهد يزدى كه خطاب بآقاى حاج آقا نور اللّه نوشته بود و خود بنده خواندم يكصد و پنجاه نفر بين مقتول و مصلوب و محروق از اين طايفه رهسپار ديار عدم شدند و حوادثى كه در يزد واقع شده هزار درجه شنيع‌تر از حوادث اصفهان است مثلا در اردكان كه يكى از قصبات يزد است در يكروز هشت نفر از قبيل صدر العلماء و نظام الشريعه و كسان آنها را قطعه‌قطعه كردند ، در قزوين و همدان و كاشان هم مختصرى شروع شده به زودى ختم شد و در واقع اين قضيه اولين قضيه دوره سلطنت مظفر الدين شاه مرحوم است و نظير آن ابدا واقع نشده مگر در سلطنت پدرش ، فرقى كه دارد در آن عصر دولت در مقام قتل اين طايفه بود اما در اين عصر مردم بر خلاف ميل دولت اين قسم اقدام كردند ، بهرحال يا باصرار روسها و يا بملاحظه حفظ انتظام مملكت دولت مجبور شد كه مؤسسين اين فتنه را تنبيه فرمايد و ابتدائا اردوئى برياست نصر السلطنه سردار معظم كه اينك سپهدار است تشكيل دادند كه بيزد و اصفهان بيايند و مقصرين را تأديب نموده نظم و\r\n\r\n","description":"","footnote":"","page_name":" 225 ","page_number":265},
  {"content":"\r\n\r\nامنيت مسلوبه را اعاده دهند و شهرت حركت سپهدار ، آقايان اصفهان را بوحشت انداخت اما بعد از چندى معلوم شد كه اسباب حركت سپهدار فراهم نشده فقط سيصد نفر سوار كشيك‌خانه برياست هژبر السلطنه كه اينك سالار اعظم و پيشكار امير بهادر جنك است به طرف اردكان و يزد مأمور شدند و از ظل السلطان هم با نهايت سختى حركت دادن آقا نجفى و امام جمعه را بطهران خواستند . اما حاجى ميرزا ابو القاسم زنجانى فورا به طرف عتبات عاليات فرار كرد و در اصفهان نماند ، شاهزاده ظل السلطان هم چون حالت مسامحه و نرمى اتابك اعظم را ميدانست در حركت دادن آقايان مسامحه ميكرد ، بعلاوه چون پاى خودش هم در ميان بوده و بواسطه حدوث اين مفسده افواج اصفهان را از صارم الدوله سردار اعظم استرداد كرده بود ميترسيد كه اگر آقايان را بطهران بفرستد در آنجا مطالب عمده پولتيكى مكشوف گردد و تمام وخامت دامن‌گير او شود ، چه او را از اين مفاسد يك نتيجه عمده برده بود .\r\n\r\nاختلاف ظل السلطان با بانو عظمى\r\nتوضيح آنكه رياست افواج اصفهان از سوابق ايام با خود حضرت و الا بوده و از جانب او صارم الدوله مداخله مينموده و بعد از او پسرش سردار اعظم اما در اواخر عهد شاه مرحوم ناصر الدين شاه بانوى عظمى و سردار اعظم بطهران رفته رياست افواج را مستقلا برعهده گرفته و فرمان صادر كردند .\r\nمرحوم مظفر الدين شاه هم نميتوانست خواهر خود را برنجاند و تا مدتى كه ظل السلطان با اين فاميل راه ميرفت احداث هيچ قسم اشكالى نشد اما بعد از آنكه پسرهاى ظل السلطان بزرگ شدند قهرا مجبور شد كه براى هريك از آنها كارى پيدا كند كه چندان محتاج به او نباشند و بتوانند تحصيل ثروتى بنمايند مسعود ميرزا ظل السلطان\r\n\r\n","description":"","footnote":"","page_name":" 226 ","page_number":266},
  {"content":"\r\n\r\nو معلوم است خواهرزاده هرگز مقابلى با پسر نخواهد كرد ، لهذا اول با بديع الملك كه حالا سالار جنگ است و رياست صندوقخانه و غلامهاى شخصى او را برعهده داشت و املاك برزرود او را اجاره كرده بود پيچيد و تمام اين مناصب را از او گرفته به اولاد خودش داد و از همين‌جا عداوت بين خواهر و برادر شروع شد و به همين قدر هم اكتفا نكرده خواست رياست افواج ثلاثه اصفهان را كه عبارت است از فوج جلالى و فوج فريدن و فوج چهارمحالى از سردار اعظم انتزاع نموده به سه نفر از پسرهاى خودش بدهد ، در اين مرحله خيلى اهتمام كرد اما شاه مرحوم نظر مرحمتى كه نسبت ببانوى عظمى خواهرش داشت تمكين نميكرد ، اما بعد از حدوث اين حادثه عظيمه از طرف شاه و صدر اعظم تلگرافات سخت بظل السلطان شد كه شهر را منظم نگاه بدارد ، مشار اليه در جواب تمام آن تلگرافات اظهاركرد كه :\r\n« انتظام شهرى مثل اصفهان استعداد ميخواهد و من باده بيست نفر پيشخدمت زلف چسبانيده نميتوانم چنين شهرى را منظم نگاه بدارم و تمام قواى نظامى اين شهر در تصرف سردار اعظم است و او بواسطه ضديت و عداوتى كه با من دارد از من اطاعت نمىكند و در مواقع لازمه از فرستادن سرباز و استعداد مضايقه مينمايد »\r\nشاه و صدر اعظم هم مجبور شدند كه تمام استعداد و قشون اصفهان را به خود او واگذار كنند تا راه عذر او بسته شود و جلو اغتشاشات را بگيرد و اين نكته را همه مردم فهميدند كه انتزاع افواج اصفهان از سردار اعظم و ارجاع رياست آنها به خود حضرت و الا بعد از اين قضيه شده لهذا شاهزاده ميترسيد كه مبادا آقايان در طهران مجبورا اعتراف باصل واقعه كنند و براى او توليد اشكال شود اين بود كه براى فرستادن آنها بطهران معاذيرى چند تراشيده و نمىگذاشت آنها بطهران بروند و بالاخره سفارت روس خيلى سخت گرفته\r\n\r\n","description":"","footnote":"","page_name":" 227 ","page_number":267},
  {"content":"\r\n\r\nو شاه را مجبور كرد كه حتما آقاى نجفى را بطهران بياورند و صدر اعظم هم سخت گرفت اما آقاى نجفى برادر خودش حاجى آقا نور الله را فرستاد و خودش اعتنائى نكرد و بطهران نيامد ، شاه مرحوم از ترس روسها ناچار بود كه در احضار آقا نجفى اصرار كند و يكى از اسباب عزل اتابك و نصب عين الدوله اين مطلب شد و خلاصه آنكه شاه باتابك تكليف كرد كه هم يك مبلغى مجددا استقراض كند و هم شاه را بفرنگستان ببرد و هم حقوق مردم را قطع كند تا جمع و خرج دولت تصويه شود و هم آقا نجفى را بطهران بياورد اما صدر اعظم يعنى اتابك از تمام آنها اظهار عجز ميكرد اما استقراض را تصويب نكرد ، به اين ملاحظه كه ديگر محلى ندارند كه در مقابل اصل و فرع مبلغ استقراض محل قرار بدهند ، اما سفر فرنگستان هم بدون در دست داشتن مبلغ معينى ممكن نميشود و تحصيل آن مبلغ ممكن نشود مگر به قرض ، اما تصويه جمع و خرج و كسر كردن از حقوق ارباب حقوق براى دولت ميمنت ندارد ، چرا كه ارباب حقوق اگر از طبقه علما و اهل دربار باشند كه هرگز ممكن نيست دينارى از حقوق آنها كسر شود اما از طبقات متوسط مثل علما و سادات چون معاش آنها منحصر به اين حقوق است قطع آنها مناسبت ندارد و اسباب زحمت بلكه انقراض دولت مىشود ، اما احضار آقاى نجفى موجب حدوث يك فتنه بزرگى در اصفهان خواهد شد ، چرا كه ظل السلطان به او تلگراف كرده بود كه اگر بخواهم آقاى نجفى را حركت بدهم شهر اصفهان بهم مىخورد و هزار قسم مفسده پيدا مىشود اين بود كه اتابك هم باور كرده اين مسئله را محال مىدانست و زير بار اين كارها نرفت و يا يكدرجه هم راست گفته بود ، چرا كه آقا نجفى خيلى از مسافرت بطهران وحشت داشت و و يك مرتبه ديگر هم به همين عنوان يعنى كشتن هشت نفر بابىهاى سدهء ( همايونشهر ) او را بطهران برده بودند و نهايت ذلت و صدمه بر او وارد\r\n\r\n","description":"","footnote":"","page_name":" 228 ","page_number":268},
  {"content":"\r\n\r\nشده بود و چون اين قضيه را مفصل نوشتم از قضيه قتل بابيهاى سده اجتناب ميكنيم ، تا بالمره از موضوع اصلى خارج نشويم ؛ بارى آقا نجفى از ترس رفتن بطهران جماعتى از رعاياى دهات خودش و ساير رعايا كه ارادتى به او داشتند بر انگيخته بود ، كه اگر بر آقا سخت گرفتند شهر را بهم بزنند و در تمام اين مدت جماعتى مراقب خانه او بودند و شبها كشيك ميكشيدند تا مبادا غفلتا او را بگيرند و ببرند و همين اقدام را ظل السلطان بهانه ساخته و از حركت دادن آقا امتناع ميورزيد و اتابك هم اظهار عجز ميكرد ، اما عين الدوله محرمانه در حضور شاه هرسه مطلب را برعهده گرفت كه به زودى انجام بدهد بعبارة اخرى هم جمع و خرج را تصويه نمايد و هم شاه را به سفر فرنگ ببرد و هم آقا نجفى را بطهران بياورد ، شاه مرحوم هم به همين شروط مرقومه ، اتابك را معزول كرد و عين الدوله را اولا وزير داخله و بعد از چند ماه وزير اعظم و بعد از دوسه ماه ديگر صدراعظم و در مراجعت از فرنگ اتابك اعظم فرمودند .\r\n\r\nاحضار آقا نجفى بتهران\r\nبعد از آنكه عين الدوله به مقصود خود رسيد اولين اقدامى كه كرد احضار آقاى نجفى بود كه در كمال اهتمام از ظل السلطان خواست ، ظل السلطان هم مى دانست كه عين الدوله مردى جدى است و مخالفت از اوامر او جايز نيست لهذا بدون تأخير آقاى نجفى را روانهء طهران نمود ، اتباع آقا خواستند هياهوئى بنمايند ولى حكومت ممانعت كرد و محرمانه آقا نجفى را مطمئن كرد كه به زودى خودش او را مستخلص خواهد ساخت .\r\n\r\nاصلاح ماليه\r\nتاريخ ايام صدارت عين الدوله پر است از حوادث و وقايع عمده ولى آنچه را كه ما در مقام بيان آن هستيم و مربوط بمطالب ما است اصلاح ماليه است كه در\r\n\r\n","description":"","footnote":"","page_name":" 229 ","page_number":269},
  {"content":"\r\n\r\nظاهر اصلاح و تصويه جمع و خرج بود اما در واقع بر اغتشاش ماليه افزود .\r\nعين الدوله اول خيال داشت نقشه صحيحى براى ماليه ايران ترسيم نمايد و نظام السلطنه را كه در امر ماليه و محاسبات ايران كمال مهارت را داشت معلم خود قرار داد ولى به زودى ملتفت شد كه اصلاح امور ماليه ايران مستلزم يك فتنه عظيمى در تمام بلدان خواهد شد و خود عين الدوله هرگز از شورش و بلوى وحشت نداشت و انصافا آدمى صاحب عزم و مردى جدى و راسخ العقيده بود اما در مقابل خود ميديد پادشاهى ضعيف النفس و متلون المزاج را كه طاقت تحمل بر هيچ حادثه نداشت ، لهذا از خيال اوليه خود منصرف شد و در مقام اصلاح موقتى بوده نه اساسى و شايد در اوايل امر خيال اجراى قوانين هم داشته و قوانين عثمانى را هم بدبير الملك سپرده كه ترجمه نمايد و او هم بنده را معاون خودش قرار داد كه آنها را تطبيق با قواعد شرعيه كنم ولى اين خيالات طولى نكشيد كه مبدل شد بخيالات ديگر يعنى حفظ مقام خود اولا استرضاى مقام شاه ثانيا جمع كردن مال ثالثا در اين سه مقصد بسيار خوب ميجنبيد و اگر امساك فوق العاده نداشت از آنچه ميگرفت قدرى هم بمردم ميداد ، باز ممكن بود كه سالها در مسند صدارت باقى باشد ولى عين الدوله ميخواست بر خلاف قواعد قديمه معموله مملكت از همه كس بگيرد و بهيچ‌كس ندهد و اين وضع انفصال او را در سال اول خبر ميداد نهايت آنكه بخب با او مساعدت كرد و دو سه قضيه پيش آمد كه رياست او را امتداد داد اول عنوان تشكيل صندوق كه بدستورالعمل « مسيو نوز » كه آن تاريخ وزير گمرك و پست بود براى گرفتن ماليات و اداى حقوق ارباب حقوق اداره باسم اداره « صندوق » در تمام ايران داير شد و مقرر گرديد حكام ولايات ماليات ابو ابجمعى خود را تسليم صندوق نمايند و در ظرف سال به چهار قسط بپردازند و ارباب حقوق هم قبوض خود را بعد از حاشيه مستوفى\r\n\r\n","description":"","footnote":"","page_name":" 230 ","page_number":270},
  {"content":"\r\n\r\nمحل و چسباندن تمبر كه از قرار تومانى ده شاهى قيمت تمبر معين شده بود كه ارباب حقوق دستى بمستوفى ميدادند و مستوفى بدولت ميپرداخت و در ركاب از قرار تومانى پانزده شاهى در صندوق كسر ميكردند و فهرست ميدادند و در غير ركاب از قرار تومانى سىشاهى و فهرست را هم به چهار قسط ميدادند كه سه ماه بسه ماه يك قسط بپردازند از ارباب تيول هم به همين قسم رسومى مقرر شد كه رويهم رفته از هريك تومان حقوق اعم از مواجب يا مستمرى يا مقررى كه در كتابچه بخرج دستورالعمل نوشته ميشد « هزار بدولت عايد ميشد و ضرر اين كار بيشتر بحكام و مستوفيها خورد چرا كه در سابق همين اندازه بلكه بيشتر آنها كسر مى كردند و تا مدتى صرافهاى قبض خر بيكار ماندند و اگر دولت پول نقدى تهيه ميكرد ممكن بود فهرست‌ها را هم از مردم به قيمت نقدى تومانى پنجهزار بخرد و مبلغى كافى به او عايد گردد ، مردم يعنى ارباب حقوق هم با كمال ميل ميفروختند ، چنان كه امروز هم سندات دولتى و قبوض ارباب حقوق از قرار تومانى سه هزار و چهار هزار يا پنجهزار در بازار دادوستد مىشود .\r\nاصلاح ماليه بارى عين الدوله از اين تدبير و كسر كردن بعضى از مواجب‌هاى زياد و افزودن بر اجاره پارهء از معادن و تيولات و امثال آنها فريب ده كرور محل پيدا كرد ، اما در مقابل آن مجبور بود كه يك مبلغ كه گويا به صد و بيست هزار تومان بالغ شده بود در ازاى مواجب اجزاى صندوق بدهد و يك مبلغ را هم درباريها محل اضافه مواجب خود قرار دادند و از شاه مرحوم دستخط صادر كرده بودند و يك مبلغى از آن براى دولت باقى ماند ولى معلوم است اين مبلغ جزئى جواب سه كرور مخارج فوق العاده را نميدهد . راستى اگر كسى دقت كند و دوره سلطنت مظفر الدين شاه را با دوره سلطنت ناصر الدين شاه مقايسه نمايد به خوبى بر او\r\n\r\n","description":"","footnote":"","page_name":" 231 ","page_number":271},
  {"content":"\r\n\r\nمكشوف مىشود كه حالت آن پادشاه چگونه بوده است چه با آنكه مخارج شخصيه ناصر الدين شاه بمراتب بيشتر از پسرش بوده و همه ساله مسافرتهاى كوچك به اطراف داخله ميكرد و سه سفر هم بفرنگستان رفت و بناهاى عاليه هم از او يادگار مانده است و با همين ماليات زندگانى مينمود و پنجاه سال را گذرانيد فقط در اواخر اول بواسطه « رژى » و بعد بواسطه حوادث ديگر مبلغى مقروض شد اما مظفر الدين شاه در دوازده سال دوره سلطنت بلكه كمتر قريب يكصد و بيست كرور از وجوهء استقراضى و تفاوت عمل گمرك كه يك كرور در زمان او بهفت كرور رسيد و ترتيب صندوق و انتظام امر مسكوكات و كسر حقوق و فروش بقيه خالصجات و فروش مناصب و القاب و امثال آنها اضافه بر ماليات تحصيل كرد و باز هميشه مخارج آبدارخانه‌اش به زمين مىماند و تمام اين مبلغ را چند نفر ترك كه مقرب دربار او بودند باسامى مختلفه از او گرفته و خوردند و ذخيره كردند و پارك‌هاى عاليه ساختند و در بانك‌هاى خارجه ذخيره گذاشتند .\r\nراستى در آن دوره دزد بازار غريبى بود نهايت دزد منحصر به چند نفر بودند بارى عين الدوله خواست مداخل عمده هم براى خودش تحصيل نمايد ، لهذا حسب الامر تمام حكام ولايات را براى ايام عيد نوروز دعوت بطهران كرد و معلوم است اين كار در يك زمان هم براى او و هم براى شاه منافع كليه خواهد داشت چه هر ولايتى پيش‌كش معينى داشت كه بشاه و صدراعظم ميرسيد و تغيير و تبديل تمام حكام قريب دو كرور تقديمى براى شاه و صدراعظم تحصيل ميكرد ولى انصافا حصه شاه از اين مبالغ فقط مسافرت بفرنگستان شد آن هم چون بلافاصله مرض بروز كرد تا چند ماه بتأخير افتاد .\r\n\r\nتعويض حكام\r\nمجملا تمام حكام حتى ظل السلطان و شعاع السلطنه و غيره هم بدربار حاضر\r\n\r\n","description":"","footnote":"","page_name":" 232 ","page_number":272},
  {"content":"\r\n\r\nشدند و هيچكدام نمىدانستند مقصود دولت از اين احضار عمومى چيست ، مردم هم نمىدانستند و حدسها ميزدند ، عقيده بعضى حتى خود نگارنده اين بود كه عين الدوله شاه را واداشته كه قوانين مملكتى عثمانى را در ايران اجرا فرمايد و به اين جهت تمام حكام را خواسته‌اند كه هم با آنها مشورت كنند و هم آنها را باجراى آن قوانين مأمور و مجبور فرمايند بعضى هم ميگفتند شاه ميخواهد دولت ايران را داخل در دول ممالك مشروطه عالم فرمايد و از اين قبيل حدسها خيلى زده ميشد ، اما بعد از آنكه تمام حاضر شدند معلوم شد غرض ظاهرى شاه اين بود كه تشكيل صندوق را به آنها اعلان فرمايد و غرض واقعى عين الدوله اين بود كه اولا از تمام آنها سوقات و تقديمى مخصوص بگيرد و بعد هم سواى ظل السلطان و شعاع السلطنه مابقى را تغيير بدهد و به اين واسطه هم مبلغ كلى فايده شخصى حاصل نمايد ، و هم براى شاه تقديمى بگيرد ، تا بتواند با وجوه تقديمى كه باسم شاه گرفته مىشود مسافرت فرنگ را انجام بدهد و حكام تمام مات و مبهوت ماندند چه اعلان صندوق بوسيله پست و تلگراف هم ممكن بود و لازم نبود آنها را متضرر مخارج مسافرت بطهران و مراجعت نمايند .\r\nمجملا اين بود اصلاح ماليه كه عين الدوله دنيا را پر از فرياد افتخار كرد كه من جمع و خرج ايران را تسويه كرده‌ام و روزنامه رسمى ايران هم او را تالى داريوش بزرگ و اسكندر و پطر كبير و بيسمارك و كلادستون و امثال آن سلاطين بزرگ و وزراى معروف عالم معرفى كرد ، بعد از رفتن حكام مرض منحوس و با آمد و ايام تابستان را در طهران و اغلب بلاد ايران توقف نموده جمع كثيرى را از زحمت زندگانى در ايران راحت كرد و اين هم يكى از خوش‌بختيهاى عين الدوله بود كه هركس مرد و بلاعقب بود تمام حقوق او را ضبط كرد و هركس اولادى داشت نصف يا ثلث را ضبط كرده و در مقابل مبالغى خرج فرمان\r\n\r\n","description":"","footnote":"","page_name":" 233 ","page_number":273},
  {"content":"\r\n\r\nاز آنها گرفت بعد از آنكه از مرض كلا آسوده شدند مهياى مسافرت بفرنگستان شدند و آن مسافرت را هم عين الدوله با نهايت عاملى و كمال اكونومى بانجام رسانيدند و هم از عده ملتزمين ركاب كاست و هم از مخارج آنها و بالاخره مادامى كه در سفر فرنگ بودند اعليحضرت شاه حاليه كه آن روز وليعهد بودند بنيابت سلطنت در پاى تخت متوقف و مصدر و مرجع امور مملكت بودند بعد از مراجعت موكب همايونى در انزلى صدراعظم مورد عنايات خاصه شهريارى واقع شده و باعطاى نشان قدسى ممتاز و بلقب جليل اتابك اعظمى سرافراز گرديده از همان وقت استقلال او خاتمه پذيرفت و در مراجعت بطهران دو سه پارتى از وزراى دربار و عمله خلوت برضد او تكميل يافت كه اغلب از آنها هواخواه اتابك اعظم امين السلطان بودند و از آن تاريخ ببعد به تمام قواى عين الدوله صرف مدافعه و حفظ خودش شد .\r\n\r\nتبعيد آزاديخواهان\r\nوزير دربار حاليه سلطان على خان را با پسرش وزير افخم كه حالا ملقب بامين الملك است از طهران تبعيد كرد و آنها را به يزد فرستاد نير الدوله را كه او هم در ركاب شاه بفرنگ رفته بود روانه نيشابور نمود امين الدوله را به رشت و بعبارة اخرى به لشت نشاه ملك شخصى خودش فرستاد معتمد خاقان و نظام السلطان را چوب زد و باردبيل فرستاد سعد الدوله را كه وزير تجارت بود و مصدر بعضى اقدامات شده بود و بعقيده عين الدوله دشمن سلطنت استبدادى بود و هميشه تجار را بر ضد مسيو نوز واميداشت و از آنها حمايت ميكرد يعنى مانع ميشد از اينكه اداره گمرك بر خلاف تعرفه معروفه از آنها چيزى بگيرد و تعدى نمايد و اساس وزارت تجارت را هم بر مبنى بسيار محكم عالى گذاشته تشكيل چند كمسيون داده و رشوه و جريمه موقوف كرده حتى حقوق فراش و مأمورين را هم خودش ميداد\r\n\r\n","description":"","footnote":"","page_name":" 234 ","page_number":274},
  {"content":"\r\n\r\nو دينارى هم از عارض و معروض گرفته نميشد و محاكمه را هم راجع بيك هيئت كرده بود كه از ميان تجار انتخاب شده بودند و بنوبت عوض ميشدند مقرر كرده بوده و بالاخره وضع تجارت را اساسى و امثال وزارتخانه‌هاى اروپا نموده و چشم و گوش مردم را باز كرده بود كه همه فهميدند سواى اوضاع پوسيده و قواعد مندرسه ظالمانه كه تاكنون در ايران جارى بوده است اساسى هم ممكن است مرتب كرد كه باحدى تعدى نشود و حقوق مشروعه كسى پايمال نگردد و البته چنين آدمى وجودش خطرناك است لهذا او را هم گرفتار نموده با نهايت سختى در تحت مراقبت يكدسته سوار كشيك‌خانه به طرف يزد فرستاد و بر اين وزير محترم كه بيشتر ايام عمر خود را در اروپا گذرانيد و هميشه آزادانه زندگانى نموده و شام و نهار و و خواب و ساير اعمال او در تحت يك قاعده خلل‌ناپذيرى اداره ميشد در اين سن شخصيت او را بدست يكدسته سوارهاى خيلى وحشى سپرد كه تمام عادات او را به هم زند حتى در ادرار كردن هم آزادى نداشته و در يزد هم او را به حال خودش وانگذاشتند و گويا اخيرا به خيال اتلاف او افتاده بودند لهذا سعد الدوله از محبس فرار كرده بقونسولخانه انگليس پناهنده شد تا وقتى كه مشروطيت ايران اعلان شد آنوقت بطهران آمد و گويا شرحش را در جلد دوم نوشته‌ايم مجملا علاوه از وزراى دولت يكدسته از علماى ملت هم كه رئيس آنها آقاى آقا سيد عبد الله بود برضد عين الدوله برخاستند و هر روز توليد يك شورش و انقلابى در مملكت ميشدند ، تا منجر شد برفتن آنها به حضرت عبد العظيم و توسف يك ماهه و صدور دستخط انعقاد عدالتخانه و طفره زدن عين الدوله از اين دستخط و بلواى ثانى طهران بعد از آنكه جماعتى از قبيل بنده را گرفتار نموده بكلات و غيره فرستاد و ختم شدن آن بلوى ، مسافرت آقايان بقم بعد از تحصن در مسجد جامع و رفتن مردم بسفارت انگليس و بالاخره صدور فرمان مشروطيت و عزل و تبعيد\r\n\r\n","description":"","footnote":"","page_name":" 235 ","page_number":275},
  {"content":"\r\n\r\nعين الدوله و رفتن او بفريمان كه اصول تمام اين وقايع را در دو مجلد سابق نگاشته‌ايم و چون عين الدوله از عاقبت كار خود مستحضر بود و ميدانست عاقبت با نهايت ذلت از مسند صدارت خارج خواهد شد لهذا در آن سال تمام ماليه ايران را بشخصه از حكام گرفته و دينارى بارباب حقوق نداد ، بلكه دينارى در صندوق باقى نگذاشت و مبلغى هم در پاريس از تجار و بانكهاى خارجه قرض كرد .\r\nدر سفر فرنگ آنچه عين الدوله تهيه نموده در اندك زمانى بىجا بخشش و بىعقل معاش شاه تمام نموده در ثانى محتاج پول شدند و به عين الدوله فشار آوردند او نيز به حكم اضطرار از يك كمپانى كه صاحب كارخانه اسلحه‌سازى بود ده كرور قرض كرد به اين شرط كه نصف نقد بدهد و نصف اسلحه .\r\nمعلوم است اين كمپانى بچنين دولت بىاعتبارى فقط به اين ملاحظه ده كرور ميدهد كه اسلحه منسوخه قديمه كه در انبارها مانده و در فرنگ به قيمت آهن نمىخرند بمقام فروش برساند آن هم باعلى القيم . اين گنده‌كارى تا چندى مكتوم ماند عين الدوله افتخار ميكرد كه بيكصد هزار تومان شاه را بفرنگ برده و مراجعت داده خلاصه تمام اين پنج كرور صرف لهو و لعب گرديده و اگر اسبابى خريدند اسباب نيز اسباب‌بازى بود و ليكن از انصاف نبايد گذشت پنجاه هزار تومان از اين پول به مصرف يك مطبعه عالى رسيد كه اكنون در تهران بمطبعه شاهنشاهى معروف است ليكن اسباب و لوازم آن را خيلى دزديده‌اند و ناقص كرده‌اند .\r\nبسيارى از مال‌الاجاره‌هاى امتيازات را دو سه ساله پيش گرفت و قريب شانزده كرور از هرجهت براى خودش ذخيره نمود و دولت را مقروض ارباب حقوق گذاشت ، اين بود كه دوره صدارت او امور ماليه ايران را خراب‌تر از سابق كرد\r\n\r\n","description":"","footnote":"","page_name":" 236 ","page_number":276},
  {"content":"\r\n\r\nو بطورى كار بر دربار سخت شد كه مخارج يوميه كارخانه شاه معوق مانده بود و در موقع امضاى فرمان مشروطيت عقيده شاه و درباريها اين بود كه بلافاصله مجلس شوراى ملى چندين كرور قرض خواهد كرد و حقوق معوقه نظام و ساير طبقات انام را بضميمه مخارج دربار سلطنتى را خواهند پرداخت و همه روزه وزرا بمجلس ميآمدند و مطالبه ميكردند اين بود كه مجلس مجبور شد كه اول تشكيل كمسيون ماليه بدهد ، تا جمع و خرج ايران را تسويه نمايند .\r\n\r\nكميسيون ماليه\r\nقبل از آنكه شروع كنيم بذكر اعمال كمسيون ماليه دو سطر در موازنه حالات اين سه وزير كه اجزاء در دورهء سلطنت اعليحضرت مظفر الدين شاه بمقام منيع صدارت رسيدند ، مينگاريم :\r\nاگرچه فرمانفر هم چندى وزير اول و همه كاره دولت و شخص اول مملكت بود ولى دوره رياست او تقريبا به آرامى گذشت و عنوان او صدارت نبود بلكه وزارت وزارت جنگ و سپه‌سالارى بود و ما فقط سه نفر را كه صدر اعظم شدند باهم موازنه مينمائيم و اگر بخواهيم تمام اخلاق و عادات و امتيازات آنها را از يكديگر بنويسيم بسيار طولانى خواهد شد ولى ما براى اهل دانش فقط بيك سطر قناعت ميكنيم .\r\n\r\nقواى سه‌گانه مملكت\r\nهمان قسم كه حكماى سياسى قواى مملكتى را بر سه قسم منقسم كرده‌اند و به غير از آن سه قوه به اين نحو تقسيم كرده‌اند قوه مقننه ، قوه اجرائيه . قوه قضائيه همان قسم اين سه وزير هركدام منظور يكى از اين سه قوه بودند .\r\nمرحوم امين الدوله مظهر قوه مقننه بود و از اجرائيات به كلى دور بود ، عين الدوله فقط مظهر و مصدر قوه اجرائيه بود ، از عالم وضع قوانين بىاطلاع\r\n\r\n","description":"","footnote":"","page_name":" 237 ","page_number":277},
  {"content":"\r\n\r\nبود ، اتابك مرحوم تقريبا مظهر قوه قضائيه بود ، چه در امور مملكت به اندازه يك عدالتخانه صبر و تأمل ميكرد و بسا ميشد كه از كثرت مماطله كه به خيال خودش غوررسى ميكرد ، مقصر واقعى را بىگناه ميشناخت و وضعيت ميداد و بى گناه را به سختى عقوبت ميفرمود ، گاهى نسبت بمجرم حكم عفو صادر ميفرمود و گاهى بشدت مجازات مينمود و هميشه اخذ به غير حق ميكرد و عطاى بيفرما حق ميفرمود ، بلى چيزى كه او را محبوب بسيارى از طبقات كرده بود كرم بىمأخذ او بود كه كمتر كسى را محروم ميكرد نه تنها بارباب استحقاق پول ميداد بلكه بوزرا و حكام و رجال دربار همه قسم نقد و منصب و ملك و مواجب بدون منت ميداد\r\nاما امين الدوله مرحوم تمام شب و روز او مصروف وضع قوانين مشتركه از تمام كتب ممالك كتابچه‌هاى قانون و نظامنامه‌هاى ادارات و وزارتخانه‌ها را تحصيل كرده بود و آنها را ترجمه نموده از ميان آنها بمناسبت حالت مملكت و اخلاق و مذهب ملت قوانينى انتخاب نموده ثبت و تدوين ميكرد و چندان در اين خيال نبود كه يكى را اجرا نموده بعد به ديگرى بپردازد .\r\nاما عين الدوله نه تنها از اهل فضل و سواد محسوب نبود بلكه از اوضاع ممالك متمدنه هم اطلاعى نداشت و معلومات او محدود بود باوضاع حكومت ايلياتى و سر تا پا اجراء بود بدون اينكه قبل از حكم فكرى بكند و هرچه بخيالش ميرسد در هر قضيه فورا همان را اجرا ميداشت اعم از اينكه حق باشد يا باطل . صحيح باشد يا سقيم و چندان به حرف ديگران اعتنا نميكرد اگرچه دوستان خودش هم بودند ، بنابراين تقرير بسيار ساده اگر امين الدوله و عين الدوله باهم كار ميكردند يعنى امين الدوله وضع قوانين ميكرد و بدست عين الدوله ميداد كه بدون معطلى اجرا نمايد تمام مفاسد اين مملكت در ظرف سه سال اصلاح ميشد و شايد بدون احتياج بپارلمنت تا يك مدتى امور مملكت\r\n\r\n","description":"","footnote":"","page_name":" 238 ","page_number":278},
  {"content":"\r\n\r\nاداره ميشد ولى از حق نميتوان گذشت با وجود شاه مرحوم و آن عده از تركها نه اتابك اول و ثانى نه امين الدوله بلكه نه بيسمارك نه تمام عقلاى عالم و وزراى مسلم از عهده كار كردن برنمىآمدند و عجب‌تر آنكه اين پادشاه با آن اخلاق متضاد خودش سخت‌ترين سلاطين قاجاريه بود چه در ايام حيات هميشه مشغول عيش بود و بعد از مرگ هم بواسطه امضاى فرمان مشروطيت ملقب بعادل و اعظم و كبير و غيره شد ، رحمت اللّه عليه .\r\n\r\nخرابى ماليه\r\nچنان كه سابقا اشاره كرديم ، يكى از مختصات مجلس شوراى ملى اصلاح امور ماليه و تسويه جمع و خرج آن بود بلكه از فحوى آنچه نگاشته آمد معلوم شد كه جهت عمده تمكين شاه مرحوم و سكوت دربار بهادر صدور فرمان مشروطيت همانا خرابى اداره ماليه بود و الا به اين زودى هم تمكين نميكردند و همانقسم كه انعقاد مجلس بواسطه خرابى و پريشانى اداره ماليه شد انهدام مجلس و انحطاط مشروطيت بواسطه اعمال غير قانونى كمسيون ماليه مجلس شد ، گويا مقدر شده بود كه از همان دستى كه نعمت آزادى بايران مرحمت شد با همان دست هم سلب آن نعمت شود .\r\n\r\nمذاكرات مجلس اول\r\nدر اوائل انعقاد مجلس ، تا چندى اغلب مذاكرات مجلس راجع بانتظام قصابخانه و خبازخانه و ساير مسائل جزئيه بود كه ابدا وظيفه مجلس نبود ، در آن مواد جزئيه بحث نمايند و بيشتر اوقات مجلس صرف وضع قوانين داخلى مجلس ميشد و يا مراسلات ولايات را راجع بمسائل انتخابات قرائت ميكردند و يا تظلمات متظلمين را كه بتوسط تلگرافات و عريضجات بمجلس تقديم ميشد مى خواندند و براى صدراعظم ميفرستادند و نه تنها بوظيفه خود ناآشنا و عمل نميكردند\r\n\r\n","description":"","footnote":"","page_name":" 239 ","page_number":279},
  {"content":"\r\n\r\nبلكه هميشه در خارج از وظيفه پارلمنت عمل ميكردند و انصافا دو سه ماه اول خيلى هم ملايم راه رفتند و قانون اساسى اولى را كه سر تا پا لغو و ناقص و مهمل است در همان ايام اولاد مشير الدوله صدراعظم و مخبر السلطنه و صنيع الدوله رئيس مجلس تصنيف و تأليف نمودند و مواد آن را بتصويب مجلس رسانيده بحضور همايونى فرستادند و سه روز قبل از وفات شاه مرحوم باهتمام وليعهد يعنى پادشاه حاليه بصحه همايونى موشح گرديد و پادشاه حاليه هم با مهر وليعهدى مهر و امضاء فرمودند ، تا آنكه سعد الدوله از يزد مراجعت كرد و به سمت وكالت منتخب و داخل حوزه وكلا شد يك مرتبه وضع مجلس تغيير كرد و مسائل بسيار عمده مطرح گرديد از قبيل مسئوليت وزرا در پيشگاه پارلمان و انحصار عدد آنها در هشت نفر و تعيين حدود و مواجب پادشاه و آزادى مجامع و حريت مطبوعات و اصلاح بودجه ماليه و اتمام و تكميل قانون اساسى و امثال اين گونه مسائل اساسيه و اگرچه سعد الدوله در اين مسائل اصرارى داشت اما وكلاى طهران كه اغلب از طبقات اصناف و مردمان عامى منتخب شده بودند بهيچ‌وجه وقعى بمطالب او نمىگذاشتند و در مقابل اين عناوين اصرارى داشتند كه قيمت نان و گوشت و ذغال را در مجلس معين نمايند و بر حرفهاى سعد الدوله اعتراض ميكردند بلكه گاهى هم بر ضد او حرف ميزدند مخصوصا در باب خرابى اداره گمرك و تعديات ميسو نوز و ساير بلژيكىها كه سعد الدوله اصرار در تحقيق و تعقيب مىكرد و از وزراء توضيح ميخواست اقليت وكلا او را مغرض مىدانستند حتى آنكه يكروزى سعد الدوله اظهار كرد كه فلان بلژيكى كه در سر اداره ضرابخانه بود و سالى چندين هزار فرانك مواجب ميگرفته حالا ايام قونطرات ( كنترات ) او منقضى شده و ميخواهد دو مرتبه تجديد نمايد در حالتى كه ابدا وجود او مثمر ثمرى نيست و بايد بوزير ماليه اخطار كرد كه قونطرات او را تجديد ننمايد و بدون\r\n\r\n","description":"","footnote":"","page_name":" 240 ","page_number":280},
  {"content":"\r\n\r\nجهت فلان مبلغ را به او ندهد و بعد از آنكه خيلى در اين ماده اصرار كرد قرار شد وزير ماليه را بمجلس دعوت كنند و تا حضورا در اين باب مذاكره و تحقيق شود و خوب در خاطر دارم كه ناصر الملك وزير ماليه برحسب اخطار مجلس حاضر شد و از صنيع الدوله رئيس مجلس سئوال كرد كه چه فرمايشى با من داريد صنيع الدوله صريحا جواب داد ما عرضى نداريم جناب سعد الدوله مطلبى با شما دارند مثل اينكه مطلب سعد الدوله از مباحث و مطالب شخصيه او باشد . بارى اين بود وضع مجلس پارلمان ايران تا روزى كه وكلاى آذربايجان وارد شدند و بعضى از آنها از مردمان با اطلاع بودند و مسلك آنها موافق بود با مسلك سعد الدوله و ديگر نگذاشتند مسائل جزئيه در مجلس مطرح گردد و بيشتر مذاكرات مجلس در مواد اصلى و مسائل اساسى ميشد و براى هر امر مهمى كمسيونى تعيين كردند كه در كمسيون مطلب را تصحيح و تقسيم نموده بعد بمجلس علنى رسمى بياورند و بر طبق آن رأى بگيرند ، از جمله كمسيونى براى تكميل قانون اساسى مقرر و كمسيونى براى ترتيب و تهذيب قوانين انجمن بلديه و هكذا كمسيونى براى ترتيب قوانين راجعه بانعقاد و تشكيل انجمن‌هاى ايالتى و ولايتى كه برحسب اصرار اهالى آذربايجان اجازه تأسيس آنها داده شده بود و هكذا نسبت بساير مسائل مهمه از قبيل قانون وزارت داخله و وزارت عدليه و غيرها كمسيونها ترتيب دادند و در واقع مجلس از بطالت خارج شده مشغول كار شد ، يعنى كمسيونها بوظايف خود رفتار ميكردند از جمله كمسيون ماليه كه اعضاء آن را با نهايت دقت از مردمان با اطلاع انتخاب كرده بودند مثل وثوق الدوله كه مستوفى آذربايجان بوده و خود صنيع الدوله رئيس ، كه در فن محاسبه كمال مهارت را داشت و حقيقتا تمام ملت با نهايت اميدوارى انتظار نتيجه اعمال آنها را داشتند چه اهم تمام وظايف مجلس همانا اصلاح بودجه جمع و خرج دولت بود .\r\n\r\n","description":"","footnote":"","page_name":" 241 ","page_number":281},
  {"content":"\r\n\r\n\r\nاصلاح بودجه و نحوه دريافت ماليات\r\nمادامى كه جمع و خرج مرتب نميشد تمام اعمال آنها نفود باطل ميماند چه در هر قدم محتاج به پول ميشدند و نداشتند . بارى كمسيون ماليه با مراقبت تامه ناصر الملك وزير ماليه بدون هيچ تعويل همه روزه در شدت گرمى هوا مشغول كار شدند و عقيده ماها اين بود كه اصلاحات اساسيه را مقدم بر معالجات موقته خواهند داشت ، بنابراين در تمام آن مدت روزنامه نداى وطن از اصلاح ماليه بحث ميكرد و امور ماليه را بسه مبحث تقسيم نموده براى استحضار خاطر اعضاء كمسيون در هرسه مبحث داد سخن دارم .\r\nمبحث اول ماليات از چه قسم عوائد گرفته شود .\r\nدوم چه مقدار گرفته شود .\r\nسيم در چه مصرفى خرج شود و در آن مقاله ثابت كردم كه وضع ماليات گرفتن ايران به كلى پريشان است چرا كه اغلب از آب و زمين و اشخاص ماليات ميگيرند از عوائد و منافع مستحصله و مقدار گرفتن هم در تحت هيچ قسم قاعده و قانونى نيست چه بسا املاكى كه ده هزار تومان عايدى دارد فقط ده تومان ماليات ميدهد چه بسا املاك كه دو مقابل عايدى ماليات ميدهد و اگر اين دو مطلب را اصلاح كرده بودند اقلا صد كرور در سال عايدى دولت ميشد و بر احدى هم ظلم و تعدى وارد نميگرديد ، يعنى از ده ويران خراج نميگرفتند ، اما مبحث سيم معلوم است ماليات ميدهند براى تحصيل امنيت در داخله و امنيت در خارجه و تحصيل آن هر دو امنيت محتاج است بتشكيل دولت و دولت تشكيل مييابد از وزارتخانه‌ها پس ماليات بايد صرف وزارتخانه‌ها شود نه در در وجه لشگر و علما و سادات و طلاب و شاهزادگان كه داخل در خدمت نيستند مختصر از مفصل آنكه بيوه‌زن بيچاره كه تمام گذرانش با چند طفل يتيم از يكى دو رأس بز و گوسفند يا دو جريب ملك مىشود و وجوه عايدى خود را تسليم\r\n\r\n","description":"","footnote":"","page_name":" 242 ","page_number":282},
  {"content":"\r\n\r\nكارگذاران دولت مينمايد . فقط براى اين است كه در گوشه صحرا آسوده بز و ميش خود را بتواند بچراند و احدى بر بزهاى او طمع نتواند كرد ، پس اولا ماليات دولت بمصارف لازمه قشون دولتى برسد ، ثانيا مصارف هيئت دولت كه عبارت است اولا از شخص پادشاه و ثانيا هيئت وزرا و وزارتخانه‌ها و نه اين است كه بضعفاى مملكت اعانه دادن جايز نميباشد ، بلكه در تمام جاهاى عالم رسم است كه براى عموم طبقات عجزه مملكت از جانب دولت با مال ملت ترتيب راحت مقرر شود ، اما هرگز رسم نيست بفلان گردن كلفت مبلغى مواجب بدهند و هم او را بنان مفت خوردن معتاد كنند و هم مملكت را بواسطه اين گونه مردم مفت‌خوار بيكار خراب و مسلوب الشروة كنند و هم منال دولت را از طبقات ضعيفه بگيرند و بطبقات قويه بدهند .\r\nبارى اين مبحث خيلى طولانى است و افتخار ميكنم كه احدى تاكنون نتوانسته اين مبحث را مثل بنده بنويسد و مكرر ناصر الملك علاوه از تمجيد تشكر ميكرد و اخيرا هم مهيا شد كه از همان قرار كه بنده نوشته بودم وضع ماليات ايران را علمى و قانونى كند و شروع هم كرد ولى دولت مستعجل شد و هركس طالب باشد ميتواند آن روزنامه‌ها را جمع نموده بخواند « 1 » تا مقدار\r\n\r\n\r\n","description":"","footnote":"\r\n( 1 ) مملكت را ميتوان تشبيه نمود و رئيس آن خانه را به پادشاه در صورتى كه بزرگ و آقا و صاحبخانه در تنظيم امور واردات بيتيه‌اش دقت نمايد و مداخل و مخارج را مطابق نكند هميشه مقروض و پريشان است يكى از دانشمندان ( اكنومى دوميستيك ) مىنويسد كه شخص بايد واردات خودش را بر سه قسمت تقسيم نمايد يك ثلث آن را به مصارف بيتيه و مخارج خوراك و پوشاك برساند ثلث ديگر را به مخارج فوق العاده كه پيش‌بينى نشده است و در هرخانه لابدا پيدا مىشود ثلث ديگر را بايد ذخيره نمود كه در موقع حاجت دست تنگى بمصارف لازمه برساند ميزان امور مملكت را هم مىتوان از اين مطلب قياس نمود هيچ مملكتى هميشه در صلح نيست محققا روزى او را جنگى با دشمن خارجى روى خواهد داد چه خواهد كرد سلطان اگر خزانه‌اش تهى باشد مسلما قشون متفرق ميگردند\r\n","page_name":" 243 ","page_number":283},
  {"content":"\r\n\r\nخدمت ما را بعالم تمدن بداند اما افسوس كه كمسيون ماليه پارلمان بر خلاف انتظار ما تمام اقدامات خود را منحصر كردند باينكه مبلغى موقتا پيدا كنند تا رفع و جبر كسر بودجه بشود و شايد تا يكدرجه حق داشته‌اند ، چرا كه نه وقت داشتند نه اسباب كه باصلاحات اساسيه دست بزنند ولى در يك جا خيلى خبط كردند كه اعمال خود را بوجه همه مساوات و قانونى مقرر نداشتند و بيان اصلاحات را بر ستون محكم تعديل و تسويه نگذاشتند از اين جهت احداث اعتراض و توليد اشكال شد و جماعتى رنجيدند و برضد مجلس برخاستند .\r\n\r\nكارهاى كمسيون ماليه\r\nتوضيح آنكه اعمال كمسيون ماليه مجلس منحصر بود به چند فقره .\r\nفقره اول - ابطال تيول در تمام خاك ايران و انصافا اين كار كمال لزوم را داشت چرا كه تيول در معنى يك قسم تجزيه است و در واقع ملوك الطوايف است و چون اين حكم بوجهه قانونى يعنى بنوع مساوات و كليت بدون استثنا صادر شد دنباله پاورقى\r\n\r\n\r\n","description":"","footnote":"\r\nو دشمن مملكتش را تصاحب مىنمايد پس به زيركان مملكت است كه ترتيب صحيحى در واردات و مخارج دولت بگذاريد بعقيده بنده عدالت‌خانه تشكيل نمىيابد مگر به اصلاح امور ماليه قشون تنظيم نمىشود مگر به تنظيم ماليه محال است اداره قبل از آنكه ترتيب در اداره ماليه ندهند منظم كرد چگونه دولت مىخواهد عدالت نمايد و حال آنكه از بيچارگانى كه اجداد آنها در صد سال قبل بر اين داراى ملكى بوده‌اند و امروز آن ملك به كلى خراب و ويران شده و ابدا محصولى ندارد مأمور حكومت ميآيد و ادعاى ماليات مىكند هر قدر صاحب ملك بيچاره فرياد مىكند كه اين ملك خراب و خودم هم فقير و بيچاره‌ام كسى گوش به حرفش نمىدهد از مصدر حكومت حكم صادر مىشود بيچاره را اسير و دستگير نموده هرچه استغاثه مىكند جواب كاملا مىشنود مىگويند ماليات ديوان نبايد زمين بخورد دولت از ماليات خودش نميگذرد . . بيچاره هرچه فغان مىكند كه املاكى كه در صد سال قبل نبوده‌اند و امروز آباد شده‌اند ماليات را بعوض من از آنها بگيريد جواب مىدهند\r\n","page_name":" 244 ","page_number":284},
  {"content":"\r\n\r\nاحدى نتوانست بر او اعتراض كند و هرچند ارباب تيول خيلى رنجيدند ولى راهى و دليلى نداشتند بر مجلسيان كه ايراد كنند .\r\nفقره دوم - ابطال تغيير جنس بود اين عمل هم در نهايت لزوم بود ، چه اغلب اشخاصى كه بعنوان ماليات بايستى جنس بدولت بدهند فرمان تغيير صادر كرده از قرار خروارى يك تومان الى سه تومان نقدا بدولت مىدادند و همان اشخاص يا امثال آنها كه بعنوان مقررى يا مستمرى يا جيره از دولت جنس مى خواستند جنس معينى ميگرفتند و مبالغ كليه در اين باب همه ساله بدولت ضرر وارد ميشد و اين امر را هم بدون استثنا اجرا كردند و مورد اعتراض نشد .\r\nفقره سيم - تفاوت عمل ولايات را جزو عمل نوشتند و فرع را ضميمه اصل دنباله پاورقى\r\n\r\n\r\n","description":"","footnote":"\r\nاين مطلب محال است زيرا در بودجه مالياتى كه مرحوم ( عباس ميرزا نايب السلطنه ) بسته است ابدا از آن ده اسم و رسمى نيست ، چه مىشد دولت در اين كار اقدام صحيحى ميكرد چه شدند آن ايرانيان متدين دولت‌پرست كه در نگاه داشتن حساب دولت به قسمى دقت داشتند كه ( مسيو شاردن ) در زمان مسافرتش به ايران كه قريب به دويست سال است مىنويسد چه مىشد كه دولت فرانسه هم مثل دولت ايران محاسب داشت يا محاسباتش در تحت نظم ميآمد خواهيد فرمود كه آنها مردند و اولاد ناخلف به جاى گذاشتند و در جواب عرض مىكنم اولاد آنها باقىاند ولى چه كنند وقتى كه مأمور كارى مىشوند اول بايد رسوم فرمان و تقديمى مستوفى و غيره و غيره را بدهند يا مأمور شغل و منصبى كردند بيچاره چگونه ميتوان ديانت نمايد در صورتى كه پس از مراجعت از مأموريت اولين سئوالى كه حاكم يا آمر از او مىكنند آنست كه چقدر مداخل در اين سفر كردى ابدا نمىپرسد به مأموريتى كه ترا گسيل كرديم آيا عدالت و احقاق حق كردى يا خير چه كند بيچاره فلك‌زده كه غير از تقلب و اجحاف چيزى از او نمىخواهد در اين موضوع از اين بيشتر گنجايش كه عرض كنم زيرا اگر بخواهم شرح و بسط بدهم ( مثنوى هفتاد من كاغذ مىشود ) بهتر اين است كه چند كلمه از اصلاح ماليه عرض كنم كه امروز هم با مختصر مخارجى ميتوان شروع به اصلاح نمود دولت مىتواند صورتى از تخمين\r\n","page_name":" 245 ","page_number":285},
  {"content":"\r\n\r\nنموده بر حاكم جمع بستند و در مقابل براى حكام و مباشرين ماليه به قدر كفايت حقوقى معين كردند .\r\nاين كار هم معنا و مادتا بسيار مفيد و لازم بود ولى بواسطه نداشتن جزو جمع صحيح اسباب زحمت رعاياى ولايات ميشد : توضيح آنكه اصل ماليات در ايران عبارت است از جمعى كه از سوابق ايام بر بلوك و مزارع و قصبات تحميل شده و همه ساله در كتابچه دستورالعمل همان جمع را مينويسند ، مثلا ماليات كرمان را يك قلم مىنويسند سيصد هزار تومان و هكذا تا آنكه حساب سيصد هزار تومان كه سرجمع است تكميل شود بعد از آن مىنويسند فروع مالياتى شصت هزار تومان و اين شصت هزار تومان محل معينى ندارد فقط حكام همه ساله مبلغى علاوه دنباله پاورقى\r\n\r\n\r\n","description":"","footnote":"\r\nمالياتى كه نايب السلطنه مرحوم در زمان خودش داده است آن را به هر شهرى آنچه را راجع به آنجا است بفرستد و رؤساى صندوق ماليات يا پست يا گمرك را مأمور نمايند كه آنچه املاك علاوه بر اين دهات شده است تحقيق نموده دفترى تازه بنويسند و محصول ساليانه هركدام از دهات را جداگانه معين نمايند لازم نيست كه اين كار را بلافاصله يك ماه انجام دهند يكسال يا دو سال به مأمورين مهلت بدهند كه به اتفاق مستوفى ولايت مىتوانند تقريبا معين نمايند پس از اينكه صورت تقريبى ولايات به تهران رسيد ممكن است هيئتى از متفقين تعيين شود كه به ولايات بروند و مجددا به اتفاق رؤسا يا مأمورين تفتيش نمايند اگر مأمور غرض به كار برده يا آنكه ملاحظه از كسى نموده او را مجازات دولتى بدهند و الا صورت را آن مفتش تصديق بنمايند و از همان ميزان شروع كند بوصول ماليه معلوم است وزارت ماليه بايد هرسال مفتشى در موقع محصول املاك بفرستد تا بازديد محصول شود از قرار صدى پنج موافق معمول تمام عالم از درآمد ملك ماليات اخذ شود و يا آنكه موافق قانون نبوى عشور بيت المال دريافت دارد محققا ادارهء ماليات نمىتواند حقوق دولت را بر اراضى تحميل نمايد چنان كه امروز معمول است زيرا كه ممكن است اين زمين امسال محصول ندهد يا آنكه ملخ خوراكى باشد و يا آنكه آفت‌هاى غير آن باعث انهدام محصول گردد در آنوقت\r\n","page_name":" 246 ","page_number":286},
  {"content":"\r\n\r\nاز اصل ماليات قبول كرده و بدولت پرداخته‌اند و دفتر طهران ابدا نميداند اين تفاوت عمل از كجا حاصل شود حكام هم نميدانند چه آنها وقتى كه به محل ماموريت خود رفته‌اند آنچه را كه علاوه از دستورالعمل قبول كرده‌اند بضميمه مبلغى كه بعنوان تقديم بشاه و صدراعظم داده‌اند با مخارج شخصيه خود بر ضباط جزو جمع بسته‌اند .\r\nمثلا ماليات اصلى سيرجان بيست و چهار هزار تومان بوده شش هزار تومان هم باسم تفاوت عمل بر او اضافه كرده از ضابط سيرجان سند گرفته‌اند و هيچ نمى دانند ضابط آن اضافه را از كدام قصبه و بچه عنوان گرفته است و كمسيون ماليه در مقام تحقيق از جزو جمع ولايات و توجهى بماليات بلوكات و مزارع برنيامد و هرچه تفاوت عمل صورت به آنها داد آن را عينا ضميمه اصل عمل كردند و چون در سابق رسم اين بود كه حكام در مقابل تفاوت عمل مبلغى باسم پيشكش و صدراعظم ميدادند كمسيون مجلس آن تفاوت را بر حكام جمع بست و پيشكش را به كلى منسوخ نمود و براى هرحاكمى هم به اندازه لياقت محل و اهميت مركز از دوهزار تومان الى سيصد تومان مواجب مقرر شد و حال آنكه وقتى كه حكام در ازاى تفاوت عمل دنباله پاورقى\r\n\r\n\r\n","description":"","footnote":"\r\nبيچاره زارع با وجود اينكه مقرر شده و بايستى ترحم به او شود به عكس مأمور ماليه ميآيد و مىگويد بايد حقوق مشروع دولت را بدهيد هرچه فرياد مىكند كه ( از ده ويران كه ستاند خراج ) بحرفش گوش نمىدهند و مجبورا بايد اگر لباس يا اسباب‌خانه داشته بايد گرو بگذارد و حقوق دولت را بدهد آنوقت سال ديگر اين بيچاره دهقان ديگر وسعت آن ندارد كه مزرعه خود را كشت نمايد مجبور مىشود كه بيكى از ملاكين اطرافش بمختصر قيمتى بفروشد و خودش مشغول گدائى گردد و يا آنكه براى آن شخص صاحب ملك زحمت بكشد و مختصر حقى به او بدهند ) اين است عيوب ماليات در صورتى كه از اراضى بگيرند در مملكت ماليات را فقط دهاقين و بعضى از ارباب حرف بايد تأديه نمايند حقوق ماليه بر عموم اهل مملكت تعلق نمىگيرد همه كس مىداند كه دولت ماليات\r\n","page_name":" 247 ","page_number":287},
  {"content":"\r\n\r\nمبلغى بشاه تقديم ميدارند و مواجب هم دينارى نداشتند معادل همان مبلغ كه بشاه علنا ميدادند و بوزراء محرمانه ميدانند يا باسامى مختلفه از آنها ميگرفتند از قبيل رسوم خلعت پول روزنامه و امثال آنها و باز هم مبالغى فايده برده‌اند و معلوم است محل انتفاع آنها همان تفاوت عمل يا فروع مالياتى است پس كمسيون مالياتى در اين مقام ضبط كرد هم مردم را رنجانيد و هم مبالغى نفهميده به حلق حكام ريخت اما رنجش مردم از اين جهت شد كه عامه مردم يعنى رعايا منتظر بودند كه بعد از انعقاد مجلس فروع مالياتى منسوخ خواهد شد ، يكوقتى شنيدند نه تنها موقوف نشده بلكه جزو اصل عمل شده لهذا كمال رنجش را از مجلس پيدا كردند اما ضرر دولت همان بود كه توضيح كرديم و ممكن بود قسمتى در اين باب اقدام كنند كه نه بر دولت ضرر وارد شود نه رعايا رنجش حاصل نمايند ، بلكه بواسطه بخشيدن پارهء از فروع رعايا را هم راضى و مسرور نمايند و ترتيب اين كار بسيار سهل و ساده است .\r\nمثلا ممكن بود از هر شهرى مستوفى و سررشته‌دار محل را بخواهند و انعامى دنباله پاورقى\r\n\r\n\r\n","description":"","footnote":"\r\nرا براى اصلاح امور مملكت و نگاهدارى قشون و پرداختن حقوق اشخاصى كه به كار ملت بيايند دريافت مىنمايد محققا تمام اهل مملكت محتاج بقشون و پليس و قزاق‌سواران هستند و در صورتى كه در خانهء آنها دزدى اتفاق بيفتد دولت را مسئول ميدانند و از حكومت محل مطالبه دفع خسارت مىنمايند و حال آنكه ابدا بدولت براى حفظ خانه و مال خود حقوق در مدت عمر نداده‌اند در ساير ممالك نه تنها بر محصول تعلق مىگيرد بلكه تمام دكاكين و خانه‌ها و اثاث البيت و اشيائى كه براى تجمل مىخرند بايد حقوق ماليه بدهند ملت از دادن ماليات امتناعى ندارد زيرا كه ميداند تمام اين وجوه صرف اصلاح مملكتش خواهد شد و بواسطه دادن اين ماليات جان و مالش محفوظ است طرق و شوارع امن خواهد شد .\r\n( نقل از روزنامه نداى وطن )\r\n","page_name":" 248 ","page_number":288},
  {"content":"\r\n\r\nبه او بدهند تا درست جزو جمع و عايدى آن ولايت را صورت بدهد و از همان قرار بر حاكم جمع به بندند و همان جزو جمع را هم در كتابچه بطبع برسانند و در آن شهر منتشر نمايند تا مالك حسين‌آباد مثلا بداند اصل و فرع ماليات بدهى او چه قدر تا دينارى زيادتر ندهد و اگر دو مقابل ماليات امروزى را هم بر املاك مردم تحصيل كنند و سندى بدست آنها بدهند كه ماليات‌دهنده بداند ممكن نيست اين جمع تغيير كند و هيچ حاكمى نميتواند دينارى اضافه از آن مبلغ بگيرد و عموم مردم با نهايت مسرت و رضايت مىپرداختند چه عمده وحشت مردم از اين است كه كم و زياد ماليات بميل و اراده حكومت يا مباشرين امور ماليه است اين است كه هرگز امنيت ندارند .\r\nمجملا در اين خصوص كمسيون مجلس گرفتار خبطى بزرگ شد بعلاوه تفاوت عمل را هم مىتوانستند قانونى يعنى تومان شمار معين كنند كه اگرچه ظلم است اما چون بالسويه است ميتوان موقتا او را عدالت دانست .\r\nاشخاص كمسيون مجلس از اين تصرفاتى كه در جمع كردند به تصرف نمودن در خرج و از آنچه ما مكرر در اين كتاب نوشته‌ايم همه ميدانند خرج ماليات ايران بمراتب مغشوش‌تر از جمع او است چرا كه جمع يك وقتى بملاحظه عايدى فلان ملك بوده اگرچه حالا چندين مقابل زيادتر يا كمتر شده باشد اما خرج ابدا مأخذ صحيحى نداشته است مثلا فلان درويش بحاجى ميرزا آغاسى عريضه نوشته و استدعاى مبلغى نقد و مقدارى جنس بعنوان مستمرى يا مقررى كرده آن هم قبول كرده و فرمان صادر شده از آن تاريخ ببعد در خانواده آن درويش آن حقوق برقرار مانده است و اگر هم از آن خانواده كسى باقى نمانده مستوفى هنوز به همان قسم قبض مىنويسد و ميبرد و يا آنكه به ديگرى فروخته و كتابچه بنام مستمرى ثبت است و كمسيون ماليه خوب ميتوانست در اين امر\r\n\r\n","description":"","footnote":"","page_name":" 249 ","page_number":289},
  {"content":"\r\n\r\nدقت نمايد و بدون اينكه دينارى از حقوق موجود كسر كنند دوسه كرور محل از اشخاص معدوم الاثر تحصيل نمايد و احدى را نرنجاند و بنده مخصوصا در اين ماده با رؤساى آن كمسيون مذاكره كردم در جواب من گفتند « اين كار خيلى مشكل است و ما چطور ميتوانيم بفهميم در خراسان عبد الحسين خان هست و يا نيست و بر فرض كه دنبال كنيم و بخواهيم صاحبان حقوق را به اشخاص هم بشناسيم مستوفيها اشخاص را به همان اسم پيدا ميكنند و تعارفى از آنها ميگيرند و آنها را بجاى صاحبان حقوق اصليه معرفى مىنمايند ، اما بنده يك راه بسيار سهل و ساده به آنها نشان دادم كه اگر تمام ارباب حقوق را معرفى نميكرد اقلا دو ثلث آنها را معرفى مينمود و آن راه اين بود كه اعلانى از طرف مجلس منتشر نمايند كه هركس حقوقى در ركاب دارد بيايد در كمسيون ماليه و شخصا خود را بهر اسم و رسم كه هست معرفى كند و بعد از آنكه در كمسيون معلوم شد كه اين شخص داراى فلان قدر حقوق بوده است حقوق او را بپردازند اما در ولايات اين امر را بانجمنهاى رسميه رجوع نمايند و مسلم است در اين صورت بنده نميتوانم مهرى باسم ديگرى كنده پاى قبض زده حقوقى ببرم ، اما كمسيون ماليه ابدا در اين مقام برنيامدند بعلاوه معرف آنها هم خود مستوفيها بودند و هر مستوفى نسبت بارباب حقوقى كه در تحت كتابچه او داراى حقى نبود شهادتش را معتبر دانسته و حال آنكه تمام مفاسد امور ماليه ايران منسوب بعمليات همين آقايان مستوفيها است بلكه سالها است دزد ماليه ايران اين طايفه هستند و تا تمام آنها را خارج نكنند و سه چهار محاسب اروپائى در سر ماليه ايران نگذارند ممكن نيست اين اداره اصلاح پذير شود .\r\nتصرفى كه ماليه در خرج كرد بسيار غلط و مهمل و مشحون بانواع اغراض و خبط و اشتباه بود از اين جهت مورد هزارگونه اعتراض بلكه توبيخ واقع شد و مجلس را بباد اغراض فاسده خود دادند .\r\n\r\n","description":"","footnote":"","page_name":" 250 ","page_number":290},
  {"content":"\r\n\r\nتوضيح آنكه قريب دو كرور تومان از حقوق ارباب حقوق كسر كردند در حالتى كه معلوم نشد براى چه كسر كردند ! ؟ و بچه دليل برقرار نمودند ! ؟\r\nو مأخذ تصرفات آنها بهيچ‌وجه معلوم نشد ، مثلا ممكن بود اين اعمال غلط را در لباس صحت جلوه بدهند و اعلانى منتشر نمايند كه از پنج هزار تومان يا دوازده هزار تومان يا كمتر يا بيشتر ابدا حقوقى داده نميشود و از هر هزار تومانى از قرار دو عشر كسر مىشود و از هرهزار تومان به پائين يك عشر و نيم كسر مىشود و از پانصد تومان كمتر يك عشر و از صد تومان نيم عشر يا قانونى نظير اين قانون وضع نمايند كه كليت داشته باشد و تكليف عموم مردم را معين نمايند و برحسب آنچه قدما و حكما گفته‌اند ( البته اذا عمت طابت ) وقتى كه تمام مردم در يك خط و يك كلمه واقع شدند البته شكايتى نخواهند كرد . مثلا حقوق ظل السلطان و نظام السلطنه و عضد الملك را كسر كردند اما ابدا دست بتركيب حقوق معتمد السلطنه پدر وثوق الدوله نزدند و حال آنكه نظام السلطنه در ظرف شصت سال خدمت پنج شش هزار تومان حقوق تحصيل كرده و شأن و لياقت او هم بمراتب زيادتر از معتمد السلطنه بود و از اين قبيل كارها خيلى كردند كه صريحا شهادت بر غرض آنها ميداد و راه اعتراض بدست مدعىهاى مجلس داد .\r\nكمسيون مجلس ميتوانست قانونى وضع نمايد كه هميشه اوضاع مملكت ايران را از اختلالات محتمله محفوظ بدارد و ماليه را از پريشانى دائمى نجات بدهد و آن قانون مختصر اين است كه حقوق به كار بدهند نه به اشخاص مثلا به مقام وزارت داخله ماهى هزار تومان و بوزير امور خارجه ، ماهى پانصد تومان و هكذا نسبت بساير مناصب و اشغال دولتى و مملكتى ، نه اينكه به شخص مشير الدوله كه بمقام صدارت رسيده است ده دوازده هزار تومان مواجب بدهند كه وقتى\r\n\r\n","description":"","footnote":"","page_name":" 251 ","page_number":291},
  {"content":"\r\n\r\nكه او را معزول ميكنند آن حقوق براى او باقى بماند و ديگرى كه به اين مقام ميرسد او هم البته حقوق ميخواهد و هركدام از آنها هم كه ميميرند بنابر قانون متداول در ايران ثلث حقوق آنها را دولت ضبط نموده دو ثلث را بوراث او بدهد و اگرچه مجلس براى وزير ، و حكام حقوقى معين كرد كه تا در سر كار هستند آن حقوق را بگيرند ولى ملتفت نشدند كه حقوق دائميه آنها را به كلى قطع كنند ، مثلا نظام السلطنه مرحوم قريب شش هزار تومان حقوق داشت كه هميشه ميگرفته خواه داخل كار خواه خارج كار باشد و همين كه به سفر فرمانفرمائى آذربايجان يا فارس ميرفته دوازده هزار تومان حقوق آن مأموريت را ميگرفته و چون بمقام وزارت ماليه يا داخله ميرسد شش هزار تومان مواجب ميگرفته و گرفتن مواجب در موقع كار صحيح است اما گرفتن آن مبلغ معين حقوق دائمى ابدا مناسبت ندارد ، بعلاوه مجلس ميتوانست اين دو كرور را كه از حقوق چندين نفر اشخاص مختلفه كسر كرده فقط از حقوق چند نفر دولتمند كسر نمايد تا مورد عداوت ارباب حقوق مقطوعه نشود .\r\nمثلا اعلانى منتشر ميكردند كه چون بودجه ماليه ايران كسر دارد از ارباب ثروت استدعا داريم مواجب خودشان را بملت تقديم كنند البته امثال ظل السلطان و نايب السلطنه و نظام السلطنه و مشير السلطنه و مشير الدوله و فرمانفرما و شاهزادگان مثل سالار الدوله و شعاع السلطنه و ناصر الدين ميرزا و اقبال الدوله و اقبال السلطنه و امثال اين اشخاص كه تمام آنها مليونر هستند با كمال طيب خاطر حقوق خود را بمجلس واگذار ميكردند ، چنان كه جماعتى همين كار را كردند از جمله سعد الملك كه بتوسط خود نگارنده حقوق خود را تقديم نمود و چه ضرر داشت مشير الدوله و مؤتمن الملك كه از ارث پدر زياده از بيست كرور ثروت معين دارند از هزار تومان يا دو هزار تومان خون‌جگر ضعفاى ملت چشم بپوشند در حالتى كه هرقدر\r\n\r\n","description":"","footnote":"","page_name":" 252 ","page_number":292},
  {"content":"\r\n\r\nممكن بوده پدرشان از فروش حقوق تبعه مظلومه بخارجه براى آنها ثروت اندوخته است بعلاوه اين دو برادر ابدا خرجى ندارند كه محتاج بحقوق باشند و هكذا امثال آنها بسيارند چه بسا تجار متشخص مليونر داراى مواجب و مستمرى هستند كه افتخارا ميگيرند و بعد از استدعاى مجلس افتخارا تقديم مى كردند و زيادتر از اين مبالغ عايد دولت ميشد بدون اينكه احدى هم رنجشى حاصل كند و با آنكه بنده از اهل دفتر و استيفا نيستم شرط ميكنم كه دو كرور محل پيدا كنم در حالتى كه احدى شكايت نكند .\r\nمختصرا كمسيون ماليه نه تنها از اصلاح جمع و خرج ايران اظهار عجز كرد بلكه يكعده بلكه ثلث از اهل مملكت را دشمن مجلس كرد اين بود كه ابتدائا قاطرچىهاى مملكتى بلوى كردند و با الواط چاله‌ميدان و شيخ فضل إله نورى و سيد على و سيد محمد يزدى به شرحى كه در جلد دوم ثبت است در ميدان توپخانه اجتماع نمودند و خيال داشتند همان روز اساس مشروطيت را برهم بزنند ولى حسن كفايت و سياست مرحوم نظام السلطنه مانع از اجراء اين مقصود مردود آنها شد و بالاخره يكوقتى به مقصود فاسد خود رسيدند و حالا هم همان اشخاص دور شيخ فضل الله جمع شده و فرياد مىزنند كه مشروطه حرام است و مشروطه‌طلب كافر واجب القتل و چون اين جمله بسيار طولانى شده لهذا در همين‌جا ختم ميكنم و يك مطلب ديگر راجع بموضوع معلوم خودمان ضميمه نموده اين باب را ختم كرده بذكر ظواهر تاريخى مىپردازم .\r\n\r\n[ مبانى نظرى انديشهء سياسى و جريان‌شناسى سياسى مشروطيت 
  ]\r\n\r\n[ اولين علت تامه انحطاط مجلس 
  ] ورود علما بمجلس\r\nجهت ديگر كه حقيقتا ميتوان او را اولين علت تامه انحطاط مجلس شمرد بلكه هر عاقلى از اول انعقاد مجلس منتظر بسته شدن او بود اين است كه آقايان علما داخل در اين مجلس شدند . اين امر يعنى دخول و عضويت آنها در مجلس\r\n\r\n","description":"","footnote":"","page_name":" 253 ","page_number":293},
  {"content":"\r\n\r\nمتضمن دو عيب بزرگ بود كه هريك به تنهائى باعث انحطاط هزار مجلس شود چه جاى يك مجلس ناقص با اجتماع هر دو جهت .\r\n\r\nعيب اول [ ورود علما به مجلس 
  ]\r\nآنكه تمام عقلاى عالم ميدانند كه وضع و انعقاد و تشكيل مجلس شوراى ملى ( پارلمنت ) در همه جاى عالم فقط براى اصلاح و انتظام امور معاشيه و سياسيه مملكت است و ابدا مربوط بامر ديانت نيست ، چنان كه ميبينيم دول فرنگ با داشتن مذاهب مختلفه باز همه در داشتن پارلمان اتفاق دارند و اگر امر پارلمنت متعلق بمذاهب بود ناچار اختصاص بيكى دون ديگرى داشت و ممكن نبود كه مطبوع تمام اتباع مذاهب مختلفه گردد .\r\nموضوع تمام شرايع عالم از آدم تا خاتم افعال و اعمال افراد مكلفين است كه نسبت به بعضى از آن افعال حكم بوجوب صادر مىشود و نسبت به برخى حكم حرمت و بعضى ديگر مستحب و بعضى مكروه و بعضى مباح و باصطلاح علما اديان هر فعلى ناچار بيكى از اين احكام خمسه متصف خواهد بود .\r\nتوضيح آنكه در هر شريعتى بحث مىشود از افعال مكلفين و آن افعال را به پنج قسم منقسم مينمايند به اين قسم كه افعال مكلف يا فعلش رجحان دارد در نظر شارع و يا تركش و بر هر تقدير يا مانع از نقيض هم هست يا نيست پس اگر فعل راجح باشد با منع از نقض او را واجب ميخوانند و اگر فعل راجح باشد بدون منع از نقض او را مستحب گفته‌اند و اگر ترك راجح باشد با منع او نقيض آن را مكروه نام نهاده‌اند و اگر فعل و ترك در نظر شارع متساوى باشد يعنى هيچ طرفى رجحانى نداشته باشد آن را مباح و جايز ميدانند بنابراين مقدمه ميگويم .\r\nمشروطيت دولت و تجديد حدود سلطنت و تعيين تكاليف افراد ملت و ترتيب قوانين معادله در مملكت چه ربطى بافعال مكلفين دارد تا بتواند متصف بوجوب يا حرمت گردد . علاوه از اين يا تقرير ساده‌ترى هم ميتوانيم به تمام مردم حالى\r\n\r\n","description":"","footnote":"","page_name":" 254 ","page_number":294},
  {"content":"\r\n\r\nكنيم كه مشروطيت دولت ابدا مربوط بمبانى شريعت نيست .\r\nدر علوم اجتماعيه و فلسفه عمرانى ثابت است كه افراد بنى آدم محتاج به اجتماع و تمدن هستند و البته در اجتماعات آنها ناچار بايد قواعدى منظور شود كه حدود قوى و ضعيف را كه قهرا در حوزه بشريت پيدا مىشود معلوم و محقق نمايد تا اساس عيش آنها مختل نگردد و الا فرزند آدم كه داراى فطرت ترقىپذير و صاحب طبيعت جاه‌طلبى و ملكه استقلال و طلب رفعت است بدون قوانين معينه رام نخواهد شد و بحقوق معينه خودش قناعت نخواهد كرد مثلا در حوزه بشريت تناسل شرط اول و ركن اعظم اجتماعات است و تناسل حتما مجبور است از ازدواج و ازدواج ناچار است از اختصاص براى حفظ انساب و تعيين ميراث و انتساب بعضى ببعضى و اختصاص بدون قواعد مسلمه محفوظه هرگز صورت نخواهد گرفت ، چرا كه افراد بنى آدم بتفاوت داراى حسن و جمال هستند و كسى كه داراى قدرت و نفوذى در ميان قبيلهء باشد چه بواسطه شجاعت شخصيه يا قدرت عارضه كه بواسطه داشتن ثروت حاصل كرده است هرگز راضى نخواهد شد فلان ضعيف داراى زنى خوشگل‌تر از زن او باشد و قهرا ميل مىكند آن زن خوشگل را هم تصاحب كند ، صاحب آن زن هم البته نميتواند تسليم شود و هم نميتواند مقاومت نمايد در هر دو صورت نظام اجتماعيه تمدنى بهم مىخورد ، پس عقل حكم مىكند كه لازم است قوانينى براى امر ازدواج وضع شود تا هركس مجبور باشد به آن قوانين پاى بست گردد و اگرچه بر خلاف ميل و رغبت او هم باشد .\r\nايضا انسان در تعيش ناچار است از تحصيل ثروت و تحصيل ثروت هم ممكن نخواهد بود مگر باستعمال عوامل طبيعه كه عمده آنها كار كردن شخص است در آب و خاك كه تحصيل ارزاق از او تواند كرد و تحصيل ارزاق از آب و خاك قهرا مستلزم اسباب و آلاتى است كه انسان را در كار كردن اعانت مينمايد . پس زراعت\r\n\r\n","description":"","footnote":"","page_name":" 255 ","page_number":295},
  {"content":"\r\n\r\nمحتاج بضاعت است و اين هردو محتاج بتجارت يعنى مبادله اجناس مثلا فلان رعيت گندم زراعت مىكند و فلان باغبان انگور به عمل ميآورد و آن هردو به يكديگر محتاجند كه اجناس خود را مبادله كنند و هر دو هم بآهنگر احتياج دارند از او بيل و كلنگ بخرند و آهنگر هم به آنها احتياج دارد كه بيل و كلنگ خود را به آنها بفروشد و گندم و انگور براى تغذيه خود تحصيل نمايد و آن هرسه به بافنده احتياج دارند كه پارچه براى لباس خود از او بخرند و آن هرچهار نفر به بنا احتياج دارند كه براى آنها خانه بسازد و هكذا به تمام صنايع عالم احتياج دارند حتى آنكه خوردن گندم و تبديل آن به صورت نان كه قابل خوردن باشد اقلا به پنجاه چيز احتياج دارد كه يك نفر از عهده برنميآيد پس تمام آنها به يكديگر احتياج دارند و رفع احتياجات آنها ممكن نخواهد شد مگر بعد از استقرار قوانينى عادله كه تكليف هركدام را در هنگام مبادله معلوم و مشخص نمايد و الا ممكن است فلان پهلوان زبردست بدون آنكه كار بكند و عوض بدهد تمام آنچه را كه لازم دارد از دست رنج ديگران به زور بگيرد و معلوم است اين كار موجب سلب امنيت از تمام كارگرها خواهد شد و با نداشتن امنيت به هيچ كارى اشتغال نخواهد داشت و كار نكردن آنها ما يحتاج بنى آدم حاصل نميشود پس بايد حتما قوانينى در ميان آنها رايج باشد تا تكليف همه را معلوم نمايند و حفظ و ترويج آن و قوانين هم البته لازم است هم چنان كه وضع آنها واجب است كه يك قوه خارجه از افراد كه عين قواى افراد است وضع قوانين كند و يك قوه نافذه آن قوانين را مجرى سازد پس انتظام امر معيشت بنى آدم حفظ اساس آسايش آنها كه همان تمدن است محتاج است به دو قوه يكى قوه واضعه يا مقننه و ديگرى قوه حافظه يا مجريه و وضع و اجرى ممكن نيست از يك قوه به عمل بيايد يعنى صحت وضع و اجرا و اكمال آنها موقوف است بر تجزيه اين دو قوه از يكديگر\r\n\r\n","description":"","footnote":"","page_name":" 256 ","page_number":296},
  {"content":"\r\n\r\nبنابراين حوزه بشر محتاج است به وضع قوانين و اجراى آن و وضع قوانين ممكن نيست از يك نفر حكم يا پادشاه باشد هم چنان كه ممكن است از يك هيئت از عقلاى مملكت باشد و غير از امور موضوعه شريعت است اما قوه اجرائيه هميشه با دولت بوده نهايت آنكه در هر عصرى و دوره‌اى يك طورى اداره شده مثلا در اوائل تشكيل اداره تمدن وضع قوانين با شخص پادشاه بوده و اجراى آنها را هم خود او برعهده گرفته به كارگذاران خود در هر ايالت يا ولايت\r\nمحول مينموده و قوانين هم در خارج مشخص نبوده و در هيچ كتابى تدوين نشده فقط راى و اراده و ميل شخص پادشاه « يا من مقوم مقامه » بمنزله قانون ممكن بوده است تا يك وقتى كه حتى مردم زيادتر شده و اين وضع سلطنت را مناسب حال و موافق مزاج خود نيافته و همت بر انهدام اين اساس گماشتند و چه جنگهاى داخلى را با فداكاريها بانجام رسانيدند تا اين اختيارات را از سلطنت سلب نمودند و اقسامى ديگر اختراع نمودند و مدتى هم آن اقسام را امتحان كردند تا بالاخره يك قسم را بهترين اقسام يافتند و همان را انتخاب كردند كه امروز هم در تمام ممالك متمدنه عالم مجرى و برقرار و بعقيده ما تا قيام قيامت هم باقى و پايدار خواهد بود و آن وضع و تأسيس حكومت عادله عليه است بعبارة اخرى خود ملت كه بايستى محكوم باشند و تابع قوانين شود خودش بمناسبت حال و مزاج مملكت و ملاحظه ساير ملايمات قوانينى براى حفظ نظام و آسايش خود وضع مينمايند و چون تمام افراد ملت لياقت اين كار را ندارند لهذا مقرر داشته‌اند كه يك هيئتى را براى وضع قوانين از ميان خود انتخاب نمايند و آنها را بوكالت برميانگيزند و حقوق خود را در وضع قوانين به آن هيئت واگذار مينمايند و آنها را بمركز مملكت ميفرستند كه در يك مجلس كه اسم آن را دار الشورا يا پارلمنت يا مجلس شوراى ملى يا دوما گذاشته‌اند حاضر شوند و در تمام مطالب و قوانين بطور مشورت مباحثه كنند و\r\n\r\n","description":"","footnote":"","page_name":" 257 ","page_number":297},
  {"content":"\r\n\r\nباقليت آرا تكليف كافه ملت را نسبت بقوانين محتاج آنها مشخص نموده آنها را در يك كتاب جمع و تدوين كنند و اسم آن كتاب را قانون ميگذارند .\r\n\r\nكتاب قانون\r\nنسبت بمتعلقات آن قوانين اسامى فرق مىكند مثلا آنچه مربوط باسامى دولت است آن را قانون اساسى ميگويند و نسبت بساير وزارتخانه‌ها قانون وزارت داخله يا قانون عدليه يا قوانين ماليه و غيره و غيره ميگويند و هروقت هم مقتضى دانستند بعضى از فصول آن قوانين را برحسب پيش‌آمد امور و تغيير مسلك ملت و مقتضيات مملكت تغيير ميدهند و اجراى آن قوانين را بيك هيئت واگذار مينمايند كه اسم آن هيئت دولت است و دولت تشكيل مييابد از چندين دستگاه باسم وزارتخانه‌ها كه برحسب احتياجات هر مملكت تفاوت مينمايد مثلا وزارت داخله و وزارت خارجه و وزارت عدليه و وزارت جنگ وزارت تجارت ، وزارت معارف اينها در تمام ممالك عالم هست اما در بعضى ممالك كه قواى بحرى دارند وزارت بحريه هم اضافه مىشود بعضى دولتها كه مستملكات و مستعمراتى دارند وزارت مستملكات هم ناچار دارند و هكذا نسبت بمعادن و طرق و شوارع و فوايد عامه و غيره و غيره و رئيس آن هيئت و فرمانده كل شخص پادشاه است در ممالك مشروطه و در ممالك جمهورى كه برحسب انتخاب يك نفر رئيس موقتى دارد كه آن را رئيس جمهورى يا پريزيدانت ميگويند و تمام امتيازات و شئونات كه درباره شخص پادشاه مراعات مىشود در باره رئيس جمهورى نيز مراعات مىشود الا اينكه در خطابات پادشاه را اعليحضرت مينويسند ولى رئيس جمهورى را جناب مستطاب اجل يا جناب شوكت مآب مينويسند و بهر تقدير اجراى احكام قوانين از طرف هيئت مقننه كه مجلس شوراى ملى باشد اولا به شخص پادشاه يا برئيس جمهورى\r\n\r\n","description":"","footnote":"","page_name":" 258 ","page_number":298},
  {"content":"\r\n\r\nارجاع مىشود و از جانب او بوزراء يعنى هر قانونى راجع بهر وزارتخانه باشد به آن وزير مسئول ارجاع مىشود و آن وزير يا وزارتخانه مسئول است هم در نزد پادشاه و هم در نزد مجلس و مجلس هم مخصوصا حق نظارت دارد و هم حق تفتيش دارد كه مراقب اعمال وزراء باشد تا اگر بر خلاف وظيفه خودشان رفتار كردند آنها را از مقام وزارت منفصل نمايد هم چنان كه كافه ملت حق نظارت نسبت باعمال وكلا و منتخبين مجلس دارند . مجملا بعد از چندين هزار سال امتحان و تجربه اين قسم را عقلاى عالم بر تمام اقسام حكومت ترجيح داده‌اند و به خوبى پسنديده‌اند و لازم است يك نكته مختصرى هم در اين مقام بنگارم و چندان هم خارج از موضوع بحث ما نيست .\r\n\r\nاقسام حكومت\r\n\r\n[ حكومت استبدادى 
  ]\r\nامروزه اساس حكمرانى در عالم فقط سه قسم است و شق رابعى ندارد يا حكومت استبدادى است كه تمام اختيارات در دست شخص پادشاه است به حكم ما يشاء و يفعل ما يريد و لا يسئل عما يفعل ، گاهى مقصرى را ببخشد و گاهى بىگناهى بدون استحقاق عقوبت ، بلكه يكى را بدون لياقت نصب وزارت ميدهد و وزيرى را بدون هيچ خيانت از مسند عزت به خاك مذلت ميكشاند بيك خيال خام و آهى شريرى را قتل‌عام ميفرمايد و بيك شوخى بىموقع حكومت مملكتى را بيك نفر رقاص مرحمت مىكند چنان كه ديديم يكوقتى مرحوم مظفر الدين شاه شب در موقع تفريح تخم‌مرغى به ترتيب مخصوصى تقديم فخر الملك كردند و اسباب زحمت او شد چرا كه تخم مرغ در بين راه شكست و ناچار شدند كه جراحى را بياورند كه با منقاش و اسباب جراحى ذرات پوست را بيرون بياورد شاهنشاه مغفور نظر برأفت و مرحمت ملوكانه در ازاى اين خدمت وزارت تجارت را به او مرحمت فرمودند ، بارى مفاسد و مضار حكومت استبدادى نه به قدريست كه در اين مختصر بگنجد بلكه اگر كسى\r\n\r\n","description":"","footnote":"","page_name":" 259 ","page_number":299},
  {"content":"\r\n\r\nدر تمام عمرش همت برشمردن و نوشتن معايب حكومت استبداد بنمايد و صد سال هم عمر داشته باشد و در هر روزى سه هزار بيت كتابت كند عاقبت از عهده تعداد يك عشر از اعشار معايب دولت مستبده برنخواهد آمد .\r\nاز همين جهت است كه امروزه كه ما بتحرير اين كتاب اشتغال داريم در تمام روى زمين كه قريب 52 دولت و حكومت هست سواى افغانستان و مراكش و چين ديگر دولت مستبده در عالم باقى نمانده است و تا سال گذشته عثمانى هم در جزو دول مستبده محسوب بود اگرچه از سى سال به اين طرف قانونى شده بود ولى باز در عداد دول مستبده محسوب بود اما امساله بهمت دانشمندان و غيرتمندان كه معروف بژان ترك ( يا جوانترك ) هستند دولت به آن عظمت آخر مشروطه شد و شرح مشروطه شدن دولت عثمانى را شايد در اواخر اين كتاب بمناسبت بنگاريم .\r\nاما دولت چين امپراطور عظيم‌الشأن ترقىخواه چون خرابى ادارات دولتى خود را كاملا ملاحظه نمود مصمم شد كه دولت و سلطنت خود را مشروطه و محدود نمايد لهذا جماعتى از فضلاى جوانان چين را به تمام ممالك اروپا فرستاد تا تمام قوانين ممالك متمدنه را به زبان چينى ترجمه نموده بحضور اعليحضرت امپراطورى بياورند و از ميانه تمام آنها يك قانونى مركب از تمام قوانين عالم اتخاذ و انتخاب نمايند و در مملكت وسيعه چين آن قوانين را مجرى داشته دولت چين را هم داخل در عداد دول متمدنه عالم نمايند و در اين اواخر اعلان كرد كه دولت چين بعد از پنج سال ديگر مشروطه خواهد شد و تعيين اين مدت هم براى اين بود كه ملت خود را مأنوس به اين وضع نمايد و اسباب كار را هم فراهم كند .\r\nاما دولت مراكش هم اگرچه هنوز باسم استبداد و عنوان استقلال باقى است اما به همين دليل اين مملكت اسلامى از هرطرف محصور دول متمدنه اروپا\r\n\r\n","description":"","footnote":"","page_name":" 260 ","page_number":300},
  {"content":"\r\n\r\nاست و بالاختصاص دولتين فرانسه و اسپانيا در تقسيم آن دولت با يكديگر عقد اتفاقى بسته‌اند و از تمام دول امضاى آن تقسيم را گرفته‌اند ، حتى دولت انگليس كه بنوع‌پرستى ! ! ! معروف است در مقابل امضاى فرانسه مالكيت او را بر مصر مالكيت فرانسه را بر مراكش تصديق كرده و هر قدر كه دولت آلمان حمايت از مراكش كرد نتيجه‌اى به حال مراكشيان نبخشيد نهايت آنكه مختصر حصهء هم بدولت آلمان داده خواهد شد .\r\nامروزه دو نفر برادر يكى مولى حفيظ و ديگرى عبد العزيز در ظاهر بر سر سلطنت مراكش جنگ دارند ولى در باطن هنوز آلمان با فرانسه در جنگ است و عما قريب خاتمه خواهد پذيرفت ، يعنى سلطنت اسلامى مراكش نصيب فرانسه و اسپانيا خواهد شد و مختصر حصه هم بدولت آلمان خواهد رسيد ، بنابراين دولت مراكش را هم نميتوانيم در عداد دولت مستقله عالم بشماريم ، همان قسم كه دولت افغانستان را نميتوانيم دولت حساب كنيم .\r\nچه اولا مملكت افغانستان رسما در تصرف انگلستان است و تقريبا همان حكم را دارد كه مصر دارد ، نهايت آنكه مملكت مصر بواسطه تمدن و تربيت اهالى آن داراى مجلس مخصوصى باسم شورا القوانين هست اما مملكت افغانستان هنوز قابل اين مقام نشده و ثانيا مملكت افغانستان امروزه با آنكه ديگر امير بخارا بخطاب مستطاب اعليحضرتى تبديل و مفتخر كرده‌اند ، اما در نفس الامر يكى از توابع حكومت هندوستان است و نه ؟ ؟ ؟ استقلال دارد نه استبداد و عما قريب اسم آن هم محو خواهد شد و بر فرض كه خيلى مقاومت كند تابع هندوستان خواهد بود و چون مردم هندوستان مدتها است در مقام طغيان هستند و و وضع حكومت استبدادى انگليس را در باره خودشان نمىپسندند و دولت\r\n\r\n","description":"","footnote":"","page_name":" 261 ","page_number":301},
  {"content":"\r\n\r\nانگليس هم ناچار شده كه برحسب ميل آنها رفتار كند و همان قوانينى را كه در ممالك اصليه انگلستان دولت انگلستان داير نموده است در هندوستان هم مجرى دارد ، پس مىتوانيم بگوئيم دولت يا امارت افغانستان هم به زودى در عداد دول مشروطه محسوب خواهد شد .\r\n\r\nمشروطيت ايران\r\nاما دولت ايران همه ميدانند كه الآن قريب سه سال است كه برحسب فرمان شاه مرحوم مشروطه شده و مدتى مدير مجلس شوراى ملى داشته و چند ماه قبل هم بضرب توپ آن مجلس بسته بلكه ويران شده و بعد از چندى كه شاه ايران صريحا وعده انعقاد مجلس ميفرموده در ماه شوال برحسب استدعا يا ميل شيخ فضل الله دستخط مبارك داير بر عدم انعقاد مجلس صادر شد « 1 » ولى با تمام\r\n\r\n\r\n","description":"","footnote":"\r\n( 1 ) محمد عليشاه با آنكه خود فرمان مشروطيت را تصديق نموده بود ولى عملا با آن مخالف بود و به همين جهت دست بيك مانور خائنانه زد ملاها و آخوندهاى مرتجع را برانگيخت تا حكم بتحريم مشروطه صادر نمايند . كه از آن جمله حاج شيخ فضل اللّه نورى ، حاج سيد ابو القاسم امام جمعه و ظهير الاسلام بودند و در عريضه‌اى كه به محمد عليشاه نوشتند متفقا مجلس شوراى ملى را منافى با قواعد اسلام دانستند و محمد على شاه براى تكميل نقشه خود جمعى از تجار و اصناف را متشكل ساخت تا به مخالفت با مشروطه قيام نمايند و سرجنبان اين نهضت نيز ملك التجار بود دكتر ملك‌زاده در كتاب تاريخ انقلاب مشروطيت مىنويسد ( . . . اين جماعت به طالارى كه شاه در آن جلوس كرده بود بودند ملك كه در صف مقدم قرار داشت همين‌كه چشمش به محمد عليشاه كه روى يك صندلى زرنگار قرار گرفته بود افتاد دستها را بسوى او دراز كرده و با يك صدائى كه آثار عجز از آن هويدا بود گفت يا ربى اغفر ذنوبنا و به خاك افتاد تجار مشروطه‌خواه از رفتار اين مرد پست متاثر شده كه سيد مرتضوى با صداى بلند گفت اى كپك اغلو ( يعنى اى پدر سگ ) و سپس صدائى از ميان جمعيت بلند شد و گفت قربان آنچه حضور مبارك عرض كردند فقط نظر شخصى بود ملت ايران مشروطه‌خواه است -\r\n","page_name":" 262 ","page_number":302},
  {"content":"\r\n\r\nاين مطالب ما نميتوانيم دولت ايران را دولت مستبده مستقله بشماريم بلكه حالت اين دولت از دو حال خارج نيست يا واقعا از استقلال خداداده خود را فراموش مينمايند و يا آنكه واقعا برحسب پارهء شواهد كه در دست داريم بر استقلال خود باقى ميماند ، بنابر اول كه اضمحلال استقلال آن باشد هر سهمى از آن‌كه تابع يك دولت شود قهرا تابع قوانين آن دولت خواهد شد و چون دولتهاى مجاور او هم همه مشروطه هستند ميتوانيم بگوئيم دولت ايران هم كه در آن دولت مستهلك شده است ، قهرا تابع غالب خواهد بود و اگر باستقلال خودش باقى بماند باز هم حتما مشروطه خواهد شد چرا كه تا فرمان مشروطيت صادر نشود ممكن نيست اهالى آذربايجان و استرآباد و خراسان و اصفهان بلكه كليه مردم ايران با دولت مصالحه كنند و دست از بلوى و آشوب بردارند پس به هيچ قسم نميتوانيم بگوئيم دولت ايران خارج از دول مشروطه است بنابراين مقدمات با نهايت اطمينان ميگوئيم امروزه دولت مستبده در تمام دنيا نيست .\r\nدنباله پاورقى\r\n\r\n\r\n","description":"","footnote":"\r\nدستخط شاه مورخ 23 شوال 1326 جنابان مستطابان حجج اسلام سلمهم اللّه تعالى عزم ما همه وقت تقويت اسلام و حمايت شريعت حضرت نبوى ( ص ) بوده و هست حال كه مكشوف داشتيد تاسيس مجلس با قواعد اسلامى منافيست و حكم بحرمت داديد علماى ممالك هم به همين نحو كتبا و و تلگرافا حكم بر حرمت نموده‌اند در اين صورت ما هم از اين خيال بالمره منصرف و ديگر عنوان همچو مجلسى نخواهد شد لكن بتوجهات حضرت امام زمان عجل اللّه تعالى فرجه در نشر عدالت و بسط معدلت دستورالعمل لازم داده و مىدهيم آن جنابان تمام طبقات را از اين عزم خسروانه ما در نشر معدلت و رعايت حقوق رعيت و اصلاح مفاسد بقانون دين مبين اسلام حضرت خاتم النبيين ( ص ) اطلاع دهيد .\r\nمحمد عليشاه قاجار\r\n","page_name":" 263 ","page_number":303},
  {"content":"\r\n\r\n\r\n[ دولت جمهورى 
  ]\r\nقسم ديگر دولت مشروطه است كه بمجملى از اوضاع آن را نگاشته‌ايم همان قسم كه پارهء از اوصاف قسم سيم كه دولت جمهورى هست ثبت كرده‌ايم و محتاج بتكرار نيست .\r\nبعد از آنكه خلاصه وضع سه قسم سلطنت يا حكومت يا دولت را نگاشتيم در مقام تعادل و ترجيح ميگوئيم بهترين اقسام ثلثه مذكوره همان دولت مشروطه است كه تقريبا حد وسط آنها است و بفرمايش حضرت خاتم النبيين صلّى اللّه عليه و آله و سلّم كه فرموده است « خير الامور اوسطها » دولت مشروطه حد اعتدال و وسط اين سه قسم است چه دولت استبدادى مبنى بر ظلم صرف و زور محض است و دولت جمهورى بواسطه نداشتن پادشاه نوعى از تفويض محسوب مىشود و پارهء از شئونات مخصوصه سلطنت كه باعث احتشام مملكت و افتخار ملت است و در دولت جمهورى مشاهده نميشود اما دولت مشروطه هم داراى شئون سلطنتى است چرا كه پادشاه معلوم معين دارد ، كه باسم اعليحضرت خوانده مىشود و هم داراى قوانينى است كه حقوق افراد ملت در نهايت رقت محفوظ ميماند و مىتوانيم بگوئيم دولت مشروطه دولت و سلطنت عامه افراد ملت است چنان كه ميتوانيم بگوئيم دولت مشروطه دولت مستقله امپراطورى است بنابراين بهترين اقسام دولتها و عادل‌ترين حكومتها در دنيا همان دولت مشروطه و حكومت قانونى است و قسم اول كه دولت استبدادى باشد افراط است و قسم ثالث كه جمهورى است تفريط صرف و قسم دوم كه حكومت مشروطه است حد وسط و معلوم است نه طرف افراط خوب است و نه طرف تفريط بلكه حد وسط از هر دو طرف بهتر است « لا جبر و لا تفويض بل امر بين الامرين » نه مناسب است كه پادشاهى حاكم مايشاء و فاعل مايريد باشد بدون مسئوليت و نه مناسب كه در مملكتى اسم پادشاه و عنوان اعليحضرت به كلى مفقود باشد پس بهتر اين است كه پادشاه داشته\r\n\r\n","description":"","footnote":"","page_name":" 264 ","page_number":304},
  {"content":"\r\n\r\nباشيم اما در تحت قوانين مخصوصه كه هم شرف سلطنت را داشته باشد و هم حكومت مليه صادق آيد\r\n\r\n[ سيرهء پيامبران و اوصياء در باب حكومت 
  ]\r\nو بر هر تقدير عنوان سلطنت و ترتيب حكومت و تشكيل دولت راجع بامور معاشيه است و ابدا مربوط بامور معاديه نيست و هيچ پيغمبرى خواه از انبياء عظام الو العزم و خواه غير اولو العزم در امور معاشيه امت خود تصرفى نفرموده و فرضا كه پارهء فرمايشات راجع بامور معاشيه فرموده باشد من باب تقرير و امضاء است نه وضع و تأسيس و يا از قبيل احكام و اوامر ارشادى است نه تكليف ، توضيح آنكه احكام و ارقام و فرمايشات انبياء عظام و اوصياء گرام بر دو قسم است يا تشريعى و وضعى تكليفى است و يا ارشادى .\r\nقسم اول عبارت است از احكامى كه راجع بيكى از احكام خمسه تكليفيه كه آنها را شمرديم و مجددا هم ميشماريم وجوب و حرمت و استحباب و كراهت و اباحه و البته فراموش نشده است كه ترتيب اين احكام ممكن نخواهد بود جز بر افعال مكلفين آن‌چنان افعالى كه مربوط بامور ديانت باشد و در اين مرحله پيغمبر اولوالعزم از جانب خداوند و بامر خداوند جعل احكام ميفرمايد مثلا زنا را حرام و نماز را واجب و قتل نفس حرام و قصاص را واجب ميفرمايد و هكذا نسبت بساير احكام خمسه كه هرچه در اين مواد از پيغمبر ناشى شود عنوانش جعل احكام و وضع و تأسيس تكاليف است ، اما آنچه راجع بامور معاشيه بفرمايد از قبيل تقرير و امضاء است يا از قبيل ارشاد مثلا ميفرمايد عسل بسيار چيز خوبى است البته بخوريد خربزه براى سلامت مزاج نافع است بخوريد سير و پياز مضر است نخوريد و هكذا امثال اين گونه احكام كه ربطى بامور ديانت و معاد ندارد اين قسم فرمايشات را اگرچه بضميمه امر و نهى هم صادر شده باشد فقهاء اسلام اوامر ارشادى مينامند نه تكليفى و فرقش با اوامر تكليفى اين است كه در اوامر و نواهى تكليفى ثواب و عقاب هست و نسبت باطاعت‌كننده اجر و ثواب مخصوص\r\n\r\n","description":"","footnote":"","page_name":" 265 ","page_number":305},
  {"content":"\r\n\r\nشارع از جانب خداوند به او وعده فرموده و به ترك و اجتناب و امتنان بمحرمات عقابى مخصوص معين و منصوص است اما در اوامر و نواهى ارشاديه ابدا ثوابى و عقابى نيست هرچه هست آثار باقيه خود افعال است مثلا اگر كسى شراب بخورد علاوه از عقوبت دنيوى در آخرت هم يك قسم عقابى دارد و يا اگر نماز نخواند در قيامت بفلان قسم از عذاب معذب خواهد شد اما اگر خربزه خوردن را كه شارع تمجيد فرموده است و پياز خوردن را كه نهى فرموده است مرتكب شود و يا بالعكس آن اطاعت در صورت اطاعت ثوابى مترتب مىشود و نه بر مخالفت در صورت مخالفت عقابى مقرر خواهد بود بلكه ثواب و عقاب در اين قسم اوامر و نواهى فقط همان آثار ذاتيه واقعيه نفس افعال و اعمال است يعنى خوردن خربزه اسباب صحت مزاج مىشود و خوردن پياز باعث ضعف و كسالت مزاج ، خورانده از اين جهت اين قسم اوامر را اوامر ارشادى خوانده‌اند و هكذا در نواهى كه آنها را هم نواهى ارشاديه ميگويند نه تكليفيه و آنها را از قبيل اوامر و نواهى طبيب شمرده‌اند چرا كه طبيب به مريض ميگويد چون حالت تب و نوبه در مزاجت هست هندوانه مخور و گنه گنه بخور و اگر مريض اطاعت كرد از جانب طبيب به هيچ قسم انعام يا ثواب و اجرى نائل نميشود چنان كه اگر مخالفت هم بكند طبيب به هيچ قسم انعام يا ثواب و اجرى نائل نميشود چنان كه اگر مخالفت هم بكند طبيب او را عذاب نخواهد كرد ثواب او در صورت اطاعت همان اثر واقعى ذاتى است كه قطع تب باشد و عذاب و عقابش نيز اثر حقيقى وخامت طبيعى استكه امتداد تب باشد ، اما معيار و ميزان اين دو فرقه از احكام شارع تميز بدهد اين استكه آنچه راجع بامور ديانت و معاد است البته از قسم اول است يعنى از احكام تكليف استكه در اطاعت از آنها اثباتا و نفيا ثواب مقرر است و در مخالفت از اينها اثباتا و نفيا عقاب مقدر اما آنچه مربوط بامور ديانت و معاد نيست از باب دوم است يعنى در كليه امور معاشيه و ترتيب زندگانى بنى آدم هرچه شارع بفرمايد از باب\r\n\r\n","description":"","footnote":"","page_name":" 266 ","page_number":306},
  {"content":"\r\n\r\nارشاد است مثل اوامر و نواهى اطباء درباره مرض و نكته‌اش هم واضح است و هركس ميفهمد كه چون امور معاشيه مربوط بوظايف نبوت نيست فرمايشات انبياء را فقط از راه نصيحت و خيرخواهى و ارشاد و هدايت بايد پذيرفت اما چون امور معاديه مخصوصا از وظايف اوليه بلكه اولين وظيفه آنها است لهذا هرچه در آن موارد بفرمايند حتما حكم تكليفى شمرده مىشود و از همين جهت هر مكلفى ميتواند در خصوص اوامر ارشاديه تحقيق و تفتيش و مطالبه برهان وجهت بنمايد اما در امور معاديه و احكام وضعيه تكليف هر فردى از افراد مكلفين اين است كه بفرمايش شارع تعمدا اطاعت نمايد و ابدا نميتواند جهت از او بپرسد .\r\nاما نسبت بامور معاشيه و عاديه هرچه بفرمايند از قبيل فرمايش يك نفر حكيم عاقل بلكه اولين عاقل است كه با ملاحظه نفع و ضرر طبايع اشياء و خير و شر حقايق عادات براى آسايش و از راه خيرخواهى درباره امت خودش فرمايش ميفرمايد بدون آنكه منتظر نزول جبرائيل و صدور وحى باشد . اينكه نسبت به احكام تكليفى و ارشادى كه بطور وضوح تفاوت آنها را نگاشتيم اما نسبت بامور يا احكام تاسيس و فرق آنها با احكام اعضائيه اگرچه مثل مبحث سابق است و براى ارباب بصيرت و اطلاع محتاج بتوضيحات نيست ولى چون ما اين كتاب را براى عامه ملت مىنويسيم و از ميان اين ملت اقلا نه عشر عامى صرف و جاهل بسيط هستند لهذا ناچارم در هر مبحث كه پيش ميآيد كمال اهتمام را در توضيح و تشريح آن مبحث بنمايم تا راه عذر آنها و عذر دشمنان دين و آئين يعنى مستبدين به كلى بسته شود .\r\n\r\n[ اقسام حكم 
  ]\r\nاحكامى كه پيغمبر آخر الزمان عليه صلوات اللّه الملك المنان در ميان امت خود منتشر فرموده است بر دو قسم است :\r\n\r\n","description":"","footnote":"","page_name":" 267 ","page_number":307},
  {"content":"\r\n\r\n\r\nقسم اول - احكام تأسيسه تشريعه است\r\nكه آنها را احكام ابتدائيه نيز گفته‌اند يعنى احكامى كه بدوا از پيغمبر ناشى شده است بدون آنكه سابقه داشته باشد مثل وجوب خمس و زكات و امثال آنها كه در شرايع سابقه نبوده است .\r\n\r\nقسم دوم - احكام تقريريه امضائيه\r\nيعنى احكامى كه در سابق بوده است و پيغمبر همانها را امضاء فرموده است يا با تغيير يا بدون تغيير از قبيل وجوب نماز و روزه و ختنه و امثال آنها كه در شرايع سابقه بوده است و پيغمبر همانها را عينا يا در يك جز تغييرى امضا فرموده است قسم اول بالتمام در جزو احكام شريعت محسوب است .\r\nقسم دوم يا متعلق آن احكام عبادات است يا معاملات يا عادات يا اخلاق قسم اول از اين چهار قسم در حكم همان احكام تكليفيه است كه در اطاعت آنها ثواب و در مخالفت آنها عقاب مقرر است .\r\nاما قسم دوم كه راجع بامور و ترتيبات معاملات است ، از قبيل بيع و شرى و مصالحه و اجاره و مناكحات عنوان ثواب و عقاب بالذات ندارد و مسلم است هيچ پيغمبرى تصرف تشريفى در اين‌گونه امور نفرموده است ، چه قبل از بعثت هر پيغمبرى ناچار در ميان مردمى كه آن پيغمبر بر آن مبعوث شده قوانينى راجع بمعاملات معمول و متداول بوده است و پيغمبر هم همان قوانين را امضاء فرموده نهايت بعضى ترتيبات در آنها اضافه نموده مثلا دادوستد و مبايعه نظام امور معاش مردم بر دادوستد بوده است و هكذا نسبت بمناكحات و امثال او .\r\nو پيغمبر ، فقط يك قسم تصرف در آنها ميتواند بكند كه الفاظ وصيغ مخصوصه براى آنها وضع نمايد .\r\nمثلا قبل از بعثت آخرالزمان صلوات اللّه عليه و آله رسم عرب اين بوده كه در موقع مناكحه انگشترى مبادله ميكرده‌اند كه كاشف از رضايت داماد\r\n\r\n","description":"","footnote":"","page_name":" 268 ","page_number":308},
  {"content":"\r\n\r\nو عروس بوده و رسم عجم بر اين بوده كه ميآمده‌اند در آتشكده و قسم ياد ميكرده‌اند كه هر دو خيرخواه يكديگر باشند و در عرب بزرگ قبيله از عروس و داماد اعتراف ميشنيد و در عجم مؤبد و در فرنگ كشيش و هكذا اما آنچه قدر يقين و مفهوم انتزاعى از تمام اين رسوم است اين است كه عروس و داماد هر دو راضى بمزاوجت باشند ، پيغمبر آخر الزمان صلوات اللّه عليه صيغه مخصوصه براى اين كار وضع فرمود كه همان كاشف از رضايت طرفين و شهادت عدول مؤمنين يا بزرگان دين باشد ، بعنوان انكحت و زوجيت و امثال آنها حبه معوضه يا غير معوضه هميشه در حوزه بشريت معمول و متداول بوده است نهايت آنكه پيغمبر براى آن صيغه وضع فرموده است چنان كه معامله و مبايعه يعنى خريد و فروش هميشه بوده نهايت آنكه پيغمبر براى استحكام امر مقرر فرمود كه مبايعه در حضور عدلين واقع شود و صيغه مخصوصه هم داشته باشد از قبيل بعت و اشتريت و هكذا نسبت بسيار اقسام معامله خواه نسبت باعيان خواه نسبت بمنافع از قبيل اجاره و امثال آنها و تصرفاتى كه شارع مقدس در آنها فرموده است ربطى باصول و ذاتيات آنها ندارد بلكه از قبيل عوارض و ترتيبات و آداب اجراء آنها است و بالاخره احكامى كه در باب معاملات از مصدر نبوت صادر مىشود متضمن ثواب در اطاعت و عقاب در مخالفت نيست بلكه متضمن صحت و فساد است يعنى اگر به آن ترتيب كه شارع فرموده است رفتار شود معامله صحيح و الا فاسد است و باصطاح فقها اين قبيل احكام را احكام « و صيغه موضوعه » مينامند نه تكليفيه مثلا اگر كسى خانهء را خريد و مراعات قواعد موضوعه شرعيه را نكرد يعنى صيغه مخصوصه بعت و اشتريت در ميان نباشد معامله فاسد است و معنى فساد معامله اين است كه ترتيب آثار صحت بر او نميشود يعنى ملك از ملكيت بملكيت مالك مشترى\r\nمنتقل نميشود ، نه آنكه در اين مخالفت ثواب يا عقابى منظور گردد و\r\n\r\n","description":"","footnote":"","page_name":" 269 ","page_number":309},
  {"content":"\r\n\r\nآن هم بملاحظه صرفه و صلاح نوع است نه ملاحظه رضاى خداوند و ملاحظه صرفه نوع هم به اين جهت است كه چون شارع مقدس خير آنها را خواسته است لهذا راضى نميشود كه قسمى معامله كنند كه خالى از شرائط صحت باشد و بعبارة اخرى ترتيب آثار صحت بر او نميشود و الا بر دستگاه كبريائيش فرقى نميكند .\r\n\r\nاما قسم سوم كه عبارت از عادات باشد\r\nاز قبيل خوردن و آشاميدن و لباس پوشيدن و محاوره كردن و امثال آنها كه در ميان امت پيغمبر متداول بوده شخص مقدس يا پيغمبر را ابدا در آنها تصرفى نيست مگر بيك عنوان ، چنان كه در قسم دوم كه معاملات باشد همان يك قسم تصرف مشروع است لا غير ، بعبارة اخرى پيغمبر حق ندارد بامت خودش بفرمايد شماها پالتو بپوشيد و قبا نپوشيد فقط فقط حق دارد بفرمايد تجارتا عن تراضى بايد باشد و بدون رضايت طرفين معامله يا مناكحه يا مصالحه يا اجاره باطل است يعنى ترتيب آثار صحت بر آن معامله نخواهد شد و هكذا در عادات حق پيغمبر اين است كه بفرمايد پارچه لباس شماها نبايد غصبى باشد و ديگر خواه به شكل لباده دوخته شود يا به شكل شنل هر دو چون از حيث عادت است قابل تصرف نيست چنان كه اهالى عربستان تمام مسلمانند و قوت غالب آنها گوشت گاوميش است و لباس آنها از پشم شتر و اهالى چين بسيارى مسلمانند و قوت غالب آنها به ميزان اهالى ايران تمام يا اغلب مسلمانند و قوت غالب آنها نان گندم و گوشت گوسفند است و لباس آنها از پارچه پنبهء يا از پشم گوسفند است و آنچه مسلمان در اروپاست البته قوت غالب آنها سيب‌زمينى است و مسلمانان تركستان قسمتى ديگر و هكذا و تمام اين طوائف متفرقه يا عادت مختلفه مسلمان محسوب ميشوند در صورتى كه از منهيات شرعيه اجتناب كنند يعنى غذاى آنها از گوشتهاى محرمه و حيوانات غير مأكول اللحم نباشد و به غصب و عدوان در آنها تصرف نكرده باشند و لباس آنها از پشم ميته نباشد و غصب هم\r\n\r\n","description":"","footnote":"","page_name":" 270 ","page_number":310},
  {"content":"\r\n\r\nنباشد ديگر خواه قبا باشد خواه عبا خواه سفيد باشد خواه سياه تمام اين اقسام مختلفه در نظر شارع مساوى است .\r\n مرد خداشناس كه تقوى طلب كند * خواهى سفيدجامه و خواهى سياه باش \r\nو اگر پيغمبر در اين مواقع فرمايش فرموده باشد فقط از راه ارشاد است نه تكليف مثلا حكم فرمايد كه استعمال برنج خوب است و استعمال نان گندم و گوشت گوسفند بهتر از ساير غذاها است و پوشيدن لباس پشمى بهتر از لباس پنبه است و امثال اين گونه احكام در باب كلمه عادات از قبيل اوامر ارشاديه است نه تكليفى يعنى در اطاعت آنها ثوابى نيست و در مخالفت آنها عقابى نه ، فقط در اطاعت صحت مزاج و صرفه منظور است و در مخالفت ابتلا به بعضى امراض آن هم باختلاف مواقع فرق دارد مثلا استعمال عسل را پيغمبر بسيار مدح فرموده است اما مردم گرمسيرات ابدا نميتوانند عسل بخورند خوردن برنج را پيغمبر تمجيد فرموده است ولى اهالى مازندران و گيلان به خوبى مىتوانند اين حكم را اطاعت كنند و مردم كرمان و شيراز تقريبا از اين حكم مستثنى هستند خوردن نان گندم و گوشت گوسفند را پيغمبر تمجيد فرموده ولى اگر مازندرانى اطاعت كند حتما ناخوش خواهد شد چنان كه پوشيدن لباس پشمى براى مردم بلوچستان و خوردن روغن گاوميش و پشم شتر براى مردم تهران و خوردن خربزه براى مردم سيستان و خوردن برنج براى مردم فرنگستان ممكن نخواهد شد ، چرا كه بعضى برحسب اقتضاى هواى مملكت و بعضى بملاحظه و يا بواسطه نداشتن و امثال آنها منسوخ از اطاعت اين احكام هستند و مطلقا لطمهء بديانت آنها وارد نميشود پس آنچه در باب عادات از پيغمبر استماع شود از قبيل اوامر ارشاديه است مثل اوامر طبيب نسبت به مريض و در مخالفت عقابى و در اطاعت ثوابى نيست فقط ثواب و عقاب همان ترتيب آثار واقعه ممدوحه يا مذمومه است پس از احكام تكليفيه خارج است\r\n\r\n","description":"","footnote":"","page_name":" 271 ","page_number":311},
  {"content":"\r\n\r\nبلى گاهى تصرف پيغمبر در بعضى عادات سمت تكليف پيدا مىكند و آن در موقعى است كه پيغمبر بخواهد يك عادتى را كه مضر به حال هيئت جامعه است از ميان امت خود براندازد ، مثلا خوردن شراب در ميان عرب متداول بود و در اوائل اسلام عنوانى از حرمت او در ميان نبود ، بعد از چندى بواسطه قضاهائى كه در كتب حديث و تاريخ ضبط است و مفاسدى كه از استعمال مسكرات ظاهر شد و ضررهائى كه از اين عمل بآسايش نوعى وارد گرديد ، پيغمبر حكم بحرمت فرمودند و چون مردم به آسانى راضى به ترك اين عادت نميشدند خداوند حدى مخصوص در دنيا علاوه از عذاب آخرت براى استعمال مسكرات مقرر فرمود و در قرآن بالصراحه ميفرمايد اگرچه در استعمال مسكر بعضى منافع براى مردم هست ولى ضررش زيادتر و گناهش بزرگتر است لهذا محكوم بحرمت شد .\r\nدادن و گرفتن ربا معمول و رواج و در معاملات نقديه متداول بود اما چون اين عادت مضر بنوع بود پيغمبر او را حرام فرمود « احل اللّه البيع و حرام الربا » و هكذا مطالبه گمرك از مال التجاره وارده و صادره مرسوم بود ولى چون جريان اين عادت مضر بآزادى تجارت بود حضرت رسالت آن را حرام فرمود و از اين قبيل بسيار است و حاصل و خلاصه و نتيجه آنكه چون احكام شرعيه داير مدار مصالح نوعيه است هر عادتى كه مضر و منافى مصالح عامه بود محكوم بحرمت شده تا آنكه آن عادت به كلى متروك شود پس آنچه حكم بحرمت نسبت به عادات متداوله صادر شده است داخل در امور تشريعيه و تكليفه مىشود و در آنچه پيغمبر سكوت فرموده است و آن را من‌باب ارشاد يا امضاى آنها نيز نپذيرفته‌اند ، اما آنچه در باب اخلاق از شارع مقدس رسيده است فقط مبنى بر تهذيب اخلاق است و وجوب و حرمت و عقاب و ثواب اساسا بر آنها مترتب نيست مثلا پيغمبر صلوات اللّه عليه و آله از حسود مذمت فرموده است چرا كه حسد باعث اقدام بعضى كارها مىشود و شايد\r\n\r\n","description":"","footnote":"","page_name":" 272 ","page_number":312},
  {"content":"\r\n\r\nصاحبش را مجبور به بعضى اعمال محرمه بنمايد ، كه آنها متصف بحرمت هستند حرص را تشييع فرموده چرا كه حريص باموال مردم دست‌اندازى خواهد كرد و امثال آنها ، پس اگرچه حسد و حرص اولا و بالذات حكمى ندارند در حريص و حسود عقابى مقرر نشده است ، ولى ثانيا و بالعرض اين دو ملكه زشت صاحب خود را بارتكاب محرمات ميكشاند از اين جهت شارع در مقام جلوگيرى از وقوع در مجذورات امت خود را نصيحت فرموده است كه وجود خود را از اين صفات رذيله پاك كنند تا گرفتار اقدامات محرمه نشوند اين است مدرك تمام احكام صادره كه پيغمبر از جانب خداوند در ميان امت خود منتشر فرموده است و خارج از اين چهار عنوان چيزى نيست .\r\nوجوب قصاص و ديات در اقسام جنحه و جنايات و قتل نفس و اجراى حدود و تقريرات راجع به احكام تكليفيه و بالاخره آنچه محكوم بحرمت و وجوب و داراى ثواب و عقاب باشد وظيفه اوليه شارع مقدس است و متدينين به آن دين ناچار بايد اطاعت كنند آيا در امور عاريه كه در هر شهرى و هر عصرى قسمى متداول است مادام كه مضر بهيئت جامعه نباشد خارج از احكام تكليفه است ، مثلا پيغمبر جهاد با كفار را واجب فرموده است ولى ابدا وظيفه پيغمبر نيست تعيين اسلحه بفرمايد ، چرا كه در عصر نبوت اسلحه منحصر بشمشير و نيزه بوده و مجاهدين بايستى مشق بشمشيربازى و نيزه‌پرانى\r\nو تيراندازى بنمايند اما در اين عصر كه اسلحه ناريه پيدا و اختراع شده حتما بر مجاهدين واجب است كه مشق پا بنمايند و تفنگ انداختن بياموزند و اصل مسئله كه جهاد باشد همان قسم كه در عصر نبوت واجب بوده است امروز هم واجب است اما آلات و اسباب آن برحسب اقتضاى هر عصرى البته فرق مىكند و هيچ ديوانه نميتواند بگويد وجوب جهاد موقوف بر جنگ با شمشير و نيزه و تير\r\n\r\n","description":"","footnote":"","page_name":" 273 ","page_number":313},
  {"content":"\r\n\r\nاست . حج و طواف بيت اللّه را پيغمبر براى اهل استطاعت واجب فرموده است و در عصر نبوت طى طريق مكه با شتر و قاطر ميشده اما امروز خطآهن احداث شده وجوب حج به حال خود باقى است اما طى طريق برحسب اقتضاى عصر خواهد بود يا با كشتىهاى بخار و هيچ ديوانه احمقى نخواهد گفت حتما بايد سوار شتر شد و به مكه رفت چنان كه اگر بالون هوائى تكميل شود البته قافله حاج از هوا به طرف مكه رهسپار خواهند شد و ابدا فرقى در صحت اعمال حج و عمره آنها نخواهد كرد پيغمبر اصرار زيادى در نظافت فرموده است كه هم از حيث لباس و هم از حيث مسكن و هم از حيث مسلك و معبر هميشه مراعات پاكيزه‌گى در امت او بشود و در آن عصر نظافت در اين بود كه كوچه‌ها را جاروب بكشند و معابر عمومى را از سنگ و خاك و خاشاك و ساير كثافات پاك كنند اما در اين عصر اين طور مقتضى شده كه در شهرها ادارهء باسم اداره بلديه تشكيل شود كه آن اداره متكفل تنظيف شهر باشد و چراغ برق در كوچه‌ها و خيابان‌ها بكشد و ساير اعمال مربوط بحفظ و انتظام شهرها و تنظيف كوچه‌ها را و خيابانها را به خوبى انجام بدهد و البته اين اداره محتاج است بداشتن محلى براى مخارج اجزاء و مأمورين و آن وجوه هم ناچار از آسمان براى اداره بلديه نازل نخواهد شد و حتما بايد از صاحب‌خانه‌هائى كه از پاكيزه بودن معابر استفاده مىكنند گرفته شود تا معاش پليس و ژاندارم كه مستحفظ شهر هستند و معاش مستخدمين بلديه كه خيابانها و كوچه‌ها را تنظيف ميكنند اداره شود بنابراين اگر در هر ماهى يك قران از هر دكانى يا خانه‌اى بگيرند و باين‌گونه مصارف مهمه برسانند هيچ احمقى نميتواند بگويد گرفتن اين وجوه چون خارج از خمس و زكات است شرعا بدعت و حرام است . چرا كه اين اعمال از قبيل امور عاريه است نه تكليفيه و هكذا در معابر\r\n\r\n","description":"","footnote":"","page_name":" 274 ","page_number":314},
  {"content":"\r\n\r\nعمومى غير از داخله شهرها البته قره‌سوران لازم است كه اموال عابرين را از حملات دزد و قطاع الطريق محافظت نمايد و راههاى صعب العبور را كه عبور درشگه و كالسگه از آنها ممكن نبوده شوسه كنند يا خط آهن ايجاد نمايند تا مردم با نهايت سهولت به مقصد برسند و اموال آنها و جان آنها محفوظ بماند و البته اگر براى مخارج مستحفظين حق العبورى از مسافرين گرفته شود هم آنها نهايت ميل و رغبت ميدهند و هم منافاتى با قوانين شرعيه ندارد . پيغمبر مقرر فرموده است كه معاملات در حضور دو نفر شاهد بشود تا اسباب زحمت نشود يعنى احد طرفين منكر وقوع معامله يا استقراض نتواند بشود و ابدا شرط نفرموده كه حتما كاغذ قباله يا بيع شرط يا رهن نامچه باشد قرض ذمه به مهر مجتهد شهر باشد و امروزه عادت ممالك متمدنه بر اين است كه معاملات را در اداره مخصوصى ثبت مينمايند و براى علامت صحت تمبرى بر حاشيه آن اسناد بچسبانند و جهت آن تمبر را ميگيرند كه مخارج مباشرين آن اعمال پرداخت شود و هيچ عامى جاهلى نميتواند بگويد اين كار خلاف شرع است چرا كه مقصود پيغمبر و مناط حكم استحكام اسناد معاملات بوده و البته به اين قسم بهتر و مستحكم‌تر خواهد بود . در مقام مرافعات و اصلاح محاكمات پيغمبر مقرر فرموده است كه مدعى و مدعى عليه در محضر قاضى عالم عادل حاضر شوند و او رسيدگى كنند و برحسب اقرار آنها با شهادت شهود و در صورت عدم قدرت بر اثبات آنها حكم به حق بكند و غرض پيغمبر از اين ترتيب اين بوده كه حتىالامكان حق به صاحب حق برسد و تمام مسائل قضا و شهادات داير به همين غرض است كه احدى نتواند تعدى بحقوق ديگرى بنمايد و مال ديگرى را عدوانا تصرف كند و يا از كسى قرض كند و منكر شود و در عصر نبوت هر حاكمى را كه بشهرى ميفرستادند همان حاكم هم مأمور بود كه در ميان مردم قضاوت كند ، در حالىكه اجازه اجتهاد هم نداشتند ولى در\r\n\r\n","description":"","footnote":"","page_name":" 275 ","page_number":315},
  {"content":"\r\n\r\nاين عصر عادات نوعيه ممالك عالم اين است كه يك وزارتخانه بزرگ باسم وزارت عدليه تشكيل مىشود و در آنجا شعب مختلفه ترتيب ميدهند و هر محاكمهء را بيكى از آن شعب كه مخصوصا براى آن كار مرتب شده رجوع مينمايند و در آن محكمه تقريرات مدعى و مدعى عليه را ثبت ميكنند و صورت اسناد آنها را بدقت برميدارند و از هر دو استنطاق ميكنند و هرگاه از ملاحظه اسناد و استماع تقريرات آنها حقانيت يك طرف معلوم شد حكم و تصديق به طرف او ميدهند و احقاق حق او را بدون مسامحه مينمايند ولى اگر بعد از رسيدگى و دقت حقيقت مطلب بر آنها مجهول ماند آنها را بقيد التزام نزد يك نفر مجتهد ميفرستند تا محاكمه آنها را به قسم ختم نمايد ، حالا كدام بىخبر ميتواند بگويد اين ترتيب بر خلاف شريعت است مگر مقصود حضرت رسالت غير از احقاق حق صاحب حق چيزى ديگر بوده است ! ؟ كه اين قسم از احقاق حق را خلاف شرع بدانيم ، پيغمبر براى حفظ مملكت مقرر فرموده كه هميشه قشونى از مجاهدين باسم مرابطين در سرحدات مملكت حاضر باشند و اگر دشمنى بخواهد بممالك اسلاميه حمله كند و مخارج مقرره خمس و زكات از بيت‌المال مسلمين مقرر فرموده است و اصل غرض شارع اين بوده است كه ممالك اسلاميه محفوظ از حمله و تاخت و تاز كفار بماند ، اما امروز اقتضاى عصر اين است كه قشونى باسم سرباز پياده نظام و سواره نظام با توپخانه و قورخانه و ذخيره و تفنگ و فشنگ در سرحدات مراقب باشند و اگر سرحد بين ممالك اسلاميه و ممالك اجنبيه دريا باشد جهازات جنگى و قواى دريائى تهيه شود و چون مردم بنا به عادت و ترتيب اوائل اسلام خمس و زكات نمىدهند تا بمصارف اين قشون برسد تا مملكت اسلامى از شر حملات كفار محفوظ بماند حالا كدام بىشعور ميتواند بگويد كه اين كارها خلاف شرع است ، مگر غرض حضرت رسالت غير از حفظ ممالك اسلاميه چيزى\r\n\r\n","description":"","footnote":"","page_name":" 276 ","page_number":316},
  {"content":"\r\n\r\nديگر بوده است و بالاخره تمام مسائل و احكام شرعيه غير از مسائل تكليفه يعنى عبادات خاصه از همين قبيل است كه باصطلاح فقها يا از قبيل قياس منصوص العله است كه چون علت و مدرك را صريحا فرموده‌اند و هم دانسته‌ايم به همان علت و مدرك قياس ميتوانيم بكنيم و حرمت عمل بقياس در جائى است كه ما علت و مدرك را بموجب نص ندانسته باشيم و بخواهيم بحدس خودمان حكم نگفته را با حكم گفته قياس كنيم و يا از قبيل تنقيح مناط است يعنى همين كه شارع حكمى فرموده و ما مناط صدور حكم را دانستيم و نزد ما متنقح شد ميتوانيم همان حكم را در مورد ديگر كه حكمى صادر نشده است بملاحظه همان مناط مدرك جارى كنيم ، چنان كه از تمام امثالى كه ذكر كرديم اين مطلب به خوبى معلوم مىشود و ما اگر بخواهيم تمام موارد اين مسائل را ذكر كنيم اقلا بايستى به قدر بيست و چهار جلد بحار مجلسى تحرير كنيم نه اين است كه من از نوشتن عاجز باشم ولى ميدانم خوانندگان عاجز خواهند بود پس مجبورم به همين اندازه از امثله كه ذكر كرده‌ام قناعت كنم و خلاصه مطلب آنكه وضع حكومت و سلطنت در اوائل اسلام به وضع استبدادى بوده و مردم عادت داشته‌اند كه بيك نفر باسم سلطنت اطاعت كنند و حضرت رسالت خيلى سعى فرمود تا اين وضع نامشروع را از ميان مردم براندازد و اين عادت زشت را منسوخ فرمايد و حكومتها را محدود و مقيد نمايد ، لهذا دستورالعمل‌هاى مخصوصى براى حكام معين فرمود نسبت به ممالكى كه به تصرف مسلمانان آمد احكامى وضع فرمود كه حتما بايستى حكما و امرا با آن قوانين حكمرانى كنند و حال آنكه قبل از طلوع نير رسالت در تمام دنيا عنوان حكومت مقيده نبوده و هركس در هرجا حكومت يا سلطنت داشته آزادانه برحسب ميل و اراده خودش حكمرانى ميكرده اما پيغمبر ثابت فرمود كه لا يسئل عما يفعل و يحكم و ما يريد فقط ذات اقدس الوهيت است و بندگان خداوند ابدا در حدود\r\n\r\n","description":"","footnote":"","page_name":" 277 ","page_number":317},
  {"content":"\r\n\r\nو حقوق تفاوتى ندارند و احكام الهيه نسبت بقوى و ضعيف و غنى و فقير مساوى است اگر فقيرى شراب بخورد مستحق اجراء حد است و اگر اميرى هم شرب خمر كند در اجراء حد با فقير مساوى خواهد بود چنان كه اگر غنى زنا كند محدود مىشود همان قسم كه فقير محدود خواهد شد و هكذا در تمام احكام شرعيه داد مساوات در داد و صلاى برابرى بركشيد و همين است معنى مساوات كه ما امروزه طالب او هستيم يعنى مساوات در مقابل قانون ، بارى پيغمبر اساس بحكومت را محدوده گذاشت و احدى را به حال استبداد و استقلال وانگذاشت تا آنكه چندين قرن گذشت و عقلاى عالم دانستند كه اساس حكومت شورا و تفريق دستگاه وضع و اجرى ، بهترين تمام اقسام حكومتهاى مصوره است لهذا در تمام روى زمين به شرحى كه سابقا نگاشتيم اساس حكومت شوروى محكم شد و اين مسئله امروز در تمام دنيا عادت و كالطبيعه الثانيه شده و شخص پيغمبر ابدا در اين مقام تصرفى نفرموده و چون مربوط بامور تكليفيه و عبادات نيست ابدا مربوط بوظائف نبوت نيست بعلاوه از آنچه نگاشته و مدلل داشته‌ايم به خوبى معلوم شد كه پيغمبر به اين عادت راضىتر است تا آن عادتى كه در سابق بوده است و مزيدى بر آنچه گفته‌ايم مجددا خواهيم نوشتيم و بالاخره هرچه مفيد به حال نوع باشد در دستگاه نبوت به خوبى پذيرفته مىشود چنان كه وقتى سلمان فارسى رحمت اللّه عليه در مقام مدافعه از حملات خصم عادت عجم را بعرض رسانيد كه دور شهر را خندق حفر مىكند تا خصم نتواند بىمحابا به شهر وارد شود پيغمبر اكرم فورا امر بحفر خندق فرمود و خود بيل و كلنگ بدست مبارك گرفته مشغول حفر خندق شد و حال آنكه عرب هرگز چنين عادتى نداشتند و با آنكه براى عرب تغيير عادت بود چون بهتر از عادت سابقه آنها بود پيغمبر بدون تأمل و ترديد دامن بكمر زده اين عادت را پذيرفت و هكذا در ساير مقامها پس ما ميتوانيم بدون هيچ تأمل و تفكر بگوئيم تغيير عادت حكومت استبدادى را پيغمبر ما صلوات اللّه عليه و آله امضاء فرموده است\r\n\r\n","description":"","footnote":"","page_name":" 278 ","page_number":318},
  {"content":"\r\n\r\nو لا سيما در صورتى كه اينحكومت ابدا مداخله در امور تكليفيه نميكند و كارى بواجبات و محرمات ندارد نه حرامى را حلال مىكند و نه حلالى را حرام در وجوب نماز و روزه بحثى ندارد و از حرمت شراب و زنا اعتراضى نميكند فقط هم او مصروف اصلاح امور معاشيه است و غرض حفظ منافع عموميه و اينكه اين مجلس را مجلس مقننه ميگويند براى اين است كه در باب انتظام مملكت و حفظ افراد ملت و احقاق حقوق تمام ملت جامعه قوانين عادله وضع مينمايد نه اينكه براى روزه و نماز و حج و جهاد و امثال آنها كه راجع بامور تكليفيه است وضع قوانين كند ، كى مجلس شوراى ملى تصرفى در واجبات يا محرمات كرد و كجا بمسائل قضا و شهادات پرداخت كه شنيد كه در حرمت ربا بحث كنيد يا از فساد معامله ربوى سرپيچى نمائيد يا قتل نفس را مباح شمارد و عدم قصاص قاتل را لازم انگارد بلكه هرچه بگويند و بكنند راجع بمسائل عاديه است و تجديد حدود سلطنت كه بميل و رغبت و اراده خودش حكمى نكند بدون استحقاق كسى را اذيت ننمايد حقوق مظلومين را پايمال نكند و بر ابطال حق صاحب حق اقدام ننمايد مملكت منظم و ملت را آسوده نگاه بدارند بلكه از اين مقام هم بالاتر رفته صريحا ميگوئيم پيغمبر ما صلوات اللّه عليه و آله مخصوصا امر به تأسيس حكومت شوروى فرموده است و با آنكه اين مسئله مربوط بامور ديانت نبوده است بملاحظه خوبى و مرغوبى حكومت شوروى با آنكه در آن دوره وجود خارجى نداشته كه باسم و رسم از آن تمجيد فرمايد باز بكنايه و اشاره مبالغى مداحى از حكومت شوروى فرموده است و اگر ما بخواهيم تمام آنها را در اين كتاب بنويسيم حقيقتا مثنوى هفتاد من كاغذ شود ولى به قدر گنجايش مقام ببعضى از آنها اشارهء مينمائيم .\r\nدر قرآن عظيم و كتاب كريم مكرر از وضع مشورت كردن در امور تمجيد و تجليل شده و به خوبى مكشوف مىشود كه خداوند را رغبتى تمام بمشورت است\r\n\r\n","description":"","footnote":"","page_name":" 279 ","page_number":319},
  {"content":"\r\n\r\nچرا كه به پيغمبر خود امر ميفرمايد كه در كارها با اصحاب خود مشورت كن چنان كه صريحا فرموده است و شاورهم فى الامر و در مورد ديگر در مقام تمجيد از مؤمنين و تعداد مؤمنين است و مقدم بر آنها ميفرمايد اشد على الكفار رحماء بينهم ركعا سجدا الى آخره يعنى مؤمن كسانى هستند در مورد كفار نهايت سختى را دارند و در باب خودشان با نهايت رحم و مروك سلوك ميكنند و در سيماى آنها اثر سجده ظاهر است و آنها را مىبينى در حالت ركوع و سجود و از جمله صفات خاصه آنها اين استكه در كارها با يكديگر مشورت بكنند و مسلم استكه مشورت در امور ديانت ممكن نميشود چرا كه امور تشريعه را بايد تعمدا هر مسلمانى بپذيرد و اطاعت كند و خود پيغمبر هم نميتواند در امور معاديه هرچه جبرائيل از جانب خداوند به پيغمبر بطريق وحى و الهام خبر بدهد پيغمبر هم بايد در ميان امت خود منتشر فرمايد « ان هو الا وحى يوحى علمه شديد القوى الى آخر » پس بالبداهه معلوم است كه آنچه قابل مشورت است امور معاشيه است نه معاديه و امور معاشيه را هم بمشورت گذرانيدن البته بهتر است از عمل كردن به اعتقاد شخصى و الا خداوند پيغمبر خود را امر به مشاوره نمى فرمود چرا كه براى خداوند ممكن بود همان قسم كه در امور معاديه بتوسط جبرائيل تكليف مسلمانان را به پيغمبر خود اعلام ميفرمود ، چرا كه براى خداوند ممكن بود همان قسم كه در امور معاشيه جزئيات مطالب را بتوسط وحى و الهام به پيغمبر خود اعلام فرمايد ولى حكمت بالغه خداوندى اينطور اقتضا داشت كه امور معاشيه را به خود بندگان واگذار فرمايد تا بفكر و عقل خود بهترين اقسام را اختيار كنند و به همين ملاحظه انسان را صاحب عقل معاشيه كه عبارت است از حفظ التجارب آفريده و قوه مميزه به او مرحمت فرموده است تا شر را از خير و نفع را از ضرر تميز بدهد و مسلم است كه عقل يك نفر هرقدر كه زياد باشد باز يك\r\n\r\n","description":"","footnote":"","page_name":" 280 ","page_number":320},
  {"content":"\r\n\r\nنفر است و مقابله با عقل ده نفر نميكند و البته ده نفر زيادتر از يكنفر چيز مى فهمند پس هركس طرف مشورت زيادتر باشد زودتر بواقع ميرسند و منافع و مضار امور را تميز ميدهند و عادت نوع بشر هم همين بوده كه در معظمات امور هميشه مشورت ميكرده‌اند مثلا وقتى جماعتى در ميدان جنگ با خصم مقابل ميشده‌اند براى تعيين مركز حمله و ترتيب مقابله و مقاتله قبل از شروع بجنگ مجلس شورائى تشكيل داده و آن مجلس موسوم است بمجلس شوراى نظامى يا عسگرى يا شوراى جنگى و در آن مجلس مسائل لازمه مطرح ميشده كه آيا از كدام طرف بر دشمن حمله كنيم و كدام فوج را مقدمة الجيش قرار بدهيم و براى حفظ لشگر در كدام نقطه سنگر بنا كنيم و هكذا و مستبدترين سرداران عالم و مقدرترين سلاطين روى زمين در اين موارد از مشاوره خوددارى نميكرده‌اند چنان كه تاريخ محاصره قندهار به خوبى شهادت ميدهد كه نادر شاه افشار كه يكى از سرداران مسلم بوده است هر وقت كار را مشكل مىديده فورا امر بانعقاد مجلس شورا مى نموده و در آن مجلس تمام صاحبان مناصب حاضر ميشده‌اند و در كمال آزادى آراء خود را اظهار ميداشته‌اند و بالاخره مبنى عمل بر اغلبيت آراء بوده است و هكذا ناپلئون اعظم در تمام محاربات قبل از شروع بجنگ با صاحب‌منصبان افواج مشورت ميكرده‌اند و علاوه از آنكه از آراء آنها استفاده مينموده دلهاى آنها را هم بدست ميآورده بعضى افراد آنها را دخيل در كار ميكرده و هريك از صاحب‌منصبان چون طرف مشورت سردار كل واقع شده بودند خود را مسئول ميدانستند كه حتما بر خصم غلبه كند و اين مطلب قابل انكار نيست و تاكنون احدى نتوانسته است منافع مشاوره را انكار كند .\r\n مشورت بيدار و هشيارى دهد * عقل‌ها مر عقل را يارى دهد \r\nچنان كه از انضمام چندين چشمه رودخانه و از انضمام چندين رودخانه دريا\r\n\r\n","description":"","footnote":"","page_name":" 281 ","page_number":321},
  {"content":"\r\n\r\nتشكيل مييابد همين قسم از انضمام عقول جزئيه ضميمه يكديگر تحصيل يك عقل كلى مىشود كه ممكن نيست خطا بكند و بالاخره مشورت در امور مهمه معاشيه كردن و بهترين اقسام را از مبادله افكار عقلا پيدا كردن چيزى نيست كه كسى بتواند منكر او شود حضرت حجت اللّه عجل اللّه تعالى فرجه بعد از انقطاع نيابت خاصه و وقوع غيبت كبرى اينطور دستورالعمل بشيعيان خود ميفرمايد و اما الحوادث الواقعه فارجعو فيها الى روات . . . . حاصل مضمون توقيع رفيع آنكه در حوادث و امور اتفاقيه رجوع كنيد بروايت احاديث ما كه كنايه از دانشمندان ملت است ، يعنى اشخاصى كه از اخبار ما اطلاع دارند و چون در آن تاريخ علوم متداوله از قبيل فقه و اصول و رجال و تفسير متداول نبوده و فقط علم حديث در ميان شيعيان شيوع داشته كه اغلب در مقام تحصيل اين علم برميآمده‌اند و هركس بيك اندازه از احاديث آل محمد ( ص ) را حفظ ميكرده لهذا به اين عبارت فرموده اند كه بروايت اخبار ثبت ما رجوع كنيد و مسلم است حوادث واقعه مربوط بمسائل شرعيه نيست چرا كه نسبت به آنها پيغمبر زحمت تمام احكام اسلام را در مدت بعثت خود تبليغ فرموده تا آنكه خداوند در قرآن خبر داد  « الْيَوْمَ أَكْمَلْتُ لَكُمْ دِينَكُمْ  الى آخر » پس دين اسلام در زمان پيغمبر تكميل شد و آنچه اوصياء در امور ديانت فرموده‌اند از راه اخبار يا تفسير بوده است نه تصرف و تشريع بعلاوه دين خدا را هرگز امام عليه السلام رجوع بروات اخبار نميفرمايد چرا كه فرموده‌اند لا شيئى اللّه من دين اللّه عن عقول الرجال و از همين جهت عمل بقياس را حرام فرموده‌اند پس معلوم مىشود مراد از حوادث واقعه امور معاشيه اتفاقيه راجع بحفظ مملكت و انتظام ملت است كه امام عليه السلام اصلاح آنها را رجوع بدانشمندان مملكت فرموده است و در همين معنى اخبار بسيار داريم كه براى كافه مؤمنين يكنوع ولايت و اختيار در امور ثابت مىنمايد و اگر بخواهيم\r\n\r\n","description":"","footnote":"","page_name":" 282 ","page_number":322},
  {"content":"\r\n\r\nآنچه در اين موضوع در اخبار اهل‌بيت اطهار وارد شده است بنگاريم و ادله شرعيه كه بر وجوب مشاوره و تمجيد از تأسيس حكومت شوروى دلالت مينمايد بشماريم اقلا دويست هزار بيت كتابت لازم خواهد بود و مربوط به اين كتاب نيست و انشاء اللّه تعالى بعد از اتمام اين تاريخ يك رساله مخصوصه در ذكر ادله شرعيه و اخبار وارده راجع بحكومت شوروى خواهيم كرد در اين مقام همين‌قدر كفايت مىكند كه اولا ثابت كرديم كه اين امور مربوط بديانت و وظيفه انبياء عظام نيست و ثانيا مدلل داشتيم كه پيغمبر آخر الزمان صلّى اللّه عليه و إله و سلّم نه تنها حكومت شوروى را امضاء فرموده بلكه صريحا امر بتأسيس آن فرموده است\r\n\r\n[ علت مخالفت با مشروطه 
  ]\r\nحالا بىسوادى يا بىانصاف فلان نكرده چنين اقتضا كند كه براى دراهم معدوده كه از وزراء يا پادشاه به او عايد مىشود يا براى آنكه از مشروطه لطمه خورده و رقيب او ترقى كرده و او خانه‌نشين شده حكم بحرمت مشروطه مىكند و ربطى به درد دين ندارد و تمام افراد ملت ميدانند كه اين اشخاص براى خدا حرف نميزنند ، چرا كه همين آقايان در موقع مسافرت بقم از دولت مشروطه ميخواستند و صريحا حكم بوجوب مشروطيت دولت ميكردند و در موقع انعقاد مجلس همه كاره مجلس بودند و تا چند روز قبل از وقوع حادثه 23 جمادى الاول در مجلس عضويت داشتند بلى شيخ فضل اللّه بعد از آنكه رياست را به طرف آقا سيد عبد إله ديد از مجلس منحرف شد و الا سايرين از قبيل امام و ظهير الاسلام و سيد احمد آقا روز 22 باز در مجلس حاضر بودند بلكه زودتر از وكلا حاضر ميشدند حالا كه چه شده كه حكم بحرمت مجلس و كفر مشروطه‌طلبان ميكنند و اگر واقعا اين آقايان درد دين دارند چرا در باب حرمت گمرك حرفى نميزنند كه از مسلمات شريعت اسلام است كه دادن و گرفتن گمرك حرام است و چندين قرن است گمرك در بلاد اسلام رواج دارد و نه تنها آقايان علما منع از او نمىكنند بلكه مواجب خود را حواله\r\n\r\n","description":"","footnote":"","page_name":" 283 ","page_number":323},
  {"content":"\r\n\r\nگمرك ميكنند گذشته از گمرك معاملات ربوى در اسلام به حكم قرآن حرام است و دهنده و گيرنده و شاهد فيما بين آنها را خداوند لعنت فرموده است و همين آقايان كه امروز براى اسلام ميميرند هم فرع ميدهند و هم ميگيرند و اگر مجالى داشتم هزار قسم حرام رايج شايع ميشمردم كه نه تنها آقايان در مقام ممانعت از آنها نيستند بلكه خودشان هم استعمال ميكنند ولى بيچاره مشروطه را چون مطابق با حرفه آقايان نبوده و در خانه آنها را بسته حرام كرده اند و حكم بكفر مشروطه‌طلبان ميدهند و  سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  در مقام تحريم مشروطيت چون هيچ دليلى از كتاب و سنت و اجماع و عقل كه ادله اربعه است نداشته‌اند ناچار متوسل بمعرفى اشخاص شده‌اند مثلا ميگويند اگر مشروطه خوب بود چرا ملك المتكلمين بابى يا سايرين مشروطه‌خواه شد يا چرا قاضى ارواقى حامى او بوده شما را به خدا قسم درست فكر كنيد آيا احمق‌تر بعضى از آخوندهاى طهران در دنيا پيدا مىشود كه هنوز نتوانسته‌اند ما بين اساس و اشخاص فرق بگذارند و اساس را براى بدى اشخاص بد ميدانند مسلما كه اين اشخاص كه صاحب آن كتاب كه بر حرمت مشروطه نوشته است كافر و لامذهب باشد چه ربطى باساس دارد و بنده خودم هم تصديق دارم كه مشروطه ايران بواسطه جهالت وكلا و غرض بعضى از ناطقين و محررين و عضويت علما در مجلس خراب شد اما هرگز نميتوانم بگويم مشروطه بد چيزى است بلى ميتوانم بگويم آنچه كه ما داشتيم انصافا چيز خوبى نبود بلكه مشروطه نبود و حرف هرج‌ومرج بود ، بارى چنان كه گفتيم يكى از جهات واقعه انحطاط مجلس ما عضويت اهل علم در مجلس بود و گفتيم دخول آنها در مجلس دو عيب بزرگ داشت يكى آنكه عنوان مشروطيت را كه به كلى خارج از امور ديانت بود داخل در امور ديانت كردند و مثل ساير مسائل شرعيه رأى و عقيده علما را\r\n\r\n","description":"","footnote":"","page_name":" 284 ","page_number":324},
  {"content":"\r\n\r\nدر آن مدخليت دادند چنان كه الآن ملاحظه كنيم جماعتى از علما اعلام و رؤساى اسلام از قبيل آقاى حاجى ميرزا حسين طهرانى نور اللّه مضجعه و حضرت آيت اللّه آخوند ملا محمد كاظم خراسانى و حضرت حجت الاسلام آقاى آقا شيخ عبد إله مازندرانى كه امروزه مرجع كافه مسلمين هستند بر وجوب مشروطه فتوى داده‌اند و دو ثلث از علماء ايران بلكه نه عشر آنها بر همين عقيده هستند ولى شيخ فضل إله و چند نفر از آخوندها حكم بحرمت كرده‌اند و مخفى نماند كه اشخاصى كه در طهران حكم بحرمت كرده‌اند غير از شيخ فضل اللّه كه از اهل علم است ما بقى تماما بىسواد هستند ، مثل آقا سيد احمد آخوند آملى رستم‌آبادى سلطان العلما شيخ جعفر گلپايگانى ملا على اكبر بروجردى امام جمعه ظهير الاسلام و غيره و غيره پس فرمايشات آنها سمت مطاعيت ندارد اما شيخ فضل إله را هم نميگوئيم غرض دارد و بر ضد سيد عبد اللّه حرف مىزند بلكه فرض مىكنيم از روى واقع ميگويد اما ميگوئيم اولا همين آقاى بزرگوار دامن همت بكمر زده بقم رفت و آن همه اصرار در گرفتن مشروطيت از دولت كرد و همه روزه در مجلس حاضر بود تا آنكه مسئله طراز اول پيش آمد و ايشان اعلانى بامضاى خودشان تنها طبع كردند و اسباب رنجش آقاى آقا سيد محمد و آقاى سيد عبد إله شد و آنها مردم را بر ضد شيخ شورانيدند شيخ هم ناچار شد رفت به حضرت عبد العظيم و سه ماه آنجا گرما خورد تا روزى كه اتابك را كشتند ناچار شد به شهر برگشت و در ايامى كه در حضرت عبد العظيم بود تمام ولايات تلگراف كرد و آقايان علماء بلاد را بر ضد مجلس دعوت نمود و از تمام آنها جواب يأس شنيد اما بعد از قتل اتابك صورتى نوشته بمجلس فرستاد كه آيا مجلس در احكام شرعيه تصرف خواهد كرد يا نه ، از مجلس جواب صادر شد ما ابدا كارى به احكام شرعى نداريم آن‌وقت آقايان مهاجرين به شهر برگشتند گفتند الحمد اللّه كه دين اسلام را حفظ كرديم چندى بعد\r\n\r\n","description":"","footnote":"","page_name":" 285 ","page_number":325},
  {"content":"\r\n\r\nهم باز همين جناب شيخ رفت بميدان توپخانه و آن فتنه را برپا كرد و سه چهار روز متصل بشاه اصرار ميكرد كه حتما توپ بمجلس به بندد و در حضور او دو نفر بقتل جر كشتند و ابدا حرفى نزد و ممانعتى نكرد تا آنكه الواط و قاطرچىها از دور او متفرق شدند و شاه با مجلس مصالحه كرد و مثل نظام السلطنه وزير دانشمندى را خداوند مبعوث فرمود كه اين شعله را به آب تدبير خاموش فرمايد و جناب شيخ بمدرسه مروى گريخت آنجا هم هر حيله برانگيخت بىثمر شد لهذا رفت در خانه خود نشست تا وقتى كه شاه بمجلس توپ بست آنوقت جناب شيخ آفتابى شدند و خودشان را دلسوز اسلام جلوه دادند و اول كارى كه كردند از . . . . بيست هزار تومان گرفتند و او را بحكومت بيرجند فرستادند و . . .\r\nپس بناچارى حكم بحرمت مجلس دادند ، چرا كه تا مجلس داير بود ايشان نمى توانستند چنين دخلى ببرند و اين گونه فوائد مختص بآقاى آقا سيد عبد اللّه بود و از اين جهت فتوى آقاى شيخ اقتضاى حرمت كرد و چون ميدانستند حكم خود ايشان به تنهائى چندان اثرى نخواهد كرد و بواسطه بعضى اشتهارات عوام از ايشان برگشته‌اند لهذا آقا سيد احمد و آخوند آملى و رستم‌آبادى را كه با آنكه سواد فارسى هم ندارند چه جاى عربى ولى در ميان عوام قبول عامه دارند با خودشان همدست كردند و ده پانزده نفر آخوند ديگر هم از قبيل حاجى على اكبر بروجردى و شيخ جعفر گلپايگانى كه روى سواد نديده‌اند و خبر از فقه و اصول ندارند بلكه بجرئت قسم ميخورم كه نه معنى مشروطه را فهميده‌اند نه استبداد را دور خود جمع كردند و ديگ پلو را بار گذاشتند و فرياد واشريعتا وا اسلاما بفلك اطلس رسانيدند حتى در مقابل سفرا هم مقاومت كردند و جواب مطالب پولتيكى را اينطور دادند كه اى واى اى داد اين فرنگيها دنياى ما را بردند حرف نزديم خاك ما را بردند ساكت نشستيم حالا ديگر از دين ما چه ميخواهند\r\n\r\n","description":"","footnote":"","page_name":" 286 ","page_number":326},
  {"content":"\r\n\r\nو از كثرت حماقت خيال كردند كه پولتيك عالم را به اين اقدامات سفيهانه خود مىتوانند تغيير بدهند بارى برميگرديم باصل مقصود كه اولا جناب شيخ مدتى مشروطه را واجب ميدانستند و حالا حرام كرده‌اند و ما نميدانيم آيا حكم و فتوى سابق ايشان را قبول كنيم يا حكم و فتواى امروزى را و چون اين هر دو متناقض است لهذا تكليف ما اين است كه هر دو را رها كنيم .\r\nثانيا يك نفر شيخ فضل إله ولو آنكه حقيقتا فقيه و متدين باشد حكم بحرمت مشروطيت كرد و جماعتى از اعاظم علماء اسلام حكم بوجوب و امر داير است كه ما بايد حكم شيخ را اطاعت كنيم و حكم آنها را مخالفت يا برعكس و به دو دليل بايد حكم شيخ را مخالفت كنيم دليل اول آنكه ما شيخ را خوب مى شناسيم و صد هزار حكم ناسخ و منسوخ از او سراغ داريم كه براى گرفتن رشوه داده است اما آقايان نجف مخصوصا آقاى آخوند مقدس و منزه از تمام شوئب و احتمالات است و احدى نميتواند بگويد از آقاى آخوند حكم ناحق صادر شده يا العياذ باللّه رشوه گرفته است ، پس ما نميتوانيم حكم يكنفر مغرض را بر حكم چندين نفر عالم متدين مقدم بداريم و ترجيح بدهيم در حالتى كه ميدانيم شيخ از استبداد متصل فايده ميبرد و پول از حكام و وزراء و مردم ميگيرد اما آقايان نجف نه از مشروطه نتيجه برده‌اند نه از استبداد و ابدا داخل در اين كثافت‌كارى ها نيستند و هم آنها مصروف بدرس گفتن و فتوى دادن و گذراندن آنها در نهايت اختصار است و محتاج نيستند كه براى آباد كردن شكم ، آخرت خود را خراب كنند و از ظالم تملق بگويند تا طرف توجه مردم شوند بارى حاصل آنكه بفرمايشات جناب شيخ ابدا نبايد اعتنا كرد و السلام .\r\n\r\nعيب دوم [ دسيسه‌چينى علما بر يكديگر 
  ]\r\nهمى كه بنا شد علما در مجلس عضويت داشته باشند ناچار بعضى داخل و بعضى خارج ميشدند در مقام اسباب‌چينى بر ضد مجلس برميآمدند چنان كه\r\n\r\n","description":"","footnote":"","page_name":" 287 ","page_number":327},
  {"content":"\r\n\r\nحسا ديديم بواسطه تقدم آقا سيد عبد اللّه شيخ فضل اللّه بر ضد او برخاست و چون نمىتوانست آقا سيد عبد اللّه را تكفير كند لهذا مشروطه‌خواهان را عموما تكفير كرد و نه تنها در طهران اينطور شد بلكه در تمام بلاد ايران يكدسته از علما داخل مجلس و انجمن شدند و يكدسته قهرا خارج ماندند و دسته خارجى ناچار بر ضد دسته داخلى برخاستند و راضى شدند كه اساس را برهم بزنند و زدند پس معلوم شد يكى از اسباب انحطاط مجلس ورود آخوندها بود در او و اگر يك مرتبه ديگر مجلس و مشروطيت در اين مملكت پيدا شد حتما بايد مراقب باشند جنس عمامه بسر را در مجلس راه ندهند اگرچه بعنوان وكالت هم باشد و السلام .\r\n\r\n[ علت آخر : 
  ] قتل فريدون زردشتى\r\nجهت ديگر كه همان را آخرين جهات قرار داده كتاب را ختم ميكنم قصه تنبيه و قتل فريدون است و چون شرح آن حادثه را در جلد دوم مفصلا نگاشته‌ايم در اينجا فقط بخلاصه مطالب قناعت مينمائيم .\r\nبعد از ختم واقعه ميدان توپخانه كه در هشتم ذى قعده 1325 شروع و در شانزدهم ذيقعده از ماه مزبور بهمت و وساطت مرحوم نظام السلطنه ختم شد سه چهار شب بعد قتل فريدون اتفاق افتاد كه در اواسط شب جماعتى با نردبان به خانه او رفتند و چند نفر در اطراف خانه كشيك ميكشيدند و چند نفر وارد اطاق مشاراليه شدند در حالتى كه پهلوى عيالش خوابيده بود و گويا از صداى آنها بيدار شده اول به خيال مدافعه افتاد و به طرف تفنگ رفته كه در گوشه اطاق پر كرده حاضر بود ولى يكى از اشرار زخم قمه به او زده و ديگرى او را گرفته مختصرا هرچه او و زنش التماس كردند فايده نبخشيد و مشاراليه را با چندين زخم كشتند و مختصرا اسبابى كه عبارت بود از يك دستگاه چرخ خياطى و دو سه لحاف و بعضى چيزهاى\r\n\r\n","description":"","footnote":"","page_name":" 288 ","page_number":328},
  {"content":"\r\n\r\nمختصر از آن خانه برداشته فرار كردند و چون اين جماعت بانهايت جرئت آمده و مرتكب آن امر شنيع شدند و چيز قابلى هم نبردند عموم مردم احتمال دادند بلكه يقين كردند كه عامل اين عمل مقتدر نظام و صنيع حضرت بوده‌اند كه بهمراهى مجلل السلطان بدستورالعمل شاه مرتكب اين كار شده‌اند تا اسباب اغتشاش شهر و سلب امنيت را فراهم نمايند و اجراى نظميه به همين احتمال به خانه مجلل السلطان ريختند و كاكاى او فيروز نام را كه تنها در آن خانه بود گرفتار نموده در نظميه و عدليه استنطاق كردند و از اظهارات او كه مشتمل بود بر پاره قرائن حاصل كردند كه مقتدر نظام و صنيع حضرت با خود مجلل السلطان در آنشب به خانه فريدون رفته‌اند و چون صنيع حضرت و مقتدر نظام و اسمعيل خان و سيد كمال بعد از ختم واقعه ميدان توپخانه پنهان شده بودند معهذا اجزاء نظميه در قيام پيدا كردن آنها برآمده وضيع حضرت را در همان شب براهنمائى فيروز در خانه پدرزنش پيدا كردند اما از مقتدر و رفقايش اثرى بدست نيامد و دو روز بعد از انتشار اين خبر مقتدر نظام و اسمعيل خان و سيد كمال خودشان به خانه ظفر السلطنه كه حكومت تهران بضميمه وزارت جنك با او بود رفتند و در واقع به او پناه آوردند و صريحا از قتل فريدون تبرى جسته و اظهار بىاطلاعى كردند بلكه گفتند اينكه ما بپاى خودمان باينجا آمده‌ايم فقط براى اين است كه اين تهمت را از خودمان رفع نمائيم و ظفر السلطنه به آنها اطمينان داد كه در صورتى كه آنها قاتل فريدون نباشند از باقى گناهان آنها عفو گردند و از مجلس هم عفو آنها را صادر نمايد ابتدا حضرات را بعدليه فرستاد و مدتى در عدليه باستنطاق آنها اشتغال داشتند و چيزى معلوم نشد از آنطرف اظهارات فيروز دلالت ميكرد بر اينكه قاتل فريدون همين اشخاص هستند غفلتا باسباب بسيار غريبى قتله فريدون پيدا شدند و معلوم شد\r\n\r\n","description":"","footnote":"","page_name":" 289 ","page_number":329},
  {"content":"\r\n\r\nيك دسته مركب از دو نفر غلام كشيك‌خانه و چند نفر مردم ولگرد مدتها كارشان دزدى بوده و همان دسته خانه حاجى قاسم فخار را هم چندى قبل از اين قضيه غارت كرده بودند و به خانه فريدون هم به خيال دزدى رفته بودند و مسئله پولتيكى در كار نبوده است و آن اشخاص را بدست آوردند يعنى هشت نفر از آنها گرفتار شدند بعد از استنطاق در مقام تعيين مجازات آنها برآمدند و از قرار اجازه متواتره كه تا يكدرجه ثابت و مدلل شده اداره جهانيان بتوسط سيد مطهر وكيل معروف مبلغ كلى كه كمتر از دوازده هزار تومان گفته نشده و زيادتر از سى هزار تومان هم گفتند در ميان آقايان و ناطقين و اجزاى ديوانخانه تقسيم كردند كه مجازات آنها را خيلى سخت معين كنند تا عبرت ديگران شود و كسى ديگر جرأت نكند در مقام اذيت آنها برآيد بلكه بعضى گفتند اين وجوه را از هندوستان تجار زردشتى در ميان خود جمع‌آورى نموده فرستاده به اين مصرف برسد . بهر تقدير خواه از هندوستان خواه از تهران مسلما پول زيادى خرج كردند و چندين مجلس آقايان علماء را جمع كردند و از آنها استفسار كردند و بالاخره مجلس آقايان كه برياست آقاى آقا سيد - عبد إله تشكيل يافته بود عاقبت اين‌طور فتوى دادند كه اين چند نفر را اولا بايد با ضرب مرجع مولم تازيانه تنبيه كنند بعد هم دوازده سال حبس باشند اين حكم شرعى را كه يك جزء از آن مطابق قوانين شرعيه بود و جزء دوميش را نميدانم از كدام قانون استخراج كرده‌اند بمحكمه جزا آوردند در آنجا قاضى ارداقى كه سمت عضويت داشت بآقا سيد جمال واعظ حاجى ملك . حاجى صدق الملك رئيس محكمه و اقتدار الدوله رئيس اجرا و آقا جهانگير خان و چند نفر نمايندگان انجمنها كه گويا يا لااقل اغلب از آنها مبلغى پول گرفته‌اند ضرب مرجع را عبارت از يكهزار و پانصد تازيانه تعبير كردند و در روز معين تمام مردم و در صحن\r\n\r\n","description":"","footnote":"","page_name":" 290 ","page_number":330},
  {"content":"\r\n\r\nعدليه حاضر شدند و در حضور چندين هزار نفر تماشاچى اجراء مجازات مرقومه شد كه هيچ كتابى در هيچ قانونى حتى در وحشيهاى افريقا چنين مجازاتى ديده نشده بود عجب‌تر آنكه بيست نفر فراش ايستاده و تازيانه بدست گرفته و بيچار را بر سه پايه بسته دو نفر دو نفر بنوبت ميزدند و خسته ميشدند و متصل مردم بىرحم وحشى طبيعت زنندگان را تشويق ميكردند و ميگفتند زنده باد نايب زهر مار پاينده باد مشهدى . . . . آنها هم بشوق آمده چنان به سختى ميزنند كه نظير آن را در عمرم نديده‌ام سبحان اللّه عجب مردم وحشى بىرحمى در ايران ما پيدا مىشود كه از صدمه خوردن نوع خودش تفريح مىكند متصل مردم دست ميزدند و ميخنديدند و زنده باد مجازات ميگفتند و زن فريدون را سيد جمال و ملك المتكلمين در نهايت احترام در ايوان برده بودند و هريك از اين بدبختها كه از خوردن تازيانه غش ميكردند ملك المتكلمين به او خطاب ميكرد و ميگفت خانم راضى شدى از تمام اينها غريب‌تر آنكه عقيده اقتدار الدوله نامرد نانجيب اين بود كه مراد از ضربت موجع يعنى ضربيكه مضروب را مدهوش نمايد لهذا آنقدر ميزدند كه مضروب به كلى از هوش ميرفت و يك نفر را به حكم او باز كردند همين كه خواستند او را بكنار ببرند ديدند بپاى خودش راه ميرود فورا اقتدار الدوله گفت او را برگردانيد و دو مرتبه بر سه پا بسته و اين مرتبه آنقدر تازيانه بر او زدند كه واقعا غش كرد بلكه بعقيده بنده مرد تمام عقلاى ايران از اين كيفيت دلتنگ شدند چرا كه عقلاى هر مملكتى خارج از دو طايفه نيستند يا مردمان متدين هستند يا متمدن اما متدينين ميگفتند در هيچ شريعتى اينطور تقرير معين نشده بعلاوه تقرير بايد مادون حد باشد ، يعنى بدرجه حد نرسد و حد شرعى در شريعت اسلام هشتاد تازيانه است پس تقرير بايد از هشتاد كمتر باشد هزار و پانصد تازيانه يعنى چه و چون يك نفر قاتل نبوده و قتل در ميان چند نفر بوده هيچ كدام را به حد\r\n\r\n","description":"","footnote":"","page_name":" 291 ","page_number":331},
  {"content":"\r\n\r\nقتل نميتوانستند محكوم دارند و تقرير هم كه هرگز به اين اندازه وارد نشده نه اينكه هفت نفر مسلمان را براى خون يك نفر گبر بكشند چه اين قسم تازيانه زدن در واقع هزار درجه از كشتن سخت‌تر بوده است و ميگفتند اين احكام غير ما انزل اللّه نتيجه مشروطيت است .\r\nاما مردمان متمدن معلوم است هرگز راضى نميشدند كه اين گونه مجازات بر افراد بنى آدم اجرا شود هزار و پانصد تازيانه نه صد و پنجاه تازيانه نه پانزده تازيانه هرگز راضى نميشود بر بدن خر و گاو زده شود چه جاى بدن لطيف انسان و اعجب من كل هذه الامور كه اين هفت جثه بىروح يعنى مردگان مجروح را را فورا در حالت احتضار در گارى ريختند و به طرف كلات حركت دادند و يكدسته مردم ولگرد در جلوى گارى آنها داد ميزدند و زنده‌باد مجازات ميگفتند باز اگر اين مجازات بطور مساوات بود كسى اعتراض نميكرد اما بدبختانه و متاسفانه ديديم قاتل سيد در مجلس ماند و نه كسى باستنطاق قاتل پرداخت و نه كسى در مقام مجازات او برآمد و نه ملت نجيب غيور زنده‌باد مجازات گفتند لعنت خدا بر رشوه كه تمام خرابيهاى دنيا بواسطه رشوه است خداى من گواه است كه همانروز وقتى كه در حالت بهت و جنون باداره برگشتم به تمام اجزاى اداره‌ام گفتم كه من به چشم خودم ديدم كه مجلس ما امروز بباد رفت و آنها برعكس ميگفتند مجلس امروز قوت گرفت مجملا تمام نفوس متدينه و متمدنه آن روز از مجلس بيزار شدند و ديگر ذكر نكردند كه اين كار مربوط بمجلس نبوده آخوندهاى بىدين و ناطقين بىشرف و آئين و اجزاء عدليه بىمواجب رشوه گرفتند و تيشه به ريشه مشروطيت زدند و همانقسم كه قبلا نوشتيم فرق است بين اساس و اشخاص هرچه كردند همين چند نفر محدود معين كردند و تقصيرى بر اساس نبوده و نيست .\r\nبلى با آنكه من اول مشروطه‌طلب ايران هستم و در زمانيكه احدى كلمه مشروطه\r\n\r\n","description":"","footnote":"","page_name":" 292 ","page_number":332},
  {"content":"\r\n\r\nرا در ايران نشنيده بود يا جرئت اظهارش را نميكرد من مكرر در روزنامه ادب شرحش را مينوشتم و تمجيدش ميكردم حتى صورت مجلس مبعوثان را ترسيم نموديم و به همين گناه محبوسا بكلات رفتم اما از انصاف نميگذريم تمام مفاسد واقعه زير سر وكلاى جاهل نبود و بنده گناه را از وكلاى جاهل نميدانم بلكه گناه و تقصير با اصول و قواعد انتخابات است كه يك مشت تاجر ورشكسته و يكدسته آخوند وكيل شدند و به خيال تحصيل مداخل بجان مردم افتادند و كردند آنچه كردند يعنى ترياق فاروق كه در مزاج عموم و تمام اهل عالم شفا بود در مزاج ما ايرانيان بدبخت اثر زهر قاتل از او بروز كرد و اگر بخواهم كارهاى وكلا را بنويسم صد هزار بيت كتابت لازم است كه بدبختانه چشم من از كار افتاده بعلاوه قلم من حاضر نيست زيادتر از اين ننگ مملكت را منتشر نمايم ولى همين‌قدر ميگويم كه سواى شش هفت نفر از آنها تمام دزد و جاهل و متقلب بودند بدليل آنكه هنوز عدد وكلاى مجلس به يكصد و بيست نفر نرسيده بود كه هشتاد نفر از آنها هواخواه شاه بودند و پارتى مخصوص دولت و برضد مشروطيت كار ميكردند و بعد از آنها در نهايت راحت و امنيت بمناصب و القاب و مداخل و مواجب رسيدند .\r\nاين بود جهات واقعه انحطاط مجلس شوراى ملى ايران كه بتفصيل نگاشتيم و هرگاه تمام آنها را بتحليل عقلى ببريم يك جهت از آنها استخراج مىشود و آن جهت اصليه اين است كه وكلاى ما يا دزدند يا جاهل مثلا در قانون مطبوعات كه از مجلس گذشته و بصحه شاه رسيده است صريحا نوشته است جسارت بشاه نبايد كرد ولى روزنامه صوراسرافيل و مساوات علنا بشاه فحش دادند و هزار قسم نسبت هاى زشت به او دادند و شاه بر خلاف تمام قوانين حاضر شد كه وكيل بفرستد و در عدليه با آنها محاكمه كند اما وكلا مانع شدند و از روزنامه‌نويس حمايت كردند و من آن روز خيال ميكردم واقعا بمناسبت خدمتى كه با شاه دارند راضى نميشوند\r\n\r\n","description":"","footnote":"","page_name":" 293 ","page_number":333},
  {"content":"\r\n\r\nآنها را بمحكمه عدليه بكشانند اما بعدها فهميدم كه اين وكلا بحمايت شاه مانع از محاكمه شدند كه براى شاه حرف حسابى باقى باشد و مظلوميت او در نزد تمام سفرا خارجه و عقلاى داخله مدلل گردد پس هرچه هست از قامت ناساز بىاندام ما است ورنه تشريف تمدن بر كسى كوتاه نيست و كسانىكه اين كتاب را ميخوانند اگر جاهل باشند حتما نگارنده را مستبد فرض ميكنند تعالى اللّه عما يقول الظالمون ولى بناموسم قسم است كه من كسى هستم كه براى قلع ريشه استبداد و استقرار اساس عدل و داد تا پاى مرگ دويده‌ام و حالا هم جان نالايق خودم را در اين راه تقديم ميكنم اما افسوس كه وكلاى نانجيب ما قدر اين مقام عالى را ندانستند و براى اخذ رشوه از اقبال الدوله و امير بهادر يا حمايت . . . . بدست خودشان آتش بكارخانه عدالت زدند و با پيشه خودپرستى اساس نوع‌پرستى را ويران نمودند و مكرر ميگويم اگر دو مرتبه بخواست خداوند بچنين نعمتى رسيديم اولين شرط اهم اين است كه در مقام انتخاب وكلا دقت كنند و مردمان عاقل عالم و نوع‌پرست را انتخاب نمايند نه تجار ورشكسته و آخوندهاى از همه جا رانده را چنان كه آن دفعه كردند و نتيجه وخيمه او را به چشم خودشان ديدند و با آنكه ما را عقيده اين است كه تمام معايب از وكلا است يعنى از جهالت آنها باز در مقام انصاف ميگوئيم اگر تحريك شاه نبود شايد وكلا هم تا اين درجه هتاكى نميكردند و در نزد عقلاى عالم واضح است كه اگر رشوه‌دهنده در دنيا نباشد رشوه‌گيرنده پيدا نخواهد شد پس گناه رشوه‌دهنده بالاتر و زيادتر از رشوه‌گيرنده است از اين جهت كه خداوند اول بر رشوه‌دهنده لعنت ميفرمايد بعد بر رشوه‌گيرنده ( لعن اللّه الراشى و المرتشى ) حالا تحقيق مطلب را بعقلاء قوم واميگذاريم كه درست دقت كنند و تميز بدهند كه آيا تقصير وكلا زيادتر است كه حقوق نوعيه سى كرور ملت را بدراهم معدوده فروختند و آشيانه\r\n\r\n","description":"","footnote":"","page_name":" 294 ","page_number":334},
  {"content":"\r\n\r\nمرغ بلندپرواز عدالت را سوختند تا كيفر آن كسانى كه رشوه بدست گرفته و شبهاى تار بدرخانه آنها رفتند و محرمانه جيب و بغل آنها را پر از اسكناس نو و مسكوكات طلا كردند در حالى كه غير از ذات اقدس احديث احدى حاضر نبود و كميته ما در اين محاكمه لنك است و ميثاق تحرير بسيار تنك هركس هرچه بفهمد همان را مجرى و مأخذ كار قرار بدهد ما همين‌قدر اجمالا بتوانيم در عالم مورخى بنويسيم كه شاه و درباريها راضى به بقاء مجلس نبودند و اسباب‌چينى در انهدام اساس مشروطيت ميكردند و نزديكترين وسيله آنها اين بود كه وكلاى خائن را به دادن رشوه با خود همراه كردند و كردند آنچه كردند و شد آنچه شد كه خداوند نظيرش را در هيچ عصرى نصيب هيچ ملتى نفرمايد اينست آنچه را كه ما ميتوانيم بنويسيم و ديگر تو خود ننوشته ميخوانى و هم ناگفته ميدانى .\r\n* * * در تاريخ 29 شعبان از سال 1326 در قريه تجريش كه مركز شميران ييلاق معروف تهران است با نهايت خوف و وحشت از مراقبت خفيه‌نويسان دربارى باختتام اين كتاب موفق شدم و فلسفه اولين كودتاى نخستين پارلمان ايران را تشريح كردم و الحمد للّه رب العالمين .\r\nاحمد كرمانى مدعو به مجد الاسلام\r\n\r\n","description":"","footnote":"","page_name":" 295 ","page_number":335},
  {"content":"\r\n . \r\n","description":"","footnote":"","page_name":" 296 ","page_number":336},
  {"content":"\r\n\r\n\r\nكتب و نشرياتى كه در تجشيه و تصحيح اين كتاب از آنها استفاده شده است\r\nاديب هروى تاريخ پيدايش مشروطيت ايران\r\nاسكندرى - عباس كتاب آرزو\r\nاعتماد السلطنه روزنامه خاطرات\r\nافشار - ايرج يادداشتهاى قزوينى\r\nاقبال - عباس دوره مجله يادگار\r\nبامداد - مهدى شرح‌حال رجال ايران\r\nباستانى پاريزى تلاش آزادى\r\nبرون - ادوارد انقلاب ايران ترجمه احمدپژوه\r\nتاريخ ادبيات\r\nتاريخ مطبوعات و ادبيات ايران در دوره مشروطيت\r\nبينا - على اكبر تاريخ سياسى و ديپلماسى ايران از گلستان تا تركمانچاى\r\nتحويلدار - ميرزا حسين خان جغرافياى اصفهان\r\nتيمورى - ابراهيم عصر بىخبرى\r\nاولين مقاومت منفى در ايران\r\nخان ملك ساسانى سياستگران دوره قاجار\r\n\r\n","description":"","footnote":"","page_name":" 297 ","page_number":337},
  {"content":"\r\n\r\nدولت‌آبادى - يحيى تاريخ معاصر حيات يحيى\r\nدهخدا لغت‌نامه\r\nرائين - اسمعيل انجمنهاى سرى در تاريخ مشروطيت\r\nسايكس - يپرم خان تاريخ ايران ترجمه فخر داعى\r\nسعادت نورى - حسين ظل السلطان\r\nتاريخ مشروطيت ايران و جنبش‌هاى وطن خواهان اصفهان و بختيارى\r\nشجيعى - زهرا نمايندگان مجلس شورايملى در بيست و يكدوره قانونگذارى\r\nشميم - على اصغر ايران در دوره سلطنت قاجار\r\nصدر هاشمى - محمد تاريخ جرايد و مجلات\r\nصفائى - ابراهيم رهبران مشروطه\r\nاسناد سياسى\r\nعزيزى - دكتر محسن تاريخ عقايد سياسى\r\nفرمانفرمائيان - حافظ تاريخ قرون معاصر\r\n\r\n","description":"","footnote":"","page_name":" 298 ","page_number":338},
  {"content":"\r\n\r\nفلسفى - نصر اللّه زندگانى شاه عباس\r\nكاساكوفسكى خاطرات كاساكوفسكى\r\nترجمه عباسقلى جلى\r\nكسروى - احمد تاريخ مشروطه ايران\r\nمجد الاسلام - احمد منظومه شهر خاموشان\r\nروزنامه ادب\r\nروزنامه ادب نداى وطن\r\nروزنامه ادب كشكول\r\nروزنامه ادب الجمال\r\nروزنامه ادب محاكمات\r\nمحمود - محمود تاريخ روابط ايران و انگليس\r\nمصاحب - غلامحسين دائره المعارف فارسى - جلد اول\r\nمدرس چهاردهى - مرتضى سيد جمال الدين و انديشه‌هاى او\r\nملك‌زاده - مهدى تاريخ انقلاب مشروطيت ايران\r\nمعين - محمد فرهنك معين\r\n\r\n","description":"","footnote":"","page_name":" 299 ","page_number":339},
  {"content":"\r\n\r\nمعاصر - حسن تاريخ استقرار مشروطيت در ايران\r\nمسعودى - عباس اطلاعات سالانه\r\nناظم الاسلام - محمد تاريخ بيدارى ايرانيان - روزنامه نوروز\r\nوحيد دستگردى - حسن دوره مجله ارمغان\r\nوحيدزاده دوره جديد ارمغان\r\nوحيدنيا مجله وحيد - خاطرات\r\nوزيرى - احمد عليخان تاريخ كرمان\r\nهنرفر - لطف اللّه گنجينه آثار تاريخى اصفهان\r\nيغمائى مجله يغما\r\n\r\n","description":"","footnote":"","page_name":" 300 ","page_number":340},
  {"content":"\r\n\r\n\r\nفهرست اعلام\r\nآ آقا محمد خان 108\r\nآقا نجفى 61 62 211 218 226 228 229\r\nالف ابو القاسم زنجانى 220 221\r\n222 224\r\nاتابك 22 33 42 67 68 101 175 180 186 187 188 189 190 193 228 234 239\r\nاحتشام السلطنه 48 49 50 84\r\nاحسن الدوله 105\r\nاحسن الملك 205\r\nاحمل السلطان 105\r\nاختر الدوله 100\r\nادوارد برون 23\r\nاديب السلطنه 104\r\nارشد الدوله 55\r\nارفع الدوله 77\r\nارفع الملك 105\r\nاسداله خان 213 214 216 218\r\nاسعد الممالك 104\r\nاسعد السلطان 105\r\nاسكندر 233\r\nآشتيانى مصطفى 98\r\nآشتيانى حسن 152\r\nاشجع الملك 105\r\nاشرف الملك 105\r\nاشرف السلطنه 105\r\nاعظم السلطان 105\r\nاعظم السلطنه 105\r\nافتح الدوله 105\r\nافضل السلطان 105\r\nافضل الملك 105\r\nافهم الدوله 105\r\nافهم السلطان 105\r\nافهم الملك 105\r\nاقتدار الدوله 219\r\nاقوام السلطنه 105\r\nاكبر الممالك 105\r\nامير اعظم 1079\r\nامير افخم 107\r\nامير اسعد 108\r\nامير امجد 108\r\nامير اشرف 108\r\nامير اكمل 108\r\nامير اقوام 108\r\nامير لشگر 104\r\nامير نظام 156\r\nامجد الشريعه 105\r\nامير مكرم 107\r\n\r\n","description":"","footnote":"","page_name":" 301 ","page_number":341},
  {"content":"\r\n\r\nفهرست اعلام امير معظم 107\r\nامير مجلل 108\r\nامير بهادر 55 86 295\r\nامين الدوله 103 108 156 157 158 163 164 165 166 167 172 173 174 175 177 179 185 194 209 234 236 238 281\r\nامجد الدوله 105\r\nامجد نظام 105\r\nامجد العلماء 105\r\nامين الملك 180 181\r\nامين الشريعه 102 103\r\nامين السلطان 149\r\nامين العلماء 104\r\nامين التجار 104\r\nامين الاسلام 104\r\nانتصار الدوله 101\r\nانصر الدوله 105\r\nانوشيروان 74 79\r\nب بارونفسكى 218\r\nباقر شفتى 193\r\nبامداد 204\r\nبديع الممالك 104\r\nبديع الملك 104\r\nبديع السلطان 104\r\nبحر العلوم 104\r\nبوكينگهام 185\r\nبهادر لشگر 100\r\nبهاء الواعظين 60\r\nبيسمارك 233\r\nپ پطر كبير 233\r\nت تاج الشعراء 104\r\nج جلال السلطان 104\r\nجلال الواعظين 104\r\nجمال بروجردى 221\r\nح حاجب الدوله 80 176\r\nحاجى ملك 10 56 57 58 59 60 61 63 68 69 70 71 88 89 214\r\nحاجى محمد ابراهيم 194\r\nحاجى آقا نوراله 61 62 225 238\r\nحسنعلى ميرزا 9\r\nحسن 108 199\r\nحسن ورزنه 200\r\nحسن شيرازى 144\r\n\r\n","description":"","footnote":"","page_name":" 302 ","page_number":342},
  {"content":"\r\n\r\nفهرست اعلام حسن معاصر 24\r\nحسينعلى بهار 191\r\nحسن مستوفى 95\r\nحسين ترياكى 198 199 200\r\nحيدر على 215\r\nخ خاندانقلى بيك 108\r\nر رژى 114 146 232\r\nد دبير نظام 13 89\r\nدولت‌آبادى يحيى 166\r\nس سالار الدوله 56 57 58 63 68 69\r\nسالار امجد 104\r\nساعد الدوله 100\r\nساعد السلطنه 100\r\nساعد الملك 100\r\nسردار اعظم 227\r\nسعد الدوله 16 17 35 86 87 88 89 183 234 240 241\r\nسعيد خان 13\r\nسلطان العلماء 102\r\nسلطان الواعظين 14\r\nسليمان نايب الصدر 108\r\nسعيد السلطنه 175\r\nسلمان فارسى 278\r\nسيد ابراهيم اخوى 33\r\nسيد رضا سادات 3 69\r\nسيد جمال افجه 6\r\nسيد اسد إله 195 198\r\nسيد جمال واعظ 60\r\nسلطان عليخان 234\r\nسيف الدوله 193\r\nسيد مطهر 290\r\nسيد محمد 90\r\nسيد عبد إله 80 171 234\r\nسيد محمد باقر 195 200\r\nسيد يحيى 101\r\nش شجاع نظام 104\r\nشجاع السلطنه 68 210 2 233 253\r\nشمس الحكماء 5 7 8\r\nشمس السلطنه 100\r\nشمس الملك 100\r\nشيخ الرئيس 213\r\nشيخ فضل إله نورى 16 171 73 253 262\r\nشيخ يحيى 6\r\n\r\n","description":"","footnote":"","page_name":" 303 ","page_number":343},
  {"content":"\r\n\r\nفهرست اعلام ص صارم الدوله 226\r\nصدر المالى 104\r\nصنيع الدوله 240 241\r\nصنيع حضرت 289\r\nظ ظفر السلطنه 289\r\nظل السلطان 7 35 67 68 69 103 134 145 146 151 208 217 226 229 232 233 252 ظهير الدوله 10 11 84\r\nظهير السلطان 84\r\nع عباس افندى 213\r\nعزيز إله 212 213\r\nعلاء الدوله 50 61\r\nعبد إله خان 193\r\nعبد العزيز 261\r\nعضد السلطنه 100\r\nعين الدوله 21 22 101 153 193 229 230 231 233 234 236\r\nعين السلطنه 100\r\nف فرمانفرما 5 27 33 34 103 152 154 156 157 252\r\nفتحعلى شاه 193\r\nفريدون 288\r\nفضل إله نورى 16 17 173 253 262\r\nفخر الملك 259\r\nفاتح الدوله 105\r\nق قوام الملك 35\r\nقوام حضور 104\r\nقوام الدوله 84\r\nقوام الاسلام 103\r\nقوام الاطباء 105\r\nقوام الواعظين 105\r\nقوام الاسلام 105\r\nقويم السلطنه 105\r\nقويم الملك 105\r\nقائم الدوله 105\r\nقائم السلطنه 105\r\nك كوكب الدوله 100 كوران كنت 186\r\n\r\n","description":"","footnote":"","page_name":" 304 ","page_number":344},
  {"content":"\r\n\r\nفهرست اعلام ل لسان الدوله 100\r\nلسان السلطنه 100\r\nلسان الملك 100\r\nلوئى سيزدهم 185\r\nم مجد الاسلام احمد 8 13 104 295\r\nمجلل السلطان 104 289\r\nمحمد عليشاه 22 63 77\r\nمحمد فاضل 27\r\nمحتشم السلطنه 28\r\nمحمد صادق 90\r\nمحمد خان 88 89\r\nمحمد جواد 215\r\nمحمد حسين اصفهانى 17\r\nمخبر السلطنه 3 15 240\r\nمستوفى الممالك 104 94\r\nمستعين الدوله 101\r\nمستعان الدوله 101\r\nمستشار ديوان 7\r\nمشير السلطنه 21 22 44 252\r\nمشير الممالك 13\r\nمظفر الدين شاه 13 56 107 129 149 162 177 191 193 233 259\r\nمعتمد خاقان 234\r\nمعاون الشريعه 104\r\nمعاون الواعظين 104\r\nمقر السلطان 10\r\nمعتمد العلماء 104\r\nمعين السادات 104\r\nمعاون الوزراء 104\r\nمعاون الاطباء 104\r\nمعز الدوله 9\r\nمفتوح السلطان 105\r\nمفتوح السلطنه 105\r\nمقتدر نظام 289\r\nمحمد رحيم خان سردار 63 64\r\nمدبر الدوله 44\r\nمعين الدوله 50 101\r\nمشير الدوله 57 58 239\r\nميكادو 78\r\nمحمد على زنجانى 192\r\nمشار السلطنه 105\r\nمشار الدوله 105\r\nمستشار الدوله 105\r\nمجاهد السلطنه 105\r\nمستشار الممالك 105\r\nميرزا آقاسى 109\r\nميرزا صالح 115\r\n\r\n","description":"","footnote":"","page_name":" 305 ","page_number":345},
  {"content":"\r\n\r\nفهرست اعلام ميرزاى قمى 200\r\nمحمد 198\r\nمحمد ربيع 194\r\nمحمد مهدى 194\r\nمحمد ابراهيم 194\r\nميرزا حسن 207\r\nميرزا حسين 207\r\nميرزا هادى 220\r\nميرزا على محمد 221\r\nميرزاى حكيم 200 202 206\r\nمخبر الدوله 155\r\nملك التجار 104\r\nملك الشعراء 104\r\nممتاز الدوله 90\r\nمنتصر الدوله 101 104\r\nمنتصر الممالك 104\r\nمنشور الممالك 105\r\nمنشور السلطان 105\r\nمنصور السلطنه 105\r\nمنصور نظام 105\r\nمنصور الملك 105\r\nمنصور الدوله 105\r\nمنير آقا 221 222\r\nمولى حفيظ 261\r\nمؤقر السلطنه 44 189\r\nمؤتمن السلطنه 101\r\nمؤتمن الدوله 101\r\nمؤتمن الملك 101\r\nمويد الاسلام 103\r\nموسى خان 8 9\r\nميرزا جهانگير خان 3 10 69\r\nن ناصر الممالك 100\r\nناصر الملك 100 241\r\nناصر خاقان 100\r\nناصر لشكر 100\r\nناصر نظام 100\r\nناصر حضور 100\r\nناصر دفتر 100\r\nناصر الوزراء 100\r\nناصر السلطنه 80 99 175\r\nناصر الدين شاه 41 92 93 107 108 110 123 124 149 153 192\r\nناصر الدوله 100 105 174\r\nنادر شاه 108 281\r\nناشر الممالك 105\r\nناظم الدوله 157 175\r\nناظم الاياله 104\r\nناظم الاطباء 104\r\nناظم الاسلام 5 8 9 10 11 13\r\nناشر الدوله 105\r\n\r\n","description":"","footnote":"","page_name":" 306 ","page_number":346},
  {"content":"\r\n\r\nفهرست اعلام نجم حضور 100\r\nنجم الدوله 100\r\nنصرة السلطان 99\r\nنصرة خاقان 99\r\nنصرة السلطنه 99\r\nنصرة الملك 99\r\nنصير الملك 56\r\nنصير لشكر 100\r\nنصير الممالك 100\r\nنصير حضور 100\r\nنصير خلوت 100\r\nنصير دفتر 100\r\nنصير نظام 100\r\nنصير السلطان 100\r\nنصير السلطنه 100 225\r\nنصير الدوله 100\r\nنصير خاقان 100\r\nنظام السلطنه 103 180 230 234 252 288\r\nنظام الملك 58 103\r\nنظام الشريعه 103\r\nنوژ 21 67 159 169 161 182 234 135 238\r\nمنير الدوله 234\r\nو وثوق الدوله 241\r\nورقا 212\r\nوزير افخم 234\r\nويكتوريا 186\r\nى يحيى ازل 191\r\nيحيى دولت‌آبادى 166\r\n\r\n","description":"","footnote":"","page_name":" 307 ","page_number":347},
  {"content":"\r\n . \r\n","description":"","footnote":"","page_name":" 308 ","page_number":348},
  {"content":"\r\n\r\nمحمد عليشاه\r\n\r\n","description":"","footnote":"","page_name":" 309 ","page_number":349},
  {"content":"\r\n . \r\n","description":"","footnote":"","page_name":" 310 ","page_number":350},
  {"content":"\r\n . \r\n","description":"","footnote":"","page_name":" 311 ","page_number":351},
  {"content":"\r\n\r\n\" نوز \" آفرينندهء جنجالهاى بزرگ\r\n\r\n","description":"","footnote":"","page_name":" 312 ","page_number":352},
  {"content":"\r\n . \r\n","description":"","footnote":"","page_name":" 313 ","page_number":353},
  {"content":"\r\n\r\nميرزا حسن رشديه\r\n\r\n","description":"","footnote":"","page_name":" 314 ","page_number":354},
  {"content":"\r\n . \r\n","description":"","footnote":"","page_name":" 315 ","page_number":355},
  {"content":"\r\n\r\nمظفر الدين شاه\r\nونيكلاى دوم\r\n\r\n","description":"","footnote":"","page_name":" 316 ","page_number":356},
  {"content":"\r\n\r\nمسعود ميرزا ظل السلطان\r\n\r\n","description":"","footnote":"","page_name":" 317 ","page_number":357},
  {"content":"\r\n . \r\n","description":"","footnote":"","page_name":" 318 ","page_number":358},
  {"content":"\r\n . \r\n","description":"","footnote":"","page_name":" 319 ","page_number":359},
  {"content":"\r\n\r\nمظفر الدينشاه در سفر فرنك\r\n\r\n","description":"","footnote":"","page_name":" 320 ","page_number":360},
  {"content":"\r\n\r\nامين السلطان باز و دربازوى قنسول روس\r\n\r\n","description":"","footnote":"","page_name":" 321 ","page_number":361},
  {"content":"\r\n . \r\n","description":"","footnote":"","page_name":" 322 ","page_number":362},
  {"content":"\r\n\r\nناصر الدين شاه قاجار\r\n\r\n","description":"","footnote":"","page_name":" 323 ","page_number":363},
  {"content":"\r\n . \r\n","description":"","footnote":"","page_name":" 324 ","page_number":364},
  {"content":"\r\n\r\nميهمانى به افتخار مظفر الدينشاه\r\n\r\n","description":"","footnote":"","page_name":" 325 ","page_number":365},
  {"content":"\r\n . \r\n\r\n","description":"","footnote":"","page_name":" 326 ","page_number":366}
  ]