[
  {"content":"\r\n\r\n\r\nجلد هفدهم\r\n\r\n[ تتمهء كتاب النكاح 
  ]\r\n\r\n26 / 9 / 1382 چهارشنبه درس شمارهء ( 586 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\n\r\nالف ) در اين جلسه حكم ارتداد أحد الزوجين قبل از دخول از حيث پرداخت مهر مورد بحث و بررسى قرار گرفته\r\nو نظر فقهايى همچون صاحب حدائق و صاحب جواهر نقل خواهد گرديد .\r\n* * * الف )\r\n\r\nمتن شرايع :\r\nو لو ارتد احد الزوجين قبل الدخول وقع الفسخ فى الحال و يسقط المهر ان كان من المرأة و نصفه ان كان من الرجل\r\n\r\n1 - ارتداد زوجه قبل از دخول و عدم استحقاق مهر\r\nدر مورد ارتداد احد الزوجين قبل از دخول ، گفته شد كه ارتداد باعث فسخ عقد زوجيت مىشود ، حال در مورد مهريه بحث اين است كه اگر ارتداد از ناحيه زوجه باشد ، مهريه او به كلى ساقط شده و وى استحقاق اخذ مهر را ندارد . دو وجه براى استدلال به اين مطلب صاحب جواهر ذكر كرده و دو وجه را نيز صاحب حدائق بيان نموده است كه يك دليل بين هر دو نفر مشترك مىباشد .\r\n\r\n2 - ادله عدم استحقاق زوجه مرتده نسبت به مهريه\r\nدليل مشترك صاحب جواهر و صاحب حدائق .\r\nدليل مشتركى در هر دو كتاب آمده و شايد در ساير كتب فقهى ديگر نيز به آن تمسك شده باشد ، اين است كه گفته‌اند چون فسخ از ناحيه خود زوجه آمده است ،\r\n\r\n","description":"","footnote":"","page_name":" 5343 ","page_number":1},
  {"content":"\r\n\r\nبنابراين وى استحقاق مهر را به طور كلى - حتى نصف آن را - ندارد « لان الفسخ جاء من قبلها » .\r\nبيان مختص صاحب جواهر : اما بيان اختصاصى كه مرحوم صاحب جواهر در اين رابطه دارند اين است كه مىفرمايد : ازدواج در حقيقت معاوضه‌اى است كه بين بضع و مهريه صورت مىگيرد و در معاوضه اگر احد العوضين قبض نشود ، طرف مقابل حق مطالبه و اخذ عوض ديگر را ندارد . « لان المعاوضة انفسخت قبل التقابض « 1 » » .\r\nبيان مختص صاحب حدائق : صاحب حدائق مىفرمايد : در روايت آمده است كه : اگر زوج و زوجه‌اى كه هر دو نصرانى هستند ، زوجه قبل از دخول مسلمان شود ، به مجرد اسلام نصرانيه ، عقد منفسخ شده و زن استحقاق مطالبه مهر را ندارد . پس در مورد بحث ما كه مفروض اين است كه زوجه مرتد مىشود به طريق اولى ، زوجه حق مطالبه را ندارد زيرا در جايى كه مسلمان ، آن هم با ويژگىهايى كه در جاهاى ديگر - مثل باب ارث كه مسلمان حاجب مىشود يعنى با وجود طبقه اولى ارث تنها به دليل اينكه آنها غير مسلمان هستند ، ارث به مسلمان كه در طبقات بعدى است مىرسد و مانند آن - دارد ، در مورد مهريه ، روايت مىگويد حق مطالبه مهر را ندارد پس مرتد به طريق اولى حق ندارد . روايتى كه صاحب حدائق به آن تمسك كرده است اين است « صحيحه عبد الرحمن بن الحجاج عن ابى الحسن عليه السلام فى نصرانى تزوج نصرانيه فأسلمت قبل ان يدخل بها ، قال : قد انقطعت عصمتها منه و لا مهر لها و لا عدة عليها منه « 2 » » .\r\n\r\n3 - بررسى استدلال صاحب حدائق\r\nاين روايتى كه صاحب حدائق با تمسك به فحواى آن ، حكم محل بحث را نيز استفاده كرده است ، معارضى دارد كه با توجه به معارض آن بايد ديد معناى روايت\r\n\r\n\r\n","description":"","footnote":"\r\n( 1 ) - جواهر الكلام 30 / 48 .\r\n( 2 ) - الوسائل ، ج 20 ، ابواب ما يحرم بالكفر و نحوه ، باب 9 ، ح 6 .\r\n","page_name":" 5344 ","page_number":2},
  {"content":"\r\n\r\nچيست ؟ معارض عبارت است از روايت سكونى .\r\n« على بن ابراهيم عن أبيه عن النوفلى عن السكونى عن ابى عبد الله عليه السلام قال : قال امير المؤمنين عليه السلام فى مجوسية اسلمت قبل ان يدخل بها زوجها ، فقال امير المؤمنين عليه السلام لزوجها ، اسلم ، فأبى زوجها ان يسلم ، فقضى لها عليه نصف الصداق و قال : لم يزدها الاسلام الا عزّاً « 1 » »\r\nراجع به سند اين روايت ، سكونى را شيخ در عُده توثيق كرده است و گفته است كه فقها به روايات او عمل مىكنند ولى راجع به نوفلى ( حسين بن يزيد نوفلى ) توثيق صريحى نرسيده است و ليكن با توجه به اينكه كتاب سكونى و روايات او به وسيله نوفلى رسيده است معلوم مىشود كه از ناحيه نوفلى نيز علماء اشكال نمىكردند و لذا از اين جهت روايت معتبر است ، همين روايت را تهذيب از صفار از ابراهيم بن هاشم الى آخر السند نقل نموده است . الصفار عن ابراهيم عن الحسين بن يزيد النوفلى عن اسماعيل بن ابى زياد السكونى .\r\nدر جعفريات نيز به سندش از امير المؤمنين همين روايت را نقل كرده است و همچنين در دعائم الاسلام نيز اين حديث آمده است كه البته دعائم از جعفريات اخذ كرده است .\r\nدر اين روايت همان طورى كه ملاحظه مىشود امام عليه السلام براى زوجه مجوسيه‌اى كه قبل از دخول مسلمان شده است نصف مهر را ثابت دانسته‌اند .\r\n\r\n4 - كلام صاحب حدائق در مورد معارض روايت\r\nصاحب حدائق « 2 » در جواب از اين معارضه مىفرمايد : در متن روايت دوم آمده است كه پس از آنكه زوجه مسلمان شد حضرت امير عليه السلام از زوج نيز خواست كه او هم مسلمان شود ولى زوج نپذيرفت و در حقيقت در اينجا فسخ نكاح از ناحيه زوج\r\n\r\n\r\n","description":"","footnote":"\r\n( 1 ) - الوسائل ، ج 20 ، ابواب ما يحرم بالكفر و نحوه ، باب 9 ، ح 7 .\r\n( 2 ) - الحدائق الناضرة ، ج 24 / 23 و 33 - 34 .\r\n","page_name":" 5345 ","page_number":3},
  {"content":"\r\n\r\nصورت گرفته است و بنابراين بايد نصف مهر را بپردازد و لذا اگر زوج نيز مسلمان مىشد عقد نكاح باقى بود به خلاف روايت عبد الرحمن كه فسخ نكاح از ناحيه خود زوجه مىباشد .\r\n\r\n5 - نقد استاد مد ظله\r\nهمان طورى كه ملاحظه شد ، صاحب حدائق در مورد روايت دوم تصريح مىكند كه اگر پس از آن كه حضرت امير عليه السلام پيشنهاد اسلام را به زوج مىدهد زوج مسلمان مىشد نكاح آنها باقى بود و ( عبارت حدائق : فانه لو أسلم لكانا على نكاحهما ) و حال آنكه خود صاحب حدائق در ابتداى بحث به طور قطعى فتوا مىدهد كه در صورت اسلام زوجه قبل از دخول عقد فى الحال فسخ مىشود .\r\n( صاحب حدائق در ذيل مسأله ثالثه نكاح كفار چنين مىگويد : الثالث : اذا اسلمت زوجة الكافر فان كان قبل الدخول انفسخ النكاح فى الحال لعدم العدة و امتناع كون الكافر زوجا للمسلة . . . « 1 » » پس به نظر مىرسد كه در كلام صاحب حدائق تهافت و تناقضى واقع شده است .\r\n\r\n6 - بيان استاد مد ظله\r\nراجع به روايت سكونى از دو جهت بايد بحث كنيم . جهت اول اينكه آيا اين روايت با آن بحث سابقى كه ما داشتيم و شايد مورد اجماع همه فقها باشد كه اگر قبل از دخول احد الزوجين مرتد شود يا زوجه اسلام آورد ( فرقى بين اسلام و ارتداد از اين جهت نيست ) عقد بلافاصله منفسخ مىشود . منافات دارد يا ندارد ؟ جهت دوم اين است كه جمع بين اين روايت كه نصف مهر را ثابت مىداند با روايت عبد الرحمن چگونه است ؟\r\nاما در جهت اول : به نظر ما روايت سكونى منافاتى با آنچه قبلًا در مورد انفساخ عقد گفته شد ندارد و بر خلاف صاحب حدائق ما معتقد نيستيم كه از روايت چنين\r\n\r\n\r\n","description":"","footnote":"\r\n( 1 ) - الحدائق ، ج 24 ، ص 32 .\r\n","page_name":" 5346 ","page_number":4},
  {"content":"\r\n\r\nاستفاده مىشود كه اگر زوج مسلمان مىشد عقد نكاح باقى بود . زيرا به نظر ما روايت سكونى ناظر به اينكه اگر زوج مسلمان مىشد عقد باقى بود ، نيست بلكه روايت تنها ناظر به اين است كه اگر زوج مسلمان مىشد به خاطر اسلامى كه آورده است پرداخت نصف مهر بر او لازم نيست ، الاسلام يزيد عزّاً . اما اينكه امام عليه السلام پيشنهاد اسلام به زوج داده‌اند براى اين است كه زندگى آنها به هم نخورد و زوج با عقد جديد دوباره با همسر خود زندگى كند .\r\nاما از جهت معارضه آن با روايت عبد الرحمن اگر تنها ما بوديم و اين دو روايت مىگفتيم كه چون موضوع يكى اسلام نصرانيه است و موضوع ديگرى اسلام مجوسيه ، اشكالى ندارد كه شارع مقدس تعبداً در مورد نصرانيه فرموده باشد كه پرداخت نصف مهر واجب نيست ولى در مورد مجوسيه پرداخت نصف واجب باشد و اين چنين تعبدى خلاف ارتكاز هم نيست زيرا مجوسيت يك مرتبه دور تر از اسلام است تا نصرانيت و مانعى نيست كه شارع براى آنكه دور تر است و به اسلام گرويده ارزش ويژه‌اى قائل شده باشد .\r\nو ليكن كلام اين است كه چنين تفصيلى بين مجوسيه و نصرانيه در كلمات داده نشده و اجماعى است كه بين آنها فرقى نيست . بنابراين ، مىگوييم اگر كسى به اين اجماع مطمئن شد [ و آن را مدركى ندانست و اتصال آن به زمان معصوم را احراز كرد 
  ] دو روايت در مورد مهر با هم متعارض مىشوند ولى روايت عبد الرحمن صحيحه است و اما روايت سكونى موثقه مىباشد . و شيخ طوسى در عده مىگويد بناى اصحاب در تعارض صحاح با موثقات ، تقديم صحاح است ، لذا به نظر مىرسد اگر اين دو روايت را متعارض دانستيم بايد طبق روايت عبد الرحمن بن الحجاج فتوا داد و با ضميمه كردن مسأله اولويتى كه در كلام صاحب حدائق بود در حكم مسأله ما نحن فيه نيز استفاده مىشود .\r\n\r\n","description":"","footnote":"","page_name":" 5347 ","page_number":5},
  {"content":"\r\n\r\n\r\nب ) ارتداد زوج و لزوم پرداخت نصف مهر يا تمام آن\r\nدر مورد ارتداد زوج قبل از دخول راجع به وجوب مهريه اختلاف است بعضى از فقها قائل شده‌اند كه زوج بايد نصف مهريه را بپردازد ، زيرا عقد از ناحيه او منفسخ شده و بنابراين مثل طلاق قبل از دخول ، نصف مهر را بايد بپردازد . در مقابل عده‌اى ديگر از فقهاء قائل‌اند كه زوج مىبايست تمام مهريه را بپردازد .\r\nمنشأ اختلاف اين است كه آيا مجرد عقد زوجه مالك نصف مهر مىشود و دخول شرط ملكيت نصف ديگر است ( چنانچه در بيع سلف و سلم قبض شرط ملكيت است و تنها مجرد عقد كفايت نمىكند ) و يا اينكه به مجرد عقد زوجه مالك تمام مهريه مىشود و ليكن طلاق قبل از دخول و مانند آن منصف مهر است و به عبارت ديگر ، استقرار تمام مهر را به هم مىزند . ما در اين رابطه به طور مبسوط در جلسات آينده بحث خواهيم كرد . قول اصح اين است كه به مجرد عقد ، زوجه مالك تمام مهر مىشود . طبق اين قاعده قائلين قول دوم مىگويند مقتضاى قواعد اين است كه در مورد ارتداد زوج قبل از دخول ، تمام مهريه واجب باشد زيرا دليل خاصى كه قبل از دخول مهر را تنصيف كرده راجع به طلاق و موت است ( در مورد موت قبل الدخول عقيده صاحب جواهر و بسيارى اين است كه منصف نيست كه در آينده پيرامون آن بحث خواهيم كرد ) ، لذا در غير اين دو مورد مقتضاى قاعده وجوب تمام مهر است .\r\n\r\n1 - كلام صاحب جواهر\r\nايشان پس از آنكه براى قول كسانى كه تمام مهر را واجب مىدانند به صورتى كه گفتيم تقريب مىكند به عنوان « اللهم الا ان يقال » اشكالى به اين بيان دارند كه حاصلش اين است كه قواعد اقتضاى لزوم همين مهر را ندارد ، بيان ايشان اين است كه مقتضاى فسخ نكاح قبل از دخول اين است كه طرفين مالك عوض خود شوند مرد مالك مهرى كه تمليك كرده و زن نيز مالك بضع خويش و حتى بر مرد نصف\r\n\r\n","description":"","footnote":"","page_name":" 5348 ","page_number":6},
  {"content":"\r\n\r\nمهريه نيز لازم نباشد . و ليكن در مورد طلاق قبل از دخول دليل داريم كه نصف مهر لازم است و همچنين اجماع قائم است كه هر فسخى كه از ناحيه زوج باشد نيز ملحق به طلاق است لذا در ارتداد نيز نصف مهر واجب است و بيشتر از آن را دليل نداريم .\r\n\r\n2 - اشكال استاد مد ظله به كلام صاحب جواهر\r\nهمان طورى كه صاحب جواهر فرمود ، مقتضاى قاعده اوليه اين است كه چيزى بر زوج واجب نباشد ولى به واسطه قيام اجماع ما مىدانيم كه اين قاعده ساقط شده است ، حال در مورد ارتداد ما شك مىكنيم كه آيا تنها نصف مهر بر او واجب است يا همان گونه كه به مجرد عقد ، مالك تمام مهريه شد بعد از ارتداد نيز تمام مهريه واجب است به عبارت ديگر نسبت به نصف مهر يقيناً زوجه مالك است ، نسبت به نصف ديگر ما شك داريم مقتضاى استصحاب بقاء ملكيت و لو به نحو شبهه حكميه يا قاعده مقتضى و مانع اين است كه ملكيت نصف ديگر نيز باقى است . لذا به نظر مىرسد بر اساس مبناى صحب جواهر كه به نفس عقد زن را مالك تمام مهريه مىداند بايد حكم به وجوب تمام مهر شود .\r\nادامه بحث را در جلسه آينده دنبال خواهيم كرد . انشاء الله\r\n« * و السلام * »\r\n\r\n","description":"","footnote":"","page_name":" 5349 ","page_number":7},
  {"content":"\r\n\r\n\r\n30 / 9 / 1382 يكشنبه درس شمارهء ( 587 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث درباره حكم مهر زن مسلمانى بود كه شوهرش قبل از مباشرت با او مرتد شده است . در اين جلسه نخست به دو نظريه عمده در مسأله اشاره خواهيم كرد .\r\nآنگاه به بيان نظر صاحب حدائق پرداخته ، آن را از جهاتى مورد اشكال قرار مىدهيم . سپس با تبيين و توضيح نظر صاحب جواهر در اين باره ، آن را نيز مخدوش دانسته ، و نتيجه مىگيريم كه قول صحيح در مسأله ، لزوم پرداخت تمام مهر از سوى شوهر خواهد بود .\r\n* * * \r\nادامه بحث درباره مهريه زنى كه شوهرش مرتد شده است :\r\nعرض كرديم در مورد حكم مهر زنى كه شوهرش قبل از دخول مرتد گرديده ، عمدتاً دو نظريه از سوى بزرگان مطرح گرديده است : گروهى ارتداد مرد را مانند طلاق ، منصّف مهريه دانسته و قائل به لزوم پرداخت نصف مهريه شده‌اند . عده‌اى هم معتقدند : گرچه ارتداد قبل از دخول باشد ، مرد موظف است تمام مهر را پرداخت نمايد . صاحب حدائق و صاحب جواهر گرچه هر دو از گروه اولند و قائل شده‌اند : مردى كه قبل از دخول مرتد گرديده ، تنها نصف مهر را بايد بپردازد ، اما دليلى كه هر يك از آنان براى اين نظريه اقامه كرده‌اند متفاوت است . با بررسى كلام اين دو بزرگوار بحث را پى مىگيريم .\r\n\r\n","description":"","footnote":"","page_name":" 5350 ","page_number":8},
  {"content":"\r\n\r\n\r\n1 - نظر صاحب حدائق :\r\nايشان مىفرمايد : با توجه به اينكه درباره مالكيت زن نسبت به مهر ، قول مشهور قريب به اتفاق اين است كه زن به وسيله عقد تمام مهر را مالك مىشود - و اين مالكيت نسبت به نصف مهر مستقر بوده و دخول ، صرفاً مالكيت نصف ديگر را از تزلزل خارج مىگرداند ، اما نسبت به اصل ملكيت دخيل نيست و قول مبنى بر مالكيت نصف مهر به وسيله دخول ، قول ضعيفى مىباشد - برخى گفته‌اند : چنانچه مرد مرتد شود بايد تمام مهر را بپردازد و تنصيف مهر به وسيله طلاق يا بنابر قولى به وسيله موت ، دليل خاص دارد و ارتداد را نبايد با آن موارد قياس نمود .\r\nآنگاه مىفرمايد : ليكن در مورد مهر مجوسيه‌اى كه قبل از دخول اسلام آورده ، روايتى وارد شده كه در آن ، فسخ از ناحيه مرد به منزله طلاق تنزيل گرديده است « 1 » .\r\nزيرا حضرت امير سلام الله عليه پس از آنكه شوهر وى از فرمان آن حضرت مبنى بر اسلام آوردن خوددارى كرد - و به همين جهت عقد آنان منفسخ گرديد - حكم به پرداخت نصف مهر كرده‌اند . بنابراين در ما نحن فيه نيز كه فسخ عقد به واسطه ارتداد مرد صورت گرفته ، ارتداد به منزله طلاق قبل از دخول و از قبيل مصاديق روايت است كه موجب تنصيف مهر مىگردد « 2 » .\r\n\r\n2 - نقد استاد مد ظله :\r\nفرمايش ايشان از دو جهت مورد اشكال است :\r\nاولًا اگر ما باشيم و اين روايت ، با استفاده از آن نمىتوان انفساخ عقد را ناشى از اسلام نياوردن شوهر او دانسته و قائل شويم كه اگر وى نيز اسلام را مىپذيرفت ، عقد آنها به قوت خود باقى مىماند . چه آنكه عامل اصلى انفساخ عقد - همچنان كه\r\n\r\n\r\n","description":"","footnote":"\r\n( 1 ) - على بن ابراهيم عن أبيه عن السكونى عن ابى عبد الله عليه السلام قال : قال امير المؤمنين عليه السلام فى مجوسية اسلمت قبل ان يدخل بها زوجها ، فقال امير المؤمنين عليه السلام لزوجها : أسلم ، فأبى زوجها أن يسلم فقضى له عليه نصف الصداق و قال : لم يزدها الاسلام الّا عزّاً . كافى ، ج 5 ، ص 436 ، ح 6 .\r\n( 2 ) - الحدائق الناضرة ، ج 24 ، ص 548 و 26 .\r\n","page_name":" 5351 ","page_number":9},
  {"content":"\r\n\r\nصاحب حدائق نيز به آن قايل مىباشد - در واقع اسلام آوردن زن است ، و آنچه كه بر امتناع مرد از اسلام متفرّع گرديده و فاء تفريع ، مبيّن آن است ، لزوم پرداخت نصف مهر از جانب اوست ، نه بقاء عقد .\r\nبنابراين ، امتناع مرد از اسلام گرچه در لزوم پرداخت نصف مهر - يا تمام آن - مؤثر است ، به طورى كه اگر وى اسلام بياورد ، اين تكليف متوجه او نمىگردد ، ليكن اين امتناع يا پذيرش از ناحيه او به هيچ وجه در انفساخ عقد يا بقاء آن تأثيرى نخواهد داشت .\r\nبه عبارت ديگر ، تفاوت اسلام مرد و اسلام زن در اين است كه اسلام زن سبب انفساخ عقد مىشود ، ولى اسلام مرد يا امتناع وى از اسلام تأثيرى در بقاء يا عدم بقاء عقد ندارد . همچنين نظر به اينكه اسلام عزت‌بخش است و زيانى از ناحيه آن متوجه پيروانش نمىگردد ، اسلام زن سبب لزوم پرداخت نصف - يا تمام - مهر از سوى شوهر مىگردد و اسلام مرد اين تكليف را از دوش او ساقط مىگرداند .\r\nثانياً بر فرض كه بقاء مرد در حال كفر و امتناع وى از پذيرش اسلام سبب انفساخ عقد باشد ، آيا اين امتناع به عنوان تمام العلة عامل انفساخ است يا بايد آن را جزء العلة دانست ؟ به چه دليل ايشان براى امتناع در جهت فسخ عقد ، عليت تامه قائل شده‌اند ؟ ظاهراً اين احتمال وجود دارد كه نفش امتناع در انفساخ عقد ، نقش جزء العلة بوده و منشأ انفساخ در واقع مجموع دو علت ( بقاء مرد در حال كفر + اسلام زن ) باشد به طورى كه اسلام مرد به تنهايى نتواند عامل به هم نخوردن و بقاء عقد گردد . بلكه بسا در مورد مجوس مانند اهل كتاب ، تنها در صورت اسلام مرد و بقاء زن بر كفر ، عقد باقى بماند « 1 » .\r\nبنابراين احتمال - كه قائل نيز دارد - اگر انفساخ عقد در روايت مجوسيه ، مستند به دو علت بوده و شارع مقدس به همين جهت حكم به تنصيف مهر كرده باشد ،\r\n\r\n\r\n","description":"","footnote":"\r\n( 1 ) - باقى ماندن عقد در صورت اسلام مرد و بقاء زن بر كفر نسبت به اهل كتاب مسلم است .\r\n","page_name":" 5352 ","page_number":10},
  {"content":"\r\n\r\nچنانچه مقتضاى قواعد در جايى كه فسخ به واسطه ارتداد منحصراً مستند به مرد است ، پرداخت تمام مهر باشد ، اين روايت بر خلاف نظر صاحب حدائق ، نمىتواند مانع جريان قواعد در آن مورد گشته ، و از حكم به لزوم پرداخت تمام المهر ممانعت نمايد .\r\n\r\n3 - كلام صاحب جواهر :\r\nهمانطور كه عرض كرديم صاحب جواهر نيز مانند صاحب حدائق قائل به لزوم پرداخت نصف مهر از جانب شوهرى است كه قبل از دخول مرتد شده است . اما دليلى كه ايشان براى مطلب خود ارائه فرموده با دليل صاحب حدائق متفاوت بوده و با توضيحى از ما به اين قرار است :\r\nمىدانيم تعيين مهر از اركان عقد دائم نيست ، به همين جهت چنانچه مهر را در آن تعيين نكنند ، به صحت عقد خللى وارد نخواهد شد . اما در صورت تعيين ، با عنايت به اينكه عوض در برابر معوّض قرار مىگيرد ، صاحب جواهر مىفرمايد :\r\nعقد نكاح ، معاوضه‌اى است كه عوضين آن مهر و بضع است ؛ و از شأن معاوضات اين است كه اگر قبل از تسليم ، يكى از عوضين از بين برود ، معاوضه به هم خورده و وجوب تسليم عوض ديگر نيز ساقط خواهد شد . بنابراين ، در فرض مسأله كه ارتداد قبل از دخول بوده و عقد منفسخ گرديده و عوض به مرد منتقل نشده است ، مقتضاى قاعده اين است كه زن نيز از مهر چيزى طلب نداشته باشد « 1 » . بنابراين اگر ما باشيم و مقتضاى قواعد ، بايد حكم كنيم كه مرد از پرداخت مهر معاف است ، ليكن به مقتضاى اجماع منعقد شده مبنى بر ضرورت پرداخت نصف مهر ، ما نيز به آن قايل خواهيم شد « 2 » .\r\n\r\n\r\n","description":"","footnote":"\r\n( 1 ) - در مسأله قبل نيز كه درباره ارتداد زن بود ، ايشان براى اسقاط مهر دو دليل مطرح كردند : يكى آنكه انفساخ از ناحيه زن صورت گرفته است . ديگر آنكه چون فرض مسأله قبل از دخول است ، و احد العوضين تسليم نگرديده ، بنابر قانون معاوضات ، عوض ديگر نيز از ملكيت طرف مقابل خارج نمىگردد .\r\n( 2 ) - جواهر الكلام ، ج 30 ، ص 48 .\r\n","page_name":" 5353 ","page_number":11},
  {"content":"\r\n\r\n\r\n4 - نقد استاد مد ظله :\r\nفرمايش ايشان مبنى بر جعل بضع به عنوان احد العوضين براى ما روشن نيست .\r\nمعاوضه بين مهر و بضع لوازمى دارد كه خود ايشان نيز به آن قائل نمىباشد : زن معيوبى كه قرناء است و امكان مباشرت با او وجود ندارد ، چنانچه مهرى براى او تعيين شود ، بنابر فرمايش ايشان ، نه بايد مهر المسمى باشد و نه مهر المثل به او تعلق بگيرد ، در حالى كه مسلماً چنين نيست . همچنين اگر زن تمكين كند ولى به عللى مباشرت از ناحيه مرد واقع نگردد ، بنابر فرمايش ايشان بايد مورد را از قبيل تلفِ احد العوضين قبل القبض دانست ، در حالى كه اين ادعا ناتمام است . نه مهر تنها در مقابل وقاع قرار مىگيرد ، و نه عدم امكان مباشرت ، ملازم منع هر نوع تمتع ديگرى است ، و نه ساير تمتعات ، خارج از دايره قانون ضمان است ، و حتى اگر مهر در برابر وقاع نيز قرار گرفته باشد ، مسلماً مقدارى از آن ، مقابل تمتعات غير از مباشرت خواهد بود .\r\nعلاوه بر آن ، پذيرش اين قول به معناى قائل شدن به استقرار وجوب پرداخت تمام مهر با يك مرتبه مباشرت است . حال اگر از مورد باكره بگذريم ، تعيين مبالغ هنگفتى - كه گاه مثلًا از مرز صد ميليون تومان نيز تجاوز مىكند - به عنوان مهر براى زنى ثيّبه براى يك بار مباشرت ، امرى تمام و پذيرفتنى نيست .\r\nمسأله ازدواج به هيچ وجه در مباشرت خلاصه نمىگردد . جواز و بعضاً وجوب وقاع و مباشرت ، تنها يكى از آثارى است كه اگر زمينه مساعد براى آن از سوى دو طرف موجود باشد ، از ناحيه شرع بر عقد نكاح مترتب گرديده است . پذيرش همسرى ، از دست دادن آزادى ، تحت قيمومت و در اختيار شوهر قرار گرفتن ، و برگزيدن سرپرستى او بر خود ، از عمده ترين مسائلى است كه در برابر مهريه قرار مىگيرد .\r\n\r\n","description":"","footnote":"","page_name":" 5354 ","page_number":12},
  {"content":"\r\n\r\nسابقاً در اين مسأله اينكه مهريه متعلق خمس نيست ، ابتداءً به نظر ما چنين مىآمد كه زائد بر مهر المثل بايد تخميس گردد ، اما بعداً آن را ناتمام دانسته و مازاد بر مهر المثل را غنيمت به حساب نياورديم .\r\nزيرا رفع آزادى و تحت قيمومت ديگرى قرار گرفتن ، قابل تقويم نبوده و حد و مرزى براى ارزش آن تصور نمىگردد . تعيين مقدار مهر نيز صرفاً براى جلوگيرى از اختلال نظام بوده و هر مبلغى هر چند زياد ، مازاد بر ارزش آنچه در اختيار شوهر قرار گرفته ، به حساب نخواهد آمد .\r\nبه هر حال ، فرمايش ايشان مبنى بر جعل مباشرت و وقاع به عنوان احد العوضين ، مطلب تمامى نيست . در عين حال ، بر فرض كه كلام ايشان را بپذيريم ، اينك كه ناگزير از ارتكاب خلاف قاعده هستيم ، چه پرداخت نصف مهر و چه پرداخت تمام مهر ، هر دو خلاف قاعده خواهد بود و وجهى براى اولويت و تقديم لزوم پرداخت نصف مهر به نظر نمىرسد . بلكه با توجه به اينكه قبلًا به وسيله عقد ، تمام مهر به ذمّه شوهر آمده و دليلى بر تنصيف نيز در دست نيست ، نظر كسانى كه قائل به لزوم پرداخت تمام مهر شده‌اند تمام خواهد بود .\r\n« * و السلام * »\r\n\r\n","description":"","footnote":"","page_name":" 5355 ","page_number":13},
  {"content":"\r\n\r\n\r\n1 / 10 / 1382 دوشنبه درس شمارهء ( 588 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در بررسى حكم زوجيت زن كتابيه بعد از اسلام شوهرش ، ابتداء به اجماعى بودن استدامه آن اشاره و بعد از پذيرش آن ، به توضيح تعبير صاحب جواهر به اضعف بودن استدامه از ابتدايى پرداخته و آنگاه به بررسى روايات حكم مذكور خواهيم پرداخت ، بحث تفصيلى درباره وثاقت قاسم بن محمد جوهرى در ضمن مباحث اين جلسه خواهد آمد .\r\n* * * \r\nالف - بررسى حكم زوجيت كتابيه بعد از اسلام شوهرش\r\n\r\n1 - كلام محقق در شرايع :\r\nاذا اسلم زوج الكتابية فهو على نكاحه ، سواء كان قبل الدخول او بعده .\r\nمىفرمايد : اگر شوهر زن كتابيه مسلمان شد ، آن عقد به قوت خودش باقى است و بين دخول و عدم دخول هم فرقى نيست . يعنى عقد منفسخ نمىشود و حالت منتظره‌اى هم براى او نيست .\r\nسؤال : آيا حكم به استدامه مبتنى بر تماميت ادله جواز نكاح ابتدايى با كتابيه است ؟\r\nجواب : خير ، و لذا صاحب سرائر كه شديدا منكر جواز ابتدايى است مىفرمايد كه حساب استدامه با ابتداء جداست و اگر بعضى ادله باشد كه فى الجمله اثبات\r\n\r\n","description":"","footnote":"","page_name":" 5356 ","page_number":14},
  {"content":"\r\n\r\nصحت ازدواج با كتابيه را كرده است ، ما مىتوانيم آن را حمل به صورت استدامه كنيم چرا كه استدامه مورد قبول همه است .\r\n\r\n2 - استدلال به اجماع در حكم به بقاء زوجيت\r\nاز سيد مرتضى و ديگران ادعاى اجماع يا نفى خلاف بر بقاء و استدامه زوجيت زياد شده است ، و مسأله هم از مسائل مورد ابتلاء بوده است « 1 » و مع ذلك مخالفى هم در آن ديده نشده است ، يعنى نسبت به استدامه زوجيت كتابيه در صورت اسلام شوهرش اختلافى وجود ندارد و مورد اختلاف حكم ازدواج ابتدايى مرد مسلمان با كتابيه است كه مشهور در آن مىگفتند كه دائمى جايز نيست و موقت جايز است .\r\nولى صاحب جواهر و جماعتى - كه ما هم همين را ترجيح داديم - مىگويند ازدواج دائمى ابتدايى هم با كتابيه جايز است .\r\n\r\n3 - توضيح كلامى از صاحب جواهر\r\nصاحب جواهر در اينجا علاوه بر اجماع و نفى خلاف در حكم به بقاء زوجيت يك مطلب ديگرى را هم تعبير كرده است و آن اينكه مىفرمايد كه بنابر قول مختار كه جواز ازدواج ابتدايى با كتابيه است حكم به بقاء و استدامه خيلى روشن است . و اما بنابر قول كسانى كه ازدواج ابتدايى با كتابيه را جايز نمىدانند بازهم اين حكم به بقاء زوجيت در صورت اسلام شوهر او روشن و بدون اشكال است چرا كه استدامه ضعيف‌تر از ابتداء است « 2 » . ظاهر بدوى اين عبارت درست نيست ، زيرا البته لازمه\r\n\r\n\r\n","description":"","footnote":"\r\n( 1 ) - ( توضيح بيشتر ) استاد - مد ظله - در حجيت اجماع ، مسلك تقرير را پذيرفته‌اند ، لذا شرط حجيت اجماع را احراز اتصال آن به زمان حضور معصوم عليه السلام مىدانند تا با تقرير معصوم ، اعتبار فتواى مجمع عليه اثبات گردد ، در مسائل محل ابتلاء شرط اتصال قابل احراز است زيرا اين مسأله نمىتواند از مسائلى باشد كه بعد از زمان ائمه عليهم السلام طرح شده باشد ، و اگر فتواى اصحاب معاصر ائمه ، غير از فتواى اجماع متأخر باشد قطعاً اين فتاوا به ما مىرسيد ، لذا از اجماع متأخر ، فتواى اصحاب ائمه را و از آن اعتبار فتوا را نتيجه مىگيريم ، ولى در مسائل غير محل ابتلاء ، اين احتمال را كه شايد اصل مطرح شدن مسأله پس از زمان معصوم عليه السلام باشد نمىتوان دفع ساخت .\r\n( 2 ) - عبارت جواهر پس از عبارت متن شرايع اين است : بلا خلاف اجده بل فى المسالك و غيرها الاجماع عليه ، بل و لا اشكال على المختار من جواز نكاح المسلم الكتابيه ابتداءً ، فضلًا عن الاستدامة ، بل و على غيره لضعف الاستدامة عن الابتداء و لما عرفت من الاجماع المعتضد بنفى الخلاف و خبر العبيدى عن يونس . . .\r\n","page_name":" 5357 ","page_number":15},
  {"content":"\r\n\r\nضعف اين است كه اگر ما ازدواج ابتدايى را حرام بدانيم ديگر نتوانيم به خاطر حرمت ازدواج ابتدايى ، استدامه آن را هم حرام بدانيم چرا كه استدامه ضعيف‌تر از ابتداء است و با حرمت ازدواج ابتدايى نمىتوان بر حرمت استدامه زوجيت استدلال كرد ، چون از جايى كه قوى است نمىشود براى حرمت جايى كه ضعيف‌تر است استدلال كرد ، ولى اين مقدار كافى نيست كه ما بقاء نكاح را بر فرض حرمت ازدواج ابتدايى نتيجه بگيريم . زيرا نمىتوان گفت كه چون استدامه ضعيف‌تر است پس وقتى ازدواج ابتدايى كه قوىتر است حرام است و اين در آن حد نيست بلكه يك رتبه پايين‌تر و ضعيف‌تر است . پس اين بايد حلال باشد و روشن است كه اين ملازمه درست نيست . پس چگونه صاحب جواهر با اين عبارت بر بقاء ازدواج استدلال مىورزد ؟ در پاسخ مىگوييم كه اين استدلال يك مقدمه مطويّه‌اى هم دارد و آن اينكه ، وقتى دليل بر حرمت استدامه براى قائل به حرمت ابتدايى وجود نداشت - بر خلاف قائل به جواز ابتدايى كه به طريق اولى ادله جواز ابتدايى بر جواز استدامه دلالت مىكنند - بعد از اسلام شوهر ، حكم زوجيت از نظر بقاء مشكوك مىشود و به مقتضاى استصحاب ، حكم به بقاء زوجيت مىشود . بنابراين صاحب جواهر در عبارت فوق در مقام دفع مانع از بقاء زوجيت است نه اثبات مقتضى .\r\nمقتضى بقاء زوجيت با استصحاب پديد مىآيد ، در مقابل اين مقتضى اگر بين حكم حرمت ابتدائى با حرمت استدامه ملازمه بود ، قهراً از حرمت ابتدايى عدم بقاء نتيجه گرفته شده و استصحاب كنار مىرفت ، ولى وقتى چنين ملازمه‌اى در كار نيست و دليل حاكمى بر استصحاب وجود ندارد ، مىتوان به بقاء ازدواج حكم كرد .\r\n\r\nب - بررسى روايات مسأله\r\nصاحب جواهر بعد از تعرض به اجماع و اصل استدلال به ادله جواز ابتدايى بر استدامه ، رواياتى را كه در خصوص استدامه وارد شده و دليل اجتهادى مسأله است\r\n\r\n","description":"","footnote":"","page_name":" 5358 ","page_number":16},
  {"content":"\r\n\r\nذكر مىكند ، كه ما روايات را از روى جامع الاحاديث مىخوانيم « 1 » .\r\n\r\n1 - صحيحه عبد الله بن سنان :\r\nكافى : محمد بن يحيى عن احمد بن محمد عن الحسن بن محبوب عن عبد الله بن سنان عن ابى عبد الله عليه السلام قال : « اذا اسلمت امرأة و زوجها على غير الاسلام فرّق بينهما » اين قسمت را بعد بحث مىكنيم . مورد بحث كنونى ذيل است كه « قال : و سألت عن رجل هاجر و ترك امرأته فى المشركين ثم لحقت به بعد ذلك أ يمسكها بالنكاح الاول او تنقطع عصمتها ؟ قال : لا ، بل يمسكها و هى امرأته » . اين روايت را شيخ نيز در تهذيبين از طريق احمد بن محمد بن ابى نصر بزنطى از عبد الله بن سنان نقل كرده است ، با تفاوت‌هايى كه برخى نقل به معنا و برخى از باب تصحيف نسخ است ، نقل شيخ چنين است :\r\nسألت ابا عبد الله عليه السلام عن رجل هاجر الى دار الاسلام و ترك امرأته فى دار الكفر ثم انها بعد لحقت به أله ان يمسها بالنكاح الاول او قد انقطعت عصمتها منه ؟ قال : يمسها و هى امرأته .\r\nتبديل يمسها به يمسكها از باب اختلاف نسخ و تفاوت آغاز سؤال از باب نقل به معنى است ، و در وحدت دو روايت ترديدى نيست .\r\n\r\n2 - صحيحه حلبى :\r\nكافى : على بن ابراهيم عن أبيه عن ابن ابى عمير عن حماد عن الحلبى عن ابى عبد الله عليه السلام قال : سألت عن رجل هاجر و ترك . . . الى آخره ، همانند روايت عبد الله بن سنان .\r\nسؤال : آيا مراد از هاجر ، الزاماً مسلمان شدن است ؟\r\nجواب : ظاهراً مراد از مهاجرت ، اسلام آوردن است ، در روايت بعدى هم صاحب دعائم گويا براى رفع ابهام از حديث به جاى هاجر ، فاسلم به كار برده است .\r\n\r\n3 - روايت دعائم الاسلام\r\nعن جعفر بن محمد عليه السلام انه قال اذا خرج الحربى الى دار الاسلام فاسلم ، ثم لحقته امرأته فهما على النكاح .\r\n\r\n\r\n","description":"","footnote":"\r\n( 1 ) - جامع الاحاديث ، كتاب النكاح ، باب 3 من ابواب مناكحة الكفار .\r\n","page_name":" 5359 ","page_number":17},
  {"content":"\r\n\r\nدرباره اين حديث گفتنى است كه تعبير « حربى » نشانگر آن نيست كه سؤال از غير اهل كتاب است ، بلكه چون در دار الكفر ، اهل ذمه نمىتواند وجود داشته باشد ، تعبير حربى ذكر شده است .\r\nمراد از « لحقته امرأته » در اين روايت و ساير روايات مسلمان شدن زن و لحوق زن به شوهر در اعتقاد است نه لحوق به مكان جغرافيايى مرد ، چون با كافر ماندن زن ، داعى نوعى بر لحوق زن به دار الاسلام وجود ندارد .\r\n\r\n4 - نقد استاد - مد ظله - نسبت بر استدلال به روايات فوق در محل بحث\r\nمحل بحث ما در جايى است كه زن كتابيه تا آخر بر كفر خود باقى بماند ، ولى در اين روايات فرض اين است كه زن كتابيه بعداً مسلمان شده و در اين فرض حكم به بقاء نكاح كرده است ، در اينجا ممكن است اسلام زن به نحو شرط متأخر كاشف از بقاء ازدواج وى با شوهر مسلمان خود باشد و ممكن است با اسلام زوج ، علقه زوجيت زائل گردد ، ولى همچون زوال علقه زوجيت در دوران عده ، زوال موقت و متزلزل باشد و با اسلام زن ، همان علقه زوجيت سابق بازگردد و نيازى به عقد جديد نباشد ، براى توضيح بيشتر اين بحث به نقل روايتى درباره بحث آينده كه مربوط به اسلام زن و بقاء شوهر بر كفر مىپردازيم .\r\n\r\nج - اشاره به بحث اسلام زن و بقاء شوهر بر كفر\r\nعلماء در مسأله اسلام زن قبل از دخول فرموده‌اند كه عقد ازدواج وى با شوهر كافر منفسخ مىگردد ، رواياتى هم بر طبق آن وارد شده كه در آينده نقل و بررسى مىگردد ، ولى در اين بين روايتى وجود دارد كه ممكن است از آن استفاده كنيم كه عقد ازدواج زن با شوهر كافر منفسخ نمىگردد ، اين روايت از عبيد بن زراره نقل شده است .\r\n\r\n1 - روايت عبيد بن زرارة\r\nكافى : عدة من اصحابنا عن احمد بن محمد بن خالد عن أبيه عن القاسم بن محمد\r\n\r\n","description":"","footnote":"","page_name":" 5360 ","page_number":18},
  {"content":"\r\n\r\nالجوهرى\r\nتهذيب : احمد بن محمد بن عيسى عن البرقى و الحسين بن سعيد عن القاسم بن محمد الجوهرى .\r\nادامه هر دو سند چنين است : عن رومى بن زرارة عن عبيد بن زرارة قال قلت لأبي عبد الله عليه السلام : النصرانى يتزوج النصرانية على ثلاثين دَنّاً « 1 » من خمر و ثلاثين خنزيراً ، ثم اسلما بعد ذلك و لم يكن دخل بها ، قال : ينظر كم قيمة الخنازير و كم قيمة الخمر و يرسل به اليها ، ثم يدخل عليها و هما على نكاحهما الاول .\r\n\r\n2 - توضيحى درباره متن حديث و ارتباط آن با محل بحث ما\r\nدر اين حديث در فرض اسلام زن و شوهر حكم به بقاء نكاح آنها نموده است ( و هما على نكاحهما الاول ) ، تعبير « اسلما » در اين روايت مطلق است و هم صورتى را كه هر دو با هم به نحو مقارنه عرفيه مسلمان شده باشند شامل مىگردد و هم صورت اسلام تدريجى و وجهى ندارد كه صورت دوم را از شمول اطلاق خارج بدانيم به ويژه با عنايت به اين كه غالباً اسلام زن و شوهر به نحو مقارنه عرفيه نيست ، بلكه يكى مسلمان شده و بعد ديگرى اسلام آورده است ، در صورت اسلام تدريجى زوجين هم ممكن است اول شوهر مسلمان شده بعد زن و ممكن است برعكس اول زن مسلمان شده باشد و بعد شوهر « 2 » .\r\nحال آيا حكم به بقاء نكاح در اين صورت اخير با فتواى علماء كه با اسلام زن قبل از دخول ، نكاح منفسخ مىگردد منافات دارد ؟ پاسخ سؤال منفى است ، زيرا ممكن است با اسلام زن ، نكاح منفسخ شده باشد ولى انفساخ آن موقتى و متزلزل باشد ، همچون زوال علقه نكاح در زمان عده رجعى كه با اين كه با صيغه طلاق علقه نكاح\r\n\r\n\r\n","description":"","footnote":"\r\n( 1 ) - دنّ به معناى خم شراب است .\r\n( 2 ) - اين گونه نيست كه حتماً بايد اسلام زن به تبع اسلام مرد باشد ، همچنان كه در مورد تشيع اخوان زراره در برخى نقل‌ها آمده كه اول كسى كه از اينها به تشيع گرويدند خواهر آنها ام اسود بوده است . ( ر . ك : رساله أبو غالب زرارى ، ص 130 ) .\r\n","page_name":" 5361 ","page_number":19},
  {"content":"\r\n\r\nزائل مىگردد « 1 » ، ولى مرد مىتواند با رجوع خود ، زن را به همان نكاح قبلى بازگرداند و نياز به عقد جديد هم نباشد .\r\nدر روايت عبيد بن زراره هم مىتوان چنين توجيهى را مطرح ساخت كه با اسلام زن عقد ازدواج زائل شده ، ولى با اسلام مرد ، همان علاقه زوجيت بازمىگردد و نيازى به عقد جديد نيست .\r\nهمين سخن را ما درباره احاديث محل بحث ما مىگوييم كه ممكن است با اسلام مرد عقد ازدواج منفسخ شده باشد ولى با اسلام زن ، دوباره همان عقد ازدواج زنده گردد و زن و شوهر به همان نكاح اول خود باقى باشند .\r\nالبته در مورد روايت عبيد بن زراره و مضمون آن بحث‌هايى وجود دارد چون بر خلاف مضمون آن نيز رواياتى وارد شده است .\r\nما در آينده درباره كيفيت علاج اين معارضه سخن خواهيم گفت و در اينجا تنها غرض دفع تنافى اين روايت با فتواى علماء بود .\r\nسخن به اينجا كه رسيد ، بد نيست درباره سند روايت عبيد بن زراره به تفصيل سخن بگوييم .\r\n\r\n3 - بررسى سند روايت عبيد بن زراره و اثبات وثاقت قاسم بن محمد جوهرى\r\nدر سند اين روايت اشكالى نيست ، تنها درباره قاسم بن محمد جوهرى بحث است ، درباره وى توثيق صريحى وارد نشده ، تنها به وى نسبت واقفى بودن داده‌اند .\r\nولى از چند راه مىتوان بر وثاقت وى استدلال كرد .\r\nراه اول : روايت ابن ابى عمير از قاسم بن محمد ( بنابر عقيده ما كه مشايخ ابن ابى عمير و صفوان و بزنطى را امامى ثقه مىدانيم ) ، اين راه اول به نظر ما ناتمام است ، چون روايت ابن ابى عمير از قاسم بن محمد جوهرى هر چند در چند سند وارد شده ، ولى اين اسناد همگى داراى غراباتى هستند كه احتمال تصحيف را در آنها\r\n\r\n\r\n","description":"","footnote":"\r\n( 1 ) - بنابر قول مشهور نه بنابر قول مرحوم آقاى خويى كه معتده رجعيه را حقيقة زوجه مىدانند .\r\n","page_name":" 5362 ","page_number":20},
  {"content":"\r\n\r\nجدى مىسازد و لااقل به گونه‌اى نيست كه بتوان حكم به صحت سند كرد « 1 » .\r\nراه دوم : روايت صفوان از قاسم بن محمد ( بنابر مبناى متقدم ) اين راه به نظر ما صحيح مىباشد ، البته در يك مورد از روايت صفوان از قاسم بن محمد تحريف رخ نموده است ، ولى صفوان در سه مورد ديگر از قاسم بن محمد روايت مىكند كه دليلى بر مصحف بودن آن در دست نيست ، لذا بايد روايت صفوان را از قاسم بن محمد پذيرفت و با توجه به مبناى رجالى پيش گفته ، وثاقت قاسم بن محمد جوهرى را نتيجه گرفت .\r\nمرحوم آقاى خويى روايت ابن ابى عمير و صفوان را از قاسم بن محمد پذيرفته ، ولى مبناى كلى وثاقت مشايخ ابن ابى عمير و صفوان را انكار مىكنند ، ما در مباحث رجالى به تفصيل در اين زمينه بحث كرده و درستى اين مبنا را به اثبات رسانده‌ايم .\r\nراه سوم : بزرگانى از قاسم بن محمد جوهرى روايت كرده‌اند كه درباره آنها نقطه ضعف حديثى ( يروى عن الضعفاء ) ذكر نشده است . همچون عبد الله بن الصلت « 2 » و به ويژه حسين بن سعيد اهوازى كه در روايات بسيارى از او حديث نقل كرده و كتاب او را روايت كرده است كه اين امر نشانه اعتماد بر اوست ، تضعيفى هم درباره وى وارد نشده « 3 » كه با اين توثيق عملى تعارض پيدا كند .\r\n\r\n\r\n","description":"","footnote":"\r\n( 1 ) - ( توضيح بيشتر ) به عقيده استاد - مد ظله - در مواردى كه سند داراى پيچيدگى و غرابت است به گونه‌اى كه ظن نوعى ، به وقوع تحريف در سند پديد مىآيد اصاله الصحه جارى نيست ، از كلام ارباب درايه در بحث حديث معلل نيز چنين مطلبى برداشت مىشود ، « علت » اشكال پنهان حديث است كه عارف به سند ، آن را كشف كرده ولى به سرحد يقين نمىرسد ، گويا در عدم اعتبار حديث معلل بحثى نيست و تنها بحث در اين است كه آيا حديث معلل ، مشمول تعريف اصطلاحى صحيح ( به اصطلاح متأخرين ) مىباشد يا خير ؟ ر . ك : مقدمه منتقى الجمان ، فايده اول .\r\n( 2 ) - ( توضيح بيشتر ) استاد - مد ظله - نام محمد بن خالد برقى را ذكر نكرده‌اند با اين كه وى از قاسم بن محمد جوهرى فراوان نقل مىكند ، از جمله در همين روايت مورد بحث ما ، سرّ قضيه در اين است كه وى از كسانى است كه درباره وى گفته شده « يروى عن الضعفاء » كه اكثار روايت اين گونه افراد دليل بر وثاقت مروى عنه نمىباشد .\r\n( 3 ) - ( توضيح بيشتر ) تنها درباره وى ، نسبت واقفى بودن مطرح است كه بر فرض كه چنين نسبتى درست باشد و وى بر واقفى بودن هم مانده باشد مانع از اعتبار سند نيست زيرا اولًا ما روايات موثقه را معتبر مىدانيم ، ثانياً ، نقل بزرگان از واقفه نخستين قبل از زمان وقف و در هنگام استقامت مذهب آنها صورت گرفته است ، در اين زمينه\r\n","page_name":" 5363 ","page_number":21},
  {"content":"\r\n\r\n\r\n4 - توضيح بيشتر درباره اسناد قاسم بن محمد جوهرى\r\n« 1 »\r\n\r\nروايت ابن ابى عمير از قاسم بن محمد جوهرى\r\nروايت ابن ابى عمير از قاسم بن محمد جوهرى در چهار سند ديده شده است كه همگى قطعاً يا ظاهراً يا ظناً محرّف است .\r\nسند اول : وسائل 29 : 285 / ذيل 35630 به نقل از فقيه : ابن ابى عمير عن القاسم بن محمد ولى همچنان كه از مراجعه به صدر اين سند و مراجعه به مصدر حديث ( فقيه 4 : 132 / 5285 ) به دست مىآيد ، القاسم بن محمد محرف بوده ، عنوان صحيح : القاسم بن عروه است .\r\nسند دوم : تهذيب 8 : 87 / 298 : « الحسين عن ابى ابى عمير و فضالة عن القاسم عن رفاعة » قاسم در اين سند به قرينه روايت از رفاعه قاسم بن محمد جوهرى است ، ولى با توجه به اين كه ابن ابى عمير و فضاله و قاسم بن محمد جوهرى هر سه از شاگردان رفاعه و از مشايخ حسين بن سعيد مىباشند ، ظاهراً سند محرف بوده و عبارت صحيح : « و القاسم » بدل عن القاسم مىباشد ، علت تحريف واو به « عن » در مقدمه منتقى الجمان به نيكى بيان شده است ، در خصوص سند فوق به ويژه حديثى كه موضوع آن با موضوع اين حديث نزديكى دارد در كتاب حسين بن سعيد « 2 » وارد شده كه تأييد خوبى بر تحريف اين سند است ، در اين سند قاسم بن محمد معطوف بر فضاله بوده و هر دو از رفاعه نقل كرده‌اند .\r\nسند سوم : كافى 3 : 204 / 5 ( و نيز در تهذيب 1 : 463 / 513 كه ظاهراً برگرفته از كافى است ) : على بن ابراهيم عن أبيه عن ابن ابى عمير عن القاسم بن محمد عن الحسين بن عثمان . . .\r\n\r\n\r\n","description":"","footnote":"\r\nبحث‌هايى وجود دارد كه مجال طرح آن در اين نوشتار نيست .\r\n( 1 ) - اين قسمت در هنگام تنظيم افزوده شد ، اين بحث چكيده بحثى است كه در كتاب توضيح الاسناد در ذيل سند تهذيب 8 : 87 / 298 آورده‌ايم .\r\n( 2 ) - كتاب حسين بن سعيد ( چاپ شده به نام نوادر احمد بن محمد بن عيسى ) : 113 / 283 .\r\n","page_name":" 5364 ","page_number":22},
  {"content":"\r\n\r\nغرابت سند را در تقريب اسانيد كافى گوشزد كرده‌اند و وجهى براى محرف بودن سند ذكر كرده‌اند ، به نظر مىرسد كه با توجه به تكرار اين سند در كافى بدون « القاسم بن محمد » و نيز عدم روايت القاسم بن محمد از حسين بن عثمان در روايتى ديگر و نيز غرابت واسطه شدن قاسم بن محمد بين ابن ابى عمير و استاد وى حسين بن عثمان ، در اين سند تحريف رخ داده « القاسم بن محمد » زائد مىباشد .\r\nمىتوان زائد شدن اين عنوان را در اين سند چنين توضيح داد كه قبل از اين سند در كافى روايتى است كه در سند آن آمده است : احمد بن محمد بن خالد عن أبيه عن بعض اصحابه عن ابى عبد الله عليه السلام قال التعزية الواجبة بعد الدفن ، به نظر مىرسد كه « القاسم بن محمد » در اين سند بعد از « أبيه » قرار داشته ، زيرا محمد بن خالد از قاسم بن محمد جوهرى فراوان روايت مىكند ، و قاسم بن محمد جوهرى هم از « بعض اصحابه عن ابى عبد الله عليه السلام » در كافى 1 : 430 / 87 روايت كرده است ، همچنين در كافى در همين كتاب الجنائز ( 3 : 167 / 3 ) چنين روايتى ديده مىشود : . . . عن الحسين بن سعيد عن القاسم بن محمد عن بعض اصحابه عن ابى عبد الله عليه السلام قال انّ الجنازة يؤذن بها الناس ، ظاهراً عنوان « القاسم بن محمد » از اين سند افتاده بوده و در حاشيه يا در لابلاى سطور نگارش يافته و سپس به اشتباه در اين سند حديث بعدى درج شده است و بدين ترتيب اين نام در بين ابن ابى عمير و استاد وى حسين بن عثمان جا گرفته است .\r\nسند چهارم : كافى 1 : 456 / 6 ( و همين حديث در كامل الزيارات ب 9 / 3 ، فرحة الغرى : 63 ) : عدة من اصحابنا عن احمد بن محمد عن ابن ابى عمير عن القاسم بن محمد عن عبد الله بن سنان قال اتانى عمر بن يزيد . . . ، مراد از قاسم بن محمد در اين حديث با توجه به سند ديگرى در تهذيب جوهرى مىباشد « 1 » ، ولى واسطه شدن قاسم بن محمد بين ابن ابى عمير و شيخ او عبد الله بن سنان سند را دشوار ساخته است ، در نگاه\r\n\r\n\r\n","description":"","footnote":"\r\n( 1 ) - تهذيب 2 : 30 / 91 : القاسم بن محمد الجوهرى عن عبد الله بن سنان عن عمر بن يزيد .\r\n","page_name":" 5365 ","page_number":23},
  {"content":"\r\n\r\nنخست اين احتمال به نظر مىآيد كه قاسم بن محمد معطوف بر ابن ابى عمير باشد ، ولى با توجه به اين كه احمد بن محمد بن عيسى در اسناد بسيار زيادى از قاسم بن محمد جوهرى با واسطه نقل مىكند و واسطه غالباً حسين بن سعيد است و روايت احمد بن محمد بن عيسى بدون واسطه از قاسم بن محمد جوهرى تنها در يك يا دو سند وارد شده « 1 » كه به احتمال زياد بايد در آن سقط رخ داده باشد ، نمىتوان احتمال عطف القاسم بن محمد بر ابن ابى عمير را در سند فوق پذيرفت ، با اين حال بعيد نيست كه در سند فوق تحريف رخ داده باشد ، اين احتمال وجود دارد كه در اين سند بين حسين بن سعيد و استاد وى ابن ابى عمير خلط شده ، نام استاد به جاى شاگرد به اشتباه آمده است ، در هر حال احتمال تحريف را در اين سند نمىتوان نفى كرد .\r\n\r\nروايت صفوان بن يحيى از قاسم بن محمد جوهرى\r\nروايت صفوان از قاسم بن محمد نيز در چهار مورد ديده مىشود در يك مورد قرينه بر تحريف وجود دارد همچنان كه استاد - مد ظله - در حاشيه سند در كتاب اصحاب اجماع اشاره كرده‌اند .\r\nاين سند در علل 2 : 457 / 2 به نقل از حسين بن سعيد وارد شده است : عن صفوان و فضالة عن القاسم بن محمد عن الكاهلى ، ولى ظاهراً ، القاسم بن محمد عطف بر فضاله است ، صفوان و فضالة و القاسم بن محمد هر سه از مشايخ حسين بن سعيد و شاگردان عبد الله بن يحيى كاهلى مىباشد ، روايت فوق در تهذيب 5 :\r\n22 / ، به نقل از حسين بن سعيد به شكل صحيح با عطف قاسم بن محمد بر فضاله نقل شده ، البته در اين كتاب « الكاهلى » به الكنانى تحريف شده است ، اين روايت در كافى 4 : 253 / 2 به نقل از صفوان بن يحيى از عبد الله بن يحيى كاهلى آمده است كه\r\n\r\n\r\n","description":"","footnote":"\r\n( 1 ) - التهذيب ، ج 7 : 279 / 1183 و در تهذيب ، ج 6 : 366 / 1054 آمده است : « عنه عن القاسم بن محمد » ، ظاهر بدوى ضمير اين است كه به احمد بن محمد بر مىگردد ولى محتمل است مرجع ضمير الحسين بن سعيد باشد كه ضماير چندى قبل از اين سند به آن بازمىگردد .\r\n","page_name":" 5366 ","page_number":24},
  {"content":"\r\n\r\nتأييدى است بر تحريف در نقل علل و در نقل تهذيب ( در مورد الكنانى )\r\nاما سه سندى كه دليلى بر تحريف آن وجود ندارد :\r\nسند اول : العباس بن معروف عن صفوان عن القاسم بن محمد عن سليمان مولى طربال ( التهذيب 3 : 257 / 718 )\r\nسند دوم : العباس عن صفوان عن القاسم بن محمد عن سليمان مولى طربال القاسم بن محمد در سند همان القاسم بن محمد جوهرى استاد حسين بن سعيد است « 1 » . ( التهذيب 3 : 259 / 728 )\r\nسند سوم : العباس بن معروف عن صفوان عن القاسم بن محمد عن جبير ابى سعيد المكفوف . . . ( تهذيب 7 : 263 / 1136 ) ، ابتداى اين حديث در كافى 5 : 457 / 2 به نقل از قاسم بن محمد جوهرى آمده است .\r\nبا توجه به اين كه عباس بن معروف از قاسم بن محمد روايت نمىكند و صفوان هم از سليمان ( يا سليم ) مولى طربال يا جبير ابى سعيد مكفوف روايت ندارد لذا نمىتوان احتمال تحريف « عن » را از واو در اين سند مطرح ساخت ، گويا صفوان چون خود سليم مولى طربال يا جبير ابى سعيد مكفوف را درك نكرده به واسطه معاصر خود قاسم بن محمد جوهرى از آن دو روايت مىكند .\r\nبا عنايت به اين سه سند ، مىتوان وثاقت القاسم بن محمد جوهرى را نتيجه گرفت .\r\n\r\nج - نقل ساير روايات محل بحث\r\nاز روايات ديگر بحث روايت دعائم الاسلام است .\r\nعن على عليه السلام : « انه سئل عن امرأة مشركة اسلمت و لها زوج مشرك ، قال : ان اسلم قبل ان\r\n\r\n\r\n","description":"","footnote":"\r\n( 1 ) - ظاهراً سليم مولى طربال و سليمان مولى طربال يكى است ، در روايتى حسين بن سعيد از قاسم بن محمد از سليم مولى طربال نقل كرده است ( كافى 5 : 489 / 2 ، 7 : 165 / 1 ، تهذيب 8 : 182 / ، 9 : 347 / 1246 )\r\nاين راوى ظاهراً همان سليم فراء است در تهذيب 7 : 246 / ، روايت حسين بن سعيد از قاسم بن محمد از سليم فرّاء ديده مىشود . ر . ك : معجم الرجال ، ج 8 ، ص 292 .\r\n","page_name":" 5367 ","page_number":25},
  {"content":"\r\n\r\nتنقضى عدّتها فهما على النكاح و ان انقضت عدّتها فلها ان تتزوج من احبّت من المسلمين ، فان اسلم بعد ما انقضت عدّتها فهو خاطب من الخطاب ، فان اجابته نكحها نكاحا مستأنفا » تا اينجا در جايى است كه زن مسلمان شده است كه اين را در آينده بحث مىكنيم .\r\n« و اذا اسلم الرجل و امرأته مشركة ، فان اسلمت فهما على النكاح » كه يعنى اگر مرد مسلمان شود و زنش مشرك باشد ، پس اگر زن اسلام بياورد - چه در عده و چه در غير عده - اين نكاح به قوت خودش باقى است ، اين قسمت از روايت شبيه روايات قبل است و لكن در ادامه عبارتى دارد كه در صورتى كه زن نخواهد اسلام آورد به مرد خيار فسخ داده است كه مىتواند زوجه را نگه دارد و مىتواند فسخ كند ، بر خلاف فتواى آقايان كه حكم به استدامه زوجيت مىكنند و كسى خيار فسخ را نگفته است ، لكن ظاهر اين روايت خيار فسخ است چرا كه مىفرمايد : « و ان لم تسلم و اختار بقاءها عنده ابقاها على النكاح » يعنى كانه اگر نمىخواهد او را نگه دارد پس فسخ كند ، و الا اينكه اگر نمىخواهد او را نگه دارد مىتواند طلاقش بدهد نيازى به گفتن ندارد چون معلوم است كه اگر مردى زن خود را نخواهد او را طلاق مىدهد ، ما از اين روايت اين طور استظهار مىكنيم كه اجازه فسخ مىدهد ، منتها روايت از دعائم است و صدورش ثابت نيست .\r\n« * و السلام * »\r\n\r\n","description":"","footnote":"","page_name":" 5368 ","page_number":26},
  {"content":"\r\n\r\n\r\n2 / 10 / 1382 سه شنبه درس شمارهء ( 589 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ادامه بحث جواز نكاح با اهل كتاب دنبال گرديده و آيه شريفه لا تمسكوا بعصم الكوافر ، مورد تجزيه و تحليل قرار خواهد گرفت و در خاتمه روايات مربوطه را ذكر خواهيم نمود .\r\n* * * \r\nاولويت جواز نكاح استدامه از جواز نكاح ابتداءً در كلام صاحب جواهر\r\nدر ادامه بحث جلسه قبل و به عنوان تكمله بحث گذشته متعرض كلام صاحب جواهر مىشويم .\r\nصاحب جواهر فرمود : « هر كس جواز نكاح با اهل كتاب را ابتداءً قائل است به طريق اولى بايد قائل به جواز نكاح با اهل كتاب استدامةً باشد . از اين رو حتى مشهور كه قائل به حرمت نكاح دائم ابتداءً با اهل كتاب هستند ، قائل به جواز آن استدامةً مىباشند ، زيرا ادله تحريم قاصر است از اينكه حرمت را در فرض استدامه نيز ثابت كند . البته تعبير ادله تحريم در كلام ايشان نيست بلكه مىفرمايد : استدامه مرتبه‌اش از حدوث ضعيف‌تر است . پس اگر دليلى حرمت را حدوثاً ثابت كرد نمىتواند دليل بر حرمت استدامةً باشد « 1 » » .\r\nاين فرمايش صاحب جواهر را قبل از ايشان محقق كركى در جامع المقاصد و\r\n\r\n\r\n","description":"","footnote":"\r\n( 1 ) - جواهر الكلام ، 30 / 50 ، حيث قال : « لضعف الاستدامة عن الابتداء »\r\n","page_name":" 5369 ","page_number":27},
  {"content":"\r\n\r\nديگران نيز فرموده‌اند .\r\n\r\nتوضيح و تكميل كلام صاحب جواهر و دفاع از كلام ايشان\r\nدر جلسه قبل گفتيم دليل اينكه « حرمت حدوث دليل بر حرمت استدامه نيست ، چه بايد باشد ؟\r\nصاحب جواهر دليلى نياورده‌اند ولى مىتوان در دفاع از كلام ايشان چنين گفت :\r\nكه مقتضاى استصحاب ، بقاى عقد سابق است ، پس حدوث با بقاء فرق مىكند ، زيرا حدوث نكاح ، سابقه عدم دارد ، اما استدامه نكاح ، سابقه وجود دارد ، پس در فرض استدامه ، استصحاب بقاى نكاح و اصالة الصحة [ استصحاب صحت 
  ] وجود دارد در حالى كه در حدوث آن اصالت عدم هست . پس اينكه ايشان فرموده :\r\nاستدامه اضعف از حدوث است به ضميمه اين مقدمه مطويه كه مقتضاى اصل ، صحت نكاح است ، جواز استدامه را نتيجه مىدهد . اين توجيه كلام صاحب جواهر است ، لكن اشكالى در اينجا هست كه بايد به مطالب بحث گذشته اضافه شود و آن اينكه ما دليل اجتهادى داريم كه بين حدوث و بقاء فرقى نيست و نكاح با كوافر همان طورى كه ابتداءً جايز نيست ، استدامةً هم جايز نيست . و با وجود دليل اجتهادى نوبت به اصل عملى نمىرسد . و آن دليل اجتهادى ، آيه شريفه لا تمسكوا بعصم الكوافر ، ممتحنه / 10 است كه ناظر به عالم بقاء است و نفى جواز استدامه را مىكند . زيرا كوافر شامل كتابيات هم مىشود و غير از عنوان المشركات است كه در اطلاق آن به اهل كتاب ، كلام و گفتگو بود . كوافر مسلماً شامل اهل كتاب است .\r\nاز آيه شريفه استفاده مىشود كه تمسك به زوجيت كوافر نبايد كرد چه حدوثاً و چه بقاءً و با وجود دليل اجتهادى جاى تمسك به استصحاب صحت و بقاء زوجيت نيست . پس اگر ما بخواهيم بين ابتداء و استدامه فرق بگذاريم و در استدامه قائل به جواز شويم بايد ادله خاصه بياوريم كه مخصّص اين آيه باشد و نمىتوان به\r\n\r\n","description":"","footnote":"","page_name":" 5370 ","page_number":28},
  {"content":"\r\n\r\nاستصحاب صحت تمسك كرد ، استصحاب نمىتواند مخصّص دليل اجتهادى باشد ، چون اگر دليل جواز استدامه فقط ادله حرمت ازدواج ابتدائاً مىبود مىتوانستيم بگوييم حرمت حدوث ، دليل بر حرمت بقاء نيست پس مىتوان به استصحاب تمسك نمود ولى در اينجا آيه دليل اجتهادى است كه متعرض فرض بقاء و استدامه است ، به بيانى كه خواهد آمد . پس جاى استصحاب نخواهد بود .\r\nاين مطلبى است كه بدواً به ذهن مىآيد لكن اكنون بايد ببينيم آيا اين آيه دلالت بر حرمت نكاح حدوثاً و بقاءً دارد يا نه ؟ آيا فقط متعرض فرض بقاء است يا هر دو ؟ و يا مىتوان آن را فقط متعرض فرض حدوث دانست و فرض بقاء را علىرغم ظاهر بدوى آيه ، خارج از مراد آن دانست ؟\r\n\r\nمفاد آيه لا تُمْسِكُوا بِعِصَمِ الْكَوافِرِ\r\nدرباره مفاد آيه لا تمسكوا بعصم الكوافر ، قبلًا معنايى را اختيار كرديم كه اكنون از آن معنا رفع يد مىكنيم .\r\nقبلًا آيه را اين گونه معنا مىكرديم كه باء براى الصاق نيست تا باء را برداريم و معنا چنين باشد لا تمسكوا عصم الكوافر ، يعنى امساك زوجيت ( عصم ) كوافر نكنيد .\r\nچون اصلًا چه در لغت و چه در آيات و روايات امساك بر سر اعراض و معانى در نمىآيد بلكه بر سر جواهر و ذوات در مىآيد همچون « امسك زوجته » ولى بر سر زوجيت كه اسم معنى است در نمىآيد . لذا باء الصاق نمىباشد . بلكه براى سببيّت است چنانچه در آيه فامساك بمعروف او تسريح باحسان ، بقره / 229 ، باء براى سببيّت است ، يعنى به طريق معروف و به وسيله معروفى شما زن‌ها را نگه داريد و با آنها معاشرت به معروف داشته باشيد و وسيله نگهدارى شما وسيله متناسب و معروفى باشد و الّا اگر در اينجا باء را باء الصاق بدانيم معنى آيه درست به عكس خواهد شد يعنى از معروف براى زن‌ها امساك كنيد و معروف را به آنها ندهيد . در اين آيه نيز عصمت مىتواند چنين معنا شود : « زن‌هاى كافره را به وسيله ازدواج نگهدارى\r\n\r\n","description":"","footnote":"","page_name":" 5371 ","page_number":29},
  {"content":"\r\n\r\nنكنيد » كه باء سببيّه معنا شده است . اين معنايى است كه ما سابقاً مىگفتيم .\r\nدر بحث‌هاى سابق براى حرمت ازدواج با كتابيات به آيه عصم الكوافر استدلال شده بود بعضى از اين استدلال جواب داده بودند به اينكه مراد از كوافر در اين آيه غير اهل كتاب است زيرا آيه ناظر به عالم بقاء و استدامه است و مىفرمايد : استدامةً امساك نكنيد . و حال آنكه ازدواج با كتابيات استدامةً قطعاً و اجماعاً و روايةً جايز است بلا خلاف بين المسلمين و اين مطلب قرينه مىشود بر اينكه مراد از كوافر غير اهل كتاب است ، بلكه مراد مشركات هستند كه مسلمانان هم در صدر اسلام با مشركين سروكار داشته‌اند اين گونه آيه را تفسير كرده بودند .\r\nلكن ما در جواب از اين مطلب مىگفتيم : اگر متعلق امساك زوجيت باشد شما مىتوانستيد بگوييد كه بايد چيزى محقق به وجود باشد تا امساك و نگه داشتن بقاءً نسبت به آن معنا پيدا كند در حالى كه متعلق امساك بايد خود مرئه ( اسم ذات ) باشد و باء براى سببيّت نه الصاق . چون در روايات و همچنين در اين آيه عصمت به معناى زوجيت است . در روايات تعبير انقطع عصمته به معناى زال زوجيته آمده است چنانچه در روايت پايان اين بحث از دعائم الاسلام مىخوانيم : فلا عصمة بينهما يعنى زوجيتى بين آنها نيست . چون ازدواج تأثير اساسى در جلوگيرى از فحشاء و منكرات دارد لذا كنايه از آن شده است . بدين ترتيب تعبير امسك زوجيّته غير مأنوس و غلط خواهد بود و تعبير صحيح امسك زوجته يا امرأته مىباشد و لذا در آيه ، باء نمىتواند براى الصاق باشد چون در اين صورت متعلق امساك زوجيت خواهد شد كه صحيح نيست بلكه باء براى سببيّت است يعنى به واسطه ازدواج كوافر را نگاه نداريد .\r\nاين مطلبى بود كه قبلًا مىگفتيم « 1 » . ولى بعداً متوجه شديم كه اين برداشت اشتباه است و مفاد آيه امساك و نگه داشتن زن نيست بلكه امسك به معناى « تعلق به ،\r\n\r\n\r\n","description":"","footnote":"\r\n( 1 ) - به درس مورخ 22 / 7 / 1382 ، مراجعه شود .\r\n","page_name":" 5372 ","page_number":30},
  {"content":"\r\n\r\nتمسك به ، و اعتصم به » است . لا تمسكوا بعصم الكوافر يعنى لا تعتصموا بعصم الكوافر پس مفاد آيه اين است كه به واسطه ازدواج با كوافر دنبال اعتصام و نگاه داشتن خود از گناه نباشيد چون ازدواج عصمت از گناه مىآورد و با ازدواج با كوافر چنين عصمتى از گناه حاصل نمىشود . بنابراين لازم نيست امساك به جواهر [ مقابل اعراض 
  ] و اسم ذات مثل زن تعلق بگيرد ، بلكه به زوجيت كه از قبيل اعراض و معانى است و ملحق به اعراض است نيز تعلق پيدا مىكند چون مفعول بلاواسطه امسك البته بايد از جواهر و اسم ذات باشد و نمىتواند زوجيت باشد ولى مفعول مع الواسطه كه با باء متعدى شود طبق لغت مىتواند اعراض و معانى باشد . امسك به يعنى تعلق به و معنا چنين است : تعلق و اعتصام به زوجيت كوافر نداشته باشيد و به زوجيت كوافر چنگ نزنيد . زوجيت با كوافر موجب عصمت و دورى شما از گناه نمىشود . پس بدين ترتيب باء الصاق خواهد بود و لذا آيه مىتواند ناظر به فرض بقاء هم باشد چنانچه بعضى گفته‌اند .\r\nاكنون بحث در اين است كه مراد از اينكه به زوجيت كوافر چنگ نزنيد آيا مراد استدامه زوجيت است و يا احداث زوجيت است و يا اعم از اين دو است . سه احتمال در معناى عصمت و زوجيت هست .\r\nاحتمال اول اينكه مراد زوجيت مفروض الوجود باشد و ناظر به بقاء باشد ، يعنى زوجيت مفروض الوجود در خارج را نظر دارد و مىفرمايد : به اين زوجيت موجود چنگ نزنيد و ترتيب اثر به آن ندهيد ، بنابراين ، نهى ارشاد به فساد و كنايه از عدم امضاء شرعا است چه قائل شويم كه مراد از زوجيت ، زوجيت شرعى است يعنى تا حال اين زوجيت شرعى بوده است لكن از حالا به بعد و بقاءً مشروع نيست و چه قائل شويم كه مراد از زوجيت ، زوجيت عرفى است همانطور كه آقايان در احل الله البيع و حرّم الربا ، بقره / 275 ، مىگويند كه بيع متعارف و همان چيزى كه مردم آن را بيع حساب مىكنند را شارع امضاء كرده است اما ربا را شارع امضاء نكرده است در\r\n\r\n","description":"","footnote":"","page_name":" 5373 ","page_number":31},
  {"content":"\r\n\r\nمقام هم نهى ، كنايه از عدم امضاء است و اينكه خداوند امضاء نكرده است و لو اينكه نظر نداشته باشد به اينكه قبلًا هم آيا امضاء شده بود يا نه ؟ به هر حال در اين احتمال زوجيت مفروض الوجود [ چه زوجيت شرعى سابقاً و چه زوجيت عرفى 
  ] را بقاءً امضاء نمىكند و مىفرمايد : ترتيب اثر ندهيد و نمىفرمايد كه او را طلاق بدهيد بلكه گويد : من امضاء نكردم پس ترتيب اثر ندهيد و آن را فاسد و باطل به حساب آوريد .\r\nاحتمال دوم اينكه مراد زوجيت مفروض الوجود نيست بلكه به ماهيت زوجيت نظر دارد ، يعنى آن را ايجاد نكنيد مثل آنكه بگويند : لا تعتصموا بسور العزائم يعنى سوره‌هاى سجده دار را نخوانيد و ايجاد نكنيد . و به اين ماهيت ، وجود ندهيد . طبق اين احتمال ، آيه ناظر به حدوث زوجيت است و ناظر به بقاء نيست . و نهى ، كنايه از عدم امضاء احداث زوجيت است .\r\nاحتمال سوم اين است كه هر دو احتمال مراد باشد . لكن اين احتمال سوم يك جامع عرفى ندارد تا بگوييم لفظ بالمطابقه در جامع بين احداث و استدامه به كار رفته باشد . بلكه بالمطابقه يا احداث مراد است و يا ابقاء و استدامه مراد است . و احداث و ابقاء دو عنايت مختلف در آن لحاظ شده پس جامع عرفى ندارد . از طرف ديگر وقتى بالاجماع ثابت شد كه ابقاء زوجيت كه يكى از اعتبارات امساك است مانعى ندارد پس آيه ناظر به فرض احداث [ احتمال دوم 
  ] است پس آيه از احداث زوجيت كوافر نهى كرده است . بنابراين تفاصيل ، فرض ابقاء را بايد از جاى ديگر بفهميم كه در چه مواردى ابقاء حرام است و در چه مواردى ابقاء حرام نيست ، چون آيه ناظر به آن فرض نيست .\r\nاما اينكه تعبير كرديم به اينكه لفظ بالمطابقه نمىتواند ناظر به نهى از احداث و ابقاء هر دو باشد براى اين است كه بالالتزام گاهى از مناسبات حكم و موضوع انسان مىفهمد كه فرقى بين حدوث و بقاء نيست لكن اين دلالت التزامى است و مطابقى\r\n\r\n","description":"","footnote":"","page_name":" 5374 ","page_number":32},
  {"content":"\r\n\r\nنيست .\r\nتا حال نتيجه اين شد كه به آيه براى حرمت احداث زوجيت با كوافر حتى كتابيات مىتوان استدلال كرد اما براى حرمت ابقاء زوجيت نمىتوان استدلال كرد و وقتى دليل خارجى براى به هم خوردن عقد ازدواج موجود با كتابيات پيدا نكرديم بايد بگوييم عقد ازدواج باقى است و جا براى اجراى استصحاب بقاى عقد سابق و اصالة الصحة هست « 1 » .\r\n\r\nبقيه روايات مسأله\r\n\r\nروايت اول : روايت دعائم الاسلام :\r\nنهى رسول الله صلى الله عليه و آله ان يتزوج المسلم غير المسلمة و هو يجد مسلمة [ ظاهر اين عبارت اين است كه ازدواج با غير مسلمه اختياراً در فرض نبودن مسلمه جايز است اما در فرض وجدان مسلمه جايز نيست 
  ] و لا ينكح المشرك مسلمة [ و مشرك ابتداءً نمىتواند با مسلمه نكاح كند 
  ] و اذا أسلم المشرك و عنده امرأة مشركة فلا بأس ان يدعها عنده ان رغب فيها لعل الله ان يهديها و له ان يتزوج عليها ثلاثاً من المسلمات ان علمن بها « 2 » [ از اين عبارت استفاده مىشود كه مشرك اگر مسلمان شد و زن او مشركه است زن از او جدا نمىشود و اگر مرد مايل است او را نزد خود نگه دارد ، مانعى نيست و احتياج به عقد جديد و اسلام آوردن زن نيست ، صاحب روضة المتقين در مورد مشركه گويد : مشركه در روايات و در آيه ظاهر در غير اهل كتاب است و حمل آن بر خصوص كتابيه بسيار مستبعد است بلكه مراد از آن يا مطلق كفار است و شامل يهود و نصارى هم مىشود و يا مراد غير از يهود و نصارى است . پس ظاهر اين عبارت اين است كه زن اگر چه از غير اهل ذمه باشد و بت‌پرست باشد بقاءً ازدواج او باقى است . بعداً بايد ببينيم اجماع يا دليلى بر خلاف اين مطلب هست يا نه ؟ چون فعلًا در مقام نقل روايات مسأله هستيم 
  ] .\r\n\r\n\r\n","description":"","footnote":"\r\n( 1 ) - اكنون بحث در اسلام زوج است . اما فرض اسلام زوجه را بعداً مطرح مىكنيم ( توضيح استاد دام ظله )\r\n( 2 ) - جامع احاديث الشيعة ، 25 / 663 ، باب 3 من ابواب مناكحة الكفار و . . . حديث 6 ، رقم 38218 .\r\n","page_name":" 5375 ","page_number":33},
  {"content":"\r\n\r\n\r\nروايت دوم : روايت دعائم :\r\nعن على عليه السلام انه قال : اذا سبى الرجل و امرأته من المشركين فهما على النكاح ما لم يكن احدهما سبى و احرز فى دار الاسلام دون الآخر فاذا كان ذلك فلا عصمة بينهما « 1 » [ اين يك بحث ديگرى است كه اگر يكى از اين كفار به بلاد مسلمين ملحق شد اين اختلاف در اين كه يكى دار الكفر و ديگرى دار الاسلام است آيا موجب انقطاع عصمت و زوجيت بين آن دو هست يا نه ، ظاهر اين روايت اين است كه موجب انقطاع مىشود . لكن اين مطلب فعلًا مورد بحث ما نيست 
  ] .\r\n\r\nروايت سوم : مرسله ابن ابى عمير :\r\nابن ابى عمير عن بعض اصحابه عن محمد بن مسلم عن أبى جعفر عليه السلام قال : ان اهل الكتاب و جميع من له ذمّة اذا أسلم أحد الزوجين فهما على نكاحهما [ اگر يكى مسلمان شد و ديگرى بر كفر باقى ماند نكاح اينها باقى است و ظاهر كالصريح روايت اين است كه عده نگه داشتن و مراعى بودن تا ببينيم بعداً تكليف چه مىشود و آيا ديگرى مسلمان مىشود يا نه ، در بين نيست ، بلكه مسأله عده در فرض بعد كه مشركين هستند مطرح شده است . حتى اگر زن مسلمان شود و مرد به كفر خود باقى بماند نكاح اينها باقى است و مقيد به عده و مانند آن نيست 
  ] و ليس له ان يخرجها من دار الاسلام الى غيرها و لا يبيت معها و لكنه يأتيها بالنهار [ اين ذيل به نظر مىرسد مربوط به فرضى است كه زن مسلمان شده است و مرد به كفر خود باقى است . مىفرمايد : مرد حق ندارد زن را از دار الاسلام به دار الكفر ببرد ، معلوم مىشود مرد به كفر خود باقى است . زيرا در آن زمان‌ها متعارف نبوده كه مسلمان‌ها به بلاد كفر بروند . اما فقره و لا يبيت معها دلالت مىكند كه مرد كافر حق ندارد با اين زن مسلمان خلوت و مباشرت كند . و تعبير يأتيها بالنهار به خاطر اين است كه ليل معمولًا وقت خلوت و مباشرت است . پس به خاطر جلوگيرى از مباشرت از بيتوته و خلوت كردن نهى شده است . 
  ]\r\nو اما المشركون مثل مشركى العرب و غيرهم فهم على نكاحهم الى انقضاء العدّة فان اسلمت\r\n\r\n\r\n","description":"","footnote":"\r\n( 1 ) - المصدر ، ص 664 ، حديث 7 ، رقم 38219 .\r\n","page_name":" 5376 ","page_number":34},
  {"content":"\r\n\r\nالمرأة ثم اسلم الرجل قبل انقضاء عدّتها فهى امرأته و ان لم يسلم الّا بعد انقضاء العدّة فقد بانت منه و لا سبيل له عليها و كذلك جميع من لا ذمّة له « 1 » [ من لا ذمّة له يعنى كسى كه مشرك هم نيست بلكه دهرى است و اصلًا خدايى قائل نيست آن هم ملحق به مشرك است و اگر زنش مسلمان شد . خودش اگر در عده مسلمان شد هو أملك بها و گرنه نكاح او باطل مىشود 
  ] .\r\nبقيه روايات و جمع بين آنها را در جلسه بعد متعرض مىشويم . انشاء الله تعالى .\r\n« * و السلام * »\r\n\r\n\r\n","description":"","footnote":"\r\n( 1 ) - جامع احاديث الشيعة 25 / 664 ، باب 3 از ابواب مناكحة الكفار و . . . ، حديث 8 ، رقم 38220 ؛ وسائل الشيعة ، 20 / 547 باب 9 من ابواب ما يحرم بالكفر و نحوه ، حديث 5 .\r\n","page_name":" 5377 ","page_number":35},
  {"content":"\r\n\r\n\r\n3 / 10 / 1382 چهارشنبه درس شمارهء ( 590 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، اين بحث مطرح مىشود كه اگر زوج كه اهل كتاب هست ، اسلام اختيار كند ، آيا عقد سابق كماكان موجود است و يا عقد قبلى فسخ و نياز به عقد جديد مىباشد . و آيا در فرض مذكور زوجه بايد اهل كتاب باشد و يا غير اهل كتاب را نيز شامل است ؟\r\n* * * \r\nالف ) ادامه بحث درباره اسلام زوج و استدامه نكاح\r\n\r\nمتن شرايع :\r\nو اذا أسلم زوج الكتابية فهو على نكاحه سواء كان قبل الدخول او بعده\r\n\r\n1 ) تذكر نكته‌اى در كلام صاحب جواهر رحمه الله\r\nيكى از دليل‌هايى كه صاحب جواهر براى مسأله فوق ذكر نموده است اين است كه چون استدامه ضعيف‌تر از ابتداء و احداث است لذا حتى بنابر نظر كسانى كه احداث زوجيت مرد مسلمان با اهل كتاب را جايز نمىدانند نيز مىتوان قائل شد كه استدامه نكاح آنها بلااشكال است .\r\nدر جلسه گذشته ما به اين كلام صاحب جواهر اشكالاتى داشتيم ، ولى پس از مراجعه به كتب ديگر معلوم شد كه صاحب جواهر اين تعبير را از كشف اللثام گرفته و در آنجا نيز به همين صورتى كه صاحب جواهر بيان كرده يعنى به عنوان دليلى مستقل ذكر شده است ، و لكن اصل اين بيان از مرحوم محقق كركى در جامع\r\n\r\n","description":"","footnote":"","page_name":" 5378 ","page_number":36},
  {"content":"\r\n\r\nالمقاصد است . در آنجا مطلب به طور ديگرى مطرح شده كه بر آن اساس اشكالات ما را نيز به دنبال ندارد . در جامع المقاصد پس از آنكه عمده دليل بر بقاء و استدامه عقد را عدم خلاف ( اجماع ) فقها و روايات ذكر مىكند ، در مقام دفع محذور و اينكه اين اجماع فقهاء مانعى عقلى نيز ندارد و به عبارت ديگر در مقام جواب از اين اشكال كه كسى بگويد اگر نكاح ابتدايى مسلمان با كتابيه محل خلاف است ، استدامه آن نيز نمىتواند بلا خلاف صحيح باشد . مىفرمايد ، نه خير ، تفكيك ممكن است و محذورى ندارد . و البته اين كلام محقق كركى بلااشكال است . عبارت جامع المقاصد اين است « و لا خلاف فى ذلك بين الفقهاء سواء المجوزين نكاح الكتابية و المانعين و الخلاف انما هو فى ابتداء المسلم نكاح الكتابية لا فى استدامة ، و لا محذور فى ذلك ، لان الابتداء اضعف من الاستدامة « 1 » »\r\n\r\n2 ) استدامه نكاح در مسأله فوق مشروط به كتابى بودن زوج نيست\r\nآنچه ابتداءً با نظر به روايات مسأله استفاده مىشود اين است كه در مورد اسلام زوج فرقى نيست كه زوج قبلًا كتابى و مجوس بوده يا غير كتابى يعنى وثنى بوده است و همچنين در مورد زوجه كافره نيز فرقى بين اينكه كتابية يا غير كتابيه باشد نيست و بالجمله روايات اطلاق دارند .\r\nدر كلمات فقهاء نيز در مورد زوج كه مسلمان شده است تصريحاً يا بالاطلاق آمده است كه فرقى بين اينكه زوج قبلا كتابى يا غير كتابى باشد نيست . و جماعت كثيرى هم بر اين عدم فرق ادعاى اجماع كرده‌اند . و لكن مع ذلك در عده‌اى از كتب قدماء نظير مرحوم شيخ موضوع بحث را اسلام زوج كتابى قرار داده‌اند . كه ما تا الان وجهى براى اين تقييد نيافتيم و احتمال اينكه در اين كتب زوج با زوجه اشتباه شده باشد وجود دارد ، زيرا چنانچه در ادامه خواهيم گفت در مورد زوج كافره قيد كتابيه بودن آمده است .\r\n\r\n\r\n","description":"","footnote":"\r\n( 1 ) - جامع المقاصد 12 / 406 .\r\n","page_name":" 5379 ","page_number":37},
  {"content":"\r\n\r\nبه هر تقدير ، در مورد « زوج » تقييد به اينكه حالت سابقه او كتابى ( يا مجوسى ملحق به كتابى ) باشد بلادليل است ، علاوه بر اينكه صريح بعضى از روايات اين بود كه مشركينى كه از مكه به مدينه مهاجرت كردند و مسلمان شدند آنگاه همسرانشان به آنها ملحق مىشوند عقد ازدواجشان همچنان باقى است و منقطع نمىشود « 1 » . و واضح است كه بسيارى از اين مشركين همان بت‌پرستان و وثنيه بوده‌اند .\r\n\r\n3 ) آيا كتابيه بودن زوجه ، در استدامه نكاح بعد از اسلام زوج لازم است ؟\r\nاما درباره « زوجه » گفته‌اند كه استدامه نكاح در فرض اسلام زوج مربوط به فرضى است كه زوجه كتابيه ( و يا مجوسيه ) باشد ، ولى اگر زوجه بت‌پرست و وثنى باشد در اين صورت اگر اسلام زوج قبل از دخول باشد عقد منفسخ مىشود و اگر زوج بعد از دخول اسلام بياورد زن بايد عده طلاق نگه داشته و چنانچه قبل از انقضاء عده ، زن نيز مسلمان شود عقد آنها باقى است و الّا عقد منفسخ مىگردد .\r\n\r\n4 ) نظر استاد مد ظله\r\nبه نظر مىرسد استفاده چنين تفصيلى ( فرق بين زوجه كتابيه و غير كتابيه ) در مورد استدامه نكاح ، از روايات وارده در مسأله مشكل است . در جلسه آينده كلمات فقهاء را در همين زمينه مورد بررسى قرار خواهيم داد . و آنچه در اينجا ذكر مىكنيم كلامى از مرحوم مجلسى اول در روضة المتقين است كه به نظر مىرسد ايشان نيز تمايل به عدم فرق مذكور دارند زيرا ايشان پس از آنكه از رواياتى كه در مورد شخصى كه اسلام آورده و زنش در بلاد مشركين بوده آنگاه به او ملحق مىشود ، چنين استظهار مىكند كه مقصود از الحاق زن به شوهرش ، اسلام آوردن او است .\r\nحرفى از اينكه الحاق زن به شوهر آيا بعد از انقضاء عده بوده تا اينكه عقد منفسخ باشد يا قبل از انقضاء بوده است تا اينكه عقد صحيح باشد ، به ميان نياورده است ، چنانچه در خود روايت نيز چنين تفصيلى مطرح نيست .\r\n\r\n\r\n","description":"","footnote":"\r\n( 1 ) - الوسائل ، ج 20 ، ابواب ما يحرم بالكفر ، باب 5 ، جواب استدامة تزويج الذميه اذا اسلم الزوج ، ح 1 .\r\n","page_name":" 5380 ","page_number":38},
  {"content":"\r\n\r\nبه هر تقدير ، در روايات تفصيلى نيست و عمده مسأله اجماع است كه ما بايد آن را بعداً بررسى نماييم .\r\n\r\nب ) توضيحى پيرامون مرسله ابن ابى عمير\r\nمحمد بن يعقوب عن على بن ابراهيم عن أبيه عن ابن ابى عمير عن بعض اصحابه عن محمد بن مسلم عن ابى جعفر عليه السلام قال : ان اهل الكتاب و جميع من له ذمّة اذا أسلم أحد الزوجين فهما على نكاحهما و ليس له ان يخرجها من دار الاسلام الى غيرها و لا يبيت معها و لكنه يأتيها بالنهار فأما المشركون مثل مشركى العرب و غيرهم فهم على نكاحهم الى انقضاء العدّة فان اسلمت المرأة ثم اسلم الرجل قبل انقضاء عدتها فهى امرأته و ان لم يسلم الا بعد انقضاء العدّة فقد بانت منه و لا سبيل له عليها و كذلك جميع من لا ذمّة له ( الحديث ) « 1 »\r\nمقتضاى صدر اين روايت اين است كه زن اگر مسلمان شد ولى شوهرش به كفر خود باقى است عقد نكاح آنها منفسخ نمىشود چه قبل الدخول و چه بعد از آن و حرفى از عده نيز در كار نيست . منتها روايت مىگويد مرد حق اينكه شب‌ها پيش اين زن بيتوته نمايد را ندارد بلكه تنها در روز حق ملاقات او را دارد ( كنايه از عدم جواز استمتاعات ) بعضى از آقايان در مقام وجه جمع بين ظاهر اين روايت و ادله‌اى كه نفى سبيل از مرد كافر نسبت به زن مسلمان نموده و گفته به مجرد اسلام ، زن او بايد عده طلاق نگه دارد و اگر مرد قبل از انقضاء عدّه مسلمان شود زوجيت آنها باقى است و الّا عقد منفسخ مىشود .\r\nچنين گفته‌اند كه با توجه به ادله فوق ، ما اطلاق صدر روايت ابى عمير را نسبت به اسلام زن تقييد كرده و مىگوييم اگر زن مسلمان شود به شرط اينكه شوهرش تا قبل از انقضاء عده مسلمان شود نكاح آنها باقى است ، اما در مورد اسلام زوج اطلاق فهما على نكاحهما مستحكم است .\r\n\r\n\r\n","description":"","footnote":"\r\n( 1 ) - جامع الاحاديث ، ابواب مناكحه الكفار و اهل الكتاب ، باب 3 ، ج 7 .\r\n","page_name":" 5381 ","page_number":39},
  {"content":"\r\n\r\nو لكن به نظر ما اين وجه جمع صحيح نيست ، زيرا چنانچه در ذيل روايت ابى عمير تصريح شده است تفصيل بين اسلام زوج قبل از انقضاء عدّه و بعد از آن تنها در موردى است كه زوجين غير اهل كتاب باشند و با وجود تصريحى اين چنين نمىتوان در مورد اسلام مردى كه زوجه او اهل كتاب بوده و مسلمان شده است نيز چنين تقييدى را قائل شد .\r\n\r\n1 ) مضى عدّه كه موجب انفساخ مىشود ناقل است يا كاشف ؟\r\nنكته‌اى كه ما از روايت ابى عمير استفاده مىكنيم و نديدم كه كسى گفته باشد ، اين است كه در اين روايت مضى عدّه را ناقلِ انفساخ عقد قرار داده ، تعبير روايت اين است « فهم على نكاحهم الى انقضاء العدّه » نه اينكه پس از انقضاء عدّه كشف مىشود كه زوجيت از همان ابتداى اسلام زوج منفسخ شده است . و بالجملة بعد از اسلام زوجه ، زوجيت متزلزلى را براى مرد قرار داده است كه اگر وى قبل از انقضاء عده مسلمان شود استقرار مىيابد و الّا بعد از آن فسخ مىگردد .\r\nو اينكه كسى بگويد مراد از « فهم على نكاحهم » نكاح شأنى است نه فعليت نكاح و لذا مىتوان گفت كه مضى عدّه كاشف از عدم زوجيت است ، سخنى بسيار خلاف ظاهر روايت است .\r\nادامه بحث را در جلسه 596 دنبال خواهيم كرد . ان شاء الله « 1 »\r\n« * و السلام * »\r\n\r\n\r\n","description":"","footnote":"\r\n( 1 ) - بحث اسلام زوج چون ارتباطى به بحث اسلام زوجه دارد تفصيل بحث اسلام زوج را پس از بحثى كه درباره اسلام زوج دارند مطرح نموده‌اند .\r\n","page_name":" 5382 ","page_number":40},
  {"content":"\r\n\r\n\r\n6 / 10 / 1382 شنبه درس شمارهء ( 591 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه اين بحث مطرح مىشود كه آيا زوج بايد اهل ذمّه يا اهل كتاب باشد تا بعد از مسلمان شدن او ، عقد نكاح باقى باشد يا خير ، چنين شرطى وجود ندارد ، و آيا اين شرط در ناحيه زوجه نيز معتبر است ؟\r\n* * * \r\nاسلام زوج بعد از كفر و بررسى اعتبار كتابى بودن زوج\r\nيكى از مسائل در بحث اسلام زوج اين است كه آيا زوج بايد اهل ذمه باشد ، از يهود و نصارى باشد تا اگر مسلمان شد عقدش باقى بماند ( با آن شرطى « 1 » كه در باب زوجه هست ) يا آنكه در ناحيه زوج غير از اسلام ، شرط ديگرى معتبر نيست . و دين او قبل از اسلام هر چه باشد فرقى نمىكند .\r\nاز ظاهر كلمات فقهاء [ متأخر 
  ] استفاده مىشود كه در ناحيه زوج غير از اسلام ، شرط ديگرى معتبر نيست .\r\nمعمولًا تعبير « اذا اسلم زوج الكتابية » كرده‌اند كه از آن استفاده مىشود ، معتبر نيست كه زوج ، كتابى باشد بلكه چه كتابى باشد و چه نباشد بعد از اسلام نكاح او باقى است منتهى زنش بايد كتابيه باشد . در برخى از كتب هم تصريح كرده‌اند به اينكه فرقى نيست بين اينكه زوج ، اهل كتاب باشد يا نباشد مثلًا وثنى ( بت‌پرست )\r\n\r\n\r\n","description":"","footnote":"\r\n( 1 ) - بحث حول اين شرط در پايان همين درس آمده است ( نگارنده ) .\r\n","page_name":" 5383 ","page_number":41},
  {"content":"\r\n\r\nباشد يا حربى باشد مانعى ندارد . و همه اقسام كفّار حكم واحد را دارا هستند .\r\nدر عده‌اى از كتب علاوه بر تصريح ، دعواى « لا خلاف » يا موضع وفاق و يا اجماع بر عدم فرق كرده‌اند . علامه در تذكره مىفرمايد : لا خلاف فيه و مراد ايشان از « لا خلاف » اين است كه بين مسلمين خلافى نيست نه اينكه مخالف در مسأله نديده‌ام و فقط كسانى كه مسأله را عنوان كرده‌اند و لو عده‌اى قليل باشند ، در اين مسأله متفق القولند . توضيح مطلب اين است كه لا خلاف مرتبه‌اش ذاتاً از دعواى اتفاق كمتر است و دلالت مىكند كه تنها كسانى كه مسأله را عنوان كرده‌اند گرچه اندك باشند متفق القولند لكن اگر مسأله عامّ البلوى باشد ، طبعاً همه فقهاء متعرض آن شده‌اند و لذا لا خلاف در آن به معناى اتفاق و اجماع است « 1 » . علاوه بر تذكره در جامع المقاصد و كشف اللثام نيز دعواى لا خلاف مىكند .\r\nشهيد در مسالك و صاحب مدارك در نهاية المرام و شيخ حسن كاشف الغطاء در أنوار الفقاهة تعبير موضع وفاق را به كار برده‌اند . در رياض نيز تعبير اجماعاً آمده است . ضعيف‌ترين تعبير را مرحوم سبزوارى در كفاية به كار برده و فرموده : « لا أعرف فيه خلافاً » .\r\n\r\nاعتبار شرط كتابى بودن يا ذمّى بودن در ناحيه زوج در كلمات قدماء\r\nبا مراجعه به كلمات قدماء استفاده مىشود كه آنها قائل به عدم فرق در اقسام زوج [ مرد كافر 
  ] نيستند . اكنون برخى از عبائر اين فقهاء را مىخوانيم .\r\nسيد مرتضى در رساله ميافارقيات « 2 » مىفرمايد : ما ينفسخ النكاح بين الذّمى و زوجته الذّمية باسلام الزوج بلا خلاف بين الامة ، پس سيد هم قائل به لا خلاف و اتفاق است ، لكن موضوع را ذمّى قرار داده است نه مطلق كافر . اين تعبير يك نحو ظهورى دارد در اينكه در ذمّى خصوصيتى هست و مطلق كافر اين حكم را ندارد .\r\n\r\n\r\n","description":"","footnote":"\r\n( 1 ) - در مورد مراتب اجماع به جزوه 494 ، اول بحث رضاع رجوع شود . ( نگارنده )\r\n( 2 ) - اينها مسائلى است كه از ميافارقيين سؤال كرده‌اند و سيد رساله‌اى در جواب از اين اسئله نوشته و به نام ميافارقيات . اين رساله چاپ شده است ( استاد دام ظله ) .\r\n","page_name":" 5384 ","page_number":42},
  {"content":"\r\n\r\nپس نمىتوان به همه از جمله سيد مرتضى نسبت داد كه همه فقهاء بين ذمّى و غير ذمّى فرق نمىگذارند .\r\nشيخ طوسى در تهذيب و استبصار مىفرمايد : اگر يهودى يا نصرانى مسلمان شد و زن يهوديه يا نصرانيه دارد نكاح او باقى است .\r\nقطب راوندى در فقه القرآن و يحيى بن سعيد در جامع موضوع را اسلام يهودى يا نصرانى قرار داده است . ابن ادريس در سرائر نيز مطابق تهذيبين تعبير كرده است .\r\nدر نهاية و مهذب ابن برّاج موضوع را اسلام يهودى و نصرانى و مجوسى قرار داده است .\r\nعلامه در تحرير موضوع را ابتداءً ذمّى قرار داده است ولى بعداً يك تعبير كلىترى دارد . ابتداءً مىفرمايد : يسلم الذمى و عنده كتابية فانه يستديم نكاحها « 1 »\r\nاما ده صفحه بعد مىفرمايد : اذا أسلم الحرّ و تحته أربع كتابيات ثبت عقده عليهنّ « 2 » كه در اين تعبير قيد ذمّى را ذكر نكرده اما در تعبير اول قيد ذمّى را ذكر كرده است .\r\nخلاصه اين تعبيرات در كلمات قدماء هست كه از آن اختصاص حكم به ذمّى استفاده مىشود .\r\n\r\nعدم اعتبار ذمّى بودن مرد به حسب ادله\r\nلكن دليلى بر اينكه حكم اختصاص به يهودى و نصرانى و مجوسى داشته باشد نداريم بلكه به حسب ادله ، حكم عام است . بله در بعضى از روايات مسأله ، موضوع ذمّى است لكن از رواياتى كه موضوع را مشركين قرار داده است ، استفاده مىشود كه حكم مختص به ذمّى نيست . از اين رو به نظر مىرسد كه به حسب ادله بين اقسام كافر فرقى نيست هر چند نسبت به غير ذمّى ممكن است مسأله اجماعى نباشد .\r\nبلكه در حدّ لا خلاف است .\r\n\r\n\r\n","description":"","footnote":"\r\n( 1 ) - التحرير / 481 .\r\n( 2 ) - مصدر بالا / 491 .\r\n","page_name":" 5385 ","page_number":43},
  {"content":"\r\n\r\n\r\nاعتبار يا عدم اعتبار اين شرط در ناحيه زن در كلمات فقهاء\r\nاما راجع به زنى كه شوهرش مسلمان شده آيا چنين شرطى را بايد دارا باشد يا نه ؟ « 1 »\r\nاينجا هم در خيلى از كلمات تعبير كتابيّه آمده است . از كلام صاحب جواهر استفاده مىشود كه مجوسيّه از عنوان كتابيه خارج است ، هر چند از برخى كتب شيخ الحاق مجوسيه به كتابيّه در اين حكم استفاده مىشود « 2 » .\r\nاز اينكه شيخ آن هم در برخى از كتبش مجوسيه را هم ملحق نموده است ، معلوم مىشود كه ديگران اين حكم را در زن به يهوديّه و نصرانيه اختصاص داده‌اند و اين مطلب مقتضاى ظواهر بعضى از ادله نيز هست .\r\nصاحب جواهر مىفرمايد : اطلاق برخى روايات منشأ شده كه شيخ در بعضى از كتاب‌هايش مثل نهايه ، حكم را به يهوديه و نصرانيه اختصاص نداده است و مجوسيه را به اين دو ملحق كرده است « 3 » .\r\nولى ما مراجعه كرديم از فقهاء كسانى كه در زن ، يهوديّه يا نصرانيّه بودن را شرط كرده‌اند عده معدودى هستند ، شيخ طوسى در خلاف و مبسوط ، ابن ادريس در سرائر ، قطب الدين كيدرى در اصباح ، علامه حلى در تحرير ، اين شرط را ذكر كرده‌اند . در انوار الفقاهه هم تعبير به أحوط مىكند لكن در مقابل اين عده معدود اكثر فقهاء تعبير به ذميّه كرده‌اند . سيد مرتضى در همين عبارتى كه از ايشان نقل شد به ذميّه تعبير مىكند و ادّعاى اتفاق هم مىكند و مىفرمايد : بلا خلاف بين الامّه قطب راوندى در فقه القرآن مىفرمايد : اگر زوج مسلمان شد [ و اسمى از ذمّى بودن زوج نمىبرد 
  ] و زوجه ذمّيه بود بلا خلاف نكاح باقى است . بسيارى از كتب ديگر موضوع را ذميّه و برخى هم موضوع را كتابيه قرار داده‌اند . ولى قرائن هست كه\r\n\r\n\r\n","description":"","footnote":"\r\n( 1 ) - بحث اكنون در اسلام زوج است اما بحث از اسلام زوجه جداگانه عنوان خواهد شد .\r\n( 2 ) - جواهر الكلام 30 / 51 .\r\n( 3 ) - جواهر الكلام 30 / 51 .\r\n","page_name":" 5386 ","page_number":44},
  {"content":"\r\n\r\nمقصودشان از كتابيّه ، اعم از يهوديّه و نصرانيه و مجوسيّه است حال يا از اين باب كه مجوس هم كتاب داشته‌اند يا حد اقل شبهه كتاب در حق آنها هست و يا از اين باب است كه معناى كتابى را اعم استعمال كرده‌اند كه استعمال شايعى نيز هست . مثلًا علامه در كتبش تعبير كتابيّه را به كار برده است ولى وقتى نقطه مقابل كتابيّه را ذكر مىكند وثنيه را اسم مىبرد و از مجوسيه نامى نمىبرد .\r\nشهيد اول در لمعه مىگويد : ان اسلم الكتابى او الوثنى و اسمى از مجوس نمىبرد ، پس معلوم مىشود كتابى را به معناى اعم به كار مىبرد و سپس به دنبال آن اسم از كتابيه مىبرد كه معلوم مىشود كتابيه را هم به همان معناى اعم به كار برده است .\r\nاز نظائر مقام نيز استفاده مىشود كه تعبير كتابى شامل مجوس هم مىشود مثلًا در مسأله لو أسلم عن أكثر من أربع زوجات در كلمات فقهاء هست كه بايد چهار زن از اين زن‌ها را انتخاب كند لكن از كتابيّات انتخاب كند نه از وثنيات . اينجا هم وثنيات را مقابل كتابيات قرار مىدهند و اسمى از مجوسيات نمىبرند . گاهى هم كتابى را مقابل حربى قرار مىدهند اين تقابل هم شاهد است كه مراد از كتابى ، ذمّى است .\r\nاز نظر فتاوى اگر كسى ادعاى شهرت كند و بگويد : مشهور اين است كه در زوجه ذميه بودن ملاك است و ذمّى شامل يهود و نصارى و مجوس مىشود ، سخن غير واقع نگفته است . مرحوم مجلسى اول نيز در روضة المتقين نسبت به مشهور داده و حتى روايتى « 1 » را كه ظهور در خلاف اين مطلب دارد نيز توجيه مىكند اكنون ما آن روايت را مىخوانيم تا ببينيم در جمع‌بندى چه بايد گفت .\r\n\r\nمقتضاى ادله آيا اشتراط ذميّه بودن زن است يا نه ؟\r\nمقتضاى برخى از روايات اين است كه اگر مرد مشركى مسلمان شد و زوجه او مشركه است نكاح او باقى است و بين اقسام كفار فرقى نيست و ذمّى بودن شرط\r\n\r\n\r\n","description":"","footnote":"\r\n( 1 ) - مراد صحيحه منصور بن حازم است كه در ذيل مىآيد . ( نگارنده )\r\n","page_name":" 5387 ","page_number":45},
  {"content":"\r\n\r\nنيست . مرحوم مجلسى اول از ظاهر كلامش بر مىآيد كه به همين مطلب تمايل دارد . و مىفرمايد : روايتى كه زوج مشرك بوده و مسلمان شده و زوجه او مشركه است ، ظاهر مشركه عبارت از غير كتابيه است . ايشان گويا تمايل دارد كه اگر زوج مسلمان شد و همسر او مشركه بود در همه اقسام مشركه حتى غير كتابى نكاح باقى است ولى غير ايشان كسى اين مطلب را نگفته است . ايشان هم تنها روايت را معنا مىكند و مىفرمايد : ظاهر روايت اين است ولى نمىگويد كه من فتوا مىدهم .\r\nولى يك روايت صحيحه در مسأله هست كه مجلسى اول اينكه زوجه لازم نيست از يهود يا نصارى باشد را مسلم فرض كرده و اين روايت را توجيه كرده است .\r\nدر انوار الفقاهه نيز فقط اشاره كرده كه اين روايت مجوسيه قابل توجيه است منتها مىفرمايد : احوط اين است كه مجوسيه حكم يهوديه و نصرانيه را نداشته باشد .\r\nصحيحه منصور بن حازم : على بن رئاب و ابان جميعاً عن منصور بن حازم قال سألت ابا عبد الله عليه السلام عن رجل مجوسى او مشرك من غير أهل الكتاب كانت تحته امرأة [ اين تعبير در كافى است لكن در تهذيب و استبصار يك زيادتى دارد و آن اين است « كانت تحته امرأة على دينه » طبق تعبير كافى ، امرأة اطلاق دارد و شامل مجوسيه هم مىشود ، زيرا مجوسى با مجوسيه تناسب دارد . افراد معمولًا از هم دين خود زن مىگيرند پس نمىشود مجوسيه را از اطلاق خارج كرد . كلام ظهور قوى دارد كه امرأه شامل مجوسيه مىشود اما طبق نقل تهذيبين كلام تصريح است در اينكه زن نيز مجوسيه است 
  ] فأسلم او أسلمت قال : ينتظر بذلك انقضاء عدّتها [ هم در اسلام زوج و هم در اسلام زوجه بايد انقضاء عدّه را در نظر گرفت تا قبل از انقضاء عدّه اگر طرف مقابل مسلمان شد عقد نكاح باقى است و اگر طرف مقابل مسلمان نشد عقد باطل مىشود . از اين روايت استفاده مىشود كه مجوسيه مثل يهوديه و نصرانيه نيست ، زيرا اگر مرد مسلمان شود و زن يهوديه يا نصرانيه او ، مسلمان نشود نكاحشان باقى است ، اما مجوسيه اين طور نيست و بقاء نكاح به ايام عده محدود است . 
  ] و ان هو اسلم او\r\n\r\n","description":"","footnote":"","page_name":" 5388 ","page_number":46},
  {"content":"\r\n\r\nاسلمت قبل ان تنقضى عدّتها فهما على نكاحهما الاول و ان هو يسلم حتى تنقضى العدّة فقد بانت منه « 1 » [ ذيل اين روايت كه مىگويد : و ان هو لم يسلم حتى تنقضى العدة فقد بانت منه ، ممكن است كسى بگويد اين ذيل قرينه است بر اينكه اگر زن مسلمان شده و مرد مسلمان نشده در اين فرض بقاء نكاح محدود است بر اينكه مرد در عده مسلمان نشود ، اما عكس مسأله كه مورد بحث ما است و مرد مسلمان شده و زن به حالت كفر باقى مانده اينجا دليل نداريم كه بقاء نكاح محدود به عده است . بلكه نكاح به حال خود باقى است .\r\nلكن در بعضى از نسخ گويا « ان هى » دارد ولى به نظر مىرسد كه ضمير مذكر هو به زوج بر مىگردد كه به معناى همسر است و شامل زن و مرد هر دو مىشود ، زيرا قبلًا اسم زوج يا زوجه موضوع روايت بود كه فرمود : ينتظر بذلك انقضاء عدّتها پس به قرينه قبل هو به معناى كلى و جامع زوج يا انسانى كه طرف مقابلش مسلمان شده بر مىگردد يعنى اين من أسلم حالت منتظره دارد كه اگر قبل از انقضاء عده اسلام آورد نكاح باقى است و گرنه باطل مىشود . پس از اين روايت استفاده مىشود كه مجوسيه به اهل كتاب در مسأله محل بحث ملحق نيست ، هر چند در بعضى احكام ديگر مجوس به اهل كتاب ملحق مىشوند .\r\nعلامه حلى هر چند در غير تحرير مجوسيه را به يهود و نصارى در مقام ملحق كرده است لكن در كتاب تحرير مجوسيه را به اهل كتاب ملحق نمىداند .\r\nو در ذهنم هست كه در بحث اينكه آيا مسلمان مىتواند با كتابيات ازدواج كند كه مشهور بين دوام و انقطاع فرق مىگذارند منتها در الحاق مجوسيه به يهود و نصارى بحث است . علامه در كتاب‌هاى خود حكم به الحاق مىكند و گمان مىكنم در تحرير هم حكم به الحاق كرده است . و فرموده : عقد متعه با مجوسيه ابتداءً جايز است همان طورى كه با يهوديه و نصرانيه جايز است . و به طريق اولى اگر متعه\r\n\r\n\r\n","description":"","footnote":"\r\n( 1 ) - وسائل الشيعة 20 / 547 ، باب 9 من ابواب ما يحرم بالكفر و نحوه ، حديث 3 ، رقم 26308 .\r\n","page_name":" 5389 ","page_number":47},
  {"content":"\r\n\r\nابتدائاً جايز باشد استدامتاً هم جواز نسبت به متعه استفاده مىشود . در آن بحث ، عمده بحث در نكاح دائم است كه عقد يهوديه و نصرانيه در نكاح دائم باطل نمىشود . در تحرير تصريح كرده كه مجوسيه به اهل كتاب ملحق نيست بلكه مانند وثنيه است و نكاح دائم با مجوسيه ابتداءً و استدامة جايز نيست . پس الحاقى كه ايشان مىخواهد بفرمايد راجع به متعه است كه ابتداءً نكاح جايز است و استدامة هم كه بالاولويه جايز است .\r\nخلاصه اينكه در اين مقام دليلى بر الحاق مجوسيه به كتابيات نداريم . اما « سنّوا بهم سنة اهل الكتاب » را اگر گفتيم كه نكاح را نمىگيرد چنانچه ما گفتيم كه اين روايت عموم ندارد ، پس اقتضاءً دليلى بر الحاق نداريم و اگر هم قائل به عموم شويم و بگوييم نكاح را شامل مىشود ولى در اين مقام چون روايت خاص داريم ، خاص بر عام مقدم است پس مجوسيه به يهوديه و نصرانيه ملحق نيست .\r\n\r\nنقد كلام صاحب رياض\r\nبحث در اين مسأله تمام شد لكن در رياض در بحث اسلام زوج الكتابية به دو روايت استدلال كرده و مىفرمايد : دو روايت وارد در مسأله من اسلم عن خمس نيز بر بقاء نكاح در اين مقام دلالت دارد « 1 » .\r\nلكن اين روايت اولًا اشكال سندى دارد و ثانياً تعبير يكى از دو روايت « سبع » است و ايشان تعبير به خمس كرده است و ثالثاً مرد هفت زن داشته و مسلمان شده و زنش نيز اسلمت معه و حال آنكه اين فرض مورد بحث ما نيست . فرض بحث جايى است كه اگر يكى مسلمان شد ديگرى اگر مسلمان نشود آيا نكاحش باقى است يا نه ؟ و اما روايت دوم روايتى است كه در عوالى اللئالى آمده و شيخ نيز آن را در خلاف نقل كرده است . لكن در عوالى اللئالى شايد نقل به معنا كرده است . تعبير مىكند كه « مردى اسلم عن اكثر من اربع » و تعبير خمس در روايت نيست . غيلان بن\r\n\r\n\r\n","description":"","footnote":"\r\n( 1 ) - رياض المسائل 10 / 241 ، چاپ جامعه مدرسين .\r\n","page_name":" 5390 ","page_number":48},
  {"content":"\r\n\r\nسلمه گويد : اسلم عن اكثر من اربع . حضرت مىفرمايد : چهار زن از آنها را انتخاب كن و بقيه را رها كن . در خلاف اين روايت را مسنداً از طرق عامه نقل مىكند . آنجا گويد :\r\nده زن داشته و حضرت مىفرمايد : چهار زن را بگير و بقيه را رها كن . پس معلوم مىشود كه چون حضرت قيد و شرطى نكرده‌اند پس هيچ قيد و شرطى در كار نيست . لكن احتمال قوى هست كه زن‌هاى غيلان از مشركات بوده‌اند . چون در زمان جاهليت نوع زن‌هاى اشخاص ، از مشركات بوده‌اند . اين شخص هم مشرك بوده و مسلمان شده است . پس زن‌هاى او عادةً از مشركات بوده‌اند و در نتيجه از اين روايت مطلبى استفاده مىشود كه حتى صاحب رياض هم به آن قائل نيست و آن اينكه لازم نيست زن كتابيه يا به حكم الكتابية باشد تا نكاح او باقى باشد بلكه اگر مشركه هم باشد عقد او باقى است .\r\nو حال آنكه صاحب رياض ملتزم به آن نيست . به هر حال اين روايت ضعيف عامى است و دليل بر اعتبارش نداريم و به آن تمسك نمىكنيم ، بلكه روايات خاصه از طريق اهل بيت عليه السلام داريم كه آنها دليل مسأله است چنانچه گذشت .\r\nبحث بعدى اسلام زوجه است كه بحث قابل اعتنايى است و در جلسه بعدى آن را مطرح مىكنيم . انشاء الله تعالى .\r\n« * و السلام * »\r\n\r\n","description":"","footnote":"","page_name":" 5391 ","page_number":49},
  {"content":"\r\n\r\n\r\n7 / 10 / 1382 يكشنبه درس شمارهء ( 592 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه با طرح اين مسأله كه اگر زوجه كتابى مسلمان شد ، آيا عقد نكاح آنها منفسخ مىشود يا خير ؟ به بررسى روايات به ظاهر متعارض آنها پرداخته با نقل شش روايت ، ادامه آن را به جلسه بعد موكول مىكنيم .\r\n* * * \r\n[ اگر زوجه كتابى مسلمان شد ، آيا عقد نكاح آنها منفسخ مىشود يا خير ؟ 
  ]\r\nمرحوم محقق در شرايع مىنويسد : و لو اسلمت زوجته ( الكتابيه ) قبل الدخول انفسخ العقد و لا مهر له و ان كان بعد الدخول وقف الفسخ على انقضاء العدّة .\r\nلكن مرحوم شيخ در نهاية آورده است : و اذا اسلمت زوجة الذي و لم يسلم الرجل و كان الرجل على شرائط الذّمة فانه يملك عقدها ، غير انه لا يمكن من الدخول اليها ليلًا و لا من الخلوة بها ، و لا من اخراجها من دار الهجرة الى دار الحرب .\r\nروايات مختلف و به ظاهر متعارضى در مسأله وجود دارد كه بايد آنها را مورد بررسى قرار دهيم « 1 » .\r\n\r\nالف ) نقل رواياتى كه دلالت دارد بر اينكه با اسلام زوجه ، عقد منفسخ مىشود :\r\n1 - عن ابن محمد بن ابى نصر قال : سألت الرضا عليه السلام عن الرجل تكون له الزوجة النصرانية فتسلم ، هل يحل لها أن تقيم معه ؟ قال : اذا اسلمت لم تحل له ، قلت : فان الزوج أسلم بعد ذلك ،\r\n\r\n\r\n","description":"","footnote":"\r\n( 1 ) - برخى از اين روايات در جامع الاحاديث نيامده ، برخى از آنها نيز در وسائل در غير باب مربوطه آورده شده است .\r\n","page_name":" 5392 ","page_number":50},
  {"content":"\r\n\r\nأ يكونان على النكاح ؟ قال : لا ، به تزويج جديد « 1 » .\r\nابن محمد بن ابى نصر همان احمد بن محمد بن ابى نصر است كه در تهذيب به نام او تصريح شده ولى در وسائل به صورت ابن محمد بن ابى نصر آمده است .\r\nمفاد روايت اين است كه اگر زوج نيز مسلمان شود احتياج به نكاح جديد دارد ، كه اطلاق آن مدخوله و غير مدخوله و همين طور در زمان عده و بعد العدّة ، همه را شامل مىشود ، ولى اين اطلاق با روايات ديگر منافات دارد ، لذا فقها آن را بر بعد العدّة يا غير مدخوله حمل كرده‌اند .\r\nبا توجه به قرينه عقد جديد ، حمل نمودن بر بعد العدّة - جمعاً بين الادله - صلاحيت دارد ، چون اگر قبل از خروج از عده مسلمان شود هنوز زوجه‌اش از او جدا نشده و لازم نيست عقد جديد بخواند ، زيرا فسخ در ارتداد ، مثل فسخ به عيوب نيست كه به هيچ نحو امكان رجوع در آن نباشد . اما حمل كردن بر غير مدخوله ، تقييد به فرد نادر و بسيار بعيد است .\r\n2 - محمد بن يحيى عن احمد بن محمد عن الحسن بن محبوب عن عبد الله بن سنان عن ابى عبد الله عليه السلام قال : اذا اسلمت امرأة و زوجها على غير الاسلام فرّق بينهما « 2 » .\r\n3 - محمد بن على بن محبوب عن معاوية بن حكيم عن محمد بن خالد الطيالسيّ عن ابن رئاب و أبان جميعاً عن منصور بن حازم قال : سألت ابا عبد الله عليه السلام عن رجل مجوسى كانت تحته امرأة على دينه ، فأسلم أو أسلمت ، قال : ينتظر بذلك انقضاء عدّتها ، فان هو أسلم او أسلمت قبل أن تنقضى عدّتها فهما على نكاحهما الاول ، و ان هى لم تسلم حتى تنقضى العدّة فقد بانت منه « 3 » .\r\nاين روايت دو طريق دارد كه هر دو به منصور بن حازم مىرسد : يكى طريق مذكور كه تهذيب و استبصار از كتاب محمد بن على بن محبوب نقل كرده‌اند . و\r\n\r\n\r\n","description":"","footnote":"\r\n( 1 ) - وسائل ، ج 20 ، ص 542 ، باب 5 از ابواب ما يحرم بالكفر ، ح 5 .\r\n( 2 ) - وسائل ، ج 20 ، ص 547 ، باب 9 از ابواب ما يحرم بالكفر ، ح 4 .\r\n( 3 ) - همان ، ص 546 ، ح 3 .\r\n","page_name":" 5393 ","page_number":51},
  {"content":"\r\n\r\nطريق ديگر سند كافى است كه به اين صورت مىباشد :\r\nمحمد بن يعقوب عن محمد بن يحيى عن عبد الله بن محمد عن على بن الحكم عن أبان عن منصور بن حازم .\r\nو ما هر دو سند را صحيح مىدانيم ، زيرا :\r\nدر طريق كافى فقط عبد الله بن محمد ( برادر احمد بن محمد بن عيسى ) مورد بحث است كه در كتب رجالى توثيق صريحى از او نيست و لكن به نظر ما موثق است ، چون :\r\nاولًا : او از مستثنيات كتاب نوادر الحكمة نيست ، لذا مورد اعتماد بزرگانى چون ابن وليد و صدوق و ابن نوح مىباشد « 1 » .\r\nوحيد بهبهانى نيز گفته است : از همين طريق مىتوان اعتبار روايات و اعتماد اصحاب به آنها را اثبات كرد .\r\nالبته مرحوم آقاى خويى روى مسلك خودشان كه معتقدند : قدماء اصالة العداله‌اى بوده‌اند ، وثاقت عبد الله بن محمد را از اين ناحيه مورد اشكال قرار مىدهند .\r\nو لكن همانطور كه قبلًا هم عرض كرديم : اكثر قدماء و متعارف آنها - جز افراد بسيار نادر و شاذ - اصالة العداله‌اى نبوده‌اند بلكه افرادى را كه نمىشناختند توثيق نكرده و مورد مناقشه قرار مىدادند . مثلًا ابن وليد مرسلات را قبول نداشته و به « بعض اصحابنا » اعتماد نمىكرده است . مرحوم صدوق نيز به تبع استادش در مسأله قبول احاديث و عمل به آنها سخت‌گير بوده ، مع ذلك مستثنى منه نوادر الحكمة را\r\n\r\n\r\n","description":"","footnote":"\r\n( 1 ) - درباره نويسنده جليل القدر كتاب نوادر الحكمة - محمد بن احمد بن يحيى بن عمران الاشعرى القمى - بعضى اصحاب گفته‌اند : « كان يروى عن الضعفاء و يعتمد المراسيل » و لكن چون اين كتاب قبل از تأليف كافى كتابى مرجع براى شيعيان بوده ، محمد بن الحسن بن الوليد - استاد شيخ صدوق - اين كتاب را مورد بررسى قرار داده ، و روايات و رواة غير معتمد در كتاب را استقصاء و استثناء نموده است كه بيست و هفت مورد مىباشد و در نتيجه بقيه روات آن داخل در مستثنى منه و مورد قبول و عمل اصحاب و محكوم به صحت است و عبد الله بن محمد نيز از آنها است .\r\n","page_name":" 5394 ","page_number":52},
  {"content":"\r\n\r\nپذيرفته است ، همچنان كه ابن نوح نيز آنها را قبول كرده است « 1 » .\r\nثانياً : عده‌اى از اجلاء از او نقل حديث كرده‌اند و كسى هم قدحى درباره او ذكر نكرده است و ما اكثار روايت اجلاء را دليل وثاقت مىدانيم .\r\nامثال مرحوم آقاى خويى كه اين مبنا را قبول ندارند خواسته‌اند اعتبار عبد الله بن محمد را به جهت واقع شدن در أسناد كتاب كامل الزيارات و تفسير على بن ابراهيم اثبات كنند .\r\nولى خود آن مرحوم از نظر خويش درباره كامل الزيارات در اواخر عدول كردند .\r\nاى كاش درباره تفسير قمى هم نظرشان بر مىگشت چون ضعيف‌تر از كامل الزيارات مىباشد .\r\nاما طريق اول كه تهذيبين از كتاب ابن محبوب نقل كرده‌اند : در سند آن محمد بن خالد طيالسى است كه درباره او توثيقى وجود ندارد و تضعيفى هم نيست ولى بزرگانى مثل معاوية بن حكيم و . . . از او زياد حديث نقل كرده‌اند و همين امر براى اعتبار او كافى است .\r\nدر هر حال ، اين روايت مسأله عده را مطرح نموده و مىفرمايد : اگر زن مسلمان شد و مرد مجوسى يا مشرك بود و بر كفر خودش باقى ماند ، بعد از تمام شدن عدّه ، عقد منفسخ مىشود .\r\n4 - محمد بن على بن محبوب عن احمد بن محمد ( ظاهراً احمد بن محمد بن عيسى است ) عن البرقى ( محمد بن خالد برقى ) عن النوفلى ( حسين بن يزيد نوفلى ) عن السكونى ( اسماعيل بن ابى زياد ) عن جعفر عن أبيه عن على عليه السلام : أنّ امرأة مجوسية اسلمت قبل زوجها ، فقال على عليه السلام : أ تسلم ؟ قال : لا ، ففرّق بينهما . ثم قال : ان أسلمت قبل انقضاء عدتها\r\n\r\n\r\n","description":"","footnote":"\r\n( 1 ) - قال أبو العباس بن نوح : و قد اصاب شيخنا أبو جعفر محمد بن الحسن بن الوليد فى ذلك كلّه و تبعه أبو جعفر بن بابويه على ذلك ، الّا فى محمد بن عيسى بن عبيد فلا أدرى ما را به فيه لانه كان على ظاهر العدالة و الثقه . رجال نجاشى ، شماره 939 .\r\n","page_name":" 5395 ","page_number":53},
  {"content":"\r\n\r\nفهى امرأتك و ان انقضت عدتها قبل ان تسلم ثم اسلمت فأنت خاطب من الخطاب « 1 » .\r\nشيخ طوسى در عُدّة مىفرمايد : اصحاب به روايت سكونى عمل كرده‌اند چون روايات ثقات عامه مورد قبول است و لكن در طول روايات اماميه مىباشد لذا با آنها معارضه نمىكند .\r\nاز ناحيه نوفلى هم اشكالى در روايت نيست ، با اينكه درباره او صحبتى نكرده‌اند ولى چون راوى كتاب سكونى است و به آن عمل كرده‌اند طبعاً نوفلى هم مورد قبول بوده است .\r\nمضمون اين روايت نيز مانند روايت قبلى است كه مىفرمايد : اگر در عده زوج هم مسلمان شد عقد آنان باقى مىماند . ولى اگر بعد از انقضاى عده مسلمان شود ، بايد با عقد جديد ازدواج كند .\r\nاين چهار روايت به حسب ظاهر ، مخالف با كلمات شيخ در نهاية است كه به نحو مطلق مىفرمايد : با اسلام زوجه عقد باقى است . اكنون رواياتى را كه موافق با نظر شيخ است نقل مىكنيم :\r\n\r\nب ) نقل رواياتى كه دلالت دارد بر اينكه با اسلام زوجه عقد منفسخ نمىشود :\r\n1 - على بن ابراهيم عن أبيه عن ابن ابى عمير عن بعض اصحابه عن محمد بن مسلم عن ابى جعفر عليه السلام قال : انّ اهل الكتاب و جميع من له ذمة ، اذا أسلم أحد الزوجين فهما على نكاحهما و ليس له أن يخرجها من دار الاسلام الى غيرها و لا يبيت معها و لكنه يأتيها بالنهار « 2 » .\r\nاگر در سند خدشه‌اى باشد ، ارسال ابن ابى عمير است كه ما اشكال نمىكنيم . و مقصود از اهل كتاب ، يهود و نصارى هستند و مجوس هم داخل « من له ذمّه »\r\n\r\n\r\n","description":"","footnote":"\r\n( 1 ) - وسائل ، ج 20 ، ص 546 ، باب 9 از ابواب ما يحرم بالكفر ، ح 2 .\r\n( 2 ) - جامع الاحاديث ، ج 25 ، ص 664 ، ح 8 .\r\n","page_name":" 5396 ","page_number":54},
  {"content":"\r\n\r\nمىباشد و اين قسمت حديث كه مىفرمايد : « ليس له ان يخرجها . . . » مخصوص به اسلام زن است .\r\n2 - محمد بن على بن محبوب عن احمد بن محمد عن على بن حديد عن جميل بن دراج عن بعض اصحابنا عن احدهما عليهما السلام أنّه قال فى اليهودى و النصرانى و المجوسى اذا اسلمت امرأته و لم يسلم ، قال : هما على نكاحهما و لا يفرق بينهما و لا يترك أن يخرج بها من دار الاسلام الى دار الكفر « 1 » .\r\nجميل از اصحاب اجماع است و مبناى مشهور اين است كه به مرسلات او عمل مىكنند ، ولى ما اين مبنا را قبول نداريم .\r\nعمده بحث سندى روايت راجع به على بن حديد است كه مرحوم شيخ در تهذيب و استبصار درباره او مىنويسد : ضعيف جداً يا مضعف جداً .\r\nلكن اولًا : خود ايشان در كتب رجالىاش ( فهرس و رجال ) و همين طور نجاشى با اينكه بنا داشته‌اند جرح و تعديل‌ها را ذكر كنند هيچ كدام اين عبارت را درباره او ننوشته‌اند ، لذا محتمل است در تهذيبين اشتباهى صورت گرفته باشد .\r\nثانياً : كشى از على بن محمد فيروزان قمى - كه مورد اعتماد او و كثير الرواية مىباشد و جرحى هم در كتب اصحاب درباره او وارد نشده ، درباره على بن حديد دو روايت نقل مىكند كه از آنها اعتماد امام عليه السلام به او معلوم مىشود « 2 » :\r\nدر يكى از آنها شخصى از امام سؤال مىكند : آيا پشت سر اصحاب هشام بن حكم نماز بخوانيم ، حضرت مىفرمايند : اين را از على بن حديد سؤال كنيد .\r\nمىپرسد : آيا قول او متبع است ؟ مىفرمايند : بلى . بعد كه از وى سؤال مىكند ، على\r\n\r\n\r\n","description":"","footnote":"\r\n( 1 ) - وسائل ، ج 20 ، ص 546 ، باب 9 ، از ابواب ما يحرم بالكفر ، ح 1 .\r\n( 2 ) - كشى در ترجمه هشام بن حكم مىنويسد : على بن محمد عن احمد بن محمد عن ابى على بن راشد عن ابى جعفر الثانى عليه السلام قال : قلت جعلت فداك قد اختلف اصحابنا ، فأصلى خلف اصحاب هشام بن الحكم ؟ قال : عليك بعلى بن حديد . قلت : فآخذ بقوله ؟ قال نعم . فلقيت على بن حديد فقلت : نصلى خلف اصحاب هشام بن الحكم ؟ قال : لا .\r\nو در ترجمه يونس مىنويسد : حدثنى على بن محمد قمى قال حدثنى احمد بن محمد بن عيسى القمى عن يعقوب بن يزيد عن أبيه يزيد بن حماد عن ابى الحسن عليه السلام قال : قلت : اصلى خلف من لا أعرف ؟ فقال لا تصل الا خلف من تثق بدينه . فقلت له : اصلى خلف يونس و اصحابه ؟ فقال : يأتى ( يا بى ) ذلك عليكم على بن حديد . قلت : آخذ بقوله فى ذلك ؟ قال : نعم . فسألت على بن حديد عن ذلك فقال : لا تصل خلفه و لا خلف اصحابه .\r\n","page_name":" 5397 ","page_number":55},
  {"content":"\r\n\r\nبن حديد مىگويد : به آنها اقتدا نكنيد .\r\nو در ديگرى سؤال مىكند آيا پشت سرِ اصحاب يونس نماز بخوانيم ؟ حضرت مىفرمايند : ببين على بن حديد چه مىگويد . سؤال مىكند آيا حرفش را بپذيريم ؟\r\nحضرت مىفرمايند : بلى ، بعد از سؤال از او ، مىگويد به يونس و اصحابش اقتدا نكنيد « 1 » .\r\nاز اين روايات معلوم مىشود كه او مورد اعتماد حضرت بوده ، زيرا روشن است كه امام به فرد جعّال ارجاع نمىدهند .\r\nثالثاً : اجلاء از او زياد نقل روايت كرده‌اند ، و بيش از همه ، احمد بن محمد بن عيسى است كه گاهى با كنيه‌اش أبو جعفر ذكر شده ، و راجع به حديث سخت‌گير بوده است . و بسيار بعيد به نظر مىرسد كه كلام شيخ درباره على بن حديد ( ضعيف جدّاً ) صحيح باشد و بزرگانى چون احمد بن محمد ، آن را ندانسته و تا اين حد از او حديث نقل كرده باشند .\r\nخلاصه : روايت از ناحيه على بن حديد اشكالى ندارد ، هر چند ما اشكال ارسال آن را مىپذيريم .\r\nدنباله بحث ان شاء الله در جلسات آينده .\r\n« * و السلام * »\r\n\r\n\r\n","description":"","footnote":"\r\n( 1 ) - اينكه حضرت فرمودند : با آنها نماز نخوانيد ، دليل انحراف آنها نيست بلكه براى حفظ آنها و اقتضاى بعضى مصالح بوده ، همانطور كه راجع به بعضى شخصيت‌هاى معروف و مهم مثل زراره نيز گاهى ائمه عليهم السلام قدح مىفرمودند .\r\n","page_name":" 5398 ","page_number":56},
  {"content":"\r\n\r\n\r\n8 / 10 / 1382 دوشنبه درس شمارهء ( 593 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در ادامه بررسى حكم زوجيت زنى كه مسلمان شده است و همسر او اهل ذمه است ، با اشاره به رواياتى كه نقل آنها گذشت در مورد يكى از آنها بحث نموده ، سپس روايات ديگرى را كه بر بقاء زوجيت بين آنها دلالت مىكند متعرض خواهيم شد .\r\n* * * \r\nبررسى روايات دال بر بقاء زوجيت كتابيه مسلمان شده\r\n\r\n1 - مرسله جميل بن دراج\r\nعن بعض اصحابه عن احدهما عليهما السلام انه قال : فى اليهودى و النصرانى و المجوسى اذا اسلمت امرأته و لم يسلم قال : مما على نكاحهما و لا يفرّق بينهما و لا يترك ان يخرج بها من دار الاسلام الى الهجرة « 1 » . كه بحث از آن گذشت .\r\n\r\n2 - موقوفه يا مضمره يونس\r\nقال : الذي تكون عنده المرأة الذمية فتسلم امرأته قال : هى امرأته يكون عندها بالنهار و لا يكون عندها بالليل قال : فان اسلم الرجل و لم تسلم المرأة يكون الرجل عندها بالليل و النهار « 2 » .\r\n\r\n3 - مرسله ابن ابى عمير\r\nعن بعض اصحابه عن محمد بن مسلم عن ابى جعفر عليه السلام قال : ان اهل الكتاب و جميع من له ذمة اذا اسلم أحد الزوجين فهما على النكاح و ليس له ان يخرجها\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، الباب 9 ، من ابواب ما يحرم بالكفر الحديث 1 ، ج 14 ، ص 420 .\r\n( 2 ) - وسائل الشيعة ، كتاب النكاح ، الباب 9 من ابواب ما يحرم بالكفر ، الحديث 5 ، ج 14 ، ص 422 .\r\n","page_name":" 5399 ","page_number":57},
  {"content":"\r\n\r\nعن دار الاسلام الى غيرها ، و لا يبيت معها و لكنه يأتيها بالنهار و اما المشركون مثل مشركى العرب و غيرهم فهم على نكاحهم الى انقضاء العدة ، فان اسلمت المرأة ثم اسلم الرجل قبل انقضاء عدّتها فهى امرأته ، و ان لم يسلم الا بعد انقضاء العدة فقد بانت منه و لا سبيل له عليها الحديث « 1 » .\r\n\r\nبررسى و توضيح دلالت مرسله ابن ابى عمير\r\nاگر چه در جلسه قبلى اين روايت را خوانديم ، لكن يك توضيحى در مورد دلالت آن لازم است و آن اينكه : دو احتمال در معناى اين روايت وجود دارد ؛\r\nاحتمال اول اين است كه مقصود از « اهل الكتاب و جميع من له ذمّة » و « المشركون » اعم از مرد و زن كتابى و اهل ذمه و مشرك باشد .\r\nاحتمال دوم اين است كه مقصود از آنها خصوص مرد كتابى و اهل ذمه و مشرك باشد . بنابر احتمال اول حكم صورتى كه مرد اهل ذمه باشد و زن غير اهل ذمه باشد مثلا مشرك باشد و همين طور در صورتى كه مرد مشرك باشد و زن غير مشرك مثلا كتابيه باشد در اين روايت بيان نشده است . البته اين احتمال بر احتمال دوم مقدارى ارجحيّت دارد . اگر چه تمامى فروض را شامل نمىشود و وجه ارجحيّت اين است كه ؛ اولا ؛ بعد از عبارت « اهل الكتاب و جميع من له ذمّة » مىفرمايد « اذا اسلم أحد الزوجين فهما على نكاحهما » در حالى كه اگر مقصودش از اهل كتاب خصوص مرد بود بايد مىگفت « اذا اسلم هو او زوجه » پس تعبير « اذا اسلم أحد الزوجين » در روايت فى الجمله ظهورى دارد در اينكه هر دوى آنها بايد اهل كتاب باشند و ثانيا ؛ لفظ « المشركون » در بسيارى از موارد اعم است و به نظر ما اگر همراه با آن « المشركات » نباشد آن گونه كه در بعضى از آيات با هم ذكر شده‌اند ( و مراد مردان مشرك مىباشد ) يا قرينه ديگرى دال بر مذكر بودن در كار نباشد ، مقصود از آن اعم از زن و مرد و مراد از آن شخص مشرك است .\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، الباب التاسع من ابواب ما يحرم بالكفر ، الحديث الخامس ، ج 14 ، ص 422 .\r\n","page_name":" 5400 ","page_number":58},
  {"content":"\r\n\r\nو ثالثاً : متعارف در ازدواج‌ها ازدواج اهل هر دين با مماثل و هم دين خودش است و از اين حيث هم كه اين احتمال منطبق بر متعارف و معمول است يك مقدارى ارجحيت پيدا مىكند .\r\nو اما اينكه بنابراين احتمال چرا حكم فرض مخالفت زن و مرد در دين را اين روايت متعرض نشده است جوابش اين است كه از اين جهت كه متعارف معمول ازدواج‌هاى اشخاص اين است كه با هم دين خود ازدواج مىكنند و روايت هم متعرض افراد معمول و غالب شده است .\r\nو اما بنابر احتمال دوم كه مقصود از « المشركون » خصوص مرد مشرك باشد كه اين گونه استعمال هم زياد است و اشكالى ندارد ، و بعد از اينكه مراد از آن مردهاى مشرك شد ، سياق اقتضاء مىكند كه مقصود از « اهل الكتاب و جميع من له ذمة » هم خصوص مرد كتابى و اهل ذمه باشد ، اگر معنا را اين طور فرض كنيم حكم تمامى فروض مسأله در روايت بيان شده است كه گاهى مرد اهل ذمه است و زنش هم اهل ذمه است و گاهى زنش مخالف اوست و از آن طرف گاهى مرد مشرك است و زنش هم مشرك است و گاهى زنش مخالف با اوست ، پس بنابراين احتمال اگر مرد ذمى مسلمان بشود و زنش مشرك باشد به مقتضاى اطلاق صدر روايت حكمش بقاء عقد است ، كما اينكه روايتى هم مطابق با اين حكم به بقاء عقد در اين صورت هست و آن روايت دعائم الاسلام است كه قبلًا گذشت و ابتدائش اين بود كه « انه سئل عن امرأة مشركة اسلمت و لها زوج مشرك » و آخرش اين بود كه « و اذا اسلم الرجل و امرأته مشركة فان اسلمت فهما على النكاح و ان لم تسلم و اختار بقاءها عنده ابقاها على النكاح ايضا » كه مىگويد : اگر مرد مسلمان شد و زن مشرك شد ، اين عقد باطل نيست ، منتهى مرد بخواهد فسخ مىكند . اين هم با اطلاق خود بر اين فرض منطبق مىشود .\r\n\r\nدفع توهم اجماع بر اشتراط ذمى بودن زن در بقاء زوجيت\r\nآقايان راجع به حدوث و ازدواج ابتدايى با مشركه مىگويند قطعا جايز نيست ،\r\n\r\n","description":"","footnote":"","page_name":" 5401 ","page_number":59},
  {"content":"\r\n\r\nولى راجع به استدامه ازدواج با مشركه بعد از اسلام مرد ، عده‌اى ادعاى اتفاق بر عدم بقاء كرده‌اند و گفته‌اند كه فقط نسبت به اهل ذمه مىتواند باقى باشد . ولى ما كه مراجعه كرديم ، در كلمات عده‌اى از بزرگان چنين قيودى نيست ، شيخ در نهايه ، ابن براج در مهذب و يحيى بن سعيد در جامع هر سه مىگويند كه مرد يا مرد ذمى وقتى كه مسلمان شد آن ازدواج باقى است و قيد نكرده‌اند كه به شرط اينكه زن اهل ذمه باشد ، و از بعضى از كلمات مجلسى در روضة المتقين هم تمايل به همين مطلب هست ، چرا كه در توضيح روايتى مىگويد : مرد اگر مسلمان شد عقد باقى است « و لو كان مشركا » كه فرد ظاهر مشرك هم غير اهل كتاب است .\r\n\r\nبيان وجه اختصاص ذكر حكم در روايت به زن\r\nسؤالى كه اينجا پيش مىآيد اين است كه ؛ چرا حضرت بعد از اينكه مشركين را عنوان كرده و مىفرمايد « فاما المشركون مثل مشركى العرب و غيرهم فهم على نكاحهم الى انقضاء العدة » بعد كه تفريع بر آن مىكند فقط تقديم اسلام زن را ذكر مىكند « فان اسلمت المرأة ثم اسلم الرجل قبل انقضاء عدّتها فهى امرأته . . . » بله ، اگر زودتر اسلام آوردن زن امر شايعى بود خوب وجهش متعارف بودن آن بود ، لكن چنين چيزى نيست ، و از طرفى چون مردها نوعا با مردها سروكار دارند ، كليات را نوعا بر مرد تطبيق مىكنند ، زن‌ها هم كه با زن‌ها معاشرت دارند به زن منتقل مىشوند . لذا معماى دو نفر كه به دو نفر ديگر مىرسند و از نسبت آنها سؤال مىشود يكى از دو نفر اول مىگويد شخص همراه من پدر من است ولى من پسر او نيستم و يكى از دو نفر دوم مىگويد : همراه من برادر من است ولى من برادر او نيستم و جواب آن اين است كه آنها پدر و دختر و برادر و خواهر بوده‌اند نه پدر و پسر و دو برادر ، حل اين معما براى مردها قدرى مشكل است ولى اگر براى زن‌ها عرضه شود زود جوابش را مىگويند ، چون زن‌ها اول كليات را بر زن‌ها منطبق مىكنند . و لذا در اينجا اگر بناى امام عليه السلام بر ذكر مثال بود - اگر چه ذكر مثال در اين گونه موارد انسان را از واقع دور مىكند -\r\n\r\n","description":"","footnote":"","page_name":" 5402 ","page_number":60},
  {"content":"\r\n\r\nمناسب بود كه مرد را مقدم مىكردند ، و اينكه اسلام زن مقدم باشد خيلى طبيعى نيست و لذا مثال بودن در اينجا خيلى خلاف ظاهر است ، پس چرا اين گونه ذكر كرده است . جوابش اين است كه در روايت مىخواهد بين فرض اول و فرض ثانى فرق بگذارد ؛ به اينكه در فرض اول نكاح باقى است ولى در فرض دوم محدود است و اين محدوديت در صورت تقدم اسلام زن بر مرد است . و اما اگر اسلام مرد بر زن مقدم باشد حكم آن با همان حكم اول يكى است .\r\nو احتمال بيشتر اين است كه از آنجاى روايت كه مىفرمايد « و ليس له ان يخرجها من دار الاسلام » تا آخر روايت تمام بحث‌ها راجع به اسلام زن است ، كه ابتداء مىفرمايد كه مرد حق ندارد اين زن مسلمان شده را از دار اسلام خارج كند و با اينكه زن اوست شب‌ها حق ندارد با او بيتوته كند ، اما اگر ابتداء مرد مسلمان شده بود بيتوته با او به طور مسلم و اجماعى بلااشكال است و لذا اينجا احكام مربوط به زن و تقدم اسلام اوست . و اما اگر اسلام مرد مقدم شد مشرك و غير مشرك ندارد همان حكم اول كه بقاء عقد بود به قوت خودش باقى است ، اگر چه طرف مقابل مشرك باشد . و لذا به نظر مىرسد كه اين روايت از رواياتى باشد كه دلالت مىكند بر اينكه در مقام استدامه ، مشرك هم مثل ذمى است و عقدشان صحيح است .\r\n\r\n4 - روايت عبيد بن زرارة\r\nقال : قلت لأبي عبد الله عليه السلام : النصرانى تزوج النصرانية على ثلاثين دنّ خمرا و ثلاثين خنزيرا ثم اسلما بعد ذلك و لم يكن دخل بها قال : ينظركم قيمة الخنازير و كم قيمة الخمر و يرسل بها اليها ثم يدخل عليها و هما على نكاحهما الاول « 1 » .\r\nما در سند اين روايت اشكال نكرديم و در جامع الاحاديث باب سوم از مناكحة الكفار حديث دوم آمده است و از نظر دلالت هم اطلاقش شامل مىشود آنجايى را كه اسلام مرد بعد از اسلام زن باشد و مقدم يا مقارن با آن نباشد ، چرا كه حضرت\r\n\r\n\r\n","description":"","footnote":"\r\n( 1 ) - وسائل الشيعة ، الباب 5 من ابواب ما يحرم بالكفر ، الحديث 6 ، ج 14 ، ص 417 . و كامل‌تر آن را صاحب وسائل در ج 15 ، ص 4 ، باب 3 از ابواب المهور ، ح 2 آورده است .\r\n","page_name":" 5403 ","page_number":61},
  {"content":"\r\n\r\nاستفصال نكرده است كه اين نصرانى و نصرانية كه مسلمان شده‌اند فاصله بين آنها چقدر بوده است و آيا اول زن مسلمان شده است يا مرد ؟ لذا اين روايت دلالت مىكند كه اين عقد باطل نيست و نكاح باقى است « هما على نكاحهما الاول » بله فرض مسأله در روايت اين است كه قبل از دخول بوده است ، لكن به طريق اولى شامل صورت بعد از دخول خواهد بود و حكم آن هم بقاء نكاح اول است .\r\n\r\n5 - روايت دعائم الاسلام\r\nعن على عليه السلام انه قال : اذا ارتد الرجل بانت منه امرأته فان استتيب فتاب قبل ان تنقضى عدتها فهما على النكاح و ان انقضت العدة ثم تاب فهو خاطب من الخطاب و ان لحق بدار الحرب انقطعت عصمته عنها ، و ان ارتدا جميعا او لحقا بدار الحرب ثم اسلما و استتيبا فتابا فهما على النكاح .\r\nاين روايت حديث نوزدهم از باب مذكور از جامع الاحاديث است و اگر چه سندش ضعيف است لكن براى تأييد آن را آورديم و مورد استناد ذيل آن است كه مىفرمايد « و ان ارتدّا جميعا . . . » اگر مرد و زن هر دو مرتد شوند و بعد متوجه شوند و بعد توبه كنند و اسلام بياورند نكاحشان صحيح خواهد بود و اطلاقش اقتضاء مىكند كه چه اسلام زن قبل باشد يا بعد باشد و يا مقارن در همه اين صور مىفرمايد « هما على النكاح » .\r\n\r\n6 - عبد الله بن جعفر ( فى قرب الاسناد )\r\nعن عبد الله بن الحسن ( كه از نواده على بن جعفر است ) عن على بن جعفر عن اخيه موسى بن جعفر عليهما السلام قال : سألته عن امرأة اسلمت ثم اسلم زوجها هل تحلّ له ؟ قال : هو احقّ بها ما لم تتزوج و لكنها تخيّر فلها ما اختارت « 1 » . اين روايت در كتاب على بن جعفر هم كه به دست مرحوم مجلسى رسيده است موجود است .\r\n\r\nبررسى دلالت روايت :\r\nاز اين روايت استفاده مىشود كه اگر ازدواج نكرده ، اگر چه يكى دو سال هم گذشته باشد اگر مرد بعد از اسلام زن مسلمان شود ازدواج به هم\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، الباب 9 من ابواب ما يحرم بالكفر ، الحديث 10 ، ج 14 ، ص 423 .\r\n","page_name":" 5404 ","page_number":62},
  {"content":"\r\n\r\nنخورده است منتها زن اختيار دارد كه به حسب اطلاق روايت هم قبل از اسلام مرد وهم بعد از آن ، با اينكه نكاح هست ، مىتواند آن را فسخ كند چه با ازدواج با ديگرى و يا با فسخ خودش ، خلاصه ازدواج او صحيح است .\r\nروايت بعدى هم مىگويد اگر ازدواج كرد ازدواجش صحيح است و مانعى ندارد ولى از اينكه مىفرمايد « هو احق بها ما لم تتزوج » معلوم مىشود كه اين عقد باقى است و محدود به زمان هم نيست ، منتها زن اختيار دارد كه با فسخ يا با ازدواج خودش آن عقد قبلى را باطل كند .\r\n\r\nبررسى سند روايت :\r\nدر سند اين روايت عبد الله بن الحسن واقع شده است كه توثيقى ندارد ، و ما اگر چه اكثار يك شخصيت جليل القدر را علامت اعتماد مىدانيم و عبد الله بن جعفر حميرى از اجلّاء مشايخ است ولى نسبت به اين مورد يك مقدار تأمل داريم ؛ چرا كه هدف عبد الله بن جعفر انتخاب و آوردن احاديث با واسطه كم كه آن را عالى السند مىگويند بوده است ، مثلا در اينجا با دو واسطه از امام موسى بن جعفر عليهما السلام روايت مىكند ، در حالى كه عبد الله بن جعفر حميرى تا حدود 298 يا 299 زنده بوده است و حضرت موسى بن جعفر عليه السلام در 183 رحلت كرده است و چند سال قبل از آن هم زندان بوده‌اند ، و مقتضاى متعارف اين است كه اين وسائط بايد بيش از دو واسطه باشد ، و لذا اين گونه موارد كه منظور قرب اسناد است دليل بر اعتماد نمىشود . من از مرحوم شرف الدين اجازه روايت دارم . ايشان اجازه نامه‌اى داشت كه يك قسمت‌هايى از آن را بازگذاشته بود كه امضاء خودش و عنوان طرف باشد ، در بخشى از آن كه يك سنى به ايشان صحيح بخارى را اجازه داده است مىگويد : از طريق معمرين و تقريبا از ده واسطه نقل مىكند تا مىرسد به بخارى كه اينها بايد حدود 120 ساله باشند و بعد مىگويد : و من طريق الجنّ ما حدثنى شمهروش از مثلا بخارى ، خوب اين آوردن طريق جن براى قرب اسناد و به خاطر علوّ سند مرسوم بوده است و دليل بر اينكه وسائط قابل اعتماد باشند نيست ، پس بالاخره\r\n\r\n","description":"","footnote":"","page_name":" 5405 ","page_number":63},
  {"content":"\r\n\r\nوثاقت عبد الله بن حسن علوى از طريق قرب الاسناد به خاطر كثرت روايت حميرى از او در آن ثابت نمىشود ، ولى چون كتاب على بن جعفر به طريق معتبر رسيده است پس اصل كتاب او معتبر است گرچه در اينجا به دليل قرب الاسناد و كم كردن واسطه طريق غير معتبرى ذكر شده باشد لذا چون عبد الله بن حسن علوى كتاب على بن جعفر را كه خود به طريق ديگر معتبر و قابل استناد است نقل نموده است ، لذا قابل استناد خواهد بود و از اين باب اين روايت قابل استناد است .\r\nاين رواياتى بود كه مربوط به اين طرف است كه دلالت مىكنند كه عقد باقى است و رواياتى هم در طرف مقابل هست كه بايد بررسى شوند .\r\n« * و السلام * »\r\n\r\n","description":"","footnote":"","page_name":" 5406 ","page_number":64},
  {"content":"\r\n\r\n\r\n9 / 10 / 1382 سه‌شنبه درس شمارهء ( 594 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر جلسات قبل ، شش روايت خوانده شد ، درباره اينكه اگر زوجه مسلمان شود و زوج ذمى بود ، عقد باقى است و بقاى عقد هم موقت و محدود به ايام عده نيست . در اين جلسه ابتدا شش روايت كه مفاد آنها مخالف نظر شيخ است ، توضيح داده مىشود و سپس به نحوه جمع آنها با روايات معارض مىپردازيم .\r\n* * * \r\nالف ) بحثى درباره دو روايت مربوط به ميراث :\r\nدو روايت در باب ميراث وجود دارد . راوى يكى از آنها عمير قطبى است و سند آن معتبر نيست . مفاد اين روايت آن است كه هرگاه يكى از زوجين مسلمان شود ، مرد مالك بضع است . و در مورد ارث تعبير كرده : « لا ميراث بينهما » راوى حديث ديگر ، عبد الرحمن بصرى ( كه همان عبد الرحمن بن ابى عبد الله بصرى است ) مىباشد و موثقه است ، هر چند در سند آن حسن بن محمد بن سماعه عن جعفر بن سماعه وجود دارد ، ولى هر دو از ثقات واقفيه‌اند ، لذا روايت موثقه است . اين حديث هم فرموده كه بضع در اختيار مرد است ، ولى هيچ كدام از آن دو از هم ارث نمىبرند . البته قسمت اخير آن خلاف روايات است .\r\nدر مورد بضع ممكن است كسى به اين دو روايت تمسك كند و بگويد كه آن دو دلالت بر بقاى عقد دارد . ولى اين نظر ، مخالف فتاواى علما و روايات قطعى و مسلم\r\n\r\n","description":"","footnote":"","page_name":" 5407 ","page_number":65},
  {"content":"\r\n\r\nاست كه شيخ تمسك كرده و بر طبق آنها زنى كه مسلمان شده ، نمىتواند در اختيار مرد باشد و مرد نمىتواند شب با زن بيتوته كند ، لذا بايد اين عبارت ( البضع بيد . . . ) را به معنايى غير از معنى اوليه متبادر از آن معنا كرد ، به گونه‌اى كه منافات با ديگر روايات نداشته باشد ، به اين صورت كه بگوييم زن در اختيار مرد است تا وى در زمان عده مسلمان شود و از زن متمتع گردد و اگر مسلمان نشود ، نمىتواند از او بهره‌مند شود . لذا اين دو روايت قابل توجيه و قابل جمع با روايت ديگر است . ولى آنچه مهم است شش روايت ديگر در مقابل روايات فوق است كه ظاهراً عارض با آنهاست ، ابتدا اينها را مىخوانيم و سپس به جمع بين روايات مىپردازيم .\r\n\r\nب ) روايات معارض با روايات مربوط به بقاى عقد\r\n\r\nروايت اول : صحيحه عبد الله بن سنان :\r\n« قال اذا اسلمت امرأة و زوجها على غير الاسلام فرّق بينهما « 1 » » . اينكه فقها حكم كرده‌اند كه اگر مرد در زمان عده مسلمان شود ، زوجيت آنها اشكالى ندارد و باقى است ، با « فرق بينهما » منافاتى ندارد ، چون آنچه از فرق بينهما استفاده مىشود اين است كه تا زمانى كه زوج بر غير اسلام است ، نبايد پيش هم باشند يا اينكه در زمان عده بايد جدا باشند تا تكليف روشن شود پس تفريق در اين صورت هم وجود دارد و اين حديث منافاتى با رواياتى كه بقاى زوجيت را موقوف بر اسلام زوج در زمان عده دانسته ، ندارد ، ولى آنچه منافات دارد ، روايتى است كه دال بر بقاى زوجيت و جواز مباشرت آن دو ( يأتيها نهاراً ) است و زن را مطلقا حتى با بقاى كفر زوج ، زوجه وى مىداند و حمل « فرق بينهما » بر وجوب تفريق لَيْلًا خيلى بعيد و خلاف ظاهر است ، پس اين روايت از جمله روايات معارض با روايات پيشين است .\r\n\r\nروايت دوم : صحيحه بزنطى :\r\nكه در تهذيب و استبصار نقل شده و با تفاوت‌هايى در قرب الاسناد هم نقل شده است . ولى در جامع الاحاديث نيامده است . در\r\n\r\n\r\n","description":"","footnote":"\r\n( 1 ) - وسائل الشيعة ، طبع آل البيت ، ج 20 ، ص 547 .\r\n","page_name":" 5408 ","page_number":66},
  {"content":"\r\n\r\nوسائل از تهذيبين نقل مىكند و اشاره مىكند كه مثل همان در قرب الاسناد است ، با اينكه ميان نقل تهذيبين و قرب الاسناد تفاوت زيادى وجود دارد . روايت اين است :\r\n« احمد بن محمد بن عيسى عن احمد بن محمد بن ابى نصر قال سألت الرضا عليه السلام عن الرجل تكون له زوجة نصرانية فتسلم هل يحل لها ان تقيم معه ؟ قال اذا اسلمت لم تحل له ، قلت جعلت فداك ، فان الزوج اسلم بعد ذلك ، أ يكونان على النكاح ؟ قال لا ، يتزوج جديداً « 1 » » .\r\nاين روايت ظاهراً با بقاى عقد كه مفاد روايات پيشين بود ، منافات دارد . اين روايت در قرب الاسناد با عبارت متفاوتى نقل شده است .\r\n« احمد بن محمد بن عيسى عن احمد بن محمد بن ابى نصر قال و سمعت رجلًا يسأل أبا الحسن الرضا عليه السلام عن النصرانى تسلم المرأة ( در برخى نسخ : المرأة النصرانيه تسلم ) ثم يسلم زوجها يكونان على النكاح الاول قال لا يجددان نكاحاً آخر » ، در روايت تهذيبين آمده بود سألت ، قلتُ و جعلت فداك ، ولى در اينجا تعبير سمعت دارد . با وجود اين اختلافات ، وسائل « مثله » تعبير كرده است .\r\nمرحوم فيض در وافى فرموده كه روايت تهذيبين سه جور نسخه دارد :\r\n1 - لا ، به تزويج جديد\r\n2 - لا بتزوّجٍ جديد\r\n3 - لا يتزوج جديداً\r\nالبته مرحوم فيض چون فقط كتب اربعه را مىآورد ، روايت قرب الاسناد را ذكر نكرده است . بعد ايشان فرموده : در دو نسخه اول مفهوم حديث روشن است ، يعنى عقد باقى نيست و بايد ازدواج جديد صورت گيرد ، اما نسخه سوم را دو جور مىتوان خواند :\r\n1 ) يتزوج يعنى فعل مضارع مدخول « لا » باشد .\r\n2 ) لا بر سر فعل مضارع نيامده باشد ، بلكه پاسخ نفى به سؤال سائل باشد و\r\n\r\n\r\n","description":"","footnote":"\r\n( 1 ) - وسائل الشيعة ، طبع آل البيت ، ج 20 ، ص 542 .\r\n","page_name":" 5409 ","page_number":67},
  {"content":"\r\n\r\nكلمه يتزوج از آن جدا باشد . بنابر احتمال اول ، كه البته بعيد است ، تجديد عقد لازم نيست و همان عقد باقى است ، ولى بنابر احتمال دوم ، عقد مجدد لازم است .\r\nعيناً همين دو احتمال در مورد روايت قرب الاسناد وجود دارد ، همچنان كه صاحب حدائق هم فرموده ، عبارت حديث اين بود : « يكونان على النكاح الاول قال لا يجددان نكاحاً آخر ، در اينجا اگر لامنفصل باشد ، جواب اين مىشود كه عقد باقى نيست و نياز به تجديد عقد است ، يعنى حرام ابد نيست ولى عقد قبلى هم باقى نيست ، ولى اگر فعل مدخول لا باشد ، يعنى تجديد نكاح لازم نيست ، كانه نكاح اول باقى است .\r\nدر چاپ جديد « الوافى » در بخش اخير حديث مذكور ، كلمه لا نيست و تنها آمده : به تزويج جديد شايد از كلام صاحب حدائق استفاده شود كه نسخه‌اى كه از وافى در دست او بوده هم بدون لا بوده است ، البته به دو نسخه ديگر هم اشاره كرده است : يكى لا به تزويج جديد و ديگر : لا يتزوج جديداً . بعد مىفرمايد كه طبق دو نسخه ( بدون لا ، و لا منفصل از فعل ) مطلب مورد بحث اثبات مىشود . يعنى عقد بايد تجديد شود . در صورتى كه اگر دقت شود ، مورد سقوط لا اصلا جزء محتملات مرحوم فيض در وافى نيست ، هر چند در چاپ جديد بدون لا آمده است . ولى مراد او از تعبير « نُسْخَتان » دو نسخه است كه هر دو با « لا » است يعنى : « لا به تزويج » يا « لا بتزوج » چون تصريح دارد كه در اين دو نسخه لامنفصل است نه متصل . در نسخه ثالث ( لا يتزوج جديداً ) محتمل است كه يتزوج مدخول لا باشد كه احتمالى بعيد است . احتمال اقرب اين است كه لامنفصل باشد . ما در نسخ تهذيبين هم به نسخه‌اى كه بدون لا باشد ، برخورد نكرديم .\r\nبه هر حال ممكن است كسى ادعا كند كه حتى در دو نسخه پيشين ( تزويج و تزوج ) هم لامتصل است گرچه بسيار بعيد است .\r\n\r\nروايت سوم : روايت سكونى :\r\n« عن ابى عبد الله عليه السلام قال : قال على عليه السلام فى مجوسية اسلمت\r\n\r\n","description":"","footnote":"","page_name":" 5410 ","page_number":68},
  {"content":"\r\n\r\nقبل ان يدخل بها زوجها فقال امير المؤمنين عليه السلام لزوجها : اسلم ، فابى زوجها ان يسلم ، فقضى لها عليه نصف الصداق فقال لم يزدها الاسلام الا عزّاً « 1 » .\r\nمعلوم است كه حضرت عقد را منفسخ فرض كرده و گرنه دادن نصف صداق معنا ندارد . در سند هم سكونى از نوفلى نقل كرده است كه اشكالى ندارد . جعفريات و دعائم هم روايت را آورده‌اند « 2 » . ظاهراً جعفريات و دعائم يك كتاب باشند ، چون عكس بخشى از ايضاح قاضى نعمان بخش صلاة آن پيش من هست ، روايات منقول در دعائم و برخى كتب ديگر كه مرسل هست ، آنجا مسنداً نقل شده است . در بسيارى موارد عين روايات جعفريات در دعائم وجود دارد . در ايضاح تعبير كرده :\r\n« فى الكتب الجعفريه » و مدرك را هم نقل مىكند ، معلوم مىشود كه از جعفريات اخذ كرده است . اصولًا قاضى نعمان از كتب اماميه اقتباس مىكرده است ، زيرا اسماعيليه منابع فقهى معتنابهى نداشته‌اند تا به آن استناد و اقتباس نمايند . همچنين قاضى نعمان از برخى كتاب‌ها كه اكنون در دسترس نيست ، مانند كتاب محمد بن صلت خواهر زاده ابن ابى عمير ، كه ابن شهر آشوب در معالم العلماء از آن نقل كرده ، احاديثى را نقل مىكند . به هر حال مىتوان گفت كه دعائم و جعفريات يك اثر است .\r\nالبته نقل سكونى غير از اينهاست و به اين اعتبار مىتوان روايت را متعدد حساب كرد .\r\n\r\nروايت چهارم : جعفريات\r\nروايت ديگرى هم دارد كه مضموناً بر بحث ما دلالت مىكند : « الجعفريات باسناده عن على عليه السلام قال فى امرأة مجوسيه اسلمت قبل زوجها فقال على عليه السلام لزوجها اسلم قال لا ، ففرق على عليه السلام بينهما و قال له على عليه السلام ان اسلمت قبل انقضاء عدتها و بعد انقضاء عدتها فانت خاطب من الخطاب به مهر جديد و نكاح جديد « 3 » » .\r\n\r\n\r\n","description":"","footnote":"\r\n( 1 ) - وسائل الشيعة ، طبع آل البيت ، ج 20 ، ص 548 .\r\n( 2 ) - رجوع شود : مستدرك الوسائل ، طبع آل البيت ، ج 14 ، ص 438 .\r\n( 3 ) - رجوع شود به : مستدرك الوسائل ، طبع آل البيت ، ج 14 ، ص 438 .\r\n","page_name":" 5411 ","page_number":69},
  {"content":"\r\n\r\nاز اين روايت استفاده مىشود عقد باقى نيست . من گمان مىكنم كه در اين روايت سقطى رخ داده باشد ، چون كتاب جعفريات غير از كتب اربعه است كه در مورد آنها نسخه‌بردارى دقيق و مقابله‌هاى متعدد صورت گرفته است ، بلكه نسخه‌هاى نادرى داشته كه به دست افراد معدودى افتاده ، لذا در جعفريات اشتباه زياد وجود دارد ، لذا تصور مىرود بخشى از اثناء اين روايت سقط شده است .\r\n\r\nروايت پنجم : روايت سكونى\r\nاز طريق موسى بن اسماعيل : « السكونى عن جعفر بن محمد عن أبيه عن على عليه السلام : ان امرأة مجوسيه اسلمت قبل زوجها . قال على عليه السلام أ تسلم ؟ قال لا ، ففرق بينهما ، ثم قال ان اسلمت قبل انقضاء عدتها فهى امرأتك و ان انقضت عدتها قبل ان تسلم ثم اسلمت فانت خاطب من الخطاب « 1 » » . اين حديث همانند حديث قبل است و مىتوان دريافت كه به ظن قوى هر دو يك قضيه را نقل مىكنند ، ولى در حديث پيشين سقطى رخ داده است يعنى « فهى امرأتك » سقط شده است .\r\n\r\nروايت ششم : روايت منصور بن حازم\r\nكه در طريقش محمد بن خالد طيالسى ( در يك طريق ) و عبد الله بن محمد ( در طريق ديگر ) است كه ما در سند آن اشكال نمىكرديم ، هر چند مرحوم آقاى خويى اشكال مىكنند :\r\n« عن رجل مجوسى او مشرك من غير اهل الكتاب كانت تحته امرأة على دينه فاسلم او اسلمت قال ينظر بذلك انقضاء عدتها و ان هو اسلم او اسلمت قبل ان تنقضى عدتها فهما على نكاحهما الاول و ان هو لم يسلم حتى تنقضى العدة فقد بانت منه « 2 » » اين روايت درباره رجل مجوسى است كه يكى از اهل ذمه است ولى رواياتى كه مستند نظر شيخ بود در مورد اهل ذمه به طور كلى يا به عنوان خاص مجوسى وارد شده بود ، لذا اين روايت ظاهراً يكى از روايات مخالف كلام شيخ است .\r\n\r\nج ) چگونگى جمع بين روايات متعارض :\r\n\r\n\r\n","description":"","footnote":"\r\n( 1 ) - وسائل الشيعة ، طبع آل البيت ، ج 20 ، ص 546 .\r\n( 2 ) - رجوع شود : وسائل الشيعة ، طبع آل البيت ، ج 20 ، ص 546 - 547 .\r\n","page_name":" 5412 ","page_number":70},
  {"content":"\r\n\r\nاين شش روايتى كه مفاد آنها مخالف نظر شيخ بود ، به استثناى روايت منصور ، همگى از مطلقات هستند و امكان رفع يد از اين اطلاق به قرينه روايات ديگر موجود است . مثلًا در صحيحه عبد الله بن سنان : « اذا اسلمت امرأة و زوجها على غير الاسلام فرق بينهما » مىتوان گفت كه مراد غير اهل ذمه است يعنى اطلاق آن كه شامل اهل ذمه و غير آن مىشود ، تقييد بخورد . در روايت بزنطى . . . ( عن الرجل تكون له الزوجة النصرانيه فتسلم ) زن نصرانى است ، ولى در مورد مرد ابهام وجود دارد و معلوم نيست كه مجوسى است يا غير مجوسى ، از اين رو روايت قابل تقييد است يعنى مىتوان مراد را غير اهل ذمه دانست . روايت سكونى ( فى مجوسية اسلمت ) نيز در مورد زوج ابهام يا اطلاق دارد كه آيا مجوسى باشد يا غير مجوسى و با روايات ديگر مىتوان اطلاق آن را تقييد زد و مختص به مجوسى غير اهل ذمه دانست . در روايت جعفريات و سكونى نيز ممكن است زوج را از غير اهل ذمه به شمار آورد . خلاصه در تمامى اين روايات اطلاق آنها قابل تقييد است .\r\nاما روايت منصور بن حازم قابل حمل به غير اهل ذمه نيست ، چون در اين حديث ، ( مجوسى او مشرك من غير اهل الكتاب ) فرض مسأله آن بوده كه زوج مرد مجوسى بوده و يا اين فرض كه او از اهل ذمه است ، مسأله عده را عنوان نموده است ، پس اين روايت مختص به اهل ذمه مجوسى است و با احاديث مورد استناد مرحوم شيخ طوسى منافات دارد .\r\nدر حدائق كه در نسخه او ظاهراً كلمه مجوسى نداشته ، فرموده كه اين روايت دليل بر خلاف قول شيخ نيست ، زيرا ظاهراً مراد آن غير اهل ذمه است ، در حالى كه با اين فرض كه كلمه مجوسى در حديث نباشد ، عطف مشرك به عن رجل عرفى نيست و حتى اشتباه است . و به علاوه ، در نسخ مصحح و قطعى ، كلمه مجوسى وجود دارد . پس اين روايت را نمىتوان با قول مرحوم شيخ طوسى رحمه الله توجيه كرد .\r\nاگر بنا باشد كلام شيخ را از آن جهت كه مخالف عامه است و روايات آن كثرت\r\n\r\n","description":"","footnote":"","page_name":" 5413 ","page_number":71},
  {"content":"\r\n\r\nهم دارد ، بپذيريم ، برخى فقهاء گفته‌اند كه بايد ميان قبل و بعد از دخول فرق نگذاريم و بگوييم كه اين زن دائمى او است ، ولى او شب‌ها حق بيتوته ندارد . ولى به نظر مىرسد كه اگر رواياتى را كه مستند قول شيخ است اخذ كنيم ، بايد اسلام قبل از دخول را از اطلاق يا عموم روايات مزبور خارج كنيم ، چون روايات خاص معتبر در مورد قبل از دخول وارد شده كه دلالت بر آن دارد كه در صورت اسلام زوجه عقد منفسخ مىشود . از جمله اين روايات ، يكى روايت عبد الرحمن بن حجاج است :\r\n« فى نصرانى تزوج نصرانية فاسلمت قبل ان يدخل بها قال قد انقطعت عصمتها منه فلا مهر لها و لا عدة عليها » . همچنين حديثى كه در اين جلسه خوانده شد و در مورد مجوسى بود و حكم به پرداخت نصف صداق قبل از دخول كرده بود ( كه البته ممكن است حمل بر استحباب شود ) ، اين روايت نيز مربوط به قبل از دخول است .\r\nبه طور كلى در روايات مطلقه فرض اينكه قبل از دخول مراد باشد ، محل شبهه است ، چون اين روايات ميان مشركين و غير مشركين تفصيل داده و در مورد مشرك عده را مطرح كرده است . شايد از اول هم روايت در مورد خصوص معتدات باشد .\r\nاگر بر فرض ظهور فى الجمله‌اى در عام داشته باشد ، بايد از آن ظهور رفع يد شود .\r\nپس مىتوان نتيجه گرفت كه نسبت به موارد قبل از دخول ، با اسلام زوجه عقد انفساخ مىيابد ، ولى نسبت به بعد از دخول ظهور اين روايات وجود دارد و بايد ديد كه چگونه مىتوان آن را با ساير روايات جمع كرد . ادامه بحث در جلسه آينده پىگيرى مىشود . ان شاء الله .\r\n« * و السلام * »\r\n\r\n","description":"","footnote":"","page_name":" 5414 ","page_number":72},
  {"content":"\r\n\r\n\r\n13 / 10 / 1382 شنبه درس شمارهء ( 595 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث در اين بود كه اگر زوجه كتابى مسلمان شود ولى زوج كتابى بر دين خود باقى بماند آيا نكاح باقى مىماند يا منفسخ مىگردد ؟ استاد مد ظله ، ابتدا به دسته‌بندى روايات وارد در مسأله پرداخته و ضمن نقل وجه جمع‌هاى گفته شده براى رفع تعارض بين آنها ( وجه جمع شيخ طوسى ، مجلسى اول ، صاحب حدائق ) به غير عرفى بودن اين گونه جمع‌ها قائل شده ، لذا 2 دسته از روايات مسأله را متعارض دانسته ، سپس به سراغ مرجحات براى ترجيح يك دسته از روايات مىروند و مرجح بودن شهرت فتوايى ، مخالفت با عامه و موافقت با كتاب در مورد هر كدام از دو دسته روايات را مورد بحث قرار مىدهند .\r\n* * * \r\n[ اگر زوجه كتابى مسلمان شود ولى زوج كتابى بر دين خود باقى بماند آيا نكاح باقى مىماند يا منفسخ مىگردد ؟ 
  ]\r\n\r\nالف ) دسته‌بندى روايات وارد در مسأله\r\n\r\n1 - دسته اول ( روايات دال بر بقاء نكاح )\r\nدر جلسه گذشته گفتيم از دسته‌اى از روايات استفاده مىشود كه اگر زنى مسلمان شد ولى شوهر او بر اهل ذمه بودن باقى ماند عقد نكاح اين دو ، تا آخر باقى است .\r\nالبته اين مرد نمىتواند شبانه نزد آن زن برود و همچنين نمىتواند او را از بلاد اسلام به بلاد كفر منتقل كند .\r\n\r\n2 - دسته دوم ( روايات دال بر عدم بقاء نكاح و لزوم رعايت عده )\r\n\r\n","description":"","footnote":"","page_name":" 5415 ","page_number":73},
  {"content":"\r\n\r\nدر مقابل روايات دسته اول ، دسته‌اى ديگر از روايات است كه مهم آنها روايت منصور بن حازم است ، در اين روايت آمده است كه زن مرد مجوسى ( كه يكى از اصناف اهل ذمه است ) اگر مسلمان شد ( در صورت مدخوله بودن ) بايد عده نگه دارد . اگر مجوسى در مدت عده ، مسلمان شد نكاح آنها باقى است ولى اگر عده تمام شد و مجوسى ، مسلمان نگرديد بايد از هم جدا گردند .\r\nاز دسته اول روايات ، بقاء نكاح و از روايت منصور در نظر گرفتن عده و عدم بقاء نكاح فهميده مىشود ، وجه جمع اين روايات چگونه است ؟\r\n\r\nب ) بيان جمع بين دو دسته از روايات\r\nوجوهى براى جمع ما بين روايت منصور و روايات دسته اول بيان شده است :\r\n\r\n1 - جمع روايات توسط شيخ طوسى رحمه الله :\r\nايشان مىفرمايد : روايات دسته اول كه دلالت بر بقاء نكاح مىنمود ناظر به « من له ذمة » است كه آن را حمل مىنماييم بر كسى كه به شرايط ذمه عمل مىكند ، ولى روايت منصور را - كه در مورد مجوسى و مشرك به يك منوال حكم شده است - بر مجوسىاى حمل مىكنيم كه به شرايط ذمه عمل نمىنمايد « 1 » ( لذا تفاوت مجوسى و مشرك در اين مسأله ، تنها در اين مىشود كه مجوسى شأنيت اهل ذمه شدن و برخوردارى از نوعى احترام را دارد - در صورت عمل به شرايط ذمه - ولى مشرك اين شأنيت را هم ندارد و اشتراكشان در عدم احترام است . البته به اين خاطر كه چون مجوسى به شرايط ذمه عمل ننموده لذا بالفعل از دائره اهل ذمه خارج شده است و احكام مترتب بر اهل ذمه را دارا نيست ) .\r\n\r\n\r\n","description":"","footnote":"\r\n( 1 ) - تهذيب : چاپ دار الكتب الاسلاميه ، ج 7 ، ص 301 ، ح 16 ، استبصار ، چاپ دار الكتب الاسلاميه ، ج 2 ، ص 381 ، ذيل ح 662 ، النهايه فى مجرد الفقه و الفتاوى ، چاپ دار الكتب العربى بيروت ، ص 457 قال : فان اسلمت المرأة و لم يسلم الرجل و كان الرجل على شرائط الذمه فانه يملك عقدها غير انه لا يمكن من الدخول اليها ليلًا و لا من الخلّو بها و لا من اخراجها من دار الهجرة الى دار الحرب و ان لم يكن بشرائط الذمه ، انتظر به عدّتها فان اسلم قبل انقضاء عدتها فانه يملك عقدها و ان اسلم بعد انقضاء العده ، فلا سبيل له عليها .\r\n","page_name":" 5416 ","page_number":74},
  {"content":"\r\n\r\n\r\n2 - جمع اول روايات در روضه المتقين\r\nمجلسى اول رحمه الله مىفرمايد :\r\nدسته اول روايات كه مىگويد عقد باقى است ناظر به شرايطى است كه در آن شرايط ، احكامى كه در ذيل روايت آمده و زوج را از آنها ممنوع نموده ، امكان تحقق داشته باشد مثلًا بتوان از اتيان ليلًا اين زوج جلوگيرى كرد بر خلاف روايات دسته دوم كه چون آن شرايط امكان تحقق ندارد مىگويد نكاح باقى نيست و حكم مجوسى در اين شرايط با حكم مشركين غير اهل كتاب يكسان است « 1 » .\r\n\r\n3 - جمع دوم روايات در روضه المتقين\r\nجمع ديگرى نيز مجلسى اول رحمه الله ذكر مىنمايد ، ايشان مىفرمايد : مىدانيم كه هر چند حكم مجوسى و مشرك در اين مسأله با هم فرق دارد ولى سائل در سؤال به توهم اينكه حكم مجوسى ، حكم اهل كتاب نيست ، اين دو را با هم جمع نموده و در سؤال واحد از هر دو سؤال نموده است . لذا حضرت در پاسخ به سؤال او ، فقط نسبت به مشرك ( قسمت دوم سؤال ) جواب داده‌اند و هر چند ظاهر جواب مطابقت با سؤال است ولى امام عليه السلام به خاطر تقيه « 2 » توريه كرده و از جواب به قسمت اول خوددارى نموده‌اند ( و طورى حكم را بيان كرده‌اند كه شخص مىپندارد در قسمت اول نيز مطلب مثل قسمت دوم است ) و به بيان ديگر امام عليه السلام در كيفيت بيان حكم تقيه نموده‌اند « 3 » .\r\nان قلت : اين گونه جمع ، آيا از اقسام جمع عرفى است كه مربوط به دلالت احاديث به شمار مىآيد ، يا مربوط به جهت صدور است ؟\r\n\r\n\r\n","description":"","footnote":"\r\n( 1 ) - روضه المتقين ، ج 8 ، ص 215 ، قال : فالاولى الجمع بالامكان و الاعتماد على الزوج فى العمل به و عدمهما .\r\n( 2 ) - اهل تسنن مجوسى را با بقيه مشركين داراى حكم واحد مىپندارند و مسأله عده را در هر دو جارى مىدانند .\r\n( 3 ) - روضه المتقين ، ج 8 ، ص 452 . قال : يمكن ان يكون الجواب عن غير اهل الكتاب و ضمه المجوسى بتوهم انه ليس حكمه حكم اهل الكتاب فاجاب عليه السلام عن حكم غير اهل الكتاب كانه يقول ان لم يكن من اهل الكتاب و لا فى حكمهم فحكمه هكذا و امكان هذا الفعل عند وجود المخالفين فى مجالسهم الشريفه غير مستبعد .\r\n","page_name":" 5417 ","page_number":75},
  {"content":"\r\n\r\nقلت : اين جمع را مىتوان از جمع‌هاى عرفى به شمار آورد ، همچون حديث ذاك الى الامام ان صام صمنا ، و ان افطر افطرنا ، مراد امام عليه السلام از لفظ « الامام » معناى حقيقى آن بوده ولى حضرت اين جمله را به جهت تقيه به گونه‌اى القاء كرده‌اند ، كه مخاطب تصور كند كه مراد از « الامام » خليفه وقت است .\r\n\r\n4 - بررسى اين جمع‌ها توسط استاد مد ظله :\r\nهيچ كدام از اين جمع‌ها ، جمعى كه عرف متعارف آن را بپذيرد نيست زيرا بر خلاف نظر شيخ رحمه الله كه روايت منصور را حمل بر مجوسىاى مىنمود كه به شرايط ذمه ملتزم نيست ، اين روايت از امام صادق عليه السلام در زمان قوت بنى العباس صادر شده است و مىدانيم مجوس در آن دوره تحت قدرت حكومت ( به ظاهر ) اسلامى بوده‌اند و نمىتوانسته‌اند به شرايط ذمه عمل ننمايند ، همچنين به خاطر قدرت و قوت حكومت ، امكان تحقق احكام ذيل روايت نيز وجود داشته است ، پس جمع دوم هم صحيح نمىباشد و اما جمع سوم هم صحيح نيست ، زيرا عرف نمىپذيرد كه ضميرى كه بايد به هر دو قسمت سؤال برگردد تنها به يك قسمت برگردد بلكه عرف اصلًا چنين مطلبى را پاسخ به سؤال نمىداند و آن را اعراض در جواب مىداند .\r\nپس به وسيله اين گونه جمع‌ها كه از جمع عرفى خارج است نمىتوان معارضه بين روايات را حل نمود .\r\n\r\n5 - نظر صاحب حدائق رحمه الله\r\nايشان در اين بحث « 1 » ، مطلبى دارد كه متناقض با كلام خودشان در بحث ديگرى است ، ايشان روايت منصور را در غير اهل ذمه مىداند و لذا حكم در آن ( رعايت عده و . . . ) را مخالف حكم در روايات دسته اول نمىداند .\r\nالبته روشن است كه اين كلام صاحب حدائق رحمه الله با كلام شيخ طوسى رحمه الله ( حمل بر\r\n\r\n\r\n","description":"","footnote":"\r\n( 1 ) - الحدائق الناضرة ، ج 24 ، ص 36 .\r\n","page_name":" 5418 ","page_number":76},
  {"content":"\r\n\r\nاهل ذمه‌اى كه به شرايط ذمه عمل نمىنمايد ) تفاوت ماهوى دارد .\r\n\r\n6 - توضيح نظر صاحب حدائق رحمه الله\r\nدر مراجعه به حدائق در مىيابيم كه ايشان روايت منصور را چنين نقل مىكند :\r\nعن رجل او مشرك من غير اهل الكتاب ، لذا ايشان مىگويد روايت منصور اصلًا در مورد مجوسى كه صنفى از اصناف اهل ذمه است نمىباشد . البته در اين نقل غرابت تعبيرى آشكار وجود دارد ، در توجيه اين تعبير احتمالات مختلفى وجود دارد ، يك احتمال اين است كه در نسخه اصلى حدائق كلمه « او » وجود نداشته است و عبارت چنين بوده است عن رجل مشرك من غير اهل الكتاب و بعداً در نسخه‌هاى چاپى كلمه « او » اضافه شده است . احتمال ديگر اين است كه نسخه اصلى حدائق ، هم ، كلمه « او » را داشته است ، ولى بيان سؤال به نحو ترديد به اين علت است كه راوى ( منصور بن حازم ) به خاطر فاصله زمانى و . . . جملات دقيق سؤال خودش را فراموش نموده است ، لذا در نقل ، به صورت ترديد و با به كار بردن كلمه « او » آن را بيان كرده است و يا اين كه راويان بعدى ، جملات دقيق روايت منصور را فراموش كرده‌اند لذا آنها ، بدين گونه و تزويرآميز روايت را نقل مىكنند ، خلاصه اين « او » به جهت ترديد در اين بوده كه آيا سؤال به اين شكل بوده كه « عن رجل من غير اهل الكتاب » يا به اين شكل « عن مشرك من غير اهل الكتاب » در هر حال سؤال از خصوص غير اهل كتاب است و مجوس را كه به عقيده صاحب حدائق از اهل كتاب است در بر نمىگيرد .\r\n\r\n7 - نظر استاد مد ظله در مورد مطلب صاحب حدائق رحمه الله\r\nما اين مطلب صاحب حدائق رحمه الله را تمام نمىدانيم زيرا در تمام كتبى كه روايت نقل شده است عبارت كلمه « مجوسى » را دارد « 1 » . در نسخه‌هاى معتبر كافى از جمله\r\n\r\n\r\n","description":"","footnote":"\r\n( 1 ) - كافى ، ج 5 ، ص 435 ، ح 3 ، تهذيب ، ج 7 ، ص 301 ، ح 1258 ، استبصار ، ج 3 ، ص 182 ، ح 662 ، وسائل الشيعة ، كتاب النكاح ، ابواب ما يحرم بالكفر و نحوه ، باب 29 ، ذيل ح 3 ( وسائل ، چاپ آل البيت ، ج 20 ، ص 547 ) ، الوافى ، چاپ كتابخانه امير المؤمنين عليه السلام اصفهان ، ج 22 ، ص 624 ، ح 4 .\r\n","page_name":" 5419 ","page_number":77},
  {"content":"\r\n\r\nنسخه‌اى كه با نسخه شهيد ثانى مقابله شده و در نسخه‌هاى تهذيب كه برخى با يك واسطه با نسخه شيخ طوسى رحمه الله مقابله شده كلمه « مجوسى » موجود است . بلكه مىگوييم كسى كه به تهذيب و استبصار مراجعه كند مىفهمد كه بايد كلمه مجوسى در روايت وجود داشته باشد ، زيرا شيخ رحمه الله اين روايت را مصداق جايى قرار داده است كه به شرايط اهل ذمه عمل نشده باشد و اگر كلمه « مجوسى » در روايت موجود نباشد - چنانچه صاحب حدائق رحمه الله نقل مىكند - نقل روايت و قرار گرفتن آن در اين موضع از تهذيب و استبصار صحيح نمىباشد .\r\nنتيجه مىگيريم كه كلام صاحب حدائق رحمه الله نيز براى حل مشكل تعارض تمام نيست .\r\n\r\n8 - توضيح بيشتر عبارت شيخ طوسى در تهذيب و استبصار\r\n« 1 »\r\nشيخ طوسى در تهذيب مىفرمايد : « و متى اسلمت المرأة و لم يسلم زوجها ، فانه يملك عقد نكاحها الّا انه لا يقربها و لا يمكن من الخلوة بها » و براى اثبات اين فتوا مرسله جميل بن دراج را آورده درباره روايت بزنطى از امام رضا عليه السلام كه معارض اين حديث به چشم مىخورد مىفرمايد : فلا ينافى الخبر الاول ، لان هذا الخبر معمول على من يكون قد ترك شرائط الذّمة فان كان حاله ما ذكرناه و اسلمت امرأته فانه ينتظر به مدة انقضاء عدتها ، فاذا اسلم كان احق بها ، و ان لم يسلم فقد بانت منه ، وى سپس درباره بطلان ذمه با عمل نكردن به شرائط ذمه روايت زراره را به عنوان شاهد جمع آورده ، مىافزايد : « و الذى يدل على انها متى خرجت من العدة بانت منه ما رواه . . . » وى سپس روايت سكونى و منصور بن حازم را به عنوان شاهد جمع ذكر كرده ، مىگويد : « و الذى يدل على انه متى كان بشرائط الذمة لا تبين منه و ان انقضت عدتها ما رواه . . . » در اينجا نيز روايت محمد بن مسلم را به عنوان شاهد جمع ذكر مىكند ، روشن است كه نقل روايت منصور بن حازم در اين سياق تنها در صورتى شايسته است كه اين حديث متعرض حكم\r\n\r\n\r\n","description":"","footnote":"\r\n( 1 ) - اين قسمت در هنگام تنظيم بحث افزوده شد .\r\n","page_name":" 5420 ","page_number":78},
  {"content":"\r\n\r\nمجوسى ( كه از اهل كتاب به شمار مىآيد ) شده باشد .\r\nعبارت استبصار با عبارت تهذيب تفاوت دارد ولى در اين جهت كه بايد در متن حديث به مجوسى تصريح شده باشد با آن مشترك است .\r\nشيخ طوسى در استبصار در توجيه روايت بزنطى نخست همان كلام تهذيب را ذكر مىكند كه اين حديث محمول به صورتى است كه مرد به شرايط ذمه عمل نكرده باشد و روايت زراره را به عنوان شاهد آورده كه تا اينجا همانند تهذيب مىباشد ، ادامه عبارت استبصار چنين است : و يحتمل ان يكون الخبر مختصاً به من لم يكن له ذمّة اصلًا ، بان يكون فى دار الحرب فانه اذا كان كذلك ينتظر بالمرأة انقضاء عدتها فان اسلم قبل ذلك كان احق بها و ان انقضت عدتها و لم يسلم فقد ملكت نفسها ، سپس به عنوان شاهد جمع روايت سكونى و منصور بن حازم را آورده ، ادامه عبارت استبصار هم همچون عبارت تهذيب است ، در اينجا نيز چون اين روايت به عنوان شاهد جمع براى روايت بزنطى است كه مربوط به اسلام زوجه نصرانيه و عدم اسلام شوهر وى مىباشد ، قهراً بايد روايت منصور بن حازم مشتمل بر كلمه مجوسى باشد كه بتوان به عنوان شاهد جمع آن را ذكر كرد .\r\nگفتنى است كه در نقل تهذيب و استبصار نسبت به روايت منصور بن حازم عبارت « او مشرك من غير اهل الكتاب » در سؤال سائل اصلًا نيامده است و اين عبارت تنها در كافى آمده ، ولى در اين نقل هم همچون نقل كافى ، عنوان مجوسى در سؤال درج شده است : « عن رجل مجوسى كانت تحته امرأة الحديث » .\r\n\r\nج ) بررسى مرجحات هر كدام از دو دسته روايات\r\nبه نظر مىرسد كه اين دو دسته روايات جمع عرفى نداشته بلكه با يكديگر معارض بوده ، بايد در جستجوى مرجحات بود تا با آن يك دسته از آنها را ترجيح داد و گرنه ، به اصل اولى در باب احاديث متعارضه ( تساقط يا تخيير ) تمسك جست .\r\n\r\n","description":"","footnote":"","page_name":" 5421 ","page_number":79},
  {"content":"\r\n\r\n\r\n1 - ترجيح يك دسته از روايات با شهرت فتوايى\r\nابتداء به نظر مىرسد كه شهرت بسيار قوى با روايت عدم بقاء نكاح است ، لذا شهرت روايت منصور بن حازم را ترجيح مىبخشد ، و فتواى شيخ طوسى - به بقاء نكاح - فتوايى شاذ است .\r\nولى بعد از بررسى اقوال در مىيابيم كه هر چند متأخرين از شيخ طوسى غالباً نظر وى را نپذيرفته‌اند ولى اثبات شهرت قبل از زمان شيخ طوسى بر خلاف نظر وى دشوار است .\r\nدر توضيح اين مطلب مىگوييم ، پس از شيخ قائلان به بقاء نكاح چند نفرى بيشتر نيستند . يحيى بن سعيد در جامع « 1 » و صاحب حدائق « 2 » ، و نيز مجلسى اول به اين قول تمايل دارد ، از كلام فيض رحمه الله در مفاتيح نيز چنين تمايلى برداشت مىشود ، زيرا نخست دليل قول به انفساخ نكاح را آورده ، سپس دليل شيخ طوسى را كه در ضمن آن پاسخ به دليل قائلان به انفساخ نكاح نيز درج شده ذكر كرده و آن را ردّ نمىكند « 3 » .\r\n\r\n\r\n","description":"","footnote":"\r\n( 1 ) - سلسله ينابيع الفقهيه ، ج 19 ، ص 554 ، سطر آخر .\r\n( 2 ) - الحدائق الناضرة ، ج 24 ، ص 36 .\r\n( 3 ) - كلام فيض كاشانى در مفاتيح الشرائع ، ج 2 ، ص 304 چنين است : و كذا [ انفسخ العقد 
  ] اذا اسلمت دون زوجها الذمى على المشهور ، لنفى سبيل الكافر على المؤمن فى الآية ، و للصحيح : « فى النصرانية اذا اسلمت لم تحل له » خلافاً للشيخ فابقى نكاحهما ، و منع من دخول عليها ليلًا و الخلوة بها للحسن و غيره ، و حمل الحديث المذكور على خرقه الذمة .\r\nدر اين عبارت جمله « حمل الحديث . . . » در واقع جمع عرفى است كه از سوى شيخ در پاسخ استدلال مشهور ذكر شده است ، چنانچه فيض اين جمع را نادرست مىدانست ، مناسب بودن آن را رد مىكرد ، لذا تمايل فيض به قول شيخ از اين عبارت برداشت مىشود .\r\nالبته در ص 249 عبارتى وجود دارد كه ممكن است توهم شود كه فيض فتواى مشهور را پذيرفته است . ايشان مىفرمايد : « و كيف كان ، فلا خلاف فى بقاء النكاح دواماً ان اسلم على الكتابية دونها اما اذا اسلمت هى دونه انفسخ كما يأتى » ، ولى در اين عبارت كلمه « كما يأتى » مىتواند اشاره به اين باشد كه انفساخ عقد مبنى بر توضيحى است كه پس از اين مىآيد ، بنابراين عبارت تنها اشاره به بحث آينده دارد و خود فتواى به انفساخ عقد نيست ، محصل مضمون جمله اين است : « انفسخ العقد على المشهور » و با عبارت « كما يأتى » به « على المشهور » اشاره شده است ، و چنانچه مراد فيض از عبارت فوق فتواى به انفساخ عقد باشد ، بايد گفت كه در اينجا اشتباهى براى وى رخ داده ، فتواى مشهور در نظرش بوده لذا اين عبارت را ذكر كرده است ، چون از عبارتى كه در اول حاشيه نقل كرديم اگر تمايل به قول شيخ برداشت نشود ، فتواى به قول مشهور استفاده نمىشود ، لذا مرحوم فيض\r\n","page_name":" 5422 ","page_number":80},
  {"content":"\r\n\r\nبنابراين شهرت فتوايى در نزد متأخرين از شيخ بر طبق روايت منصور بن حازم است ، اما نسبت به قدماء ، فتواى يونس بن عبد الرحمن - كه از فقهاء طبقه سوم اصحاب اجماع است - مطابق فتواى شيخ طوسى است « 1 » ، همچنين شيخ مفيد در دو كتاب خود بر طبق اين قول فتوا داده ، بلكه از عبارت وى بر مىآيد كه شهرت يا اجماع اماميه بر اين نظر است ، متأخرين به اين دو عبارت مفيد توجه نكرده‌اند ، قول به بقاء نكاح را به شيخ طوسى نسبت داده‌اند با اين كه مفيد مقدم بر شيخ طوسى است و بر طبق اين قول فتوا داده است .\r\nشيخ مفيد در المسائل الصاغانية كه در پاسخ شبهات شيخى از حنفيه كه بر عليه شيعه حملاتى كرده است آورده :\r\nقال هذا الشيخ المتخرص الضال المشنع : و من قول هذه الفرقة - يعنى الشيعة - ان اليهود يملكون نكاح المسلمات و كذلك النصارى و المجوس و ذلك لزعمهم انّ الذمى اذا كانت تحته الذمية فاسلمت و تركت ما كانت عليه من الكفر و عملت بشرائع الاسلام و اقام هو على كفره ، فانه لا فرقة بينهما و هو املك بها و هذا خلاف ملة الاسلام .\r\nفاقول - و بالله التوفيق - ان الخصم على سنته فى الكذب علينا و البهتان لنا و قد ابطل ما حكاه عنّا و قال زوراً و الله - جلّ اسمه - يؤاخذه بذلك و يطالبه به ، و الذي نذهب اليه ان اليهوديه و النصرانية اذا اسلمت و اقام زوجها على دينه فى دار الهجرة لم ينفسخ العقد بينهما باسلامها ، غير انه يمنع من الدخول عليها نهاراً [ ظاهراً اين كلمه اشتباه است و بايد ليلًا ذكر مىشد 
  ] فان اسلم حل له ما يحل للازدواج من الزوجات ، و ان اقام على ضلاله فالعقد باق لم يهدمه شىء بحجة من الشرع ، و ان كان اسلامها قد خطر عليه وطأه و الخلوة بها حسب ما ذكرناه ( شيخ مفيد در ادامه مواردى از فقه را بر مىشمارد كه در آنها عقد باقى است ولى\r\n\r\n\r\n","description":"","footnote":"\r\nاگر در عبارت دوم فتواى به قول مشهور داده باشد با توجه به اين كه به عبارت اول ارجاع داده است ، قطعاً اشتباه كرده است ( محصل فرمايش استاد - مد ظله - در خارج بحث ) .\r\n( 1 ) - وسائل الشيعة ، كتاب النكاح ، ابواب ما يحرم بالكفر و نحوه ، باب 9 ، ح 8 ، ( وسائل ، چاپ آل البيت ، ج 20 ، ص 548 ) .\r\n","page_name":" 5423 ","page_number":81},
  {"content":"\r\n\r\nخلوت و وطى ممنوع است ) سپس ادامه مىدهد : و الذى انكره هذا الشيخ الضالّ عن الحق و شنع به على شيعة امير المؤمنين عليه السلام و زعم انه خلاف ملة الاسلام مشهور عن عمر بن الخطاب قد حكاه عنه الطبرى فى كتاب الاختلاف عن جماعة من الصحابة و التابعين و قد رواه اصحاب الآثار عن امير المؤمنين عليه السلام و نقلته ذريته على وجه لا يقع فيه ارتياب .\r\nشيخ مفيد در اين عبارت اشاره مىكند كه اين شيخ گمراه ، به گونه‌اى فتواى شيعه را نقل مىكند كه آنها ازدواج مرد اهل كتاب را كه زنش اسلام آورده ، بدون هيچ محدوديتى باقى دانسته و تمام اختيارات را در اختيار چنين مردى قرار مىدهند ، با اين كه شيعه چنين فتوايى ندارد و چنين نسبتى به شيعه بهتان و دروغ محض است .\r\nالبته مرحوم شيخ مفيد در اين مسأله بين يهوديه و نصرانيه و بين مجوسيه فرق مىگذارد . در ادامه عبارت بالا مىگويد : فاما المجوسية اذا كانت تحت مجوسى فاسلمت فان حكمها يخالف حكم المسلمين عن [ من ظ 
  ] اليهوديه و النصرانية مع بقاء الزوج على دينه فى اليهوديه و النصرانية و يجرى اسلامها فى فسخ النكاح مجرى التطليقة الواحدة ، فان اسلم الرجل المجوسى و المرأة فى عدّتها فهو احق بها و ان لم يسلم حتى تنقضى عدّتها فقد ملكت نفسها و ليس له عليها سبيل و هذا خلاف ما حكاه عنّا به غير علم و شنع به متخرصا للافك و البهتان « 1 » .\r\nولى به هر حال شيخ مفيد در مورد اسلام يهوديه و نصرانيه فتواى به بقاء نكاح مىدهد ، بلكه نظر شيخ معترض را كه اين فتوا را فتواى شيعه مىداند نسبت به يهوديه و نصرانيه كه مسلمان شده‌اند مىپذيرد ، پس وى روايات دال بر بقاء نكاح را فى الجمله پذيرفته است « 2 » و همين امر براى ما كفايت مىكند .\r\n\r\n\r\n","description":"","footnote":"\r\n( 1 ) - المسائل الصاغانية ( مصنفات الشيخ المفيد ، ج 3 ) ، ص 64 .\r\n( توضيح بيشتر ) محصل فرمايش مفيد رحمه الله اين است كه اين شيخ حنفى از سه جهت به شيعه تهمت زده اولًا اين گونه القاء كرده كه عقيده شيعه بقاء نكاح بدون محدوديت است با اين كه شيعه براى مرد ذمى محدوديت قائل است ، ثانياً : شيعه را در اين قول متفرد دانسته با اين كه اين قول عمر بن الخطاب و جماعتى از صحابه و تابعين است ، ثالثاً : حكم يهوديه و نصرانيه را با حكم مجوسيه يكى دانسته ، با اين كه شيعه بين اين دو فرق مىنهند .\r\n( 2 ) - ( توضيح بيشتر ) در برخى از روايات دال بر بقاء نكاح تصريحى به مجوسيه نشده است ، مثلًا در روايت\r\n","page_name":" 5424 ","page_number":82},
  {"content":"\r\n\r\nدر مسائل العويص كه در آن مسائل فقهى معماگونه ذكر شده است ، سؤال معمايى مفيد چنين است :\r\nفى رجل يحل له استدامة نكاح لو رام استئنافه و هو على حاله لكان عليه بالاجماع حراماً ( سؤال مىشود كه چه مردى است كه نكاح استدامه‌اى او حلال است ولى همين شخص اگر بر همين حال باشد نكاح ابتدايى او به اجماع حرام است ؟ )\r\nالجواب : هذا رجل من اهل الكتاب اسلمت زوجته و اقام على الذمة فكان مالكا للعقد على المرأة و لم تبن منه بذلك ما لم يقهرها على الخروج من دار الهجرة و لو رام استئناف العقد على مسلمة لكان ممنوعاً من ذلك بلا اختلاف و هذا الجواب على مذهب الشيعة و جماعة من اهل النظر و هم المعتزلة دون من سواهم من المتفقهة و هو قول عمر بن الخطاب من الصحابة و به تواتر عنه الاخبار « 1 » .\r\nالبته واضح است كه در هر دو عبارت از كلماتى مثل و الذى نذهب اليه ، شنع به على شيعه امير المؤمنين عليه السلام ، ما حكاه عنّا ، هذا الجواب على مذهب الشيعة ، و قول آن سنى كه گفته بود من قول هذه الفرقة فهميده مىشود كه قول به بقاء نكاح ( مدلول روايات دسته اول ) در بين شيعه اجماعى بوده است يا لااقل قول مشهورى كه قول مقابل آن شاذ و نادرى بوده مىباشد . بنابراين ممكن است برعكس شهرت فتوايى را مرجح روايات دسته اول دانست ، چون ملاك شهرت در ترجيح خبرين متعارضين شهرت\r\n\r\n\r\n","description":"","footnote":"\r\nمحمد بن مسلم عن ابى جعفر عليه السلام آمده : « ان اهل الكتاب و جميع من له ذمة اذا اسلم أحد الزوجين فهما على نكاحهما ، و ليس له ان يخرجها من دار الاسلام الى غيرها و لا يبيت معها و لكنه يأتيها بالنهار » همچنين در مقطوعه يا مضمره يونس موضوع حكم « الذي تكون له المرأة الذمية فتسلم امرأته » دانسته شده است ( جامع الاحاديث ، ج 25 : 664 / 38220 ، 666 / 38228 ، باب 4 از ابواب مناكحة الكفار ، ح 8 و 16 ، وسائل الشيعة 20 : 547 / 26310 ، 548 / 26313 ، باب 9 از ابواب ما يحرم بالكفر ، ح 5 و 8 ) .\r\nگويا شيخ مفيد اين روايات را حمل بر يهوديه و نصرانيه كرده و روايت منصور بن حازم را كه در خصوص مجوسيه وارد شده مقيد اطلاق اين روايات دانسته است ، ولى به نظر مىرسد كه با توجه به قوت اطلاق « و جميع من له ذمة » چنين جمعى عرفى نباشد ، مؤيد اين اطلاق مرسله جميل بن دراج عن بعض اصحابنا عن احدهما « عليهما السلام » است كه در آن نام مجوسى به تصريح برده شده و به بقاء نكاح حكم شده است ( جامع الاحاديث ، ج 25 : 666 / 38229 ، همان باب ، ح 17 ، وسائل الشيعة ، 20 : 546 / 26306 ، همان باب ، ح 1 ) .\r\n( 1 ) - مسائل العويص ، ( مصنفات الشيخ المفيد ، ج 6 ) ص 27 ، مسأله هفتم .\r\n","page_name":" 5425 ","page_number":83},
  {"content":"\r\n\r\nبين قدماء است نه شهرت بين متأخرين ، ولى به نظر مىرسد كه نتوان با شهرت هيچ يك از دو دسته روايات را ترجيح داد زيرا هر چند از كلام شيخ مفيد رحمه الله در اين دو كتاب فهميده مىشود كه شهرت با قائلين به بقاء عقد است ، ولى در مقابل شيخ طوسى رحمه الله در خلاف « 1 » ادعاى اجماع فرقه بر انفساخ النكاح بعد از خروج زن از عده و عدم اسلام زوج نموده است ، لذا چون نمىدانيم كه هر كدام ، چه كسانى را معيار قرار داده‌اند و قول آنها را بدين صورت - كه فتوا و نظريه اماميه چنين است - نقل نموده‌اند ، نمىتوانيم به شهرت بين اصحاب ائمه عليهم السلام ( كه ظاهراً ملاك در ترجيح خبرين متعارضين است ) در يكى از طرفين به عنوان مرجح دست پيدا نماييم .\r\n\r\n2 - ترجيح يكى از دو دسته از روايات به وسيله مخالفت با عامه .\r\nممكن است روايات بقاء عقد كه مستند شيخ طوسى رحمه الله بود را با مخالفت با عامه ترجيح بدهيم ، زيرا هيچ كس از عامه قايل به چنين قولى نيست ( چنانچه از عبارت آن سنى در مسائل صاغانيه نيز هويدا بود ) ولى به مضمون روايت منصور بن حازم مبنى بر رعايت عدّه بسيارى از عامه قايل هستند « 2 » .\r\n\r\n3 - ترجيح يك دسته از روايات به وسيله موافقت با كتاب\r\nالبته بنابر نظر متعارف بين علماء ترجيح به وسيله مخالفت با عامه در جايى است كه مخالفت كتاب در بين نباشد ، در حالى كه عده‌اى قايل شده‌اند كه روايات بقاء عقد هر چند مخالف عامه است ولى مخالف ظاهر كتاب نيز مىباشد . اينان روايات بقاء عقد را مخالف آيه شريفه  ( لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  « 3 » ) پنداشته‌اند و گفته‌اند : مضمون روايت منصور بن حازم موافق اين آيه است ، پس در تعارض بين اين دو دسته از روايات ، ترجيح با روايت منصور مىباشد .\r\nاز كسانى كه روايات دال بر بقاء نكاح را مخالف آيه نفى سبيل دانسته‌اند مرحوم\r\n\r\n\r\n","description":"","footnote":"\r\n( 1 ) - الخلاف ، چاپ جامعه مدرسين ، ج 4 ، ص 325 ، مسأله 105 .\r\n( 2 ) - رجوع شود به المغنى لابن قدامه ، ج 6 ، ص 615 .\r\n( 3 ) - نساء / 141 .\r\n","page_name":" 5426 ","page_number":84},
  {"content":"\r\n\r\nفيض در وافى است « 1 » .\r\nمرحوم صاحب حدائق كلام فيض رحمه الله در وافى را نقل نموده است و آن را رد كرده است « 2 » . ايشان مىفرمايد : آيه شريفه طبق روايتى كه خود مرحوم فيض در تفسير صافى « 3 » ( از عيون « 4 » ) نقل كرده است به معنايى تفسير مىشود كه نمىتواند مورد استناد در مقام قرار بگيرد و مرجح أحد الخبرين المتعارضين بگردد . زيرا بنابراين روايت مراد از سبيل كه در آيه ، نفى شده است ، حجت و دليل قاطع است نه استيلاء و غلبه ، پس به آيه به عنوان مرجح در مثل اين مقام نمىتوان استدلال نمود . اما روايت عيون چنين است :\r\nعن ابى الصلت الهروى : قال : قلت للرضا عليه السلام : يا ابن رسول الله صلى الله عليه و آله انّ فى سواد الكوفة قوماً يزعمون ان النبى صلى الله عليه و آله لم يقع عليه السهو فى صلاته . فقال : كذبوا لعنهم الله ، ان الذي لا يسهو هو الله الذي لا إله الا هو . قال : قلت : يا ابن رسول الله و فيهم قوماً يزعمون ان الحسين بن على عليهما السلام لم يقتل و انه القى شبهُهُ على حنظله بن اسعد الشبامى و انه رفع الى السماء كما رفع عيسى بن مريم عليه السلام و يحتجون بهذه الآية  « لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  فقال عليه السلام : كذبوا ، عليهم غضب الله و لعنته و كفروا بتكذيبهم لنبى الله صلى الله عليه و آله فى اخباره بانّ الحسين بن على عليهما السلام سيقتل و الله لقد قتل الحسين عليه السلام و قتل من كان خيراً من\r\n\r\n\r\n","description":"","footnote":"\r\n( 1 ) - الوافى ، چاپ كتابخانه امير المؤمنين عليه السلام ، ج 22 ، ص 629 . قال فى ذيل الحديث 15 ، بيان : فى التهذيبين افتى بهذا الخبر فى حكم اهل الذمه و اوّل المقيّد من الاخبار بانقضاء العدة فيهم بما اذا اخلّوا بالشرائط الذمة و فيه بعد . بل هذا الخبر و ما قبله اولى بالتأويل مما تقدمهما لمخالفتهما قوله عزّ و جلّ  وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  ( توضيح بيشتر ) البته مرحوم فيض به ترجيح روايت منصور به خاطر مخالفت دسته اول با آيه نمىپردازد ، بلكه مىفرمايد به خاطر مخالفت دسته اول با آيه شريفه بايد آنها را تأويل نمود و در ذيل مرسله جميل بن دراج بيان تأويل آن را مىنمايد و مىگويد : قوله و لا يفرق بينهما أي فراق البينونة فانه لا يحل له مقاربتها حتى يسلم قبل انقضاء العدة كما بين فى الخبر السابق ( خبر منصور بن حازم ) ، ولى نكته استناد استاد - مد ظله - در اينجا اين است كه به هر حال ايشان روايات دال بر بقاء نكاح را مخالف آيه نفى سبيل مىداند .\r\n( 2 ) - الحدائق الناضرة ، ج 24 ، ص 36 .\r\n( 3 ) - تفسير الصافى ، چاپ دار الكتب الاسلاميه ، ج 2 ، ص 339 ، قال فيه و لن يجعل الله . . . بالحجة و ان جاز ان يغلبوهم بالقوة .\r\n( 4 ) - عيون اخبار الرضا عليه السلام ، چاپ دار الكتب الاسلاميه ، ج 2 ، ص 420 .\r\n","page_name":" 5427 ","page_number":85},
  {"content":"\r\n\r\nالحسين ، امير المؤمنين و الحسن بن على عليهما السلام و ما منّا الا مقتول و انّى و الله لمقتول بالسّم باغتيال من يغتالنى ، اعرف ذلك بعهد معهود الىّ من رسول الله صلى الله عليه و آله اخبره به جبرئيل عن رب العالمين عزّ و جلّ و اما قول الله عزّ و جلّ  « لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  فانه يقول لن يجعل الله لكافر على مؤمن حجة و لقد اخبر الله عزّ و جلّ عن كفار قتلوا النبيين به غير الحق و مع قتلهم اياهم لن يجعل الله لهم على انبيائه عليهم السلام سبيلا من طريق الحجة »\r\nبررسى اين روايت و اينكه آيا روايت عيون مىتواند مانع از موافقت آيه با مضمون روايت منصور گردد و در نتيجه سبب شود كه روايت منصور بر روايات دسته اول ترجيح پيدا نمايد را در جلسه بعد پيگيرى مىنماييم .\r\n« * و السلام * »\r\n\r\n","description":"","footnote":"","page_name":" 5428 ","page_number":86},
  {"content":"\r\n\r\n\r\n15 / 10 / 1382 دوشنبه درس شمارهء ( 596 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى روايات مسأله و به تبيين تعارض بين روايات مسأله پرداخته و در ادامه تأملى در نظر فقهاء درباره حل تعارض اخبار كه به آيه نفى سبيل متمسك شده‌اند مىنماييم و در نهايت به بررسى روايات مورد استناد صاحب رياض و صاحب جواهر مىپردازيم .\r\n* * * \r\nتمسك فقهاء از جمله فيض به آيه نفى سبيل براى تقديم روايت منصور\r\nبعضى از روايات مسأله در مورد مسلمان شدن زن و باقى ماندن مرد بر كفر دلالت بر بقاء عقد مىنمود و درباره مجوسى تعارض داشت با روايت منصور بن حازم كه در صورت اسلام زن دلالت بر انفساخ مىنمود . اين تعارض ما بين روايات سبب شده كه آقايان فقهاء حتى فيض كاشانى با اينكه متكى بر اخبار است « 1 » ، براى رفع تعارض آنها را بر كتاب عرضه كنند و با تمسك به آيه :  « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  - هرگز بر عليه مؤمنين از ناحيه كفار سبيلى نيست « 2 » - حكم انفساخ عقد را ترجيح بدهند .\r\n\r\n\r\n","description":"","footnote":"\r\n( 1 ) - مرحوم فيض كاشانى از جمله علماى بزرگ دوره صفوى است كه به اخباريگرى شهرت دارد .\r\n( 2 ) - قرآن كريم ، سوره نساء ، آيه 141 .\r\n","page_name":" 5429 ","page_number":87},
  {"content":"\r\n\r\n\r\nجواب صاحب حدائق از تمسك به آيه\r\nايشان مىفرمايند درست است كه فقهاء در اين مسأله و در مسائل ديگر فقهى به اين آيه نفى سبيل متمسك مىشوند مثلًا براى نفى ولايت كافر ، كه گفته‌اند كافر نمىتواند در بسيارى از معاملات مالك عبد شود ، آنها با ادله نفى سبيل به بطلان مالكيت كافر حكم كرده‌اند و در اين مسأله ، شوهر بودن كافر به زن مسلمان را نفى كرده‌اند ، لكن شيخ صدوق رحمه الله روايتى در كتاب عيون به سند خود نقل كرده است بدين مضمون : كه بعضى از مردم كوفه به اين آيه تمسك مىنمودند بر اينكه حضرت سيد الشهداء شهيد نشده است بلكه مثل حضرت عيسى به آسمان برده شده و براى آنها اشتباه پيش آمده و فرد ديگرى را به جاى امام حسين عليه السلام كشته‌اند .\r\nحضرت در جواب اول لعن نموده و جواب دادند آنها دروغگو و كافرند ، چون پيامبر اكرم صلى الله عليه و آله را تكذيب كرده‌اند كه راجع به شهادت امام حسين عليه السلام روايات زيادى فرموده « 1 » ، تكذيب پيامبر موجب كفر است .\r\nبعد اشكال نقضى و جواب حلى مىدهد ، ايشان مىفرمايند : در خود قرآن تصريح به كشته شدن انبياء به دست كفار شده است ، اگر مراد از نفى سبيل ، سلب تكوينى قدرت و نيروى كفار است تا كفار بر مؤمنين مسلط نشوند ، چطور خداوند تسلط بر انبياء را اجازه داده ولى سلطه مؤمنين را اجازه نداده است ؟ پس مراد از نفى سبيل چيست ؟\r\nمراد از سبيلى كه منفى است تسلط تكوينى خارجى نيست ، بلكه مراد اين است كه خداوند براى كفار حجتى قرار نداده كه با آن بر مؤمنين غلبه كنند . لذا اين آيه مربوط به اين بحث‌ها نبوده و نمىتوان به وسيله تمسك به آن حكم به انفساخ را ترجيح داد . بعد ايشان در توجيه تمسك فقهاء به آيه مىگويد : شايد آنها حديث را\r\n\r\n\r\n","description":"","footnote":"\r\n( 1 ) - علامه مجلسى ، بحار الأنوار ، چاپ دوم ، تهران ، اسلاميه 1369 ، ج 44 ، ص 250 ، روايات وارده از پيامبر اكرم صلى الله عليه و آله و ساير معصومين عليه السلام درباره شهادت امام حسين عليه السلام .\r\n","page_name":" 5430 ","page_number":88},
  {"content":"\r\n\r\nنديده‌اند ولى تعجب از فيض است كه با وجود اينكه در تفسير صافى در ذيل همين آيه اين حديث را آورده ولى مع ذلك در وافى كه به تعارض روايت‌ها قائل شده با تمسك به آيه نفى سبيل حكم به انفساخ عقد كرده است .\r\n\r\nاشكال استاد مد ظله بر صاحب حدائق :\r\nامام مىخواهند بفرمايند اجازه تشريعى را خداوند براى مؤمنين داده كه احياناً بر جان و مال كافر مسلط شوند ولى كفار به حسب قانون مجاز نيستند كه تسلط بر جان و مال و ناموس مؤمنين داشته باشند ، پس مدلول آيه نفى ولايت از كفار است كه در صورت تسلط خارجى ( ظاهرى : مثلًا حاكم مسلمانان كافر باشد ) يعنى هيچ گونه مجوزى ندارند كه تسلط بر اموال ، جان ، عرض و قيم بودن كه لازمه ازدواج صحيح است كه مسلط بر زن باشد و قيمومت بر او داشته باشد و بتواند سلب اختيار از او بكند شده و قيمومت كفار بر مؤمنين نفى شده و كافر نمىتواند از مؤمن سلب اختيار كند .\r\nپس در عين حال كه ما اين روايات را اخذ كرده و مىگوييم از اين استفاده قدرت تكوينى نيست ، بلكه خداوند قدرت تشريعى را از كفار سلب كرد و حجتى در عمل تكوينى نداده به كافران كه اگر خواست ( مسلمان ) را بكشد چون تشريعاً مجاز نشده است . و تعجبى ندارد چون فيض متوجه اين مطلب بوده و ترجيح بر انفساخ عقد داده است .\r\n\r\nاشكال استاد بر تمسك بر آيه در مقام\r\nولى آنچه در اينجا جاى تأمل و سؤال است ، اين است كه آيا نفى سبيل تا چه مقدار است ؟ آيا شب را كه خداوند براى افراد سَكن « 1 » قرار داده آن را هم شامل مىشود ؟ چطور سكن قرار داده ، اما مأنوس شدن و تمتع را اجازه نداده است . آيا\r\n\r\n\r\n","description":"","footnote":"\r\n( 1 ) -  « هُوَ الَّذِي جَعَلَ لَكُمُ اللَّيْلَ لِتَسْكُنُوا فِيهِ . . . »  ، سوره يونس / 67\r\n « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها . . . »  سوره روم / 21 .\r\n","page_name":" 5431 ","page_number":89},
  {"content":"\r\n\r\nنفى سبيل اين مقدار را هم نفى مىكند ؟ خود اين آقايان كه منكر نفى سبيل هستند در اينجا مىگويند تا ايام العده حق ندارد ( زن با مرد ديگرى ازدواج كند ) يك مقدار از ناحيه كفار ممنوعيتى براى زن حاصل مىشود و در صورت مرگ كافر نيز كسى نمىتواند با زن او ازدواج كند ، بنابراين تسلط فى الجمله و مختصر نسبت به كفار هست و يك مقدار شارع ملاحظه حال كافر نموده است ، اگر چه سلطه‌اى كه مسلمان نسبت به كافر دارد قطعاً سلطه كافر نسبت به مسلمان به آن اندازه نيست ، مثلًا اگر زن مسلمان كافر بود تمتع ( على الاطلاق ) شب و روز براى مسلمان هست ولى عمده بهره‌مندى كافر از زن مسلمانش مربوط به شب است ممنوع مىباشد ، و اين منع كنايه از عدم تمتع و مباشرت است كه در « سكن » بودن شب نهفته است ، در نتيجه حق خلوت با او را ندارد گرچه اسم زوجيت بر او هست . شيخ طوسى و برخى از فقهاى ديگر مىگويند ، آيا نفى سبيل ، اين مقدار از تمتع را نيز نفى مىكند تا موجب كنار گذاشتن روايات معتبر شود ؟ اين خيلى مشكل است ، چون روايات معتبرى هست كه بر بقاء عقد دلالت ، و رواياتى نيز در مقابل اين روايات قرار دارند مثل روايت منصور بن حازم ، كه طرح نكرديم و روات ديگر را تكذيب ننموديم و صدورشان را از امام مورد تشكيك قرار نداديم ، و حمل به تقيه نموديم چون عامه به اتفاق قائل به انفساخ عقد هستند ولى ما بر بقاء عقد و محدوديت تمتع معتقديم ، در صورتى كه ما روايت منصور را اخذ كنيم بايد روايات معتبر را تكذيب و نفى صدور از امام كنيم . در نتيجه تطبيق آيه نفى سبيل به اينجا وجه محكمى ندارد و مشكل است ولى در مواردى مثل ولايت كافر بر مسلم و معاملات و مواردى نظير آن مىتوان به آن تمسك كرد ، از طرفى مظنون اين است كه شهرت قدمايى با عدم انفساخ بوده است ، چرا كه شيخ طوسى در چند كتابش قائل به آن است و از شيخ مفيد هم استفاده مىشود كه در زمانش اين قول حتى در نزد مخالفين هم انتسابش به شيعه شهرت داشته است و خودش هم قبول كرده است و شيخ صدوق نيز اين قول\r\n\r\n","description":"","footnote":"","page_name":" 5432 ","page_number":90},
  {"content":"\r\n\r\nرا پذيرفته منتها ظاهرش اين است كه اجازه مباشرت داده است ، منتها مىگويد شبانه حق ندارد نزد او برود . يونس بن عبد الرحمن هم كه از فقهاء است قائل به عدم انفساخ و بقاى عقد شده ، لذا احتمال اينكه مشهور بين اماميه همين مطلب باشد بعيد نيست .\r\nاگر چه شيخ طوسى در خلاف ادعاى اجماع كرده است ، لكن سابقاً عرض كرديم كه اجماعات شيخ در كتاب خلاف بر اساس كبريات است ، مثلًا مىگويد ، نفى سبيل را بين مسلمين مسلم دانسته ولى گاهى در مقابل اين اجماعات ، اجماع مخالف وجود دارد . لذا اجماعات كتاب خلاف كاشف ظن از ثبوت حتى شهرت هم نيست ، چون بر اساس كبريات حكم به اجماع كرده است ، در نتيجه با احتمال وجود شهرت قدمايى بين اماميه و نظر شيخ مفيد و يونس بن عبد الرحمن و صدوق بعيد نيست حكم به ترجيح اقرب باشد و روايات ديگر را حمل به تقيه كنيم .\r\n\r\nبررسى مسأله اسلام زوج و دلائل صاحب رياض و جواهر :\r\nاما راجع به اسلام زوج ( زوجه كتابيه يا اهل ذمه باشد ) به چه دلايلى حكم به بقاى عقد مىشود و محدوديتى براى زوج در تمتع و مباشرت نيست ؟\r\nدلايل : علاوه بر اجماع در رياض و جواهر سه دليل آورده‌اند ، عمده تأكيد اينها بر روايات است ، يك روايت مشترك بين دو كتاب است « 1 » .\r\n1 - در رياض به روايت عقبة بن خالد تمسك جسته كه بدين مضمون است :\r\nمردى هفت زن داشت و مسلمان شد ، آنجا حكم شده كه چهار زن انتخاب كند ( البته ايشان مسامحه در تعبير نموده و گفته پنج زن داشته ، چون در متن روايت هفت زن ذكر شده )\r\n2 - روايت غياث بن سلمه ثقفى دومين روايت مورد تمسك است بدين مضمون :\r\nكسى ده زن داشت بعد از مسلمان شدن پيامبر صلى الله عليه و آله به او فرمود : چهار زن انتخاب\r\n\r\n\r\n","description":"","footnote":"\r\n( 1 ) - در آخر ص 11 و 12 اين روايت آمده .\r\n","page_name":" 5433 ","page_number":91},
  {"content":"\r\n\r\nكن .\r\nما مراجعه كرديم ( به دو دليل اين روايات قابل استناد نيستند )\r\nاولًا : هر دو روايت ضعيف السند هستند ، روايت ثقفى كه از طرق عامه نقل شده ( ظاهراً ترمذى از زهرى عن سالم عن أبيه ) در كتاب خلاف به نام ترمذى اشاره نشده . در سند روايت عقبه بن خالد چون محمد بن هلال واقع شده غير موثق بود و سبب ضعف سند است ، اگر وثاقت عقبه را قبول كنيم ، ضعف سند جبران نمىشود به خاطر وجود ابن هلال .\r\nثانياً : متن روايت نيز اصلًا دلالت بر مورد بحث نمىكند چون مضمون روايت عقبه اين است كه مرد مسلمان شده و زنش « . . . اسلم معه . . . » اين از بحث ما خارج است ، چون بحث ما راجع به اسلام زن يا شوهر است . در روايت غياث نيز كه حضرت فرمود انتخاب كن چون طبيعى است اگر مرد مسلمان شد زنان هم مسلمان مىشوند تا از ميان آنها چهار تا انتخاب كند ، لذا دو دليل صاحب رياض نمىتواند دليل اين مسأله باشد . ( دليل سوم بعداً عرض مىشود )\r\n\r\nاما دلايل صاحب جواهر :\r\n1 - موقف « 1 » يونس بن عبد الرحمن كه بدين مضمون : زن اگر مسلمان شد ازدواج به هم نمىخورد فقط شب مجاز نيست به پيش او برود ، البته صاحب جواهر موقوف يونس را قبول ندارد و فتوا بر خلاف آن داده است .\r\n2 - روايت مرسله محمد بن مسلم است كه صاحب جواهر موقعى كه راجع به اسلام زن مىرسد اين روايت را نيز به كنار مىزند و مىگويد هم ضعيف السند است و هم معارض با رواياتى كه به آنها عمل مىشود ( اقوى ) لذا قابل استناد نمىداند .\r\nمضمون روايت اين است : « . . . لو اسلم احدهما فالنكاح بحالهما . . . « 2 » » اگر هر يكى از مرد\r\n\r\n\r\n","description":"","footnote":"\r\n( 1 ) - موقوف به فتوايى گفته مىشود كه مستند به روايت است ولى سندش ذكر نشده باشد .\r\n( 2 ) - ر . ك . شيخ محمد حسن نجفى ، جواهر الكلام ، چاپ هفتم ، بيروت در احياء التراث العربى ، ج 30 ، ص 51 - 52 .\r\n","page_name":" 5434 ","page_number":92},
  {"content":"\r\n\r\nيا زن مسلمان شود عقد به هم نمىخورد .\r\nاستاد : روايت مرسله محمد بن مسلم را معتبر دانستيم چون ارسال از ناحيه ابن ابى عمير است كه ما تمام مىدانيم .\r\nروايت مشترك بين دو كتاب : كه از دو راوى ( عبد الله بن سنان و حلبى ) با يك مضمون نقل شده :\r\n« . . . رجل هاجر مثلًا الى دار الاسلام . . . ثم التحق به امراته . . . » سؤال مىكند از حضرت تكليف نكاح ( عقد ) اينها چيست ؟ حضرت در جواب مىفرمايد : اينها به نكاح خودشان باقى هستند ، دلالت اين روايت را على الاطلاق دانسته‌اند چه عده‌اش گذشته باشد يا مدخوله نبوده و زن لاحقاً مسلمان شد ، حكم به بقاى نكاح شده ، ديگر از عكس آن صحبت نشده ، منتها بايد ببينيم آيا اين استدلال تمام است يا خير ؟\r\nادامه بحث در جلسه آتى ان شاء الله .\r\n« * و السلام * »\r\n\r\n","description":"","footnote":"","page_name":" 5435 ","page_number":93},
  {"content":"\r\n\r\n\r\n16 / 10 / 1382 سه‌شنبه درس شمارهء ( 597 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا ادله تقديم مخالفت عامه بر موافقت كتاب در تعارض خبرين را مطرح مىكنيم . سپس با ذكر دو نكته پيرامون كلام شيخ طوسى در مسأله اسلام كتابيه ، اشتباهى كه در خلاف صورت گرفته را بيان مىكنيم .\r\n* * * \r\nالف ) مرجحات در تعارض خبرين\r\n\r\n1 - نظر آقاى خويى ( رحمه الله )\r\nبراى رفع تعارض بين اخبار ، مرجحاتى ذكر شده است . مرحوم آقاى خويى از ميان آنها دو مرجح را قبول دارند ، يكى موافقت با كتاب و ديگرى مخالفت با عامه .\r\nاين دو مرجح را همه علما قبول دارند اما كدام يك بر ديگرى مقدم است ؟ يعنى اگر يك روايت هم موافق كتاب بود و هم موافق عامه و ديگرى مخالف كتاب و مخالف عامه بود ، يعنى هر كدام يك مرجح را دارا بودند ، كدام يك ترجيح دارد ؟ آقاى خويى مىفرمايند موافق با كتاب بر مخالف عامه ترجيح دارد ، به دليل اينكه در صحيحه عبد الرحمن بن ابى عبد الله « 1 » ، امام عليه السلام مىفرمايند : در دو خبر معارض هر كدام موافق قرآن بود اخذ مىشود بعد مىفرمايند اگر از اين نظر هر دو مساوى بودند آنكه مخالف عامه است اخذ مىشود .\r\n\r\n\r\n","description":"","footnote":"\r\n( 1 ) - استاد : در رساله قطب راوندى كه در تعارض اخبار تأليف شده موجود است .\r\n","page_name":" 5436 ","page_number":94},
  {"content":"\r\n\r\n\r\n2 - نظر استاد ( مد ظله )\r\n\r\nتقرير محل نزاع\r\nما مبناى ايشان را قبول نداشته و عكس مسأله را اصح مىدانيم . به نظر ما مخالفت با كتاب دو نوع است ، يكى مخالفتى كه بين حديث و كتاب جمع عرفى وجود ندارد ، در اينجا روايت وارد شده كه فاضربوه على الجدار ، زخرف ، باطل ، لم أقله . اين مخالف كتاب اگر مخالف عامه هم باشد و معارض شود با موافق كتاب و عامه ، روايت موافق را اخذ مىكنيم زيرا صرف نظر از تعارض چنين روايتى ذاتا صلاحيت براى استناد را ندارد .\r\nنوع ديگر مخالفت با اطلاق يا عموم آيات و يا ساير ظواهر قرآن است . در اينجا جمع عرفى وجود دارد به گونه‌اى كه اگر اين حديث معارض نمىداشت آن را قرينه تصرف در عمومات و اطلاقات كتاب مىدانستيم . ائمه عليهم السلام هم اين گونه روايات را انكار نكرده‌اند و فرموده‌اند ؛ مخصص و مقيد قرآن نزد ماست . در اين موارد عرف بين كتاب و حديث تضادى نمىبيند و اصلا تعبير مخالفت با كتاب در اين موارد صادق نيست . مورد بحث ما نوع دوم مخالفت است . حالا ببينيم مقتضاى قواعد چيست ؟\r\n\r\nبيان قاعده در بحث\r\nفرض ما اين است كه دو روايت متعارض داريم . يكى موافق كتاب و عامه ، ديگرى مخالف « 1 » كتاب و عامه . نظر ما اين است كه بايد روايت مخالف كتاب و عامه را اخذ كنيم . در نتيجه در دو اصل تصرف مىكنيم ، يكى اصالة العموم در كتاب و ديگرى اصالة الجهة در روايت معارض . يعنى اولًا بايد عموم كتاب را با اين روايت تخصيص بزنيم . ثانياً از اصالة الجهة كه اقتضا مىكند كلام بدون اضطرار و براى بيان واقع ادا شده است ، دست برداريم و بگوييم كلام از روى تقيه صادر شده است .\r\n\r\n\r\n","description":"","footnote":"\r\n( 1 ) - مخالفت از نوع دوم .\r\n","page_name":" 5437 ","page_number":95},
  {"content":"\r\n\r\nاما چرا ملزم به تقيه شويم ؟ چون اصل عقلايى اين است كه خبر اطمينانى را همه قبول مىكنند . ادله‌اى هم هست كه اين بناى عقلاء را تأييد مىكند ، مثل : لا مجال لاحد من موالينا التشكيك فيما رواه ثقاتنا « 1 » . تأكيد بسيار زياد دارد بر قبول روايت ثقه . در واقع هم بين دو خبر كه هر دو راوى ثقه هستند ، تعارض نيست . زراره و محمد بن مسلم هر دو مىگويند ما از امام عليه السلام فلان مطلب را شنيده‌ايم ، گفتهء يكى مكذب ديگرى نيست ، هر دو ممكن است از امام عليه السلام صادر شده باشد ولى چون نمىتوانيم به هر دو عمل كنيم ، مجبور هستيم يكى را از باب تقيه بدانيم . اين مطلب را در جايى كه فقط مخالفت با اصالة العموم يا فقط مخالفت با اصالة الجهة باشد همه قبول دارند و ادعاى ما اين است كه در اينجا به واسطه قرينه از هر دو اصل رفع يد مىكنيم ولى اگر به خبر موافق كتاب و عامه اخذ كنيم بايد خبر مخالف را كذب و دروغ بدانيم و اين هم مخالف بناى عقلاء است و هم مخالف روايت .\r\nاما چرا با كتاب مخالفت كنيم ؟ گفتيم كه اين گونه موارد مخالفت نيست بلكه تخصيص عام يا تقييد مطلق است و مورد اتفاق تمامى علما مىباشد .\r\nاشكال : حمل بر تقيه و تخصيص عام كتابى هر كدام جدا جدا مورد قبول است ، ولى اگر بخواهيم هر دو را با هم به كار ببنديم و اصالة العموم و اصالة الجهة را با هم كنار گذاريم ، خيلى بعيد است .\r\nجواب : اگر موارد تقيه و تخصيص كم بود شايد اين اشكال وجهى داشت ، اما وقتى اين دو اصل در بسيارى از موارد نقض شده است ديگر مجالى براى اين حرف باقى نمىماند . در باب تقيه با اينكه روايات بسيارى به دست ما نرسيده ، اين همه روايت داريم ، معلوم مىشود روايت تقيه‌اى زياد است . اينجا هم دو روايت داريم كه يكى موافق عامه است ، اگر مسأله تخصيص كتاب نبود ، همه روايت موافق را\r\n\r\n\r\n","description":"","footnote":"\r\n( 1 ) - وسائل ، ج 18 ، ص 108 ، ابواب صفات قاضى ، باب 11 ، حديث 40 ، فانه لا عذر لاحد من موالينا فى التشكيك فيما يرويه عنا ثقاتنا . . .\r\n","page_name":" 5438 ","page_number":96},
  {"content":"\r\n\r\nحمل بر تقيه مىكردند . حالا كه تخصيص كتاب هم اضافه شده ، نمىتوانيم تقيه را كنار گذاشته بگوييم روايت مخالف عامه جعلى و اشتباه و دروغ است چون هم مخالف بناى عقلاء است به خاطر توثيق راوى و هم مخالفت تعبير روايت ( كسى حق تشكيك ندارد ) . به علاوه بحث ما مثل ديدن ماه نيست كه در آن امكان اشتباه زياد است ؟ اين تفاصيلى كه راوى نقل مىكند كه شب بيتوته با زن ممنوع است و روز مجاز مىباشد و اگر مشركه بود شب و روز ممنوع است ، اشتباه در آن بسيار بعيد است . پس در اين تعارض اصالة الصدور را حفظ و در اصالة الجهة تصرف مىكنيم .\r\nدر باب مخالفت با قرآن هم نسبت‌هايى به ائمه عليهم السلام داده مىشده كه اينها مخالف قرآن حرف مىزنند . روى اين جهت ائمه عليهم السلام فرموده‌اند اگر روايتى مخالف قرآن بود آن را كنار بگذاريد . منظورشان جايى است كه حتى جمع عرفى هم وجود ندارد كه اين از بحث ما خارج است . مورد بحث جايى است كه تصرف در عمومات و مطلقات قرآن مىشود . در موارد فراوانى عمومات و اطلاقات قرآن به وسيله روايات تخصيص و تقييد خورده و در همين لا تمسكوا بعصم الكوافر بلااشكال استدامه ازدواج با كتابيه جايز است . بنابراين اگر به خاطر حفظ اصالة الصدور ( به خاطر بناء عقلاء و روايات حجيت خبر ثقه ) از اصالة العموم و اصالة الجهة رفع يد كنيم ، اشكالى پيش نمىآيد .\r\n\r\nاستدراك\r\nمعنى مخالفت با قرآن در صحيحه عبد الرحمن همان است كه گفتيم . اما منظور از مخالفت با كتابى كه در مقبوله عمر بن حنظله وارد شده ، مخالفت با ظاهر قرآن است نه آن جايى كه جمع عرفى نباشد . چون در آنجا امام عليه السلام در باب مرجحات ، اول مىفرمايد : اصدقهما و اعدلهما ، بعد مىفرمايد ما اشتهر بين اصحابك بعد ، ما وافق الكتاب و بعد ، ما خالف العامة . آقاى خويى رحمه الله بر مبناى خودشان اين روايت را قبول ندارند . ولى ما چون به روايت اشكال نمىكنيم بايد در اين مورد بحث كنيم .\r\n\r\n","description":"","footnote":"","page_name":" 5439 ","page_number":97},
  {"content":"\r\n\r\nبه نظر ما از روايت استفاده نمىشود كه موافقت با كتاب مقدم بر مخالفت با عامه باشد ، زيرا روايت در مرحله سوم از مرجحات ، موافقت با كتاب و مخالفت با عامه را با هم و در عرض هم ذكر كرده ، مىفرمايند : بعد از عدالت و شهرت هر كدام موافق قرآن و مخالف عامه بود اخذ كن ، بعد مىفرمايند اگر هر دو موافق كتاب بود مخالف عامه مقدم است . و يك فرض را مسكوت گذاشته لذا ممكن است گفته شود اگر هر دو موافق يا مخالفت عامه بود بايد به موافق كتاب رجوع كرد ، پس ترتيب بين اين دو استفاده نمىشود . طبق مبناى عقلاء اصالة الصدور بر اصالة العموم و اصالة الجهة مقدم است و روايتى كه اين اصل عقلايى را نفى كرده باشد نداريم ، پس حمل بر تقيه اشكالى ندارد . در بحث ما بر فرض ، اطلاق آيه نفى سبيل شامل روايت مستمسك كلام شيخ باشد و بگوييم آيه اين مقدار كه شب نزد زن نرود و روز برود را نفى مىكند ، و لذا اين روايت مخالف عموم كتاب است ، ولى ما كبروياً اين گونه مرجح را بر مخالفت عامه ترجيح نداده و روايت را كنار نمىگذاريم .\r\n\r\nب ) توضيحى پيرامون كلام شيخ\r\nبحث ديگر عبارت از اين است كه در مسالك و نهاية المرام ( ظاهراً ) و حدائق آمده است ، اگر ما روايتى كه مستمسك كلام شيخ است ، اخذ كنيم ، نبايد بين مدخوله و غير مدخوله فرق گذاريم . ولى اين فرمايش درست نيست . گرچه ما به مرسله محمد بن مسلم « 1 » و مرسله جميل « 2 » بن دراج كه در سندش على بن حديد بود اخذ كرديم و آنجا اسمى از مدخوله و غير مدخوله نبود ، ولى روايت صحيح السند معتبر داريم كه اخص از دو روايت قبل است از عبد الرحمن بن حجاج « 3 » مىگويد زن نصرانيه قبل از دخول مسلمان شده و شوهرش هم نصرانى است حضرت مىفرمايد : « انقطعت عصمتها » و ديگر مهرى هم ندارد . به علاوه روايت\r\n\r\n\r\n","description":"","footnote":"\r\n( 1 ) - وسائل ، باب 9 من ابواب ما يحرم بالكفر ، حديث 5 : ان اهل الكتاب و جميع من له الذمه . . .\r\n( 2 ) - وسائل ، باب 9 من ابواب ما يحرم بالكفر ، حديث 1 : فى اليهودى و النصرانى و المجوسى اذا اسلمت امرأته و لم يسلم . . .\r\n( 3 ) - وسائل ، ابواب ما يحرم بالكفر ، باب 9 ، حديث 6 .\r\n","page_name":" 5440 ","page_number":98},
  {"content":"\r\n\r\nسكونى كه از آن هم استفاده مىشود كه نكاح از بين رفته چون حضرت امر مىكند كه مرد نصف مهر را بپردازد ، حالا پرداخت نصف ممكن است حمل بر استصحاب شود يا وجه ديگرى داشته باشد ، به هر حال امام عليه السلام عقد را منفسخ فرض كرده است . اين دو روايت مطلقات گذشته را ( ابن مسلم و جميل ) تخصيص مىزند .\r\n\r\nنكته‌اى ديگر\r\nشيخ مفيد در مسائل صاغانيه كه عبارتش را خوانديم مىفرمايد : با اين كه عقد باقى است اما وطى اين زن « 1 » ممنوع است . شيخ طوسى هم مواقعه را ممنوع مىداند . اما صدوق در مقنع مىفرمايد : هو املك ببضعها . معناى مالكيت بضع اين است كه وقاع ممنوع نيست . نظر صاحب جواهر هم همين است .\r\nآيا اين كه شبانه نبايد پيش زن برود كنايه از حرمت مواقعه است ؟ به نظر ما روايت چنين ظهورى ندارد ، بلكه در شب خصوصياتى است كه شارع نمىخواهد آنها بين اين دو كه سنخيتى با هم ندارند باشد مثل سكن بودن ، التيام پيدا شدن ، هنّ لباس لكم و . . . و الا اگر منظور حرمت مواقعه بود مىتوانست تعبير كند ، اجازه خلوت كردن ندارد . اين كه فرموده است يأتيها نهاراً هم با خلوت مىسازد و هم عدم خلوت . در نتيجه مرد ممنوع از مباشرت نيست .\r\n\r\nد ) اشتباهى از شيخ طوسى\r\n\r\nمتن شرايع :\r\nاذا اسلم زوج الكتابيه فهو على نكاحه سواء كان قبل الدخول أو بعده\r\nبسيارى از علماء به اين مطلب تصريح كرده‌اند كه فرقى بين قبل از دخول و بعد از دخول نيست . عده‌اى هم كه تصريح ندارند اطلاق كلامشان اقتضاى عدم فرق مىكند زيرا در مسائل ديگرى كه با اين مسأله عنوان كرده‌اند ، بين دخول و عدم آن فرق گذاشته‌اند ، ولى در اين مسأله فرقى نگذاشته‌اند و اين تقريباً صريح است در عدم فرق . بعضى طبق همين اطلاق‌ها ادعاى نفى خلاف كرده‌اند ، يعنى معقد\r\n\r\n\r\n","description":"","footnote":"\r\n( 1 ) - كه مسلمان شده و شوهرش كتابى است .\r\n","page_name":" 5441 ","page_number":99},
  {"content":"\r\n\r\nاجماع در كلامشان تعبير مطلقى است مثل سيد مرتضى و قطب راوندى و عده‌اى با تصريح به عدم فرق ، ادعاى اجماع يا نفى خلاف كرده‌اند مثل تذكره ، جامع المقاصد و مفاتيح فيض كه اينها ادعاى نفى خلاف كرده‌اند و در مسالك و انوار الفقاهه دعواى اجماع شده است . در كفايه سبزوارى نيز تعبير لا اعرف فيه خلافاً آمده است .\r\nولى آنچه مورد تعجب مىشود كلام شيخ طوسى در خلاف است . ايشان فرموده : اگر يكى از زوجين ( چه مرد و چه زن ) قبل از دخول مسلمان شدند به نفس اسلام عقد منفسخ مىشود و دليل آن را اجماع الفرقه ذكر كرده‌اند . اين مطلب حتى يك موافق ندارد و خود شيخ در مبسوط مىگويد : اگر مرد مسلمان شد و زن او كتابى بود عقد باقى است و بين دخول و غير دخول فرقى نيست . اين اشتباهى است كه در خلاف صورت گرفته و ما محملى براى آن پيدا نكرديم .\r\nدليل اينكه اسلام مرد منشأ بقاء عقد مىشود را ان شاء الله در جلسه آينده بحث مىكنيم .\r\n« * و السلام * »\r\n\r\n","description":"","footnote":"","page_name":" 5442 ","page_number":100},
  {"content":"\r\n\r\n\r\n17 / 10 / 1382 چهارشنبه درس شمارهء ( 598 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، بحث نكاح مرد مسلمان با زن كتابيه را آغاز كرده و ضمن نقل روايات مربوطه ، از جمله روايت عبد الله بن سنان و روايت يونس ، نظر استاد مد ظله را تبيين خواهيم نمود .\r\n* * * \r\nالف ) ادله بقاء نكاح در فرض اسلام زوج ( كلام صاحب جواهر )\r\nدر مورد نكاح مرد مسلمان با اهل كتاب يك بحث ، بحث نكاح ابتدايى با آنها است و بحث ديگر استدامه نكاح است يعنى اگر زوج مسلمان شود ولى زوجه به كفر خود باقى باشد در اين فرض آيا عقد ازدواج بين آنها باطل مىشود و يا اينكه نكاح باقى است ؟\r\nبحث نكاح ابتدايى را قبلًا به طور مفصل ذكر كرديم . ولى در مورد استدامه نكاح گفته شده است كه ما ادله‌اى داريم كه بر اساس آن ادله ، اگر نكاح ابتدايى با اهل كتاب را نيز جايز ندانيم و ليكن استدامه نكاح آنها ( خصوص اسلام زوج فعلًا مورد بحث است ) بلااشكال است .\r\nصاحب جواهر به عده‌اى از روايات براى اثبات بقاء نكاح در فرض اسلام زوج تمسك نموده است « 1 » . روايت يونس و مرسله ابن ابى عمير كه البته ما عرض كرديم\r\n\r\n\r\n","description":"","footnote":"\r\n( 1 ) - جواهر الكلام 30 / 50 .\r\n","page_name":" 5443 ","page_number":101},
  {"content":"\r\n\r\nكه مطابق مبناى ايشان اين دو روايت قابل استناد نيستند . ( چنانچه خود صاحب جواهر در بحث اسلام زوجه كه مسأله بعدى است مرسله ابن ابى عمير را ضعيف دانسته « 1 » و روايت يونس را هم اصلا مطرح ننموده است كه مناسب بود در آن بحث روايت يونس را نيز طرح مىكرد ) .\r\n\r\n1 - صحيحه عبد الله بن سنان و تقريب استدلال به آن\r\nروايت ديگرى كه صاحب جواهر به آن استدلال كرده و قبل از ايشان در كفايه سبزوارى و رياض و قبل از همه شيخ در تهذيب و استبصار به آن استدلال نموده است صحيحه عبد الله بن سنان است . روايت اين چنين است : عبد الله بن سنان عن ابى عبد الله عليه السلام « سألته عن رجل هاجر و ترك امرأته المشركين ( در طريق ديگر فى المشركين ) ثم لحقت به بعد ذلك أ يمسكها بالنكاح الاول او تنقطع عصمتها قال : بل يمسكها و هى امرأته » « 2 » .\r\nتقريبى كه براى استدلال به اين روايت ذكر شده و در رياض « 3 » نيز آمده است اين است كه اطلاق اين روايت شامل صورتى كه زوجه غير كتابيه باشد نيز هست و ليكن به مقتضاى روايات ديگر كه در مورد زوجه وثنيه مىگويد اگر تا قبل از انقضاء عده مسلمان نشود عقد نكاح آنها باطل مىشود « 4 » . بايد صحيحه عبد الله بن سنان را مقيد به صورتى نماييم كه زوجه كتابيه است و در نتيجه در موردى كه زوج مسلمان شده ولى زوجه كتابيه و بر كفر خود باقى است قائل به بقاء نكاح آنها شود و تفصيلى از جهت قبل از انقضاء عده و بعد از آن وجود ندارد بلكه عقد مطلقا باقى است .\r\n\r\n2 - مناقشه استاد مد ظله به تقريب فوق\r\n\r\n\r\n","description":"","footnote":"\r\n( 1 ) - جواهر الكلام 30 / 53 .\r\n( 2 ) - الوسائل ، باب 5 ، من ابواب ما يحرم بالكفر ، حديث 1 .\r\n( 3 ) - رياض المسائل 10 / 241 - 242 طبع جماعة المدرسين .\r\n( 4 ) -\r\n","page_name":" 5444 ","page_number":102},
  {"content":"\r\n\r\nبه نظر ما استدلال به صحيحه عبد الله بن سنان براى محل بحث ما تمام نيست ، زيرا ،\r\nاولًا : همان طورى كه در تقريب استدلال گذشت ما نمىتوانيم به اطلاق روايت كه شامل زوجه كتابى و وثنى هر دو مىشود عمل نماييم و قطعا مىبايست در آن تصرفى نماييم . امر دائر است كه ما تصرفى كه آقايان كرده‌اند و زوجه را مخصوص به كتابيه دانسته‌اند مرتكب شويم و در نتيجه فرد ظاهر روايت كه همانا زوجه مشركه ( وثنيه ) است از تحت آن خارج نماييم . ( چرا كه فرد ظاهر از اطلاق مشرك ، وثنى و غير كتابى است ) و يا اينكه ظهور روايت در اطلاق و دخول زوجه مشركه ( وثنيه ) در تحت آن را حفظ كرده ولى با توجه به روايات ديگر كه لحوق زوجه وثنيه مدخوله را به شوهرش در زمان قبل از انقضاء عده موجب بقاء عقد مىداند ، صحيحه عبد الله بن سنان را مخصوص به اين فرض بدانيم كه در نتيجه اين صحيحه نمىتواند دليلى بر مدعاى ما در مسأله ما نحن فيه كه بقاء زوجيت در فرض اسلام زوج است ، چه زوجه قبل از انقضاء عده مسلمان بشود يا نه ؟ باشد . به نظر مىرسد اگر نگوييم تصرف دوم اولى است بدين جهت كه طبق آن بر ظهور مشرك در غير اهل كتاب نيز تحفظ شده است ، لااقل تصرف اول ترجيحى بر آن ندارد و لذا روايت محتمل الوجهين بوده و قابل استناد نمىباشد و از طرف ديگر ادله عامه مثل لا تمسكوا بعصم الكوافر اقتضاء مىكند كه بين استدامه و ابتداء در عدم جواز هيچ كدام فرقى نباشد .\r\nو ثانياً : احتمال ديگرى كه در صحيحه عبد الله بن سنان وجود دارد اين است كه اين صحيحه اساساً ارتباطى به فرض اسلام زوج نداشته باشد و همانا مقصود از هجرت زوج ، مجرد اختلاف دارين و مكان‌ها باشد كه با ملاحظه روايات معلوم مىشود كه خصوص اختلاف دارين نيز مورد بحث و سؤال از ائمه معصومين عليهم السلام بوده است . لذا با وجود اين احتمال نيز نمىتوان به روايت براى محل بحث استناد كرد .\r\n\r\n","description":"","footnote":"","page_name":" 5445 ","page_number":103},
  {"content":"\r\n\r\n\r\n3 - روايت يونس مضمره است يا موقوفه ؟\r\nهمان طورى كه گفته شد روايت يونس كه صاحب جواهر در مسأله ما نحن فيه بدان تمسك كرده طبق نظر خود ايشان قابل استناد نيست . مطلبى كه به نظر مىرسد ذكر آن در اينجا بىفايده نباشد اين است كه آيا اين روايت مضمره است يعنى روايت از معصوم عليه السلام است و ليكن اسم معصوم صريحاً برده نشده و به جاى آن به واسطه ضمير تعبير شده است و يا اينكه روايت موقوفه است بدين معنا كه روايت از معصوم نقل نشده بلكه فقط به يكى از اصحاب ائمه منتهى گشته است كه قهراً بر اساس مبناى كسانى كه روايات موقوفه را اشكال كرده و آنها را همانند مضمرات كه معتبر است قابل استناد نمىدانند . اين روايت مورد اشكال باشد ؟\r\nمقدمتاً : مىگوييم كه در اسناد روايات كه به معصوم عليه السلام منتهى مىشود گاهى بعد از ذكر امام عليه السلام كلمه « قال » قرار مىگيرد كه فاعل اين كلمه گاهى خود امام معصوم عليه السلام است و گاهى فاعل آن راوى از امام است . مثل اين تعبير محمد بن مسلم عن ابى عبد الله عليه السلام قال سألته . . .\r\nحال با توجه به اين مطلب ، روايت يونس را ملاحظه مىكنيم : عدّة من اصحابنا عن سهل بن زياد عن محمد بن عيسى عن يونس قال الذمى تكون له المرأة الذميه فتسلم امرأته .\r\nقال : هى امرأته يكون عندها بالنهار و لا يكون عندها بالليل ، قال : فان اسلم الرجل و لم تسلم المرأة يكون الرجل عندها بالليل و النهار « 1 » »\r\nدر روايت سه مرتبه كلمه « قال » تكرار شده است كه به طور مسلم فاعل دومى و سومى يك نفر بيشتر نيست .\r\nكلام اين است كه آيا فاعل دوم و سوم امام عليه السلام است كه در نتيجه فاعل ، « قال » اول به يونس برگشت نموده و در نهايت روايت مضمره باشد ، و يا اينكه فاعل « قال » اول محمد بن عيسى است و فاعل دوتاى بعدى يونس است .\r\n\r\n\r\n","description":"","footnote":"\r\n( 1 ) - الوسائل ، باب 9 من ابواب ما يحرم بالكفر ، حديث 5 .\r\n","page_name":" 5446 ","page_number":104},
  {"content":"\r\n\r\nكه در نتيجه روايت چون به امام معصوم عليه السلام ختم نشده بلكه منتهى به يكى از اصحاب ( يونس ) است موقوفه باشد هر دو احتمال وجود دارد و بنابر قول كسانى كه روايات موقوفه را معتبر نمىدانند طبيعتاً نتيجه تابع اخس مقدمات است و لذا با وجود احتمال موقوفه بودن روايت يونس معتبر نمىباشد .\r\n\r\n4 - نظر استاد مد ظله در مورد اعتبار روايات موقوفه\r\nعقيده ما اين است كه روايات موقوفه‌اى كه جنبه اجتهاد از قواعد كليه و تطبيق فرعى از فروع مسأله‌اى كلى و اصولى را ندارد ، معتبر مىباشد . توضيح اينكه : به مقتضاى علينا القاء الاصول و عليكم تفريع الفرع در مواردى رواياتى كه از اصحاب و فقهاء شاگردان ائمه عليهم السلام نقل شده است اجتهاد شخصى و بيانگر نظر خاص خود آن اصحاب است كه البته در چنين مواردى ، اين روايات فاقد ملاك حجيت براى ما مىباشند و اما در مواردى كه مورد تفريع فرع يا اجتهاد شخص راوى نيست ، اصل عقلايى بر اين استوار است كه كلام راوى را از باب شهادت عن حسٍ يا شهادت قريب من الحس . كاشف از قول امام معصوم عليه السلام مىدانند و حمل آن بر شهادت بعيد عن الحس يعنى اجتهاد شخصى راوى بسيار خلاف قاعده عقلايى است .\r\nالبته اينكه مىگوييم قاعده عقلايى بر اين است كه كلام راوى را حاكى از كلام امام عليه السلام مىدانند و آن را حمل بر اجتهاد شخص وى نمىكنند منافاتى با اين ندارد كه راوى بر اساس اجتهاد شخصى خود ، از بين روايات متعددى كه درباره يك مسأله خاص از امام شنيده است و احتمالًا متعارض با يكديگر نيز بوده‌اند . ترجيحاً يكى را نقل نموده باشد و روايات ديگر در اين زمينه را مثلًا به جاى ديگرى حمل كرده است . چرا كه مهم براى ما اصل صدور آن روايت از امام معصوم است كه همان طورى كه بيان كرديم از باب شهادت مىتوانيم آن را اثبات نماييم .\r\nبنابراين با اين توضيحات ، به نظر ما روايت يونس اگر موقوفه نيز باشد ، چون متضمن تفريعى خاص و يا اجتهاد راوى نيست خصوصا با اين تفاصيلى كه در متن\r\n\r\n","description":"","footnote":"","page_name":" 5447 ","page_number":105},
  {"content":"\r\n\r\nآن در فرق بين اتيان در شب و روز مطرح شده كه حاكى از وجود نصّى از معصوم عليه السلام است ، از قبيل روايات موقوفه‌اى است كه معتبر مىباشد .\r\nدر جلسه آينده كلام صاحب حدائق رحمه الله را در مورد مسأله ما نحن فيه بررسى خواهيم كرد . ان شاء الله\r\n« * و السلام * »\r\n\r\n","description":"","footnote":"","page_name":" 5448 ","page_number":106},
  {"content":"\r\n\r\n\r\n20 / 10 / 1382 شنبه درس شمارهء ( 599 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه درباره بقاء ازدواج زوجين غير مسلمان در صورتى كه زوج مسلمان شود بحث خواهيم نمود و در ابتداء مختار صاحب حدائق و ادله ايشان را بررسى نموده و سپس ادله خودمان را ارائه خواهيم كرد و در پايان به بعضى از فروع اين مسأله خواهيم پرداخت .\r\n* * * \r\nاسلام زوج كتابيه\r\nاگر شوهر زن كتابيه‌اى به اسلام گرويد ولى زن دست از دين خود برنداشت آيا ازدواج آن دو به هم مىخورد يا همچنان باقى است ؟ ابتداء به بررسى نظر صاحب حدائق پرداخته و سپس مختار خود را بيان مىكنيم .\r\n\r\nنظر صاحب حدائق\r\nايشان فرموده‌اند اگر ازدواج با كتابيه ابتداءً اشكال داشته باشد ولى استدامةً هيچ گونه اشكالى ندارد . به چه دليل ؟ به دو دليل يكى اجماع و ديگرى مرسله ابن ابى عمير .\r\n\r\nدليل اول : اجماع\r\nاگر زوج زن كتابيه مسلمان شد اجماعى است كه عقدشان به هم نمىخورد بلكه به قوت خود باقى است و اين حكم مورد اتفاق همگان مىباشد .\r\n\r\n","description":"","footnote":"","page_name":" 5449 ","page_number":107},
  {"content":"\r\n\r\n\r\nدليل دوم : مرسله ابن ابى عمير\r\nبراى اينكه بحث كاملًا روشن شود ما روايت مذكور را عيناً نقل مىكنيم :\r\nمحمد بن يعقوب عن على بن ابراهيم عن أبيه عن ابن ابى عمير عن بعض اصحابه عن محمد بن مسلم عن ابى جعفر عليه السلام قال : « انّ اهل الكتاب و جميع من له الذمة اذا اسلم أحد الزوجين فهما على نكاحهما و ليس له ان يخرجها من دار الاسلام الى غيرها و لا يبيت معها و لكنه يأتيها بالنهار ، و اما المشركون مثل مشركى العرب و غيرهم فهم على نكاحهم الى انقضاء العدة فان اسلمت المرأة ثم اسلم الرجل قبل انقضاء عدتها فهى امرأته ، و ان لم يُسلم الا بعد انقضاء العدة فقد بانت منه و لا سبيل له عليها ، و كذلك جميع من لا ذمة له ، و لا ينبغى للمسلم ان يتزوج يهوديه و لا نصرانية و هو يجد حرة او امة » . « 1 »\r\nمحل شاهد جمله « ان اهل الكتاب و جميع من له الذمة اذا اسلم احد الزوجين فهما على نكاحهما » مىباشد همان طورى كه مشاهده مىفرماييد اين تعبير اطلاق دارد و شامل مسأله مورد بحث ما يعنى اسلام زوج باطلاقه مىشود پس علاوه بر اجماع مىتوان از اطلاق اين روايت هم حكم مسأله را استفاده نمود .\r\nبعد خود ايشان به استدلال به اين روايت اشكالى وارد كرده‌اند .\r\n\r\nاشكال صاحب حدائق به روايت مرسله ابن ابى عمير\r\nما تقريب اشكال ايشان را كمى تغيير مىدهيم البته مطلب همان مطلب ايشان است ولى براى اينكه صناعىتر و متعارف‌تر گردد تقريب استدلال را كمى تغيير مىدهيم :\r\nما دو گونه روايت داريم : يك روايتى كه قائل است اگر زوج كتابيه مسلمان شد عقدشان به قوت خود باقى است ، يعنى همين مرسله ابن ابى عمير .\r\nديگرى روايتى كه قائل است كه عقدشان به هم مىخورد يعنى روايت صحيحه احمد بن محمد بن ابى نصر كه اينك آن را تماماً نقل مىكنيم :\r\n\r\n\r\n","description":"","footnote":"\r\n( 1 ) - تهذيب الاحكام ، ج 7 ، باب من يحرم نكاحهن بالاسباب دون الانساب ، ح 17 .\r\n","page_name":" 5450 ","page_number":108},
  {"content":"\r\n\r\nاحمد بن محمد بن عيسى عن احمد بن محمد بن ابى نصر قال : سألت الرضا عليه السلام عن الرجل تكون له الزوجة النصرانية فتُسلم هل يحل لها ان تقيم معه ؟ قال : اذا اسلمت لم تحل له ، قلت :\r\nجعلت فداك فان الزوج اسلم بعد ذلك ، أ يكونان على النكاح ؟\r\nقال : لا ، به تزويج جديد « 1 »\r\n\r\nتوضيحى درباره مدلول اين روايت\r\nاگر چه موضوع اين روايت زن نصرانيه‌اى است كه شوهرش نيز نصرانى است ولى اگر شوهرش وثنى و امثال آن نيز باشد عقد به طريق اولى به هم مىخورد و همين طور اگر زن به جاى نصرانيه بودن مجوسيه باشد و يا يهوديه ، زيرا در مورد مجوسى بودن همان اولويت دليل ماست ولى در مورد يهوديه بودن ، چون عرف بين نصرانيه و يهوديه ، الغاء خصوصيت مىكند .\r\nاين دو روايت با هم متباين هستند ولى يك روايت ثالثى در بين است كه در آن تفصيل داده شده است و آن روايت منصور بن حازم مىباشد :\r\n« عن منصور بن حازم قال : سألت ابا عبد الله عليه السلام عن رجل او مشرك من غير اهل الكتاب كانت تحته امرأة فأسلم او أسلمت قال : ينظر بذلك انقضاء عدتها و ان هو أسلم او اسلمت قبل ان تنقضى عدتها فهما على نكاحهما الاول و ان هو لا يُسلم حتى تنقضى العدة فقد بانت منه » « 2 » « 3 »\r\nاين روايت همان طورى كه مىبينيد تفصيل داده است بين اينكه در عده ، مسلمان شده باشد يا بعد از انقضاء عده و در جاى خود محقق است كه اگر دو دسته روايات مطلق داشتيم كه با هم متعارض بودند و يك روايت ثالثى در بين بود كه تفصيل داده بود مقتضاى جمع عرفى اين است كه اين روايت شاهد جمع بين آن دو\r\n\r\n\r\n","description":"","footnote":"\r\n( 1 ) - تهذيب الاحكام ، ج 7 ، باب من يحرم نكاحهن بالاسباب دون الانساب ، ح 13 .\r\n( 2 ) - تهذيب الاحكام باب من يحرم نكاحهن بالاسباب دون الانساب ، ح 16 ، وسائل الشيعة ، ج 20 ، ابواب ما يحرم بالكفر و نحوه ، باب 9 ، ح 3 .\r\n( 3 ) - در الفاظ اين روايت بين نقل‌هاى مختلف ، تفاوت به چشم مىخورد ولى ما طبق نقل صاحب حدائق نقل كرديم و به زودى در اين باره توضيح خواهيم داد . الحدائق الناضرة ، ج 24 ، ص 31 .\r\n","page_name":" 5451 ","page_number":109},
  {"content":"\r\n\r\nروايت شود بنابراين به وسيله روايت منصور بن حازم ، اطلاق روايت مرسله ابن ابى عمير را قيد مىزنيم ، زيرا مرسله مطلق بود يعنى خواه طرف مقابل در عده مسلمان شده باشد و خواه نشده باشد عقد به قوت خود باقى است . بعد از تقييد اين روايت به روايت منصور بن حازم نتيجه اين مىشود كه اگر در عده مسلمان شد عقدشان باقى است و الا از هم جدا مىشوند بعد ايشان مىفرمايد : « . . . فالظاهر انه لا مستند لما ذكروه من الحكم الذي قدّمنا نقله عنهم الا الاجماع المدعى فى المقام اذا لم اقف فى الاخبار بعد الفحص على ما يدل على ذلك بخصوصه و الله العالم « 1 » »\r\nيعنى اينكه فقهاء فتوى داده و اتفاق كرده‌اند كه اگر زوج كتابيه مسلمان شود عقدشان به قوت خود باقى است و لو زنش مسلمان نشود و يا بعد از انقضاء عده مسلمان شود صحيح نيست ، بلكه بايد بين مسلمان شدن طرف مقابل در مدت عده و يا بعد از انقضاء عده تفصيل قائل شد و به طور مطلق فتوى صادر كردن طبق قواعد مقرره نمىباشد ، بنابراين فتواى فقهاء را نمىتوان به حسب روايات تصحيح نماييم بله اگر مستندى داشته باشد فقط اجماع مىباشد كه البته صاحب حدائق اخبارى مسلك بوده و خيلى متكى به اجماع نيست .\r\nاين اشكالى است كه ايشان وارد كرده و ما مطلب آن را با كمى تغيير در اسلوبى صناعىتر و متعارف‌تر بيان كرديم اينك ببينيم آيا فرمايش ايشان صحيح است يا خير ؟\r\n\r\nنقد استاد مد ظله نسبت به فرمايش صاحب حدائق\r\nما به فرمايش ايشان عرايضى داريم :\r\n\r\nاشكال اول بر صاحب حدائق\r\nاولًا : ايشان دچار تناقض گويى شده است زيرا در بحث اسلام زوجه ايشان روايت منصور بن حازم را حمل بر غير اهل ذمه نموده و بدين وسيله منافات بين آن\r\n\r\n\r\n","description":"","footnote":"\r\n( 1 ) - الحدائق الناضرة ، ج 24 ، ص 32 .\r\n","page_name":" 5452 ","page_number":110},
  {"content":"\r\n\r\nروايت و روايت مرسله ابن ابى عمير را از ميان برداشته است ، چون صاحب حدائق بر حسب روايات ، مجوسى را اهل كتاب مىداند لذا قائل شده است كه روايت منصور بن حازم حكم غير اهل كتاب را بيان مىكند ولى روايت مرسله ابن ابى عمير حكم اهل كتاب را متضمن است پس با هم منافاتى ندارند زيرا موضوعشان متعدد است ، ولى در بحث فعلى ما يعنى اسلام زوج اين دو روايت را در مقابل هم قرار داده است در حالى كه اگر موضوعشان دوتاست با هم منافاتى نداشته و در مقابل هم نمىباشند .\r\nحال چرا صاحب حدائق روايت منصور بن حازم را حمل بر غير اهل كتاب مىكند ؟ منشأ اين كلامش چيست ؟\r\n\r\nمنشأ كلام صاحب حدائق\r\nمنشأ كلام صاحب حدائق اين است كه روايت منصور بن حازم در نقل ايشان به نحو خاصى است كه با نقل‌هاى ديگر اين روايت تفاوت دارد و همين كيفيت نقل ايشان منشأ نظرشان شده است . و ما روايت را طبق نقل ايشان آورديم و همان طورى كه مشاهده مىكنيد در نقل ايشان « عن رجل مجوسى او مشرك » نيست تا مجوسى نيز از اهل ذمه محسوب شود بلكه « عن رجل او مشرك » نقل كرده است اما چرا ؟ ما دو احتمال مىدهيم :\r\nاحتمال اول : كلمه « أو » زائد باشد و در اصل « عن رجل مشرك » بوده باشد .\r\nاحتمال دوم : كلمه « أو » زائد نباشد ولى ترديد از راوى باشد خواه راوى بلاواسطه و خواه راوى مع الواسطه يعنى راوى يادش رفته كه آيا عبارت چنين بود :\r\nعن رجل من غير اهل الكتاب ؟ و يا چنين « عن مشرك من غير اهل الكتاب » ؟ و همان طورى كه گفتيم چون صاحب حدائق بر حسب روايات ، مجوسى را اهل كتاب مىداند لذا اين روايت را بر غير اهل كتاب حمل نموده ولى روايت مرسله ابن ابى عمير را متضمن حكم اهل كتاب مىداند .\r\n\r\n","description":"","footnote":"","page_name":" 5453 ","page_number":111},
  {"content":"\r\n\r\n\r\nاشكال دوم بر كلام صاحب حدائق\r\nاساساً جمعى « 1 » را كه ايشان بين روايت صحيحه احمد بن محمد بن ابى نصر كه دلالت بر عدم بقاء عقد مىكند و بين روايت مرسله ابن ابى عمير كه دلالت بر بقاء عقد دارد قائل است جمع درستى نيست ، زيرا روايت مرسله ابن ابى عمير در ادامه صريحاً بين مشرك و اهل ذمه فرق گذاشته است به اين صورت كه اگر مشرك باشد بايد انقضاء عده را منتظر شد اگر در اثناء مدت عده طرف مقابل اسلام آورد زوجيت به قوت خود باقى است و اگر بعد از انقضاء مدت عده اسلام آورد ، عقدشان به هم مىخورد . در حالى كه اگر اهل ذمه باشد « هما على نكاحهما » و ديگر آن تفاصيل را ندارد . وقتى در يك روايت بين شرك و اهل ذمه فرق گذاشته چگونه ايشان همه را از باب واحد حساب كرده است ؟\r\n\r\nادله مسأله از نظر استاد مد ظله\r\nحالا خودمان ببينيم ادله مسأله چيست ؟\r\n\r\nدليل اول : براى اثبات بقاء عقد در صورت اسلام زوج مىتوان به روايت يونس استدلال كرد .\r\nاين روايت مردد بين موقوفه و مضمره مىباشد ولى به هر تقدير از نظر ما معتبر است . اينك متن روايت را ملاحظه فرماييد :\r\n« و عن عدة من اصحابنا عن سهل بن زياد عن محمد بن عيسى عن يونس قال : الذّمى تكون عنده المرأة الذميّة فتسلم امرأته قال : هى امرأته يكون عندها بالنهار و لا يكون عندها بالليل قال :\r\nفان اسلم الرجل و لم تسلم المرأة يكون الرجل عندها بالليل و النهار « 2 » »\r\n\r\nتناقضى در كلام صاحب جواهر\r\nدر كلام صاحب جواهر تناقضى رخ داده است زيرا در بحث فعلى ما يعنى اسلام\r\n\r\n\r\n","description":"","footnote":"\r\n( 1 ) - همان طورى كه گذشت ايشان بين اين دو روايت را چنين جمع كردند كه اگر در عده طرف مقابل اسلام آورد عقد باقى است و اگر در مدت عده اسلام نياورد و يا بعد از انقضاء عده اسلام آورد عقدشان به هم مىخورد و روايت منصور بن حازم را نيز شاهد جمع قرار دادند .\r\n( 2 ) - وسائل الشيعة ، ج 20 ، باب 9 از ابواب ما يحرم بالكفر و نحوه ، ج 8 ، ص 548 .\r\n","page_name":" 5454 ","page_number":112},
  {"content":"\r\n\r\nزوج كه نظر ايشان بقاء عقد است به اين روايت استدلال مىكند و هيچ اشاره‌اى به ضعف روايت نمىنمايد ولى در بحث اسلام زوجه كه نظر ايشان عدم بقاء عقد است هيچ اشاره‌اى به اين روايت نمىكند و حتى مىگويد ادله‌اى كه دلالت بر بقاء زوجيت مىنمايد كه شيخ طوسى به آنها تمسك نموده همگى ضعيف مىباشند . به نظر ما اين تناقض گويى است اگر اين روايت واقعاً ضعيف بوده و قابليت استناد ندارد چرا در بحث اسلام زوج به آن استناد كرده‌ايد و اگر صحيح است چرا در بحث اسلام زوجه به آن استناد نكرده و ضعيف شمرده‌ايد . به هر حال ما نفهميديم كه چرا ايشان در اين دو موضوع ، متناقض با يكديگر بحث كرده است .\r\n\r\nدليل دوم : مرسله ابن ابى عمير از محمد بن مسلم\r\nدر بحث اسلام زوج يكى از ادله مسأله اين روايت است و ما به آن استناد مىكنيم و گفتيم كه در اسلام زوجه نيز ما به آن اخذ مىكنيم در اين صورت يا جمعى كه شيخ طوسى نموده قائل مىشويم ايشان فرموده اين روايت حكم كسى را كه به شرايط ذمه عمل مىكند بيان نموده است مثلا مجوسى ممكن است به شرايط ذمه عمل كند و ممكن است عمل ننمايد پس گاهى « له الذمة » و گاهى « ليس له الذمه » حساب مىشود ولى روايت منصور بن حازم كه درباره مجوسى « 1 » فرموده بايد عده نگه دارد ، منظور مجوسى كه « ليس له الذمه » مىباشد . شيخ طوسى چنين جمع فرموده است البته ما اين جمع را خيلى عرفى نمىدانيم .\r\n\r\nنظر مرحوم آقاى خويى در تعارض بين روايات\r\nمرحوم آقاى خويى رحمه الله در تعارض بين روايات مىفرمايند بايد به اطلاقات يا عمومات كتابى مراجعه نموده و هر يك كه موافق مطلق يا عموم كتابى است اخذ و هر يك كه مخالف است طرح نماييم .\r\n\r\n\r\n","description":"","footnote":"\r\n( 1 ) - همان گونه كه گفتيم روايت منصور بن حازم به نقل صاحب حدائق كلمه « مجوسى » را نداشت و همين منشأ كلام صاحب حدائق شده بود ولى در نقل‌هاى ديگر مجوسى دارد .\r\n","page_name":" 5455 ","page_number":113},
  {"content":"\r\n\r\n\r\nنظر استاد مد ظله در تعارض بين روايات\r\nما معتقديم قبل از رجوع به اطلاقات يا عمومات كتابى ، بايد تا آنجا كه ممكن است كارى كنيم تا دو راوى عادلى را كه روايتشان با هم سازگار نيست و تعارض دارد هيچ يك را تكذيب و تخطئه نكنيم و بلكه تصديق كنيم و بگوييم امام عليه السلام هر دو را فرموده منتهى يكى از اين دو را از باب تقيه فرموده است اين كار مقدم بر رجوع به اطلاقات يا عمومات كتابى است ، بنابراين چون روايت مرسله ابن ابى عمير از محمد بن مسلم ، اسمى از عده نبرده و قائل به بقاء عقد شده است در نتيجه اين روايت مخالف عامه مىباشد « 1 » .\r\nپس ما اين روايت را اخذ مىكنيم و روايت منصور بن حازم را حمل بر تقيه مىنماييم .\r\n\r\nدليل سوم : مرسله جميل بن دراج\r\nاينك متن روايت را ملاحظه فرماييد :\r\n« محمد بن الحسن باسناده عن محمد بن على بن محبوب عن احمد بن محمد عن على بن حديد عن جميل بن دراج عن بعض اصحابنا عن احدهما عليهم السلام انه قال فى اليهودى و النصرانى و المجوسى اذا اسلمت امرأته و لم يسلم قال : هما على نكاحهما و لا يفرق بينهما و لا يترك ان يخرج بها من دار الاسلام الى الهجرة « 2 » »\r\nدليل بودن اين روايت مبتنى بر اين است كه مراسيل اصحاب اجماع را حجت بدانيم بر اساس اين مبنى روايت معتبره مىشود ولى ما اين مبنى را قبول نداريم لذا اين روايت را جزء مؤيدات مسأله به شمار مىآوريم .\r\nالبته بعضى خواسته‌اند از ناحيه على بن حديد اشكال كنند ولى ما از اين ناحيه\r\n\r\n\r\n","description":"","footnote":"\r\n( 1 ) - و لو به يك معنى ممكن است توهم شود كه مخالف كتاب هم هست ولى ما قبول نداريم كه مسأله نفى سبيل اين گونه امور را كه شبانه نمىتواند پيش او بيايد را شامل شود و حتى اگر قبول كنيم باز حمل بر تقيه مقدم بر رجوع به اطلاقات و عمومات كتابى است .\r\n( 2 ) - وسائل الشيعة ، ج 20 ، باب 9 از ابواب ما يحرم بالكفر و نحوه ، ح 1 ، ص 546 .\r\n","page_name":" 5456 ","page_number":114},
  {"content":"\r\n\r\nاشكال نمىكنيم فقط مرسله بودن را اشكال اين روايت مىدانيم .\r\nو همين طور در دعائم الاسلام رواياتى دارد كه تصريح بر بقاء زوجيت مىكند ولى ما آنها را هم جزء مؤيدات مسأله مىدانيم نه دليل مسأله ، به خاطر ضعف سندى آن روايات .\r\n\r\nنتيجه بحث\r\nمقتضاى آن ادله و آن مؤيدات اين است كه در مورد اسلام زوج ، عقدشان به قوت خود باقى است همان طورى كه مشتهر بين علماء هم همين است و شايد هيچ مخالفى در بين نباشد . تا اينجا اصل مسأله بود ولى بعضى از فروع مسأله هم قابل بحث است كه ما اينك آنها را مطرح مىكنيم .\r\n\r\nبعضى از فروع مسأله\r\n\r\nالف ) محدوديت در ناحيه زوجه :\r\nآيا در اين بحث زوجه محدوديتى دارد كه حتماً كتابيه باشد و يا مثلا اهل ذمه باشد و يا محدوديت و تقيدى از اين ناحيه وجود ندارد ؟\r\nبسيارى از كتب قائل به محدوديت هستند يا بالتصريح و يا بالظهور يعنى اگر زوج مسلمان شد ولى زوجه‌اش وثنيه است ، عقدشان به هم مىخورد ، بنابراين همان گونه كه ازدواج با وثنيه ابتداءً صحيح نيست استدامةً نيز صحيح نمىباشد كه عده‌اى بر اين مطلب ادعاى اجماع كرده‌اند مانند مسالك و نهاية المرام .\r\nولى در مقابل تعابيرى وجود دارد كه موهم خلاف مطلب مذكور است مانند تعابير نهايه شيخ ، مهذب ابن براج ، جامع يحيى بن سعيد كه به طور مطلق گفته‌اند اگر يهودى يا نصرانى يا ذمّى مسلمان شد عقدشان به قوت خود باقى است و ديگر در كلامشان فرض كتابيه بودن زوجه مطرح نشده است يا در شرايع ، نافع و تبصره و بعضى از كتب ديگر ، اگر چه در موضعى از كتابشان گفته‌اند : زوج الكتابيه اگر مسلمان شود عقدشان باقى است ولى در موضع ديگرى از كتابشان فرموده‌اند : « الذمى ان اسلم\r\n\r\n","description":"","footnote":"","page_name":" 5457 ","page_number":115},
  {"content":"\r\n\r\nعلى اكثر من اربع زوجات » و قيد نزده‌اند كه اربع زوجات آيا يهوديه هستند يا نصرانيه ، هيچ اين قيود را مطرح نكرده‌اند .\r\nبه نظر ما اينها ناشى از ضعف تعبير مىباشد نه اينكه مختارشان واقعاً چنين است كلمات ديگرشان شاهد بر اين است كه مقصود على وجه الاطلاق نمىباشد .\r\nشايد همين تعبيرات منشأ شده كه مثل مسالك و نهاية المرام دعواى اجماع كنند كه على وجه الاطلاق نمىباشد و قيودى دارد .\r\n\r\nحكم مسأله از نظر روايات\r\nآنچه از روايات بر مىآيد اين است كه حكم از ناحيه زوجه على وجه الاطلاق نيست يعنى خواه وثنيه باشد و خواه هر دين ديگر ، عقد به قوت خود باقى و پايدار گردد . خير نمىتوان چنين مطلبى را از روايات استفاده كرد . زيرا نمىتوانيم به اطلاق روايت صحيحه عبد الله بن سنان و حلبى تمسك كنيم . اينك متن روايت را ملاحظه كنيد :\r\n« محمد بن يعقوب عن محمد بن يحيى عن احمد بن محمد عن الحسن بن محبوب عن عبد الله بن سنان عن ابى عبد الله عليه السلام - فى حديث - قال : سألته عن رجل هاجر و ترك امرأته مع المشركين ثم لحقت به بعد ذلك ، أ يمسكها بالنكاح الاول او تنقطع عصمتها ؟ قال : بل يمسكها و هى امرأته . »\r\nو عن على بن ابراهيم عن أبيه ، عن ابن ابى عمير عن حماد عن الحلبى عن ابى عبد الله عليه السلام مثله » « 1 »\r\nهر چند فرد ظاهر اين روايت آن است كه زوجين هر دو غير اهل ذمه بودند بعد هر دو مسلمان شدند كه حكم به بقاء عقدشان به طور مطلق شده است ، لكن به قرينه روايت منصور بن حازم از اين اطلاق رفع يد مىكنيم و آن را به يكى از دو محمل زير حمل مىكنيم :\r\n\r\n\r\n","description":"","footnote":"\r\n( 1 ) - وسائل الشيعة ، ج 20 ، باب 5 از ابواب ما يحرم بالكفر و نحوه ، ح 1 ، ص 540 .\r\n","page_name":" 5458 ","page_number":116},
  {"content":"\r\n\r\nالف ) طرف مقابل در اثناء عده مسلمان شده باشد .\r\nب ) اصلًا سؤال از مطلب ديگرى كه آن هم به نوبه خود بين شيعه و سنى مورد بحث بوده مىباشد . يعنى از اختلاف در اين كه آيا به مجرد انتقال زوج از دار كفر به دار اسلام و اختلاف در اين بين زوج و زوجه عقد به هم مىخورد يا همچنان پابرجاست ؟\r\nپس نتيجه اين كه زوجه بايد كتابيه باشد حال ببينم آيا مجوسيه هم مانند كتابيه است ؟\r\nكلمات قوم مختلف است ، بعضىها حكم را اختصاص به يهوديه و نصرانيه مىدهند مثل شيخ در خلاف كه ادعاى اتفاق مىكند كه مجوسيه به يهوديه و نصرانيه ملحق نيست و بعضى ديگر از فقهاء ذميه را اعم مىدانند يعنى يهوديه و نصرانيه و مجوسيه همه را اهل ذمه مىدانند . عقيده ما اين است كه چون ما به روايت مرسله ابن ابى عمير اخذ مىكنيم و تعبير آن « جميع من له الذمة » مىباشد ديگر فرقى بين مجوسى و غير مجوسى ندارد .\r\n\r\nب ) محدوديت در ناحيه زوج\r\nدر بعضى از كتب گفته‌اند زوج هيچ محدوديتى ندارد هر نوع كافرى كه زنش كتابيه يا ذميه است اگر مسلمان شد عقد به قوت خود باقى است فرقى ندارد كه شوهر وثنى باشد يا نوع ديگرى از كفار . حتى عده‌اى هم بر اين مطلب دعوى اتفاق كرده‌اند ولى در بعضى ديگر از كتب موضوع را فقط ذمى قرار داده‌اند يا فقط يهود و نصارى يعنى شوهر بايد ذمى و به عبارت ديگر يهودى يا نصرانى باشد و بعد مسلمان شود ولى به نظر مىرسد اگر كسى بخواهد جمود به روايت مرسله ابن ابى عمير كه مدرك مسأله است نمايد ديگر نمىتواند به وثنى و امثال و اشباه آن تعدّى كند زيرا عبارت روايت : « ان اهل الكتاب و جميع من له الذمة » مىباشد ، بنابراين مقتضاى جمود به روايت اين است كه شوهر بايد اهل كتاب يا اهل ذمه باشد ولى\r\n\r\n","description":"","footnote":"","page_name":" 5459 ","page_number":117},
  {"content":"\r\n\r\nچون عرف الغاء خصوصيت مىكند يعنى اينكه شوهر مسلمان شده عرف فرق نمىگذارد كه سابقاً وثنى بوده و مسلمان شده يا يهودى و نصرانى بوده و مسلمان شده است بالاخره الان مسلمان شده است از ناحيه زن كه مشكلى نيست زيرا كتابيه است ، فقط مشكل از ناحيه زوج است كه مسلمان نبود آن هم الان مسلمان شده است و مسلمان مىتواند استدامةً زوجه كتابيه داشته باشد پس آنچه مشتهر بين قوم است كه عده‌اى هم بر آن ادعاى اتفاق نموده‌اند مبنى بر اينكه فرقى ندارد كه زوج قبلًا وثنى يا غير وثنى بوده باشد اين درست مىباشد .\r\n« * و السلام * »\r\n\r\n","description":"","footnote":"","page_name":" 5460 ","page_number":118},
  {"content":"\r\n\r\n\r\n21 / 10 / 1382 يكشنبه درس شمارهء ( 600 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث درباره حكم نكاح زن غير مسلمانى است كه از دين خود به دين ديگرى منتقل گرديده است . در اين جلسه ، نخست صور مختلف انتقال از يك مذهب به مذهب ديگر را بر شمرده و يادآور مىشويم كه انتقال از كفر به كفر قبل از شرايع تنها در سه كتاب مطرح گرديده است . آنگاه - با توجه به اينكه درباره مسأله مورد بحث ، روايتى از حضرات معصومين عليهم السلام وارد نگرديده ، و براى يافتن حكم آن ناگزير از مشى بر اساس قواعد هستيم - با يادآورى فرمايش مرحوم آقاى بروجردى مبنى بر لزوم مراجعه به كلمات سابقين ، به مطالعه برخى از عبارات كسانى كه مسأله را عنوان كرده‌اند خواهيم پرداخت .\r\n* * * \r\nالف ) بيان صور مختلف انتقال از دينى به دين ديگر :\r\nانتقال از يك مذهب به مذهب ديگر ، صور مختلفى دارد كه دو صورت از آن يعنى : انتقال از اسلام به كفر ، و از كفر به اسلام را پيشتر مورد بحث و بررسى قرار داديم . اما انتقال از كفر به كفر داراى چهار صورت است كه با ذكر يك مقدمه و توضيحى مختصر به آنها اشاره مىنماييم :\r\nمسأله انتقال از كفر به كفر در كتب سابقين كمتر مطرح گرديده ، به طورى كه خلاف و مبسوط مرحوم شيخ و اصباح كيدرى را مىتوان تنها كتبى دانست كه پيش\r\n\r\n","description":"","footnote":"","page_name":" 5461 ","page_number":119},
  {"content":"\r\n\r\nاز شرايع به اين مسأله پرداخته‌اند . خود مرحوم محقق نيز در نافع ، آن را مطرح نكرده است ، بعد از ايشان هم علامه در سه كتاب خود : قواعد ، تحرير و تلخيص مطرح كرده ولى در تبصره و ارشاد به آن نپرداخته است . اصل كفر هم از يك ديدگاه ، آن گونه كه در بحث جهاد مطرح شده دو قسم است : كفرى كه « لا يقرّ عليه اهله » و كفرى كه « يقرّ عليه اهله » .\r\nقسم اول ( لا يقرّ عليه اهله ) كفرى است كه از نظر حكومت اسلام ، بقاء بر آن جايز نبوده و پيروان آن ناگزير از عدول از آن هستند و در صورت خوددارى ، محكوم به قتل خواهند بود . بت‌پرستى و وثنيت در زمره اين قسم از كفر برشمرده شده است .\r\nقسم ديگر ، عبارت از كفرى است كه اگر كسى ذاتاً و ابتداءً به آن معتقد بود ، متعرض او نمىشوند و حكومت اسلام به او اجازه مىدهد كه در صورت تمايل ، بر اعتقاد باطل خود باقى بماند ، گرچه انتقال از اسلام به آن را مجاز ندانسته است .\r\nيهوديت ، نصرانيت و مجوسيت ، مصاديق كفر قسم دوم است كه فقهاء با تعبير « يقرّ عليه اهله » از آن ياد كرده‌اند .\r\nبنابراين ، انتقال از كفر به كفر داراى چهار صورت زير خواهد بود :\r\n1 - انتقال از كفرى كه يقرّ عليه اهله به كفرى كه لا يقرّ عليه اهله .\r\n2 - انتقال از كفرى كه لا يقرّ عليه اهله به كفرى كه يقرّ عليه اهله .\r\n3 - انتقال از كفرى كه يقرّ عليه اهله به كفر ديگرى كه آن نيز يقرّ عليه اهله است .\r\n4 - انتقال از كفرى به كفر ديگر كه هر دو لا يقرّ عليه اهله مىباشند .\r\nنظر به اينكه درباره هيچ يك از صور چهارگانه ، روايتى به ما نرسيده است ، براى يافتن حكم نكاح در هر يك از آنها ناگزير از مشى بر اساس قواعد هستيم .\r\n\r\nب ) تذكرى به روش عملى مرحوم آقاى بروجردى در ارتباط با كلمات فقهاى سابق :\r\nمطالعه اقوال علماء و فقهاى سابق علاوه بر كمك به فهم متون روايات و عبائر\r\n\r\n","description":"","footnote":"","page_name":" 5462 ","page_number":120},
  {"content":"\r\n\r\nفقهى ، در استنباط درست و گزينش صحيح يك نظريه بسيار دخيل بوده ، و در جمع بين روايات مختلفى كه در زمينه‌اى واحد وارد شده نيز تا حدود زيادى ما را يارى مىنمايد . مرحوم آقاى بروجردى كه از جهات عديده حق بزرگى بر حوزه‌ها داشتند ، براى روشن شدن كلمات قدماء ، با آوردن كتب آنها در مجالس بحث و خواندن عبائر آنان ، بر اين روش بسيار تأكيد داشتند و كسانى را كه بدون مراجعه به اصول روايات و فتاواى فقهاى سابق ، به اظهار نظر در زمينه مسائل فقهى مىپرداختند ، عملًا تخطئه مىكردند . به نظر ما نيز اين روش پسنديده براى روشن شدن مقصود آنان و قرب به واقع مدخليت دارد . از اين رو بسيار مناسب است كه در مباحث خود ، مطالعه كلمات آن بزرگواران را نيز به عنوان بخشى از برنامه تحقيقى خود قرار دهيم .\r\n\r\nج ) مطالعه برخى از عبائر سابقين در زمينه مسأله مورد بحث :\r\n\r\n1 - عبارت مرحوم محقق در شرايع :\r\nو لو انتقلت زوجة الذمّي الى غير دينها من ملل الكفر وقع الفسخ فى الحال - و لو عادت الى دينها - و هو بناءً على انّه لا يقبل منها الّا الاسلام « 1 » .\r\nموضوع مسأله در اين عبارت ، انتقال مطلق كافره نيست ، بلكه كافره‌اى عنوان گرديده كه شوهرش ذمّى باشد ، لذا شامل كافره‌اى كه شوهرش كافر غير ذمى يا - بنابر برخى فروض « 2 » - مسلمان باشد ، نمىگردد .\r\nمىفرمايد : اگر زوجه مردى كه ذمّى است ، از كفرى به كفر ديگر منتقل گردد ، نكاح وى با شوهرش فسخ گشته و حتى اگر به دين قبلى خود نيز بازگردد ، فسخ به قوت خود باقى خواهد ماند .\r\nدر اينجا ذكر يك نكته ضرورى به نظر مىرسد : با توجه به فتاواى سابقين و\r\n\r\n\r\n","description":"","footnote":"\r\n( 1 ) - ج 2 ، ص 295 .\r\n( 2 ) - مانند فرض استدامه نكاح كافره ذمّى كه شوهرش مسلمان شده ، يا فرض ازدواج مسلمان با كافره ذمى - بنابر نظر ما كه آن را ابتداءً هم جايز دانستيم - كه در هر دو صورت چنانچه زن از كفرى به كفر ديگر منتقل گردد ، مشمول عبارت شرايع نخواهد بود .\r\n","page_name":" 5463 ","page_number":121},
  {"content":"\r\n\r\nضوابطى كه معمولًا در اين قبيل مسائل ذكر مىنمايند ، و با عنايت به مطلبى كه ما آن را مكرراً عرض كرده و قائل هستيم كه در مواردى كه در كتب علمى و فقهى ، حل يك عبارت پيچيده ، با مشكل روبرو مىشود ، بنابر احتمال اظهر و اقوى ، بروز مشكل از تصحيف نسخه ، تحريف ، سقط ، و امورى از اين قبيل ناشى مىگردد ، در اينجا نيز بايد در عبارت شرايع ، سقطى واقع شده باشد و احتمالًا عبارت ايشان در اصل ، شبيه تعبير زير بوده است :\r\n. . . وقع الفسخ فى الحال - و لو عادت الى دينها - ان كان قبل الدخول ، و وقف الفسخ على انقضاء العدة أن كان بعد الدخول .\r\nاما عامل ديگرى را نيز نبايد از نظر دور داشت ، و آن اينكه مرحوم علامه - كه از يك سو تلميذ محقق و از سوى ديگر همشيره زاده اوست ، و طبعاً اين اتصال و ارتباط خاص ، در فتواى ايشان مؤثر بوده - عين عبارت شرايع را بدون هيچ اختلاف ، و تنها با حذف « و هو » و افزودن « فكذلك » در تحرير آورده « 1 » ، و در تلخيص نيز تقريباً با همين تعابير به فتواى محقق با تعبير « قيل » اشاره كرده و مىفرمايد : و لو انتقلت زوجة الذي الى ملة كفر ، قيل : وقع الفسخ فى الحال « 2 » .\r\nو با عنايت به همين امر است كه ما از نظريه خود مبنى بر احتمال وقوع سقط در عبارت شرايع منصرف شده‌ايم .\r\n\r\n2 - عبارت مرحوم شيخ در خلاف ( مسأله 103 ) :\r\nاذا كانت عنده يهودية او نصرانية ، فانتقلت الى دين لا يقرّ عليه اهله ، لم يقبل منها الّا الاسلام او الدين الذي خرجت منه . و للشافعى فيه ثلاثة اقوال : احدها : مثل ما قلناه ، و الثانى : لا يقبل منها الّا الاسلام ، و الثالثَ يقبل منها كل دين يقرّ اهله عليه . و حكم نكاحها : ان كان لم يدخل بها ، وقع الفسخ فى الحال ، و ان كان بعده وقف على انقضاء العدّة . دليلنا : انّ ما ذكرناه مجمع عليه ، و\r\n\r\n\r\n","description":"","footnote":"\r\n( 1 ) - ج 3 ، ص 480 .\r\n( 2 ) -\r\n","page_name":" 5464 ","page_number":122},
  {"content":"\r\n\r\nما ادعوه ليس عليه دليل « 1 » .\r\nهمانطور كه اطلاق عبارت اقتضاء مىكند ، و سياق اين مسأله و مسأله بعد نيز مؤيد آن است ، در اينجا فرض اسلام زوج نشده ، بلكه موضوع بحث به صورت كلى عبارت از مردى است كه داراى زوجه‌اى نصرانى يا يهودى است و ازدواج آنان به حسب حكم شرع صحيح بوده است . اكنون اين زن از دين خود به دينى مانند وثنيت كه حكومت اسلام اجازه بقاء بر آن را نمىدهد ( لا يقر عليه اهله ) منتقل شده است . مىفرمايد : بايد به اسلام يا دين خود بازگردد ولى شافعى در اين باره داراى سه قول مىباشد .\r\nالبته ذكر نام شافعى و نسبت سه قول به شخص او چندان صحيح به نظر نمىرسد . خصوصاً كه مرحوم شيخ در انتهاى همين مسأله در مقام ردّ اين اقوال ، از تعبير ما ادعوه استفاده كرده است . لذا بر فرض هم كه در اين نسبت ، اشتباهى رخ نداده باشد ، احتمالًا نسبت سه قول به شافعى به اعتبار پيروى اتباع وى از نظريه او بوده و ضمير جمع در « ما ادعوه » نيز به همين اعتبار به كار رفته است .\r\nدر هر حال ، اقوال سه‌گانه عبارت است از :\r\n1 - همان نظر مرحوم شيخ يعنى : زن ناگزير از أحد الأمرين است : يا مسلمان شود ، و يا به دين قبلى خود بازگردد .\r\n2 - بايد مسلمان شود .\r\n3 - يا بايد مسلمان شود ، و يا به دينى بازگردد كه ذاتاً و ابتداءً مجاز به بقاء بر آن است . يعنى : يكى از اديان يهوديت ، نصرانيت و مجوسيت .\r\n\r\n\r\n","description":"","footnote":"\r\n( 1 ) - ج 4 ، ص 324 .\r\n","page_name":" 5465 ","page_number":123},
  {"content":"\r\n\r\nدر مورد حكم نكاح زن نيز مىفرمايد : اگر قبل از دخول باشد ، نكاح آنان بلافاصله باطل مىگردد ، ولى چنانچه بعد از دخول باشد ، پس از انقضاء عده باطل خواهد شد .\r\nآنگاه مرحوم شيخ مستند نظر خود را اجماع ذكر كرده و مىفرمايد : آنچه كه آنان ( شافعى و پيروانش ) ادعا كرده‌اند ، بدون دليل است .\r\n\r\n3 - عبارت مرحوم شيخ در خلاف ( مسأله 104 ) :\r\nاذا انتقلت الى دين يقرّ عليه اهله مثل ان انتقلت الى يهوديه او نصرانية ان كانت مجوسية ، او كانت وثنية فانتقلت الى اليهودية او النصرانية اقرّت عليه و للشافعى فيه قولان : احدها ، مثل ما قلناه ، و الآخر : لا يقرّون عليه .\r\nفاذا قال : يقرّون فلا كلام . و اذا قال : لا يقرّون ، ما الذي يفعل بها ؟ على قولين : احدهما : لا يقبل غير الاسلام ، و الثانى : يقبل الاسلام او الدين الذي كانت عليه لا غيره .\r\nفاذا قال : تقرّ على ما انتقلت اليه ، فان كانت مجوسية اقرّت فى حقها دون النكاح . فان كان قبل الدخول وقع الفسخ فى الحال ، و ان كان بعده وقف على انقضاء العدة . و ان كانت يهودية او نصرانية فانها تقرّ على النكاح .\r\nو ان قال : لا تقرّ على ما انتقلت اليه فهى مرتدة . فان كان قبل الدخول ، وقع الفسخ فى الحال ، و ان كان بعده وقف على انقضاء العدة .\r\nدليلنا : ان ما ذكرناه مجمع عليه ، و ما ادعاه ليس عليه دليل ، و ايضاً الاصل بقاء العقد ، و الحكم بفسخه فى الحال او فيما بعد يحتاج الى دليل « 1 » .\r\nدر اين مسأله ، دينى كه زوجه به آن منتقل شده ، دينى است كه حكومت اسلام بقاء بر آن را جايز شمرده است ، اما كفر قبلى او اعم از كفرى است كه ذاتاً مجاز به بقاء بر آن باشد يا نباشد . از اين رو مرحوم شيخ براى آن دو مثال مطرح كرده‌اند : يكى مجوسيه ، و ديگرى وثنيه كه مثلًا به يهوديت يا نصرانيت منتقل گرديده باشند . و در هر صورت ، دين جديد و نكاح وى را بىمانع دانسته و مىفرمايد : شافعى در اين باره داراى دو نظريه است : يكى مانند آنچه ما گفتيم يعنى به او اجازه مىدهند كه بر دين جديد بماند ، و ديگر آنكه دين جديد را از او نمىپذيرند .\r\n\r\n\r\n","description":"","footnote":"\r\n( 1 ) - ج 4 ، ص 325 - 324 .\r\n","page_name":" 5466 ","page_number":124},
  {"content":"\r\n\r\nنظريه دوم شافعى بر اين مبناست كه پذيرش اين نوع اديان از سوى حكومت اسلام ، اختصاص به مواردى دارد كه از ابتداء به آن معتقد باشند ، اما چنانچه بخواهند از دين ديگرى به آن منتقل شوند ، گرچه نسبت به دين سابق از جايگاه برترى برخوردار نباشند ، از آنها پذيرفته نيست . البته برخى از علماء ما نيز آنچنان كه مرحوم علامه متذكر گرديده ، به اين نظريه معتقدند ، چه آنكه ايشان در كتاب الجهاد تذكره مىفرمايد : « و لعلمائنا قولان « 1 » » ولى با تعبير « لانّ الكفر كالملّة الواحدة » در واقع نظريه مذكور را نپذيرفته و قائل است كه بين كفر ابتدايى و انتقالى تفاوتى وجود ندارد .\r\nدر هر حال ، مرحوم شيخ مىفرمايد : در صورتى كه شافعى قائل به نظريه اول شود و دين جديد را مقبول بداند ، بحثى نيست و همچنان كه ما نيز معتقديم ، او را به حال خود وامىگذارند . اما چنانچه نظريه دوم را مطرح كند ، در اين صورت نيز داراى دو قول است : يكى اينكه او را وادار به اسلام مىكنند و جز اين از او نمىپذيرند . ديگر اينكه وى را مخير بين اسلام و دين سابقش مىنمايند .\r\nدرباره حكم نكاح او نيز شافعى بنابر هر يك از دو نظريه ، قائل به تفصيل شده است .\r\nمىفرمايد : اگر شافعى نظريه اول و دين جديد را مقبول بداند ، در صورتى كه به مجوسيت منتقل شده باشد ، گرچه از جهت دين ، متعرض او نمىشوند ، ولى نكاح او چنانچه قبل از دخول تغيير دين داده ، بلافاصله ، و اگر بعد از دخول باشد ، پس از انقضاء عده منفسخ خواهد شد . ولى در صورتى كه دين جديد او يهوديت يا نصرانيت باشد ، علاوه بر پذيرش دين جديد ، نكاح وى نيز بر صحت سابق باقى مىماند .\r\nاما اگر شافعى قائل به نظريه دوم باشد ، در اين صورت او را مرتد به حساب\r\n\r\n\r\n","description":"","footnote":"\r\n( 1 ) - ج 9 ، ص 374 .\r\n","page_name":" 5467 ","page_number":125},
  {"content":"\r\n\r\nمىآورد . پس چنانچه قبل از دخول منتقل به دين جديد شده ، بلافاصله ، و اگر بعد از آن باشد ، پس از انقضاء عده ، نكاح او منفسخ مىگردد .\r\nدر پايان مىفرمايد : دليل ما بر مقبوليت دين جديد و صحت نكاح او اجماع است . و آنچه كه شافعى ادعا كرده ، دليلى بر آن وجود ندارد . علاوه بر آنكه مقتضاى اصل نيز بقاء عقد است ، و حكم به فسخ چه بلافاصله و چه بعد از انقضاء عده ، دليل مىخواهد .\r\n\r\n4 - عبارت مرحوم شيخ در مبسوط :\r\nو من كان تحته يهودية فانتقلت الى دين سواه لم يخل من احد امرين : اما ان ينتقل الى دين يقرّ عليه اهله أو لا يقرّون عليه . فان كان ديناً لا يقر عليه اهله مثل عبدة الاوثان فانها لا تقر عليه ، و ما الذي يفعل بها ؟ قيل فيه ثلاثة اقوال : احدها لا يقبل منها غير الاسلام فقط و الثانى انه يقبل منها دين الاسلام او الدين الذي انتقلت منه و الثالث يقبل منه الاسلام او الدين الذي انتقلت عنه و كل دين يقر عليه اهله و هذا الاقوى . . . « 1 » .\r\nدر اينجا همان سه قولى را كه در مسأله 103 خلاف منتسب به شافعى دانسته ، به قيل نسبت داده ، و قول سوم را كه تا حدودى مشابه قول سوم شافعى است اقوى دانسته است ، ولى در خلاف ، قول دوم را كه در آنجا به عنوان قول اول مطرح شده ، به دليل اجماع ترجيح داده است . البته مسأله داراى تفاصيلى است كه ان شاء الله در جلسات بعد به آن مىپردازيم .\r\n« * و السلام * »\r\n\r\n\r\n","description":"","footnote":"\r\n( 1 ) - ج 4 ، ص 212 .\r\n","page_name":" 5468 ","page_number":126},
  {"content":"\r\n\r\n\r\n22 / 10 / 1382 دوشنبه درس شمارهء ( 601 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا به تعارض كلمات شيخ در خلاف و مبسوط اشاره نموده ، آنگاه نگاهى به اختلاف فقهاء در موضوع مسأله مورد بحث انداخته ، سپس به بررسى ادله حكم به انفساخ عقد مىپردازيم و در انتهاء وجه معقولى را كه در مسأله به نظر مىرسد تقرير خواهيم كرد .\r\n* * * \r\nاشاره به كلام شيخ در خلاف\r\nمختار ايشان در خلاف كه ادعاى اجماع هم بر آن كرده است اين است كه : اگر زن كافرى به مذهب ديگرى از مذاهب كفر منتقل بشود ، اگر آن مذهب « مما يقرّ عليه اهله » باشد يعنى حاكم اسلامى مأمور به منع از آن نباشد مثل يهوديت ، نصرانيت و مجوسيت ، در اين صورت در بقاء عقدش اشكالى نيست . ولى اگر به مذهبى كه « مما لا يقرّ عليه اهله » است مثل وثنيت منتقل بشود ، كه از نظر اسلام اجازه بقاء در آن دين داده نشده است ، در اين صورت اگر قبل از دخول باشد عقد باطل مىشود و اما اگر بعد از دخول باشد ، تا پايان عده مهلت دارد ، پس اگر مسلمان بشود و يا به دين قبلى خود برگردد ، نكاح او به قوت خود باقى مىماند و الا باطل مىشود . در مقابل اين قول دو نظريه از شافعى هست ؛ يكى اينكه اگر مسلمان شود نكاح باقى است و الا باطل مىشود . و دوم اينكه اگر به دينى كه « مما يقرّ عليه اهله » است - اگر چه دين سابق\r\n\r\n","description":"","footnote":"","page_name":" 5469 ","page_number":127},
  {"content":"\r\n\r\nاو نباشد - بازگشت كند عقد باقى است و الا باطل مىشود .\r\n\r\nاختلاف كلام شيخ در مبسوط و خلاف\r\nمرحوم شيخ خودش در كتاب مبسوط نسبت به دو مورد از كلام مورد دعواى اجماع توسط وى در خلاف مخالفت نموده است كه عبارتند از : اول اينكه در مبسوط در صورت انتقال وى به مثل وثنيت بعد از دخول حكم به بقاء عقد در صورت اسلام يا بازگشت به يكى از مذاهب اهل ذمه كرده است ، در حالى كه در خلاف قيد كرده است كه اگر به مذهب سابق خود برگردد و يا اسلام آورد عقدش صحيح است . و دوم اينكه در خلاف ، مجوسيت را در صورت انتقال شخص از كفرش به يكى از اديانى كه « مما يقرّ عليه اهله » است ، مثل يهوديت و نصرانيت قرار داده و حكم به بقاء عقد نموده است ، ولى در مبسوط آن را در حكم وثنيت قرار داده و مىگويد : اگر قبل از دخول باشد ، عقدش باطل مىشود و اگر بعد از دخول باشد ، بايد انتظار عده كشيده شود ، بله چون دينش « مما يقر عليه » است ، كشته نمىشود .\r\n\r\nاشاره به تاريخچه فقهى مسأله و اختلاف فقهاء در موضوع آن\r\nدر بين قدماء ، غير از مرحوم شيخ فقط كيدرى در اصباح الشيعة متعرض اين مسأله شده است و بعد از آنها ، محقق در شرايع و به دنبالش علامه در چند كتابش مسأله را مطرح نموده‌اند و لكن ، موضوع مسأله را شيخ در مبسوط و خلاف اعم از مسلمان و غير مسلمان بودن شوهر زنى كه انتقال پيدا مىكند قرار داده است ، در حالى كه كيدرى موضوع را با قيد مسلمان بودن شوهر گرفته و علامه هم در تذكره با آن موافقت نموده و محقق ، موضوع را با قيد ذمى بودن شوهر در نظر گرفته و علامه هم با او در تحرير همراهى نموده است .\r\n\r\nبررسى ادله مسأله\r\n\r\nظاهر استدلال صاحب شرايع\r\nگفته شده است كه با توجه به قيد ذمّى بودن شوهر در كلام محقق و اينكه فرموده\r\n\r\n","description":"","footnote":"","page_name":" 5470 ","page_number":128},
  {"content":"\r\n\r\nاست كه « و هو بناءً على انه لا يقبل منها إلّا الإسلام » دليل اينكه محقق حكم به وقوع فسخ فى الحال - يعنى به صورت آنى و بلافاصله بعد از انتقال - كرده است بدون فرقى بين قبل از دخول و بعد از دخول و حتى اگر به دين خود برگردد ، عبارت از اين است كه از آنجايى كه شخص ذمى حق ندارد كه به جز اسلام به دين ديگرى منتقل بشود و اگر منتقل بشود ، محكوم به قتل مىشود ، مگر اينكه اسلام بياورد ، همان طورى كه در مرتد فطرى كه محكوم به قتل مىشود ، بلافاصله عقد او فسخ مىشود و در حكم مرده است ، در اينجا هم شبيه آن مىشود و به صرف انتقال ، محكوم به قتل و در نتيجه عقد منفسخ مىشود ، چرا كه ازدواج با مرده صحيح نيست .\r\n\r\nاشكال‌هاى وارد بر اين استدلال\r\nاشكال اول : اين است كه حكم قتل در مورد زنى كه منتقل به دين باطل ديگرى شده است بلافاصله بعد از انتقال متوجه او نمىشود ، تا اينكه عقد او هم بلافاصله بعد از انتقال منفسخ بشود ، چرا كه خود فقهاء مىگويند كه اگر بعد از انتقال ، اسلام بياورد كشته نمىشود و اين كاشف از اين است كه بايد بعد از انتقال ، يك مهلتى در بين باشد كه حكومت به او بگويد كه تو حق اين انتقال را نداشته‌اى ، پس يا بايد مسلمان بشوى و يا كشته مىشوى ، در حالى كه فتواى محقق اين است كه به محض انتقال عقد منفسخ مىشود ، بنابراين محكوميت به قتل نمىتواند دليل اين حكم باشد و الا قاعده‌اش اين بود كه بگويد : اگر امتناع از پذيرش اسلام بكند عقد او منفسخ مىشود . ولى ايشان تصريح كرده است كه چه اسلام بياورد يا نياورد ، اين اسلام او به درد عقدش نمىخورد ، آن عقد ديگر منفسخ شده است ، بله ، اسلام آوردن او باعث حفظ خونش مىشود .\r\nاشكال دوم : اين است كه ما با چه مجوزى حكمى را كه براى امر تكوينى يعنى مرده خارجى قرار داده شده است كه عقدش منفسخ مىشود ، براى امر تشريعى كه وجوب قتل است بار بكنيم ؟ ! و در اينجا حكم به بطلان عقد زنى كه به كفر ديگرى\r\n\r\n","description":"","footnote":"","page_name":" 5471 ","page_number":129},
  {"content":"\r\n\r\nمنتقل شده است بنماييم ، در حالى كه اين همه موارد محكوميت به قتل از باب قصاص و حدود وجود دارد كه اينها بايد بر حسب حكم اسلامى كشته بشوند ، مثل كسى كه زناى محصنه يا لواط كرده است ، لكن اينها مادامىكه خارجاً كشته نشوند حكم به انفساخ عقدشان نمىشود .\r\nان قلت : ما هر محكوميت به قتلى را در حكم قتل تكوينى نمىدانيم ، بلكه محكوميت به قتل به مناط ارتداد فطرى با قتل خارجى حكم واحدى دارند و به مجرد ارتداد حكم به انفساخ عقد مىشود ، به طورى كه حتى اگر مجددا مسلمان بشود ، باز تغييرى در بطلان آن عقد پيش نمىآيد و نياز به عقد جديد دارد . و در ما نحن فيه هم وجوب قتل زنى كه از كفرى به كفرى منتقل شده است ، وجوب قتل او به مناط ارتداد است .\r\nسؤال : زن مرتده كه حكم به قتل ندارد و زن منتقل شده از كفرى به كفر ديگر هم محل خلاف است كه آيا فقط اسلام از او پذيرفته مىشود ، يا اينكه مىتواند به دين سابق خود هم برگردد .\r\nجواب : بله زن مرتده حكم قتل ندارد ، لكن مقايسه در اينجا نسبت به مردى است كه مرتد فطرى و محكوم به قتل است نه زن مرتده ، كما اينكه اين استدلال بناءً بر اين است كه بگوييم كه كسى كه از كفرى به كفر ديگرى منتقل بشود ، فقط اسلام از او پذيرفته مىشود و الا حكم او قتل است ، بله مسأله محل خلاف است .\r\nقلت : اولًا اين قياس محض است ، چرا كه ما از كجا بگوييم كه مناط موجود در حكم به انفساخ عقد مردى كه مرتد فطرى شده است ، در ما نحن فيه هم وجود دارد ؟ ! ثانياً اين قياس مع الفارق است ، چرا كه در باب ارتداد فطرى به مجرد ارتداد عقد به هم مىخورد و اگر يك لحظه بعد از آن هم مسلمان بشود ، آن عقد ديگر باطل است ، ولى در اينجا حالت منتظره‌اى در كار هست و آن اينكه ، اگر اسلام را قبول كند ، عقد باطل نمىشود ، و اگر قبول نكند عقد باطل مىشود .\r\n\r\n","description":"","footnote":"","page_name":" 5472 ","page_number":130},
  {"content":"\r\n\r\n\r\nاشاره به ضعف استدلال به اجماع در مسأله\r\nقبلًا هم اشاره شد كه مرحوم شيخ در خلاف بر انفساخ عقد ادعاى اجماع كرده است و لكن اين اجماعات به درد نمىخورد ، خصوصا در اينجايى كه خود شيخ در مبسوط - كه شايد زمان تأليفش متأخر از خلاف باشد - بر خلاف اين حكم فتوى داده است ، همان طورى كه در ابتداء اين درس به آن اشاره شد .\r\nسؤال : آيا مىتوان در اينجا به آيه  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  و به روايت « من بدّل دينه فاقتلوه » تمسك نمود ؟\r\nجواب : خير ، چرا كه حتى بنابراين كه استدلال به اين آيه و روايت بر محكوم به قتل بودن منتقل از كفرى به كفر ديگر تمام باشد ، لكن اين تفاصيلى را كه بين قبل از دخول و بعد از آن داده‌اند و در صورت دوم حكم به نگاه داشتن عده كرده‌اند ، قابل استفاده از اينها نمىتواند باشد ، با اينكه استدلال به آيه و روايت مذكور بر وجوب قتل هر كسى كه منتقل به غير اسلام بشود نيز تمام نيست ، چرا كه در مورد آيه احتمال اينكه مراد از آن عدم قبول در قيامت باشد وجود دارد و روايت هم با توجه به اينكه قطعا كسى را كه از دين ديگرى به اسلام تغيير دين بدهد شامل نمىشود ، لذا يا بايد بگوييم كه اين روايت مرادش تغيير دادن دين حق است و يا بايد بگوييم كه شامل تغيير هر دينى هست لكن ، نسبت به كسى كه از دين باطلى به اسلام تغيير دين بدهد تخصيص خورده است ، و از آنجا كه هيچ يك از اين دو تصرف بر ديگرى اولويتى ندارند ، لذا نمىتواند دلالت بر وجوب قتل هر منتقل از دينى به دين ديگر بكند .\r\n\r\nتقرير استدلال معقول در فرض مسلمان بودن زوج\r\nبله اگر ما زوج را مسلمان فرض كنيم ، در اين صورت اگر زن كتابيه‌اش منتقل به كفر ديگرى بشود ، اگر چنانچه به مثل وثنيت منتقل بشود ، با استناد به عموم آيه  « وَ لا تُمْسِكُوا بِعِصَمِ الْكَوافِرِ »  كه از داشتن زن كافر چه ابتدايى و چه به طور استدامه نهى\r\n\r\n","description":"","footnote":"","page_name":" 5473 ","page_number":131},
  {"content":"\r\n\r\nكرده است و آن مقدارى كه از تحت آن خارج شده است ، استدامه ازدواج با كتابيه بنابر مشهور و نكاح ابتدايى و استدامه‌اى با اهل كتاب بنابر مختار است ، پس زنى كه مثلا بت‌پرست است در تحت عموم آيه داخل است ، اگر چه به نحو استدامه‌اى باشد . پس حكم به بطلان آن مىشود و فرقى هم بين قبل از دخول و بعد از دخول نخواهد بود ، مثل حكمى كه محقق و علامه در تحرير كرده‌اند ، منتها آنها عنوان را ذمى قرار داده‌اند و ما وجه معتنابهى براى آن نيافتيم . و اما اگر چنانچه زن كتابيه منتقل به ساير اديان اهل كتاب بشود كه « مما يقرّ عليه اهله » هستند ، در اين صورت ديگر بنابر نظر ما هيچ اشكالى در بقاء عقد وجود ندارد ، چرا كه ما نكاح با اهل كتاب را به نحو ابتدايى هم مجاز مىدانستيم ، و اما بنابر نظر كسانى كه ابتدايى را جايز نمىدانند نيز ، انتقال از يكى از اديان اهل كتاب به دين ديگر از آنها ، در تحت استثناء از آيه كه جواز استدامه نكاح با اهل كتاب است قرار مىگيرد و اشكالى نخواهد داشت .\r\nسؤال : اگر خود اهل كتاب در صورت انتقال حكم به بطلان نكاح بكنند چطور ؟\r\nجواب : بله ، به مقتضاى « لكل قوم نكاح » اگر آنها در صورت انتقال مذكور حكم به بطلان نكاح بكنند آن عقد باطل مىشود ، ولى آن ربطى به تفاصيلى كه آقايان داده‌اند ندارد ، تنها فرضى كه وجه معقولى براى آن مىتوان بيان كرد همان است كه ما گفتيم كه زوج مسلمان باشد ، زنش كتابيه و به مثل وثنيت منتقل بشود ، كه در اين صورت است كه به طور مطلق به مقتضاى عموم آيه  « وَ لا تُمْسِكُوا بِعِصَمِ الْكَوافِرِ »  حكم به انفساخ عقد مىشود .\r\n« * و السلام * »\r\n\r\n","description":"","footnote":"","page_name":" 5474 ","page_number":132},
  {"content":"\r\n\r\n\r\n23 / 10 / 1382 سه‌شنبه درس شمارهء ( 602 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه اين بحث مطرح مىشود كه اگر مرد كافرى كه بيش از چهار زن دارد ، مسلمان شود ، نحوه انتخاب چگونه خواهد بود . آيا مىتواند همه زنان را در حباله خود نگه دارد يا خير ؟ و آيا فرقى بين عقد دائم و منقطع وجود دارد يا خير ؟\r\nسپس روايات مسأله را طرح و درباره هر كدام توضيحات مختصرى داده خواهد شد و در نهايت نظر استاد - مد ظله - تبيين خواهد گرديد .\r\n* * * \r\nعبارت شرايع و توضيحى پيرامون آن\r\n« اذا أسلم الذمى على أكثر من أربع من المنكوحات بالعقد الدائم استدام أربعاً من الحرائر أو أمتين و حرّتين و لو كان عبداً استدام حرتين أو حرة و أمتين و فارق سائرهنّ « 1 » »\r\nاين عبارت در شرايع و نافع و برخى كتب ديگر آمده است . ابتداءً مناقشه‌اى به نظر مىرسد كه چرا موضوع را اسلام ذمّى قرار داده است با آنكه مناسب است موضوع ، اسلام كافر قرار داده شود چه ذمّى باشد و چه نباشد .\r\nمناقشه ديگرى كه به نظر مىرسد اين است كه چرا موضوع در اين عبارت أكثر من أربع من المنكوحات قرار داده شده است با آنكه اگر كافرى مسلمان شد هرگاه همسر او كتابيه يا كتابيّات بودند ازدواج او با كتابيّات حد أكثر تا چهار زن باقى است ،\r\n\r\n\r\n","description":"","footnote":"\r\n( 1 ) - جواهر الكلام 30 / 56 .\r\n","page_name":" 5475 ","page_number":133},
  {"content":"\r\n\r\nاما اگر همسر او مشركه يا مشركات بودند ازدواج با آنها باطل است ، چون نكاح با مشركه ، حدوثاً و بقاءً باطل است پس عدم تقييد به غير المشركات غريب به نظر مىرسد .\r\nجواب : لكن ممكن است از اين مناقشه بدين صورت جواب دهيم كه ممكن است تحقق خارجى مسأله در بين اهل كتاب به نحو خاصى باشد و آن اينكه از لحاظ قانون شريعت آنها ازدواج كتابى با غير كتابى و يا غير همدين خود صحيح نباشد و يا خارجاً و متعارفاً اهل هر مذهبى با همدين خود ازدواج نمايد . اگر اين مطلب صحيح باشد در اين صورت اگر موضوع بحث ذمى باشد ، مراد از منكوحات نيز ذميّات خواهد بود . به عبارت ديگر ، موضوع بحث در اينجا نكاحى است كه در مذهب سابق صحيح بوده است و چون در مذهب سابق ، نكاح كتابى با مشرك صحيح نبوده ، پس موضوع مختص به نكاح كتابى با كتابيه خواهد شد و لذا موضوع را ذمى قرار داده‌اند نه اعم از ذمى و شرك غير كتابى ، چون اگر اعم باشد در مذهب خودشان هم صحيح نيست ، لكن بعد از اسلام آوردن ، نسبت به مازاد بر أربعة بايد انتخاب كند . بنابراين ، هر دو مناقشه دفع مىشود و بر عبارت فقهاء ايرادى وارد نمىشود . و الّا اگر اين توجيه تمام نباشد در عبارت مسامحه‌اى هست ، زيرا اگر موضوع ، اعمّ از ذمّى و غير ذمّى باشد نبايد موضوع را مختص به ذمى كنيم و منكوحات را هم اعمّ از كتابيات قرار دهيم ، از اين رو كسانى مثل صاحب جواهر كه عبارت شرايع را شرح مزجى كرده‌اند عبارت را اين گونه اصلاح كرده‌اند : « اذا أسلم الذمّي أو غيره على أكثر من أربع من المنكوحات الكتابيات » .\r\nقوله : بالعقد الدائم اختصاص موضوع بحث به عقد دائم براى اين است كه در عقد انقطاعى حصرى نيست .\r\nقوله : « اربعا من الحرائر أو أمتين و حرّتين » براى اينكه عدد به چهار برسد فروض ديگرى نيز هست . شخص اگر حر باشد مىتواند چهار حره بگيرد ولى بيش از دو أمه\r\n\r\n","description":"","footnote":"","page_name":" 5476 ","page_number":134},
  {"content":"\r\n\r\nنمىتواند به عنوان ازدواج دائم بگيرد ، اما به عنوان ملكيت و تحليل و نكاح انقطاعى بيش از دو امه مىتواند بگيرد ، بنابراين مىتواند دو امه و دو حره يا سه حره و يك امه به نحو دوام بگيرد اما سه أمه و يك حرّه نمىتواند بگيرد ، بنابراين اينكه در متن فرموده : « أو أمتين و حرّتين » يعنى حد اكثر دو أمه مىتواند بگيرد .\r\nقوله : « و لو كان عبداً استدام حرّتين أو حرّة و أمتين و فارق سائرهنّ » اگر مرد ، عبد باشد چهار أمه يا مقدارى كه به منزله چهار أمه است مىتواند بگيرد . پس حد اكثر چهار أمه مىتواند بگيرد و اگر حرّه بخواهد بگيرد هر حرّه به منزله دو أمه است قهراً حد اكثر دو حرّه مىتواند بگيرد يا يك حرّه و دو أمه مىتواند بگيرد اما نمىتواند دو حرّه و دو أمه يا دو حرّه و يك أمه بگيرد ، چون دو حرّه خود به منزله چهار أمه است .\r\n\r\nعنوان مسأله در كتب فريقين\r\nموضوع « اسلم على أكثر من اربع من المنكوحات » از زمان معصومين عليه السلام و در كتب فريقين از قديم تا حال معنون بوده است .\r\nدر كتب ما روايات مسأله در كافى و تهذيب آمده است ، منتها بين ما و اهل سنت برخى بحث‌ها وجود دارد و برخى بحث‌ها در ميان فقهاء شيعه فى الجمله وجود دارد .\r\nاينكه چهار زن را بايد انتخاب كند و مازاد را رها كند و نيازى هم به طلاق نيست ، اين مطلب مورد اختلاف نيست . ظاهر تعبيرات اين است كه رها كند و نياز به طلاق نيست . پس به مجرد اختيار و انتخاب ، بقيه رها مىشوند .\r\nمقتضاى اطلاق كلمات بزرگان اين است كه فرقى نيست بين اينكه آن عدد را دفعةً و فى عقد واحد به ازدواج خود در آورده باشد و يا در دو دفعه يا بيشتر به صورت تدريجى به عقد خود در آورده باشد و يا آنكه به دو عقد يا بيشتر در زمان واحد ازدواج كرده باشد مثل آنكه برخى از زن‌ها را خودش عقد كرده باشد و بقيه را وكيلش در همان زمان به عقد او در آورده باشد .\r\n\r\n","description":"","footnote":"","page_name":" 5477 ","page_number":135},
  {"content":"\r\n\r\nيا آنكه اگر ولى دارد مثل پدر و جد آن دو ولى در زمان واحد هر يك برخى از زن‌ها را به او تزويج كنند . پس زمان واحد است اما عقد واحد نيست . پس فرقى بين وحدت زمان و تعدد زمان نيست . همانطور كه فرقى بين وحدت عقد و تعدد آن نيست .\r\nهمچنين فرقى نيست بين اينكه اين زن‌ها مدخول بها باشند يا نباشند يا برخى مدخوله و برخى غير مدخوله باشند ، همچنين فرقى نيست كه از زن‌هاى سابق اختيار كند يا از زن‌هاى أخير و لاحق انتخاب كند . پس از چهار جهت مسأله اطلاق دارد .\r\nدر اين بحث اينكه لكل قوم نكاح و نكاح‌هاى سابق او مورد نفوذ است مفروغ عنه مىباشد .\r\n\r\nروايات مسأله نزد عامّه\r\nروايات مسأله كه از طريق عامه رسيده مضمون آنها تعارض و ناهماهنگى ندارد .\r\nبلى به نظر مىرسد برخى از نقل‌ها اشتباه باشد . آن مقدار كه من برخورد كردم عامه اين قضيه را از دو تن از صحابه پيامبر اكرم صلى الله عليه و آله نقل مىكنند . يكى از اين دو غيلان بن سلمه ثقفى است كه خيلى از كتب عامه و حتى كتب ما هم نقل كرده‌اند كه ده زن داشته و مسلمان مىشود و پيامبر اكرم صلى الله عليه و آله مىفرمايد چهار زن را انتخاب كن و بقيه را رها كن . در كتب ما اين ده زن با كمى مسامحه نقل شده است . مثلا رياض - چنانچه سابقاً « 1 » عرض كرديم « فيمن أسلم عن خمس « 2 » » تعبير مىكند . در جامع المقاصد در مورد غيلان مىگويد سيزده زن داشته است « 3 » . لكن من در كتب عامه و خاصه كه روايت را نقل مىكنند عدد سيزده زن را نديدم . بلكه همان عدد ده زن را ديدم . البته در پاورقى جامع المقاصد ، سنن بيهقى را آدرس داده است . من سنن بيهقى را\r\n\r\n\r\n","description":"","footnote":"\r\n( 1 ) - به درس 589 يا 591 مراجعه شود . ترديد از نگارنده است .\r\n( 2 ) - رياض المسائل 10 / 241 ، ذيل قول الماتن : و اذا أسلم زوج الكتابية .\r\n( 3 ) - جامع المقاصد .\r\n","page_name":" 5478 ","page_number":136},
  {"content":"\r\n\r\nنداشتم . لكن اين پاورقىها هيچ ارزش تحقيقى ندارد ، همين كه مىبينند روايتى تناسب با بحث دارد آن را نقل مىكنند ، اما آيا مضمونش با مطلب تطبيق مىكند يا نه را توجه نمىكنند . من احتمال قوى مىدهم كه روايت سنن بيهقى نيز همان ده زن را مشتمل باشد و استخراج كنندگان پاورقى جامع المقاصد به اختلاف اشاره نكرده‌اند .\r\nدر حدائق از مسالك هشت زن را نقل مىكند « 1 » . در حالى در مسالك « 2 » اصلًا عدد نيامده است ، بلكه تعبير أسلم على أكثر من اربع آمده است . فقهاء ما در اثر كثرت اشتغال و اينكه با عجله نوشته‌اند روايت را كامل نقل نكرده‌اند و مسامحاتى در تعبيراتشان هست . لكن از اهل سنت هر كس راجع به غيلان بن سلمه روايت نقل كرده ، ده زن را نقل كرده است . اما صحابى دوم كه نقل شده بيش از چهار زن داشته ، قيس بن حارث اسدى است كه صحابى است و هشت زن داشته است و پيامبر اكرم صلى الله عليه و آله به او فرموده كه چهار زن را انتخاب و چهار زن را رها كن ، روايت غيلان در جامع ترمذى و مسند احمد آمده است و در كتب ديگر از جامع ترمذى نقل كرده‌اند .\r\nدر كتب ديگر عامه - كه آن كتب در اختيار من نبود - اشاره كرده‌اند كه در كتب ديگر مثل مستدرك حاكم اين حديث نقل شده است و همه عدد « عشره » را نقل كرده‌اند .\r\nروايت را شيخ در خلاف و علامه در تذكره نقل كرده است كه نقل تذكره با خلاف هماهنگ است ، لكن اين نقل با نقل كتب عامه مقدارى اختلاف دارد و به نظر مىرسد سقطى در نقل شيخ رخ داده است و علامه هم شايد عبارت را از خلاف شيخ گرفته باشد .\r\n\r\nروايت طبق نقل جامع ترمذى\r\nترمذى روايت را به دو سند نقل كرده است . يكى از دو سند به عبد الله بن عمر مىرسد و متن آن چنين است : ان غيلان بن سلمة الثقفى أسلم و له عشر نسوة فى الجاهلية\r\n\r\n\r\n","description":"","footnote":"\r\n( 1 ) - الحدائق الناضرة .\r\n( 2 ) - مسالك الافهام .\r\n","page_name":" 5479 ","page_number":137},
  {"content":"\r\n\r\nفأسلمن معه فأمره النبى صلى الله عليه و آله ان يتخيّر أربعاً منهنّ ، طريق معروف اين روايت به عبد الله بن عمر بر مىگردد . اما طريق ديگر از محمد بن سويد الثقفى « ان غيلان بن سلمة أسلم و عنده عشر نسوة » .\r\nمسند احمد هم آن طور كه نقل كرده‌اند - من مسند احمد را نداشتم - او هم چون روايات عبد الله بن عمر را جمع‌آورى كرده ، اين روايت را از ابن عمر نقل كرده است . اما بايد مراجعه نمود و ديد آيا روايت محمد بن سويد ثقفى هم در مسند احمد آمده است يا نه ؟\r\nآنچه از مسند احمد نقل شده است اين است كه عن ابن عمر قال : أسلم غيلان بن سلمة الثقفى و تحته عشر نسوة فى الجاهلية فأسلمن معه فأمر النبى صلى الله عليه و آله ان يختار منهن أربعاً .\r\nدر سنن ابن ماجه از قيس بن الحارث نقل مىكند قال : أسلمت و عندي ثمان نسوة فأتيت النبى صلى الله عليه و آله فقلت ذلك له فقال : اختر منهنّ أربعاً .\r\nاين روايت سنن ابن ماجه را در « اسد الغابه » و كتب ديگر از قيس بن الحارث الاسدى نقل كرده‌اند و گفته‌اند أسدى است چون عنوان قيس بن الحارث متعدد است اما قيس بن الحارث كه محل كلام است أسدى است . اين مطلبى است كه سنىها نقل كرده‌اند .\r\nولى شيخ كه در خلاف روايت را نقل مىكند فقره « و أسلمن معه » را نقل مىكند .\r\nدر حدائق اشكال مىكند و مىگويد : اين روايت كه تنها مشتمل بر اسلام مرد است ولى زن‌ها بر كفرشان باقى مانده‌اند بر محل كلام كه مرد مىتواند چهار زن را انتخاب كند منطبق نيست ، به خاطر اينكه روايات خاصه - كه بعداً آنها را مىخوانيم - در جايى است كه زن‌ها هم مسلمان شده باشند و مورد بحث ، خصوص صورت بقاء زنان بر كفرشان است . البته به نظر ما موضوع بحث اعم است ، لكن ايشان مورد بحث را خصوص بقاء زن‌ها بر كفر گرفته و مىگويد اين روايت دليل نيست . مگر اينكه به همين روايات عامى تمسك كنيم كه در آنها استفصال نشده است . لكن اين\r\n\r\n","description":"","footnote":"","page_name":" 5480 ","page_number":138},
  {"content":"\r\n\r\nروايات عامى است و ما از نظر سند اينها را قبول نمىكنيم « 1 » . ايشان مسلم گرفته كه روايات عاميّه فقره « أسلمن معه » را دارا نيست ، با آنكه روايات عاميه طبق نقل‌هايى كه اينها كرده‌اند و در كتب صحاح و غير صحاح خود نقل كرده‌اند و كتب غير صحاح هم منحصر به جامع ترمذى نيست ، أسد الغابه هم كه از جامع ترمذى نقل مىكند فقره « أسلمن معه » را دارد . بنابراين بايد بحث شود كه اگر زن‌ها به كفر باقى ماندند و اسلام نياوردند آيا حكم به تخيير بين الاربع باقى است يا نه ؟\r\n\r\nروايات مسأله نزد خاصه « 2 »\r\n\r\nروايت اول : اين روايت در كافى و تهذيب نقل شده است .\r\nدر كافى محمد بن يحيى عن محمد بن الحسين دارد مراد محمد بن يحيى العطار است .\r\nدر تهذيب از محمد بن أحمد بن يحيى صاحب نوادر الحكمة نقل مىكند .\r\nظاهرش اين است كه از كتاب نوادر الحكمة نقل مىكند . به هر حال [ محمد بن يحيى العطار و محمد بن أحمد بن يحيى 
  ] هر دو از محمد بن الحسين كه ابن الخطاب است نقل مىكنند . عن محمد بن عبد الله بن هلال عن عقبة بن خالد ، در تهذيب يك اشتباهى رخ داده و آن اينكه بن هلال در قبل و بعد از عقبه ذكر شده و محمد بن عبد الله بن هلال عن عقبة بن هلال بن خالد گفته شده كه « بن هلال » بعد از عقبه سهو است و چنين شخصى أصلًا نداريم . عقبه بن خالد است كه محمد بن عبد الله بن هلال از او روايت نقل مىكند و در سند روايات ديگر هم هست . در كافى بدون « بن هلال » دوم نقل شده و تعبير عقبه بن خالد در او آمده كه صحيح است .\r\nعن عقبة بن خالد عن ابى عبد الله عليه السلام فى مجوسى [ در تهذيب فى رجل مجوسى دارد 
  ] أسلم و له سبع نسوة و أسلمن معه كيف يصنع قال يمسك أربعاً و يطلق ثلاثاً « 3 » [ در اين عبارت دو احتمال است . يكى يُطلق ثلاثاً از باب افعال يعنى رها كند سه زن را . و\r\n\r\n\r\n","description":"","footnote":"\r\n( 1 ) - الحدائق الناضرة .\r\n( 2 ) - جامع الاحاديث 25 / 651 ، باب 4 من ابواب عدد ما يحل تزويجه ، حديث 4 - 1 .\r\n( 3 ) - وسائل الشيعة 20 / 524 ، باب 6 من ابواب ما يحرم باستيفاء العدد ، حديث 1 .\r\n","page_name":" 5481 ","page_number":139},
  {"content":"\r\n\r\nديگرى يطلق ثلاثاً از باب تفعيل . اگر از باب تفعيل باشد مراد تطليق لغوى است نه طلاق اصطلاحى . و به احتمال قوى يُطلق از باب افعال درست است . به هر حال چهار تا را امساك مىكند و سه تا را رها مىكند 
  ] .\r\n\r\nروايت دوم : الجعفريات\r\nباسناده عن على عليه السلام فى الرجل يكون له أكثر من أربع نسوة [ در مستدرك كلمه « فى الشرك » را اضافه دارد ، لكن در جعفرياتى كه در دست ما هست قيد « فى الشرك » را ندارد . گويا در نسخه صاحب مستدرك « فى الشرك » بوده است .\r\nبه هر حال در حال شرك بيش از چهار زن داشته است 
  ] و يسلم و يسلمن [ نكته قابل ذكر اين است كه در برخى كتب آمده است كه بين يهود و نصارى و مسلمين در مسأله ازدواج فرقى هست . در مذهب يهود ازدواج حدى ندارد و عدد معتبر نيست .\r\nدر مذهب نصارى بيش از يك زن نمىتوان گرفت . ولى در اسلام يك حالت بين بين و اعتدال هست . حال اگر اين مطلب درست باشد معلوم مىشود كه آن رجل نصرانى نبوده است ، چون بيش از چهار زن در اين روايت فرض شده پس آن شخص بايد يهودى باشد 
  ] أو يكون عنده اختين [ أختان ظ 
  ] و يسلم فتسلمان [ و در اسلام جمع بين اختين جايز نيست ولى در قبل ، جاير بوده است « 1 » . مجوسىها جمع بين أختين را جايز مىدانند يا بگوييم كه بالرضاع اختين شده باشند كه اين فرض را مذاهب ديگر هم حكمى بر آن قائل نيستند . 
  ]\r\nقال : يختار فيهنّ أربعاً الاولى فالاولى [ ببيند كدام يك از اينها را زودتر با آنها ازدواج كرده است آنها ( اوائل بر أواخر ) در انتخاب تقدم دارند . 
  ] و أما الاختان فالاولى منهما امرأة [ در مورد اختين هم هر كدام قبلًا با او ازدواج كرده بود حق تقدم دارد . 
  ]\r\n\r\nروايت سوم : الدعائم\r\nعن على عليه السلام انه قال فى المشرك يسلم [ در روايت جعفريات طبق\r\n\r\n\r\n","description":"","footnote":"\r\n( 1 ) - نگارنده گويد : در ذيل آيات محرمات و محللات نكاح ( نساء 25 - 22 ) چنين آمده است :\r\n يُرِيدُ اللَّهُ لِيُبَيِّنَ لَكُمْ وَ يَهْدِيَكُمْ سُنَنَ الَّذِينَ مِنْ قَبْلِكُمْ وَ يَتُوبَ عَلَيْكُمْ وَ اللَّهُ عَلِيمٌ حَكِيمٌ  ( نساء / 26 ) از اين آيه استفاده مىشود كه اين احكام از جمله حرمت جمع بين أختين در قبل از اسلام نيز بوده است . پس اگر در غير اسلام جواز جمع بين أختين مشاهده شود على القاعده بايد از سنخ تحريفات واقع شده در اديان سابق باشد .\r\n","page_name":" 5482 ","page_number":140},
  {"content":"\r\n\r\nنقل مستدرك « فى الشرك » داشت و اينجا كلمه فى المشرك دارد 
  ] و عنده اختان حرّتان أو أكثر من أربع نسوة حرائر قال : تترك له التى نكح أولًا من الاختين و الاربع الحرائر اولًا فاوّلًا و تنزع عنه الاخت الثانية و مازاد على الاربع من الحرائر [ به نظر مىرسد كه مصدر دعائم نيز همان جعفريات است ، هر چند عبارت دعائم با جعفريات قدرى تفاوت دارد .\r\nچون ايضاح قاضى نعمان [ صاحب دعائم 
  ] را كه ديديم اين كتاب « ايضاح » به منزله شرح بر دعائم است و يكى از مصادر ايضاح ، كتب جعفريه - كه همان جعفريات است - مىباشد . 
  ]\r\n\r\nروايت چهارم : العوالى :\r\nروى ان غيلان بن سلمة أسلم على أكثر من أربع زوجات فقال له النبى صلى الله عليه و آله : اختر منهنّ أربعاً و فارق سائرهنّ\r\nدر روايت غيلان و روايت قيس بن حارث اسدى كه نقل كرديم سخنى از اينكه هر كدام ازدواج با آنها زودتر بوده حق تقدم دارد را مشتمل نبوده از اين رو فقهاء ما مىگويند : فرقى بين اوائل و اواخر نيست و مىتواند حتى آنكه متأخرتر با او ازدواج كرده را انتخاب كند . در اختين نيز انتخاب با مرد است و هر كدام را خواست مىتواند انتخاب كند .\r\nولى در روايت جعفريات و دعائم [ كه گفته شد به احتمال قوى روايت دعائم از جعفريات مأخوذ است 
  ] آمده كه اوائل بر اواخر مقدم هستند ، لكن روايات دعائم و جعفريات را ما خلافاً لحاجى نورى صاحب مستدرك تمام نمىدانيم از اين رو اين تفصيل را قائل نيستيم . از فقهاء ما هم هيچ كسى اين تفصيل را نداده است .\r\nجزئياتى در مسأله هست كه ان شاء الله تعالى در جلسه بعد مطرح مىكنيم .\r\n« * و السلام * »\r\n\r\n","description":"","footnote":"","page_name":" 5483 ","page_number":141},
  {"content":"\r\n\r\n\r\n24 / 10 / 1382 چهارشنبه درس شمارهء ( 603 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، اين بحث مطرح مىشود كه اگر زوج مسلمان شد و او داراى زنان متعدد باشد ، يعنى بيش از چهار زن داشته باشد ، آيا مرد مسلمان بايد همسرانى كه مسلمان مىشوند انتخاب كند و يا مىتواند از بين همسران با اختيار كامل چهار عدد را انتخاب و بقيه را رها نمايد .\r\n* * * \r\nالف ) روايات متعدد در مورد اسلام زوج بر بيش از چهار زن و اطمينان به صدور آنها از معصوم عليه السلام\r\nدر مورد اسلام مردى كه قبل از اسلام بيش از چهار زن داشته است ، روايات از طرق عامه و همچنين از طرق خاصه به قدرى است كه انسان مطمئن مىشود كه چنين مطلبى از معصوم عليه السلام صادر شده است . در روايات عامه افراد متعددى از صحابه درباره آنها مسأله زياده بر چهار زن ذكر شده است . شخصى كه بيش از همه در روايات از او اسمى آمده است « غيلان بن سلمه ثقفى » است كه بيشتر طرق روايات او نيز به « ابن عمر » منتهى مىشود ، البته در متن آنها راجع به عدد همسران او اختلاف است در اكثر آنها 10 زن ذكر شده است . در بعضى 8 زن و در يك طريق نيز 9 زن آمده است . همچنين در بعضى از روايات هم اسلام مرد و هم اسلام زن‌ها هر دو آمده است و در بعضى ديگر فقط اسلام مرد ذكر شده است .\r\n\r\n","description":"","footnote":"","page_name":" 5484 ","page_number":142},
  {"content":"\r\n\r\nغير از غيلان ، قيس بن حارث اسدى نيز در مورد او رواياتى وجود دارد كه در سنن ابن ماجه و كتب ديگرى مثل « استيعاب » و « عصابة » و « أُسْدُ الغابة » و « جرح و تعديل ابن ابى هاشم » نيز مطرح شده است منتها در همين مورد نيز اختلاف است كه اسم صحيح او ، قيس بن حارث است يا « حارث بن قيس » نوعاً يا فقط قيس بن حارث را ذكر كرده‌اند و يا اينكه قيس بن حارث را بر حارث بن قيس ترجيح داده‌اند .\r\nالبته بعضى نيز نقل خلاف كرده‌اند . به هر حال در مورد قيس بن حارث عدد ذكر شده 8 زن است .\r\nشخص ديگرى كه درباره او نيز روايت داريم « عروة بن مسعود ثقفى » است با 10 زن ، شخص ديگر « صفوان بن اميه » 8 زن ، نوفل بن معاويه دؤلى يا ديلى كه در تذكره مىگويد 5 زن داشته است .\r\nاز طرق خاصه نيز روايت عقبة بن خالد كه معتبر است و دو روايت جعفريات و دعائم الاسلام كه اين دو نيز براى تأييد خوب است « 1 » . اين روايات را هيچ يك از فقهاى ما نيز مناقشه سندى در آنها نكرده است و روايت عقبه بن خالد را كلينى كه خود رجالى است و در كافى كه طبق گفته او فقط احاديث ثقات را نقل مىكند به عنوان حكمى الزامى ذكر كرده است كه همه اينها حاكى از اعتبار روايت نزد فقهاى شيعه مىباشد .\r\nلذا همان طورى كه گفتيم نسبت به اصل صدور اين مسأله از معصوم عليه السلام شكى نيست اگر چه در مورد بعضى از خصوصيات و فروع آن جاى بحث وجود دارد .\r\n\r\nب ) آيا با تمسك به ترك استفصال مىتوان حكم به تخيير و انتخابى كه در روايات آمده است را در مورد عدم اسلام زنان يا امه بودن آنها نيز ثابت دانست ؟\r\nيكى از خصوصياتى كه مورد بحث واقع شده است و منشأ آن اختلاف متن بعضى روايات از جمله روايت غيلان بن سلمه است ، اين است كه حكم به اختيار\r\n\r\n\r\n","description":"","footnote":"\r\n( 1 ) - جامع احاديث الشيعة ، كتاب النكاح باب حكم الكافر اذا اسلم و عنده اكثر من اربع نسوة ، 25 / 651 .\r\n","page_name":" 5485 ","page_number":143},
  {"content":"\r\n\r\nچهار زن از بين زن‌هاى متعدد آيا منحصر به صورتى است كه زن‌ها نيز همانند شوهرشان مسلمان شده باشند و يا اينكه حتى در صورت عدم اسلام زن‌ها حكم صحت عقد و اختيار چهار زن وجود دارد ؟\r\nعده‌اى از علما همچون مرحوم شيخ طوسى رحمه الله در مبسوط و علامه حلى رحمه الله در تذكره و غيرهما در ذيل همين مسأله كه فرض اين است كه تمامى زنان حره بوده‌اند با تمسك به ترك استفصال امام عليه السلام كه آيا زنان نيز به تبع شوهرشان مسلمان شدند يا اينكه آنها بر كفر خودشان باقى ماندند ؟ حكم به اطلاق كرده و گفته‌اند روايات شامل صورتى كه زن‌ها مسلمان نيز نشده باشند نيز مىشود . نظير همين مطلب را بعضى ديگر از فقهاء در ذيل مسأله ديگرى از فروعات مسأله ما نحن فيه گفته‌اند و آن مسأله اين است كه : در مورد جواز نكاح با أمه ، قرآن كريم دو شرط را مطرح مىكند يكى عدم قدرت بر ازدواج با حرّه و ديگرى احتياج به « ازدواج » ( نه ملكيت و يا تحليل ) با أمه . البته اختلاف است كه ازدواج با أمه در صورت فقدان اين دو شرط آيا حرام است و باطل و يا اينكه مكروه مىباشد . حال بنابراين كه در صورت فقدان شرطين عقد حرام باشد اين مسأله پيش مىآيد كه اگر كسى در حال كفر بيش از چهار زن داشت كه بعضى از آنها حره و بعضى ديگر امه مىباشند آنگاه مسلمان مىشود . آيا وى مىبايست تنها از زنان حرّه اختيار نمايد چون فرض اين است كه دو شرط لازم براى تزويج با امه كه از جمله آنها عدم قدرت بر ازدواج با حره است را ندارد و يا اينكه اين دو شرط تنها در مورد نكاح ابتدايى با امه معتبر است ولى در مورد استدامه نكاح معتبر نيست و لذا اختيار از أمه‌ها نيز بلااشكال است . در اينجا نيز بعضى از فقهاء با تمسك به ترك استفصال امام عليه السلام ( اينكه آيا زنان همه حره‌اند يا تلفيقى در كار است ؟ ) حكم به اطلاق نموده و در فرض استدامه دو شرط جواز نكاح با أمه را معتبر ندانسته و لذا اختيار انتخاب از اماء را براى زوج ثابت دانسته‌اند .\r\n1 - نظر استاد مد ظله :\r\n\r\n","description":"","footnote":"","page_name":" 5486 ","page_number":144},
  {"content":"\r\n\r\nو لكن به نظر ما تمسك به ترك استفصال امام در روايات فوق نمىتواند دليل بر اطلاق حكم به تخيير در موارد مذكور باشد زيرا روايات فوق به عنوان قضيه فى واقعة است كه امام عليه السلام خصوصيات آن مورد را به تفصيل آگاهى داشته‌اند . امام عليه السلام مىدانستند كه آيا زنان غيلان ، مسلمان شده‌اند يا نه ؟ مدخوله بوده‌اند يا نه ؟ و هكذا ، لذا از ترك استفصال نمىتوان استفاده اطلاق كرد چرا كه شايد زنان نيز مسلمان شده بوده و امام عليه السلام چون اين مطلب را مىدانسته است لذا سؤال نكرده است و از همين جا مقصود صاحب مدارك كه به طور اجمالى به استدلال فوق به عنوان « و فيه نظر » اشكال كرده است معلوم مىشود علاوه بر اينكه وى در سند روايات عامى نيز اشكال دارد .\r\nبله ، آنچه مىتوانيم بگوييم اين است كه طبيعى مطلب اين است كه وقتى زوجى مسلمان مىشود آن هم در زمان گسترش و نفوذ اسلام طبعاً همسران او نيز مسلمان مىشوند و از طرفى بين نقل‌هاى مختلف كه يكى اسلام زن‌ها را نيز نقل كرده و ديگرى نقل نكرده است تنافى وجود ندارد زيرا آن نقلى كه اسلام را ذكر كرده در مقام تفصيل بيشتر واقعه بوده به خلاف نقلى كه اسلام همسران را ذكر نكرده است .\r\nبنابراين اقرب اين است كه زنان نيز مسلمان شده‌اند .\r\n\r\nج ) مقتضاى قاعده اوليه در مورد اسلام آوردن بر اكثر از اربع زوجات چيست ؟\r\n\r\n1 - ذكر فرعى از فروع مسأله كه فقهاء در ذيل آن مقتضاى قاعده را صحت ازدواج و انتخاب ذكر كرده‌اند .\r\nيكى از فروعى كه در مورد اسلام بر بيش از چهار زن مطرح شده است اين است كه شخصى در زمان كفر به عنوان مثال 8 زن داشت كه چهارتاى آنها كافر و چهارتاى ديگر كتابيه بودند وقتى مسلمان مىشود زنان كافر وى نيز مسلمان مىشوند ولى كتابيه‌ها به كتابى بودن خود باقى مىمانند . در اينكه چهار زنى كه اين مرد پس از\r\n\r\n","description":"","footnote":"","page_name":" 5487 ","page_number":145},
  {"content":"\r\n\r\nاسلام بايد اختيار نمايد بحث است كه آيا مىتواند چهار زن كتابيه را مورد انتخاب قرار دهد و يا اينكه حتماً مىبايست چهار زن مسلمان را انتخاب نمايد ؟ بعضى براى اثبات جواز انتخاب كتابيه‌ها علاوه بر تمسك به اطلاق روايات از باب ترك استفصال ، گفته‌اند كه انتخاب چهار زن كتابيه طبق قاعده اوليه نيز صحيح است زيرا بلااشكال نكاح استدامى با كتابيه صحيح است و در ما نحن فيه نيز اصل ازدواج اين مرد صحيح است منتها فقط عدد مانع است ، لذا مقتضاى قاعده اين است كه وى بتواند هم از مسلمان‌ها براى خود همسر انتخاب كند و هم از كتابيه‌ها .\r\n\r\n2 - نظر استاد مد ظله درباره مقتضاى قاعده اوليه\r\nما درباره تمسك به ترك استفصال براى اثبات اطلاق بحث كرديم و گفتيم در اين موارد نمىتوان به آن استناد كرد ، اما راجع به قاعده اوليه به نظر مىرسد مقتضاى قاعده اوليه حتى در جايى كه تمامى زنان مسلمان شوند ( تا چه رسد به جايى كه تلفيقى از مسلمان و كتابيه وجود دارد ) عدم صحت اصل ازدواج در مورد اسلام بر اكثر از چهار زن مىباشد زيرا اگر مراد از قاعده اوليه ، عمومات اجتهادى مثل   « أَوْفُوا بِالْعُقُودِ »   است ما در جاى خود گفته‌ايم كه اين ادله تنها ناظر به اصل حدوث عقد است و ربطى به بقاء و اينكه وفاء واجب است الى الابد و هيچ چيزى نمىتواند مانع از آن باشد ، ندارد . عيناً نظير اطلاقاتى كه مىگويد خون منجس است كه تنها ناظر به اين است كه حدوث نجاست به واسطه خون ثابت است اما الى الابد اين نجاست ادامه دارد و چيزى مانع آن شده است يا نه را ثابت نمىكند . اگر بخواهيم به   « أَوْفُوا بِالْعُقُودِ »   تمسك نماييم ، تمسك به عام در شبهه مصداقيه خود عام است كه جايز نيست .\r\nاما اگر مقصود از قاعده ، استصحاب زوجيت باشد ، مىگوييم تارةً استصحاب را در معينات جارى مىكنيم يعنى در مورد چهار زن معين استصحاب زوجيت مىكنيم و تارةً استصحاب را در چهارتاى لا به عين جارى مىكنيم . استصحاب در معينات با\r\n\r\n","description":"","footnote":"","page_name":" 5488 ","page_number":146},
  {"content":"\r\n\r\nتوجه به اينكه تمامى زن‌ها حالت سابقه زوجيت دارند ترجيح بلامرجح است . و اما استصحاب در چهارتاى لا به عين كه بگوييم چهارتاى لا به عين زن اين مرد مىباشند بر فرض كه بپذيريم در باب نكاح نيز مثل صاع من صبره و به نحو كلى در معين و با اينكه تعين ثبوتى هم ندارند ، زوجيت لا به عين عرفيت دارد .\r\nسؤال اساسى اين است كه به چه دليل بايد ملتزم شويم كه چهارتاى لا به عين همسر اين مرد مىباشد . زيرا فرض اين است كه   أَوْفُوا بِالْعُقُودِ   وفاء به عقد در مورد معينات را واجب نمىداند . استصحاب نيز در معينات جارى نيست . لذا ما بايد از چهار زن معين رفع يد كنيم . در اين فرض احتمالات متعددى مطرح است كه از بين آن احتمالات زوجيت چهارتاى لا به عين ترجيحى ندارد . يكى از احتمالات اين است كه بگوييم هر كدام را كه زوج انتخاب مىكند همان‌ها زوجه او هستند و زوجيت سايرين باطل است . احتمال ديگر قرعه زدن است . احتمال ديگر اين است كه ترتيب در عقد آنها مراعات شود ، احتمال ديگر اين است كه مدخوله‌ها زوجه او باشند الى غير ذلك من المحتملات و احتمال ديگرى كه در مقابل همه اينها قرار دارد اين است كه بگوييم اساساً اصل عقد باطل است .\r\nان قلت : فرق است بين احتمال بطلان من رأسٍ و ساير احتمالات ديگر ، زيرا با عمل به ساير احتمالات ، ديگر اصالت العموم مثل   « أَوْفُوا بِالْعُقُودِ »   و يا استصحاب زوجيت ، به طور كلى از بين نرفته و ساقط نمىشوند به خلاف احتمال بطلان كه پذيرش آن مستلزم سقوط كلى عموم و استصحاب است . بنابراين ترجيح با احتمالات ديگر است .\r\nقلت : مكرر در مباحث گذشته گفته‌ايم كه اين قبيل تفاوت‌ها و ترجيحات مبتنى بر آن ، تا مادامىكه منشأ ظهور يك طرف و موجب اندراج آن در كبراى حجيت ظواهر نشود حجيت ندارد و لذا مجرد اين تفاوت‌ها در بحث ما بىفايده است . مثلًا اگر فرض كنيد « زيد » از تحت اكرم العلماء خارج است حال امر دائر است كه به كلى\r\n\r\n","description":"","footnote":"","page_name":" 5489 ","page_number":147},
  {"content":"\r\n\r\nخارج باشد و با هيچ قيد و شرطى وجوب اكرام در حق او نباشد و يا اينكه به شرط اينكه پولى بپردازد اكرام در حق او نيز هست . در اينجا نمىتوان به مجرد اينكه راه حل دوم مانع از سقوط وجوب اكرام به طور كلى در حق زيد است ، راه دوم را انتخاب كرد .\r\nبنابراين نتيجه بحث تا به اينجا اين شد كه قواعد اوليه اقتضاى صحت اصل تزويج و انتخاب چهار زن را نمىكند . و لكن چون مفروض اين است كه به وسيله تعبد و اجماع ثابت شده است كه اصل نكاح در فرض اسلام بر بيش از چهار زن ، صحيح و ثابت است لذا بايد به قدر متيقن از اين تعبد و اجماع كه عبارت است از فرضى كه ترتيب بين عقدها - در صورتى كه زن‌ها در عقود متعدده تزويج شده باشند - رعايت شده و چنانچه مفاد روايت دعائم الاسلام نيز همين بود زنان مسلمان نيز باشند عمل نماييم - اين موارد قدر متيقن است به خاطر اينكه احتمال اينكه شارع مقدس عقد متأخر را صحيح بداند ولى متقدم را صحيح نداند يا عقد مسلمان‌ها را باطل دانسته ولى عقد كفار و كتابيه را امضاء كرده باشد بسيار بعيد است - و نسبت به ساير فروض استصحاب عدم و اصالت الفساد حكم به عدم صحت زوجيت مىكند . بنابراين به نظر مىرسد كه در مورد فرعى كه بعضى زن‌ها مسلمان شده و بعضى كتابيه هستند ، طبق قواعد ( قاعده اوليه + تعبد و اجماع ) ترجيحاً بايد مسلمان‌ها انتخاب شوند و لذا اينكه بعضى گفته‌اند انتخاب كتابيه‌ها نيز طبق قاعده و بلااشكال است كلام تمامى نيست .\r\n« * و السلام * »\r\n\r\n","description":"","footnote":"","page_name":" 5490 ","page_number":148},
  {"content":"\r\n\r\n\r\n27 / 10 / 1382 شنبه درس شمارهء ( 604 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه به بررسى روايات مسأله « اذا اسلم الزوج على اكثر من اربع زوجات » مىپردازند و روايتى را سنداً معتبر دانسته و به بررسى ميزان دلالت آن در فروض مختلف مىپردازند و از آنجا كه حكم آن فروض از اين روايت به دست نمىآيد با استفاده از روايات وارد در مسائل مشابه ( مثل مسأله جمع اختين در عقد واحد و مسأله تزويج ابتدايى بيش از 4 زن در عقد واحد ) و دسته‌بندى و رفع تعارض بدوى آنها نتيجه‌گيرى مىكنند كه در مورد بحث نيز در صورتى كه عقد تمامى زن‌ها به عقد واحد يا به عقود متعدد ولى دفعة واحدة نيز باشد باز ملاك در بقاء زوجيت ، اختيار و انتخاب زوج است و اما در فرضى كه بعضى از زن‌ها به همراه زوج مسلمان شده و بعضى غير مسلمان باقى بمانند با توجه به عدم شمول روايت و عدم تعرض قدماء به آن ، احتياط را در بقاء زوجيت زنان مسلمان شده - فقط - مىدانند . آنگاه به طرح فرعى در شروط نكاح زنانى كه مورد انتخاب زوج واقع مىشوند پرداخته ، بررسى آن را به جلسات آينده موكول مىنمايند .\r\n* * * \r\nبحث درباره اين بود كه مرد غير مسلمانى ( كتابى ) كه بيش از مقدار حدّ نصاب زوجه داشت « 1 » ، اگر مسلمان شد ،\r\nبايد زوجات خود را به حدّ نصاب برساند . البته\r\n\r\n\r\n","description":"","footnote":"\r\n( 1 ) - اگر حر بود بيش از چهار زن حره يا سه حره و يك امه و يا دو حره و 2 امه و اگر عبد بود بيش از دو حره يا يك حره و دو امه يا چهار امه نمىتواند داشته باشد .\r\n","page_name":" 5491 ","page_number":149},
  {"content":"\r\n\r\nازدواج‌هاى او در حال كفر ، چنانچه بر طبق مذهب خودش صحيح بوده ، به خاطر ادله مختلف از جمله لكل قوم نكاح مورد امضاء شارع بوده و محكوم به صحت است و اگر مشكوك هم باشد به وسيله اصالة الصحه تصحيح مىشود - چنانچه صاحب جواهر رحمه الله نيز مىفرمايد « 1 » - اكنون به بررسى روايات مسأله مىپردازيم :\r\n\r\nالف : روايات مسأله\r\n\r\n1 - روايات عامه\r\nاز عامه روايات متعدد در اين مسأله نقل شده است ، از جمله :\r\nروى قيس بن الحارث قال : اسلمت و تحتى ثمان نسوة فاتيت النبى صلى الله عليه و آله فقلت له ذلك ، فقال : اختر منهن اربعاً « 2 »\r\nروى محمد بن سويد الثقفى ، انّ غيلان بن سلمة اسلم و تحته عشر نسوة فاسلمن معه ، فامره رسول الله صلى الله عليه و آله ان يتخير منهن اربعا « 3 »\r\nروى الضحاك بن فيروز عن أبيه قال : قلت : يا رسول الله انى اسلمت و تحتى اختان ؟\r\nقال : طلق ايتهما شئت « 4 »\r\n\r\n2 - روايت خاصه\r\nدر خاصه ، تنها يك روايت مستند اين مسأله است .\r\nمحمد بن يعقوب عن محمد بن يحيى عن محمد بن الحسين عن محمد بن عبد الله بن هلال ( عن عقبة بن خالد ) عن ابى عبد الله عليه السلام فى مجوسى اسلم و له سبع سنوة و اسلمن معه ، كيف يصنع ؟ قال : يمسك اربعا و يطلق ثلاثا « 5 »\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 56 .\r\n( 2 ) - المفتى لابن قدامه ، ج 6 ، ص 620 .\r\n( 3 ) - همان ، ص 621 .\r\n( 4 ) - همان ، ص 626 .\r\n( 5 ) - وسائل الشيعة ، كتاب النكاح ، ابواب ما يحرم باستيفاء العدد ، باب 6 ، ح 1 ، وسائل چاپ آل البيت ، ج 20 ، ص 524 .\r\n","page_name":" 5492 ","page_number":150},
  {"content":"\r\n\r\nالبته از لحاظ سندى ، هر چند راوى اين روايت در كتب رجالى توثيق نشده است ولى از زمان مرحوم كلينى تاكنون تمامى فقهاء به آن استناد نموده‌اند و كسى هم راوى را تضعيف ننموده است ، پس عمل اصحاب اين روايت را از لحاظ سند ، معتبر مىگرداند « 1 » .\r\nبه هر حال ، شيعه و سنى در اين مسأله روايت دارند كه مرحوم فيض از آن به عنوان خبر مستفيض تعبير مىنمايد « 2 » .\r\nو اما از جهت دلالت ، تصورات و فروضى در اين مسأله وجود دارد كه بايد دلالت روايت از اين لحاظها مورد تأمل قرار گيرد و بررسى شود كه آيا حكم تمامى اين تصورات يكسان است يا نه ؟\r\n\r\nب : تأمل از لحاظ در عقد واحد بودن يا در عقود متعدد بودن\r\nيكى از تأملات در اين روايت اين است كه مورد روايت زوجى است كه بيش از حدّ نصاب ، زوجه دارد ولى در آن بيان نشده است كه عقد اين زوجات به عقود متعدد تدريجى يا به عقد واحد يا به عقود متعدد ولى دفعة واحده بوده است .\r\nالبته نمىتوان با تمسك به ترك استفصال حضرت ، حكم تمامى اين تصورات را يكسان دانست زيرا عقد تمامى زوجات ، به عقود متعدده دفعة واحده يا به عقد واحد ، امرى نادر است و مىدانيم كه پاسخ حضرت جرياً على المتعارف مىباشد .\r\nپس چون نمىتوان حكم اين فروض را از اين روايت فهميد بايد از مسائل مشابه آن به دست آورد .\r\nاز مسائل مشابه اين مسأله ، مسأله جمع بين اختين در نكاح ( كه روايت فيروز ديلمى اصلًا در همين مسأله جمع بين اختين وارد شده بود ) و مسأله تزويج ابتدايى\r\n\r\n\r\n","description":"","footnote":"\r\n( 1 ) - كلينى رحمه الله و شيخ رحمه الله كه هر دو رجالى هم هستند ، هر دو اين روايت را نقل كرده‌اند و هيچ كدام هم در سند آن مناقشه نكرده‌اند ، بلى راوى اين روايت در فهرست نجاشى رحمه الله و شيخ رحمه الله ذكر نشده است كه آن هم به خاطر اين است كه شيخ رحمه الله و نجاشى در فهرست در صدد ذكر مؤلفين بوده‌اند و او هم مؤلف نيست و رجال شيخ رحمه الله هم رجال كتب محدودى را بررسى نموده است كه اين راوى در آن كتب ذكر نشده است .\r\n( 2 ) - مفاتيح الشرايع ، ج 2 ، ص 304 ، قال فيه : لعموم حديث غيلان المستفيض .\r\n","page_name":" 5493 ","page_number":151},
  {"content":"\r\n\r\nبا تعداد بيش از حدّ نصاب در عقد واحد مىباشد لذا روايات وارده در اين مسائل را مورد بررسى قرار مىدهيم .\r\n\r\nج : بررسى روايات مسائل مشابه و دسته‌بندى آنها\r\n\r\n1 - دسته اول : روايات دال بر حق اختيار زوج\r\nروايت جميل بن دراج عن ابى عبد الله عليه السلام فى رجل تزوّج خمساً فى عقدة ، قال : يخلى سبيل ايتهن شاء و يمسك الاربع « 1 » ،\r\nاين روايت راجع به احداث مازاد على الاربع در عقد واحد وارد شده كه آن را باطل ندانسته و مىگويد زوج حق انتخاب دارد كه از آن بالاولوية حكم استدامه و بقاء عقدى كه حدوثاً صحيح واقع گشته فهميده مىشود .\r\nروايت ديگر جميل بن دراج كه طبق نقل تهذيب چنين است :\r\nمحمد بن على بن محبوب عن على بن السندى عن ابن ابى عمير عن جميل بن دراج عن بعض اصحابنا عن احدهما عليها السلام فى رجل تزوّج اختين فى عقد واحد ، قال : هو بالخيار ان يمسك ايهما شاء و يخلى سبيل الاخرى « 2 » .\r\nالبته صدوق رحمه الله در فقيه ، روايت را بدون واسطه و ارسال نقل مىكند :\r\nمحمد بن على بن الحسين باسناده عن ابن ابى عمير عن جميل بن دراج عن ابى عبد الله عليه السلام فى رجل تزوج اختين فى عقدة واحدة قال : يمسك ايتهما شاء و يخلى سبيل الاخرى و قال فى رجل تزوج خمساً فى عقده واحده قال : يخلى سبيل ايتهنّ شاء « 3 »\r\nولى در كافى هر چند سند آن با تهذيب فرق مىكند اما حديث را مرسلًا نقل كرده است :\r\nمحمد بن يعقوب عن على بن ابراهيم عن أبيه عن ابن ابى عمير عن جميل بن دراج عن\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب ما يحرم باستيفاء العدد ، باب 4 ، ح 1 ؛ وسائل چاپ آل البيت ، ج 20 ، ص 522 .\r\n( 2 ) - تهذيب الاحكام ، ج 7 ، ص 285 ، ح 1203 .\r\n( 3 ) - من لا يحضره الفقيه ، ج 3 ، ص 265 ، ح 1260 ، وسائل الشيعة ، كتاب النكاح ، ابواب ما يحرم بالمصاهره و نحوها ، باب 25 ، ح 1 ، وسائل چاپ آل البيت ، ج 20 ، ص 478 .\r\n","page_name":" 5494 ","page_number":152},
  {"content":"\r\n\r\nبعض اصحابه عن احدهما : انه قال فى رجل تزوج . . . « 1 »\r\nالبته بنابر نظر مشهور در روايات ابن ابى عمير كه اگر سند روايت تا او صحيح باشد در راويان قبل از او اشكال نكرده و آن را صحيحه مىدانند و همچنين بنابر مبناى كسى كه قائل است كه تمامى مشايخ ابن ابى عمير ( خواه بدون واسطه و خواه با واسطه ) همگى ثقات هستند ، اين روايت نيز صحيحه مىباشد و ارسال جميل آن را دچار مشكل سندى نمىكند ، ولى ما كه هيچ كدام از اين دو مبنا را قبول نداريم ، اين روايت را از جهت سند داراى اشكال دانسته و فقط آن را به عنوان مؤيد ذكر مىنماييم « 2 » .\r\n\r\n2 - دسته دوم : روايات دال بر اعتبار من تقدم اسمها عند العقد\r\nدر مقابل دسته اول روايات ، دسته ديگرى از روايات است :\r\nروايت دعائم : عن جعفر بن محمد صلوات الله عليهما انه سئل عن رجل تزوج اختين او خمس نسوة فى عقدة واحدة قال : يثبت نكاح الاخت التى بدأ باسمها عند العقد و الأربع من النسوة اللاتى بدأ باسمائهنّ و يبطل نكاح من سواهنّ ، فان لم يعلم من بدأ باسمائهن منهن بطل النكاح كلّه « 3 » .\r\nاز آنجا كه معمولًا و به طور متعارف در هنگام عقد اسماء به تدريج و يكى بعد از ديگرى ذكر مىشود حضرت متعرض جواب سؤال بنابر فرض متعارف گرديده‌اند كه از آن به دست مىآيد كه هر چند انشاء نكاح و حصول آن به صورت آنى باشد ولى ذكر اسماء كه به صورت تدريجى است معيار در صحت و بطلان عقد بر اين\r\n\r\n\r\n","description":"","footnote":"\r\n( 1 ) - كافى ، ج 5 ، ص 431 ، ح 3 ، وسائل الشيعة ، كتاب النكاح ، ابواب ما يحرم بالمصاهره و نحوها ، باب 25 ، ح 2 ، وسائل چاپ آل البيت ، ج 20 ، ص 478 .\r\n( 2 ) - اشكال ارسال در روايت با نقل صدوق رفع نمىگردد ، زيرا با دقت در نقل‌هاى صدوق در فقيه متوجه مىشويم كه ايشان گاهى تصرفاتى بنابر اطمينان خود انجام مىداده است كه از جمله آنها به ظن قوى همين مورد است . بلى اگر بپذيريم كه روايت صدوق با روايت كلينى و شيخ متحد نيست ، در اين صورت نقل صدوق بىاشكال خواهد بود .\r\n( 3 ) - جامع الاحاديث ، ج 20 ، ص 493 ، ابواب ما يحرم بالتزويج ، باب 22 ، ح 2 .\r\n","page_name":" 5495 ","page_number":153},
  {"content":"\r\n\r\nاست كه هر كدام نامشان مقدم بوده عقدش صحيح و هر كدام مؤخر بوده باطل است .\r\n\r\nروايت عنبسة بن مصعب :\r\nمحمد بن يعقوب عن عدة من اصحابنا عن سهل بن زياد و محمد بن يحيى عن احمد بن محمد جميعاً عن الحسن بن محبوب عن على بن رئاب عن عنبسه بن مصعب قال : سألت ابا عبد الله عليه السلام عن رجل كانت له ثلاث نسوة فتزوج عليهن امرأتين فى عقدة ( واحدة ) فدخل على واحدة ( بواحدة ) منهما ثم مات ؟ قال : ان كان دخل بالمرأة التى بدأ باسمها و ذكرها عند عقدة النكاح فان نكاحها جائز و لها الميراث و عليها العدة و ان كان دخل بالمرأة التى سميت و ذكرت بعد ذكر المرأة الاولى فان نكاحها باطل و لا ميراث لها و عليها العدة « 1 » .\r\n\r\n3 - جمع‌بندى بين دو دسته روايات\r\nدر نظر بدوى بين دو دسته روايات ، تعارض به نظر مىآيد زيرا در دسته اول روايات مىفرمود نكاح زنى صحيح است كه مورد انتخاب زوج قرار گيرد ( زوج مىتواند هر كدام را كه خواست به عنوان زوجه خود انتخاب كند تا نكاح آنها باقى بماند و بقيه را رها كند ) ولى در دسته دوم روايات ، عقد زنى را صحيح دانسته كه نامش مقدم برده شده است .\r\nولى با تأمل در روايات در مىيابيم كه تعارضى بين اين دو دسته روايات نيست .\r\nزيرا دسته دوم روايات ، مسأله را در موردى فرض نموده بود كه زوجات مورد انتخاب واقع نشده و زوج مرده باشد ( پس اصلًا اين دسته از روايات متعرض فرض انتخاب زوج نيستند در حالى كه دسته اول روايات ، فرضى را متعرض شده بود كه امكان انتخاب باقى باشد ) .\r\nلذا از اين روايات نتيجه مىگيريم كه در صورت امكان انتخاب ، ملاك در بقاء\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب ما يحرم باستيفاء العدد ، باب 5 ، ح 1 ، وسائل چاپ آل البيت ، ج 20 ، ص 523 .\r\n","page_name":" 5496 ","page_number":154},
  {"content":"\r\n\r\nزوجيت ، انتخاب زوج است و در صورت عدم امكان انتخاب ( مثل فوت زوج ) تقدم ذكر اسم زوجة در هنگام عقد ملاك صحت عقد اوست .\r\nبه عبارت ديگر ، اين دو ملاك در عرض يكديگر نيستند تا رواياتى كه فقط متعرض يك ملاك شده است معارض ديگرى باشد بلكه در طول يكديگر مىباشند « 1 » .\r\nاز نتيجه‌گيرى در اين روايات ، مسأله مورد بحث نيز واضح مىشود ، مىگوييم روايت عقبة بن خالد و لو فرض تزويج به عقد واحد يا به عقود متعدد دفعةً در آن نشده بود و فرض آن را هم به خاطر نادر بودن و لزوم حمل جواب بر امر متعارف و متداول ، خارج از جواب دانستيم كه نتيجتاً تمسك به اطلاق آن مشكل خواهد بود ، ولى با استفاده از روايات وارده در مسائل مشابه ، با الغاء خصوصيت يا از طريق اولويت در آن فرض هم ملاك در بقاء زوجيت را انتخاب زوج مىدانيم كه البته بر طبق همين نظريه نيز فتواى فقهاء مستقر بوده است .\r\nنتيجه‌گيرى مىكنيم كه اگر چه عقد اين زوج مسلمان شده بر آن زنان كه بيش از حد نصاب مىباشند به عقد واحد باشد يا به عقود متعدد خواه هم زمان و خواه متدرج ، ملاك در بقاء زوجيت ، انتخاب زوج مىباشد .\r\n\r\nد : تأمل در روايت از جهت مسلمان شدن بعضى زوجات و مسلمان نشدن بعض ديگر\r\nوجه تأمل ديگرى كه در مسأله و روايات تصور دارد اين است كه آيا حتى اگر بعضى از زن‌ها مسلمان شوند و بعضى ديگر مسلمان نشوند و به كفر خود باقى بمانند بازهم انتخاب زوج ، ملاك در بقاء زوجيت است يا اينكه فقط عقد زن‌هاى مسلمان شده باقى است و عقد زنانى كه بر كفر باقى مانده‌اند باطل است ؟\r\n\r\n\r\n","description":"","footnote":"\r\n( 1 ) - البته روايت دعائم الاسلام به صورت مطلق ، ملاك را تقدم ذكر اسم زوجه عند العقد بر شمرده بود ولى چون از لحاظ سندى روايت معتبرى نبود نمىتوانست به عنوان معارض دسته ديگر روايات تلقى شود .\r\n","page_name":" 5497 ","page_number":155},
  {"content":"\r\n\r\nاز لحاظ قواعد گفتيم هيچ كدام از عقدها مورد تصحيح واقع نمىشوند لذا بايد به روايات مراجعه نموده و بررسى نمود كه روايات كه بالتعبد عقد زوجه مورد انتخاب را تصحيح نموده ، آيا چنين تعبدى را در فرض عدم اسلام بعضى از زن‌ها نيز پابرجا مىداند ؟\r\nاز لحاظ روايى ، روايت عقبة بن خالد در فرضى بود كه زن‌ها مسلمان شده بودند و همچنين روايات اهل سنت هم به احتمال قوى در فرض اسلام زوجات وارد شده بود . ( اگر چنين هم نباشد اين روايات قضيه فى واقعة است كه از آن نمىتوان حكم كلى را به دست آورد . )\r\nو اما از لحاظ نظرات فقهاء ، قبل از علامه « 1 » كسى صريحاً متعرض اين فرض نشده است ، ولى شايد ظهور كلمات فقهاء قبل علامه در جايى باشد كه بعضى از زوجات بر دين خود باقى مانده و بعضى مسلمان شده باشند ، چنانچه صاحب حدائق اصل طرح مسأله را تنها در همين فرض مىداند « 2 » . و اما علامه نيز به طور قاطع ، فتوايى ندارد بلكه مىگويد : و لو اسلم معه اربع من ثمان فالاقرب ان له اختيار الكتابيات « 3 » . صاحب ايضاح نيز مىگويد : و الا قوى عندي ان له اختيار الكتابيات فيثبت الاختيار « 4 » . از كلام سيد عميد الدين نيز كه فقط وجه اقربيت ( در شرح كلام علامه ) را ذكر مىنمايد ، موافقت استشمام مىشود « 5 » ، و محقق كركى « 6 » و بعضى ديگر نيز اين\r\n\r\n\r\n","description":"","footnote":"\r\n( 1 ) - البته يحيى بن سعيد در جامع متعرض اين مسأله شده بوده است ، سلسله ينابيع الفقهيه ، ج 19 ، ص 555 قال فيه : و ان اسلم الذمى و اسلم معه من زوجاته اربع و لم يسلم اربع فله ان يختار من شاء كلهن .\r\n( 2 ) - الحدائق الناضرة ، ج 24 ، ص 39 .\r\n( 3 ) - سلسله ينابيع الفقهيه ، ج 19 ، ص 613 ( قواعد الاحكام ) .\r\n( 4 ) - ايضاح الفوائد ، ج 3 ، ص 107 .\r\n( 5 ) - كنز الفوائد فى حل مشكلات القواعد ، چاپ جامعه مدرسين ، ج 2 ، ص 395 ، قال فيه : اقول : وجه القرب ان الاسلام لا يمنع من الاستمرار على نكاح الكتابيات فلا يتعين عليه نكاح المسلمات لتساويهن حينئذٍ فى جواز نكاحه لهن .\r\n( 6 ) - جامع المقاصد ، ج 12 ، ص 424 ، قال فيه : انه لا يشترط اسلامهن لما سبق من بقاء نكاح الكتابيه و لا ينتظر مضى العدة لتنظر هل يسلمن ام لا ، لانه لا فرق فى ذلك بين اسلامهن و عدمه و قال فى ص 425 : وجه القرب ان الاسلام لا يمنع الاستمرار على نكاح الكتابية و لا يوجب نكاح المسلمة فلا مقتضى لترجيح المسلمات و يحتمل تعيين\r\n","page_name":" 5498 ","page_number":156},
  {"content":"\r\n\r\nقول را تقويت نموده‌اند . در مقابل ، از قول بعضى ترديد استفاده مىشود . چنانچه صاحب مدارك مىگويد : احتمال ترجيح وجود دارد « 1 » و صاحب رياض انتخاب مسلمات را احوط مىداند « 2 » .\r\nصاحب حدائق ، بقاء عقد در فرض عدم اسلام زوجه را صحيح نمىداند ، ايشان حتى در صورت اسلام زوج و كمتر بودن زوجات او از حدّ نصاب هم قايل است كه بقاء عقد در صورتى است كه زنان مسلمان شوند و كتابى بودن آنها كفايت نمىكند « 3 » .\r\nحال با توجه به اينكه به وسيله قواعد ، بقاء نكاح در چنين فرضى را نمىتوان تصحيح نمود و روايات هم در غير اين فرض است ( روايات راجع به اسلام آوردن همگى زوجات بود ) و بين قدماء هم مسأله معنون نبوده ، نتيجه‌گيرى مىكنيم كه ( همچنان كه صاحب رياض فرموده ) احتياط در ترجيح زنان مسلمان شده مىباشد لذا در اين فرض فتواى به تعيين زوجه به وسيله اختيار زوج نمىدهيم .\r\n\r\nه : طرح فرعى ديگر در مسأله\r\nفرعى ديگر در اين مسأله مطرح شده است ، گفته شده ، انتخاب زوج مشروط به آن است كه زن‌هايى مورد انتخاب قرار گيرند كه نكاح آنها در اسلام جايز باشد . پس زن‌هايى كه فاقد اين شرط باشند ، هر چند نكاح آنها در ابتداء ( در مذهب خودشان ) صحيح بوده ولى بقاء نكاح آنها مشروط به جواز نكاح آنها در اسلام مىباشد .\r\nبنابراين فرع اگر در نكاح جمع بين مادر و دختر كرده باشد آيا آنها مىتوانند مورد انتخاب قرار گيرند ؟ همچنين چون در بحث نكاح اماء مطرح شده است كه شرط\r\n\r\n\r\n","description":"","footnote":"\r\nالمسلمات للاختيار لشرف المسلمة على الكافرة فلا يناسب ذلك اختيار الكتابيات على المسلمات و الأصح الاول .\r\n( 1 ) - نهاية المرام ، چاپ جامعه مدرسين ، ج 1 ، ص 198 ، البته ايشان اختيار مسلمات را اولى مىداند . قال فيه : و لو اسلم مع الكتابى اربع من ثمان قيل : جاز له اختيار الكتابيات لان الاسلام لا يمنع الاستمرار على نكاح الكتابية و لا يوجب نكاح المسلمة و يحتمل تعيين المسلمات للاختيار لشرف المسلمة على الكافره فلا يناسب ذلك اختيار الكتابيات على المسلمات و لا ريب ان اختيار المسلمات اولى .\r\n( 2 ) - رياض المسائل ، ج 10 ، ص 246 ، قال فيه : و قيل يتعين المسلمات لشرف الاسلام و هو احوط .\r\n( 3 ) - الحدائق الناضرة ، ج 24 ، ص 41 .\r\n","page_name":" 5499 ","page_number":157},
  {"content":"\r\n\r\nصحت نكاح با امه يا شرط كمال آن ، اين است كه زوج قدرت بر نكاح با حرّه نداشته باشد و صبر بر بىهمسرى نيز نتواند بكند ( بنابراين نكاح فاقد الشرطين با امه حرام يا مكروه مىباشد ) در بحث ما اگر زوجى كه مسلمان شده و چند زن دارد و تعدادى از آنها امه هستند زوج با توجه به قدرت بر نكاح با حره آيا مىتواند امه را انتخاب نمايد يا نمىتواند ؟ همچنين اگر يكى از زن‌ها در عده ، عقد شده بود آيا مىتواند مورد انتخاب زوج بعد از اسلام او ، واقع شود يا نه ؟\r\nدر اين فرع مسائلى مطرح شده كه در جواهر نيز بحث نموده است ، در جلسات آينده به آنها مىپردازيم .\r\n« * و السلام * »\r\n\r\n","description":"","footnote":"","page_name":" 5500 ","page_number":158},
  {"content":"\r\n\r\n\r\n28 / 10 / 1382 يكشنبه درس شمارهء ( 605 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث در اين بود كه اگر كافرى مسلمان شد و بيش از چهار زن داشت ، بايد به مقدار نصاب انتخاب كند و مورد انتخاب هم بايد منكوحه‌اى باشد كه اسلام اجازه نكاح با او را داده باشد .\r\nدر اين جلسه ، ابتدا كلام بعضى اعلام را در اين زمينه نقل نموده و با مناقشه در كلام صاحب جواهر به بررسى مستند حكم آن پرداخته و با طرح يك مسأله اصولى دنباله آن را به جلسه بعد موكول مىكنيم .\r\n* * * \r\nالف ) حكم عناوين محرمه‌اى كه قبل از مسلمان شدن كافر بر او حرام نبود ، بعد از اسلام او چيست ؟\r\n\r\n1 - نقل كلام فقهاء :\r\nمرحوم صاحب مدارك مىنويسد : اگر مردى مسلمان شد و بيش از چهار زن داشت بايد به مقدار نصاب انتخاب كند ، ولى مورد انتخاب بايد زوجه‌اى باشد كه در شريعت اسلام نكاح او مجاز باشد . مثلًا مجوسىها ازدواج با خواهر را جايز مىدانند و در حال كفر اگر چنين عقدى واقع شود صحيح است ولى بعد از اسلام نمىتواند او را به عنوان زوجه خود انتخاب كند ، بلكه بايد زن‌هايى را انتخاب كند كه با قطع نظر از عدد ، اشكالى در آن‌ها نباشد .\r\n\r\n","description":"","footnote":"","page_name":" 5501 ","page_number":159},
  {"content":"\r\n\r\nقبل از ايشان مرحوم محقق كركى همين معنا را با مثال ديگر بيان كرده ، مىفرمايند : ( خداوند متعال در قرآن براى ازدواج با أمة دو شرط قرار داده ، يكى اينكه قدرت بر ازدواج با حُرّه را نداشته باشد و ديگر اينكه نتواند بر عزوبت صبر كند . بعضى به ظاهر آيه اخذ كرده مىگويند : اين نهى تحريمى است و عقد فاقد اين دو شرط باطل است . و بعضى نهى را تنزيهى دانسته و ازدواج فاقد اين دو شرط را با امة مكروه مىدانند . مرحوم محقق بنابر اعتبار اين دو شرط فرموده : ) چون اين دو شرط در مذاهب قبلى نبوده ، ازدواج با آنها در حال كفر صحيح مىباشد ولى اگر مردى مسلمان شد و زوجه امة يا امة و حرّه داشت و فاقد دو شرط مذكور بود عقد او در مورد امة منفسخ مىشود . چون بعد از مسلمان شدن بايد به احكام اسلام اخذ شود .\r\nصاحب حدايق نيز در تأييد كلام اين دو فقيه مىنويسد : بعضى اعلام چنين مطلبى را فرموده‌اند و حرف واضح و درستى است .\r\nدر مقابل ، شيخ طوسى و به تبع ايشان علامه در تذكره و صاحب رياض و ديگران ادعاى اجماع بر خلاف كرده ، نوشته‌اند : اين عقد نزد فقهاى ما بقاءً اشكالى ندارد و استدامتاً باقى است ، زيرا عدم صحت عقد فاقد شرطين تنها از نظر حدوث است نه بقاء و چون فرض اين است كه عقد فاقد شرطين از نظر حدوث به خاطر كفر صحيح واقع شده لذا بقاى آن بىاشكال است .\r\nصاحب جواهر در ابتدا مىنويسد : صرف نظر از اجماع مقتضاى قاعده ، همان است كه محقق فرموده ، ولى اگر به اجماع اعتماد كنيم بايد بر خلاف قاعده ملتزم شويم كه عقد به هم نمىخورد .\r\nايشان در نهايت يك ضابطه كلى بيان مىكند كه : در بقاء نكاح و جواز اختيار در هر مورد بايد ادله آن را بررسى نمود كه آيا ممنوعيّت آن عنوان ، مطلق است - حدوثاً و بقاءً - يا فقط در حدوث است و استدامتاً ممنوعيتى ندارد ، بعد چند مثال مىزند :\r\n\r\n","description":"","footnote":"","page_name":" 5502 ","page_number":160},
  {"content":"\r\n\r\nاول : در ازدواج با خواهر ، اگر بعد هم به وسيله رضاع اين عنوان محقق شود ، ادله حكم به انفساخ عقد كرده‌اند ، پس معلوم مىشود حدوث و بقاء در حرمت ازدواج با خواهر فرقى ندارد و لذا اگر بعد از مسلمان شدن كافر هم اين عنوان محقق بود عقد به هم مىخورد .\r\nدوم : ازدواج حر با امة با فقدان شرطين را شارع اجازه نمىدهد ، لذا ( با صرف نظر از اجماع ) در استدامه هم مىگوييم عقد باطل است .\r\nسوم : اگر غير مسلمان معتدة را عقد كرد عقد صحيح است ، چون در مذهب آنها اشكالى ندارد حال اگر بعد از انقضاى عدة مسلمان شود البته عقد به قوت خودش باقى است ، چون الان مانعى نيست ، اما اگر در عده مسلمان شود عقد باطل مىشود ، پس عدة بقاءً هم منشأ به هم خوردن عقد است .\r\n\r\n2 - مناقشه استاد مد ظله بر كلام صاحب جواهر\r\nدر كلام ايشان صغروياً و كبروياً بحث‌هايى است :\r\n\r\nاشكال صغروى :\r\nدر مثال سوم كه ايشان فرمودند : « عدة بقاءً هم منشأ به هم خوردن عقد است همانطور كه در حال عدة انشاء عقد باطل است » اين كلام صحيح نمىباشد ، چون فرض كنيد اگر كسى زوجه غير مدخوله خودش را طلاق داد كه طبيعتاً عده ندارد ، و مسلمانى او را عقد كرد و بعد شخصى شبهتاً او را وطى كرد ، هر چند در وطى به شبهه هم بايد عده نگه داشت ولى يقيناً عقد به هم نمىخورد با اينكه زوجيت اين زوجه براى آن مرد مسلمان در حالى است كه او در عده است و بايد عده وطى به شبهه نگه دارد . از اينجا مىفهميم كه بطلان عقد در حال عده مخصوص وقت انشاء عقد و حدوث زوجيت است .\r\nحال اگر كافرى زنى را در حال عده عقد كرد كه به دليل « لكل قوم نكاح » صحيح واقع شده ، و هنوز آن عدة تمام نشده بود كه مسلمان شد ، دليلى نداريم كه حكم كنيم عقدى كه حدوثاً صحيح واقع شده بعد از مسلمان شدن ، بقاءً به هم مىخورد .\r\n\r\n","description":"","footnote":"","page_name":" 5503 ","page_number":161},
  {"content":"\r\n\r\nمثال دوم ايشان - مسأله أمة - هم روشن نيست ، چون اگر كسى واجد شرطين بود و با امة ازدواج كرد و بعد از مدتى يكى از دو شرط يا هر دو منتفى شد ، دليلى نداريم كه عقدش باطل شود همانطور كه صاحب رياض فرموده‌اند : ظاهر آيه و ادله اقتضاى بطلان نمىكند . پس اين دو شرط حدوثاً معتبر است و اگر بقاءً منتفى شد موجب بطلان نمىگردد . در باب اسلام نيز همين طور است كه اگر مسلمان شد و شرطين نبود عقد به هم نمىخورد . پس اين دو مثال ايشان صغروياً ناتمام است .\r\nبه نظر ما در هر مورد بايد در نظر گرفت كه آيا حكم ( منع ) براى نفس انشاء و امر سببى است يا براى امر مسببى و علقه زوجيتى است كه حاصل مىشود .\r\nپس اگر در حال انشاء خصوصيت اشكال داشت ، چنانچه در ظرف خودش عقد صحيح واقع شد ديگر به صحت خودش باقى خواهد بود .\r\nاما اگر حكم براى امر مسببى و علقه زوجيت بود در اين گونه موارد اگر فرضاً قبلًا هم ممنوع نبود و بعد حادث شد حكم به بطلان مىشود . از قبيل ازدواج با خواهر و . . . كه حدوث و بقاى آن فرقى ندارد .\r\n\r\nاشكال كبروى به كلام صاحب جواهر\r\nهمانطور كه از روايات استفاده مىشود حكم ممنوعيت و بطلان در مسأله عقد با مادر يا دختر و خواهر در حدوث و بقاى آن فرقى نيست ، لذا اگر بعد هم اين عناوين با رضاع محقق شد عقد منفسخ مىشود و حكم حرمت در ابتدا و استدامه يكسان است و لكن اينكه صاحب جواهر خواسته‌اند از اين ادله نتيجه‌گيرى كنند كه اگر كافرى كه با خواهر ازدواج كرده بود مسلمان شد عقد او منفسخ مىشود اين استدلال قياس است و تمام نمىباشد .\r\nبه عبارت ديگر : آن عناوينى كه اگر در اسلام حادث شود عقد به هم مىخورد در مورد كافرى كه مسلمان شود چون در زمان حدوثش آن عنوان ممنوعيتى نداشته و بقاءً اين طور است نمىتوان به موارد رضاع تمسك كرد و آن را باطل دانست ، چون\r\n\r\n","description":"","footnote":"","page_name":" 5504 ","page_number":162},
  {"content":"\r\n\r\nممكن است كسى ادعا كند و بگويد :\r\nاگر اين عناوين به وسيله رضاع حادث و محقق شود عقد به هم مىخورد ، اما اگر در موردى حدوثاً آن عنوان مانعى نداشت - مثلًا در حال كفر خواهر را عقد كرده و باطل هم نبوده - حال بخواهيم چيزى كه قبلًا باطل نبوده حكم به بطلان كنيم به اين مثال‌ها قياس نمىشود .\r\nوقتى حدوث آن محكوم به بطلان نيست به چه دليل بقاءً محكوم به بطلان باشد و بين اين دو فرق است و قابل تفكيك مىباشد .\r\nخلاصه : در بحث رضاع هنگام عقد عنوان اصلًا محرم نبوده ، اما بعد به سبب رضاع حادث شده است ولى در بحث ما از همان اول عنوان حرمت محقق بوده و به خاطر كفرش تخصيصاً حرمت برداشته شده است و بين اين دو فرق است .\r\n\r\n3 - بررسى دليل مسأله به نظر استاد مد ظله\r\nكلمه تزويج و زوجيت در ادله دو اطلاق دارد : گاهى تزويج به معناى انشاء امر و فعل خود شخص است كه امر غير قارّى است و بقاء ندارد و گاهى زوجيت را به اعتبار آن علقه حاصل از عقد نكاح گويند كه آن امر مستقرى است . از روايات و مثال‌هايى كه در باب رضاع آمده مىفهميم كه حرمت نكاح با بنت و اخت و ام براى انشاء نيست تا بگوييم عقد در حال كفر واقع شده و صحيح بوده و دليلى بر بطلان بعدى نداريم ، بلكه براى خود علقه زوجيت و امر مسببى است يعنى زوجيتى كه الان هم باقى است .\r\nهمچنين از روايات و آياتى مانند  « حُرِّمَتْ عَلَيْكُمْ أُمَّهاتُكُمْ »  و آيه  « وَ أَنْ تَجْمَعُوا بَيْنَ الْأُخْتَيْنِ »  و اجماع استفاده مىكنيم كه آنچه كه مورد نهى قرار گرفته حصول علقه زوجيت است ( امر مسببى ) و حدوث و بقاى آن يكسان است ، لكن در مقابل اين عمومات ، دليل خاصى - مثل لكل قوم نكاح - داريم كه در حال كفر اين تزويج‌ها را صحيح مىداند . در اينجا مسأله مبتنى بر يك بحث اصولى مىشود كه : اگر مصاديقى\r\n\r\n","description":"","footnote":"","page_name":" 5505 ","page_number":163},
  {"content":"\r\n\r\nاز عام به دليل خاص از تحت عام خارج شد آيا در زمان بعد بايد به عام تمسك كرده يا استصحاب حكم خاص كنيم .\r\n\r\n4 - بحث اصولى ( تمسك به عام نسبت به مصداقى كه در قسمتى از زمان از آن خارج شده ) :\r\nاگر دليل عامى بود و بعضى افراد در پاره‌اى از زمان از آن خارج شد ، آيا در زمان بعد مىتوانيم به عام تمسك كنيم ؟\r\nآيه شريفه  « حُرِّمَتْ عَلَيْكُمْ أُمَّهاتُكُمْ  « 1 » » - كه از ادله ديگر مثل روايات باب رضاع استظهار كرديم كه حكم براى علقه زوجيت است نه انشاء - عام است بعد با دليل خاص « لكل قوم نكاح » كفار استثنا شدند كه در حال كفر عقد آنها صحيح است بعد كه كافر مسلمان شد آيا به عام تمسك كنيم يا استصحاب حكم مخصص ؟\r\nآنچه مسلم است با بودن عام تمسك به استصحاب صحيح نيست و در آن بحثى نيست . ولى بحث در اين است كه در اين گونه موارد آيا اصلًا مقتضى براى تمسك به عام هست و عام صلاحيت تمسك را دارد كه در نتيجه استصحاب خاص ( اصل عملى ) كنار برود يا عام شأنيت تمسك ندارد ؟ در اين مسأله بين مرحوم شيخ و آخوند اختلاف نظر است .\r\nمرحوم شيخ مىفرمايد : گاهى در دليل عام هر كدام از قطعات زمان فردى از افراد حساب شده‌اند مثل اكرم العلماء فى كل يوم كه مفاد دليل عام اين است كه براى هر روز مصداقى از اكرام فرض شده و اگر زيد در يكى از ايام تخصيص خورد در بقيه ايام نيز وجوب اكرام دارد در اينجا به عام تمسك مىشود .\r\nاما اگر مجموعه زمان مصداق واحدى براى حكم باشد و با نظر وُحدانى به ايام نگاه شود مثل اكرم العلماء دائماً اگر وجوب اكرام زيد در بعضى ايام خارج شد و\r\n\r\n\r\n","description":"","footnote":"\r\n( 1 ) - خطابات قرآنى عام است و همه كسانى كه صلاحيت خطاب را دارند شامل است و كفار نيز همانطور كه مكلف به اصول هستند مكلف به فروع هم مىباشند . مگر اينكه قرينه‌اى باشد مثل يا أيها الذين آمنوا كه حكم روى مؤمنين رفته و اثباتاً كفار را شامل نشود .\r\n","page_name":" 5506 ","page_number":164},
  {"content":"\r\n\r\nحكم مستمر براى زيد تخصيص خورد - دائماً يا در قطعه‌اى از زمان - در اينجا به عام نمىشود تمسك كرد كه در مكاسب از اين قسم تعبير مىكنند كه زمان ، ظرف حكم است .\r\nولى مرحوم آخوند مىگويند : در اين حالت كه زمان ظرف حكم است ( يعنى ظرف واحد و مستمر ) نيز به دو نحو ممكن است : اگر اين استمرار بعد از گذشت زمانى قطع شد ديگر عام قابل تمسك نيست . مثلا مولا صبح شنبه گفت اكرم العلماء دائماً و زيد در روز يكشنبه تخصيص خورد براى روزهاى بعد نمىتوان به اكرم تمسك كرد كه دوباره زيد تحت عام داخل شود . و لكن اگر در مثال فوق زيد همان روز شنبه تخصيص خورده بود و اصلًا حكم اكرام از همان اول شامل او نشده بود تا قطع شود و مبدء حكم مستمر براى زيد از روز يكشنبه بود تمسك به عام مانعى ندارد .\r\nمرحوم محقق كركى نيز در بحث فور و تراضى خيار مجلس اين بحث را مطرح كرده‌اند كه وقتى خيار مجلس از   أَوْفُوا بِالْعُقُودِ   خارج شد بعد از آنات اول كه فوريت زائل شد آيا به اوفوا تمسك كنيم يا استصحاب حكم بقاء خيار ؟\r\nمرحوم شيخ انصارى در آنجا مىگويند : چون زمان در اوفوا تقطيع نشده كه هر ساعتى را يكى حساب كند نمىتوانيم به عام تمسك كنيم و بايد استصحاب بقاء خيار شود و قائل به تراضى مىشويم .\r\nولى مرحوم آخوند مىگويد : چون عموم اوفوا از اول شامل نبوده تا قطع شود و از همان زمان اول تخصيص خورده ، در اين گونه موارد بعد از آنات اول عموم قابل تمسك مىباشد . ادامه اين بحث اصولى را ان شاء الله در جلسه بعد دنبال مىكنيم .\r\n« * و السلام * »\r\n\r\n","description":"","footnote":"","page_name":" 5507 ","page_number":165},
  {"content":"\r\n\r\n\r\n29 / 10 / 1382 دوشنبه درس شمارهء ( 606 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث درباره مستند اجراى حكم حرمت بر عناوين محرمه‌اى بود كه پيش از اسلام كافر ، تخصيصاً براى او حرام نبوده است . در اين جلسه نخست خلاصه‌اى از مباحث جلسه گذشته را يادآور گشته و با اشاره‌اى به نظر صاحب جواهر ، آن را ناتمام مىدانيم . آنگاه با طرح مسأله اصولى تمسك به عام نسبت به مصداقى كه در پاره‌اى از زمان از تحت عام خارج شده ، به بيان نظرات مرحوم شيخ و مرحوم آخوند مىپردازيم و پس از نقد اجمالى آنها ، مختار خود در مسأله را بيان خواهيم كرد .\r\n* * * \r\nالف ) تحقيق درباره مستند اجراى حكم حرمت بر عناوين محرمه‌اى كه قبل از اسلام كافر ، تخصيصاً براى او حرام نبوده ، با استفاده از برخى روايات :\r\n\r\n1 - اشاره‌اى به مباحث جلسه گذشته :\r\nعرض كرديم كه مدلول برخى از روايات در باب تحريم بالرضاع اين است كه عناوين محرمه از قبيل امومت ، بنتيت ، امّ الزوجه بودن ، بنت الزوجه بودن و جمع بين اختين چنانچه پس از وقوع صحيح عقد نيز به وسيله رضاع حاصل شوند ، عقد به هم مىخورد . و از اين روايات كشف مىشود كه ادله تحريم عناوين محرمه ، اختصاصى به انشاء عقد ندارد ، بلكه حتى اگر انشاء عقد حرام نبوده ، و اين عناوين در استدامه زوجيت حاصل شود - مانند تحقق بنتيت و امومت با رضاع - بازهم مشمول ادله حرمت شده و سبب بطلان نكاح مىگردد . اينك بحث در اين است كه آيا مىتوان با استفاده از اين روايات ، حكم حرمت را بر عناوين محرمه‌اى كه قبل از\r\n\r\n","description":"","footnote":"","page_name":" 5508 ","page_number":166},
  {"content":"\r\n\r\nاسلام آوردن كافر براى او حرام نبوده ، پس از اسلام وى جارى دانست يا نه ؟\r\n\r\n2 - نظر صاحب جواهر :\r\nمرحوم صاحب جواهر با توجه به اينكه استدامه نكاح را در كنار اين عناوين ، مقتضى فساد دانسته ، به برخى از روايات مذكور متمسك شده و مىفرمايد : عنوان حرمت در ابتداء و استدامه يكسان است و لذا نكاح كافرى كه پس از ازدواج با يكى از عناوين محرمه ، اسلام آورده است ، محكوم به بطلان خواهد بود .\r\n\r\n3 - نقد استاد مد ظله :\r\nفرمايش ايشان تمام به نظر نمىرسد ، زيرا مستفاد از روايات رضاع اين است كه در مواردى عقد باطل مىشود كه هنگام عقد ، عنوان محرم بر آن منطبق نبوده ، و پس از آن ، به سبب رضاع حاصل شده است . در حالى كه بحث ما درباره موردى است كه عنوان حرمت محقق بوده ولى - به دليل لكل قوم نكاح و غير آن - تخصيصاً اين حرمت از آن برداشته شده است . بنابراين ، مورد بحث را با مورد روايات نبايد قياس كرد ، بلكه مورد بحث ما مبتنى بر بحث اصولى ديگرى است كه بايد آن را مدّ نظر قرار داده و بر اساس آن حكم نمود .\r\n\r\nب ) پىگيرى تحقيق در مسأله مورد بحث با استفاده از يك مبحث اصولى :\r\n\r\n1 - طرح مسأله اصولى تمسك به عام نسبت به مصداقى كه در قسمتى از زمان ، از آن خارج گرديده :\r\nاگر مصداقى از عام در پاره‌اى از زمان ، به دليل خاص از تحت عام خارج شود ، آيا در زمان بعد ، بايد حكم خاص را استصحاب نمود يا اينكه بايد با تمسك به عام ، آن را مانند ساير مصاديق ، مشمول حكم عام دانست ؟ اين مسأله يكى از مباحث مهم اصولى ، و مورد اختلاف مرحوم شيخ و مرحوم آخوند است . و نظر به اينكه مسأله مورد بحث ما مبتنى بر آن مىباشد ، و لو اختصاراً بايد به آن بپردازيم :\r\n\r\n2 - نظر مرحوم شيخ در رسائل و مكاسب :\r\n\r\n","description":"","footnote":"","page_name":" 5509 ","page_number":167},
  {"content":"\r\n\r\nمرحوم شيخ در رسائل مىفرمايد : زمان در ادله عامه دو نوع اعتبار شده است كه در يك نوع آن ، تمسك به عام نسبت به ساير زمان‌ها صحيح است و در نوع دوم قابليت تمسك ندارد . در نوع اول مستفاد از دليل عام و يا دليل خاص اين است كه شارع مقدس ، زمان‌ها را موضوعات متعدد در نظر گرفته و هر زمانى را فرد خاصى حساب كرده است . مثل « اكرم العلماء فى كل يوم » كه در اين مثال مفاد دليل عام اين است كه براى هر روز مصداقى از اكرام فرض شده است . و مثل « اكرم العلماء » و « لا تكرم زيدا يوم الجمعة » كه مفاد دليل خاص قرينه مىشود بر اينكه مقصود از دليل عام ، منظور داشتن زمان‌ها به صورت موضوعات متعدد بوده است . در اين نوع از عام مىفرمايد : همان طورى كه اگر يك فرد مثل زيد عالم از تحت اكرم العلماء خارج بشود ، نسبت به عمرو عالم مىتوان به عموم عام تمسك نمود ، چنانچه اكرام در روز جمعه نسبت به فردى با دليل خاص از تحت عام خارج بشود نيز نسبت به روزهاى ديگر مىتوان به عموم عام تمسك كرد ، چرا كه به حسب روزهاى متعدد ، احكام هم متعدد مىشود . يك تخصيص متيقّن است و تخصيص زائد مشكوك است ، پس براى نفى تخصيص زائد مىتوان به اصالة العموم تمسك نمود .\r\nدر نوع دوم مستفاد از عام اين است كه مجموعه زمان ، مصداق واحدى براى حكم قرار داده شده است . مثل « اكرم العلماء دائماً » كه مفاد آن يك وجوب اكرام دائمى است كه گرچه نسبت به افراد علماء ، از زيد و بكر و . . . انحلال دارد ، لكن نسبت به زمان‌ها انحلال ندارد ، لذا اگر دليل خاصى قائم شد بر اينكه نسبت به زيد اين حكم در قسمتى از زمان تخصيص خورده است ، مفادش اين مىشود كه اين حكم مستمر در مورد زيد عالم وجود ندارد و طبعاً مسأله شك در تخصيص زائد نيز مطرح نخواهد بود .\r\nمرحوم شيخ در مكاسب ، اين تقسيم را به شكل ديگرى مطرح كرده و مىفرمايد :\r\nدر صورتى كه زمان براى حكم ، ظرف باشد تمسك به عام در آن صحيح نيست ، ولى\r\n\r\n","description":"","footnote":"","page_name":" 5510 ","page_number":168},
  {"content":"\r\n\r\nاگر زمان براى حكم ، ظرف نباشد ، بلكه خودش به حسب زمان‌ها انحلال پيدا كند و موضوع‌هايى براى حكم شود ، در اين صورت تمسك به عام براى دفع تخصيص زمان‌هاى ديگر جايز خواهد بود . البته فرمايش ايشان را كه زمان را در مثل اكرم العلماء فى كل يوم ظرف براى حكم ندانسته ، با اينكه از نظر ادبى قطعاً ظرف است ، به نحوى بايد توجيه نمود . لذا به نظر مىرسد مقصود ايشان از نفى ظرفيت زمان براى حكم در « اكرم العلماء فى كل يوم » و اثبات ظرف بودن در مثل « اكرم العلماء دائماً » اين است كه در مثال دوم شارع حكم واحدى دارد كه زمان مستمرى را به عنوان ظرف آن قرار داده است ، ولى در اولى گرچه زمان در آن نيز ظرف است ليكن زمان به عنوان يك ظرف واحد مستمر مطرح نيست ، بلكه منحل به زمان‌هاى متعدد مىشود كه هر كدام داراى حكم مستقلى است « 1 » .\r\n\r\n3 - مختار مرحوم آخوند در كفايه :\r\nايشان مىفرمايد : در همين شكل « اكرم العلماء دائماً » تخصيص عام نسبت به بخشى از زمان به دو نحو ممكن است : يكى اينكه فردى از همان زمان اول تخصيص خورده ، مثلًا از دوشنبه كه وجوب اكرم علماء آغاز مىشود ، زيد نسبت به قسمتى از اول دوشنبه يا بيشتر ، تخصيص خورده باشد . در اين نحو از تخصيص تمسك به عام جهت وجوب اكرام زيد بعد از زمان استثناء شده اشكالى ندارد ، و حكم مىشود كه مبدأ اكرام زيد به جهت دليل خاص تأخير افتاده است ، همچنان كه در   أَوْفُوا بِالْعُقُودِ   ، وجوب وفاء به عقد به خاطر خيار عيب و امثال آن در بخش اول زمان تخصيص خورده ، اما هنگامى كه فوريت از بين رفت ، براى لزوم عقد و انتفاء حق خيار در زمان‌هاى بعدى مىتوان به عموم حكم تمسك كرد . و اما نحوه دوم : اين است كه\r\n\r\n\r\n","description":"","footnote":"\r\n( 1 ) - به عبارت ديگر ، ايشان ظرفيت به حسب استعمال را انكار نمىكند ، بلكه چه « فى كل يوم » و چه « دائماً » هر دو را ظرف مىداند . ليكن در اولى ، زمان به تناسب موضوعات متعدد ، متعدد فرض شده و ظرف‌هاى متعدد براى احكام متعدد در نظر گرفته شده است ، ولى در دومى ، زمان با نظر وحدانى ملاحظه گرديده و به صورت زمان واحد مستمر ، ظرف براى حكم واحد قرار داده شده است .\r\n","page_name":" 5511 ","page_number":169},
  {"content":"\r\n\r\nفرد مستثنى ، از قسمت اول زمان خارج نگرديده بلكه از قسمت‌هاى بعدى زمان خارج شده باشد . مثل اينكه زيد روز چهارشنبه وجوب اكرام نداشته باشد ، در حالى كه از روز دوشنبه حكم متوجه همه شده است ، در اين صورت چون استدامه حكم نسبت به آن فرد از وسط قطع شده است ، حكم نسبت به او از دست رفته است و دليل ديگرى كه موجب تمسك به عام در قسمت‌هاى بعدى زمان نسبت به او شود وجود ندارد .\r\n\r\n4 - اشكال استاد مد ظله به فرمايشات مرحوم شيخ و مرحوم آخوند :\r\nالبته شرايط موجود براى طرح كامل مسأله مناسب نيست ، در عين حال آنچه كه به طور خلاصه مىتوان در اين فرصت مطرح كرد اين است كه ميزان در مسائل فقهى و اين گونه مباحث ، اين نيست كه ما خود را با تكلف و زحمت فراوان ، وارد بحث‌هاى دقيقى كرده و براى پاسخ گويى به مسائل مورد نياز ، از آنها نتيجه‌گيرى نماييم ، بلكه معيار در فهم عبائر و تعبيراتى كه به ما رسيده ، فهم و ادراك عرف بسيط و معمولى است . زيرا بسيارى از اين مباحث كه در حوزه‌ها شايع است ، قابل تفهيم به عرف نبوده و عرف متعارف ، چيزى از آن نمىفهمد ، و اين خود دليل روشنى است براى صحت مدعاى ما .\r\nبر اين اساس ، آنچه كه به حسب ارتكازهاى عرفى به نظر مىرسد ، اين است كه « اكرم العلماء دائماً » و « اكرم العلماء فى كل يوم » و حتى « اكرم العلماء فى كل ساعة » و امثال آنها ، همه حاكى از مراد واحد بوده و تفاوتى بين آنها نيست . همچنان كه عرف بين اينكه خروج يك فرد از تحت عام از قسمت اول زمان باشد يا از وسط آن ، فرقى قائل نيست و آنها را يكسان تلقى مىكند . بنابراين ، علىرغم آنكه ما با طرح اين گونه مباحث ، بين اكرم العلماء دائماً و اكرم العلماء فى كل يوم ، تفاوت قائل مىشويم ، و يا در صورتى كه فرد خارج شده ، از اول زمان خارج شده باشد اصالة العموم را نسبت به زمان‌هاى بعد محفوظ مىدانيم و چنانچه از وسط خارج شده باشد ، اصالة العموم\r\n\r\n","description":"","footnote":"","page_name":" 5512 ","page_number":170},
  {"content":"\r\n\r\nرا قابل تمسك نمىدانيم ، عرف متعارف معمولى ، بين آن دو تعبير ، و بين اين دو نوع خروج ، فرقى قائل نيست .\r\nنادرستى فرمايش مرحوم آقاى آخوند را به گونه‌اى ديگر نيز مىتوان مطرح ساخت ؛ به ايشان عرض مىكنيم : خروج زيد از تحت عام ، دائر مدار ارتكاب يكى از دو خلاف ظاهر است :\r\n1 - تصرف در ظاهر عموم ، و رفع يد از آن در مورد زيد .\r\n2 - تصرف در مبدأ شمول حكم ، و تأخير انداختن اين شمول براى زيد .\r\nبه عبارت روشن‌تر ، يا بايد بگوييم :\r\nمراد از اكرم العلماء كه ظاهرش عموم و شمول نسبت به زيد هم هست ، اين ظاهر نيست ، بلكه مراد غير از زيد است كه در اين صورت مبدأ حكم براى همه ، همان روز اول زمان مىشود . و يا اينكه بگوييم : ظاهر اكرم العلماء و شمولش نسبت به زيد محفوظ است ، لكن در ناحيه مبدأ تصرف خلاف ظاهر مىكنيم و مىگوييم كه مبدأ نسبت به غير زيد از زمان اول است ، اما نسبت به زيد مثلًا از فرداى آن است . و مىدانيم كه اولويتى در اينجا براى هيچ يك از دو تصرف نسبت به ديگرى وجود ندارد . پس چگونه به خلاف ظاهر دومى قائل شده ، و تمسك به عموم عام را جايز بدانيم ؟ در حالى كه اگر خلاف ظاهر اولى عرفىتر از دومى نباشد ، قطعاً دومى از اولى عرفىتر نيست . خلاصه اينكه ، فرمايش مرحوم آخوند كه مىگويند اصالة العموم افرادى را حفظ مىكنيم و از نظر ازمان بين افراد فرق مىگذاريم ، فهم عرفى مساعدت نمىكند .\r\n\r\n5 - بيان مختار استاد - مد ظله - در مسأله :\r\nبه نظر مىرسد كه بايد بين مواردى كه فرد خاصى مثلًا زيد در بخشى از زمان از تحت عام خرج شده ، و مواردى كه عنوانى مثل فاسق از تحت عام در قسمتى از زمان خارج شده به اين شكل تفصيل قائل شويم كه در صورت اول ، تمسك به عام\r\n\r\n","description":"","footnote":"","page_name":" 5513 ","page_number":171},
  {"content":"\r\n\r\nبراى داخل كردن زيد در تحت حكم عام در زمان‌هاى ديگر جايز نباشد ، ولى در صورت دوم كه علت خروج فردى مثل زيد ، به جهت انطباق عنوان فاسق بر آن در زمان مذكور بوده است ، بعد از اينكه عنوانى بر آن منطبق شد كه وى را تحت عام قرار داد مثلًا عادل بودن او احراز شد ، در اينجا تمسك به عام براى دخول او در تحت عام بلااشكال باشد ، چرا كه عنوان خارج شده ، فاسق است ، نه كسى كه مسبوق به فسق است - البته بنابراين كه مشتق ، حقيقت در اعم نباشد كما هو الحق - و در اينجا فرقى نمىكند كه زيد از اول فاسق باشد و يا در وسط فاسق شود .\r\n\r\n6 - تطبيق مسأله بر ما نحن فيه :\r\nدر ما نحن فيه ، عموماتى داريم كه عبارتند از امثال  « حُرِّمَتْ عَلَيْكُمْ أُمَّهاتُكُمْ . . . »  و  « أَنْ تَجْمَعُوا بَيْنَ الْأُخْتَيْنِ »  و مخصص ما هم به حسب رواياتى « لكل قوم نكاح » است . بحث نيز در اين است كه آيا كافرى كه در زمان كفر با يكى از محارمش ازدواج كرده ، و يا مثلًا جمع بين اختين كرده است و الان مسلمان شده ، براى شمول حكم حرمت نسبت به زمان بعد از اسلام او ، مىتوان تمسك به عموم «  حُرِّمَتْ عَلَيْكُمْ أُمَّهاتُكُمْ وَ  . . . »  « وَ « أَنْ تَجْمَعُوا بَيْنَ الْأُخْتَيْنِ »  و مانند آنها كرد يا خير ؟\r\nبا توجه به آنچه عرض كرديم ، چون در اينجا عنوان مخصص كه عبارت از كافر بودن است ، از بين رفته ، و عنوان مسلمان تحقق پيدا كرده است ، به طور مسلم عموم اين ادله شامل او نيز مىشود ، چرا كه طبق فرض مستفاد از روايات رضاع ، موضوع حرمت در ما نحن فيه خصوص انشاء عقد نسبت به محارم نيست ، تا گفته شود كه الان ديگر انشاء عقدى صورت نمىگيرد ، بلكه موضوع حرمت در آنها اعم از انشاء عقد و بقاء ازدواج است . و به عبارت ديگر ، چون عنوانى كه از تحت عام خارج شده ، كافر است ، وقتى كه اين عنوان زائل شود ، شك مىكنيم كه آيا عنوان ديگرى قائم مقام اين عنوان مقطوع الخروج شده است يا نه ؟ با تمسك به اصالة العموم ، آن را نفى كرده و حكم حرمت را شامل فرد مذكور خواهيم دانست .\r\n« * و السلام * »\r\n\r\n","description":"","footnote":"","page_name":" 5514 ","page_number":172},
  {"content":"\r\n\r\n\r\n30 / 10 / 1382 سه‌شنبه درس شمارهء ( 607 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبررسى حكم نكاح مردى كتابى كه بيش از چهار زن كتابى داشته و با همان حال ، اسلام آورده ، در جلسات قبل به پايان رسيد . در اين جلسه ، پس از اشاره به حكم نكاح موضوع بحث سابق در فرضى كه عدد زوجات كتابيه او بيش از چهار نيست ، به بررسى حكم اجبار زوجه ذميه بر غسل از سوى شوهر مسلمان وى پرداخته ، و با طرح يك شبهه و پاسخ آن ، فروع ديگرى را در ذيل مسأله مورد بحث ، يادآور مىشويم .\r\nآنگاه ، قسمت ديگرى از كلام صاحب شرايع مبنى بر جواز منع زوجه از شرب خمر و اكل لحم خنزير را مطرح ساخته ، و با وارد دانستن اشكال صاحب جواهر به صحيحه معاوية بن وهب به عنوان مستند حكم ، دليل مسأله را صرفاً ادله منع شرب خمر و اكل لحم خنزير خواهيم دانست . كيفيت اختيار چهار زن از ميان زنانى كه تعدادشان بيش از حد نصاب است ، آخرين مبحث جلسه امروز را تشكيل مىدهد كه پس از ذكر يك مقدمه ، به طور خلاصه ، محتملات چهارگانه‌اى را در مورد كيفيت اختيار بر خواهيم شمرد .\r\n* * * \r\nالف ) اشاره به حكم نكاح كافر كتابى كه اسلام آورده و زوجات او بيش از حدّ نصاب نيست :\r\n\r\n","description":"","footnote":"","page_name":" 5515 ","page_number":173},
  {"content":"\r\n\r\n\r\n1 - متن شرايع :\r\nو لو لم يزد عددهنّ عن القدر المحلّل له ، كان عقدهن ثابتاً « 1 » .\r\n\r\n2 - توضيح و نظر استاد مد ظله :\r\nمىفرمايد : چنانچه عدد زوجات كتابى كافر ذمى كه اسلام آورده ، بيش از چهار نباشد ، چه يكى باشد و چه بيشتر ، عقد آنان ثابت است و منفسخ نمىگردد .\r\nمستند حكم اجماع است و از نظر ما كه در كبراى حجيت اجماع مناقشه نمىكنيم ، كلام ايشان تمام است و مسأله مشكلى ندارد . ليكن صاحب حدائق مىفرمايد :\r\n« در مسأله ، مدركى غير از اجماع نيست « 2 » » . البته ايشان منكر حجيت اجماع نيست ولى به نظر مىرسد كه مسأله را مشكل مىداند .\r\n\r\nب ) بررسى حكم اجبار زوجه ذميّه بر غسل از سوى شوهر مسلمان وى :\r\n\r\n1 - متن شرايع با توضيحى از استاد مد ظله :\r\nو ليس للمسلم اجبار زوجته الذميه على الغسل ، لانّ الاستمتاع ممكن من دونه « 3 » .\r\nهنگامى كه ذميه از حيض پاك مىشود ، شوهر مسلمانش حق ندارد او را وادار به غسل نمايد . زيرا غسل نكردن مزاحم با حق مرد نيست .\r\nچون از شرايط مباشرت اين نيست كه زن بعد از طهارت از حيض حتماً غسل كرده باشد بلكه طبق تحقيق ، مباشرت قبل از غسل جايز است . بنابراين دليلى ندارد كه مرد زن را به غسلى وادار كند كه در شريعت زن آن غسل واجب نيست .\r\n\r\n2 - شبهه عدم امكان اجبار بر امر عبادى متوقف بر قصد قربت :\r\nلكن در اينجا شبهه‌اى به نظر مىرسد . و آن اينكه از مفهوم كلام صاحب شرايع ( لان الاستمتاع ممكن من دونه ) استفاده مىشود كه اگر مباشرت بدون غسل ممكن\r\n\r\n\r\n","description":"","footnote":"\r\n( 1 ) - شرايع الاسلام ، ج 2 ، ص 295 .\r\n( 2 ) - الحدائق الناضرة ، ج 24 ، ص 32 .\r\n( 3 ) - شرايع الاسلام ، ج 2 ، ص 295 .\r\n","page_name":" 5516 ","page_number":174},
  {"content":"\r\n\r\nنبود ، امكان اجبار بر غسل وجود خواهد داشت . و حال آنكه غسل از امور عبادى است كه متوقف بر قصد قربت است . اگر غسل از امور عبادى نبود اجبار بر عمل توصلى ممكن بود اما وقتى غسل از امور عبادى است ، اجبار بر غسل كار لغو و بىفايده‌اى خواهد بود . چون قصد قربت از زن متمشّى نمىشود . از اين رو انجام غسل و ترك آن يكسان است . خلاصه كلام اينكه مفهوم عبارت شرايع اين است كه اگر مباشرت بدون غسل ممكن نباشد مرد حق اجبار دارد و بايد صبر كند تا زن غسل كند با آنكه غسل زن ، به صورت صحيح واقع نمىشود ، پس اجبار به غسل ، اجبار به كار لغو است .\r\nبلى ، اگر دليل داشتيم كه در مسأله مورد بحث ، قصد قربت معتبر نيست و اجبار جايز است ، در آن صورت از دليل تبعيت مىكرديم ، ليكن چنين دليلى نيز وجود ندارد .\r\n\r\n3 - پاسخ شبهه مذكور و دفاع از عبارت مرحوم محقق :\r\nپاسخ شبهه اين است كه تكليف به امر غير مقدور ، هنگامى اشكال عقلى دارد كه قدرت بر متعلق تكليف ، حتى مع الواسطه نيز وجود نداشته باشد . بنابراين مقدور بودن مكلف به و لو مع الواسطه براى تصحيح تكليف كفايت مىكند .\r\nهمچنان كه امكان اتيان شرط براى مكلف ، تكليف به امر مشروط را تصحيح مىنمايد .\r\nمشابه اين شبهه در بحث تكليف كفار به فروع مطرح شده است : اگر كسى قائل به تكليف كفار به فروع باشد ، اين سؤال پيش مىآيد كه چگونه مىتوان كافر را تكليف به عبادت كرد ، در حالى كه صحت عبادت ، مشروط به داشتن ايمان و قصد قربت است ، و مىدانيم كه كافر در حال كفر بر قصد قربت قادر نيست ؟\r\nدر آنجا پاسخ داده‌اند كه تكليف كفار به عبادات ، اشكال عقلى ندارد . زيرا قدرت بر متعلق تكليف و لو مع الواسطه باشد ، اين امر را تصحيح مىكند . در بحث جارى\r\n\r\n","description":"","footnote":"","page_name":" 5517 ","page_number":175},
  {"content":"\r\n\r\nنيز كافر مىتواند مسلمان شود و شرايط صحت را فراهم نمايد . همچنان كه مؤمن ، مكلف به امر مشروط مىشود در حالى كه فاقد شرط است . مثلًا شخصى كه وضو ندارد مكلف به نماز با وضو مىشود ، اما او قادر است وضو بگيرد تا شرط مطلوب حاصل گردد . بنابراين ، تكليف كردن به امر مشروط مانعى ندارد . در مسأله مورد بحث نيز چنانچه جواز مباشرت ، مشروط به غسل زوجه باشد ، مسلمان مىتواند براى استيفاى حق خود ، زوجه كافره خود را به اسلام ملزم نموده و به او بگويد : بايد مسلمان شوى و غسل كنى تا مصحح و مجوز براى مباشرت حاصل گردد .\r\nالبته مرحوم محقق جواز مباشرت را موقوف بر غسل ندانسته است . از اين رو طبعاً دليلى بر جواز اين الزام وجود ندارد ، همچنان كه ايشان نيازمند اين توجيهات نيز نخواهد بود .\r\n\r\n4 - حق استمتاع مرد از زوجه و وظايف او در اين زمينه :\r\nمىدانيم كه استمتاع ، يكى از حقوق زوج است ، و حتى اگر زوجه‌اش كافره باشد حق دارد از او به شكل مناسب بهره‌مند گردد . بنابراين ، زن نمىتواند بگويد : من استمتاع قبلًا را حاضر نيستم ، ولى مراتب ديگر استمتاع را حاضرم » . بلكه زن بايد نسبت به استمتاع مناسب تمكين كند و موانع استمتاع را بر طرف نمايد و اگر منفراتى وجود دارد كه استمتاع برايش مشكل است ، زن بايد آنها را بر طرف سازد . مثلًا اگر زن بخواهد عزل كند و اين كار براى مرد مشكل است ، زن حق ندارد عزل كند ، گرچه اين كار در مذهب زن از منفرات نباشد . بنابراين اگر مرد مسلمان بخواهد از زوجه كتابيه خود استمتاع كند و كتابيه وضعيتى دارد كه موجب تنفّر مرد است بايد آن امور را ازاله نمايد . و همچنان كه مرد حق دارد همسر مسلمانش را براى استمتاع از رفتن به مسجد بازدارد ، همين طور حق دارد همسر كتابيه‌اش را به خاطر استمتاع از رفتن به كليسا و مانند آن منع نمايد . صاحب شرايع درباره اين امور مىفرمايد : « و لو اتصفت بما يمنع من الاستمتاع كالنتن الغالب و طول الاظفار المنفّر كان له الزامها بازالته و له منعها من\r\n\r\n","description":"","footnote":"","page_name":" 5518 ","page_number":176},
  {"content":"\r\n\r\nالخروج الى الكنائس و البيع كما له منعها من الخروج من منزله « 1 » » .\r\n\r\nج ) تحقيقى درباره جواز منع زوجه از شرب خمر و اكل لم خنزير :\r\n\r\n1 - متن شرايع با توضيحى از استاد :\r\nو كذا له منعها من شرب الخمر و أكل لحم الخنزير و استعمال النجاسات .\r\nاستعمال نجاسات اگر تحت عنوان منفرات داخل شود ، مرد حق دارد زوجه‌اش را از آن منع نمايد . اما اگر منفر نباشد دليل خاصى در مورد استعمال نجاسات در دست نيست تا بتوان قائل به جواز منع مطلق استعمال نجس براى او گرديد . دليلى كه در بين هست همان منع از شرب خمر و اكل لحم خنزير است كه بعضى به همين دليل تمسك كرده‌اند - و ظاهر كلام مرحوم محقق نيز همين است - و گفته‌اند از حقوق مرد اين است كه مىتواند مانع از شرب خمر و أكل خنزير زوجه‌اش بشود .\r\nلكن شيخ طوسى فرموده : مرد حق ندارد حتى نسبت به مسلمه اين منع را بكند تا چه رسد به اينكه اين حق را نسبت به ذميه داشته باشد .\r\n\r\n2 - تمسك به صحيحه معاوية بن وهب :\r\nبرخى صحيحه معاوية بن وهب را دليل مسأله دانسته‌اند . البته اين صحيحه را قبلًا خوانده‌ايم ، ليكن لازم است بار ديگر آن را مورد مطالعه قرار دهيم :\r\nكلينى به طريق خود از محمد بن يحيى عن احمد بن محمد عن الحسن بن محبوب عن معاوية بن وهب و غيره از امام صادق عليه السلام نقل كرده است .\r\nصدوق نيز در فقيه به طريق خود از حسن بن محبوب عن معاوية بن وهب و غيره من أصحابنا نقل كرده است . اما متن حديث مطابق نقل فقيه چنين است : عن أبى عبد الله عليه السلام فى رجل مؤمن يتزوج اليهودية و النصرانية قال : اذا أصاب المسلم فما يصنع باليهودية و النصرانية ؟ فقلت له : يكون له فيها الهوى ! يعنى عاشق اين زن شده است و علاقه‌اش به او بيش از متعارف زن‌هاى ديگر است و اگر دسترسى هم به مسلمه\r\n\r\n\r\n","description":"","footnote":"\r\n( 1 ) - شرايع الاسلام ، ج 2 ، ص 295 .\r\n","page_name":" 5519 ","page_number":177},
  {"content":"\r\n\r\nداشته باشد به آن كتابيه علاقه دارد . فقال : ان فعل فليمنعها من شرب الخمر و أكل لحم الخنزير و اعلم أنّ عليه فى دينه فى تزويجه إيّاها غضاضة « 1 » .\r\nاين روايت در كتاب حسين بن سعيد هم كه به نام نوادر احمد بن محمد بن عيسى چاپ شده است ، بلاواسطه توسط حسين بن سعيد از حسن بن محبوب نقل شده است . و چون كتاب معروف است طريق لازم ندارد . الحسن بن محبوب عن معاوية بن وهب و غيره عن ابى عبد الله عليه السلام قال : سألت عن الرجل المؤمن تا آخر حديث « 2 » .\r\nدر فقه رضوى نيز اين عبارت آمده است : « و ان تزوجت يهودية او نصرانية فامنعها من شرب الخمر » .\r\n\r\n3 - ايراد صاحب جواهر قدس سرّه بر استدلال به صحيحه معاوية بن وهب با توضيح استاد مد ظله :\r\nصاحب جواهر بر اين استدلال اشكالى دارد كه به نظر مىرسد اشكال ايشان وارد باشد « 3 » . و توضيح آن چنين است : منع از شرب خمر و لحم و خنزير و مانند آن يا به ملاك نهى از منكر است و يا به ملاك حقوق زوجيت مىباشد . اگر به ملاك نهى از منكر ( و به لحاظ اينكه اين امور از محرمات و منكرات است و كفار مكلفون بالفروع كما انهم مكلفون بالاصول ) باشد ، چنانچه پذيرفتيم كه كفار به فروع مكلفند و روز قيامت براى شرب خمر و مانند آن عقاب مىشوند ، و دليل تكليف كفار به فروع نيز عام باشد و شرب خمر و أكل خنزير را هم بگيرد - كه البته به نظر ما كفار صلاحيت تكليف به فروع را دارند اما آيا فعلًا هم مكلف هستند يا نه ؟ محتاج به دليل اثباتى در هر مورد است . و ممكن است بعضى از احكام ، از اختصاصات مسلمان‌ها و احكام خاصه آنها باشد . مثلًا چون كفار نجس هستند ممكن است خوردن نجاسات براى آنها منعى نداشته باشد . چون نجس روى نجس بيايد ، منع\r\n\r\n\r\n","description":"","footnote":"\r\n( 1 ) - وسائل الشيعة ، 20 / 536 ، باب 2 من ابواب ما يحرم بالكفر و نحوه ، حديث 1 ، ذيل حديث در كافى به صورت : و اعلم انّ عليه فى دينه غضاضة است .\r\n( 2 ) - نوادر احمد بن محمد بن عيسى ، 119 / 301 .\r\n( 3 ) - جواهر الكلام ، 30 / 59 .\r\n","page_name":" 5520 ","page_number":178},
  {"content":"\r\n\r\nشرعى ندارد - در اين صورت زوج از باب نهى از منكر مىتواند به زن بگويد : شرب خمر نكن . زيرا نهى از منكر يك حكم عام است و ارتكاب شرب خمر و أكل خنزير مخالفت حكم الهى است ، لذا منع او اشكال ندارد ليكن اين كار از باب حقوق الناس و حقوق زوجيت نيست . و حال آنكه بحث در حقوق زوجيت است . كه اگر زن اين حقوق را مراعات نكرد علاوه بر آنكه معصيت خداوند كرده ، بايد از شوهرش نيز حلاليت طلب كند . همچنين اگر منع او از باب نهى از منكر باشد و زن در شرب خمر معذور است ، مثل آنكه نمىداند اين مايع خمر است ، در اين صورت حتى ادله نهى از منكر هم اين مورد را شامل نمىشود .\r\nاما اگر منع از حقوق شوهر باشد ، زوج براى استيفاء حق خود مىتواند از شرب خمرى كه زن به عنوان حق الهى در ارتكاب آن معذور است ، از آن ممانعت كند .\r\n\r\n4 - نظر استاد مد ظله :\r\nاينكه صاحب شرايع مىفرمايد : « له منعها من شرب الخمر و أكل لحم الخنزير » ظهور در اين دارد كه اين امر از حقوق مرد است ، نه از تكاليف او ، زيرا نفرموده : « عليه منعها » زيرا اگر شرايط نهى از منكر فراهم باشد منع واجب است ، با آنكه تعبير روايت : « فليمنعها » مىباشد كه ظهور در تكليف دارد ، و از آن حق منع استفاده نمىشود . بلى احتمال دارد امر در اين روايت امر ترخيصى باشد كه در اين صورت ناظر به حق زوجيت خواهد بود . به اين معنا كه مىتوانى او را منع كنى . لكن اين احتمال دليل ندارد و ظهور روايت در همان معناى تكليفى و الزامى است و ظهور ندارد در اينكه منع ، از باب حقوق شوهر است و يا مثلًا اگر منع نكرد مباشرت جايز نبوده و شرط جواز مباشرت يا شرط صحت نكاح به نحو شرط متأخر اين است كه بعداً زن از شرب خمر و مانند آن منع شود .\r\nاز اين رو همانطور كه همه مكلفين وظيفه دارند از منكرات جلوگيرى كنند ، زوج هم بايد همسر خود را كه تحت قيمومت اوست از ارتكاب منكرات بازدارد . و از اين\r\n\r\n","description":"","footnote":"","page_name":" 5521 ","page_number":179},
  {"content":"\r\n\r\nروايت ، چيزى به عنوان حقوق زوجيت استفاده نمىشود .\r\n\r\nد ) كيفيت اختيار چهار زن از ميان زنانى كه تعدادشان بيش از حد نصاب است\r\nبحث در اين است كه اگر شخصى بيش از چهار زن داشت و مسلمان شد و بايد مازاد بر چهار زن را رها كرده و چهار زن را انتخاب نمايد ، چگونه اين كار را انجام دهد ؟\r\n\r\n1 - ذكر يك مقدمه :\r\nقبلًا گذشت كه روايات مسأله را عامه و خاصه نقل كرده‌اند . و در هر دو نقل اختلاف تعبير هست . برخى تعبير اختيار و برخى تعبير امساك دارد . در برخى از كتب عامه آمده است كه پيامبر اكرم صلى الله عليه و آله به صحابى خود فرمود : چهار زن را اختيار كن و از مابقى مفارقت نما ( اختر منهنّ أربعاً ) . و در برخى ديگر از آنها وارد شده كه فرمود : أمسك أربعاً منهنّ و فارق سائرهنّ .\r\nدر كتب خاصه نيز در روايت معتبر عقبة بن خالد ، تعبير « أمسك » آمده ، ولى در جعفريات و دعائم الاسلام تعبير « اختر » آمده است . عوالى اللئالي نيز تعبير « اختر » دارد ، لكن عوالى اللئالي را نبايد به حساب بياوريم چون روايت را از كتب عامه اخذ كرده است ، عبارت جعفريات و دعائم الاسلام اين است كه بايد زنانى را كه عقدشان سابق بوده اختيار كند ، لكن چون سند روايات جعفريات و دعائم الاسلام تمام نيست ، ما اين روايات را قبول نكرديم . فقهاى خاصه طبق روايت عقبة بن خالد كه تعبير « أمسك » در آن آمده است فتوا داده‌اند ولى در عبارت فتواى آنان كلمه اختيار آمده است .\r\n\r\n2 - وسيله تحقق اختيار :\r\nاكنون بحث در اين است كه اين اختيار يا امساك چگونه محقق مىشود ؟\r\nفقهاء فرموده‌اند ، اين اختيار همانطور كه با قول محقق مىشود با فعل نيز محقق مىگردد . منتها اين بحث مطرح شده است كه اگر قول و فعل جوارحى در ميان\r\n\r\n","description":"","footnote":"","page_name":" 5522 ","page_number":180},
  {"content":"\r\n\r\nنباشد ، آيا فعل قلبى هم كفايت مىكند يا نه ؟ منظور از فعل قلبى اين است كه در دل خود انشاء كند و بگويد : آن چهار زنى كه مثلًا فلان خصوصيت را دارند انتخاب كردم . حال آيا اين كفايت مىكند ؟ يا آنكه علاوه بر انشاء قلبى ، بايد آن را خارجاً هم ابراز نمايد و شرط اعتبار انشاء اين است كه با قول يا فعل ابراز گردد ؟ همچنين اگر ابراز شرط باشد ، آيا به نحو شرط مقارن شرط است يا به نحو شرط متأخر هم كفايت مىكند ؟\r\nو نيز اگر انشاء قلبى كرد و بعد از مدتى آن انشاء را ابراز نمود آيا ابراز كشف مىكند از اينكه كسانى را كه اختيار كرده ، از همان زمان انشاء ، همسر او بوده و ما بقى همسر او نبوده‌اند ؟\r\n\r\n4 - احتمالات اربعه در مسأله اختيار :\r\nعلاوه بر احتمالات بالا كه درباره وسيله تحقق اختيار و لوازم آن است ، از مجموع كلام صاحب جواهر و احتمالاتى كه ما ذكر مىكنيم ، چهار احتمال در أصل مسأله اختيار وجود دارد :\r\nاحتمال اول : كسى كه اختيار مىكند - چه به نحو اختيار لفظى يا عملى يا قلبى ، هر كدام باشد - اختيار كشف مىكند كه از اول ، عقد كسانى كه مورد اختيار قرار گرفته‌اند صحيح ، و عقد مابقى باطل بوده است . طبق اين احتمال اختيار ، كاشف از مقام ثبوت است و ناقل نيست . پس وقتى كه مسلمان شد آن زنانى كه بعداً اختيار مىكند معلوم مىشود كه قبلًا همان زنان ، زوجه او بوده ، و بقيه زوجه او نبوده‌اند و عقد آنها حتى قبل از اسلام زوج نيز باطل بوده است .\r\nثمره اين احتمال در مهريه ظاهر مىشود ، چنانچه صاحب جواهر « 1 » به اين مطلب اشاره كرده است . زيرا اگر عقد بقيه زنان حتى در زمان كفر باطل باشد .\r\nچنانچه مدخوله نباشند ، مهر ندارند چون عقد آنها باطل بوده است . و دخول هم\r\n\r\n\r\n","description":"","footnote":"\r\n( 1 ) - جواهر الكلام ، 30 / 76 .\r\n","page_name":" 5523 ","page_number":181},
  {"content":"\r\n\r\nنشده است . اما اگر مدخوله باشند اجرت المثل ثابت است .\r\nاما اگر عقد بقيه زنان در زمان كفر باطل نباشد و آنان از قبل از اسلام زوجه او باشند - زيرا لكل قومٍ نكاح و با اين دليل ، حتى از نظر عدد هم حكم به صحت نكاح مازاد بر اربع مىشود - در اين صورت وقتى مرد اسلام مىآورد و عقد ما بقى منفسخ مىشود ، اگر بعد از دخول منفسخ شده ، بايد اجرة المسمى بدهد ، چون عقد صحيح بوده و حالا منفسخ شده است . و اگر قبل از دخول منفسخ شده ، اين مطلب مورد بحث است كه آيا فسخ قبل از دخول ، حكم طلاق را دارد كه منصف مهر باشد ، يا حكم طلاق را ندارد و زوج بايد تمام مهريه را بدهد ؟\r\nاحتمال دوم : اينكه قبل از اسلام و بعد از اسلام ، عقد همه زنان صحيح است .\r\nپس شخصى كه قبل از اسلام هشت زن دارد ، حتى بعد از اسلام هم تمام اين زنان ، همسر او هستند . لكن حكم تكليفى او اين است كه چهار زن را اختيار كند و بقيه را رها نمايد . و گرنه همه به زوجيت او باقى هستند و اسلام مرد ، موجب بطلان عقد نكاح هيچ يك از هشت زن نمىشود . ظاهر كلام صاحب جواهر اين است كه به اين قول تمايل دارد « 1 » ، هر چند به آن تصريح نكرده است . لكن على القاعده بايد اين مطلب را جاى ديگرى مطرح كرده باشد .\r\nاحتمال سوم : اينكه به مجرد اسلام ، عقد همه باطل است . غاية الامر ، مرد مىتواند با عقد جديد ، با چهار زن از اين زنان ازدواج نمايد .\r\nاحتمال چهارم : چهار زن لا بعينه همسر او هستند . هر چند زوجيت لا بعينه ، يك امر عرفى نيست ، ولى خلاف عقل و محال نيز نيست ، و عقل مىتواند زوجيت لا بعينه را تصور كند . زوج يك نحو قيموميتى بر زن دارد و همانطور كه شخص مىتواند عبد يا أمه را به نحو كلى فى المعين خريدارى كند و مالك آن شود ، خصوصاً نسبت به كفار كه در روايات ، مملوك امام معصوم عليه السلام به حساب آمده‌اند .\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 58 ، البته استاد مد ظله در جلسه 610 از اين احتمال منصرف شده‌اند .\r\n","page_name":" 5524 ","page_number":182},
  {"content":"\r\n\r\nلذا مانعى ندارد به نحو كلى فى المعين ، چهار زن از اين هشت زن ، زوجه او به حساب بيايند . غاية الامر ، براى اينكه وضعيت اين زنان ، معلوم شود ، مرد بايد چهار نفر از آنان را با اختيار ، معين كند . بنابراين ، به مجرد اسلام مرد ، زوجيت معينات ، از بين مىرود و به زوجيت چهار زن لا بعينه تبديل مىشود لكن براى اينكه اينها معلقه نمانند ، بايد حد اكثر چهار نفر از آنان را تعيين كند . بنابراين اگر دليل اثباتى و روايت بر آن دلالت كند ، آن را مىپذيريم . بلى اگر خلاف عقل بود ، ناگزير روايات مسأله را كنار مىگذاشتيم .\r\n\r\n5 - اقرب احتمالات در مسأله از نظر استاد مد ظله :\r\nبه نظر مىرسد اقرب احتمالات در مسأله همين احتمال اخير است . زيرا همانطور كه عرض شد ، اين احتمال اشكال عقلى ندارد و روايات مسأله نيز كه حكم به اختيار و انتخاب و تعيين مىكند بر آن دلالت دارد .\r\nاما احتمال سوم باطل است زيرا در روايات مسأله حكم نكرده كه نسبت به زنانى كه اختيار مىكند عقد جديد بخواند . احتمال دوم نيز باطل است . زيرا اين احتمال با ادله‌اى كه دلالت مىكند بر اينكه مسلمان بيش از چهار همسر نمىتواند داشته باشد منافات دارد . احتمال اول هم كه گويد : « در زمان كفر تنها زوجيت چهار زن صحيح بوده و ما بقى باطل بوده است ، و اختيار كاشف از صحت عقد آن چهار تن است ، پس زوجيت چهار زن ، تعين ثبوتى دارد ، و اثباتاً انتخاب كاشف از آن است باطل است زيرا اگر مثلًا مرد انتخاب نكرد و مرگش فرا رسيد و از دنيا رفت ، بنابر آنكه چهار زن ، تعيّن ثبوتى داشته باشند ، كدام يك از آنها زوجه او به حساب خواهند آمد ؟ بنابراين ، اقرب احتمالات ، همان احتمال چهارم است كه روايات مسأله نيز بر آن دلالت دارد . بقيه بحث را در جلسه آينده دنبال مىكنيم . ان شاء الله تعالى .\r\n« * و السلام * »\r\n\r\n","description":"","footnote":"","page_name":" 5525 ","page_number":183},
  {"content":"\r\n\r\n\r\n1 / 11 / 1382 چهارشنبه درس شمارهء ( 608 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، كيفيت اختيار زوج از بين همسران متعدد به وسيله الفاظى چون « اخترك » و « امسكتك » يا به وسيله طلاق دادن مورد بحث و بررسى قرار خواهد گرفت .\r\n* * * \r\nالف ) كيفيت اختيار\r\n\r\nمتن شرايع :\r\n« المقصد الثانى و كيفية الاختيار و هو اما بالقول الدّال على الامساك كقوله ، اخترتك او أمسكتك او ما اشبهه و لو رتب الاختيار ثبت عقد الاربع الاول و اندفع البواقى و لو قال لما زاد على الاربع : اخترت فراقكن اندفع و ثبت نكاح البواقى و لو قال لواحدة طلقتك صحّ نكاحها و طلقت و كانت من الاربع و لو طلق أربعاً اندفع البواقى و ثبت نكاح المطلقات و طلقن بالطلاق لانّه لا يواجه به الّا الزوجة ، اذ موضوعه ازالة قيد النكاح و الظهار و الإيلاء ليس لهما دلالة على الاختيار لانه قد يواجه به غير الزوجة ، و اما بالفعل فلو قبل او لمس بشهوة يمكن أن يقال : هو اختيار كما هو رجعة فى حقّ المطلقة و هو يشكل بما يتطرق اليه من الاحتمال .\r\n\r\n1 - اختيار توسط الفاظى چون « اخترك » و « أمسكتك »\r\nبعد از آنكه در مسأله سابق ثابت شد كه شخصى كه اسلام بر بيش از چهار زن بياورد بايد به تعداد چهار نفر از آنها را براى خود انتخاب نمايد و از بقيه مفارقت كند در مسأله ما نحن فيه ، بحث بر كيفيت و نحوه اختيار است .\r\nقبل از ورود در اين بحث تذكر اين نكته هم لازم است كه درباره اختيار چهار زن ،\r\n\r\n","description":"","footnote":"","page_name":" 5526 ","page_number":184},
  {"content":"\r\n\r\nتعابيرى كه در روايات وارد شده است ، مختلف مىباشد . در بعضى كلمه « اختر » در بعضى ديگر « أمسك » يا « فارق البواقى » و امثال آن آمده است كه مراد از امساك و مفارقت ، معناى تكوينى آن دو نيست چرا كه چه بسا زن‌ها در شهر ديگرى بوده و در اختيار زوج نبوده تا اينكه در مورد آنها امساك و مفارقت تكوينى معنا پيدا كند بلكه مقصود از اين دو كلمه نيز امساك و فراق اعتبارى است كه از اين جهت با كلمه « اختيار » داراى يك معنا مىباشند .\r\nاما در مورد مسأله محل بحث ، از آنجا كه گاهى مصاديق اختيار مورد شك و شبهه قرار گرفته كه آيا در فلان مورد مثلا اختيار صدق مىكند يا نمىكند ؟ در مقصد ثانى بحث از كيفيت اختيار شده است . مرحوم محقق در شرايع مىفرمايد گاهى اختيار به واسطه الفاظى كه صراحتاً دلالت بر آن دارند بيان مىشود . مثل اينكه خطاب به چهار زن معين بگويد من شما را به عنوان زوجيت براى خودم انتخاب كردم يا بگويد من شما را امساك نمودم . البته نسبت به كلمه « امساك » چون ظاهر از معناى لغويش همان معناى تكوينى و نگه داشتن خارجى است ، بنابراين به نظر ما اين تعبير از الفاظ صريح در اينجا نيست و بلكه با ضميمه قرائن خارجى كه نشان دهنده امساك اعتبارى است دلالت بر مقصود مىكند .\r\n\r\n2 - اختيار به واسطه صيغه « طلاق »\r\nيكى ديگر از طرق اختيار كه مورد بحث فقهاء واقع شده است اختيار به واسطه صيغه اطلاق است و تقريب آن همان طورى كه مرحوم محقق فرموده است اين چنين است كه چون طلاق صحيح شرعى در حقيقت ازاله قيد زوجيت است ، پس بنابراين وقتى زوج يكى از همسرانش را طلاق مىدهد در واقع مفهوم آن اين است كه در رتبه و زمان سابق ( تعبير صحيح زمان سابق است چرا كه همان طورى كه در مباحث سابقه گفته‌ايم تقدم و تأخرهاى رتبى اگر چه در مباحث عقلى مورد توجه بوده و كارگشا مىباشند و ليكن در مباحث فقهى كه مبتنى بر مسائل عرفى و متعارف\r\n\r\n","description":"","footnote":"","page_name":" 5527 ","page_number":185},
  {"content":"\r\n\r\nاست مطالب دقيق عقلى و از آن جمله تقدم و تأخر رتبى بدون فايده است . بنابراين اگر در اين مباحث سخنى از رتبه به ميان مىآيد ، تعابيرى تسامحى خواهد بود ) .\r\nوى را به همسرى خودش انتخاب كرده و آنگاه آن را طلاق مىدهد . نتيجه اين بيان اين مىشود كه اگر يك زن را طلاق داد در واقع او را جزء چهار زنى كه بايد اختيار كند قرار داده است و ليكن پس از انتخاب آن را طلاق داده است ، بنابراين اگر چهار زن را طلاق بدهد معناى آن اين است كه اين چهار زن را براى خود انتخاب كرده و قهراً بواقى از زوجيت او خارج‌اند و بعد كه همين چهار تا را طلاق داده در نتيجه اين مىشود كه هيچ زنى ندارد .\r\n\r\nب اشكال به دلالت صيغه طلاق بر انتخاب و پاسخ مرحوم صاحب جواهر به آن\r\nدر مقابل اين گفتار از مرحوم محقق ، عده‌اى گفته‌اند طلاق در ما نحن فيه ملازم با اختيار نيست ، زيرا در خود روايات تعابيرى نظير « يُمسك أربعاً و يطلق ثلاثاً » و « اختر منهن أربعاً و فارق سائرهن « 1 » » و مانند آن آمده كه به وضوح از آنها استفاده مىشود كه طلاق ملازم با اختيار نيست .\r\nصاحب جواهر رحمه الله از اين بيان جواب داده كه به نظر ما نيز پاسخ صحيحى است و آن اين است كه مىفرمايد مراد از « يطلق » كه در روايات آمده است « طلاق اصطلاحى شرعى » نيست زيرا تمامى فقهاى عامه و خاصه متفقند كه اگر زوج چهار زن را انتخاب كرد زنان ديگر وى به طور قهرى از زوجيت او خارج مىشوند و نيازى كه آنها را طلاق بدهد نيست در حالى كه در اين روايات پس از آنكه در مورد حد نصاب تعبير امساك مىكند ، نسبت به ساير افراد نيز تعبير « يطلق » را به كار مىبرد ، بنابراين همين نكته قرينه مىشود كه مقصود از « يطلق » باب افعال و به معناى آزادى و رهايى است چنانچه تعبير « فارق » به معناى آزادى و جدايى قهرى استعمال شده است . و اساساً جمع بين « امسك اربعاً و يطلق ثلاثاً » در روايت به دلالت اقتضاء\r\n\r\n\r\n","description":"","footnote":"\r\n( 1 ) - جامع احاديث الشيعة ، كتاب النكاح ، باب حكم الكافر اذا اسلم و عند اكثر من اربع نسوه ، ج 25 ، ص 651 .\r\n","page_name":" 5528 ","page_number":186},
  {"content":"\r\n\r\nحكم مىكند كه مقصود از طلاق معناى لغوى آن باشد .\r\n\r\nنظر استاد مد ظله در مورد تحقق اختيار به واسطه « طلاق »\r\nبه نظر ما اينكه به طور كلى حكم به ملازمت طلاق با اختيار شود ، صحيح نيست زيرا :\r\nاولًا : در مورد جاهل به حكم مثل كسى كه تازه مسلمان شده و ليكن نمىداند در اسلام زياده بر چهار زن جايز نيست و وى مُلزم است كه از بين همسرانش چهار تا را انتخاب كرده و بقيه را رها نمايد . اين چنين فردى اگر پس از تشرف به اسلام بعضى از همسران خود را طلاق شرعى بدهد . طلاق او ملازم با اختيارش نمىباشد .\r\nثانياً : در موارد جهل به موضوع و شبهه موضوعيه ملازمه تمام نيست مثلا در مورد كسى كه اصل حكم اختيار را در اسلام مىداند ولى به خاطر جهات مختلفى فعلًا التفات ندارد كه هشت زن دارد مثل كهولت سن ( چنين مواردى خارجاً نيز واقع شده و ندرت آن چنانى ندارد ) يا توهم اينكه عقد بعضى از همسران وى باطل بوده و امثال اين موارد كه به شبهه موضوعيه وجود هشت زن را التفات ندارد ، در اين موارد اگر چنين فردى بعضى از همسران خود را طلاق بدهد بدين معنا نيست كه از بين زنانش اين عده را انتخاب نموده و بعد طلاق داده است .\r\nثالثاً : در مواردى كه شخص عالماً و عامداً به حكم و موضوع مع ذلك از روى بىمبالاتى و عدم تعهد شرعى مىگويد اين چهار زن در زوجيت من باقى بوده و سايرين را طلاق شرعى مىدهد . در اين موارد نيز شخص ادعاى زوجيت نسبت به همان موارد مورد نظر خودش را دارد ، دقيقاً مثل بيع غاصب كه در مكاسب مطرح است كه اگر غاصبى با علم به غصب و حكم آن مال مغصوب را به ادعاى مالكيت براى خود به شخص ديگرى بفروشد كه در آن موارد نمىتوان گفت به علت اينكه شارع بيع غاصب را امضاء نكرده است پس وى نيز قصد چنين كارى را نداشته . بلكه صحيح اين است كه قصد و اراده غاصب براى ملكيت بوده منتها بيع او مورد امضاء\r\n\r\n","description":"","footnote":"","page_name":" 5529 ","page_number":187},
  {"content":"\r\n\r\nواقع نشده است .\r\nدر ما نحن فيه نيز اگر زوج از روى بىمبالاتى عده‌اى را طلاق بدهد و عده‌اى را انتخاب كند نمىتوان به عهده او گذاشت كه همان مواردى را كه طلاق شرعى داده است در زمان متقدم انتخاب نموده است .\r\nرابعاً : اصل اينكه بگوييم در مورد شخص عالم عامد و متعهد طلاق شرعى به معناى آن است كه در زمان متقدم زنان را انتخاب كرده و چون بعد طلاق مىدهد پس از زوجيت او خارج مىشوند . تمامى اين مطالب مبتنى بر اين است كه ما در انتخاب معتبر در محل كلام صرف انشاء قلبى بدون هيچ گونه مُبرز و مُظهر خارجى از قبيل فعل يا قول متصل به آن را كافى بدانيم . كه در نتيجه همين كه بناى قلبى گذاشت و انشاء زوجيت كرد زن‌ها انتخاب شد و سايرين از زوجيت او خارج شده‌اند و لذا اگر بخواهد دوباره برگشته و انتخاب خود را عوض نمايد يا در عمل با زنانى كه خارج شده‌اند معامله زوجيت نمايد جايز نباشد .\r\nولى اين مطلب يعنى كفايت مجرد انشاء قلبى اگر چه در بعضى موارد مثل تخييرى كه در خبرين متعارضين گفته‌اند يا تخيير و انتخاب از بين دو مجتهد مساوى براى تقليد مطرح شده است . بدين معنا كه در اين موارد همين كه شخص بنابر عمل بر يكى از دو خبر گذاشت يا يكى از دو مجتهد را براى تقليد انتخاب كرد . جهت متعين مىشود و نمىتواند عدول نمايد و ليكن در مورد كفايت انشاء قلبى در محل كلام و تعين انتخاب به مجرد آن اثباتاً دليلى نداريم و لذا قول به اينكه طلاق چون مسبوق به اختيار است موجب اختيار مىشود با اين توضيح كه اختيار قبل از طلاق چون صرف انشاء قلبى بوده و مُبرز خارجى اعم از قول يا فعل همراه او نبوده است كافى نيست . و در نظر ما بعيد نيست كه در مورد تقليد و تعيين دو مجتهد مساوى نيز صرف انشاء قلبى و اختيار نفسانى كفايت نكند . « * و السلام * »\r\n\r\n","description":"","footnote":"","page_name":" 5530 ","page_number":188},
  {"content":"\r\n\r\n\r\n4 / 11 / 1382 شنبه درس شمارهء ( 609 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث در نحوه بقاء نكاح زوجات در حد نصاب براى زوجى بود كه اسلم على اكثر من اربع زوجات ، در اين جلسه به بررسى آنچه در شرايع و جواهر آمده است مىپردازيم . محقق و صاحب جواهر يكى از انحاء اختيار زوج را خطاب‌هاى طلقتك و اخترت فراقك مىدانند ، با اين تفاوت كه در طلقتك ، زن مورد خطاب از زنان داخل حد نصاب شمرده مىشود و سپس مطلقه مىگردد ، بر خلاف زن مورد خطاب به وسيله اخترت فراقك كه فقط از دائره صلاحيت و شأنيت براى زوجيت خارج مىگردد كه توضيح اين كلام بنابر مبانى مختلف و بررسى اشكالات وارده و رفع بعضى از آنها ، ادامه بحث اين جلسه را تشكيل مىدهد .\r\n* * * \r\nالف ) تفاوت خطاب طلقتكن به زنان زائد بر حدّ نصاب با خطاب اخترت فراقكن\r\nبحث‌هايى در شرايع و جواهر در مورد نحوه اختيار مطرح شده است كه به آنها مىپردازيم . يكى از اين بحث‌ها اين است كه اگر زوجى كه اسلم على اكثر من اربع زوجات خطاب به يك يا چند نفر از زن‌ها بگويد طلقتك ، همين كلام ، حكايت از انتخاب او به عنوان يكى از زوجات ( داخل در حد نصاب ) مىگردد و البته مطلقه هم مىشود ، لذا صاحب شرايع مىگويد : لو قال لواحدة طلقتك صح نكاحها و طلقت و\r\n\r\n","description":"","footnote":"","page_name":" 5531 ","page_number":189},
  {"content":"\r\n\r\nكانت من الاربع و لو طلق اربعاً ، اندفع البواقى و ثبت نكاح المطلقات ثم طلقن بالطلاق . ولى اگر زوج با لفظ طلاق نگويد بلكه بگويد اخترت فراقك ، اثر آن تنها جدا شدن همين زن مىباشد نه آنكه از زنان داخل حد نصاب شمرده شده و سپس جدا شود .\r\nصاحب جواهر در فرق بين استفاده از اين دو لفظ مىفرمايد : لانه لا يواجه به الا الزوجة اذ موضوعه ازالة قيد النكاح ، طلاق ازاله قيد نكاح است و اثبات مقيد ، اثبات قيد آن است پس لازمه صحت طلاق اين است كه ابتدائاً نكاحى واقع شده باشد كه با طلاق بخواهد آن را ازاله نمايد و اين زوج با قصد طلاق ، قصد نكاح قبلى نيز كرده ، پس ابتدا اين زن ، همسر اين زوج مىگردد و سپس به وسيله طلاق از زوجيت او خارج مىشود ، لذا اين زن كه به او طلقتك خطاب شده است از اربع ( حد نصاب ) شمرده مىشود ، حال اگر به چهار زن چنين خطابى بكند لازمه آن ، جدا شدن بقيه زوجات نيز مىباشد .\r\nنكته‌اى در اين مطلب وجود دارد كه احتياج به بحث و تأمل دارد و آن اينكه مگر اين تعليل وارد در طلاق در فراق وجود ندارد ، زيرا اگر مراد از طلاق و فراق معانى تكوينى آنها باشد ( به معناى آزاد بودن خارجى و تكوينى ) ديگر احتياجى به اينكه قبلًا زن شرعى او باشد و سپس خارجاً جدا شود ندارد و اگر مراد معناى تشريعى آن باشد ، بايد اين زن تشريعاً قبلًا زوجه او باشد تا بعداً در هنگام خطاب از او جدا گردد . پس تفكيك بين اين دو خطاب به چه خاطر است ؟ براى اين تفكيك توضيحى داده نشده است ولى ما مىگوييم :\r\nتصور زوجيت اين زنان بعد از اسلام زوج را به نحو كلى فى المعين قبلًا بيان نموديم و گفتيم چهار زن به نحو كلى در ميان تمامى زوجات اين مرد ، زوجه او هستند و زوجيت براى بعضى از آنها به صورت معين اثبات نشده است ، حال اضافه مىكنيم كه طلاق متوقف است بر اينكه زوجيت معيناً وجود داشته باشد تا به وسيله آن ، زوجيت معيّنه منفصل شود ولى در فراق ، احتياجى به تعين وجود ندارد و در\r\n\r\n","description":"","footnote":"","page_name":" 5532 ","page_number":190},
  {"content":"\r\n\r\nصحت آن همان نحوه كلى فى المعين كفايت مىكند . كلى زوجيت صلاحيت دارد كه بر هر كدام از اين زنان تطبيق نمايد و با اخترت فراقك ، صلاحيت اين فرد براى تطبيق كلى بر او از بين مىرود .\r\nبه بيان ديگر ، در طلاق ، فعليت نكاح و زوجيت از بين مىرود ولى در فراق شأنيت و صحت تأهلى آن از بين مىرود ، پس در طلاق ، ابتدا بايد زوجه به صورت معين فرض شود و سپس مطلقه گردد ، لذا اين زن مورد خطاب طلقتك از زنان مورد انتخاب و داخل در حد نصاب شمرده مىشود ، ولى در فراق ، اين زن مورد خطاب فقط از شأنيت تطبيق كلى زوجيت به او خارج مىشود . و واضح است كه خروج از شأنيت در مورد اين زن ، منافاتى با بقاء فعليت زنان ديگر نيز ندارد .\r\nصاحب جواهر در اخترت فراقك دو تصور بيان مىنمايد « 1 »\r\nالف : آنكه با اخترت فراقك اراده جدا شدن زن مورد خطاب را مىنمايد كه در اين صورت همچنان كه گفتيم اين زن فقط از دائره صلاحيت زوجيت خارج مىشود و منافاتى با بقاء بقيه در اين دائره ندارد .\r\nب : آنكه با اين تعبير ، بالكنايه اراده طلاق او را نموده باشد ( همچنان كه بعضى از فقهاء از كتاب الطلاق به كتاب الفراق تعبير نموده‌اند ) . البته در اين تصور دوم اگر قايل شويم كه الفاظ كنايى براى طلاق مثل خود صريح طلاق هستند ، اخترت فراقك حكم طلقتك را پيدا مىكند ، ولى اگر استفاده از الفاظ كنايى را براى طلاق صحيح ندانستيم و از طرفى پذيرفتيم كه قصد طلاق لازمه‌اش قصد نكاح قبلى است - خواه طلاق شرعاً صحيح باشد و خواه شرعاً صحيح نباشد - در اين صورت ، اين زن ، زوجه اين شخص مىشود ( به خاطر اختيار زوجيت و نكاح كه لازمه قصد طلاق بود ) و مطلقه هم نمىشود ( به خاطر عدم صحت كنايه براى طلاق )\r\nپس در مخاطب به اخترت فراقك بنابر مبانى مختلف سه حكم تصور دارد :\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 61 .\r\n","page_name":" 5533 ","page_number":191},
  {"content":"\r\n\r\n1 - منكوحه است و مطلقه هم نيست ( در صورت اراده زوج كنايه براى طلاق را و عدم صحت لفظ كنائى براى طلاق )\r\n2 - منكوحه است و مطلقه هم هست ( در صورت اراده زوج كنايه براى طلاق را و صحت لفظ كنائى براى طلاق )\r\n3 - منكوحه نيست و جدا مىگردد ( در صورت عدم اراده زوج كنايه براى طلاق را و تصور زوجيت به نحو كلى فى المعين )\r\n\r\nب ) آيا بقاء نكاح زوجات كمتر از حد نصاب احتياج به انشاء بقاء نكاح دارد ؟\r\nوقتى زوج ، زنان زائد بر حد نصاب را جدا نمود آيا براى بقاء نكاح زنان باقيمانده ، احتياج به انشاء بقاء نكاح وجود دارد ؟\r\nصاحب جواهر مىفرمايد : لو قال لما زاد على الاربع اخترت فراقكن اندفعن و ثبت نكاح البواقى و ان لم يحصل منه انشاء بقاء نكاحهن ، البته اينكه ايشان مىفرمايد ثبوت نكاح بقيه ، احتياجى به انشاء بقاء نكاح بقيه ندارد بنابر مبناى خودشان واضح و روشن است ، زيرا مبناى ايشان اين بود « 1 » كه نكاح تمامى اين زن‌ها همچنان كه در حال كفر صحيح بود بعد از اسلام زوج بازهم هنوز صحيح است ولى زوج ملزم است كه تعداد زوجات خود را به حدّ نصاب برساند ( تفكيك بين حكم وضعى و حكم تكليفى ) و با اختيار و انتخاب ، ابطال نكاح مازاد على النصاب بنمايد . پس به خاطر اينكه همگى قبلًا زوجه او بوده‌اند ، عامل مخرج هم مازاد على النصاب را خارج نموده است ديگر صحت نكاح بقيه ، احتياج به انشاء بقاء نكاح ندارد . و اما بنابر مبناى مختار ما ( كه بعد از اسلام زوج ، نكاح معيّنات از بين رفته و فقط به نحو كلى فى المعين ، 4 زن غير معين زوجه او هستند ) نيز مىتوان گفت : هر چند همه اين زن‌هاى معيّن به وسيله اختيار و انتخاب زوج صلاحيت تطبيق كلى بر آنها وجود\r\n\r\n\r\n","description":"","footnote":"\r\n( 1 ) - بنابر استفاده از جواهر الكلام ، ج 30 ، ابتداى صفحه 58 . استاد مد ظله در جلسه بعد راجع به اين استفاده توضيح داده‌اند .\r\n","page_name":" 5534 ","page_number":192},
  {"content":"\r\n\r\nدارد ولى هنگامى كه زوج ، صلاحيت و شأنيت زائد على النصاب را به وسيله جدايى و اختيار فراق از بين برد صلاحيت و شأنيت زوجه بودن نسبت به بقيه ، خود به خود به فعليت مىرسد و تعين خارجى نيز پيدا مىنمايد و ديگر احتياجى به تعيين و انشاء بقاء نكاح آنها وجود ندارد . همچنان كه در بيعى كه به نحو كلى فى المعين است و تعين با اختيار بايع صورت مىگيرد ، او مىتواند بعد از فروش مثلا صاعى از صبره ، به نحو كلى فى المعين ، بقيه صبره را به شخص ديگرى يا در معامله ديگرى بفروشد و آن را معين هم بنمايد ، در اينجا قهراً صاعى كه در ابتدا فروخته بود نيز خود به خود تعين پيدا مىنمايد و ديگر احتياجى به قصد خاص براى تعيين آن وجود ندارد .\r\n\r\nج ) بررسى اشكالات وارد بر كلام صاحب شرايع\r\nاول : بعضىها اشكال كرده‌اند كه اگر زن‌هاى مورد خطاب طلقتك ، بالالتزام مورد انتخاب قرار گرفته باشند و من الاربع باشند و سپس مطلقه شوند با حديث نبوى كه خطاب به فيروز ديلمى ( كه اسلم على اختين ) فرمود : « طلق ايتهما شئت » سازگارى ندارد زيرا بنابر قبول اين كلام ، طلاق فيروز ديلمى يكى از 2 خواهر را سبب مىشود كه هر دو خواهر از زوجيت او خارج شوند « 1 » ، زيرا يكى از آن دو با طلقتك بالمطابقه مطلقه شده و جدا مىگردد و چون لازمه طلاق ، صحت نكاح او در مرحله قبل است و بالالتزام دومى ( خواهر زوجه ) نيز جدا مىگردد ، در حالى كه مسلم است پيامبر اسلام صلى الله عليه و آله قصد داشته‌اند كه بگويند يكى را رها كن و با ديگرى ( به عنوان زوجيت ) زندگىات را ادامه بده .\r\nصاحب جواهر به اين اشكال جواب مىدهد كه مراد از طلق ايتهما شئت ، طلاق لغوى است و آن طلاقى كه به تقرير پيشين سبب بطلان نكاح هر دو مىشود طلاق\r\n\r\n\r\n","description":"","footnote":"\r\n( 1 ) - عبارت جواهر ، تعيناً للنكاحهما عليه است كه هر چند توجيهى براى صحيح بودن آن وجود دارد ولى ظاهراً اشتباه مىباشد ، زيرا بسيارى از عبارات جواهر ، مأخوذ از كشف اللثام است و عبارت كشف اللثام در اينجا لكان تفويتاً لهما عليه است . كشف اللثام ، ج 7 ، ص 249 .\r\n","page_name":" 5535 ","page_number":193},
  {"content":"\r\n\r\nاصطلاحى است .\r\nدوم : اشكال مرحوم صاحب جواهر است . ايشان مىفرمايد : نعم قد يناقش ذلك بان وقوع الطلاق صحيحاً يستلزم ثبوت النكاح ، لا أنّ « 1 » قصد النكاح يستلزم قصد اختيار النكاح ، ضروره امكان قصد معنى الطلاق فى الاجنبية و ان لم يقع صحيحاً .\r\nايشان مىفرمايد هر چند لازمه صحت طلاق ، وقوع نكاح صحيح قبلى است ولى لازمه قصد طلاق ، قصد نكاح نمىباشد زيرا ملازمه ثبوتى بين مقصودين ، ملازمه بين قصدين را به دنبال ندارد ، لذا اگر كسى به توهم اين كه اجنبيه‌اى زوجه اوست او را طلاق داد ، اين قصد طلاق او ، ملازمه با قصد نكاح قبلى او ندارد . سپس صاحب جواهر نتيجه مىگيرد كه فدعوى لزوم قصد الطلاق لقصد النكاح على وجه يتحقق به انشاء الاختيار محل منع . يعنى چون لازمه قصد كسى كه طلاق مىدهد اين نيست كه او قصد نكاح هم داشته ، لذا نمىتوان گفت عمل او به معناى انشاء اختيار كردن آنان بوده است .\r\nمراد صاحب جواهر در اين مطلب روشن و واضح نيست . اين مطلب درست است كه ما بين قصد شيء و علم به شيء تفاوت وجود دارد . گاهى قيد شيء مقيد اختيارى است و گاهى غير اختيارى ، انسان كه قصد شيء مقيد مىكند اگر قيد او اختيارى بود قصد مقيد ، قصد قيد نيز هست ، ولى اگر قيد غير اختيارى بود ( ضرورى الثبوت بود ) ديگر قصد مقيّد ، قصد قيد نيست ، بلكه تنها علم به قيد است ، زيرا قصد فقط در امور اختيارى حاصل مىگردد ، مثلا اگر كسى نذر بكند كه دو ركعت نماز در روز شنبه اول ذى القعده 1424 بخواند ، خواندن اين دو ركعت نماز كه همان مقيد است در امروز مورد قصد است ولى قيد كه امروز ، روز شنبه اول ذى القعده 1424 باشد چون در اختيار شخص نيست مورد قصد او واقع نمىشود ،\r\n\r\n\r\n","description":"","footnote":"\r\n( 1 ) - در متن جواهر لانّ دارد ، در پاورقى نوشته شده كه بين مسودّه و مبيضه اختلاف نسخه وجود دارد ، البته هر دو تعبير را مىتوان توجيه نمود ولى تعبير مسودّه ( لا أنّ ) كه به خط صاحب جواهر نيز هست ، صحيح‌تر است .\r\n","page_name":" 5536 ","page_number":194},
  {"content":"\r\n\r\nبلكه فقط مورد علم او واقع مىشود . در مورد بحث هم قصد طلاق ، لازمه‌اش قصد نكاح نمىباشد ، زيرا قيد بودن نكاح براى طلاق اختيارى نيست . لكن بنابر مبناى خود صاحب جواهر اصلًا توهم چنين چيزى نمىشود ، زيرا ايشان مىفرمود بعد از اسلام هنوز هم تمامى زن‌ها زوجه او هستند ، و واضح است كه لازمه قصد فراق و طلاق ، قصد نكاح آنها نيست ، زيرا زوجه بودن اينها بعد از اسلام اختيارى نبوده است ( بلكه زوال زوجيتشان با اختيار زوج است ) و لازمه قصد طلاق تنها علم به نكاح است نه قصد نكاح ، يعنى اين شخص تنها مىخواهد با طلقتك ، زن‌هاى بيش از حد نصاب را كه مىداند قبلا زن او بوده‌اند از دائره زوجيت خارج نمايد نه آنكه انشائى از او رخ داده باشد كه با عقد سلبىاش اين زن‌ها را خارج نمايد و با عقد اثباتىاش صلاحيت بقيه را بالفعل نمايد ( بلكه تنها مثل شخصى مىماند كه چند زن دارد و به وسيله طلاق يكى را از دائره زوجيت خارج مىنمايد ) .\r\nبلى اين اشكال را بنابر مبناى غير صاحب جواهر ( مبناى كلى فى المعين ) كه با خارج نمودن بعضى از افراد كلى ، بقيه افراد ، خود به خود تعيّن پيدا مىنمايند بايد ملاحظه نمود كه آيا به كلام محقق وارد مىشود ؟ و همچنين آيا وجهى براى توجيه اين ايراد بنابر مبناى صاحب جواهر وجود دارد يا خير ؟ ان شاء الله در جلسه آينده .\r\n« * و السلام * »\r\n\r\n","description":"","footnote":"","page_name":" 5537 ","page_number":195},
  {"content":"\r\n\r\n\r\n5 / 11 / 1382 يكشنبه درس شمارهء ( 610 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث درباره حكم نكاح همسران كتابيه مازاد بر حدّ نصاب كافرى است كه كتابى بوده و اسلام آورده است . در اين جلسه به بيان مقصد صاحب جواهر از ابطال زوجيت به وسيله انتخاب پرداخته ، و برداشت قبلى خود از عبارت ايشان را نادرست خواهيم دانست ، سپس با توضيحى درباره منظور مرحوم محقق از تفاوت حكم بين اراده طلاق و اراده فراق ، اشكال صاحب جواهر به ايشان مبنى بر كفايت فرض منكوحه بودن از سوى قاصد طلاق و عدم لزوم منكوحه بودن ثبوتى را تمام مىشماريم . آنگاه با طرح بخش ديگرى از كلام محقق ، و اشاره به نظر شيخ طوسى در خلاف و مبسوط ، دو توجيه از علامه درباره آن ، و پاسخ خود ايشان به كلام شيخ را مطرح ساخته ، و اشكال صاحب جواهر به آن پاسخ را وارد خواهيم دانست .\r\n* * * \r\nالف ) ادامه تحقيق درباره مقصد صاحب جواهر از ابطال زوجيت به وسيله انتخاب :\r\n\r\n1 - يادآورى برداشت استاد مد ظله از كلام صاحب جواهر :\r\nمرحوم صاحب جواهر در مبحث حكم مهريه كتابيه‌اى كه شوهر كتابى او اسلام آورده ، حكم مسأله را در فرض دخول ، بنابر آنكه مبتنى بر كدام يك از دو مبناى زير باشد ، متفاوت دانسته است : يكى از اين دو مبنا عبارت است از كشف بطلان عقد زنان زائد بر حدّ نصاب از اصل به وسيله اختيار . مبناى ديگر كه مبتنى بر صحت\r\n\r\n","description":"","footnote":"","page_name":" 5538 ","page_number":196},
  {"content":"\r\n\r\nنكاح كفار است ، عبارت است از صحت نكاح جميع زنان پس از اسلام زوج ، و ابطال زنان زائد بر حدّ نصاب از زمان اختيار به وسيله انتخاب « 1 » .\r\nدر جلسه قبل عرض كرديم : مبناى دوم ظاهر در اين معناست كه پس از اسلام شوهر نيز هر هشت زن ، زوجه وى مىباشند و با انتخاب چهار تن از آنان ، زوجيت چهار نفر ديگر باطل مىگردد . و در واقع ايشان بين وضع و تكليف در اين مسأله فرق گذاشته و قائل به بقاء وضعى زوجيت همه زنان ، و ملزم بودن تكليفى زوج به رها ساختن زنان زائد بر حدّ نصاب شده است .\r\nو عرض كرديم : اگر برداشت ما از كلام ايشان درست باشد ، اولًا : اين مطلبى است كه در كلمات سابقين نيست و هيچ كس به آن قائل نشده است . ثانياً : اين معنا با فرمايش فقها در موارد ديگر ، و از آن جمله با كلام محقق در مسأله طلاق چهار زن از هشت زن سازگارى ندارد . زيرا ايشان تصريح كرده‌اند كه « به وسيله طلاق ، نخست نكاح مطلقات تثبيت مىشود ، سپس مطلقه مىگردند . » آنگاه نتيجه گرفته‌اند كه با طلاق چهار تن ، هر هشت تن رها خواهند شد « 2 » .\r\nاز اين كلام به خوبى استفاده مىشود كه زنان ، قبلًا منكوحه نبوده و با طلاق منكوحه مىشوند . صاحب جواهر هم با اين كلام مخالفت نكرده و ظاهراً آن را پذيرفته است . در حالى كه ظاهر فرمايش خود ايشان در مبناى دوم از دو مبناى مذكور ، بقاء زوجيت زنان و منكوحه بودن آنان قبل از اختيار و قبل از طلاق است .\r\n\r\n2 - تصحيح برداشت استاد مد ظله از عبارت صاحب جواهر :\r\nبا اين حال ، تأمل بيشتر در كلام صاحب جواهر نشان مىدهد كه منظور ايشان از بقاء زوجيت و منكوحه بودن زنان پس از اسلام شوهر و قبل از انتخاب ، زوجيت فعلى نيست ، و انتخاب نيز چنين زوجيتى را ابطال نمىكند . بلكه از نظر ايشان آنچه\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 58 .\r\n( 2 ) - شرايع الاسلام ، ج 2 ، ص 296 : و لو طلق اربعاً اندفع البواقى و ثبت نكاح المطلقات ثم طلقن بالطلاق . . .\r\n","page_name":" 5539 ","page_number":197},
  {"content":"\r\n\r\nكه به وسيله اختيار و انتخاب ابطال مىگردد ، شأنيت و صحت تأهلى زوجيت است ، يعنى زوجيتى كه قابل تطبيق بر همه زنان بوده ، و آنان در اين جهت داراى قابليت يكسان مىباشند .\r\nبه عبارت ديگر ، ايشان مىفرمايد : پس از اسلام شوهر ، چهار زن به نحو كلى فى المعين ، همسر او هستند . و اين بدان معناست كه تمام زنان در جهت انطباق اين كلى بر آنان مشترك هستند ، ليكن پس از تطبيق بر چهار تن ، قابليت انطباق از ساير زنان زائل مىگردد . با اين معنا از يك سو اشكال متفرد بودن ايشان در اين نظريه منتفى مىشود ، و از سوى ديگر ، ناسازگارى آن با كلمات ساير فقها در موارد ديگر مرتفع مىگردد .\r\n\r\nب ) تفاوت اراده طلاق زنان زائد بر حد نصاب با اراده فراق از آنان :\r\n\r\n1 - كلام مرحوم محقق با توضيح استاد مد ظله :\r\nبا برداشت جديدى كه از كلام صاحب جواهر مطرح ساختيم ، فرمايش مرحوم محقق نيز درباره تفاوت بين اراده طلاق و اراده فراق روشن مىگردد . در واقع ايشان فرموده‌اند :\r\nاختيار فراق از مازاد بر اربع باعث مىشود كه صحت تأهلى و صلاحيت تطبيق زوجيت ، از آنان زائل گشته و زوجيت ساير زنان تثبيت گردد . اما اگر به جاى فراق ، مثلا چهار زن را طلاق دهد - نظر به اينكه متعلق طلاق شرعى بايد منكوحه معين و فعلى بوده و طلاق لا به عين صحيح نمىباشد - زوجيت زنانى كه مورد طلاق قرار گرفته‌اند ، از صورت تأهلى به زوجيت فعلى متحول گشته و آنان بالفعل منكوحه مرد مىشوند . و همين امر زمينه طلاق شرعى را فراهم ساخته و طلاق آنان محقق مىگردد . و طبعاً صحت تأهلى نيز از ساير زنان زائل شده و آنان به طور كامل از زوجيت خارج خواهند گشت . البته اگر طلاق باطل هم باشد ، به لحاظ آنكه اراده آن متضمن تعيين چهار تن از زنان است ، اثر آن تثبيت زوجيت آنان و نفى زوجيت از\r\n\r\n","description":"","footnote":"","page_name":" 5540 ","page_number":198},
  {"content":"\r\n\r\nساير زنان خواهد بود « 1 » .\r\n\r\n2 - اشكال صاحب جواهر مبنى بر كفايت فرض منكوحه بودن از سوى قاصد طلاق به فرمايش مرحوم محقق :\r\nصاحب جواهر مىفرمايد : اين نكته را نبايد از نظر دور داشت كه وقوع طلاق غير از قصد طلاق است . و به همين لحاظ ، گرچه وقوع صحيح طلاق ، مستلزم ثبوت نكاح است ، و طلاق صحيح ، ملازم منكوحه بودن ، و اين خود ملازم با نفى زوجيت از ساير زنان مىباشد ، ليكن قصد طلاق را نبايد مستلزم قصد اختيار نكاح دانست .\r\nزيرا بود و نبود واقعى علقه زوجيت بر زنان و صحت و عدم صحت منكوحه بودن آنان در قصد طلاق نهفته نيست تا ثبوت زوجيت آنها و نفى زوجيت از بقيه را از آن نتيجه بگيريم . به بيان ديگر ، امكان قصد طلاق زن ، مشروط به اين نيست كه وى ثبوتاً منكوحه شخص باشد ، بلكه اگر انسان منكوحه بودن زنان را فرض هم كرده باشد ، قصد طلاق از او متمشى مىگردد .\r\nفرض منكوحه بودن از سوى كسى كه تفصيلًا با مسائل آشناست ، به اين نحو محقق مىگردد كه زوجيت را به نحو كلى فى المعين قصد كند تا پس از تطبيق بر افراد مورد نظر خود ، زوجيت آنان را از صورت كلى بيرون برده و به جزئى متحول سازد ، آنگاه زوجيت آنها را با اجراى طلاق ازاله نمايد . همچنان كه در مورد جاهل نيز كه نسبت به مسائل مربوطه آگاهى ندارد ، مفروض بودن زوجيت با مشكلى مواجه نخواهد بود . لذا حتى در مواردى كه طلاق صحيح واقع نمىشود ، مثل طلاق اجنبيه‌اى كه انسان او را به اشتباه زوجه خود تصور كرده ، و مثل طلاقى كه به بعضى\r\n\r\n\r\n","description":"","footnote":"\r\n( 1 ) - شرايع الاسلام ، ج 2 ، ص 296 - 295 .\r\n","page_name":" 5541 ","page_number":199},
  {"content":"\r\n\r\nاز قيود معلق گرديده ، با اينكه طلاق مشروع نيست ، ولى فرض منكوحه بودن در آن مسلم است و قصد طلاق امكان‌پذير مىباشد . در چنين مواردى علاوه بر آنكه قصد طلاق محقق گشته ، الفاظ آن نيز نه مجازاً بلكه على نحو الحقيقه در معناى مصطلح طلاق استعمال شده ، و مصحح اين استعمال هم - با اينكه زن ثبوتاً منكوحه نيست - فرض منكوحه بودن او از سوى قاصد طلاق مىباشد .\r\nبنابراين اگر مثلا جدا شدن از زنان را جهلًا نيازمند طلاق دانست و به قصد مفارقت از آنان و نگهدارى ساير زنان ، طلاق را جارى ساخت ، بر خلاف نظر صاحب شرايع ، اين قصد طلاق متضمن تعيين و تثبيت زوجيت نبوده و تنها دلالت بر اختيار ساير زنان خواهد داشت . چرا كه قصد طلاق نه با صحت طلاق ملازم است ، و نه الزاماً لوازم طلاق صحيح را در پى دارد . و البته در چنين موارد ، چنانچه مثلًا شك داشته باشيم كه آيا قاصد طلاق ، بقاء زوجيت هشت زن به نحو كلى فى المعين و عدم زوجيت متعين آنان را مىدانسته يا نه ، اصالة العلم و اصل عقلايى بر نفى جهل وجود ندارد و جهل نسبت به تفاصيل اين مسائل به شكلى نيست كه اصل عقلايى بر نفى آن باشد . بلى در مورد متعارف افراد - نه افراد كثير الغفله و غير ضابط - چنانچه شك داشته باشيم كه آيا طلاق واقع شده ، مبنى بر غفلت بوده يا نه ، اصل عدم غفلت جارى است « 1 » .\r\nبه طور خلاصه همانطور كه عرض كرديم ، منظور صاحب جواهر از بقاء زوجيت پس از اسلام شوهر و قبل از انتخاب ، شأنيت زوجيت است و اشكالى هم كه به صاحب شرايع دارند - و اشكال درستى هم هست - اين است كه لازمه طلاق فاقد شرايط ، منكوحه بودن ثبوتى زن نيست و طلاق فاقد شرايط ، لوازم طلاق صحيح را ندارد ، بلكه لازمه آن تنها فرض منكوحه بودن است ، و استنتاج ايشان از اراده طلاق ، و فرق گذاشتن آن با اراده فراق نادرست است .\r\n\r\nج ) بررسى حكم نكاح مادر و دخترى كه در عقد كافر بوده‌اند :\r\n\r\n1 - متن شرايع با توضيح استاد مد ظله :\r\nاذا تزوج امرأة و بنتها ثمّ اسلم بعد الدخول بهما حرمتا و كذا لو كان دخل بالام اما لو لم يكن\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 61 ، با توضيحات استاد مد ظله .\r\n","page_name":" 5542 ","page_number":200},
  {"content":"\r\n\r\nدخل بواحدة بطل عقد الام دون البنت .\r\nاگر كافرى دفعةً با عقد واحد يا مترتباً با دو عقد ، مادر و دخترى را به عقد خود در آورد و بعد از دخول به امّ يا هر دو مسلمان شود ، عقد هر دو باطل ، و هر دو زن بر او حرام مىشوند . زيرا با توجه به اينكه در حال كفر عقد هر دو صحيح است ، از نظر قوانين اسلامى ، صحت عقد دختر حتى بدون دخول ، مادر وى را از عنوان حرامِ امّ الزوجه برخوردار مىسازد ، و صحت عقد مادر همراه با دخول هم عنوان محرم بنت الزوجة المدخوله را بر دختر محقق خواهد نمود .\r\nاما اگر هيچ يك از آنان مدخوله نبودند ، بنابر مشهور با اسلام مرد تنها عقد مادر باطل خواهد شد . زيرا او مادر كسى است كه قبلًا زوجه مرد بوده ، و مىدانيم كه براى اين عنوان حتى بدون دخول نيز حرمت ابد تثبيت شده است ، ولى چون عنوان بنت زوجه غير مدخوله در اسلام حرام نيست ، دليلى نداريم كه بقاءً زوجيت دختر زائل گشته و نياز به تجديد عقد باشد .\r\n\r\n2 - نظر شيخ طوسى در خلاف و مبسوط :\r\nبا اين حكم كه تنها شيخ طوسى در خلاف و مبسوط مخالفت كرده است . البته در خلاف بدون فرض عدم دخول ، مسأله را به صورت كلى مطرح ساخته و با توجه به اينكه جمع بين امّ و بنت در اسلام باطل بوده و چنانچه مسلمان به آن اقدام نمايد مىتواند با عقد جديد هر كدام را كه بخواهد تزويج نمايد ، مىفرمايد : اگر در حال شرك با لفظ واحد بين امّ و بنت جمع نمايد ، سپس اسلام آورد ، مخيّر است هر كدام را كه بخواهد امساك كند و ديگرى را رها سازد « 1 » .\r\nليكن در مبسوط فرض مسأله عبارت از امّ و بنتى است كه مدخوله نيستند . و مىفرمايد : در اين مسأله دو قول هست : اول اينكه در امساك يكى از آن دو مخير است . دوم اينكه عقد بنت صحيح است و امّ از حباله نكاح خارج مىشود . آنگاه\r\n\r\n\r\n","description":"","footnote":"\r\n( 1 ) - خلاف ، ج 4 ، ص 331 .\r\n","page_name":" 5543 ","page_number":201},
  {"content":"\r\n\r\nنظر اول را كه تخيير است اقوى معرفى مىكند « 1 » .\r\n\r\n3 - دو توجيه براى فرمايش شيخ توسط علامه در مختلف :\r\nمرحوم علامه در مختلف دو توجيه براى كلام شيخ نقل كرده است « 2 » :\r\nتوجيه اول : مىدانيم كه اگر در حال شرك با عقد واحد مثلًا ده زن را تزويج نمايد ، آنگاه مسلمان شده و چهار تن از آنان را به همسرى برگزيند ، بر اساس روايات نكاح آن چهار تن صحيح ، و زوجيت بقيه باطل خواهد بود . از همين جا مىتوان فتواى مرحوم شيخ را موجه دانست . زيرا كافر تازه مسلمان اگر مثلًا دختر را انتخاب كند ، به نحو شرط متأخر كشف مىشود كه مادرش از اول هم همسر مرد نبوده و طبعاً دختر ، عنوان بنت الزوجه پيدا نمىكند ، و چنانچه از بين آن دو ، مادر را برگزيند ، به همان نحو كشف مىشود كه از اول تنها همين مادر ، همسر مرد بوده و دخترش اصلًا در حباله نكاح وى نبوده است و لذا عنوان  « أُمَّهاتُ نِسائِكُمْ . . . »  بر مادر صادق نمىباشد . و صرف معقوده بودن او نيز سبب حرمت ابد وى نخواهد بود .\r\nتوجيه دوم : اگر در حال شرك با عقد واحد بين كسانى كه جمع آنها جايز نيست جمع نموده و در حال اسلام يكى از آنها را انتخاب نمايد ، انتخاب او به منزله نكاح ابتدايى و عقد جديد است زيرا انتخاب داراى حدّ و مرز و محدوديت‌هايى است كه جز در صورت تحقق شرايط مجاز نخواهد بود . به همين جهت تنها انتخاب كسى جايز است كه نكاح ابتدايى او جايز باشد . لذا مثلا اگر در بين هشت زن ، برخى از آنها از محارم نسبى همچون مادر يا دختر مرد باشند - همچنان كه با عقد ابتدايى ، معقوده واقع نمىشوند - نمىتوانند جز منتخبين وى قرار گيرند . بنابراين چنانچه اختيار و انتخاب را به منزله عقد ابتدايى بدانيم ، اقدام كافر تازه مسلمان در مورد انتخاب يكى از مادر و دختر ، گويا اقدام به ازدواج فردى او از هم اكنون خواهد بود و به همين لحاظ فتواى مرحوم شيخ مبنى بر تخيير موجه به نظر مىرسد .\r\n\r\n\r\n","description":"","footnote":"\r\n( 1 ) - مبسوط ، ج 4 ، ص 220 .\r\n( 2 ) - مختلف ، ج 7 ، ص 70 .\r\n","page_name":" 5544 ","page_number":202},
  {"content":"\r\n\r\n\r\n4 - پاسخ علامه به كلام شيخ :\r\nمرحوم علامه با مردود دانستن اين دو توجيه ، نظر شيخ را نادرست شمرده و بنابر قولى كه كفار را مانند مسلمين هم به اصول و هم به فروع مكلف مىداند ، مىفرمايد : فرمايش ايشان در صورتى تمام است كه انتخاب در حال اسلام امكان‌پذير باشد ، در حالى كه مىدانيم چنين امكانى وجود ندارد ، زيرا امّ به مجرد وقوع عقد بر بنت ، محكوم به حرمت شده است ، لذا زمينه‌اى براى انتخاب وى باقى نمىماند .\r\n\r\n5 - اشكال جواهر به پاسخ علامه :\r\nصاحب جواهر كه خود نيز فرمايش شيخ را ناتمام مىداند ، پاسخ علامه به كلام شيخ را نپذيرفته و مىفرمايد : اين پاسخ مبنى بر دو نكته است :\r\nيكى آنكه ادله حرمت جمع بين امّ و بنت از كتاب و سنت و اجماع تمام بوده و مقتضى تحريم موجود است . ديگر آنكه وقوع عقد در زمان كفر نمىتواند مانع اجراى اين حكم باشد . زيرا كفار همچنان كه به اصول مكلف هستند ، به فروع نيز تكليف داشته و با مسلمين در اين جهت اشتراك دارند .\r\nآنگاه به اين پاسخ اشكال كرده و مىفرمايد : حرمت جمع بين امّ و بنت مبتنى بر تكليف كفار به فروع نيست بلكه اگر كفار را مكلف به فروع بدانيم ، فرمايش شيخ مبنى بر عدم حرمت موجه خواهد بود . زيرا همچنان كه مسلمان اگر با عقد واحد بين امّ و بنت جمع نمايد ، هيچ يك بر او حرام نگشته و او مىتواند با عقد جديد اقدام به تزويج يكى از آن دو نمايد ، براى كافر نيز بنابر شركت ، بايد اين امكان وجود داشته باشد و نبايد هر دو زن بر او حرام باشند .\r\n\r\n6 - تأييد كلام جواهر توسط استاد مد ظله و ردّ فرمايش شيخ :\r\nاولًا : گرچه از نظر ما تكليف كفار به فروع به نحو موجبه جزئيه ثبوتاً بىمانع بوده و اشكال عقلى بر آن وارد نمىباشد ، ليكن از نظر مقتضى و در مقام اثبات نيازمند دليل است . بنابراين اگر شارع مقدس ، احكام و خطابات را اختصاص به مؤمنين\r\n\r\n","description":"","footnote":"","page_name":" 5545 ","page_number":203},
  {"content":"\r\n\r\nنداده و مثلًا با تعبير للناس ، همه مردم را مخاطب قرار داده باشد ، طبعاً كفار نيز مشمول آن احكام خواهند بود . اما در صورتى كه از طريقى اختصاص به مؤمنين را به دست آوريم ، مثل اينكه صريحاً خطاب به مؤمنين شده ، آيا اگر خطاب به عموم نيز باشد ، از طريق مثلًا مخصص ، مانند ساير عام و خاص‌ها ، اختصاص اثبات گردد ، طبعاً شامل كفار نبوده و اشتراك بين كفار و مسلمين اثبات نمىگردد .\r\nبر اين اساس ، در مسأله مورد بحث ، از ادله‌اى كه مفاد آن « لكل قوم نكاح » است مىتوان استفاده كرد كه شرايط صحت نكاح در حال كفر عيناً مانند شرايط صحت در ميان مسلمانان نمىباشد . و حتى اگر در مورد بقاء نيز شرايط موجود در احكام مسلمانان بر احكام كفار جارى باشد ، در حال حدوث ، آن شرايط معتبر نبوده و اثباتاً و اجماعاً و به حسب روايات ، كفار با مسلمين در اين شرايط مشترك نيستند و نمىتوان زوجيت امّ و بنت را در حال كفر باطل به حساب آورد .\r\nثانياً : چنانچه انتخاب را به نحو شرط متأخر كاشف از صحت زوجيت افراد مختار و بطلان نكاح افراد غير مختار از اصل بدانيم ، در اينجا نمىتوان به آن قائل شد . زيرا اگر فرضاً مرد بدون انتخاب از دنيا برود ، بايد قائل شويم كه هيچ يك از دو زن ، همسر او نبوده‌اند ، در حالى كه ظاهر دليل لكل قوم نكاح بلكه اجماع بر اين است كه در حال كفر ، هر دو زن زوجه مرد بوده ، و با اسلام وى ، زوجيت آنها بقاءً از بين مىرود ، و در اين صورت بايد به قوانين كلى مراجعه شود . لذا چون مىدانيم كه اگر دختر يك زن ، سابقاً زوجه مردى بوده ، آن زن به عنوان امّ الزوجه بر او حرام است ، و چنانچه مادر يك دختر ، سابقاً همسر مردى بوده و دخول هم صورت نگرفته ، آن دختر بر وى حرام نمىباشد ، و بقاءً هم مبطلى براى زوجيت او موجود نيست ، بايد قائل شويم كه علقه نكاح همچنان بر گردن او باقى بوده و كلام مرحوم شيخ همچنان كه صاحب جواهر نيز فرموده ، ناتمام خواهد بود . « * و السلام * »\r\n\r\n","description":"","footnote":"","page_name":" 5546 ","page_number":204},
  {"content":"\r\n\r\n\r\n6 / 11 / 1382 دوشنبه درس شمارهء ( 611 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتداء به ذكر دو راه براى توجيه فتواى خلاف مشهور شيخ طوسى رحمه الله به جواز اختيار ام يا بنت در صورت اسلام آوردن كافر ، بعد از ازدواج و قبل از دخول به آنها ، خواهيم پرداخت . سپس با بيان فسخ بودن و طلاق نبودن جدايى حاصل از اختلاف دين ، حكم مهريه كافره‌اى را كه قبل از دخول ، مسلمان شده است مورد بررسى قرار خواهيم داد .\r\n\r\n[ فتواى شيخ در جواز اختيار ام يا بنت در صورت اسلام آوردن كافر ، بعد از ازدواج و قبل از دخول به آنها 
  ]\r\n* * * \r\nتوجيه اول براى فتواى شيخ\r\nدر جلسه قبل گذشت كه در صورتى كه شخص كافرى بعد از ازدواج با مادر و دخترى مسلمان بشود و دخول به آنها هم نكرده باشد ، بنابر فتواى مشهور به جهت صدق  « أُمَّهاتُ نِسائِكُمْ »  بر مادر ، به صرف وقوع عقد بر دختر ، مادر محكوم به حرمت ابد بر اين كافر تازه مسلمان مىشود . و اما بنت صلاحيت زوجيت را دارد پس اگر زوجات او بيش از چهار تا باشند مىتواند اين بنت را هم از بين آنها اختيار نمايد لكن مرحوم شيخ طوسى فتوى دادند كه در اين صورت شخص تازه مسلمان شده ، مادر را هم مىتواند اختيار كند ، يعنى مخيّر است كه يا مادر را اختيار كند و يا دختر را . اولين توجيهى كه مىتوان براى اين فتوى ذكر نمود اين است كه مبناى شيخ اين باشد كه اختيار بعد از اسلام ، به عنوان كاشف از صحت عقد مختار از همان\r\n\r\n","description":"","footnote":"","page_name":" 5547 ","page_number":205},
  {"content":"\r\n\r\nزمان وقوع و عدم صحت عقدهاى ديگر از ابتداء باشد ، چرا كه بر اساس اين مبنا ، وقتى كه شخص امّ را اختيار كند ، اين اختيار كشف مىكند كه عقد بنت از اول باطل بوده است ، پس  « أُمَّهاتُ نِسائِكُمْ »  اصلا بر اين ام صدق نكرده است ، تا اينكه حرام ابدى شده باشد . لكن ما اين مبنا را كه يكى از اقوالى بود كه صاحب جواهر ذكر كرده بود ، ناصحيح مىدانيم و قول صحيح در آن را كه مختار جواهر هم هست ، اين مىدانيم كه بر اساس « لكل قوم نكاح » همه زنان شخص كافر ، بعد از اسلام او اگر چه صلاحيت زوجيت را دارند و لكن فقط چهار زن به نحو « كلى فى المعين » زن او هستند و با اختيار برخى صلاحيت بقيه از بين مىرود .\r\n\r\nتوجيه دوم\r\nتوجيه دوم براى فتواى مذكور از شيخ ، اين است كه حكم مذكور مبتنى باشد بر اينكه ، ايشان هم مثل شيخ انصارى و محقق كركى و برخى ديگر ، تمسك به عام را در جايى كه بعضى از افراد عام ، در زمان اول ، از تحت عام خارج شده باشد ، براى شمول حكم عام ، نسبت به آن فرد ، در زمان‌هاى بعدى جايز نداند . بر خلاف آخوند كه اين تمسك را با تفصيلى كه قبلًا گذشت جايز مىداند . پس بايد در اينجا بگوييم كه از آنجايى كه كافر در زمان كفرش به دليل « لكل قوم نكاح » از تحت ادله حرمت « ام الزوجة » و « بنت الزوجة المدخوله » خارج شده است و ازدواج او با آنها محكوم به صحت بوده است ، پس اگر بخواهد كه بعد از اسلام آوردن او ، محكوم به حرمت بشوند ، بايد ادله تحريم « ام الزوجة » مثل  « وَ أُمَّهاتُ نِسائِكُمْ »  و ادله تحريم « بنت الزوجة المدخولة » مثل  « وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ »  شامل ازدواج‌هاى در حال كفر اين شخص تازه مسلمان شده هم ، بشود و اين امر مبتنى بر جواز تمسك به عموم ادله تحريم عنوان‌هاى ذكر شده ، نسبت به آنها مىباشد ، كه طبق مبنايى كه بيان شد ، چنين تمسكى ناصحيح است .\r\nسؤال : مگر نه اين است كه روايت « لكل قوم نكاح » ازدواج آنها را مادامىكه\r\n\r\n","description":"","footnote":"","page_name":" 5548 ","page_number":206},
  {"content":"\r\n\r\nكافر هستند تصحيح كرده است ، پس بعد از مسلمان شدن ، ديگر صحتى در كار نخواهد بود .\r\nجواب : روايت « لكل قوم نكاح » مخصص عموم  « وَ أُمَّهاتُ نِسائِكُمْ »  و  « رَبائِبُكُمُ اللَّاتِي . . . »  است ، كه مدلولش صحت ازدواج‌هاى كفار در زمان كفرشان است ، لكن ترديد در حكم بعد از مسلمان شدن كافر است ، كه آيا نسبت به ازدواج‌هاى قبلىاش ، همان حكم خاص - و لو با استصحاب - ادامه پيدا مىكند ؟ يا اينكه عموم ادله تحريم شامل آن ازدواج‌ها هم شده و بقاء آن‌ها را تحريم مىكند .\r\nسؤال : موضوع براى حكم به صحت نكاح عبارت از كافر است ، پس با مسلمان شدن او ، موضوع عوض مىشود و وقتى موضوع تغيير كند ، ديگر جريان استصحاب صحيح نخواهد بود .\r\nجواب : كفر و اسلام ، نظير سفر و حضر از حالات شخص و موضوع واحد است ، نه اينكه موضوع ، با كفر و اسلام عوض بشود . و لذا اگر در زمان كفر ، زوجيت بوده باشد و بعد از اسلام آوردن او ، شك در بقاء زوجيت بشود ، اگر ادله‌اى از قبيل اجماع يا روايات بر خروج زوجيت نباشد ، حكم به بقاء آن مىشود .\r\n\r\nبيان فسخ بودن جدايى ناشى از اختلاف دين\r\nمحقق در شرايع مىفرمايد : اختلاف الدين فسخ لا طلاق ، فان كان من المرأة قبل الدخول سقط به المهر ، و ان كان من الرجل ، فنصفه على القول المشهور ، و ان كان بعد الدخول ، فقد استقرّ .\r\nمىفرمايد : در جايى كه عقد به جهت اسلام آوردن يكى از زوجين به هم مىخورد ، اين به هم خوردن عقد فسخ است نه طلاق ، و لذا احكام طلاق از قبيل شهادت عدلين و . . . در آن نمىآيد . و اين مطلب ، مقتضاى روايات و مورد اجماع است . و اينكه در بعضى از روايات « يطلق » دارد ، آن را يا از باب افعال به معناى رها كردن گرفته‌اند و يا اينكه از همان باب تفعيل و لكن به معناى لغوىاش كه به معناى\r\n\r\n","description":"","footnote":"","page_name":" 5549 ","page_number":207},
  {"content":"\r\n\r\nآزاد نمودن در مقابل امساك است حمل مىشود ، نه اينكه مقصود از آن طلاق مصطلح باشد .\r\n\r\nبررسى حكم مهريه زن مسلمان شده قبل از دخول\r\nمرحوم محقق كه عبارتش گذشت ، مىفرمايد : اگر چنانچه زن قبل از دخول اسلام بياورد و در اثر اسلام عقد او فسخ شود ، هيچ مهريه‌اى را مستحق نخواهد بود .\r\n\r\nدليل اول صاحب جواهر بر سقوط مهريه\r\nمىفرمايد : نكاح - كانّه - معاوضه‌اى است بين مهريه و بضع و از خاصيت معاوضه اين است كه در صورت وقوع فسخ در آن قبل از مبادله ، هر يك از عوضين به حالت قبل از عقد بر مىگردند ، پس در اينجا هم كه قبل از دخول عقد منفسخ شده است ، مهريه هم ساقط مىشود . خصوصاً كه منشأ فسخ از ناحيه زن بوده است نه شوهر ، و مسأله وجوب اسلام آوردن بر او ، با توجه به اينكه بالاخره عوض تحويل شوهر نشده است ، مانع از مقتضاى قاعده - كه سقوط مهريه است - نمىشود .\r\n\r\nبررسى استدلال صاحب جواهر\r\nاين استدلال صاحب جواهر اشكالات متعددى دارد .\r\nاشكال اول : اين است كه اينكه ايشان مىفرمايند كه فسخ در اينجا از ناحيه زن بوده است ، حرف تمامى نيست ، چرا كه فسخ عقد در صورت اسلام آوردن زن به يك امر ديگر هم بستگى دارد و آن اسلام نياوردن شوهر است ، چون با اسلام آوردن مرد عقد به هم نمىخورد و به عبارت دقيق‌تر ، عدم اسلام مرد - مقارنا يا متقدما بر اسلام زن - منشأ به هم خوردن عقد شده است .\r\nاشكال دوم : اين است كه اينكه ايشان قائل به وجود معاوضه بين مهريه و بضع شده است مطلب ناصحيحى است ، و از اينجاست كه چه بسا ممكن است كه از مهر\r\n\r\n","description":"","footnote":"","page_name":" 5550 ","page_number":208},
  {"content":"\r\n\r\nكارى ساخته نباشد ، و يا زن از قابليت مناسب برخوردار نباشد ، ولى مع ذلك بازهم مهر ثابت بشود و لذا مهر در مقابل خود آن فعل ( دخول ) نيست ، بلكه در مقابل قيمومت مرد بر زن براى زن مهريه‌اى تعيين مىشود .\r\nاشكال سوم : بر فرض تنزل و اينكه بپذيريم كه نكاح هم از قبيل معاوضه بين مهر از مرد و چيزى از زن نباشد ، چه دليلى اقتضاء مىكند كه آن چيز خصوص وقاع باشد ؟ و اما ساير تمتعات هيچ مهرى در مقابلشان نباشد ؟ با اينكه احتمال تقسيط به اينكه نصف مهر در مقابل وقاع و نصف ديگرش در مقابل ساير تمتعات باشد ، وجود دارد و شارع هم در طلاق قبل از دخول نصف مهر و بعد از دخول تمام مهر را تعيين نموده است . در حالى كه شما معاوضه را فقط در بين مهر و بضع قرار داده‌ايد و عدم مهر قبل از دخول در صورت فسخ به سبب اختلاف در دين را بر عدم تحقق معاوضه مترتب كرده‌ايد .\r\nاشكال چهارم : بازهم بر فرض تنزل و قبول اين كه مهر در مقابل خصوص بضع باشد ، لكن حكم به عدم تحقق معاوضه در صورتى است كه زن تمكين نكرده باشد ، و اما اگر زن تمكين نموده ، ولى مرد از آن استفاده نكرده باشد ، حكم به تحقق تبادل مىشود ، مثل باب اجاره كه وقتى كه اجير در موعد مقرر آماده كار شد ، اجرت را مستحق مىشود ، اگر چه كارفرما از او استفاده نكرده باشد ، چرا كه در اختيار گذاشتن و امكان دادن از قبض براى تحقق تسليم كافى است .\r\n\r\nدليل دوم : صحيحه عبد الرحمن بن الحجاج\r\nدومين دليل بر سقوط مهر را صحيحه عبد الرحمن بن الحجاج قرار داده‌اند كه متن روايت چنين است كه :\r\nعن ابى الحسين عليه السلام : فى نصرانى تزوج نصرانية فاسلمت قبل ان يدخل بها قال : قد انقطعت عصمتها منه و لا مهر لها و لا عدة عليها منه « 1 » .\r\n\r\n\r\n","description":"","footnote":"\r\n( 1 ) - وسائل الشيعة ، باب 9 از ابواب ما يحرم بالكفر ، حديث 6 .\r\n","page_name":" 5551 ","page_number":209},
  {"content":"\r\n\r\n\r\nبررسى معارضه صحيحه مذكور با موثقه سكونى\r\nصحيحه مذكور اگر چه از نظر دلالت بر عدم مهر در مورد بحث به تنهايى اشكالى ندارد و لكن در بين روايات ، معتبره سكونى با آن معارض است ، چرا كه در روايت سكونى امام عليه السلام حكم به استحقاق نصف مهريه براى مجوسيه‌اى كه قبل از دخول مسلمان شده است ، كرده است . و اما متن روايت :\r\nعن ابى عبد الله عليه السلام قال : قال امير المؤمنين عليه السلام فى مجوسية اسلمت قبل ان يدخل بها زوجها فقال امير المؤمنين عليه السلام لزوجها : اسلم ، فأبى ان يسلم ، فقضى لها عليه نصف الصداق و قال : لم يزدها الاسلام الّا عزّا « 1 » .\r\nيعنى در مورد زنى مجوسى كه قبل از دخول به او ، مسلمان شده است حضرت على عليه السلام ابتداء به شوهرش پيشنهاد اسلام كرد ، وقتى شوهرش نپذيرفت ، حضرت حكم فرمود به اينكه شوهر بايد نصف مهريه را به زن بدهد و حكمش هم با ظهورى قوى اقتضاء وجوب مىكند چرا كه مىفرمايد : « قضى لها عليه » و بعد هم يك تعليلى آورده است كه معارضه را تقويت مىكند و آن اينكه مىفرمايد كه اسلام آوردن موجب ازدياد عزت مىشود نه اينكه باعث شود كه حقش پايمال شده و جريمه شود ، كه مقتضاى اين استدلال اين است كه پس بايد زن هم مثل ساير مسلمان‌ها نصف مهر را بگيرد و احتمال وجود خصوصيت براى مجوسى بودن را هم تضعيف كرده و معارضه را نسبت به يهودى و نصرانى هم تقويت مىكند .\r\n\r\nاشاره به دو احتمال خصوصيت در موثقه سكونى و ردّ آنها\r\nاحتمال اول : اين است كه گفته شود كه اين حكم اختصاص به مجوسيت دارد ، چرا كه فاصله دين مجوس از اسلام خيلى بيشتر از فاصله اديان يهود و مسيحيت از اسلام است .\r\nاحتمال دوم : اين است كه بگوييم كه اين حكم اختصاص به زمان صدر اسلام\r\n\r\n\r\n","description":"","footnote":"\r\n( 1 ) - وسائل الشيعة ، باب 9 از ابواب ما يحرم بالكفر ، حديث 7 .\r\n","page_name":" 5552 ","page_number":210},
  {"content":"\r\n\r\nكه مسلمانان از نظر عدد و قوت كمتر از مسلمانان عصر امام رضا عليه السلام بوده‌اند دارد ، تا اينكه تشويقى براى مسلمان شدن زنان كافره و سخت‌گيرى براى مسلمان نشدن شوهران كافرشان و بالاخره منجرّ به كثرت و قوت مسلمانان بشود .\r\nو لكن همان گونه كه در توضيح قوت دلالت روايت سكونى اشاره شد ، عرف متعارف چنين احتمالاتى را با توجه به قوت موجود در ظهور روايت در عموميت حكم نسبت به اديان مختلف و زمان‌هاى گوناگون ، قبول نمىكند .\r\n\r\nبيان ترجّح صحاح در مقابل موثقات\r\nبعد از اينكه تعارض بين دو روايت استقرار پيدا كرد ، نوبت به رجوع به مرجحات مىرسد و از آنجا كه روايت سكونى موثقه است ولى روايت عبد الرحمن بن الحجاج صحيحه است و شيخ در عده ادعاى اجماع بر تقدم صحاح بر موثقات - در صورت تعارض بين آنها - نموده است .\r\nپس روايت اول را كه دلالت بر سقوط مهر مىكند مقدم مىداريم و در نتيجه در صورتى كه زن كافره‌اى قبل از دخول به او ، مسلمان بشود ، هيچ گونه مهرى را از شوهر كافرش استحقاق نخواهد داشت .\r\n« * و السلام * »\r\n\r\n","description":"","footnote":"","page_name":" 5553 ","page_number":211},
  {"content":"\r\n\r\n\r\n7 / 11 / 1382 سه‌شنبه درس شمارهء ( 612 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتداءً تكمله‌اى راجع به توجيهى كه براى فتواى شيخ طوسى در جلسه قبل بيان شد طرح ، سپس به حكم مهريه زن كافره‌اى كه عقد او قبل از دخول به واسطه اسلام شوهرش فسخ شده است مىپردازيم و در طى آن با بررسى سه قول موجود در مسأله ، قائل به وجوب پرداخت تمام مهريه مىشويم ، آنگاه حكم مهريه در صورت وقوع فسخ بعد از دخول را ذكر نموده و در آخر مقصود از تقارن در اسلام آوردن را بيان مىكنيم .\r\n* * * \r\n1 - ( تكمله ) راجع به توجيه فتواى سابق شيخ رحمه الله\r\nدر جلسه قبل راجع به توجيهى كه در مورد فتواى شيخ ذكر شد ، تذكرى داده شد ، مبنى بر اينكه ؛ اين توجيه در صورتى مىتواند مفيد باشد ، كه مبناى ديگرى هم به آن ضميمه شود . و آن اينكه ، مدخوله از روى شبهه را در حكم مدخوله از روى زوجيت ندانيم . لذا براى روشن شدن مطلب توضيحى را در اينجا بيان مىكنيم و آن اينكه ؛ بله تماميت توجيه كاشف بودن اختيار بنت از بطلان عقد ام از ابتداء وقوع - در صورت دخول به ام - مبتنى بر مبناى مذكور است ، چرا كه اگر دخول از روى شبهه در حكم دخول از روى زوجيت باشد ، در اينجا كه به امّ از روى شبهه دخول كرده است ، بنت او مىشود ربيبه اين شخص و محكوم به حرمت ابد ، پس ديگر\r\n\r\n","description":"","footnote":"","page_name":" 5554 ","page_number":212},
  {"content":"\r\n\r\nنمىتواند او را اختيار نمايد و لذا تماميت مبناى كاشفيت - بنابر وحدت حكم دو نوع دخول شبهه‌اى و زوجيتى - اختصاص مىيابد به صورت عدم وقوع دخول قبل از اسلام آوردن ، لكن ظاهرا اينكه محل بحث بين مشهور و شيخ طوسى است - و حتى در كتب عامه هم مطرح است - خصوص صورت عدم دخول است ، كما اينكه خود شيخ هم در مبسوط قيد عدم دخول را آورده است و اينكه در خلاف ، مسأله را مطلق ذكر كرده است با توجه به اين قرائن حمل بر اراده صورت عدم دخول مىشود ، و اما بنابراين كه حكم مذكور در خلاف را مراد واقعى شيخ بدانيم ، بايد بگوييم كه ايشان وحدت حكم بين دو نوع دخول را در مبسوط قائل شده است ، لكن در خلاف دخول شبهه‌اى را محرم ندانسته است و لذا چه در صورت تحقق دخول و چه در صورت عدم دخول ، حكم به جواز اختيار براى زوج مسلمان شده بعد از ازدواج با امّ و بنت كرده است .\r\n\r\n2 - حكم مهريه در صورت اسلام زوج قبل از دخول\r\nدر اين مسأله سه قول وجود دارد كه عبارتند از :\r\n1 - استحقاق نصف مهريه ، كه قول مشهور است .\r\n2 - استحقاق تمام مهريه ، كه قول غير واحدى از متأخرين است .\r\n3 - انتفاء مهريه با انتفاء دخول ، كه مختار صاحب جواهر است .\r\n\r\nبررسى ادله اقوال\r\n\r\nالف - اشاره به سببيت عقد نسبت به ملكيت تمام مهر\r\nبه نظر مشهور ؛ در عقد نكاح به صرف اجراى عقد ، زن تمام مهر را مالك مىشود ، منتها مالكيت او نسبت به نصف آن مستقر است و تزلزلى ندارد و اما نسبت به نصف ديگر مالكيت او در رابطه با طلاق و عدم آن ، متزلزل است ، چرا كه طلاق قبل از دخول آن را تنصيف مىكند . و نظر ديگر اين است كه با اجراى عقد ، زن نصف مهر را مالك مىشود و اما نصف ديگر را پس از دخول مالك مىگردد ، كما اينكه در\r\n\r\n","description":"","footnote":"","page_name":" 5555 ","page_number":213},
  {"content":"\r\n\r\nبيع سلف و سلم هم انشاء معاوضه و ملكيت مىشود ولى فعليت ملكيت بعد از قبض حاصل مىشود ، منتها در آنها ملكيت تمام مال مشروط به قبض است ، اما در اينجا فقط نسبت به نيمى از مال ، فعليت ملكيتش منوط به دخول شده است . البته به نظر ما حرف مشهور حرف صحيحى است و حكم به تنصيف مهريه در صورت طلاق قبل از دخول ، حكمى بر خلاف قاعده است ، و لذا حكم به تنصيف در صورت فسخ به واسطه اختلاف در دين هم نياز به دليل خاص دارد و الا حكم به استحقاق تمام مهر مىشود ، كما اينكه در صورت موت زوج قبل از دخول ، زوجه تمام مهر را مستحق مىشود . پس بالاخره قول به استحقاق نصف مهر متفرع است بر قبول يكى از دو مطلب ؛ اول اينكه سببيت عقد را نسبت به ملكيت خصوص نصف مهر بپذيريم و اما ملكيت نصف ديگر را تابع دخول بدانيم و دوم اينكه سببيت عقد نسبت به ملكيت تمام مهر را بپذيريم لكن قائل به وجود دليل خاص بر تنصيف مهر در صورت فسخ به واسطه اختلاف در دين بشويم و اما اگر عقد را سبب ملكيت زن نسبت به تمام مهر بدانيم و قائل به وجود دليل خاص بر تنصيف در صورت مورد بحث نباشيم ، بايد قول به استحقاق تمام مهر در مسأله محل بحث را بپذيريم .\r\n\r\nب ) منشأ قول صاحب جواهر\r\nصاحب جواهر اگر چه نظر مشهور را در مورد سببيت عقد نسبت به ملكيت تمام مهر قبول دارد ، لكن مىگويد از آنجا كه نكاح هم معاوضه‌اى است ما بين مهر و بضع و در معاوضات در صورت تحقق فسخ قبل از تقابض بين دو طرف ، هر يك از عوضين به مالكان قبليشان بر مىگردند ، لذا در اينجا هم كه قبل از دخول فسخ تحقق پيدا كرده است ، مال مورد مهريه به زوج بر مىگردد و زوجه مهريه‌اى را مستحق نخواهد بود .\r\n\r\nاشكال اين قول\r\nدر جلسه قبل به طور مفصل به ضعف منشأ قول صاحب جواهر پرداختيم و\r\n\r\n","description":"","footnote":"","page_name":" 5556 ","page_number":214},
  {"content":"\r\n\r\nگفتيم كه قول صحيح اين است كه در عقد نكاح مقابله ما بين مهريه و قيموميت مرد نسبت به زن است و اگر بخواهد به نحوى كه صاحب جواهر گفته است معاوضه ما بين مهريه و بضع باشد اشكالات متعددى متوجه آن مىشود . البته اگر دليل خاصى بر استحقاق نصف مهريه وجود داشته باشد ، صاحب جواهر هم آن را بر قاعده معاوضه‌اى كه بيان كرده است مقدم مىداند و لكن ايشان هيچ يك از ادله‌اى را كه براى حكم به تنصيف محتمل است قبول ندارد و لذا قائل به عدم استحقاق مهريه به طور مطلق شده است .\r\n\r\nج ) ادله تنصيف مهر در صورت فسخ قبل از دخول\r\nبعد از توضيحاتى كه در رابطه با مبانى اقوال ثلاثه داده شد روشن شد كه اگر دليل خاصى بر تنصيف مهريه در مورد بحث وجود داشته باشد ، بايد قائل به تنصيف بشويم و الا طبق قاعده ، زن تمام مهر را مستحق خواهد بود ، و لذا به ذكر و بررسى ادله‌اى كه احتمال دلالت بر تنصيف را دارند مىپردازيم .\r\nدليل اول : اين است كه فسخ به اختلاف دين قبل از دخول را به منزله طلاق قبل از دخول بدانيم و بگوييم كه همانطور كه در طلاق قبل از دخول نصف مهر تعلق مىگيرد ، در فسخ مذكور هم نصف آن تعلق مىگيرد .\r\nاشكال آن : اين است كه به تعبير صاحب جواهر اين تنزيل و الحاق غير از قياس محرم چيز ديگرى نيست ، چرا كه اين مورد از امثال « رجل شك بين الثلاث و الاربع » نيست كه عرف از آن مثال بفهمد و لذا از آن الغاء خصوصيت نمايد ، براى اينكه طلاق احكام خاص خودش را از قبيل حضور شاهدين ، حق رجوع و غيره دارد و شباهت فسخ قبل از دخول به آن در اينكه هر دو فسخ نكاح قبل از دخول‌اند دليل نمىشود كه تمامى احكام طلاق و يا خصوص تنصيف مهر توسط آن در مورد فسخ به اختلاف دين هم بيايد .\r\nدليل دوم : اين است كه گفته شود كه چنين تنزيلى را روايت ابى بكر حضرمى\r\n\r\n","description":"","footnote":"","page_name":" 5557 ","page_number":215},
  {"content":"\r\n\r\nانجام داده است ، بنا بر اين قول ، اخذ به روايت مىشود ، نه قول به قياس ، چرا كه امام صادق عليه السلام در اين روايت مىفرمايد : « اذا ارتد الرجل المسلم عن الاسلام بانت منه امرأته كما تبين المطلقة . . . « 1 » »\r\nاشكال آن : اين است كه اين روايت از نظر عرف چنين ظهورى را ندارد كه جدايى حاصل از اختلاف دين را در تمامى احكام نازل منزله طلاق بكند ، و محتمل است كه مقصود از آن ، تشبيه در خصوص عدم حرمت ابدى باشد ، يعنى همان طورى كه در طلاق ، زن مطلقة بر او حرام ابد نمىشود ، در فسخ مذكور هم حرام ابد نمىشود ، لذا حتى مرتد فطرى هم طبق تحقيق ، اگر توبه كند ، مىتواند او را دوباره بگيرد .\r\nدليل سوم : اين است كه قول به استحقاق نصف مهريه ، مقتضاى وجود اجماع مركب است ، به اين بيان كه : با توجه به اينكه دو قول بيشتر در مسأله وجود ندارد و احداث قول ثالث كه بگوييم كه اصلا مهرى لازم نيست خرق اجماع گذشتگان بر قول به نصف يا تمام مهر است و در نتيجه قول باطلى خواهد بود ، پس قائل به لزوم نصف مهريه كه قدر متيقن از قولين است شده و نسبت به مازاد بر آن اصل برائت را جارى مىكنيم .\r\nاشكال آن : اين است كه ؛\r\nاولا : اگر بنا شود كه احداث قول ثالث خلاف اجماع مركب و ناصحيح باشد ، بعد از قول به تعلق نصف مهريه از باب قدر متيقن بين قولين ، نسبت به نصف ديگر مهريه نوبت به اجراء اصل برائت نمىرسد ، چرا كه مقتضاى استصحاب اين است كه همه آنچه كه با عقد بر گردن زوج آمده بود ، بر ذمه او باقى باشد - البته بنابر مبناى مشتهر بين قوم كه استصحاب را در شبهات حكميه جارى مىدانند و يا بر اساس قاعده مقتضى و مانع ، طبق بعضى از تقريبات مختلفى كه در آن هست - بالاخره اگر اجماع مركب را تمام بدانيم بايد بگوييم كه همه مهر بر گردن زوج هست .\r\n\r\n\r\n","description":"","footnote":"\r\n( 1 ) - وسائل الشيعة ، باب 6 من ابواب موانع الارث ، ح 4 ، ج 17 ، ص 386 .\r\n","page_name":" 5558 ","page_number":216},
  {"content":"\r\n\r\nو ثانياً : اين اجماع مركب منجر به اجماع بسيطى كه مقبول باشد ، نمىشود چرا كه نتيجه آن عدم القول بالفصل است نه قول به عدم الفصل ، و اجماع مركبى حجيت دارد كه برگشت آن به اجماع بسيطى كه مفاد آن قول به عدم الفصل است باشد . و در اينجا كه مشهور قائل به وجوب تمام مهر و برخى قائل به وجوب نصف مهر شده‌اند و هر كدام دليل قول خود را كه ادله محكمى نيست ذكر كرده‌اند و هر كدام هم دو قول ديگر را نفى مىكنند ، يعنى قائل به تنصيف مهريه ، هم قول به تمام مهريه را نفى مىكند و هم قول به انقضاء مهريه را و هكذا قائل به تمام مهريه ، هم قول به تنصيف را نفى مىكند و هم قول به انتفاء را ، پس نتيجه اين اجماع مركب ، عدم القول بالفصل مىشود ، نه قول بعدم الفصل كه حجت بشود .\r\nپس نتيجه بحث در اين مسأله اين شد كه از آنجايى كه مقتضاى قاعده استحقاق تمام مهريه با اجراء عقد نكاح است ، و دليل خاصى بر تنصيف در صورت تحقق فسخ به واسطه اختلاف در دين ، قبل از دخول ، وجود ندارد ، بنابراين تمام مهريه را بايد زوج مسلمان شده به زن كافره‌اش بپردازد .\r\n\r\n3 - حكم مهريه در صورت اسلام بعد از دخول\r\nو اما اگر فسخ نكاح بعد از دخول صورت پذيرد ، چه زن مسلمان بشود و يا مرد ، در اين صورت چون تمام مهريه با دخول استقرار پيدا كرده است ، قهرا زن تمام مهريه را مستحق مىشود و در اين صورت اگر چه مقتضاى قاعده اين است كه چون فسخ صورت گرفته است ، پس زن مهر المثل را مستحق بشود ، نه مهر المسمى را ، چرا كه قرار انجام شده در عقد ، به وسيله فسخ از اعتبار افتاده است و لكن صاحب جواهر مىفرمايد كه از نظر نص و فتوى ، اتفاق بر اين است كه ؛ بر خلاف قاعده مذكور ، زوج در صورت فسخ به اختلاف دين بايد همان مهر المسمى را بدهد و به عبارت ديگر فسخ در اينجا نظير طلاق است .\r\n\r\n","description":"","footnote":"","page_name":" 5559 ","page_number":217},
  {"content":"\r\n\r\n\r\nبيان مقصود از تقارن در اسلام زوجين\r\nصاحب جواهر مىفرمايد : مسأله حصول فسخ در جايى است كه اسلام يكى از زوجين جلوتر از ديگرى باشد ، و اما اگر اسلام آنها مقارن با يكديگر باشد ، به اينكه آخر شهادتين آنها همزمان با هم تحقق پيدا كند ، در اين صورت ديگر فسخى در كار نخواهد بود . لكن اين معنايى كه ايشان براى تقارن كرده‌اند به نظر ناصحيح است ، چرا كه در اين گونه مسائل كه فقهاء مسأله تقارن را مطرح مىكنند ، اگر چنانچه مقصود از تقارن ، مفهوم دقّى آن باشد ، كه حتى يك آن لايتجزّايى هم يكى از ديگرى جلوتر نباشد ، چنين تقارنى را چه كسى مىتواند احراز بكند ؟ لذا به طور مكرر عرض كرده‌ايم كه مقصود از اين تقارن‌ها تقارن عرفى است ، به اين معنا كه عرف بگويد كه اينها با هم مسلمان شده‌اند و اين معنا با فرض گفتن شهادتين توسط هر يك پس از ديگرى هم عرفا تحقق مىيابد و نيازى به احراز تقارن دقّى ، به اينكه حتما شهادتين آنها با هم تمام بشود ندارد ، كما اينكه ظاهر متفاهم از روايات و بلكه اجماع‌ها و فتاوى هم ، اعتبار تقارن عرفى است . مثلا اينكه در روايت مىفرمايد كه ؛ نصرانىاى است كه زنش مسلمان شده ، سپس او هم اسلام آورده است . . . » اين ظاهرش اين است كه يك مدتى نصرانى ، كفر را بعد از او داشته است ، اما آنجايى كه اسلام آن‌ها اتصال عرفى داشته باشد كه تقارن عرفى متحقق بشود ، مسأله فسخ مذكور در روايات و همين طور اجماع‌ها و فتاواى فقهاء اين صورت را نمىگيرند .\r\n« * و السلام * »\r\n\r\n","description":"","footnote":"","page_name":" 5560 ","page_number":218},
  {"content":"\r\n\r\n\r\n8 / 11 / 1382 چهارشنبه درس شمارهء ( 613 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى فروض مختلف شك در تقدم و تأخر اسلام زوجين و احكام هر يك از فروض مىپردازيم . و موارد تقديم اصل سببى بر اصل مسبّبى را مشخص مىكنيم .\r\n* * * \r\n1 ) استدراك از بحث قبل :\r\nروايتى هست كه فراموش كرديم بخوانيم « 1 » كه مىگويد اگر زوج و زوجه نصرانى بودند و هر دو قبل از دخول مسلمان شدند نكاح آنها باقى است با اينكه فرض شده كه خمر و خنزير و امثال اين امور كه شرعاً ماليت ندارند به عنوان مهريه قرار داده شده است . اين روايت براى ردّ مطلبى كه صاحب جواهر رحمه اللّه فرموده كه متصل مىشود به آخر شهادتين كافى است ، چون روايت گفته طرفين مسلمان شده‌اند و ندارد كه كداميك زودتر مسلمان شده و هر دو محتمل است ، البته نوعاً قريب به هم مسلمان مىشوند نه با فاصله‌هاى خيلى زياد تا بگوييم حتى اتصال عرفى لازم نيست .\r\n\r\n2 ) شك در تقدم و تأخر اسلام زوجين\r\nصاحب جواهر در مورد شك در تقدم و تأخر فروضى را مطرح مىكند . ايشان\r\n\r\n\r\n","description":"","footnote":"\r\n( 1 ) سند روايت را ما تصحيح كرديم ( استاد مد ظله ) .\r\n","page_name":" 5561 ","page_number":219},
  {"content":"\r\n\r\nمىفرمايد : گاهى احتمال اقتران اسلام زوجين در كار نيست - چه اقتران حقيقى و چه عرفى - در اين حالت شكى در بطلان و انفساخ عقد نيست . و گاهى احتمال اقتران اسلامين وجود دارد در اين حالت جماعتى گفته‌اند نكاح باطل نمىشود .\r\nمستند اينها استصحاب حالت سابقه است چون شك در بقاء زوجيت داريم و آن را استصحاب مىكنيم .\r\nاين استدلال بسيار ضعيف است چون استصحاب مذكور اصل مسبّبى است و با وجود اصل سببى كه اثبات عدم اقتران مىكند اصل مسببى جارى نمىشود . بلكه طبق نظر مشهور اگر اصل سببى اثبات اقتران هم بكند ، اصل مسبّبى جارى نمىشود ، هر چند به عقيدهء ما اگر مفاد اصل سببى موافق با اصل مسببى باشد . هر دو جارى مىشوند . بنابراين بايد در مورد اصل سببى در اينجا بحث كنيم .\r\n\r\n3 ) فروض مسأله :\r\nيك فرض اين است كه اسلام زن و شوهر ثنايى الاحتمال است نه ثلاثى الاحتمال ، يعنى فقط دو احتمال در كار است مثلًا در مورد شوهر احتمال مىدهيم اسلامش يا مقدّم باشد يا مقارن اما احتمال تأخر نمىدهيم طبعاً در مورد زن احتمال تقدم نمىدهيم و فقط احتمال تقارن يا تأخر در كار است . در اين فرض ، يك حالت اين است كه تاريخ اسلام يكى از آنها معلوم است . مثلًا مىدانيم زن در چه روز و چه ساعتى مسلمان شده اما احتمال مىدهيم اسلام مرد مقدم يا مقارن باشد . اگر در واقع مقدم باشد عقد باطل است و اگر مقارن باشد عقد صحيح است . در اينجا ممكن است بگوييم استصحاب عدم اسلام زوج مىكنيم تا زمان اسلام زوجة و طبق نظر كسانى كه اصل مثبت را حجّت مىدانند و لوازم را اثبات مىكنند مىتوان تقارن را اثبات كرد . چون تأخر بالوجدان منتفى است و تقدم هم با استصحاب نفى مىشود و لازمهء اين مطلب تقارن است . پس عقد تصحيح خواهد شد . همچنين اگر از باب خفاء واسطه در نزد عرف ، استصحاب فوق را صحيح بدانيم مىتوانيم\r\n\r\n","description":"","footnote":"","page_name":" 5562 ","page_number":220},
  {"content":"\r\n\r\nصحت نكاح را نتيجه بگيريم .\r\nولى آقايان متأخرين نه اصل مثبت را حجت مىدانند و نه از باب خفاء واسطه چنين استصحابهايى را تصحيح مىكنند لذا مىگويند نمىتوانيم تقارن را اثبات كنيم . در آن طرف مقابل هم كه معلوم التاريخ است ( اسلام زن در مثال ) اصل جارى نمىشود . چون استصحاب در جايى جارى مىشود كه شك در طول و قصر يك شىء باشد اما چيزى كه زمانش مشخص است و بالمقايسه با شىء ديگرى بالعرض مشكوك مىشود استصحاب در آن جارى نيست .\r\nبنابراين با توجه به اينكه نه تقارن را مىتوانيم اثبات كنيم و نه عدم تقارن را نوبت به اصل مسبّبى مىرسد كه آن هم اثبات صحت عقد مىكرد .\r\nفرض ديگر اين است كه اسلام زن و شوهر ثلاثى الاحتمال باشد ( يا يكى ثلاثى الاحتمال باشد و ديگرى ثنايى الاحتمال ) يعنى هم احتمال تقدم ، هم احتمال تقارن و هم احتمال تأخر در كار باشد ، در اين فرض يك حالت اين است كه هر دو مجهولى التاريخ باشند ، اينجا مبانى آقايان مختلف است . طبق نظر مرحوم نائينى و بعضى ديگر هر چند استصحاب عدم تقدم و عدم تقارن فى حد نفسه هم در طرف اسلام زوج جارى مىشود و مقتضى بطلان است و هم در طرف اسلام زوجه و آن هم مقتضى بطلان است ولى ما علم داريم كه يكى از اينها بر خلاف واقع است لذا هيچ‌كدام جارى نمىشود هر چند ترخيص در مخالفت قطعيه لازم نيايد . بنابراين بايد سراغ اصل مسبّبى برويم . اما طبق مبناى ديگرى كه ما هم به آن معتقديم در جايى كه ترخيص در مخالفت قطعيه لازم نيايد مانعى ندارد كه هر دو استصحاب كه حكم به بطلان مىكنند جارى شوند و در ما نحن فيه فرض اين است كه علم به تقارن نداريم تا صحت قطعى باشد ، بلكه احتمال بطلان مىدهيم لذا با اجراى دو استصحاب و حكم بطلان عقد ، مخالفت قطعيه لازم نمىآيد و به اين ترتيب ، نوبت به استصحاب مسبّبى هم نمىرسد .\r\n\r\n","description":"","footnote":"","page_name":" 5563 ","page_number":221},
  {"content":"\r\n\r\nيك فرض ديگر هم اين است كه شك در يك طرف ثنايى الاحتمال و در طرف ديگر ثلاثى الاحتمال باشد مثلًا در زلزله كسى را از زير آوار بيرون آورده‌اند كه يقيناً در فلان تاريخ و فلان ساعت مرده بوده و احتمال تأخر موتش را نمىدهيم اما احتمال تقدم موت مىدهيم لذا ثنايى الاحتمال است اما شخص ديگرى را روز بعد از زير آوار خارج كرده‌اند كه سه احتمال در او هست . يا موتش مقدم بوده بر اوّلى يا مقارن و يا مؤخّر ، در اينجا ممكن است در مجهول التاريخ استصحاب حيات را جارى كنيم تا زمانى كه ديگرى يقيناً مرده است اما در مورد ديگرى كه احتمال تأخر نمىدهيم بگوييم استصحاب حيات جارى نيست . در ما نحن فيه هم مىتوانيم همين مطلب را پياده كنيم و بگوييم اگر اسلام احدهما ثنايى الاحتمال است و اسلام ديگرى ثلاثى الاحتمال ، در مورد اولى استصحاب بقاء كفر جارى نمىشود ، اما در مورد دومى استصحاب بقاء كفر جارى مىشود تا بعد از زمان اسلام اوّلى و در نتيجه ، حكم به نفى اسلام احدهما در زمان اسلام ديگرى مىشود كه منشأ بطلان عقد مىشود و اين اصل سببى بر اصل مسبّبى بقاء زوجيت ، حاكم است .\r\n« و السلام »\r\n\r\n","description":"","footnote":"","page_name":" 5564 ","page_number":222},
  {"content":"\r\n\r\n\r\n14 / 11 / 1382 سه‌شنبه درس شمارهء ( 614 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا به شرح عبارت محقق و كلمات جواهر در پيرامون آن كه درباره حكم فاسد بودن مهر ، و حكم تعيين نكردن مهر ، و حكم خمر قرار دادن مهر است ، خواهيم پرداخت و سپس مسأله خمر قرار دادن مهريه را مورد بحث قرار داده و حكم صاحب جواهر به سقوط مهر در اين صورت با تمسك به قاعده « جبّ » را مورد اشكال قرار خواهيم داد .\r\n* * * \r\nعبارت محقق :\r\n« و لو كان المهر فاسدا ، وجب به مهر المثل مع الدخول ، و قبله نصفه ان كان الفسخ من الرجل ، و لو لم يسمّ مهرا و الحال هذه ، كان لها المتعة كالمطلقة ، و فيه تردد و لو دخل الذمى و اسلم و كان المهر خمرا و لم تقبضه ، قيل : يسقط و قيل : يجب مهر المثل و قيل : يلزمه قيمته عند مستحليه و هو أصح » .\r\n\r\nشرح عبارت محقق\r\nمرحوم محقق پس از بيان حكم مهريه در صورت فسخ به اختلاف دين در عقد صحيحى كه مهريه در آن تعيين شده باشد ، حالا حكم سه مسأله را بيان مىفرمايند :\r\n1 - اگر مهر فاسد باشد .\r\n2 - اگر مهريه‌اى را تعيين نكرده باشند .\r\n3 - اگر مهريه خمر بوده باشد .\r\n\r\n","description":"","footnote":"","page_name":" 5565 ","page_number":223},
  {"content":"\r\n\r\n\r\nالف - حكم فاسد بودن مهر\r\nمحقق مىفرمايد : اگر مهر فاسد باشد ، چنانچه دخول كرده باشد ، بايد مهر المثل را پرداخت كند . و چنانچه دخول نكرده باشد ، اگر فسخ از ناحيه مرد باشد ، بايد نصف مهر المثل را بدهد .\r\nتقييد صاحب جواهر : صاحب جواهر فساد مهر را قيد مىزنند به اينكه مثلا در مهريه جهالت باشد و اما اگر فساد از ناحيه عدم ماليت براى مهر معين شده باشد ، مثلا خمر را تعيين كرده باشند ، مىفرمايد حكم اين مستقلا بحث خواهد شد .\r\nبيان عدم احتياج به قيد مذكور : به نظر مىآيد كه ما ممكن است كه عبارت محقق را به نحوى معنا بكنيم كه نيازى به تقييد مذكور در كلام جواهر نباشد ، و آن اينكه بگوييم كه ؛ مهر بودن خمر و خنزير صحيح است و اساسا فاسد نيست تا اينكه بخواهيم آن را تحت فساد مهر خارج نماييم . و اما وجه صحيح بودن مهر بودن خمر و خنزير براى ايشان با اينكه براى مسلمان صحيح نيست اين است كه ؛ از ادله تقرير و تثبيت احكام ايشان اين طور استفاده مىشود كه مالكيت‌هايى را كه كفار طبق قوانين خودشان به آنها قائلند ، شرع اسلام آن مالكيت‌ها را براى آنها قائل است ، پيغمبر صلى الله عليه و آله كه از يهودى قرض مىكرد همه‌اش بر اساس همين تقرير مالكيت براى ايشان نسبت به اموالشان است و لذا گفته‌اند كه اگر خمر و خنزير را مسلمانى ( از كافرى ) غصب كند بالاجماع ضامن است ، بله چون مسأله خمر و خنزير در موردش روايات وارد شده است و لذا مستقلا مورد بحث قرار خواهد گرفت .\r\nبالاخرة ؛ مىفرمايند كه فسخ در اينجا حكم طلاق را دارد ، منتها چون مهر فاسد بوده است پس مهر المسمى منتقل مىشود به مثر المثل ، پس اگر قبل از دخول بود ، نصف مهر المثل را مىدهد و اگر بعد از دخول بود بايد تمام مهر المثل را بدهد .\r\n\r\nب حكم عدم تعيين مهر\r\nمحقق مىفرمايد : اگر اصلا مهرى تعيين نشده باشد ، چنانچه بعد از دخول فسخ\r\n\r\n","description":"","footnote":"","page_name":" 5566 ","page_number":224},
  {"content":"\r\n\r\nبشود بايد مهر المثل را بدهد و اگر قبل از دخول شد بايد متعة بدهد ، كه در قرآن هم هست ، كه اگر عقدى شد و مهرى براى آن تعيين نشد و دخول هم نشده بود ، زوج به تناسب ثروتش و دارائيش يك حظّى و بهره‌اى از مالش را به زن مىپردازد . لكن محقق در اينجا ترديد مىكنند و مىفرمايند كه معلوم نيست كه در اين جهت فسخ حكم طلاق را داشته باشد ، تا اينكه متعه لازم باشد .\r\nتقويت ترديد محقق و توسعه آن توسط جواهر : صاحب جواهر مىفرمايند بلكه اين الحاق ممنوع است چرا كه اگر در مورد طلاق دليلى بر وجوب متعه داشتيم ، چه دليلى بر تعدى از آن به فسخ وجود دارد ؟ پس طبق قاعده نبايد در اينجا دادن چيزى بر او لازم باشد . بعد مىفرمايند : بلكه اگر طبق دين آنها يك مال مجهول را مهريه قرار دادن صحيح باشد و زوج آن را به زن پرداخته باشد ، در اين صورت هم ديگر دليلى بر لزوم پرداخت مهر المثل بر زوج نداريم ، چرا كه معاملات زمان كفر ايشان به حسب ادله ، تقرير و تثبيت مىشود .\r\n\r\nبررسى حكم عدم تعيين مهر با دخول به او\r\nصاحب جواهر مىفرمايند : ممكن است گفته شود كه در اينجا هيچ چيز لازم نيست كه به زن بپردازد ، چرا كه طبق قانون آنها بدون مهر هم عقد صحيح است ، پس طبق قانون آنها گفته شود كه دينى به ذمه ندارد و لكن تقريبا اتفاق كلمات قوم بر اين است كه در اينجا كه مهرى تعيين نشده است و دخول هم كرده است ، بايد مهر المثل را به زن بپردازد . و اما مسأله تقرير و تثبيت معاوضات و معاملات زمان كفر ايشان ؛ شامل ضماناتى كه طبق قانون اسلام هست نمىشود ، فرضاً اگر اتلاف غير اختيارى مال را در دين آنها موجب ضمان ندانند ، لكن چون اسلام آن را موجب ضمان مىداند ، پس اگر مسلمان شد بايد آن را جبران نمايد ، در اينجا هم كه اين شخص دخول كرده و منتفع از بضع شده است ، پس بايد مهر المثل را بپردازد .\r\n\r\nج حكم مهر قرار دادن خمر و خنزير\r\n\r\n","description":"","footnote":"","page_name":" 5567 ","page_number":225},
  {"content":"\r\n\r\nمحقق مىفرمايد : اگر مهر را خمر قرار بدهد و بعد از دخول مسلمان بشود و مهر را هنوز نداده باشد چند قول در اينجا هست :\r\n1 - اينكه مهر ساقط مىشود .\r\n2 - مهر المثل را بايد بدهد .\r\n3 - بايد قيمت خمر را در نزد حلال شمارندگان آن به او بدهد و اين قول سوم قول صحيح‌ترى است .\r\n\r\nبررسى وجوه مختلف مهر بودن خمر توسط جواهر\r\nصاحب جواهر مىفرمايد : اگر خمر و خنزير را مهر قرار بدهند سه صورت دارد :\r\n1 - تمام آن را به زن تحويل داده باشد .\r\n2 - هيچ مقدارش را تحويل نداده باشد .\r\n3 - مقدارى از آن را تحويل داده باشد .\r\nبعد مىفرمايند : اگر چنانچه تمام خمر يا خنزير را در حال كفر داده باشد ، در اين صورت زن نمىتواند چيز ديگرى مطالبه نمايد و مهر از ذمه او ساقط است چرا كه قانون « الاسلام يجب ما قبله » مىگويد كه چيزى لازم نيست . و اما اگر چيزى از مهريه را پرداخت نكرده باشد در اينجا سه قول هست :\r\n1 - چيزى لازم نيست به زن بدهد ؛ چرا كه زن خودش با خمر و خنزير موافقت كرده است و اين زوج هم كه مسلمان شده است و مسلمان حق ندارد كه خمر و خنزير را به كسى بپردازد . پس چيزى به ذمه‌اش نيست .\r\n2 - بايد مهر المثل را بدهد ؛ چرا كه وقتى كه شارع مهر المسمى را كه خمر و خنزير است امضاء نكرده است ، پس تبديل به مهر المثل مىشود ، چرا كه اگر انسان پرداخت چيزى را ضامن شد ، وقتى عين آن را نتواند ، آن ضمان از ذمه او ساقط نمىشود بلكه بايد مهر المثل را بپردازد و روايت طلحة بن زيد هم در اينجا مورد تمسك قرار گرفته است .\r\n\r\n","description":"","footnote":"","page_name":" 5568 ","page_number":226},
  {"content":"\r\n\r\n3 - بايد قيمت آنها در نزد مستحل را بپردازد ؛ چرا كه وقتى كسى دادن چيزى را به ذمه گرفت و نتوانست اصل آن را بدهد - اگر چه به خاطر منع شارع از آن مثل ما نحن فيه - پس بايد قيمت آن را بدهد ، پس بايد قيمت خمر يا خنزير در نزد مستحل آنها را به زن بپردازد .\r\n\r\nمختار صاحب جواهر :\r\nصاحب جواهر مىفرمايد : حق با قول اول است كه گفته است كه مهريه به طور كلى ساقط مىشود و وجهش اين است كه : قانون « الاسلام يجب ما قبله » و همين طور اصالة البراءة اقتضاء مىكنند كه وقتى كه خصوص خمر و خنزير بر ذمه او بود و حالا كه مسلمان شده است ، خمر و خنزير از ذمه او قهرا ساقط شده است ، ديگر دليلى ندارد كه چيزى به گردن او بيايد و لازم باشد كه آن را به زن بپردازد ، روايت طلحة بن زيد و روايت ديگرى هم كه در اين مورد هست هر دو ضعيف السند هستند ، پس بايد حكم بكنيم كه در صورتى كه مهريه را خمر و خنزير قرار داده باشند و زوج اسلام آورد ، مهريه از گردن او ساقط مىشود .\r\n\r\nاشكال وارد بر مختار صاحب جواهر\r\nمقدمتاً بايد بگوييم كه مورد اتفاق است كه مسلمان نمىتواند خمر و خنزير را مالك بشود ولى كفار مالك مىشوند و اگر مهر هم قرار بدهند ، اسلام مهر قرار دادن خمر و خنزير براى كفار را صحيح مىداند . و از طرفى بازهم مورد اتفاق است كه اگر مسلمانى خمر و خنزير كافرى را تلف نمايد ، بايد حتما قيمت آن در نزد مستحلين آن را به او بپردازد . و اما اگر كافرى خمر را تلف بكند ، بايد مثل آن را به طرف خود بدهد و يا قيمت آن را ، محل بحث است و منشأش اين است كه بعضى خواسته‌اند بگويند كه چون كافر مكلف به فروع هم هست پس او هم مثل مسلمان اگر چه مسأله مالكيت خمر و خنزير را دارند ، لكن نمىتواند عين آنها را بدهد و قيمت آنها را ضمان مىشود .\r\nحالا بحث در اين است كه شخصى ذمى ازدواج كرده است و مهريه هم خمر يا\r\n\r\n","description":"","footnote":"","page_name":" 5569 ","page_number":227},
  {"content":"\r\n\r\nخنزير است . در اين صورت كه آمده و مسلمان شده است و ديگر نمىتواند خمر و خنزير را به زن بدهد ، البته اگر خود زن بيايد و خمر و خنزير معين بر مهريه را بردارد ذمه اين فارغ مىشود ، لكن فرض اين است كه زن دسترسى ندارد و اين هم كه نبايد تسليم كند ، آيا طبق « الاسلام يجب ما قبله » اين دين از ذمه او ساقط مىشود ؟\r\nچيزى كه به ذمه او بود خمر يا خنزير بود نه قيمت آنها ، و اداء خود خمر و خنزير به واسطه اسلام آوردن او از ذمه‌اش ساقط شده است و اما از آنجا كه منشأ براى تعذّر دفع خمر خود مسلمان شده است و شما مىگوييد كه اگر مسلمان ، خمر كافرى را تلف كند بايد قيمت آن را در نزد آنها به او بدهد ، پس چگونه مىگوييد كه طبق « الاسلام يجبّ ما قبله » در اينجا لازم نيست كافر مسلمان شده قيمت خمر يا خنزير را به زن خود بپردازد ؟ ! و اين در حالى است كه خود صاحب جواهر در صفحه قبل مىفرمايند كه قاعده جبّ چيزهاى ذمه‌اى را اسقاط نمىكند ، عقود را تصحيح مىكند ولى ضمانات را اسقاط نمىكند ، اما به اينجا كه مىرسند مىفرمايند كه بر اساس قاعده جبّ ، قيمتى كه به ذمه اين شخص آمده است از گردن او ساقط مىشود .\r\nالبته اين حرف كه اسلام ضمانات مالى را اصلا اسقاط نمىكند حرف نادرستى است چرا كه يكى از حقوق مالى زكات و خمس است ، در حالى كه همه فقهاء قائلند كه اگر كافرى مسلمان شده زكات و خمس گذشته از كردن او ساقط است ، با اينكه اينها فروع دين‌اند و مورد بازخواست نسبت به آنها هستند ، ولى اگر كافرى مسلمان شد ، اسلام موجب سقوط اين حقوق مالى از گردن آنها مىشود مثل نماز و روزه و . . .\r\nكه از گردن آنها ساقط مىگردد . و اما حقوق مالىاى كه در شرع آنها هم هست مثل بدهىها ، آنها را اثباتا و اسقاط طبق شرع خودشان تقرير و تثبيت مىكند . مثلا اگر هبه‌اى نموده است كه طبق قانون ما درست نبوده است ، نبايد بگوييم كه چون الان مسلمان شده است پس هبه‌اش باطل بوده است . بلكه احكام مالكيت مربوط به\r\n\r\n","description":"","footnote":"","page_name":" 5570 ","page_number":228},
  {"content":"\r\n\r\nدين خودشان نسبت به سابق بر معاملات آنها بار مىشود . پس بالاخره فرمايش ايشان از دو جهت براى ما نامفهوم است :\r\nيكى اينكه خود ايشان ابتداء مىفرمايند كه « الاسلام يجب ما قبله » ضمانات مالى را اسقاط نمىكند . و دوم اينكه براى سقوط قيمت از ذمه شخص در ما نحن فيه به اين قاعده تمسك مىكند با اينكه اينجا هم اوّلًا : از موارد ضمان مالى است و ثانياً :\r\nشخص خود خمر و خنزير را ضامن بوده است نه قيمت را ، پس اسقاط قيمت از ذمه او متفرع بر اين است كه اول ثابت كنيم كه قيمت بر گردن او آمده است ، تا بتوانيم آن را با قاعده « جُب » از ذمه او ساقط كنيم .\r\nپس بالاخره به نظر ما اين قاعده نمىتواند ضمان مالىاى را كه زوج نسبت به زوجه‌اش در زمان كفر داشته است ، حكم به سقوط نمايد . و اما بحث از روايات ان شاء الله در جلسه بعدى مىآيد .\r\n« * و السلام * »\r\n\r\n","description":"","footnote":"","page_name":" 5571 ","page_number":229},
  {"content":"\r\n\r\n\r\n15 / 11 / 1382 چهارشنبه درس شمارهء ( 615 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا چند فرع از فروعات مربوط به اختلاف دين بين زوج و زوجه را طرح ، سپس دو روايت را از حيث سند بررسى و وثاقت طلحة بن زيد و قاسم بن محمد الجوهرى را اثبات خواهيم نمود .\r\n* * * \r\nالف ) اختلاف دين زوجين به منزله طلاق نيست ، بلكه فسخ است .\r\n\r\n1 - متن شرايع :\r\nالرابعة : اختلاف الدّين فسخ لا طلاق فان كان من المرأة قبل الدخول سقط به المهر ، و ان كان من الرجل فنصفه على قول مشهور ، و ان كان بعد الدخول فقد استقر و لم يسقط بالعارض ، و لو كان المهر فاسداً وجب به مهر المثل مع الدخول و قبله نصفه ان كان الفسخ من الرجل ، و لو لم يُسمّ مهراً و الحال هذه كان لها المتعة كالمطلقة ، و فيه تردد و لو دخل الذمى و أسلم و كان المهر خمرا و لم تقبضه قيل : يسقط و قيل ، يجب مهر المثل و قيل : يلزمه قيمته عند مستحليه ، و هو أصحّ . « 1 »\r\nمسأله چهارم از جمله مسائل مقصد سوم داراى فروعاتى است كه در اين جلسه به توضيح و شرح برخى از آنها مىپردازيم .\r\n\r\n\r\n","description":"","footnote":"\r\n( 1 ) - جواهر الكلام 30 / 75 - 79 .\r\n","page_name":" 5572 ","page_number":230},
  {"content":"\r\n\r\n\r\n2 - قوله رحمه الله « اختلاف الدّين فسخ » الى قوله « على قول مشهور »\r\nدرباره اختلاف دين زوجين ( بدين معنا كه يكى از آنها مسلمان و ديگرى غير مسلمان باشد ) فرمايش مرحوم محقق در شرايع اين است كه اختلاف مذكور موجب فسخ عقد آنها مىشود نه اينكه ملحق به طلاق بوده و احكام طلاق در مورد آنها جارى شود . بنابراين در محل بحث مىفرمايد اگر اختلاف دين از ناحيه زوجه باشد يعنى فرض كنيم كه زوجه قبل الدخول مسلمان شده است ، در اين صورت عقد آنها منفسخ شده و چون فسخ عقد از طرف زوجه بوده است وى مستحق مهريه نمىباشد .\r\nاما اگر اختلاف دين از ناحيه زوج به وجود آيد و زوج قبل الدخول مسلمان بشود ، در مورد مهريه زن و اينكه آيا به طور كلى مهريه او ساقط است يا اينكه نصف المهر را مستحق است و يا تمام المهر را ؟ اختلاف است كه نظير اين بحث در مسأله ارتداد أحد الزوجين نيز مطرح بود و مختار ما در آنجا اين بود كه مقتضاى قواعد ثبوت تمام المهر است بر خلاف نظريه صاحب جواهر كه قائل به سقوط مهر بود و همچنين بر خلاف قول محقق و شايد مشهور كه نصف المهر را ثابت مىدانستند . در بحث ارتداد مرحوم صاحب جواهر كلامى داشت كه شبيه آن را در مسأله محل بحث يعنى اسلام أحد الزوجين نيز فرموده است . ايشان در بحث ارتداد پس از آنكه مقتضاى قاعده را سقوط مهر به طور كلى ذكر نمود ، چنين تعبير كرد : اللهم الّا أن يقال :\r\nان الاصل . . . لكن ثبت فى الطلاق النصف للدليل و ألحق به كل فسخ جاء من قبله بوجوب النصف ، للاجماع عليه « 1 »\r\nدر ما نحن فيه يعنى مسأله چهارم نيز ايشان پس حكم به سقوط مهر بر اساس مقتضاى قاعده اوليه براى تصحيح قول به تنصيف مىفرمايد « نعم قد يقال بثبوت النصف عليه ، لكونه القدر المتفق عليه بين القولين و لقوة الحاقه به باعتبار كونهما معاً فسخاً\r\n\r\n\r\n","description":"","footnote":"\r\n( 1 ) - جواهر الكلام 30 / 48 - 49\r\n","page_name":" 5573 ","page_number":231},
  {"content":"\r\n\r\nللنكاح قبل الدخول و ان كان الاخير كما ترى لا يخرج عن القياس المحرم « 1 » »\r\nسپس در ادامه نكته ديگرى را براى توجيه اين قول بدين صورت مىفرمايد « اللهم الّا ان يكون مستنده بعض النصوص الواردة فى الارتداد المشبهة له بالطلاق « 2 » »\r\nحاصل فرمايش اخيرى را كه به عنوان « اللهم الا ان يقال » ذكر كرده است اين است كه شايد بتوان گفت مستند قول به تنصيف مهر بعضى از روايات بحث ارتداد أحد الزوجين باشد كه در آنها اين تعبير آمده بود كه « بانت منه امرأته كما تبين المطلقه ثلاثاً « 3 » »\r\nما درباره تعبيرى كه در روايات باب ارتداد آمده است بيانى داشتيم كه ذكر آن همراه با اشكالات ديگرى كه بيان خواهيم كرد ، توجيه صاحب جواهر براى مستند قول به تنصيف مهر را رد خواهد كرد .\r\n\r\n3 - عدم دلالت تعبير وارد در روايات بحث ارتداد ، بر تنصيف مهر در صورت اسلام زوج\r\n1 - قبلًا گفتيم كه مراد از تشبيه « ارتداد » به « طلاق ثلاثاً » تشبيه من جميع الجهات نيست بلكه تنظير فقط از اين ناحيه است كه بينونت و انقطاعى كه به واسطه ارتداد حاصل مىشود نظير بينونت در محرمات ابدى كه به هيچ وجهى قابل برگشت نيست و همچنين مانند بينونت موقتى كه در بعضى موارد مثل ممنوعيت از مبيت شبانه براى زوجى كه همسر او مسلمان شده است نمىباشد بلكه بينونت در ارتداد همانند بينونت حاصل به واسطه طلاق است كه با عقد جديد و البته به شرط اسلام قابل رجوع است .\r\n2 - بر فرض قبول اينكه تشبيه « ارتداد » به « طلاق » همه جانبه است و در ارتداد قبل از دخول ، مهريه تنصيف مىشود ، و ليكن محل بحث ما اسلام زوج است كه\r\n\r\n\r\n","description":"","footnote":"\r\n( 1 ) - جواهر الكلام 30 / 76\r\n( 2 ) - جواهر الكلام 30 / 76 .\r\n( 3 ) - الوسائل ، الباب 6 : من ابواب موانع الارث ، الحديث 4 من كتاب المواريث .\r\n","page_name":" 5574 ","page_number":232},
  {"content":"\r\n\r\nاستفاده حكم تنصيف از روايات ارتداد چيزى جز قياس باطل نيست ، خصوصاً با توجه به اينكه اسلام آوردن مستلزم ارفاقاتى در حق فرد مسلمان نسبت به مرتد است .\r\n3 - بنابر قول به عدم حرمت قياس و يا ادعاى الغاء خصوصيت از روايات بحث « ارتداد » و تعدى از آنها به اسلام بازهم تشبيه به « طلاق » و حكم به تنصيف مهر وجهى ندارد . زيرا از نظر فتوا مسلم است كه فسخ نكاح به واسطه عروض يكى از عيوب موجبه فسخ ، اگر قبل از دخول به زوجه باشد . باعث سقوط مهريه است و تنصيفى در كار نيست .\r\nبنابراين ما مىگوييم اگر قرار باشد اسلام يا ارتداد را به موردى تشبيه كرد ، اگر تشبيه به باب فسخ بالعيوب اولى نباشد ، حد اقل با تشبيه به طلاق در يك رتبه است و لذا تنصيف مهر تعيّن ندارد .\r\nبا توجه به اشكالات فوق معلوم مىشود كه حق در اين فرع همان ثبوت تمام مهر المسمى است و دليلى بر تنصيف يا سقوط نداريم .\r\n\r\n4 - قوله رحمه الله « و لو لم يسمّ مهراً و الحال هذه كان لها المتعة كالمطلقة و فيه تردد » به همراه نقد گفتار صاحب جواهر\r\nدر اين فرع بحث در اين رابطه است كه اگر زوجين در هنگام عقد ازدواج كه مفروض اين است كه غير مسلمان بوده‌اند مهريه‌اى را معيّن نكرده‌اند و لو از اين جهت كه در دين آنها تعيين مهريه يا حتى اصل مهريه لازم نبوده است . آنگاه زوج قبل از دخول مسلمان مىشود عده‌اى فرموده‌اند كه زوج بايد بر حسب قدرت مالى خود مقدارى پول كه از آن تعبير به « متعه » مىكنند به زوجه بپردازد . مرحوم محقق در اين فتوا اظهار ترديد نموده است .\r\nولى به نظر ما به طور مسلم و قطعى پرداخت متعه لازم نيست و جايى براى ترديد نيز وجود ندارد . زيرا در موردى كه طرفين عقد هر دو مسلمان بوده و مهريه‌اى\r\n\r\n","description":"","footnote":"","page_name":" 5575 ","page_number":233},
  {"content":"\r\n\r\nنيز معين شده است مع ذلك به واسطه يكى از موجبات فسخ مانند بعضى عيوب خاص قبل از دخول عقد نكاح منفسخ مىشود پرداخت متعه براى زوج لازم نيست ، بله « متعه » در موردى كه مهريه‌اى تعيين نشده باشد و طرفين مسلمان باشند و جدايى آنها نيز به وسيله طلاق باشد ، ثابت شده است .\r\nبنابراين در جايى كه مفروض اين است كه مهريه‌اى در ازدواج بين دو غير مسلمان تعيين نشده است و لو از اين باب كه بر طبق دين و مذهب آنها تزويج بدون مهريه صحيح بوده است ، نمىتوان فتوا به پرداخت متعه داد ، چرا كه در مورد مسلمانى كه مهريه در ازدواج آنها تعيين شده است ولى به واسطه فسخ عقد منفسخ شده است حكم به متعه وجود ندارد تا چه برسد به غير مسلمانى كه مهريه تعيين نكرده‌اند و دين آنها نيز مهر را لازم نمىدانسته است .\r\nو اما قول به لزوم متعه از باب اينكه در فسخ به وسيله اسلام استثناءً اين فسخ به طلاق ملحق شده و لذا بايد متعه پرداخت شود ، بسيار مستبعد است .\r\nو اما گفتار مرحوم صاحب جواهر مبنى بر اينكه ديونى را كه شرع مقدس اسلام معتبر دانسته است و لو در ساير اديان ديگر آنها معتبر دانسته نمىشود ، به وسيله اسلام زوج ، شرع اين ديون را اسقاط نكرده است « 1 » . نيز به نظر ما تمام نيست بلكه همان طورى كه در جلسه قبل نيز بدان اشاره كرديم ما معتقديم روش اسلام در باب عقود اعم از نكاح و غير نكاح امضاء عقودى است كه بر اساس احكام مذاهب ديگرى غير از اسلام بين اشخاص واقع شده است .\r\nمثلًا اسلام در مورد زنى غير مسلمان كه بر خلاف قواعد اسلامى معقوده شخصى واقع شده است . به صرف اينكه عقد او بر خلاف موازين اسلامى است با او معامله خليه و بدون همسر نمىكند و لذا براى مسلمين ازدواج با چنين زنى جايز نيست .\r\n\r\n\r\n","description":"","footnote":"\r\n( 1 ) - جواهر الكلام 30 / 77\r\n","page_name":" 5576 ","page_number":234},
  {"content":"\r\n\r\nو همچنين در بيع و امثال آن در سيره ائمه اطهار نيز آمده است كه در بعضى از اوقات آنها از يهودى يا مسيحى پولى به عنوان قرض مىگرفته‌اند و هيچ اين مسأله مطرح نمىشده است كه ملكيت يهودى و يا مسيحى چون قوانين بيع و ساير معاملات را بر اساس قواعد اسلامى نداشته و مثلا پول‌هاى مذكور را از طريق معاملات ربوى و مانند آن به دست آورده‌اند پس براى مسلمان استقراض از آنها جايز نيست و همچنين است ساقط شدن خمس و زكات از اموال آنها پس از اسلام آوردن با اينكه در مورد اخير هيچ‌گاه آنها در بين خود نيز قرارى مبنى بر سقوط اين حقوق ماليه نداشته‌اند و ليكن مع ذلك شارع مقدس نخواسته است كه وقتى آنها مسلمان مىشوند ، اسلام موجب پديد آمدن مشكلات براى آنها باشد .\r\nلذا به نظر ما ، در ما نحن فيه نيز كه مفروض اين است كه زوجين در زمان كفر توافق بر عدم تسميه داشته‌اند . پس از اسلام زوج چيزى حتى متعه نيز به عهده او نيست و اين مطلب خصوصاً با توجه به مبناى صاحب جواهر كه ازدواج را نوعى معامله بين مهر و بضع مىداند پر واضح است چرا كه در معامله وقتى طرفين بنا را بر عدم تعيين مهر گذاشته‌اند وجهى براى پرداخت متعه نيست .\r\nدر پايان اين قسمت ، فقط شبهه تكليف كفار به فروع باقى مىماند كه شايد كسى با تمسك به اين قاعده بخواهد لزوم پرداخت مهر و يا متعه را ثابت كند .\r\nو ليكن همان طورى كه مكرر گفته‌ايم قاعده « الكفار مكلفون بالفروع كما يكلفون بالاصول » اگر چه صحيح و تمام است ولى مفاد آن ناظر به عالم ثبوت مسأله است .\r\nبدين معنا كه تكليف كفار به فروع محذور ثبوتى چنانچه عده‌اى ادعا كرده‌اند ندارد نه اينكه در مقام اثبات نيز تمامى احكامى را كه براى مسلمين ثابت است در حق كفار نيز به وسيله همين قاعده ثابت كنيم و در نتيجه مسلمين تكليف اختصاصى نداشته باشند . لذا از قاعده فوق نيز لزوم پرداخت مهر استفاده نمىشود .\r\n\r\n","description":"","footnote":"","page_name":" 5577 ","page_number":235},
  {"content":"\r\n\r\n\r\n5 - قوله رحمه الله : « و لو دخل الذمّي و أسلم و كان المهر خمراً . . . و هو أصحّ »\r\nمورد بحث در اين فرع اين است كه اگر مرد ذمى مهريه همسر خود را خمر يا خنزير و به طور كلى چيزى كه طبق دستورات اسلامى معامله آن جايز نيست قرار داده باشد و پس از آنكه دخول نموده مسلمان شود و قبلًا مهريه را همسر وى قبض نكرده باشد ، آيا مهريه مذكور از عهده او ساقط است و يا اينكه مهر المثل بايد پرداخت شود و يا اينكه قيمت نزد مستحلين بايد داده شود ؟ اقوالى در مسأله هست كه مرحوم محقق قول سوم يعنى پرداخت قيمت عند المستحلين را اصحّ مىداند .\r\nدر مقابل اين نظر مرحوم صاحب جواهر ، قول اول كه عبارت از سقوط مهر است را طبق قاعده و اوفق به اصول مذهب مىداند و راجع به قول سوم نيز مىفرمايد اگر چه قيمت نزد مستحلين در دو روايت آمده است و ليكن روايت‌ها ضعيف السند هستند و لذا نمىتوان به آنها عمل كرد .\r\nما بر خلاف ادعاى صاحب جواهر و بر اساس بياناتى كه در فرع سابق داشتيم ثبوت مهر را طبق قاعده مىدانيم نه سقوط او را . و لذا بحث را در دو روايت مورد اشاره دنبال مىكنيم . تقويم عند السمتحلين در يكى از دو روايت فوق به طور صريح ذكر شده و در روايت ديگر آمده است كه زوج بايد « صداق » او را بدهد كه البته كلمه « صداق » از يك نحو اجمالى و اينكه آيا مقصود مهر المثل يا قيمت عند المستحلين است برخوردار است .\r\n\r\nالف ) كلام مرحوم صاحب جواهر\r\nمرحوم محقق در شرايع در مورد فرع اخير قول سوم كه همان پرداخت قيمت عند مستحلين است را اصح اقوال مىداند . و همان طورى كه بيان كرديم دو روايت نيز راجع به اين قول وجود دارد كه مرحوم صاحب جواهر هر دو روايت را به جهت ضعف سندى نمىپذيرد ، اما اينك آن دو روايت را ذكر كرده آنگاه به بررسى سند آنها مىپردازيم .\r\n\r\n","description":"","footnote":"","page_name":" 5578 ","page_number":236},
  {"content":"\r\n\r\nروايت اول : محمد بن الحسن باسناده عن احمد بن محمد بن عيسى عن عبد الله بن المغيرة عن طلحة بن زيد قال : سألته عن رجلين من اهل الذمه او من اهل الحرب تزوج كل واحد منهما امرأة و مهرها خمرا او خنازير ثم اسلما ؟ قال : ذلك النكاح جائز حلال لا يحرم من قبل الخمر و الخنازير ، و قال : اذا أسلما حرم عليهما ان يدفعا اليه شيئا من ذلك يعطيهما صداقهما « 1 » .\r\nروايت دوم : و عنه عن البرقى و الحسين بن سعيد عن القاسم بن محمد الجوهرى عن رومى بن زرارة عن عبيد بن زرارة قال : قلت لأبي عبد الله عليه السلام : النصرانى يتزوج النصرانية على ثلاثين دنا خمرا و ثلاثين خنزيرا ثم اسلما بعد ذلك و لم يكن دخل بها ؟ قال ينظركم قيمة الخنازير ؟ و كم قيمة الخمر ؟ و يرسل به اليها ثم يدخل عليها و هما على نكاحهما الاول « 2 » .\r\n\r\nب ) بررسى سند دو روايت ( اثبات وثاقت « طلحة بن زيد » و « جعفر بن محمد بن مسرور » )\r\nدرباره با سند روايت ، اول شخصى كه مىتواند به ملاحظه او صاحب جواهر تعبير به ضعف كرده باشد « طلحة بن زرارة » است . « طلحة بن زرارة » عامى و جزء زيديهاى تبرى است « 3 » . تبريه به زيدىهاى سنى گفته مىشود كه خلافت را حق حضرت على عليه السلام مىدانند و ليكن قائلند كه اين حق قابل نقل و انتقال است و حضرت نيز به أبو بكر انتقال دادند و لذا خلافت أبو بكر را نيز حق و شرعى مىدانند .\r\n( زيدىهاى شيعه جاروديه هستند )\r\nو لكن قول صحيح اين است كه « طلحة بن زيد » ثقه است و حد اقل اين است كه روايت را بايد موثقه دانست زيرا :\r\n1 - شيخ طوسى در فهرست بعد از آنكه مىگويد « طلحة بن زيد » عامى است\r\n\r\n\r\n","description":"","footnote":"\r\n( 1 ) - الوسائل ، باب 3 من ابواب المهور ، ج 21 ، حديث 1 و 2 .\r\n( 2 ) - الوسائل ، باب 3 من ابواب المهور ، ج 21 ، حديث 1 و 2 .\r\n( 3 ) - رجال الطوسى ، فصل « اصحاب محمد بن على بن الحسين عليهم السلام ، رقم 1464 .\r\n","page_name":" 5579 ","page_number":237},
  {"content":"\r\n\r\nچنين مىگويد : « الّا ان كتابه معتمد أخبرنا به ابن ابى جيد عن ابن الوليد عن الصفار . . . « 1 » »\r\n2 - نجاشى نيز در ترجمه او چنين مىگويد : « له كتاب يرويه جماعة . . . « 2 » »\r\nروشن است كسى كه داراى كتاب بوده و كتاب او را كه قهراً تعداد معتنابهى از روايات در آن جمع‌آورى شده و صرفاً يكى دو روايت نيست - جماعتى از اصحاب اماميه نقل كرده‌اند كه در زمره آنها اجلايى همچون « منصور بن يونس « 3 » » « منصور بن حازم » هستند و افرادى مثل « عثمان بن عيسى » و بزرگانى ديگر از او اخذ حديث كرده‌اند نمىتواند شخصى دروغگو و غير ثقه باشد . بلكه تمامى اينها نشانه اعتماد به او و كتابش مىباشد .\r\n3 - در سند روايت محل بحث « عبد الله بن مغيرة » كه از اصحاب اجماع است واقع شده و طبق نظر كسانى كه وقوع اصحاب اجماع در سند روايتى را كافى در اعتبار آن مىدانند . روايت فوق از اين جهت نيز معتبر ، بلكه صحيحه مىشود و ليكن چون به نظر ما مبناى فوق ناتمام است لذا روايت موثقه است .\r\nو اما راجع به سند روايت دوم ، مورد بحث دو نفرند . يكى قاسم بن محمد الجوهرى كه مرحوم آقاى خويى او را ضعيف مىداند ، همچنين همين روايت را صدوق باسناد خودش از « رومى بن زرارة » نقل « 4 » مىكند كه در طريق صدوق به « رومى بن زرارة » جعفر بن محمد بن مسرور واقع شده كه آن هم طبق نظر آقاى خويى ضعيف است .\r\nولى ما در بحث‌هاى سابق به طور مبسوط راجع به قاسم بن محمد الجوهرى\r\n\r\n\r\n","description":"","footnote":"\r\n( 1 ) - معجم رجال الحديث 9 ، ذيل عنوان « طلحة بن زيد » .\r\n( 2 ) - رجال النجاشى ، رقم 550 .\r\n( 3 ) - رجال النجاشى ، رقم 550 .\r\n( 4 ) - الفقيه 3 / 291 .\r\n","page_name":" 5580 ","page_number":238},
  {"content":"\r\n\r\nبحث كرده و اعتبار او را ثابت كرده‌ايم . و در اينجا وارد بحث از او نمىشويم .\r\nآنچه را در اين جلسه مىخواهيم بيان كنيم اثبات وثاقت « جعفر بن محمد بن مسرور » است كه در طريق سند روايت محل بحث در فقيه آمده است .\r\nبراى اثبات وثاقت « ابن مسرور » نيز راه‌هايى وجود دارد كه به چند مورد آنها اشاره مىكنيم .\r\n1 - « جعفر بن محمد بن مسرور » شيخ و استاد صدوق است . و به نظر ما كسى كه شيخ و استاد شخصى همچون صدوق [ كه در اخذ حديث بسيار سخت‌گير بوده و در اخذ آن مسامحه نكرده و به ضعفاء اعتماد نمىنموده است 
  ] بوده ، دليل بر وثاقت او مىباشد و از اينجا معلوم مىشود كه ردّ اين دليل ما به بيان اينكه : چون قدماء قائل به اصالة العدالة بوده‌اند ، لذا شيخ بودن دليل بر وثاقت نمىباشد چرا كه ممكن است از باب اصالة العدالة به عنوان استاد و شيخ انتخاب شده باشد ، درست نيست ، زيرا اگر چه ما مىپذيريم كه در ميان قدماء فى الجمله كسانى بوده‌اند كه قائل به اصالة العدالة باشند و ليكن اين مطلب در حق مثل صدوق صحيح نيست .\r\n2 - ادعاى ما اين است كه « جعفر بن محمد بن مسرور » همان « جعفر بن محمد بن قولويه » است كه در وثاقت و اعتبار او هيچ حرفى نيست « 1 » .\r\nالبته اين مطلب را ابتداء مرحوم وحيد بهبهانى تنها در حد يك احتمال مطرح كرده كه مرحوم آقاى خويى نيز آن را ردّ كرده‌اند . ولى ادعاى ما بالاتر از حد احتمال است و ما تقريباً مطمئن به اتحاد اين دو هستيم .\r\nبراى اثبات اين ادعا ذكر يك نكته به عنوان مقدمه لازم است و آن اينكه : آنچه با مراجعه به كتب حديث و رجال به دست مىآيد اين است كه مرحوم صدوق از « ابن قولويه » اخذ روايت كرده است . روايت مشتمل بر « عمل ام داود » را صدوق از همين شخص نقل نموده است و اصولًا طبيعت قضيه نيز اقتضاى اين را دارد كه صدوق از ابن قولويه حديث اخذ كرده باشد . « ابن قولويه » قدرى متقدم بر صدوق مىباشد و وقتى هنوز صدوق به دنيا نيامده بوده است وى صلاحيت اخذ حديث را داشته ، چرا كه صدوق در حدود 6 يا 7 سال بعد از فوت سعد بن عبد الله متولد شده و « ابن\r\n\r\n\r\n","description":"","footnote":"\r\n( 1 ) - استاد مد ظله : كلماتى كه پسوند « ويه » دارند همه لقب‌اند و صاحبان آنها داراى اسماء خاصى مىباشند و در ما نحن فيه نيز اسم « قولويه » همان مسرور است .\r\n","page_name":" 5581 ","page_number":239},
  {"content":"\r\n\r\nقولويه » فى الجمله رواياتى را از « سعد بن عبد الله » نقل نموده است . « ابن قولويه » چه در قم بوده باشد و چه در بغداد در هر دوى اين مكان‌ها صدوق بوده ( صدوق در سال 355 به عراق رفته است ) و طبع مثل صدوق اين اقتضاء را دارد كه از او با آن جلالت قدرى كه داشته اخذ حديث نمايد . پس اصل نقل صدوق از ابن قولويه قطعى است . و اما اتحاد « ابن مسرور » با « ابن قولويه » عباراتى در كلام نجاشى وجود دارد كه دلالت بر اتحاد اين دو مىكند . نجاشى در ذيل ترجمه « ابن قولويه » مىنويسد : « جعفر بن محمد بن جعفر بن موسى بن قولويه أبو القاسم و كان أبوه يلقب مَسْلَمة من خيار اصحاب سعد ، و كان أبو القاسم من ثقات اصحابنا . . . « 1 » »\r\nو در ذيل ترجمه « على بن محمد بن جعفر » چنين گويد : « على بن محمد بن جعفر بن موسى بن مسرور أبو الحسين يلقب أبوه مملة ، روى الحديث و مات حديث ( حدث ) السن لم يسمع منه له كتاب فضل العلم و آدابه ، أخبرنا محمد و الحسن بن هديه قالا : حدثنا جعفر بن محمد بن قولويه قال : حدثنا اخى به « 2 » » .\r\nهمان طورى كه از عبارت اول نجاشى معلوم است نسب جعفر بن محمد به قولويه مىرسد ، و در عبارت دومى كه از نجاشى نقل كرديم همين جعفر بن محمد بن قولويه از برادر خود على بن محمد بن جعفر بن موسى بن مسرور نقل حديث كرده است .\r\nبنابراين معلوم مىشود كه « على » برادر أبى جعفر نيز هست چرا كه در « محمد و جعفر و موسى » با يكديگر شريك‌اند كه اين نشانه اتحاد « قولويه » با « مسرور » است ، لذا « جعفر بن محمد بن مسرور » با « جعفر بن محمد بن قولويه » يك نفراند .\r\nاين بحث نتيجه‌اى دارد كه در جلسه بعد آن را دنبال خواهيم كرد . انشاء الله .\r\n« * و السلام * »\r\n\r\n\r\n","description":"","footnote":"\r\n( 1 ) - رجال النجاشى ، رقم 318 .\r\n( 2 ) - رجال النجاشى ، رقم 685 .\r\n","page_name":" 5582 ","page_number":240},
  {"content":"\r\n\r\n\r\n18 / 11 / 1382 شنبه درس شمارهء ( 616 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه درباره اتحاد جعفر بن محمد بن مسرور با جعفر بن محمد بن قولويه صاحب كامل الزيارات بحث شده ، ضمن اشاره به بحث تفصيلى در اين زمينه در كتاب خمس ، نكاتى چند افزوده ، با عنايت به اشتراك اين دو در نام و نام پدر و كنيه و روايت ابن قولويه از اكثر مشايخ ابن مسرور ، اتحاد اين دو عنوان را نتيجه گرفته ، عبارت نجاشى در ترجمه على بن محمد بن جعفر بن موسى بن مسرور را نيز مورد بحث و بررسى قرار داده ، آن را ( با توجه به نسخه‌هاى موجود آن ) تأييدى ديگر بر اتحاد ابن مسرور و ابن قولويه دانسته‌ايم .\r\n* * * \r\n[ بحث دربارهء اتحاد جعفر بن محمد بن مسرور با جعفر بن محمد بن قولويه صاحب كامل الزيارات 
  ]\r\n\r\nالف - طرح بحث\r\nدر اسناد بسيارى ( در حدود 100 سند ) نام جعفر بن محمد بن مسرور ديده مىشود كه بيشتر اين اسناد در كتب شيخ صدوق مىباشد ، اين عنوان در اصول رجالى وارد نشده است ، مرحوم وحيد بهبهانى در حاشيه رجال كبير ميرزاى استرآبادى ( منهج المقال ) احتمال داده كه اين شخص همان جعفر بن محمد بن قولويه معروف صاحب كامل الزيارات باشد ، اگر اين احتمال درست باشد در وثاقت وى بحثى نيست و گرنه مىبايست بحث‌هايى را مطرح ساخت كه آيا مشايخ اجازه ثقه هستند يا خير ؟ آيا تمام مشايخ صدوق را مىتوان ثقه دانست يا خير ؟ آيا ترضّى\r\n\r\n","description":"","footnote":"","page_name":" 5583 ","page_number":241},
  {"content":"\r\n\r\nصدوق بر اساتيد خود دليل بر وثاقت آنها مىباشد يا خير ؟ ولى با اثبات اتحاد به اين گونه بحث‌ها نيازى نخواهد بود .\r\nكلام مرحوم وحيد بهبهانى پس از ايشان مورد نقض و ابرام واقع شده ، برخى همچون حاج شيخ آقا بزرگ ، حكم قطعى به اتحاد اين دو عنوان نموده‌اند و برخى همچون محقق تسترى در قاموس الرجال و مرحوم آقاى خويى در معجم رجال الحديث حكم قطعى به عدم اتحاد اين دو نموده‌اند ، ما در بحث خمس در اين زمينه به تفصيل بحث كرديم « 1 » ، در اين جلسه به برخى از نكات بحث گذشته اشاره كرده ، نكاتى چند بر آن بحث مىافزاييم .\r\n\r\nب - اشاره به ادله عدم اتحاد\r\nما در بحث خمس ، هفت دليل بر عدم اتحاد را نقل كرده و پاسخ گفتيم ، در اينجا تنها به برخى از اين ادله اشاره مىكنيم ، يكى از اين ادله ، دليلى است كه در قاموس الرجال آمده و به طور ناقص در معجم الرجال الحديث ذكر شده كه ظاهراً برگرفته از قاموس الرجال است ، زيرا معجم رجال الحديث پس از قاموس الرجال نگاشته شده و به مطالب آن نظر داشته گاه همان مطالب را آورده و گاه كلام ايشان را رد مىكند .\r\n\r\n1 - كلام صاحب قاموس الرجال\r\nيكى از ادله صاحب قاموس الرجال بر تعدد اين دو عنوان ، اختلاف طبقه آنها است ، ايشان مىفرمايد كه جعفر بن محمد بن مسرور از مشايخ شيخ صدوق است ، ولى شيخ صدوق از جعفر بن محمد بن قولويه اصلًا روايتى ندارد ، بلكه شيخ صدوق و ابن قولويه هر دو در يك طبقه هستند ، صاحب قاموس الرجال براى اثبات وحدت طبقه شيخ صدوق و ابن قولويه اين گونه استدلال مىكند كه هر دو از مشايخ شيخ مفيد مىباشند « 2 » .\r\n\r\n\r\n","description":"","footnote":"\r\n( 1 ) خمس ، سال سوم ، درس شماره 58 و 59 ، اول جلد ششم .\r\n( 2 ) - قاموس الرجال ، ج 2 ، ص 684 .\r\n","page_name":" 5584 ","page_number":242},
  {"content":"\r\n\r\nو ما اين مطلب را مىافزاييم كه علاوه بر اتحاد اين دو در شاگرد ، در استاد نيز اشتراك دارند ، چه دو استاد اصلى شيخ صدوق كه از وى بسيار روايت مىنمايد و بيش از همه در امر حديث بر آنها تكيه دارد پدر وى على بن بابويه و محمد بن الحسن بن الوليد مىباشد و اين هر دو از مشايخ اصلى ، ابن قولويه بوده كه در كامل الزيارات روايات بسيارى از آنها نقل كرده است ، بنابراين با توجه به اين كه جعفر بن محمد بن قولويه در طبقه صدوق مىباشد نبايد وى را استاد شيخ صدوق دانسته ، با جعفر بن محمد بن مسرور يكى بينگاريم ، بلكه ابن قولويه كسى است و ابن مسرور كسى ديگر .\r\n\r\n2 - نقد كلام قاموس الرجال توسط استاد مد ظله\r\nاين سخن از جهات چندى مورد اشكال است .\r\nاولًا : اين كه گفته شده كه شيخ صدوق از ابن قولويه روايتى ندارد ، مطلب صحيحى نيست ، شيخ صدوق در كتاب فضائل رجب عمل ام داود را از جعفر بن محمد بن قولويه نقل مىكند .\r\nآرى مىتوان چنين استدلال كرد كه روايت شيخ صدوق از جعفر بن محمد بن قولويه نادر است و از جعفر بن محمد مسرور بسيار ، بنابراين بايد اين دو ، دو نفر باشند ، ولى اين كلام نيز ناتمام است . چه روايت شيخ صدوق با تعبير « ابن قولويه » هر چند نادر است ، ولى نمىتوان گفت كه روايت وى از صاحب كامل الزيارات و شخصى كه واقعاً ابن قولويه بوده نادر است . چه اثبات اين ادعاء منوط به اثبات عدم اتحاد ابن قولويه و ابن مسرور است ، لذا با اين امر نمىتوان عدم اتحاد آن دو را اثبات كرد .\r\nآرى اين سؤال پيش مىآيد كه چرا شيخ صدوق ، غالباً از وى با تعبير ابن قولويه نام نمىبرد بلكه با تعبير ابن مسرور روايت مىكند ، پاسخ اين سؤال اين است كه لازم نيست تعبير همه افراد از يك شخص يكسان باشد ، درباره برخى افراد تعابير\r\n\r\n","description":"","footnote":"","page_name":" 5585 ","page_number":243},
  {"content":"\r\n\r\nمختلفى وجود دارد كه هر كس با تعبيرى از وى ياد مىكند ، مثلًا صاحب كتاب رجال معروف ، هم به عنوان نجاشى متصف بوده و هم به عنوان ابن النجاشى ، ممكن است كسى از وى با عبارت نجاشى ياد كند و ديگرى با عبارت ابن النجاشى ، يا درباره صاحب فهرست ، كسى نديم تعبير كند و ديگرى ابن النديم يا در مورد صاحب كشف اللثام ، يكى فاضل هندى تعبير مىكند و ديگرى فاضل اصفهانى ، خلاصه تعدد تعبير دليل بر تعدد معنونين به آن تعابير نيست .\r\nثانياً : اشتراك شيخ صدوق و ابن قولويه در اين جهت كه از هر دو شيخ مفيد روايت مىكند دليل بر وحدت طبقه آنها نيست ، زيرا تمام اساتيد يك شخص الزاماً در يك طبقه نيستند ، همچنين اين نكته كه ما افزوديم كه چون ابن قولويه و شيخ صدوق هر دو از على بن بابويه و ابن وليد نقل مىكنند بايد در يك طبقه باشند كلام ناتمامى است ، زيرا شاگردان يك استاد الزاماً در يك طبقه نيستند .\r\nبه عنوان نمونه مرحوم حاج شيخ عبد لكريم حائرى شاگردان بسيارى داشته‌اند كه همه در يك طبقه نبوده‌اند ، برخى همچون آقاى سيد محمد تقى خوانسارى يا آقاى سيد احمد خوانسارى يا آقا مير سيد على كاشانى از طبقه اول شاگردان بوده‌اند و برخى همچون آقاى حاج آقا مرتضى حائرى در اوائل سن خود درس مرحوم حاج شيخ را درك كرده است .\r\nمثال ديگر شاگردان مرحوم آقاى آخوند است كه برخى در زمان ميرزاى شيرازى و قبل از سال 1300 قمرى به درس مرحوم آخوند مىرفته‌اند و برخى در اواخر عمر مرحوم آخوند ( متوفى 1329 ) در درس ايشان شركت مىكرده‌اند ، بنابراين الزاماً همه شاگردان مرحوم آخوند در يك طبقه نيستند و مانعى ندارد كه برخى از شاگردان ايشان در نزد برخى از شاگردان هم درس خوانده باشند .\r\nدر بحث ما هم مانعى ندارد كه شيخ صدوق و شيخ مفيد هر دو از ابن قولويه روايت كنند با اين كه شيخ مفيد خود شاگرد شيخ صدوق است ، بدين شكل كه شيخ\r\n\r\n","description":"","footnote":"","page_name":" 5586 ","page_number":244},
  {"content":"\r\n\r\nصدوق از طبقه اول شاگردان ابن قولويه باشد و شيخ مفيد از طبقه متأخرتر شاگردان ابن قولويه .\r\nهمين طور روايت ابن قولويه و شيخ صدوق از ابن وليد و على بن بابويه دليل بر وحدت طبقه ابن قولويه و شيخ صدوق نيست بلكه ممكن است ابن قولويه از شاگردان طبقه اول ابن وليد و على بن بابويه باشد و شيخ صدوق از شاگردان طبقه دوم ، لذا شيخ صدوق از هم شاگردى خود ابن قولويه هم روايت كند « 1 » .\r\nخلاصه اتحاد در برخى شاگردها و در برخى مشايخ دليل بر وحدت طبقه نيست ، آرى اگر دو نفر مشايخ و شاگردان بسيارى داشته باشند و در تمام يا اكثر آنها مشترك باشند ، اين مطلب قرينه خوبى بر اتحاد طبقه آن دو مىباشد .\r\nثالثاً : مراجعه به عصر اساتيد ابن قولويه و مقايسه آن با تاريخ تقريبى ولادت شيخ صدوق اختلاف طبقه آن دو را مىرساند . ولادت تقريبى شيخ صدوق با توجه به ولادت وى با دعاى امام عصر عجل الله تعالى فرجه در زمان صدارت حسين بن روح ، حدود 306 يا 307 مىباشد ، ولى ابن قولويه از كسانى نقل مىكند كه در همين حدود بايد در گذشته باشند همچون حسين بن محمد بن عامر ، همچنين وى از سعد بن عبد الله ( م حدود 300 ) رواياتى - هر چند اندك - دارد « 2 » ، و اين مىرساند\r\n\r\n\r\n","description":"","footnote":"\r\n( 1 ) - ( توضيح بيشتر ) از مثال‌هاى جالب در اينجا ، رابطه احمد بن محمد بن عيسى و حسين بن سعيد و ابن ابى عمير مىباشد . احمد بن محمد بن عيسى با اين كه خود از راويان ابن ابى عمير مىباشد ، در اسناد بسيار زيادى از حسين بن سعيد كه او نيز از راويان ابن ابى عمير است روايت مىكند ، چون حسين بن سعيد از كبار شاگردان ابن ابى عمير است و احمد بن محمد بن عيسى از صغار شاگردان ابن ابى عمير ، و هيچ بعدى ندارد كه صغار شاگردان يك شخص از كبار شاگردان آن شخص هم روايت كند .\r\nمثال جالب‌تر ديگر كه با بحث ما ارتباط بيشترى دارد ، روايت ابن قولويه از حسين بن محمد بن عامر است ، از حسين بن محمد بن عامر افراد چندى در چند طبقه روايت مىكنند ، يكى ابن قولويه ، ديگرى شيخ كلينى كه استاد ابن قولويه است . سومى سعد بن عبد الله كه استاد شيخ كلينى مىباشد ، چهارمى : محمد بن الحسن صفار كه كلينى با واسطه مشايخ خود همچون احمد بن محمد عاصمى و محمد بن يحيى عطار از وى روايت مىكند ، بنابراين مىتوان شاگردان حسين بن محمد بن عامر را به اعتبارى در چهار طبقه دانست .\r\n( 2 ) رجال نجاشى : 123 / 318 ، 178 / 467 ( توضيح بيشتر ) استاد - مد ظله - اشاره مىكردند كه اين كه در نقلى تعداد روايت ابن قولويه از سعد چهار حديث و در نقل ديگر دو حديث ذكر شده با هم منافات ندارد ، چون گاه\r\n","page_name":" 5587 ","page_number":245},
  {"content":"\r\n\r\nكه ابن قولويه لااقل 15 سال از شيخ صدوق بزرگ‌تر است « 1 » .\r\nرابعاً : بر فرض كه بپذيريم كه شيخ صدوق و ابن قولويه در يك طبقه هستند . آيا مانعى دارد كه دو نفر كه در يك طبقه هستند از هم روايت كنند تا اين امر دليل بر تعدّد ابن قولويه و ابن مسرور گرفته شود .\r\nشيخ حرّ عاملى و علامه مجلسى هر دو در يك طبقه هستند با اين حال هر دو به يكديگر اجازه روايتى داده‌اند ، مرحوم آقاى بروجردى و مرحوم حاج شيخ آقا بزرگ طهرانى هر دو هم عصرند ولى مرحوم آقاى بروجردى چون از حاجى نورى اجازه نداشته از مرحوم حاج شيخ آقا بزرگ استجازه كرده است .\r\nادله ديگرى هم بر عدم اتحاد ذكر شده كه با توجه به بررسى آنها در بحث خمس نيازى به طرح مجدد آنها در اينجا نيست .\r\n\r\nج - اشاره به ادله اتحاد\r\nعمده وجهى كه براى اتحاد اين دو در كلمات علماء ذكر شده عبارت نجاشى در ترجمه على بن محمد بن جعفر بن موسى بن مسرور است ، اين ترجمه محل بحث قرار گرفته كه آيا از آن استفاده مىشود كه اين شخص برادر جعفر بن قولويه معروف است يا خير ؟\r\n\r\n1 - نقل عبارت نجاشى در ترجمه ابن قولويه و در ترجمه ابن مسرور على\r\n\r\n\r\n","description":"","footnote":"\r\nروايت داراى دو قطعه مىباشد كه به حسابى يك حديث و به حساب ديگر دو حديث به شمار مىرود .\r\n( 1 ) - ( توضيح بيشتر ) ممكن است براى تعيين طبقه اين قولويه به روايت وى از احمد بن ادريس ( م 306 ) نيز استناد جست ، ولى اين استدلال ناتمام است ، چه روايت وى از احمد بن ادريس تنها در يك روايت در آخر باب 82 كامل الزيارات وارد شده ، در اين مورد ابتدا روايتى با اين تعبير آورده شده « و من زيادة الحسين بن احمد بن المغيرة ما فى حديث احمد بن ادريس بن احمد بن زكريا القمى . . . »\r\nپس از نقل اين حديث آمده : حدثنى احمد بن ادريس قال حدثنى احمد بن ابى زاهر در برخى نسخه‌هاى خطى به جاى حدثنى : حدث ذكر شده كه همين هم صحيح است ، اين روايت هم از منقولات حسين بن احمد بن المغيره است ( چنانچه از عبارت ، بحار 89 : 78 / ذيل 4 هم استفاده مىشود ) ، اين دو روايت از اصل كامل الزيارات نيست بلكه از ملحقات شاگرد مؤلف مىباشد و روايت ابن المغيره هم از احمد بن ادريس مرسله است . به هر حال در تمام اسناد كامل الزيارات ، وى از احمد بن ادريس با واسطه نقل مىكند و مورد فوق براى اثبات روايت مستقيم وى از احمد بن ادريس كافى نيست .\r\n","page_name":" 5588 ","page_number":246},
  {"content":"\r\n\r\nنجاشى در ترجمه ابن قولويه معروف نسب وى را چنين ذكر مىكند : جعفر بن محمد بن جعفر بن موسى بن قولويه ، ابن نسب در نام پدر و نام جد و نام پدر جد با نسب على بن محمد بن جعفر بن موسى بن مسرور يكى است ، صاحب كامل الزيارات برادرى به نام على داشته كه در كامل الزيارات از وى رواياتى نقل كرده در برخى موارد تصريح كرده كه « حدثنى اخى على بن محمد بن قولويه « 1 » » با توجه به نسب جعفر ، نسب برادر وى همچنين خواهد بود : على بن محمد بن جعفر بن موسى بن قولويه بنابراين اين شخص با كسى كه در نجاشى ترجمه شده در نام و نام آباء تا سه پشت مشترك مىباشد ، حال سؤال اين است كه آيا اين دو عنوان ، مربوط به يك نفر است ، يا اين دو ، يكى نيستند ؟\r\nعبارت نجاشى در ترجمه ابن مسرور پس از عنوان فوق چنين است :\r\nأبو الحسين « 2 » يلقب ابن حمله روى الحديث و مات حديث ( حدث خ . ل ) السن لم يسمع منه له كتاب فضل العلم و آدابه اخبرنا محمد و الحسن « 3 » بن هدية قالا حدّثنا جعفر بن محمد بن قولويه قال حدّثنا اخى به .\r\nدر اين عبارت بحث در اين است كه آيا مراد از « اخى » در اين عبارت صاحب ترجمه مىباشد در نتيجه معلوم مىشود كه برادر جعفر بن محمد قولويه - و به تبع خود او - ابن مسرور مىباشد يا مراد از « اخى » صاحب ترجمه نيست ، بلكه برادر ابن قولويه كه ابن مسرور هم نيست ، از صاحب ترجمه روايت مىكند مرحوم حاج شيخ آقا بزرگ احتمال نخست را صحيح دانسته‌اند و صاحب قاموس الرجال و مرحوم آقاى خويى بر احتمال دوم اصرار ورزيده‌اند . در نگاه نخست سخن اين بزرگواران\r\n\r\n\r\n","description":"","footnote":"\r\n( 1 ) باب 8 ، ج 11 و بدون كلمه « اخى » در باب 13 ، ج 8 ، باب 52 ، ج 1 ، باب 68 ، ج 3 ، باب 96 ، ج 2 ، تعبير « اخى » هم در مواردى از كامل الزيارات آمده است .\r\n( 2 ) در جامع الرواة 1 : 596 و ايضاح الاشتباه ، ص 221 و رجال ابن داود ، ص 250 ، أبو الحسن آمده كه صحيح‌تر مىنمايد .\r\n( 3 ) ( توضيح بيشتر ) ظاهراً « الحسين » صحيح است و نسبت وى به هديه هم از باب نسبت به جد است ، مراد از محمد هم شيخ مفيد است .\r\n","page_name":" 5589 ","page_number":247},
  {"content":"\r\n\r\nغريب مىنمايد ، چه طريق‌هايى كه در كتب فهارس ذكر مىگردد معمولًا به صاحب ترجمه منتهى مىگردد و در مواردى كه چنين نيست سقطى در نسخه‌هاى كتاب رخ داده است ، پس على القاعده بايد مراد از « اخى » در عبارت فوق همان صاحب ترجمه باشد ، ولى اين بزرگان ظاهراً به اين نكته توجه داشته‌اند ، ولى به اين جهت احتمال دوم را پذيرفته‌اند كه تناقض صدر و ذيل پيش نيايد ، چون احتمال نخست با عبارت « لم يسمع منه » ناسازگار است « 1 » .\r\nدر بحث خمس در اين باره به تفصيل سخن گفتيم و از راه‌هاى چندى نشان داديم كه اين عبارت با احتمال نخست هيچ گونه تناقضى ندارد از جمله اين كه سماع يكى از طرق تحمل حديث است و نقل حديث الزاماً به اين طريق صورت نمىگرفته ، بلكه از طريق ديگر همچون اجازه و مناوله هم انجام مىگرفته است ، بنابراين ممكن است جعفر بن قولويه بر طريق اجازه يا مناوله از برادر خود روايت كرده باشد ، ولى از وى حديث نشنيده باشد .\r\nبارى اگر ما بخواهيم احتمال دوم را در عبارت نجاشى درست بدانيم بايد به امرى ملتزم شويم كه بسيار مستبعد است ، لازمه اين تفسير اين است كه صاحب ترجمه با راوى او در نام و نام پدران تا سه پشت مشترك باشند ، چون هر دو على بن محمد بن جعفر بن موسى مىباشند ، على و محمد نام‌هاى معروفى هستند و اشتراك در آنها چندان غريب نيست ولى جعفر و موسى به شهرت آن دو نيست .\r\nاصلًا در سراسر معجم رجال الحديث كه هزاران عنوان را وى ذكر شده است مورد دومى پيدا نمىكنيد كه دو نفر در اين مقدار از سلسله نسب اشتراك داشته باشد ، و همين امر مىرساند كه صاحب ترجمه همان برادر جعفر بن محمد بن قولويه است ،\r\n\r\n\r\n","description":"","footnote":"\r\n( 1 ) - ر . ك . قاموس الرجال ، ج 2 ، ص 668 ، معجم رجال الحديث ، ج 4 ، ص 120 ، ( توضيح بيشتر ) از عبارت هدايه المحدثين ، ص 218 ، هم بر مىآيد كه ايشان احتمال دوم را در تفسير عبارت نجاشى برگزيده ولى صاحب منتهى المقال ، 5 : 53 كلام ايشان را نادرست دانسته است ، از عبارت نقد الرجال 3 : 293 ( به ويژه مطلب حاشيه « 2 » ) هم استفاده مىشود كه صاحب ترجمه را برادر ابن قولويه دانسته‌اند .\r\n","page_name":" 5590 ","page_number":248},
  {"content":"\r\n\r\nبنابراين در نسب ابن قولويه هم مسرور واقع است ، و با توجه به جهات مشتركه ديگر هم بايد جعفر بن محمد بن مسرور همان على بن محمد بن مسرور باشد .\r\nالبته استناد به عبارت نجاشى در ترجمه فوق تنها با اين اشكال روبرو است كه هر چند عنوان راوى در نسخه‌هاى موجود رجال نجاشى و جوامع متأخر رجال همگى على بن محمد بن جعفر بن موسى بن مسرور است « 1 » ، ولى ابن داود در رجال خود « 2 » و علامه حلى در ايضاح الاشتباه ، ص 221 در نسب اين راوى « بن على » بعد از « محمد » افزوده است ، البته اين احتمال جدى است كه منشأ كلام علامه حلى و ابن داود ، عبارت حل الاشكال تأليف استاد آن دو سيد احمد بن طاوس باشد ، ولى به هر حال نسخه ابن داود از رجال نجاشى على القاعده مشتمل بر اين زيادى است ، لذا نمىتوان به طور قطعى سلسله نسب فوق را با سلسله نسب جعفر بن قولويه تا جدّ دوم يكسان دانست .\r\nبا اين حال قرائنى بر اتحاد جعفر بن محمد بن مسرور و جعفر بن محمد بن قولويه وجود دارد كه شكى باقى نمىگذارد و خود مىتواند دليل بر ترجيح نسخه‌هاى موجود در ترجمه فوق از رجال نجاشى هم به شمار آيد .\r\n\r\n2 - قرائن اتحاد ابن مسرور و ابن قولويه « 3 »\r\nقرائنى چند بر اتحاد اين دو وجود دارد :\r\n\r\nقرينه اول :\r\nروايت ابن قولويه از اكثر مشايخ ابن مسرور در اسناد ، جعفر بن محمد بن مسرور از 6 نفر روايت مىكند كه روايت جعفر بن محمد بن قولويه از 5 نفر آنها\r\n\r\n\r\n","description":"","footnote":"\r\n( 1 ) ر . ك : جامع الرواة 1 : 596 ، مجمع الرجال 4 : 216 ، حاوى الاقوال 4 : 59 ( كه البته به ايضاح و ابن داود هم اشاره كرده است و اختلاف نسخه آنها را ذكر نكرده است ) ، رجال كبير ميرزاى استرآبادى ، چاپ سنگى ، ص 237 ؛ منتهى المقال 5 : 53 ، نقد الرجال 3 : 293 .\r\n( 2 ) البته در متن چاپى ( ص 250 ) بن على ذكر نشده ولى در حاشيه به عبارت نسخ اشاره شده ، متن چاپ نجف از رجال ابن داود هم همچون متن چاپ ايران است ولى معلوم نيست اين متن در اين چاپ به استناد نسخه‌اى باشد .\r\n( 3 ) - اين قسمت توسط تنظيم‌كننده افزوده شده و مضمون كلى آن مورد تأييد استاد - مد ظله - مىباشد .\r\n","page_name":" 5591 ","page_number":249},
  {"content":"\r\n\r\nثابت است و سندهاى ابن مسرور و ابن قولويه هم شباهت بسيارى با يكديگر دارند ، اين 5 نفر عبارتند از :\r\n\r\n1 - حسين بن محمد بن عامر\r\nبيشترين روايت جعفر بن محمد بن مسرور از وى مىباشد ، در اين اسناد وى غالباً از عموى خود عبد الله بن عامر نقل مىكند و گاه از معلى بن محمد بصرى ، و روايت وى از غير اين دو اندك است .\r\nدر رجال نجاشى در ترجمه معلى بن محمد بصرى راوى كتب وى جعفر بن محمد قرار گرفته كه با توجه به راوى وى شيخ مفيد مراد ابن قولويه معروف است « 1 » .\r\nجعفر بن محمد بن قولويه در كامل الزيارات در مواردى چند از حسين بن محمد بن عامر روايت كرده كه برخى از آنها از معلى بن محمد بصرى است « 2 » .\r\nدر ترجمه ابن ابى عمير در رجال نجاشى هم مىخوانيم :\r\nاخبرنا محمد بن محمد قال حدّثنا الحسين بن محمد بن عامر قال حدّثنا عبد الله بن عامر عن ابن ابى عمير « 3 »\r\nدر غير كتب صدوق نيز روايت ابن مسرور ، از حسين بن محمد ديده مىشود . در كتاب مائة منقبة تأليف ابن شاذان قمى اين دو سند وارد شده است .\r\nمنقبه رقم 9 : حدثنا أبو القاسم جعفر بن محمد بن مسرور اللحّام رحمه الله قال حدّثنى الحسين بن محمد قال حدّثنى احمد بن علويه المعروف بابن الاسود الكاتب الاصفهانى قال حدّثنى ابراهيم بن محمد « 4 » .\r\nمنقبة 69 : حدّثنا أبو القاسم جعفر بن مسرور اللحام رحمه الله قال حدّثنى الحسين بن محمد عن ابراهيم بن محمد « 5 »\r\n\r\n\r\n","description":"","footnote":"\r\n( 1 ) - رجال نجاشى ، ص 418 / 1117 .\r\n( 2 ) - كامل الزيارات ، ب 54 / 14 ، ب 71 / 5 ، ب 108 / 10 .\r\n( 3 ) - رجال نجاشى ، ص 327 / 887 .\r\n( 4 ) -\r\n( 5 ) -\r\n","page_name":" 5592 ","page_number":250},
  {"content":"\r\n\r\nابراهيم بن محمد در اين دو سند ابراهيم بن محمد ثقفى است و بعيد نيست در سند دوم احمد بن علويه افتاده باشد ، به هر حال نظير سند نخست در كامل الزيارات ، ب 75 / 6 و امالى مفيد مجلس سوم / 2 ، به نقل از ابن قولويه ديده مىشود .\r\nعبارت كامل الزيارات چنين است : حدّثنى حسين بن محمد بن عامر عن احمد بن علويه الاصفهانى عن ابراهيم بن محمد ثقفى\r\nعبارت امالى مفيد : اخبرنا أبو القاسم جعفر بن محمد بن قولويه رحمه الله قال حدّثنا الحسين بن محمد بن عامر عن احمد بن علويه عن ابراهيم بن محمد الثقفى .\r\nشباهت كامل اين دو سند ابن قولويه با سند ابن مسرور پوشيده نيست .\r\n\r\n2 - محمد بن عبد الله بن جعفر حميرى\r\nجعفر بن محمد بن مسرور در بيش از ده روايت از وى از پدرش روايت مىكند و جعفر بن محمد بن قولويه بيش از پنجاه روايت از وى دارد كه غالباً از پدرش نقل مىكند .\r\n\r\n3 - پدر ابن مسرور\r\nدر جمال الاسبوع ، ص 150 جعفر بن محمد بن مسرور از پدر خود از سعد بن عبد الله روايت مىكند ، اين سند معروف ترين سند ابن قولويه صاحب كامل الزيارات است .\r\nدر فلاح السائل ، ص 49 نيز روايت جعفر بن محمد بن مسرور از پدرش از محمد بن ابى القاسم نقل شده است ، محمد بن ابى القاسم نيز از مشايخ پدر جعفر بن قولويه مىباشد « 1 » .\r\n\r\n4 - قاسم بن محمد بن على بن ابراهيم همدانى\r\nدر فلاح السائل ، ص 288 روايت جعفر بن محمد بن مسرور از قاسم بن محمد بن\r\n\r\n\r\n","description":"","footnote":"\r\n( 1 ) - رجال كشى ، رقم 209 ، و نيز ر . ك : رقم 394 .\r\n","page_name":" 5593 ","page_number":251},
  {"content":"\r\n\r\nعلى بن ابراهيم الهمدانى از پدرش از پدرش ديده مىشود « 1 » .\r\nابن قولويه در كامل الزيارات نيز از قاسم بن محمد بن على بن ابراهيم همدانى از پدرش از جدش رواياتى چند دارد « 2 » ، در ترجمه محمد بن على بن ابراهيم همدانى در رجال نجاشى : 344 / 928 نيز جعفر بن محمد [ كه مراد ابن قولويه است 
  ] از قاسم بن محمد بن على ( بن ابراهيم بن محمد ) از پدرش نوادر وى را روايت مىكند .\r\n\r\n5 - حسن بن عبد الله بن محمد بن عيسى\r\nدر فلاح السائل ، ص 128 ، روايت ابو محمد هارون بن موسى از جعفر بن محمد بن مسرور از حسن بن عبد الله بن محمد بن عيسى از پدرش ديده مىشود .\r\nأبو محمد هارون بن موسى ( تلعكبرى ) از راويان جعفر بن محمد بن قولويه است « 3 » .\r\nابن قولويه در روايات بسيارى در كامل الزيارات از حسن بن عبد الله بن محمد بن عيسى نقل حديث مىكند كه در همه موارد وى از پدرش روايت كرده است .\r\nتنها كسى كه جعفر بن محمد بن مسرور از وى رواياتى اندك نقل كرده « 4 » و در كتب موجود به روايت ابن قولويه از وى برخورد نكرديم محمد بن جعفر بن بطّة است كه عدم روايت ابن قولويه از وى قابل توجيه است . در اينجا مجال تفصيل اين بحث نيست ، تنها اشاره مىكنيم كه از ابن قولويه تنها كتاب كامل الزيارات بر جاى مانده كه موضوع آن با موضوع كتب ابن بطه چندان تناسب ندارد ، موضوع اكثر كتب ابن بطه شبيه موضوع ابواب خصال شيخ صدوق است « 5 » ، لذا اكثر روايات جعفر بن محمد بن مسرور ( و ديگران ) از ابن بطة در كتاب خصال شيخ صدوق مىباشد « 6 » .\r\nدر مورد قرينه نخست ، تأكيد بر اين نكته مفيد است كه برخى از مشايخ مشترك\r\n\r\n\r\n","description":"","footnote":"\r\n( 1 ) - به نقل از آن در بحار ، ج 73 ، ص 217 كه با توجه به آن تحريفى در سند را اصلاح كرديم .\r\n( 2 ) - كامل الزيارات ، 38 / 5 ، ب 39 / 4 ، ب 54 / 8 .\r\n( 3 ) - رجال شيخ طوسى ، ترجمه ابن قولويه در باب من لم يرو عنهم عليهم السلام\r\n( 4 ) - توحيد ، ص 107 ، خصال : 33 ، 156 ، 195 ، 338 .\r\n( 5 ) - ر . ك : رجال نجاشى ، ص 373 / 1019 .\r\n( 6 ) - خصال : 33 ( 69 - دو مورد - ) 156 ، 195 ، ( 223 ، 282 ، 285 ) ، 338 .\r\n","page_name":" 5594 ","page_number":252},
  {"content":"\r\n\r\nابن قولويه و ابن مسرور كسانى مىباشند كه تنها راويان اندكى دارند ، از حسن بن عبد الله بن محمد بن عيسى به جز جعفر بن قولويه و جعفر بن مسرور - تنها يك نفر آن هم يك روايت نقل كرده است و او على بن بابويه - پدر شيخ صدوق - مىباشد « 1 » ، از قاسم بن محمد بن على بن ابراهيم همدانى با اين عنوان هيچ كس به جز ابن قولويه و ابن مسرور روايت نكرده است ، البته پدر صدوق از قاسم بن محمد بن على بن ابراهيم نهاوندى نقل كرده كه محتمل است همين شخص باشد « 2 » ، در ترجمه ابراهيم بن اسحاق نهاوندى در رجال نجاشى : 19 / 21 آمده : على بن حاتم قال اطلق لى أبو أحمد القاسم بن محمد الهمدانى عن ابراهيم بن اسحاق و سمع منه سنة تسع و ستين و مائتين ، بعيد نيست كه مراد از اين عنوان نيز همين القاسم بن محمد بن على بن ابراهيم - استاد ابن قولويه و ابن مسرور - باشد .\r\nبارى در جايى كه يك شخص سه يا چهار شاگرد داشته باشد ، بسيار مستبعد است كه دو نفر از اين افراد معدود جعفر نام داشته و نام پدرشان محمد باشد ، اين امر خود شاهد قوى بر اتحاد دو عنوانى است كه جعفر بن محمد بر آنها اطلاق مىشود .\r\nبه عبارت روشن‌تر : اگر كسى راويان بسيارى داشته باشد ، هيچ بعدى ندارد كه دو نفر از اين راويان در نام و نام پدر اشتراك داشته باشند ، همچنان كه در راويان امام صادق عليه السلام كسانى كه هم نام خود و هم نام پدرشان يكى است بسيار است ، ولى در جايى كه راويان يك نفر سه يا چهار نفر باشند ، بسيار مستبعد است كه دو نفر از آنها ( يعنى 23 يا 12 كل راويان ) هم در نام و هم در نام پدر مشترك باشند ، بنابراين روايت جعفر بن محمد بن مسرور و جعفر بن محمد بن قولويه از حسن بن عبد الله بن محمد بن عيسى و از قاسم بن محمد بن على بن ابراهيم از شواهد بسيار قوى بر\r\n\r\n\r\n","description":"","footnote":"\r\n( 1 ) - عيون 1 : 20 / 1 .\r\n( 2 ) - علل 2 : 578 / 4 ؛ عيون 1 : 289 / 37 ، البته در نسخه از عيون به جاى القاسم : الفتح ذكر شده است كه قابل توجه است .\r\n","page_name":" 5595 ","page_number":253},
  {"content":"\r\n\r\nاتحاد جعفر بن محمد بن مسرور و جعفر بن محمد بن قولويه به شمار مىآيد .\r\n\r\nقرينه دوم :\r\nاشتراك اين دو راوى در نام و نام پدر و كنيه .\r\nجعفر بن محمد بن مسرور با جعفر بن محمد بن قولويه در نام و نام پدر مشتركند و با توجه به نسخ موجود رجال نجاشى در عنوان على بن محمد بن جعفر بن موسى بن قولويه در نام جد و پدر جد نيز مشتركند ، و هر دو نيز مكنى به ابى القاسم مىباشند تكنيه ابن قولويه به ابى القاسم در ترجمه وى و نيز در اسناد زيادى از وى ديده مىشود و تكنيه جعفر بن محمد بن مسرور نيز به اين كنيه در دو سند مائه منقبه ديده مىشود .\r\nكنيه أبو القاسم ، چندان كنيه شايعى نيست و اشتراك دو عنوان در اين كنيه در تقويت احتمال اتحاد آن دو بسيار مؤثر است .\r\nبا توجه به آنچه گذشت به اطمينان مىتوان اتحاد جعفر بن محمد بن مسرور و جعفر بن محمد بن قولويه را نتيجه گرفت .\r\n« * و السلام * »\r\n\r\n","description":"","footnote":"","page_name":" 5596 ","page_number":254},
  {"content":"\r\n\r\n\r\n19 / 11 / 1382 يكشنبه درس شمارهء ( 617 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث در اين بود كه آيا با فسخ ناشى از ارتداد ، مهر ساقط مىشود يا نه ؟ در جلسات قبل برخى از مسائل مربوط به موضوع را مورد بررسى قرار داديم . در اين جلسه با توجه به فاصله زمانى با مباحث سابق ، نخست به پاره‌اى از امور مرتبط با اصل مبحث اشاره كرده و وجوه مطرح شده توسط صاحب جواهر و مرحوم شهيد مبنى بر تنزيل مرتد به منزله ميت را ناتمام خواهيم دانست . آنگاه به فرع ديگرى از مسائل مربوط به ارتداد پرداخته ، و به اين نتيجه مىرسيم كه اگر كسى پس از ارتداد ، به واسطه جهل نسبت به مسأله يا موضوع ، اقدام به مباشرت با زوجه خود نمود ، علاوه بر لزوم پرداخت مهر المسمى بايد مهر المثل مباشرت بعدى را نيز بپردازد .\r\n* * * \r\nالف ) يادآورى مسأله تنزيل مرتد به منزله ميّت :\r\nدر جلسات قبل در بحث ارتداد أحد الزوجين عرض كرديم كه صاحب جواهر براى اثبات انفساخ عقد ، تقريبى مبنى بر تنزيل مرتد به منزله ميّت مطرح ساخته ، و در تأييد آن ، كلامى از دروس نقل نموده است . نظر به فاصله زمانى طولانى با مباحث سابق ، مناسب است نخست اشاره‌اى به فرمايش اين دو بزرگوار داشته باشيم :\r\n\r\n","description":"","footnote":"","page_name":" 5597 ","page_number":255},
  {"content":"\r\n\r\n\r\n1 - كلام صاحب جواهر :\r\nايشان فرموده است : ازدواج مرتد چه فطرى و چه ملى با هيچ كس صحيح نيست . زيرا حكم مرتد فطرى مطلقاً قتل است ، و ملى هم چنانچه توبه نكند كشته مىشود . مرتده نيز اگر بر ارتداد خود باقى بماند ، تا زمان مرگ زندانى خواهد بود .\r\nبنابراين هر سه به منزله عدم و ميّت گشته و طبعاً ازدواج با آنها جايز نخواهد بود .\r\n\r\n2 - فرمايش مرحوم شهيد اول در دروس :\r\nايشان نيز مىفرمايد : ازدواج مرتد با هيچ يك از سه فرد مسلمة و كافره و مرتد جايز نمىباشد . زيرا مسلمه به لحاظ اعتقاد صحيح ، و مرتده به جهت آنكه كشته نمىشود ، هر دو از او برترند . كافره نيز بر خلاف او كه بخشى از عمر خود را در اسلام گذرانده ، تمام عمر از صراط حق ، منحرف بوده و از او پست‌تر است ، و در هر حال كفويت لازم كه از جمله شرايط صحت ازدواج زوجين مىباشد ، در هيچ يك از موارد سه‌گانه موجود نيست . بنابراين ازدواج مرتد با هيچ كس صحيح نخواهد بود .\r\n\r\n3 - نقد استاد مد ظله :\r\nما عرض كرديم كه اين وجوه كه از متفردات مرحوم شهيد و صاحب جواهر است ، بيشتر شبيه قياس و استحسان ، و از وجوه ظنيه غير قابل اعتبارى است كه معمولًا اهل تسنن خصوصاً سابقين به آنها استدلال مىكرده‌اند و فقهاى شيعه متعارفاً به آنها اعتنايى نداشته و هيچ يك به آن قائل نبوده‌اند .\r\nعلاوه بر آن ، در مورد تقريب مرحوم صاحب جواهر مىتوان گفت : اگر قرار است محكوم به قتل در باب ارتداد را به منزله مرده به حساب آوريم ، به چه دليل اين تنزيل در ساير ابواب فقهى مطرح نباشد ؟ به عنوان مثال : آيا صاحب جواهر درباره كسى كه به واسطه ارتكاب برخى منكرات محكوم به قتل است ، قائل خواهند شد كه بايد از همسرش جدا گردد ؟\r\nاز اين نكته نيز نبايد غافل بود كه اساساً حكم قتل خصوصاً در باب ارتداد ، صرفاً\r\n\r\n","description":"","footnote":"","page_name":" 5598 ","page_number":256},
  {"content":"\r\n\r\nيك امر تشريعى است و اجراى آن نوعاً به واسطه فقدان قدرت كافى بسيار مشكل ، و تحقق خارجى آن بسيار بعيد ، و در بسيارى از دوران و ازمنه عملًا ناممكن بوده است . ازدواج محكوم به قتل و يا تداوم نكاح وى با افراد مشابه خود نيز امرى نبوده است كه عرف از آن ابائى داشته باشد . لذا بر فرض هم كه اجراى حكم بىمانع مىگرديد ، هرگز آثار و لوازم مرده را بر محكوم به قتل بار نمىكردند .\r\nدرباره آن بخش از كلام مرحوم شهيد كه در آن ، تفوق مرتد بر كافره به دليل اعتقاد وى در قسمتى از عمر مطرح است نيز بايد عرض كنيم : اين تفوق ، پذيرفتنى نيست و چنين تفوقى عند الله وجود ندارد . بلكه با توجه به حكم قتل براى مرتد ، و معاف بودن كافره از اين حكم ، بسا بتوان اين تفوق را براى كافره قائل شد . همچنان كه اگر حسن سابقه مرتد در برخى از مصاديق ، نقطه مثبتى براى امتياز وى از كافره به حساب آيد ، به طور قطع مرتدى كه به وثنيت روى آورده و كافر محض شده ، از كافره كتابى كه تمام عمر كتابى بوده ، پست‌تر و به مراتب از اسلام دور تر است .\r\nعلاوه بر آن ، صرفِ أقربيت به اسلام جهت تأمين شرط كفويت ، و محضِ دور تر بودن از آن جهت اثبات عدم كفائت ، كافى به نظر نمىرسد . بلكه اساساً براى رعايت سنخيت و كفويت با اين ميزان ، دليل و مدركى وجود ندارد . همچنان كه وجود و عدم سنخيت عرفيه نيز نمىتواند ميزان براى اثبات كفويت و عدم كفويت در نظر گرفته شود . و به همين دليل است كه مثلًا ازدواج يك مرجع تقليد با يك زن بيابان گرد را نمىتوان به بهانه عدم سنخيت عرفيه بين آنها باطل به حساب آورد . زيرا سنخيت عرفيه تنها در مورد تزويج پسر يا دختر از سوى ولى آنها - بنابر آنكه مشروط به اذن پدر يا جد باشد - معتبر است . چرا كه اعمال ولايت در اين موارد ، الزاماً با رعايت مصالح و با ميزان فهم عرف بايد انجام پذيرد .\r\n\r\n","description":"","footnote":"","page_name":" 5599 ","page_number":257},
  {"content":"\r\n\r\n\r\nب ) بررسى حكم مهر المثل جهت مباشرت پس از ارتداد در عده زوجه مدخوله :\r\n\r\n1 - اشاره‌اى به نظر مشهور و نظر شهيد در مورد كاشفيت و ناقليت بقاء بر ارتداد :\r\nپيشتر در بحث ارتداد أحد الزوجين بعد الدخول عرض كرديم كه با ارتداد يكى از زوجين ، زوجه بايد از شوهرش جدا شده و عده طلاق نگه دارد . و در اين صورت اگر مرتد ملى باشد ، چنانچه در خلال مدت عده ، از ارتداد بازگشته و توبه كند ، به عقد جديد نيازى نيست و عقد اول همچنان پابرجاست . اما اگر در ارتداد خود باقى بماند ، عقد منفسخ خواهد شد .\r\nدر مورد انفساخ نيز عرض كرديم : چند تصور وجود دارد : مشهور قائل شده‌اند كه بقاء بر ارتداد تا پايان عده ، كاشف از انفساخ زوجيت از زمانى است كه ارتداد صورت گرفته است . اما مرحوم شهيد در غاية المراد تصور ناقليت را مطرح فرموده و بقاء بر ارتداد تا انقضاى عده را سبب انفساخ زوجيت از زمان انقضاى عده دانسته است .\r\n\r\n2 - نظر صاحب شرايع در مورد حكم مهر المثل بنابر مبناى مشهور :\r\nاينك بنابر مبناى مشهور بحث در اين است كه اگر مردى مرتد شده و حكم حرمت مباشرت در ايام عده را نمىدانست ، يا نسبت به موضوع مسأله جاهل بود ( مثل اينكه ارتداد ناشى از جريان يك كلام كفرآميز بر زبان خود را فراموش كرده ، يا همسرش مرتد گشته و او از ارتداد وى بىخبر است ) و در خلال زمان عده ، با همسرش مباشرت نمود - و فرض مسأله هم اين است كه مرتد يا مرتده در واقع تا پايان عده بر ارتداد خويش باقى مىماند - در اين صورت ، علاوه بر لزوم پرداخت مهر المسمى به جهت نكاح سابق آيا براى مباشرت در ايام عده نيز كه جهلًا و شبهةً انجام گرفته ، پرداخت مهر المثل نيز لازم است يا نه ؟\r\nمرحوم شيخ و عمده فقها پرداخت مهر المثل را نيز لازم شمرده‌اند ، ليكن\r\n\r\n","description":"","footnote":"","page_name":" 5600 ","page_number":258},
  {"content":"\r\n\r\nصاحب شرايع مىفرمايد : هو يشكل بما انها فى حكم الزوجة اذا لم يكن عن فطرة « 1 » زيرا بنابر مبناى كشف ، ارتداد در ايام عده حالت منتظره دارد و به نحو شرط متأخر مراعاست و به همين سبب با رجوع به اسلام نياز به عقد جديد نيست . زوجه نيز گرچه از شوهرش جدا شده ، به منزله زوجه است ، و همچنان كه در غير باب ارتداد ، مثل مطلقه رجعيه براى مباشرت در ايام عده ، احكام وطى به شبهه بار نمىشود ، در اينجا نيز اين مباشرت را نمىتوان مستلزم پرداخت مهر المثل به حساب آورد .\r\n\r\n3 - فرمايش صاحب جواهر و تأييد آن توسط استاد مد ظله :\r\nالبته بنابر مبناى نقل ، زوجيت در ايام عده همچنان پابرجاست و زوجه حقيقتاً همسر مرد به حساب مىآيد . مباشرت نيز مانند غير باب ارتداد ، مباشرت با زوجه خودش محسوب مىگردد . ليكن مرحوم صاحب جواهر بنابر مبناى كشف ، اشكال صاحب شرايع را ناتمام دانسته و مىفرمايد : با بقاء بر كفر تا پايان ايام عده ، روشن مىشود كه زوجيت از آغاز ارتداد منفسخ گشته ، و زوجه حقيقتاً از وى جدا شده است ، و دليلى بر اينكه در حكم زوجه باشد وجود ندارد . از تشبيه اين زوجه به مطلقه رجعى در روايت أبو بكر حضرمى « 2 » نيز نمىتوان همه احكام حتى مهر را هم مانند آن دانست . زيرا مطلقه رجعى براى ملحق شدن به زوجه و تصحيح وقاع با او حالت منتظره‌اى جز خود وقاع وجود ندارد . در حالى كه در باب ارتداد ، الحاق به زوجه و پيدا كردن حالت زوجيت ، پس از رجوع به اسلام ميسر مىگردد . البته احتياج به عقد جديد ندارد ، ولى تا زمانى كه اسلام نياورد ، حتى با عقد جديد نيز به زوجيت مرد در نمىآيد . به علاوه آنكه روايت نيز به دو صورت نقل شده كه در يكى : « بمنزلة المطلقه » و در ديگرى : « بمنزلة المطلقه ثلاثاً » است و همين امر اثبات اراده مطلقه رجعى را از آن با مشكل مواجه مىسازد . بنابراين ، ثبوت برخى از\r\n\r\n\r\n","description":"","footnote":"\r\n( 1 ) - شرايع الاسلام ، ج 2 ، ص 298 .\r\n( 2 ) - وسائل الشيعة ، ج 26 ، ص 27 ، باب 6 از ابواب موانع الارث ، ح 4 .\r\n","page_name":" 5601 ","page_number":259},
  {"content":"\r\n\r\nاحكام و لوازم مانند ارث و غير آن ، مقتضى ثبوت تمام احكام زوجيت و از آن جمله سقوط مهر المثل نخواهد بود . « 1 »\r\nبر اين اساس ، همچنان كه فتواى مرحوم شيخ بوده و سابقين به آن فتوا داده‌اند ، علاوه بر لزوم پرداخت مهر المسمى به خاطر نكاح سابق ، پرداخت مهر المثل نيز به سبب مباشرت در ايام عده لازم مىباشد .\r\n« * و السلام * »\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 80 - 79 .\r\n","page_name":" 5602 ","page_number":260},
  {"content":"\r\n\r\n\r\n20 / 11 / 1382 دوشنبه درس شمارهء ( 618 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث درباره حكم پرداخت مهر المثل از سوى كسى بود كه به واسطه جهل به مسأله يا موضوع ، در ايام ارتداد با زوجه خويش مباشرت نموده است . در اين جلسه نخست به اين نكته اشاره خواهيم داشت كه لزوم پرداخت مهر المثل مبتنى بر اين است كه بينونت زوجين در ايام عده را على نحو الحقيقه ، و زوجه را اجنبيه محض بدانيم . آنگاه با طرح روايت أبو بكر حضرمى ، احتمالات سه‌گانه‌اى را درباره نحوه بينونت زوجين مطرح خواهيم ساخت . سپس با بيان زيادات موجود در نقل صدوق و شيخ ، اشاره به سبب اختلاف آن با متن كافى خواهيم كرد ، و در پايان به اين نتيجه خواهيم رسيد كه اشكال صاحب جواهر به شرايع وارد بوده و كلام صاحب شرايع مبنى بر عدم لزوم پرداخت مهر المثل ناتمام مىباشد .\r\n* * * \r\nالف ) پرداخت مهر المثل مبتنى بر بينونت حقيقى زوجين است :\r\nدرباره نحوه مفارقت و جدايى زوجين در ايام عده چند نظر وجود دارد كه در خلال بررسى مفاد روايت أبو بكر حضرمى به آنها اشاره خواهيم كرد . اينك لازم است اجمالًا به اين نكته توجه داشته باشيم كه اگر بينونت را حقيقى ندانسته و مباشرت را مانند مباشرت زوجين در حال حيض و احرام و امثال آن به عنوان يك تكليف محرم و خلاف شرع ، و زوجه را در زمان عده در حكم زوجه به حساب\r\n\r\n","description":"","footnote":"","page_name":" 5603 ","page_number":261},
  {"content":"\r\n\r\nآوريم ، در اين صورت همچنان كه صاحب شرايع فرموده ، مباشرت در اين ايام به منزله مباشرت با زوجه بوده و تكليف پرداخت مهر المثل منتفى خواهد بود . اما چنانچه مفارقت را على نحو الحقيقه بدانيم ، طبعاً زوجه نيز حقيقتاً از حباله نكاح خارج شده و نسبت به شوهر خود اجنبيه محض خواهد بود ، و در اين صورت اگر شوهر به واسطه جهل با او مباشرت نمايد ، اين عمل قهراً به عنوان وطى به شبهه لوازمى در پى خواهد داشت كه لزوم پرداخت مهر المثل از آن جمله است . نظر مشهور و شيخ طوسى بر اين معنا استوار گشته و صاحب جواهر نيز رأى آنان را تأييد مىكند .\r\n\r\nب ) بررسى مفاد روايت أبو بكر حضرمى :\r\n\r\n1 - متن روايت بنابر نقل كافى و توضيحى درباره آن :\r\nمحمد بن يعقوب عن عدة من اصحابنا عن سهل بن زياد ، و عن محمد بن يحيى عن احمد بن محمد جميعاً عن الحسن بن محبوب عن سيف بن عميره عن ابى بكر الحضرمى عن ابى عبد الله عليه السلام قال : اذا ارتد الرجل المسلم عن الاسلام بانت منه امرأته كما تبين المطلقة ، فان قتل او مات قبل انقضاء العدة فهى ترثه فى العدة و لا يرثها ان ماتت و هو مرتد عن الاسلام « 1 » .\r\nاين روايت در كتب اربعه نقل شده است ، اما نقل تهذيب و فقيه مشتمل بر زياداتى است كه در كافى موجود نيست . سند آن در كافى داراى دو طريق است . در يك طريق ، محمد بن يعقوب از عدة من اصحابنا عن سهل بن زياد نقل كرده كه مانند سند تهذيب و فقيه از نظر ما بىاشكال است . طريق ديگر آن نيز كه كلينى از محمد بن يحيى عن احمد بن محمد نقل مىكند ، مقبول همگان و از نظر ما و ديگران صحيح مىباشد .\r\n\r\n2 - احتمالات سه‌گانه درباره نحوه بينونت بنابر نقل كافى :\r\nبنابر متنى كه در كافى آمده ، درباره نحوه بينونت زوجين با عنايت به عبارت\r\n\r\n\r\n","description":"","footnote":"\r\n( 1 ) - وسائل ، ج 26 ، ص 27 ، ح 4 ، كافى ، ج 7 ، ص 153 ، ح 3 .\r\n","page_name":" 5604 ","page_number":262},
  {"content":"\r\n\r\n« بانت منه امرأته كما تبين المطلقه » سه احتمال به نظر مىرسد :\r\nاحتمال اول : نظر به اينكه غالب مطلقه‌ها رجعى هستند ، در اين روايت بينونت زوجين در زمان ارتداد با عبارت « كما تبين المطلقة » به بينونت مطلقه رجعى تشبيه شده است . البته اين تشبيه از جميع جهات نيست ، زيرا ، ما بين مطلقه رجعى و مرتد تفاوت‌هايى هست كه تشبيه از جميع جهات را ناممكن مىسازد . چه آنكه بينونت مطلقه رجعى به علقه زوجيت بسيار نزديك است و تجديد زوجيت و بر طرف شدن اين جدايى به تغيير حالتى جز رجوع - يا مباشرت كه از مصاديق رجوع است - مشروط نگرديده ، و به همين جهت از نظر عده‌اى از فقهاء و از آن جمله مرحوم آقاى خويى ، مطلقه رجعى در طول زمان عده ، زوجه است - نه فى حكم الزوجه - در حالى كه براى مرتد ملى - كه روايت را بر آن حمل كرده‌اند - مباشرت در زمان ارتداد بلااشكال جايز نبوده و شرط لازم براى اين اقدام ، رجوع به اسلام و رفع ارتداد مىباشد . بنابراين ، تشبيه تنها به اين لحاظ است كه رفع بينونت و تجديد زوجيت براى مرتد از جهت مشروط نبودن به انشاء عقد جديد ، مانند مطلقه رجعى است و همچنان كه به واسطه قرب بينونت و زوجيت در طلاق رجعى ، علقه زوجيت براى مطلقه رجعى پس از رجوع به زوجه پابرجا مىگردد ، مرتد نيز با رجوع به اسلام از اين امر برخوردار گشته و تجديد زوجيت براى او نيازمند به توافق زن و انشاء عقد جديد نخواهد بود .\r\nبدين ترتيب ارث بردن زن از مرد نيز موجه مىگردد . زيرا گرچه در زمان ارتداد مانند ايام عده رجعى - على ما هو الحق - علقه واقعى زوجيت منتفى شده است ، ليكن زوال زوجيت از نظر برخى احكام همچون ارث مستقر نبوده و در حكم عدم زوال مىباشد و صرفاً پس از انقضاء عده استقرار مىيابد . و همچنان كه اگر در حال عده رجعى مرد بميرد ، زن او ملحق به زوجه است و گويا شوهر او فوت كرده و از وى ارث مىبرد ، در باب ارتداد نيز چنانچه مرد بميرد يا كشته شود ، زن از او ارث\r\n\r\n","description":"","footnote":"","page_name":" 5605 ","page_number":263},
  {"content":"\r\n\r\nخواهد برد .\r\nاحتمال دوم : در اين تصور ، انقضاى عده نشانه و كاشف از زوال زوجيت از آغاز ارتداد است . يعنى بينونت به نحو شرط متأخر ، به بقاء مرتد بر كفر تا انقضاى عده مشروط گرديده است . بنابراين ، اگر مرتد زنده مانده و خارجاً تا انقضاى عده بر كفر خود باقى باشد ، شرط بينونت حاصل شده و زوجيت از آغاز ارتداد زائل گشته است . اما چنانچه در عده مسلمان شود ، شرط بينونت حاصل نشده و زوجيت اصلًا زائل نگرديده است ، و به همين جهت نياز به انشاء عقد جديد نخواهد داشت ، همچنان كه اگر در خلال ايام عده بميرد ، در واقع شرط بينونت حاصل نگرديده و زوجيت تا آن زمان استمرار داشته است و به همين جهت زن از وى ارث خواهد برد .\r\nاحتمال سوم : بنابر احتمال سوم ، انقضاء عده ناقل است ، نه كاشف ، و زوجيت تنها پس از انقضاء عده زائل مىگردد . از اين رو زن در ايام عده حتى اگر بداند شوهرش تا پايان عده بر كفر خود باقى خواهد ماند ، مع ذلك همسر وى خواهد بود .\r\nلزوم فاصله گرفتن از شوهر در ايام عده نيز با تداوم زوجيت منافات نداشته و آنان مانند زوجين در حال احرام موظف به رعايت اين امر خواهند بود .\r\nالبته احتمال سوم طبق تحقيق ، نظريه ضعيفى است و ما به آن قائل نيستيم . در عين حال ، چنانچه كسى مطلقه رجعى را آن چنان كه مرحوم آقاى خويى و عده‌اى از فقهاء قائلند ، حقيقتاً زوجه مرتد بداند ، اين احتمال موجه گشته ، و ارث بردن زن از شوهر نيز بىاشكال خواهد بود .\r\n\r\n3 - متن روايت بنابر نقل صدوق و شيخ :\r\nالحسن بن محبوب عن سيف بن عميره عن ابى بكر الحضرمى عن ابى عبد الله عليه السلام قال : اذا ارتد الرجل المسلم عن الاسلام بانت منه امرأته كما تبين المطلقة ثلاثاً ، و تعتد منه كما تعتد المطلقة فان رجع الى الاسلام و تاب قبل ان تتزوج فهو خاطب و لا عدة عليها له و انما عليها العدة لغيره فان قتل او مات قبل انقضاء العدة اعتدت منه عدة المتوفى عنها زوجها فهى ترثه فى\r\n\r\n","description":"","footnote":"","page_name":" 5606 ","page_number":264},
  {"content":"\r\n\r\nالعدة و لا يرثها ان ماتت و هو مرتد عن الاسلام « 1 » .\r\nصدوق و شيخ هر دو مستقيماً از كتاب حسن بن محبوب از سيف بن عميره نقل كرده‌اند . البته مرحوم شيخ علاوه بر آن ، از كتاب محمد بن على بن محبوب كه طبقه‌اش از حسن بن محبوب متأخر است نيز به واسطه ايوب بن نوح از سيف بن عميره نقل فرموده است « 2 » .\r\nسند در هر دو طريق صحيح است ، ليكن در وسائل همچنان كه در پاورقى نيز به آن اشاره كرده ، كيفيت نسبت دادن به كتاب‌هاى مذكور چندان روشن نيست « 3 » .\r\n\r\n4 - اختلاف متن كافى با تهذيب و فقيه و سبب آن :\r\nهمچنان كه پيشتر نيز عرض كرديم ، روايت أبو بكر حضرمى را جمعاً بين الادله بر مرتد ملى حمل كرده‌اند . عده در مرتد ملى ، عده طلاق است . به اين نكته در نقل كافى اشاره‌اى نشده ، ليكن در نقل تهذيب و فقيه علاوه بر اضافه كلمه « ثلاثا » ، عده زن را مانند طلاق رجعى عده طلاق ، و در صورت فوت يا قتل شوهر ، عده وفات دانسته است .\r\nكلمه ثلاثاً و جمله ذيل آن ( فان رجع الى الاسلام و تاب قبل ان تتزوج فهو خاطب ) مبنى بر نياز به خطبه و عقد جديد ، تقريباً صريح در اين معناست كه با ارتداد شوهر ، زوجيت منقضى شده ، و بينونت زوجين در ايام عده به هيچ وجه شبيه به مطلقه رجعى نيست ، و همين امر احتمالات سه‌گانه مذكور را از بين مىبرد .\r\nروش محدثين نوعاً در بسيارى از موارد اين بوده است كه روايات مخالف فتواى خود ، و بخش‌هايى از روايات موافق را كه با فتواى آنها معارض بوده به اعتقاد اينكه اشتباهى در آنها رخ داده ، نقل نمىكرده‌اند .\r\nزياداتى كه در متن فقيه و تهذيب آمده نيز از مطالبى است كه با روايت‌هاى ديگر\r\n\r\n\r\n","description":"","footnote":"\r\n( 1 ) - فقيه ، ج 4 ، ص 246 ، ح 5713 ، تهذيب ، ج 9 ، ص 373 ، ح 1332 .\r\n( 2 ) - تهذيب ، ج 10 ، ص 142 ، ح 24 .\r\n( 3 ) - وسائل ، ج 26 ، ص 28 ، دنباله ح 5 .\r\n","page_name":" 5607 ","page_number":265},
  {"content":"\r\n\r\nمنطبق نبوده و به همين جهت مرحوم كلينى از ذكر آنها خوددارى كرده است .\r\n\r\n5 - توجيه روايت بنابر نقل صدوق و شيخ :\r\nگرچه رجوع مرتد به اسلام و اطلاق « قبل ان تتزوج » حتى شامل ايام عده نيز مىگردد و تعبير « فهو خاطب » با مفاد رواياتى كه رجوع مرتد ملى به اسلام در ايام عده را بدون نياز به عقد جديد براى تداوم زوجيت كافى دانسته ، سازگار نمىباشد ، ليكن همچنان كه در جلسات قبل متذكر شديم ، مىتوان گفت قبل ان تتزوج به اين معناست كه زن براى تزويج صلاحيت پيدا كرده ولى هنوز به آن اقدام ننموده است .\r\nو روشن است كه صلاحيت تزويج تنها پس از گذشت ايام عده حاصل مىگردد . از اين رو بايد « قبل ان تتزوج » را به « بعد انقضاء العده » مقيد دانسته ، و « فهو خاطب » را مربوط به آن ايام بدانيم .\r\nاحتمال ديگرى نيز وجود دارد كه بگوييم جمله « فان رجع الى الاسلام » تفريع بر « بانت منه امرأته » نيست تا اطلاقش رجوع در ايام عده و بعد از انقضاء آن هر دو را شامل گردد ، بلكه در جمله « تعتد منه كما تعتد المطلقة » تفريع و مترتب شده ، لذا رجوع به اسلام را تنها پس از انقضاء عده فرض كرده است ، بديهى است در اين صورت بلااشكال او نيز مانند ديگران براى رجوع به زوجه نياز به عقد جديد دارد .\r\nدر هر حال جمله « كما تبين المطلقة ثلاثاً » با مفاد روايات ديگر منافات دارد و توجيهى براى آن به نظر نمىرسد .\r\nبلى در مجموع با توجه به توجيهى كه ذكر كرديم مىتوان گفت بعضى از فقرات روايت ناظر به بعد از انقضاء عده و بعضى ديگر مربوط به پيش از پايان عده است .\r\nاين نكته با تعبير ذيل روايت ( و لا عدة عليها له و انما عليها العدة لغيره ) تأييد مىگردد .\r\nزيرا به خوبى از آن استفاده مىشود كه رعايت ايام عده صرفاً از سوى ديگران ضرورى است ، ولى ازدواج شوهر با زن در ايام عده بىاشكال بوده ، و نياز به عقد جديد ندارد . يعنى « فهو خاطب » متعرض ايامى است كه عده منقضى گشته ، و\r\n\r\n","description":"","footnote":"","page_name":" 5608 ","page_number":266},
  {"content":"\r\n\r\n« لا عدة عليها له » اختصاص به ايام عده خواهد داشت .\r\nاز همين جا مىتوان استفاده كرده كه بينونت زوجين به گونه‌اى نيست كه مانع ارث بردن زن از مرد باشد . ظهور قريب به صراحت « كما تبين المطلقة ثلاثاً » نيز به دليل تعبد و روايات ، مانع آن نخواهد بود كه زوال زوجيت در برخى موارد به منزله عدم زوال ، و زن در عين آنكه زوجه نيست ، در حكم زوجه باشد .\r\nدر عين حال ، در مورد عدم جواز مباشرت در حال ارتداد ، از اين ظهور قوى كه كالصريح است نمىتوان رفع يد نمود ، و همچنان كه در جلسه قبل عرض كرديم :\r\nكلام صاحب شرايع مبنى بر عدم لزوم پرداخت مهر المثل ناتمام ، و اشكال صاحب جواهر و سابقين به آن وارد ، و مرد در صورت مباشرت ناگزير از پرداخت مهر المثل خواهد بود .\r\n« * و السلام * »\r\n\r\n","description":"","footnote":"","page_name":" 5609 ","page_number":267},
  {"content":"\r\n\r\n\r\n25 / 11 / 1382 شنبه درس شمارهء ( 619 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه كلام صاحب شرايع در مورد اختلاف زن و شوهر در اسلام و كفر طرح و مورد نقد و بررسى قرار خواهد گرفت ، سپس در اين زمينه كلام صاحب جواهر را مطرح نموده و توجيه كلام ايشان را يادآور خواهيم شد .\r\n* * * \r\nمسأله ششم از مسائل اختلاف زوج و زوجه در اسلام و كفر\r\nمرحوم محقق صاحب شرايع درباره اختلاف زن و شوهر در اسلام و كفر مسائلى را عنوان كرده است كه ششمين مسأله را در اين جلسه بررسى مىكنيم . اين بحث قسمتى راجع به عبارت محقق و بخشى راجع به اصل مطلب است .\r\nقال المحقق : اذا أسلم و عنده أربع و ثنيات مدخولًا بهنّ لم يكن له العقد على الاخرى و لا على أخت احدى زوجاته حتى تنقضى العدّة مع بقائها على الكفر\r\nمردى مسلمان شده و زن‌هاى وثنيه دارد . اگر اين زن‌ها كتابيات بودند بعد از اسلام مرد ، عقد نكاح اينها باطل نمىشد و لو آن زن‌ها به كتابى بودن و كفر خود باقى بمانند و اين مسلم است و اجماعى است ولى مفروض اين است كه اينها وثنيات و بت‌پرست هستند و ازدواج مسلمان با وثنيات حدوثاً و بقاءً جايز نيست اجماعاً .\r\nلكن مسأله دو فرض دارد . يك فرض اين است كه زن مدخوله نيست . در اين فرض به مجرد اسلام زوج ، عقد نكاح وثنيات باطل مىشود . فرض دوم اين است كه\r\n\r\n","description":"","footnote":"","page_name":" 5610 ","page_number":268},
  {"content":"\r\n\r\nوثنيه مدخوله است . در اين فرض يك حالت منتظره‌اى هست و آن اينكه وثنيات بايد عدّه نگه دارند قهراً ممكن است عده برخى از زن‌ها زودتر تمام شود و عده برخى ديگر ديرتر تمام شود . مثلًا عده برخى به شهور و عده برخى به اقراء و سه طهر باشد ، ولى همه بايد عده طلاق نگه دارند . در اين مدت زن مطلقه نيست ولى مثل طلاق است حالا اگر بعضى از زن‌ها يا همه آنها در مدت عده مسلمان شدند هر كدام مسلمان شد زوجه اين مرد مسلمان خواهد بود ولى اگر به حالت كفر باقى ماند تا مدت عده منقضى شد عقد نكاح باطل مىشود و اگر بعد از انقضاء عده مسلمان شد مرد مىتواند با عقد جديد او را عقد كند و آن عقد قبلى كفايت نمىكند چون بينونت به انقضاء عده حاصل شده است .\r\nمرحوم محقق در اينجا دو فرع مطرح كرده است يكى اينكه در ايام عده كه اين مرد چهار زن دارد و عده هيچ يك از آنها تمام نشده است ، اگر مرد بخواهد زن پنجم بگيرد جايز نيست . زيرا احتمال دارد همه اينها مسلمان شوند و اگر ازدواج با زن پنجم هم صحيح باشد لازم مىآيد كه مسلمان بيش از چهار زن داشته باشد و اين جايز نيست . بله اگر عده برخى از اينها تمام شده باشد به تعداد كسانى كه عده آنها تمام شده است مىتواند زن جديد بگيرد .\r\nفرع دوم اينكه اگر اين تازه مسلمان بخواهد خواهر يكى از زن‌هايش ( زن‌هاى وثنيه ) را تا مادامىكه عده منقضى نشده است بگيرد اين هم جايز نيست بلكه بايد صبر كند .\r\nاكنون سؤال اين است كه چرا نمىتواند خامسه و أخت الزوجه را بگيرد . با آنكه بين اين مرد مسلمان و آن زن‌ها مماثلت در اسلام و كفويّت [ المؤمن كفو المؤمن 
  ] نيست . چرا نتواند زن پنجم بگيرد و چرا احكام زوجيت بر آن چهار زن بار شود تا گرفتن زن پنجم به منزله اين باشد كه مسلمان ، پنج زن گرفته باشد و چرا زوجه وثنيه را بايد مسلمه حساب كند و خواهرش را نتواند بگيرد ؟\r\n\r\n","description":"","footnote":"","page_name":" 5611 ","page_number":269},
  {"content":"\r\n\r\nجواب اين سؤال اين است كه در مواردى كه حالت منتظره‌اى وجود دارد بايد ببينيم طرف مقابل در عده مسلمان مىشود يا نه ؟ اگر مسلمان شد زوجيت باقى است و اگر مسلمان نشد زوجيت باطل مىشود . و مسأله صور مختلفى دارد كه سابقاً گذشت يك صورتش را كه شهيد اول در غاية المراد احتمال داده بود اين است كه كفويّت بين زوج و زوجه نيست ، مرد مسلمان است و زن بت‌پرست است و ازدواج با زن بت‌پرست بقاءً هم جايز نيست و وقتى عقد اين دو باطل مىشود كه عده زن تمام شده باشد و زوجه به كفر باقى مانده باشد كه به خاطر عدم كفويت در اسلام و كفر و انقضاء عده ، زوجيت به هم مىخورد . در مقام هم ، بنابراين كه بقاء كفر ناقل باشد قبل از انقضاء عده اين زن زوجه مرد است و با انقضاء عده ، زوجيت منفسخ مىشود .\r\nپس قبل از انقضاء عده ، اينها زوجه او هستند از اين رو نكاح خامسه و أخت الزوجه قبل از انقضاء عده جايز نيست اين يك احتمال است كه در غاية المراد شهيد اول آمده است و روى اين مبنا فرمايش محقق تمام است ، لكن صاحب جواهر ، كلام محقق را طبق نقل معنا نمىكند .\r\n\r\nاما بنابر كشف كه صاحب جواهر طبق كشف مسأله را تمام كرده است حكم مسأله چيست ؟\r\nمسأله چند فرض دارد ؛ يك فرض اين است كه مرد مىداند كه اين زن يا اين زن‌ها در ايام عده مسلمان نمىشوند مثلًا امام معصوم عليه السلام به او چنين گفته است يا از راه علوم غريبه اعتقاد پيدا كرد [ چه اين اعتقاد مطابق واقع باشد و چه جهل مركب باشد 
  ] كه اين زن يا اين زن‌ها در ايام عده مسلمان نمىشوند . در اين صورت بنابر كشف مرد بايد عقد خود با اين زن يا اين زنان را منفسخ بداند ، زيرا فرض نقل نيست كه بعد از تمام شدن عده ، ازدواج منفسخ شود ، بنابراين بخواهد خامسه يا اخت الزوجه را بگيرد مانعى ندارد ، چون اين زنان زوجه او نيستند و از همان وقتى كه مرد\r\n\r\n","description":"","footnote":"","page_name":" 5612 ","page_number":270},
  {"content":"\r\n\r\nمسلمان شد مثل شرط متأخر عقد اين زنان حقيقةً منفسخ شده است ، به نحو كشف حقيقى نه به نحو كشف حكمى كه ما بنا بگذاريم كه اينها زوجه او نباشند . پس بنابر كشف حقيقى زوجيت از حين اسلام مرد حقيقةً منفسخ شده است . فرض ديگر اين است كه مرد يقين به بقاء كفر اين زن يا زنان ندارد . بلكه شك دارد و با استصحاب بقاء كفر اين زن يا اين زنان تا حين انقضاء عدّه [ بنابر جريان استصحاب در امور استقبالى 
  ] بقاء كفر زنان را احراز مىكند و حكم به بطلان زوجيت زنان مىكند .\r\nبنابراين على القاعده بايد بتواند رجاءً با خامسه يا اخت الزوجه ازدواج كند . چون انفساخ در مقام به نحو به اين است نه به نحو رجعى . پس اگر اين زن يا اين زنان به كفر باقى ماندند كشف مىشود كه نكاح آن زنان منفسخ و اين ازدواج جديد صحيح است .\r\n\r\nفرمايش صاحب جواهر در مقام\r\nلكن صاحب جواهر در مقام فرموده است : بنابر كشف نمىتواند با خامسه يا اخت الزوجة ازدواج كند و با استصحاب بقاء كفر زن الى حين انقضاء العدّة نمىتوان حكم به جواز نكاح خامسه يا اخت الزوجه كرد . توضيح استدلال ايشان اين است كه اگر ما بگوييم قبل از انقضاء عدّه ، زوجيت با اين زنان زائل شده است و بعد كه آن زنان يا برخى از آنان مسلمان شدند عقد عود مىكند و مرد مىتواند بدون عقد جديد آن زن يا زنان را به همسرى انتخاب كند ، در اين صورت مرد مىتواند خامسه يا اخت الزوجه را بگيرد چون فعلًا زوجيتى وجود ندارد . و در اين صورت مىتواند استصحاب بقاء كفر زنان را بكند همانطور كه اگر انقضاء عده شده بود و شك مىكرد كه آيا در حال عده زنان يا برخى از آنان اسلام آورده‌اند يا نه ؟ با استصحاب بقاء كفر ، حكم به انفساخ زوجيت آنها مىكرد و مىتوانست با خامسه يا اخت الزوجة ازدواج كند ، لكن ايشان مىفرمايد : ما اين مبنا را قائل نيستيم و مىگوييم همين الان اينها زوجه او هستند و اگر زن در ايام عدّه مسلمان شود عود زوجيت\r\n\r\n","description":"","footnote":"","page_name":" 5613 ","page_number":271},
  {"content":"\r\n\r\nنيست ، بلكه اصلًا زوجيت زائل نشده است و اسلام كشف مىكند كه در ايام عده نيز زوجه است و در مقام ، اين شخص نمىداند كه اين چهار زن ، زوجه او هستند يا نه ؟\r\nو چون شايد واقعاً زن او باشند چون احتمال اسلام آنها هست نمىتواند با خامسه يا اخت الزوجه ازدواج كند و مقام مانند اين است كه مرد شك كند كه آيا زن يكى از محرمات نسبيه اوست يا نه ؟ اين شخص نمىتواند با اين زن ازدواج كند چون اصل عملى كه ثابت كند اين زن مادر او نيست وجود ندارد و از طرف ديگر استصحاب عدم زوجيت اقتضاء مىكند كه اين عقد كه جارى كرده است باطل باشد . پس بايد احراز كند كه اين زن از عناوين محرمه نيست تا بتواند با او ازدواج كند . در مقام هم اين شخص نمىداند كه واقعاً اين شخص زن اوست يا نه ؟ پس نمىتواند با خامسه يا اخت الزوجه ازدواج كند . اين فرمايش صاحب جواهر است .\r\n\r\nمناقشه در كلام صاحب جواهر قدس سرّه\r\nمقصود صاحب جواهر براى ما معلوم نيست . كلام ايشان چنين است .\r\nو التمسك بأصالة عدم الاسلام فى العدّة لا يرفع باب المقدمة بعد ان كان الاسلام و عدمه كاشفاً عن بقاء الزوجية و عدمها لا شرطاً مؤثراً [ يعنى از باب مقدمه علميه بايد احراز كند كه زنى كه مىخواهد بگيرد بلامانع است و با استصحاب اين مشكل حل نمىشود 
  ] اذ هو حين اسلامه اما ان يكون ذا أربع أو لا فى الواقع و ناكحاً للأخت أو لا ، فالمعقود عليها حينئذٍ قبل انكشاف ذلك من مشتبه الموضوع لا يجوز الاقدام عليها كالمرأة المشتبهة حالها أنّها أمّ أولا « 1 » » .\r\nلكن مناقشه در كلام ايشان اين است كه قياس كردن مقام به أمّ و محرمات نسبيه قياس مع الفارق است . أمّ اصل عملى ندارد تا بگوييم سابقاً مادرش نبوده و الان نمىدانيم كه آيا مادر او شده است يا نه تا با استصحاب و اصل موضوعى ثابت كنيم كه اين شخص أمّ نيست . استصحاب عدم امومت جارى نيست .\r\n\r\n\r\n","description":"","footnote":"\r\n( 1 ) - جواهر الكلام 30 / 81 - 80 .\r\n","page_name":" 5614 ","page_number":272},
  {"content":"\r\n\r\nولى در مقام به وسيله استصحاب مىگوييم ، كفر اين زن تا پايان انقضاء عدّه باقى است و نتيجه اين استصحاب اين است كه مانعى از ازدواج جديد نيست و شرط حاصل است . پس مىتواند الان خامسه يا اخت الزوجه را بگيرد چون فعلًا زوجيتى در بين نيست .\r\n\r\nتوجيه كلام صاحب جواهر و نقد آن\r\nكلام صاحب جواهر را به يكى از دو وجه مىتوان توجيه كرد . وجه اول اين است كه ايشان مرادش اين باشد كه اسلام زن در ايام عده ، شرط مؤثر و ناقل نيست ، بلكه كاشف است و در باب كشف يكى از تصورات باب كشف حتى كشف حقيقى اين است كه اجازه لاحق هيچ دخالتى حتى به نحو شرط متأخر ندارد منتهى اجازه كاشف مىشود از اينكه يك شرطى با خود عقد مقارن بوده است . اما اجازه فقط جنبه كاشف دارد و حتى به نحو شرط متأخر هم دخالت ندارد . پس اجازه حتى عنوان ترتب و تعقّب و مانند آن را ندارد بلكه كاشف از آن است و اينكه عقد مقارن با اين وصف است .\r\nصاحب جواهر ممكن است بگويد كه در مقام ، اسلام فقط كاشف محض است و هيچ نحوه دخالتى ندارد . و شرط متأخر قابل تصوير نيست . اسلام كاشف محض است و چون هيچ دخالتى ندارد و استصحاب بايد منشأ أثر باشد تا جارى شود ، وقتى چيزى وجوداً يا عدماً منشأ اثر نيست و صرفاً جنبه كاشفيت دارد وجهى ندارد كه استصحاب عدم اسلام بكنيم .\r\nلكن اين سخن تمام نيست زيرا :\r\nاولًا : كاشفيت در مقام به نحوى كه هيچ ارتباطى نداشته باشد نيست بلكه به نحو تعقب است نه اينكه يك شىء غير مرتبط و كشف محض باشد .\r\nثانياً : به فرض آنكه بپذيريم كه اسلام متأخر ، نسبت به صحت عقد هيچ دخالتى ندارد و حتى به نحو تعقب هم نيست و فقط كاشف محض است . كاشفيت بر دو\r\n\r\n","description":"","footnote":"","page_name":" 5615 ","page_number":273},
  {"content":"\r\n\r\nقسم است . كاشفيت شرعى و كاشفيت غير شرعى . كاشفيت غير شرعى مثل اينكه ما با ساعت كشف مىكنيم كه وقت اذان شده است ، همين كه عقربه ساعت به فلان نقطه رسيد ما كشف مىكنيم وقت اذان شده است با آنكه رسيدن عقربه ساعت به اين نقطه يا نرسيدن آن موضوع حكم شرعى نيست ، لكن كاشف از اين است كه موضوع حكم شرعى حاصل شده است . اين كاشفيت ، كاشفيت شرعى نيست . ولى چيزهايى كه شرع ذكر كرده و فرموده اگر چنين شد ، فلان حكم ثابت است ما چه قائل شويم كه اين عناوين دخيل و علت حكم است و چه قائل شويم كه اين عناوين امارات شرعيه هستند كه فخر المحققين قدس سرّه قائل است هر كدام را بگوييم ، با استصحاب اگر شيئى كه مرآة و كاشف شرعى است و شارع ثبوت و لاثبوت آن را موضوع حكم قرار داده است ما مىتوانيم با اصلى از اصول عمليه مثل استصحاب موضوع را احراز كنيم . و در مقام با استصحاب بقاء كفر و عدم اسلام مىتوانيم احراز كنيم كه اين ازدواج بلامانع است ، وجه دوم كلام صاحب جواهر را در جلسه آينده ان شاء الله تعالى دنبال مىكنيم .\r\n« * و السلام * »\r\n\r\n","description":"","footnote":"","page_name":" 5616 ","page_number":274},
  {"content":"\r\n\r\n\r\n26 / 11 / 1382 يكشنبه درس شمارهء ( 620 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث درباره حكم ازدواج وثنى تازه مسلمان با خواهر يكى از چهار زن سابق خود و يا زنى غير از او در ايام عده آنان بود . در اين جلسه نخست با بيان كلام صاحب جواهر مبنى بر عدم جواز اين ازدواج از باب مقدمه علميه ، آن را ناتمام دانسته و مسأله صلاة در لباس مشكوك و باب مقدمه علميه را مرتبط با احكام وضعى و در ارتباط با امورى مىدانيم كه از حالت سابقه برخوردار نباشد . آنگاه به بررسى جريان استصحاب استدامه كفر پرداخته و با بيان ديگرى در توجيه نظر صاحب جواهر ، آن را نيز مخدوش خواهيم شمرد . سپس با طرح يك اشكال ، پاسخ صاحب جواهر به آن را مورد تأييد قرار داده و با مطرح ساختن فرع ديگرى از مسائل مربوط به اسلام وثنى ، ادامه بحث را به جلسه آينده واگذار خواهيم كرد .\r\n* * * \r\nالف ) ادامه بررسى حكم ازدواج وثنى تازه مسلمان با خواهر زوجه سابق يا خامسه :\r\n\r\n1 - كلام صاحب جواهر :\r\nايشان ازدواج وثنى تازه مسلمان را با خواهر زوجه سابقش ، و در صورتى كه داراى چهار همسر بوده ، با زن ديگر صحيح ندانسته و مىفرمايد : هر يك از اين دو مورد ، از موارد مشتبه است و اجتناب از ازدواج با آنها ضرورى است . زيرا خروج زن\r\n\r\n","description":"","footnote":"","page_name":" 5617 ","page_number":275},
  {"content":"\r\n\r\nيا زنان سابق مرد از زوجيت او يقينى نبوده و محتمل است در واقع زوجيت آنان تداوم داشته باشد ، و با توجه به نهى شارع از ازدواج با خامسه و اخت الزوجه ، اشتغال ذمه مرد يقينى است . از اين رو ازدواج مجدد وى ، امتثال نهى را مشكوك ساخته و برائت يقينى را با مشكل مواجه مىسازد . بنابراين بر مرد لازم است از باب مقدمه علميه ، جهت امتثال نهى و تحصيل برائت يقينى ، از اقدام به اين ازدواج خوددارى نمايد . و البته با استصحاب عدم اسلام و بقاء كفر نيز نمىتوان عدم زوجيت زنان را اثبات كرده و زمينه باب مقدمه علميه را مرتفع ساخت . زيرا با توجه به اينكه ما اسلام را كاشف از بقاء زوجيت مىدانيم - نه شرط تجدد زوجيت - ارتفاع زوجيت و خروج زنان از اين علقه ، مسلم نيست و هم اكنون نيز ممكن است زوجيت آنان باقى باشد . بنابراين ، مردى كه اسلام آورده و همسر وى هنوز بر كفر خود باقى است ، در ايام عده نمىتواند با خواهر او ازدواج نمايد و چنانچه داراى چهار همسر وثنى بود ، ازدواج با خامسه نيز براى او جايز نمىباشد « 1 » .\r\n\r\n2 - توضيح بيشتر استاد مد ظله :\r\nجريان برائت يا لزوم احتياط در شبهات موضوعيه ( مشتبه ) محل خلاف ، بلكه معركه آراء است و در اين زمينه خصوصاً در مورد مثال صلاة در لباس مشكوك ، رساله‌هاى متعددى نوشته شده است . در اين ميان دو قول عمده وجود دارد :\r\nعده‌اى قائلند : هنگامى كه چيزى از سوى شارع - مثلًا - مورد نهى واقع مىشود ، پرهيز از مصاديق مشتبه - كه ارتكاب آن ، امتثال نهى را مشكوك مىسازد - از باب مقدمه علميه ضرورى است . ليكن مشهور با جارى دانستن اصل در مصداق مشتبه ، ارتكاب آن را مانع تحقق امتثال ندانسته و قائل شده‌اند : با پرهيز از مصاديق قطعى منهى عنه ، امتثال حاصل خواهد گشت ، و به همين جهت صلاة در لباس مشكوك از نظر آنان خالى از اشكال مىباشد .\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 80 با توضيح استاد مد ظله .\r\n","page_name":" 5618 ","page_number":276},
  {"content":"\r\n\r\nفرمايش صاحب جواهر مبنى بر عدم جواز ازدواج با خواهر زن يا خامسه ، نه از باب قول به احتياط ، بلكه صريحاً از باب مقدمه علميه و مبتنى بر مسأله مشتبه ، و سازگار با قول كسانى است كه اصل در مصداق مشتبه را جارى ندانسته و صلاة در لباس مشكوك را نادرست شمرده‌اند .\r\n\r\n3 - نقد استاد مد ظله :\r\nبه نظر مىرسد مسأله مورد بحث بر خلاف نظر صاحب جواهر مبتنى بر مسأله مشتبه و بحث صلاة در لباس مشكوك نباشد . زيرا اولًا باب مقدمه علميه و مسأله صلاة در لباس مشكوك مربوط به احكام وضعى بوده و ارتباط با احكام تكليفى ندارد . چه آنكه در مسأله صلاة در لباس مشكوك ، كلام در صحت و عدم صحت است ، نه جواز و عدم جواز ، در حالى كه در بحث جارى ، شك در حكم تكليفى ( جواز ازدواج با خواهر زن يا خامسه ) مىباشد . ثانياً بحث صلاة در لباس مشكوك و امثال آن مرتبط با امورى است كه در آنها حالت سابقه وجود ندارد ، به خلاف بحث كنونى كه داراى حالت سابقه بوده و وثنى تازه مسلمان مىتواند مانند كسى كه شك دارد همسرش را طلاق داده يا نه ، بقاء زوجيت را استصحاب نمايد و طبعاً با اين استصحاب ، موضوع حرمت با اخت الزوجه و خامسه - بدون ارتباط با مسأله صلاة در لباس مشكوك و مقدمه علميه - محقق مىگردد .\r\nدر عين حال ، ممكن است شك در بقاء زوجيت را مسبب از شك در بقاء كفر زنان در آينده دانسته ، و استصحاب بقاء بر كفر را حاكم بر استصحاب بقاء زوجيت بدانيم . چه آنكه با استصحاب عدم اسلام و استدامه كفر زنان ، زوجيت آنان منتفى مىگردد و زمينه‌اى براى استصحاب آن باقى نمانده و نتيجتاً موضوع حرمت منتفى خواهد گشت .\r\n\r\n4 - عدم جريان استصحاب استدامه كفر از نظر صاحب جواهر و توجيهى براى آن :\r\nصاحب جواهر آن چنان كه از ذيل كلام ايشان استفاده مىشود اين استصحاب را\r\n\r\n","description":"","footnote":"","page_name":" 5619 ","page_number":277},
  {"content":"\r\n\r\nجارى نمىدانند . در جلسه قبل براى فرمايش ايشان وجهى را بيان كرده و آن را ناتمام شمرديم . وجه ديگرى كه براى كلام ايشان به نظر مىرسد اين است كه مخالفت با جريان استصحاب مذكور ممكن است به جهت قائل نبودن به جريان استصحاب در امور استقبالى باشد .\r\nدر استصحاب‌هاى معمولى ، نوعاً شىء متيقن نسبت به زمان حال ، تقدم داشته و مشكوك در آنها فعلى است . ليكن در استصحاب استقبالى ، متيقن ، فعلى است و مشكوك ، استقبالى است . به عنوان مثال ، اگر حيات زيد را كه اكنون متيقن است ، براى ده سال آينده استصحاب كرده و آثارى را كه بر حيات فعلى او مترتب است ، بر حيات آينده او مترتب سازيم ، چنين استصحابى ، استصحاب استقبالى است و حجيت آن براى برخى محل نظر است . صاحب جواهر نيز ممكن است به واسطه قائل نبودن به اين نوع استصحابات ، استصحاب استدامه كفر را نادرست دانسته باشند . البته از ظاهر كلام ايشان مىتوان چنين استفاده كرد كه حتى اگر قائل به جريان استصحاب در امور استقبالى باشيم ، بازهم از استصحاب استدامه كفر نمىتوان عدم بقاء زوجيت را نتيجه گرفت . زيرا اگر انتفاء زوجيت را در زمان حال ، قطعى دانسته و اسلام را عامل حدوث مجدد نكاح مىدانستيم ، در آن صورت ، اسلام نياوردن متيقن فعلى را براى آينده استصحاب كرده و عدم حدوث مجدد زوجيت در آينده را نتيجه مىگرفتيم . ليكن نظر به اينكه اسلام كاشف از بقاء زوجيت از آغاز بوده و انتفاء زوجيت در زمان حال قطعى نيست ، و اين بدان معناست كه هم اكنون ممكن است زوجيت وجود داشته باشد ، لذا زمينه‌اى براى استصحاب استقبالى عدم اسلام جهت اثبات عدم بقاء زوجيت باقى نمىماند .\r\n\r\n5 - نقد استاد مد ظله :\r\nبه نظر مىرسد تقدم يا تأخّر مشكوك و متيقن نسبت به زمان حال ، ماضى يا استقبالى بودن هر يك از اين دو ، و اختلاف آنها نسبت به هم از جهت وقوع در يكى\r\n\r\n","description":"","footnote":"","page_name":" 5620 ","page_number":278},
  {"content":"\r\n\r\nاز ازمنه ثلاثه ، هيچ كدام نقشى در صحت جريان استصحاب نداشته ، و متأخر بودن زمان مشكوك از زمان متيقن براى مقبوليت آن كافى باشد . از اين رو جارى بودن استصحاب در امور استقبالى حتى در مثل موضوع بحث فعلى - همچنان كه نظر متأخرين از اصوليين و مرحوم آقاى خويى است و فتواى فقهاء در موارد عديده شاهد بر آن مىباشد - خالى از اشكال است .\r\nبه عنوان مثال ، با توجه به ارتباطى بودن روزه و شرطيت طهارت از حيض براى وجوب از طلوع فجر تا مغرب شرعى ، معمول آقايان بنابر صحت جريان استصحاب استقبالى ، در مورد زنى كه در ماه مبارك در اول صبح پاك است و به واسطه احتمال حيض شدن در خلال روز ، شك دارد كه آيا در فاصله طلوع فجر تا مغرب شرعى واجد شرط طهارت خواهد بود يا نه ، و نتيجتاً شك خواهد داشت كه آيا گرفتن روزه براى او واجب است يا نه ، فرموده‌اند : بايد روزه بگيرد « 1 » . زيرا آنان قائلند : امر متيقنى كه طول و قصر عمر آن مشكوك است ، مشمول دامنه « لا تنقض اليقين بالشك » بوده و فروض مختلفى كه به حسب ازمنه براى متيقن و مشكوك وجود دارد ، تأثيرى در اين شمول نخواهد داشت .\r\n\r\n6 - طرح يك اشكال :\r\nاشكالى كه ممكن است تخيل شود اين است كه حتى با استصحاب استقبالى عدم اسلام زنان نيز ازدواج وثنى تازه مسلمان با خامسه يا خواهر يكى از زنان سابق در زمان عده آنان جايز نخواهد بود . زيرا بينونت مرد از زنان سابق در مسأله مورد بحث مانند جدايى از همسر مرده يا همسر مخلوع به طلاق خلع نيست تا ازدواج او با خامسه يا اخت الزوجه با عقد جديد بىمانع باشد . بلكه مانند مفارقت مرد از معتده رجعى در ايام عده است كه بينونت در آن مراعى و انفساخ عقد در آن غير\r\n\r\n\r\n","description":"","footnote":"\r\n( 1 ) - و البته اين نكته را نيز نبايد از نظر دور داشت كه به لحاظ مصداقيه بودن شبهه ، با شك در حائض بودن ، تمسك به عموم  « كُتِبَ عَلَيْكُمُ الصِّيامُ »  جايز نخواهد بود .\r\n","page_name":" 5621 ","page_number":279},
  {"content":"\r\n\r\nمستقر مىباشد . لذا صلاحيت رجوع و زمينه ازدواج بدون عقد جديد براى مرد موجود بوده و با اسلام زنان ، حالت منتظره‌اى براى رجوع او باقى نمىماند . بنابراين گرچه استدامه كفر تا انقضاى عده ، سبب استقرار اين جدايى مىگردد ، ليكن وجود صلاحيت رجوع در ايام عده ، ازدواج با خامسه يا خواهر زوجه سابق را مشكل ساخته و حتى با استصحاب عدم اسلام ، از آن ممانعت مىنمايد .\r\n\r\n7 - پاسخ اشكال توسط صاحب جواهر و تأييد استاد مد ظله :\r\nايشان قياس بينونت وثنى تازه مسلمان از زنان سابق خود را با مفارقت مرد از معتده رجعى ، قياس مع الفارق ، و اين اشكال را مردود دانسته و مىفرمايد : دليل عامى وجود ندارد كه هر معتده يا - لااقل - معتده‌هايى را كه از صلاحيت ازدواج بدون عقد جديد برخوردارند ، زوجه يا در حكم زوجه قرار داده و ازدواج با خواهر او را در ايام عده منع كرده باشد . در حكم زوجه بودن معتده رجعى و منع ازدواج با خواهر او دليل خاصى دارد و نبايد مورد بحث كنونى را با آن قياس نمود « 1 » .\r\nبه نظر ما نيز حق با ايشان است . چه آنكه ازدواج وثنى تازه مسلمان گرچه از جهت عدم نياز به عقد جديد ، مشابه ازدواج با معتده رجعى است ، ليكن استدامه زوجيت معتده رجعى مؤونه‌اى غير از رجوع زوج ندارد ، در حالى كه اسلام در جواز ازدواج وثنى تازه مسلمان مدخليت داشته و رجوع مرد بدون آن جايز نمىباشد .\r\nبنابراين ، ازدواج او با خامسه يا خواهر زوجه سابق ، همچنان كه با مرتفع شدن وجدانى زوجيت مشكلى ندارد ، از طريق يقين تنزيلى حاصل از استصحاب عدم اسلام نيز بىاشكال به نظر مىرسد .\r\n\r\nب ) بررسى حكم ازدواج شوهر غير مسلمان وثنيه‌اى كه اسلام آورده ، با خواهر زوجه‌اش در ايام عده او :\r\n\r\n1 - متن شرايع :\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 81 .\r\n","page_name":" 5622 ","page_number":280},
  {"content":"\r\n\r\nلو اسلمت الوثنية فتزوج زوجها باختها قبل اسلامه و انقضت العدة و هو على كفره صحّ عقد الثانية . نعم لو اسلما قبل انقضاء عدة الاولى تخيّر كما لو تزوجها و هى كافرة .\r\n\r\n2 - توضيح :\r\nاگر زن وثنيه مسلمان شود و شوهر وثنى او بر اساس دين خود كه ازدواج با خواهر زن را جايز شمرده ، در زمان عده با او ازدواج نمايد و تا پايان عده اسلام نياورد ، اين ازدواج به خاطر حصول كفويت بين آن دو صحيح است . اما اگر قبل از انقضاء عده ، شوهر وثنى با معقوده جديدش اسلام بياورند ، صاحب شرايع مىفرمايد : مرد در انتخاب يكى از دو خواهر مخيّر است . زيرا كفويت بين آنان حاصل است ، و هر دو زن صلاحيت ازدواج با او را دارند . بايد بررسى كنيم كه آيا حكم اين مسأله همچنان كه صاحب شرايع فرموده ، عيناً مانند « جمع بين الاختين فى عقد واحد او فى عقدين فى زمان واحد » تخيير است ، يا حكم ديگرى دارد . در جلسه آينده ان شاء الله به بررسى اين مسأله خواهيم پرداخت .\r\n« * و السلام * »\r\n\r\n","description":"","footnote":"","page_name":" 5623 ","page_number":281},
  {"content":"\r\n\r\n\r\n27 / 11 / 1382 دوشنبه درس شمارهء ( 621 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در ابتداء بحث از جواز عقد خواهرزن و زن پنجم در مدت عدّه زوجه كافرة بعد از اسلام زوج ، را پى گرفته و در آن ، قائل به جواز عقد بدون ترتيب اثر دادن به آن عقد قبل از پايان عدّه زن كافره مىشويم . سپس حكم ازدواج مسلمانى كه در زمان كفرش با خواهر زنش بعد از مسلمان شدن زنش ازدواج نموده است و عده زن او قبل از مسلمان شدن او منقضى شده است و بعضى از فروع آن را بررسى خواهيم نمود .\r\n* * * \r\nادامه بررسى جريان استصحاب استقبالى در مسأله\r\nديروز عرض شد كه بنابر جريان استصحاب در امور استقبالى ، در اينجا كه شخص مسلمان شده است و هنوز زنش كافر است و بايد عده نگه دارد ، پس شك مىكند كه آيا كفر زنش تا آخر عدّه ادامه پيدا مىكند ، تا اينكه عقد او منفسخ شده و ازدواج با خواهر او و يا زن پنجم براى او جايز باشد ، حكم به بقاء كفر او مىشود و زوج مسلمان شده مىتواند با خواهرزن يا زن پنجم ازدواج نمايد . و براى جريان استصحاب در امور استقبالى مثال‌هاى ديگرى هم زده شده است ، و از اين قبيل است اينكه اگر كسى كه مىخواهد حج به جاى آورد ، شك نمايد كه آيا موفق مىشود كه حج را به آخر برساند ، يا اينكه مانعى پيش مىآيد ؟ بعضى گفته‌اند كه در\r\n\r\n","description":"","footnote":"","page_name":" 5624 ","page_number":282},
  {"content":"\r\n\r\nاين مثال به مقتضاى استصحاب عدم المانع در آينده ، بايد به حج خود ادامه بدهد .\r\nالبته اين محل اشكال است و الان نمىخواهيم وارد بحث از آن بشويم و عمده اين است كه آيا مفاد « ادله لا تنقض » كه استصحاب را اثبات مىكند ، آيا شامل امور استقبالى هم مىشود يا خير ؟ و به نظر ما ، بله مىشود كه شمول مذكور را از اين ادله استظهار نمود .\r\n\r\nاشاره به عدم جريان اصالة السلامة در مقام\r\nبعضى گفته‌اند كه اصالة السلامة يكى از اصول عقلايى است و مسأله حكم به لزوم ادامه حج در صورت شك در تحقق مانع در ادامه عمل ، از باب تمسك به اين اصل است . و لكن به نظر ما اين حرف قابل مناقشه است و اصالة السلامة را در اينجا نمىتوان جارى كرد ، و سرش اين است كه مجراى اصالة السلامة در مواردى است كه تحقق مانع خيلى نادر باشد مثل فوت كردن شخص در حال نماز ، به طورى كه اطمينان به عدم تحقق مانع باشد ، و در واقع ما چنين اصل عقلايى را قبول نداريم و در مثالهايى كه زده شده ، در واقع اخذ به اطمينان است نه به اصالة السلامة .\r\n\r\nبيان عدم جريان اصالة الاحتياط در مقام\r\nبعضى از دوستان بحث اين اشتباه برايشان پيش آمده بود كه امثال مقام مجراى براى اصالة الاحتياط مىشود ، چرا كه شخص شك در قدرت مىكند ، و مقتضاى قانون شك در قدرت در نزد عقلاء يا عقل ، اين است كه اگر كسى نمىداند كه آيا اين تكليف را مىتواند انجام بدهد يا نه ، بايد احتياط نموده و براى انجام تكليف اقدام نمايد ، پس اگر چه استصحاب را در اينجاها جارى ندانيم ، از باب احتياط لازم در امثال مقام ، بايد عمل را شروع و ادامه داد .\r\nلكن اين حرف صحيح نيست ، چرا كه مسأله احتياط در صورت شك در قدرت در جايى است كه قدرت دخيل در تنجز تكليف باشد نه در ملاك آن ، مثل اينكه نجات دادن شخص غريق مسلمان ، مطلقا مصلحت و ملاك دارد چه من قدرت بر\r\n\r\n","description":"","footnote":"","page_name":" 5625 ","page_number":283},
  {"content":"\r\n\r\nانجاء داشته باشم و چه قدرت بر آن را نداشته باشم ، در اين گونه موارد است كه اگر شك در قدرت بشود ، مادامىكه شخص اقدام نكند تا اينكه بفهمد كه آيا قادر است يا نه ، عقلاء او را معذور نمىدانند . و اما در مواردى كه قدرت دخيل در ملاك و مصلحت تكليف باشد ، مثل اينكه زن اگر حائض بشود ، قادر بر انجام نماز يا روزه نخواهد بود و به عبارت ديگر ، در اين صورت كه قدرت ندارد ، آن تكليف اصلا براى او مطلوبيت و مصلحت ندارد ، پس ديگر در اين گونه موارد حكم به احتياط در صورت شك در قدرت نمىشود ، بلكه شك در تكليف مىشود و در موارد شبهات موضوعيه وجوبيه ، حتى اخبارى هم احتياط را لازم نمىداند ، پس با تمسك به احتياط نمىتوانيم در جايى كه زن شك دارد كه آيا وسط روز حائض مىشود يا نه ؟\r\nحكم به وجوب روزه بر او بكنيم و يا حكم به لزوم ادامه حج بر شاكّ در تحقق مانع در آينده بنماييم ، ولى مع ذلك در اينجا حكم به لزوم شروع و ادامه عمل شده است ، و وجهش همان تمسك به استصحاب استقبالى عدم تحقق مانع در آينده است .\r\n\r\nاشاره به يكى از خصوصيات دخالت در مطلوبيت و عدم آن\r\nاز خصوصيات دخالت داشتن قدرت در مطلوبيت و ملاك اين است كه مثل عنوان مسافر مىشود كه همان طورى كه اگر شخص خود را مسافر كند تا اينكه روزه فعلى از او ساقط شود ، اشكالى ندارد ، شخص مىتواند كارى كند كه حائض شود ، چرا كه در اينجا موضوع عوض مىشود ، نه اينكه مطلوب از بين رفته باشد ، بلكه ملاك عوض مىشود . و اما اگر قدرت دخيل در ملاك نباشد ، شخص نمىتواند كارى بكند كه عاجز از انجام تكليف بشود مثل اينكه كارى بكند كه ديگر قادر بر انجاء غريق نباشد چرا كه القاء عمدى خود در عجز در چنين مواردى در نزد عقلاء معذّر تلقّى نمىشود .\r\n\r\n","description":"","footnote":"","page_name":" 5626 ","page_number":284},
  {"content":"\r\n\r\n\r\nبيان مختار و تجديد نظر در مسأله\r\nاگر ما بوديم و آنچه كه تا به حال گذشت حكم به جواز ازدواج با خواهر زن و خامسة در مسأله محل بحث مىكرديم ، بر اساس همان استصحاب استقبالى بقاء كفر زن تا هنگام پايان عده ، لكن در بعضى از روايات هست كه « النكاح اجدر ان يحتاط فيه » و ممكن است كه مستفاد از اين روايات اين باشد كه ، و لو شبهه حكميه باشد ، در مسأله نكاح بايد احتياط نمود و در باب فروج وقتى كه شك در صلاحيت ازدواج بشود ، مگر موارد خاصى كه خود شارع حكم به عدم وجوب فحص نموده است ، مثل قبول حرف زن در خليه بودن و شوهر نداشتن ، بايد احتياط نمود ، و در ما نحن فيه هم كه شخص نمىداند كه آيا اين زنى كه فعلا دارد ، قبل از پايان عده مسلمان مىشود يا نه ، اگر بخواهد خواهر او را بگيرد و ترتيب اثر به آن بدهد ، خلاف اين احتياط است ، چرا كه در اينجا فحص براى او مقدور است و آن به اين است كه صبر نمايد تا با پايان عده تكليف او مشخص بشود ، بله مىتواند او را رجاءً بگيرد ، لكن تا قبل از پايان عده كه تكليف مشخص بشود ، نمىتواند بر آن زوجيت ترتيب اثر بدهد .\r\n\r\nبررسى حكم ازدواج كافر با خواهرزنش بعد از اسلام زنش\r\nمرحوم محقق مىفرمايد : « و لو اسلمت الوثنية فتزوّج زوجها بأختها قبل اسلامه و انقضت العدّة و هو على كفره ، صحّ عقد الثانية ، نعم لو اسلما قبل انقضاء عدّة الاولى تخيّر ، كما لو تزوجها و هى كافرة » مسأله‌اى كه در اينجا در ابتداء مىفرمايند اين است كه در صورتى كه زنى بت‌پرست اسلام بياورد و هنوز شوهر او وثنى باشد ، بنابر آنچه كه قبلا هم گذشت زن بايد در اين صورت عده نگه دارد ، پس اگر شوهرش در عدّه او اسلام آورد ، باقى است و الّا جدايى بين آنها مستقر مىشود و به اختلاف مبنا كه قول به كشف باشد يا قول به نقل ، معلوم مىشود كه از اول جدا بوده‌اند و يا از حالا به بعد جدا شده‌اند ، ولى به هر تقدير ، در زمان عده بايد از هم فاصله بگيرند و\r\n\r\n","description":"","footnote":"","page_name":" 5627 ","page_number":285},
  {"content":"\r\n\r\nمباشرت جايز نيست ، حالا ، اگر مرد وثنى كه زوجه‌اش مسلمان شده است بخواهد خواهر آن زن را بگيرد ، اشكالى ندارد چرا كه حكم عدّه در اينجا مانند عده در طلاق رجعى نيست و قياس به آن هم قياس مع الفارق است و درست نيست ، همان طورى كه در جلسه قبلى گذشت كه محذورى از اين ناحيه پيش نمىآيد ، منتها اگر عده آن زن گذشت و مرد در آن مدت مسلمان نشد ، كشف مىشود كه اين خواهرى را كه گرفته بود ، زن اوست ، ولى اگر در عده او مرد آمد و مسلمان شد ، معلوم مىشود كه خواهر اول زن او بوده است ، و عقد خواهر دوم محكوم به بطلان است ، تا به اينجا هيچ محذور و اشكالى وجود ندارد .\r\nفرعى كه بر اين مسأله متفرع شده است اين است كه مىفرمايند : بله ، اگر مرد و خواهر دوم قبل از پايان عده خواهر اول كه مسلمان شده بود ، با هم ديگر ايمان بياورند ، در اين صورت شوهر مخير مىشود بين انتخاب هر يك از دو خواهر ، چرا كه ، خواهر اول كه به جهت مسلمان شدن شوهرش در عده‌اش زوجه او مىباشد و خواهر دوم را هم كه مرد در حال كفرش گرفته بوده و چون به حسب دينش صحيح بوده است پس مورد تقرير قرار مىگيرد ، بنابراين مىفرمايند اينجا مثل اين مىشود كه خواهر دوم را اين مرد كافر در حال كفر خواهر اول گرفته باشد ، بعد همه آنها مسلمان بشوند ، كه خوب مسلم است كه در اين صورت مرد مخير مىشود بين انتخاب هر يك از دو خواهرى كه در زمان كفر با آنها ازدواج كرده بوده است ، چرا كه مرد مسلمان نمىتواند دو خواهر را با هم تحت زوجيت داشته باشد . بعد صاحب جواهر مىفرمايد : بلكه اگر اسلام مرد و خواهر دوم با هم نباشد ، باز مرد اگر در عده زن اول مسلمان شده باشد و زن دوم هم قبل از پايان عده خود مسلمان شده باشد بازهم مرد مخير است بين اختيار هر يك از آنها و آن طورى كه ظاهر محقق است كه در اين صورت عقد دومى محكوم به بطلان است و خواهر اولى زن او خواهد بود ، حرف درستى نيست ، چرا كه در اين صورت هم معلوم مىشود كه هر دوى اين\r\n\r\n","description":"","footnote":"","page_name":" 5628 ","page_number":286},
  {"content":"\r\n\r\nخواهرها صلاحيت زوجيت را براى آن مرد دارند - البته جواهر در اينجا تعبير به « بكونهما معاً زوجتين له » كرده است كه از باب مسامحه است و الا مرادش همان داشتن صلاحيت زوجيت توسط هر يك از آنهاست - اما خواهر اولى ، به خاطر اينكه بعد از مسلمان شدن شوهرش قبل از پايان عده او ، معلوم شد كه زن اوست و اما خواهر دومى هم بعد از اينكه قبل از پايان عده خود مسلمان شد ، معلوم شد كه او هم زن اوست .\r\nسؤال : وقتى خواهر اولى زن او شد ، خواهر دومى چگونه زن او خواهد شد .\r\nجواب : بله اگر نسبت به يكى از دو خواهر ، عقد فعليت داشت مانند اينكه مسلمانى با زنى ازدواج كرده است و مىخواهد با خواهر او هم ازدواج نمايد ، در اين صورت عقد خواهر اول مبطل عقد خواهر دوم بود ، ولى در مسأله محل بحث ، هر دو فقط صلاحيت زوجيت را دارند و زوجيت هيچ كدام فعليت نيافته است ، و لذا مرد در اينجا در انتخاب هر يك از آنها مخيّر خواهد بود .\r\n« * و السلام * »\r\n\r\n","description":"","footnote":"","page_name":" 5629 ","page_number":287},
  {"content":"\r\n\r\n\r\n16 / 12 / 1382 شنبه درس شمارهء ( 622 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر ادامه فروع مربوط به اسلام يكى از طرفين ازدواج ، به بررسى مسأله هفتم پرداخته ، در اين مسأله مرد پس از اسلام مرتد شده است كه گاه زن كافر در عده مسلمان شده و گاه مسلمان نشده ، در اينجا به نقل و بررسى كلام صاحب جواهر در اين دو فرض پرداخته ، اشاره مىكنيم كه موضوع رواياتى كه با عدم اسلام طرف دوم در عده عقد را باطل مىداند صورتى است كه طرف اول تا آخر عده بر اسلام خود باقى بماند ، در اين جلسه سؤالاتى درباره نحوه انفساخ عقد در فرض اسلام يكى از دو طرف و در فرض ارتداد طرح كرده ، پاسخ آنها را به جلسه آينده وامىنهيم .\r\n* * * \r\nالف - بررسى مسأله هفتم [ حكم مردى كه بعد از اسلام مرتد شده كه گاه زن كافر در عده مسلمان شده و گاه مسلمان نشده 
  ]\r\n\r\n1 - متن مسأله :\r\nالسابعة : اذا اسلم الوثنى ثم ارتد و انقضت عدتها على الكفر فقد بانت منه و لو اسلمت فى العدة و رجع الى الاسلام فى العدة فهو احق بها ، و ان خرجت و هو كافر فلا سبيل له عليها .\r\n\r\n2 - توضيح مسأله و بيان صاحب جواهر رحمه الله در فرض اول مسأله\r\nاگر زن و شوهر هر دو كافر غير كتابى مثلا بت‌پرست باشند ، اگر مرد مسلمان شود زن بايد عده نگه دارد ، چنانچه در زمان عده زن مسلمان شد ، ازدواج آنها پابرجا و گرنه ازدواج آنها باطل است ، حال اگر مرد بعد از اسلام آوردن ، دوباره كافر\r\n\r\n","description":"","footnote":"","page_name":" 5630 ","page_number":288},
  {"content":"\r\n\r\nگردد در اين صورت ، مسأله دو فرض اصلى دارد :\r\nفرض اول : زن در زمان عده بر كفر خود باقى بماند .\r\nفرض دوم : زن در زمان عده مسلمان شود .\r\nدر فرض اول صاحب جواهر مىفرمايد كه با انقضاء عده در حال كفر زن ، كشف مىشود كه از اول اسلام مرد عقد ازدواج مرد و زن باطل شده بوده است ، ايشان اين مطلب را واضح مىداند ولى به نظر ما مسأله چندان روشن نيست .\r\n\r\n3 - نقد استاد - مد ظله - بر كلام صاحب جواهر رحمه الله\r\nبه نظر ما حكم به بطلان عقد ازدواج در اين صورت روشن نيست ، ظاهر رواياتى كه متعرض اين مسأله شده و حكم به بطلان نكاح در فرض اسلام يكى از زوجين و عدم اسلام ديگرى كرده در صورتى است كه طرف مسلمان شده تا پايان عده بر اسلام خود باقى مانده باشد و اگر وى به اسلام خود باقى نمانده باشد و دوباره كافر شده باشد مشمول اين ادله نيست و تعدى از صورتى كه اين روايات متعرض آن هستند به صورت مسأله ما مشكل مىباشد ، حال ما با مرور مجدد بر روايات مسأله ، اشكال فوق را توضيح مىدهيم .\r\n\r\nب - مرورى بر روايات مسأله\r\n\r\n1 - روايت سكونى :\r\nعن السكونى عن جعفر بن أبيه عن على عليه السلام : ان امرأة مجوسية اسلمت قبل زوجها فقال على عليه السلام . . . ، ثم قال : ان اسلمت قبل انقضاء عدتها فهى امرأتك ، و ان انقضت عدتها قبل ان تسلم ، ثم اسلمت فانت خاطب من الخطاب « 1 »\r\nدر اين روايت فرض مسأله در هر دو صورت آن ( اسلام شوهر در زمان عده و عدم اسلام شوهر در زمان عده ) اين است كه زن كه اول مسلمان شده تا آخر عده بر\r\n\r\n\r\n","description":"","footnote":"\r\n( 1 ) - وسائل الشيعة 20 : 546 / 26307 ( باب 9 ، از ابواب ما يحرم بالكفر ، ح 2 ) ، جامع احاديث الشيعة 25 : 666 / 38230 ( باب 4 از ابواب مناكحة الكفار ، ح 18 ) .\r\n","page_name":" 5631 ","page_number":289},
  {"content":"\r\n\r\nاسلام خود باقى مانده باشد ، لذا با اسلام شوهر در زمان عده ازدواج سابق باقى است . وقتى قطعه نخست روايت « ان اسلمت . . . » تنها در فرض بقاء زن بر اسلام تا پايان عده مىباشد ، نمىتوان درباره قطعه دوم آن « ان انقضت عدتها . . . » قائل به اطلاق گرديد و صورتى را كه طرفى كه اول مسلمان شده تا آخر عده بر اسلام خود باقى نمانده مشمول اين روايت بدانيم .\r\n\r\n2 - روايت منصور بن حازم\r\nعن منصور بن حازم قال سألت ابا عبد الله عليه السلام عن رجل مجوسى كانت تحته امرأة على دينه فاسلم او اسلمت قال ينتظر بذلك انقضاء عدتها ، فان هو اسلم او اسلمت قبل ان تنقضى عدتها فهما على نكاحهما الاول ، و ان هو لم يسلم « 1 » حتى تنقضى العدة فقد بانت منه « 2 » .\r\nدر اين روايت هم موضوع هر دو صورت مسأله جايى است كه طرفى كه اول مسلمان شده ، تا آخر عده بر اسلام خود ثابت قدم بماند .\r\n\r\n3 - روايت محمد بن مسلم\r\nعن محمد بن مسلم عن ابى جعفر عليه السلام . . . اما المشركون مثل مشركى العرب و غيرهم فهم على نكاحهم الى انقضاء العدة ، فان اسلمت المرأة ثم اسلم الرجل قبل انقضاء عدتها فهى امرأته ، و ان لم يسلم الا بعد انقضاء العدة فقد بانت منه و لا سبيل له عليها « 3 » .\r\n\r\n4 - نگاه كلى به روايات و بررسى حكم مسأله\r\nموضوع همه اين روايات صورتى است كه شخصى كه اول مسلمان شده تا پايان عده مسلمان بماند و روايات صورتى را كه او به كفر خود بازگردد شامل نمىگردند و اصلا علت به هم خوردن عقد در صورتى كه تا پايان عده طرف ديگر اسلام نياورد\r\n\r\n\r\n","description":"","footnote":"\r\n( 1 ) - ( توضيح بيشتر ) در وسائل : « و ان هى لم تسلم » ذكر شده ، متن بالا بر طبق نقل جامع احاديث الشيعة مىباشد ، مرجع ضمير « هو » ، طرفى است كه اول مسلمان نشده است ، ولى به نظر مىرسد كه عبارت بهتر : « و ان هو لم يسلم او هى لم تسلم » و مانند آن باشد .\r\n( 2 ) - وسائل الشيعة 20 : 546 / 26308 ( همان باب ، ح 3 ) ، جامع الاحاديث 25 : 665 / 38227 ( همان باب ، ح 15 ) .\r\n( 3 ) - وسائل الشيعة 20 : 547 / 26310 ( همان باب ، ح 5 ) ؛ جامع الاحاديث 25 : 664 / 38220 ( همان باب ، ح 8 ) .\r\n","page_name":" 5632 ","page_number":290},
  {"content":"\r\n\r\nاين است كه بين زن و شوهر بايد سنخيت باشد و مسلمان و كافر سنخيت ندارد ، حال وقتى كه در هنگام پايان گرفتن عده ، زن و شوهر هر دو كافرند و مسانخ يكديگر ، مشكل است بگوييم كه مجرد اسلام غير مستقر شوهر سبب ابطال عقد آنها مىشود .\r\nالبته اگر ما قائل به اين معنا باشيم كه مجرد اسلام يكى از دو طرف سبب به هم خوردن عقد مىشود و حالت منتظره‌اى در كار نيست و در صورتى كه در عده هم طرف ديگر مسلمان شود ، عقد سابق بازمىگردد نه اين كه اصلا عقد سابق از بين نرفته باشد ، در اين صورت ممكن است كه ما بگوييم كه با اسلام مرد عقد به هم خورده و با استصحاب ( در صورتى كه جريان آن را در شبهات حكميه قبول داشته باشيم ) در صورت ارتداد مرد هم حكم بطلان عقد را باقى مىدانيم ، ولى بنابراين احتمال كه آقايان معمولًا به آن قائلند كه در صورت اسلام طرف ديگر عقد در عده به نحو شرط متأخر كشف مىشود كه اصلا عقد به هم نخورده بود ، در اين مسأله هم ما احتمال مىدهيم كه با بازگشتن شخصى كه اول مسلمان شده ، به كفر خود و مسانخ بودن زن و شوهر در هنگام پايان عده ، كشف مىشود كه اصلا عقد به هم نخورده است ، اين احتمال را نمىتوان با روايات مسأله منتفى دانست و اين كه صاحب جواهر بطلان عقد را در اين فرض واضح دانسته است ، ناتمام مىباشد ، بلكه بايد تأمل بيشترى در مسأله نمود .\r\n\r\nج - بررسى فرض دوم مسأله هفتم\r\n\r\n1 - كلام صاحب جواهر رحمه الله\r\nفرض دوم مسأله اين بود كه مردى كه مسلمان شده و بعد مرتد گشته ، در عده‌اى كه زن به جهت اسلام مرد گرفته بوده ، زن مسلمان مىشود ، در اين مورد صاحب جواهر مىفرمايد كه اسلام مرد سبب به هم خوردن عقد ازدواج وى با زن كافرش نمىشود ، چون اسلام مرد در صورتى سبب بطلان عقد مىگردد كه به نحو شرط متأخر كفر زن تا پايان عده ادامه بيابد ، ولى در جايى كه زن مسلمان شده ، اسلام مرد\r\n\r\n","description":"","footnote":"","page_name":" 5633 ","page_number":291},
  {"content":"\r\n\r\nسبب به هم خوردن عقد نمىشود ، هر چند در هنگام اسلام آوردن زن ، مرد كافر شده باشد ، حال عقد ازدواجى كه قبل از ارتداد مرد از بين نرفته و اسلام زن آن را تثبيت كرده است ، با ارتداد مرد زمينه از بين رفتن اين عقد فراهم مىگردد ، بنابراين زن بايد از زمان ارتداد مرد عده ديگرى نگه دارد كه اگر مرد در اين عده ، به اسلام بازگشت عقد ازدواج پابرجاست و گرنه كشف مىشود كه با ارتداد مرد عقد ازدواج وى با زنش از بين رفته است .\r\n\r\n2 - بررسى كلام صاحب جواهر رحمه الله توسط استاد - مد ظله - :\r\nبه نظر ما دو مطلب در كلام ايشان نياز به بررسى بيشتر دارد و نبايد آنها را واضح به شمار آورد . مطلب اول : آيا ارتداد منشأ به هم خوردن عقد مىشود ، چه ارتداد فطرى باشد چه ملى ، در ارتداد فطرى بحثى نيست كه سبب به هم خوردن عقد مىگردد ، ولى در ارتداد ملى در جايى كه زن مسلمان باشد در به هم خوردن عقد بحثى نيست ، ولى فرض مسأله ما در جايى است كه هنگام ارتداد مرد هنوز زن مسلمان نشده ، پس در آن هنگام با ارتداد زن و شوهر مسانخ شده‌اند ( صورت مسأله ما هم يا در ارتداد ملى است يا لااقل ارتداد ملى از فروض مسأله بوده و مسأله اختصاص به مرتد فطرى ندارد ) ، آيا در اين فرض هم ارتداد سبب بطلان عقد مىگردد ، نياز به بحث دارد ، صاحب جواهر مىفرمايد عقد بين مرتد و غير مرتد جايز نيست ، خواه غير مرتد ، كافره باشد يا مسلمه و فرقى در اين مورد بين ارتداد ملى و فطرى در اين مسأله نيست .\r\nما پيشتر گفتيم كه دليلى نداريم كه به وسيله آن ازدواج مرتد با كافر را باطل بدانيم لذا نمىتوان در فرض مسأله ما كه در هنگام ارتداد زن هنوز كافر بوده و بين زن و شوهر سنخيت وجود داشته است ارتداد را منشأ فسخ عقد بدانيم . ادامه بحث در جلسه آينده دنبال خواهد گرديد . « * و السلام * »\r\n\r\n","description":"","footnote":"","page_name":" 5634 ","page_number":292},
  {"content":"\r\n\r\n\r\n17 / 12 / 1382 يكشنبه درس شمارهء ( 623 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا كيفيت انفساخ عقدى كه يكى از زوجين مسلمان شود و ديگرى تا انقضاى عده بر كفر باقى بماند را بررسى و با ذكر احتمالات ثلاثه مفاد روايتى را در اين زمينه يادآور مىشويم . سپس حكم عقد وثنى كه اسلام بياورد و در زمان عده وثنيه مرتد شود را بررسى و با رد مختار صاحب جواهر نكاح آنها را صحيح مىدانيم و در پايان مسأله عقد وثنيه‌اى كه مسلمان شود و زوج مرتد گردد را مطرح و زن را حتى در صورتى كه ارتداد مرد قبل از اسلام او باشد ملزم به عده نگه داشتن خواهيم دانست .\r\n* * * هرگاه يكى از دو زوج كافر ، مسلمان شد به حسب فتوا و روايات زن بايد عده نگه دارد . پس اگر قبل از انقضاى عده ، ديگرى مسلمان شد آن زن زوجه اوست و الّا عقد منفسخ شده و ديگر ازدواجى در بين نيست . اكنون كلام در كيفيت انفساخ اين عقد است :\r\n\r\nالف ) احتمالاتى كه در كيفيت انفساخ عقد مطرح شده است .\r\n\r\n1 - به نحو كشف :\r\nكه مسلمان شدن طرف مقابل در عده ، به نحو شرط متأخر كاشف از آن باشد كه عقد از اول به هم نخورده ، و اگر طرف مقابل مسلمان نشد كاشف باشد از اينكه از اول نكاح به هم خورده است كه نظر صاحب جواهر بلكه\r\n\r\n","description":"","footnote":"","page_name":" 5635 ","page_number":293},
  {"content":"\r\n\r\nمعمول فقهاء چنين است و آن را مسلم دانسته‌اند .\r\n\r\n2 - به نحو نقل :\r\nكه تا انقضاى عده عقد باقى است ، يعنى در زمان عده ، زوجيت ، فعليت دارد نه شأنيت ، و با پايان گرفتن مدت عده و عدم اسلام طرف مقابل عقد منفسخ مىشود . اين احتمال را مرحوم شهيد اول فرموده و ظاهر ابتدايى بعضى روايات نيز آن را تأييد مىكند و لكن - قبلًا عرض كرديم كه - اين استظهار قابل تأمل و مناقشه است .\r\n\r\n3 - مراعى بودن عقد در عده :\r\nكه عرض كرديم با اسلام أحد الطرفين عقد به هم مىخورد و لكن اگر قبل از انقضاى عده طرف مسلمان شد همان عقد قبلى عود مىكند و احتياج به عقد جديد ندارد .\r\nحال با نقل روايتى مسأله را پى مىگيريم :\r\n\r\nب ) بررسى روايت\r\n\r\n1 - متن روايت محمد بن مسلم ( مرسله ابن ابى عمير )\r\nابن ابى عمير عن بعض اصحابنا عن محمد بن مسلم عن ابى جعفر 7 قال : انّ اهل الكتاب و جميع من له ذمة اذا أسلم أحد الزوجين فهما على نكاحهما و ليس له ان يخرجها من دار الاسلام الى غيرها و لا يبيت معها و لكنّه يأتيها بالنهار و اما المشركون مثل مشركى العرب و غيرهم فهم على نكاحهم الى انقضاء العدّة ، فان اسلمت المرأة ثم اسلم الرجل قبل انقضاء عدتها فهى امرأته ، و ان لم يسلم الّا بعد انقضاء العدّة فقد بانت منه و لا سبيل له عليها . . . « 1 »\r\n\r\n2 - بيان روايت\r\nاگر طرفين اهل كتاب باشند قبلًا خوانديم كه اگر مرد مسلمان شد بقاءً عقد باقى است و مسأله عده مطرح نيست و اگر زن مسلمان شد نبايد او را از دار اسلام خارج كند و . . .\r\nاما اگر طرفين مشرك باشند و يكى مسلمان شود امام 7 مىفرمايند : « فهم على\r\n\r\n\r\n","description":"","footnote":"\r\n( 1 ) - جامع الاحاديث ، ج 25 ، ص 664 ، ح 8 .\r\n","page_name":" 5636 ","page_number":294},
  {"content":"\r\n\r\nنكاحهم الى انقضاء العدّة » ابتداء به نظر مىرسد كه تا انقضاى عده زوجيت فعلى باقى است و اگر عده منقضى شد و طرف مقابل مسلمان نشد آن زمان عقد به هم مىخورد .\r\nو لكن با تأمل در روايت خواهيم ديد كه اين ظهور ضعيف بوده ، عبارت بيشتر از شأنيت را نمىرساند زيرا :\r\nجمله « اما المشركون . . . » بلااشكال تقديراتى داشته و بايد قيد بخورد .\r\nاولًا : بايد جمله « اذا أسلم أحد الزوجين » اضافه شود به اين صورت كه اما المشركون اذا أسلم أحد الزوجين فهم على نكاحهم . . . البته اين قيد از جمله بالا فهميده مىشود .\r\nثانياً : عبارت « زوجه بايد عده نگه دارد » را بايد در تقدير گرفت ، چون قبلًا صحبتى از عدّه نشده است ، قاعده طبيعى عبارت اين است :\r\nاما المشركون فاذا أسلم أحد الزوجين ، زن بايد عده نگه دارد تا ببينيم ديگرى مسلمان مىشود يا نه و تا انقضاى عده آنها بر نكاح سابق باقى هستند .\r\nاين تقديرات خصوصاً ذيل روايت كه تفصيلى را متفرع بر جمله در صدر كرده و مىگويد اگر پس از اسلام زن ، پيش از انقضاى عده ، مرد مسلمان شد زن اوست ، اما اگر مرد پس از انقضاى عده اسلام آورد ديگر زوجه او به حساب نمىآيد ، قرينيّت دارد كه تكليف نكاح آنها بعداً روشن مىشود ، لذا ممكن است استظهار شود كه جمله « فهم على نكاحهم » بيشتر از شأنيت نكاح را نمىرساند .\r\nخلاصه ، عبارت ( فهم على نكاحهم الى انقضاء العدّة ) قابليت هر دو معنا را دارد كه قبل از مسلمان شدن زوجيت فعلى باقى باشد يا اينكه با مسلمان شدن طرف مقابل زوجه او شود و با ملاحظه تمام روايت لفظ ابهامى پيدا مىكند و نمىتوان بيشتر از زوجيت شأنى ، براى آن ظهور معتنابهى قائل شد .\r\n\r\nج ) بررسى حكم عقد وثنى كه اسلام بياورد و در زمان عده وثنيه ، مرتد شود .\r\nمعناى اين جمله در حديث كه مىفرمايد « فان اسلمت المرأة ثم اسلم الرجل قبل\r\n\r\n","description":"","footnote":"","page_name":" 5637 ","page_number":295},
  {"content":"\r\n\r\nانقضاء عدتها فهى امرأته » اين است كه اگر قبل از انقضاى عده مرد مسلمان شود زوجه اوست و در اين معنا ظهور دارد بلكه صريح است .\r\nاما اينكه علاوه بر اين بخواهيم از روايت استفاده كنيم كه مدت زمان بين اسلام زن و مرد هم زوجه او بوده ، يعنى قبل از مسلمان شدن زوج هم زن او بوده ( كانت امرأته ) روشن نيست و ناظر به اين معنا نمىباشد .\r\nبنابراين آنچه در جلسه قبل عرض كرديم كه اگر أحد الزوجين مسلمان شد زن بايد عده نگه دارد و اگر دومى در مدت عده مسلمان شد آن عقد صحيح است ، فرض مسأله جايى است كه نفر اول تا آخر عده بر اسلام خودش باقى باشد ، اما اگر قبل از مسلمان شدن نفر دوم ، اولى مرتد شود از فرض روايت خارج است . زيرا در اين صورت صحيح نيست كه گفته شود « هى امرأته » و در حديث هم نيامده كه « كانت امرأته » تا شامل اين فرض هم بشود .\r\nبر اين اساس آنچه صاحب جواهر و شرايع با تمسك به اين روايت در فرضى كه زوج مسلمان شود ، و هنوز عده زوجه تمام نشده مرتد شود و زن هم تا انقضاى عده ايمان نياورد . فرموده‌اند : عقد اينها به هم خورده است ، صحيح نيست چون روايت ناظر به مواردى است كه طرف اول بر اسلام خود باقى باشد . با توجه به اينكه سنخيّت بين آن دو موجود است و نكاح مرتد با كافر را هم صحيح مىدانيم ، و دليل عامى هم براى به هم خوردن عقد به مجرد مسلمان شدن يكى از زوجين نداريم تا در موارد شك ، انفساخ عقد را استصحاب كنيم ( اگر در اين موارد استصحاب را جارى بدانيم ) .\r\nبنابراين ، حال كه نتوانستيم براى انفساخ عقد آنها به اين روايات تمسك كنيم و دليل عامى هم نداشتيم ، ممكن است بگوييم همانطور كه در فرضى كه أحد الزوجين مسلمان شود و ديگرى در عده اسلام بياورد اين مسأله مطرح مىشود كه آيا صحت عقد آنها از اول باقى بوده يا اينكه از بين رفته و هنگام اسلام دومى\r\n\r\n","description":"","footnote":"","page_name":" 5638 ","page_number":296},
  {"content":"\r\n\r\nتجديد شده و يا مراعاست ، و مىتوان گفت چون شك داريم ، بقاء عقد را استصحاب مىكنيم . در اينجا نيز بقاء عقد را استصحاب كرده و حكم به صحت عقد وثنيه با تازه مسلمانى كه در زمان عده مرتد شود ، مىكنيم .\r\nدر هر حال ، اينكه بعضى همچون صاحب جواهر به اطلاق روايات تمسك كرده و در مواردى كه مرد تازه مسلمان دوباره مرتد گردد مىنويسد عقد به هم مىخورد و مطلب را به وضوح خود رها كرده ، به نظر ما تمام نيست و دليلى بر به هم خوردن عقد نداريم .\r\n\r\nد ) بررسى حكم عقد وثنيه‌اى كه مسلمان شود و زوج مرتد گردد .\r\nاگر زوجه در عده مسلمان شود دو صورت دارد :\r\nصورت اول اينكه : ارتداد مرد بعد از اسلام زن باشد يعنى در مدتى از زمان هر دو مسلمان بودند بعد مردى كه زن مسلمان دارد مرتد شود ، در اين صورت واضح است كه زن مجدداً بايد عده نگه دارد .\r\nصورت دوم كه مورد بحث است اينكه : ارتداد مرد قبل از اسلام زن باشد كه هر دو در مدت زمانى مسانخ شده‌اند . در اين صورت چون ما ازدواج مرتد و وثنى را باطل ندانسته و عقد آنها را صحيح مىدانيم . روى اين مبنا زن بعد از مرتد شدن زوج بايد عده نگه دارد ، چون فعلًا زوج او مرتد شده است و اطلاق ادله‌اى كه حكم كرده بايد زوجه مرتد ملى عده نگه دارد شامل آن نيز مىشود .\r\nزيرا رواياتى كه حكم كرده اگر أحد الزوجين مرتد ملى شد زن بايد عده نگه دارد اطلاق آن صور مختلف را شامل است :\r\nيكى اينكه هر دو مسلمان بودند و مرد مرتد شد .\r\nديگر اينكه مرد مسلمان و زن كافره بود « 1 » آنگاه مرد مرتد ملى شد .\r\n\r\n\r\n","description":"","footnote":"\r\n( 1 ) - به عقيده ما اهل كتاب مىتوانند به عقد دائم زوجه مسلمانان شوند و به عقيده مشهور بلكه قريب به اتفاق عقد موقت آنان مانعى ندارد .\r\n","page_name":" 5639 ","page_number":297},
  {"content":"\r\n\r\nبنابراين مسأله مورد بحث ما ( كه پيش از اسلام زن مرد مرتد شود ) نيز از اطلاق اين روايات استفاده مىشود كه زن بايد دوباره از زمان ارتداد شوهرش عده نگه دارد هر چند خود او كافره است .\r\nخلاصه : چون مختار ما اين شد كه دليلى براى به هم خوردن ازدواج مسلمان و وثنى در زمان عده نداريم ، اگر وثنيه پس از اسلام شوهرش در زمان عده مسلمان شود نكاح او باقى است و چنانچه شوهرش مرتد شود بايد از زمان ارتداد او عده نگه دارد .\r\nو اگر مرد مسلمان پيش از اسلام زنش مرتد شد نيز زن او بايد عده نگه دارد و لو اينكه مسانخ هستند و زوجه مسلمان نشده است .\r\n« * و السلام * »\r\n\r\n","description":"","footnote":"","page_name":" 5640 ","page_number":298},
  {"content":"\r\n\r\n\r\n18 / 12 / 1382 دوشنبه درس شمارهء ( 624 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين درس ابتداء در طى بررسى جواز اختيار زن بعد از فوت او ، كلام صاحب جواهر را نقل و سپس به بررسى كلمات او پرداخته و وجه صحيح در قول به جواز اختيار زن بعد از فوت را تقرير خواهيم نمود و در آخر مسأله حكم اختيار بعد از فوت مرد و زن‌ها را مطرح و بحث تفصيلى آن را به جلسه بعد واگذار مىكنيم .\r\n* * * \r\nالف ) بررسى جواز اختيار زن بعد از فوت او\r\nالمسألة الثامنة : لو ماتت احداهن بعد اسلامهنّ قبل الاختيار لم يبطل اختياره لها ، فان اختارها ورث نصيبه منها ، و كذا لو متن كلهنّ كان له الاختيار ، فاذا اختار أربعا ورثهنّ .\r\nمحقق مىفرمايد : اگر يكى از زنان مرد وثنى كه مسلمان شده بود و آنها هم در عده مسلمان شده بودند ، بعد از مسلمان شدن و قبل از تحقق اختيار توسط زوج فوت كند ، حق انتخاب و اختيار زوج باطل نمىشود ، پس اگر آن را اختيار كند ، از او ارث مىبرد ، و همين طور است ؛ اگر همه زنان او فوت كنند ، مىتواند چهار نفر از آنها را اختيار نموده و از آنان ارث ببرد .\r\n\r\n1 - اشكال مقدر حكم به جواز اختيار\r\nبه تعبير شهيد ثانى ، محقق حلى در اينجا با عبارتى كوتاه از يك اشكال مقدرى جواب داده‌اند و آن اشكال اين است كه : فرض مسأله اين است كه زن در هنگام\r\n\r\n","description":"","footnote":"","page_name":" 5641 ","page_number":299},
  {"content":"\r\n\r\nفوت زوجيت نداشته است و بعد از اسلام آوردن او ، جزء اخير علت زوجيت او ، اختيار مرد مىباشد ، و اين علت قبل از فوت او تحقق نيافته است ، و اگر بخواهد ، بعد از فوت او اختيار نمايد ، ديگر موضوعى براى اختيار و تحقق زوجيت باقى نمانده است ، مثل اين مىماند كه بعد از گفتن « بعت » توسط بايع و قبل از « قبلت » توسط مشترى ، بايع از دنيا برود ، در اين صورت گفتن « قبلت » بعد از فوت بايع بىاثر است ، و مثال ديگرش - كه ايشان نزده است - اين است كه اگر زن « انكحت » بگويد و فوت كند ، گفتن « قبلت » توسط مرد بعد از فوت او اثرى ندارد .\r\n\r\n2 - جواب محقق از اشكال\r\nمىفرمايد : لان الاختيار ليس استئناف عقد و انما هو تعيين لذات العقد الصحيح .\r\nيعنى در مثال‌هاى ذكر شده ، اصل زوجيت محقق نشده بود ، ولى مفروض در اينجا ، اين است كه چهار زن از آن هشت زن زمان كفر ، الان زوجه اين مرد هستند و تعيين آنها به اختيار مرد است ، پس زوجيت در مورد آنها موجود است ، نه اينكه مرد بخواهد كه با اختيار خود زوجيت را ايجاد نمايد ، تا آن اشكال بيايد ، و عمده اين است كه ؛ بايد ببينيم كه آيا ادله اختيار ، شامل چنين موردى هم هست يا نه ؟\r\n\r\n3 - شبهه موجود در شمول ادله اختيار نسبت به زن فوت شده\r\nشبهه‌اى كه وجود دارد اين است كه ؛ زوج مىخواهد با اختيار ، آن زن را همسر خود قرار بدهد ، و اين معنا در مورد زن مرده ، قابل تحقق نيست ، و موضوع اختيار ، زن زنده خواهد بود .\r\n\r\n4 - جواب صاحب جواهر از شبهه مذكور ( با توضيح استاد ( مد ظله ) )\r\nمىفرمايد : اينكه در مورد مرده صحيح نيست عبارت از احداث زوجيت براى اوست ، و اما بقاء زوجيت نسبت به مرده - كه محل بحث ما است - اشكالى ندارد ، و با مردن ، زوجيت زايل نمىشود ، تا اينكه نيازى به احداث زوجيت باشد و شاهدش اين است كه زوج مىتواند پس از مرگ زنش ، به بدن او نگاه كرده و آن را غسل بدهد .\r\n\r\n","description":"","footnote":"","page_name":" 5642 ","page_number":300},
  {"content":"\r\n\r\nپس مشكل ثبوتى در كار نيست و بايد مقام اثبات را ملاحظه كنيم .\r\nو اما ادله اثبات اختيار كه دليلش عبارت از روايت بود و در آن وارد شده بود كه حضرت رسول صلى الله عليه و آله فرمود : « امسك اربعا » اگر چه مدلولش مربوط به حىّ است و شامل ميت از زن‌ها نمىشود ، ولى مفهوم هم ندارد تا اينكه دلالت بر شرطيت زنده بودن در زن مورد اختيار نمايد ، و وقتى كه چنين مفهومى نداشت ، مجراى اصل استصحاب بقاء اختيار مىشود ، مىگوييم : در زمان زنده بودنش اختيار داشت ، بعد از فوت او در بقاء اختيار او شك مىكنيم ، پس اختيار او را استصحاب مىكنيم ، به عبارت ديگر ؛ روايت اختيار در حال حيات را اثبات كرده و نسبت به غير حال حيات ساكت بوده و مفهوم ندارد ، ولى استصحاب ، حكم صحت اختيار را براى حال فوت ابقاء مىكند .\r\nمرحوم صاحب جواهر : در عبارتش مسأله تمسك به استصحاب را مقيّد كرده است به « فيما يتحقق فيه من افراد ذلك » يعنى در موارد افرادى كه استصحاب جارى بشود ، استصحاب را جارى مىكنيم و اما در ساير موارد ، مىفرمايد با عدم قول به فصل حكم به جواز اختيار مىكنيم . و ظاهرا مقصود ايشان از مواردى كه استصحاب جارى نمىشود ، عبارت از مواردى است كه قبل از فوت زن ، اين مرد به دليلى هنوز حق اختيار نداشته است ، مثلا صغير يا محجور يا مجنون يا سفيه بوده است و يا اينكه مرد بعد از اسلام آوردن زن و فوت او مسلمان شده كه در اين فرض ، اختيار حالت سابقه ندارد .\r\n\r\n5 - اشكال اول بر كلام صاحب جواهر\r\nاينكه بعضى از احكام زوجيت مثل جواز نظر و مس و غسل دادن ، پس از مرگ زوجه باقى است ، به معناى بقاء زوجيت در بين آنها نيست ، بلكه زوجيت آنها با مرگ زائل مىشود و لذا ؛ پس از مرگ زن ، مرد مىتواند با خواهر او ازدواج كند و اگر چهار زن ديگر بگيرد ، زن پنجم محسوب نمىشود ، و حتى حقّ تمتّع با زن مرده را\r\n\r\n","description":"","footnote":"","page_name":" 5643 ","page_number":301},
  {"content":"\r\n\r\nندارد . و بر فرض قبول نظر صاحب جواهر يعنى بقاء زوجيت پس از مرگ اين سؤال مطرح مىشود كه ارث بردن مرد از زن چطور تصحيح مىشود با اينكه در هنگام مرگ زن ، هنوز اختيار محقق نشده است . اين بحث بعداً مطرح مىشود كه آيا اختيار كاشف است يا ناقل . يك مبنا اين است كه با اختيار آن زن ، اين اختيار كاشف از تحقق زوجيت از ابتداء و بقاء آن تا پس از مرگ باشد كه مختار صاحب جواهر است ، روى اين مبنا اشكال مرتفع مىشود ولى ما اين مبنا را قبول نداريم و بعداً بحثش را مطرح مىكنيم . لذا اگر كاشفيت را منكر شويم و صلاحيت زن بودن هم كه منتفى است ، اشكال لغويت اختيار پيش مىآيد . منتهى روى مبناى ديگرى مىتوان مشكل را حل كرد كه بحث در حقيقت مبتنى بر اين مبنا است نه آن چه صاحب جواهر بحث را بر آن مبتنى كرده . بر حسب اين مبناى اخير ، مدلول ادله اختيار اين نيست كه زوجيت در هنگام اختيار تحقق داشته باشد ، بلكه مدلولش اين است كه اختيار مىكند كه اين زن قبل از مرگ زن من باشد - كه اين مبنا مختار ماست - و تصور آن هم اين است كه ؛ شارع مقدس گفته است كه اگر چنين اختيارى بكنى از باب شرط متأخر ، او از اول براى تو زن مىشود ، بنابراين مبنا اصلًا لازم نيست بگوييم زوجيت پس از مرگ باقى است تا مجبور شويم مثل صاحب جواهر استصحاب و عدم قول به فصل و بعد مسأله كاشفيت اختيار تمسك كنيم .\r\n\r\n6 - اشكال دوم بر كلام جواهر\r\nاين طور فروع نادر الوقوع را چگونه مىتوان با اجماع و عدم قول به فصل حكمش را تعيين نمود ؟ موارد اجماعات عبارت است از مسائل اصلى ، كه حكم آنها را بتوان به زمان معصوم متصل و تقرير معصوم را در مورد آنها احراز نمود . و بر فرض كه اجماعى هم در مسأله باشد ، علاوه بر اجماع در حكم واقعى ، بايد اجماع در حكم ظاهرى را هم ادعا كنيم و بگوييم كه همان طورى كه به حسب حكم واقعى بين جايى كه قبلا اختيار داشت ، و جايى كه قبلا اختيار نداشت تلازم هست ، به\r\n\r\n","description":"","footnote":"","page_name":" 5644 ","page_number":302},
  {"content":"\r\n\r\nحسب حكم ظاهرى هم بين دو حالت ذكر شده تلازم وجود دارد ، در حالى كه ممكن است كه بين اين دو مورد تفكيك در كار باشد .\r\nو بر فرض قبول اين تلازم ، اشكال اين است كه ؛ آن جايى كه قبلا اختيار نداشت ، مورد استصحاب عدم اختيار است و در اينجايى كه قبلا اختيار داشت ، مورد استصحاب وجود اختيار است و اينها به ضميمه عدم قول به فصل متعارض مىشوند ؛ به اين معنا كه شما چرا استصحاب وجود اختيار را مىگيريد و با تمسك به عدم قول به فصل ، در آنجايى كه اختيار نداشته است هم ، حكم به جواز اختيار مىكنيد ؟ چرا عكس اين را نمىكنيد ؟ ممكن است كه كسى از آن طرف در حالت عدم اختيار در قبل استصحاب عدم اختيار را جارى نموده و در مورد وجود اختيار در قبل هم با تمسك به عدم قول به فصل حكم به عدم اختيار نمايد !\r\n\r\n7 - بيان جريان استصحاب تعليقى در موارد عدم اختيار قبل از فوت\r\nاصل راه حل مسأله اين است كه ؛ در اينجا نيازى به ضميمه كردن عدم قول به فصل نيست تا اين اشكالات پيش بيايد ، چرا كه در حالاتى كه قبلا اختيار داشته باشد ، استصحاب اختيار ، حكم بعد از فوت را روشن مىكند ، و در حالاتى كه قبلا اختيار نداشته باشد ، استصحاب تعليقى اختيار حكمش را بيان مىكند ، استصحاب تعليقى مىگويد ؛ قبلًا اگر مانع وجود نداشت او اختيار داشت ، بعد از فوت زن ، كه شك در بقاء آن حكم تعليقى داريم ، حكم به بقاء آن مىكنيم .\r\n\r\n8 - اشاره به حكومت استصحاب تعليقى بر استصحاب تنجيزى محتمل در موارد آن\r\nبحث كلىاى كه در استصحاب تعليقى هست اين است كه ؛ آيا استصحاب امر تعليقى با استصحاب عدم كه منجز بوده است معارضه دارد ؟ و لذا بعضى گفته‌اند كه استصحاب تعليقى اصلا جارى نمىشود ؟ مثلا بر اساس « العنب اذا غلى ينجس » اگر عنب تبديل به زبيب شد آيا همان حكم تعليقى كه نجاست در صورت غليان بود ، در مورد زبيب هم مىآيد يا نه ؟ استصحاب تعليقى مىگويد بله ، اين كشمش همان\r\n\r\n","description":"","footnote":"","page_name":" 5645 ","page_number":303},
  {"content":"\r\n\r\nانگور است و حالتش عوض شده است ، پس همان حكم را در صورت غليان دارد و در صورت غليان حكم به نجاست مىكند ، ولى از طرف ديگر اين زبيب قبل از غليان نجس نبوده است و محكوم به طهارت بوده است ، پس حكم به طهارت ، در اينجايى كه شك در نجش شدن با غليان شده است ، به مقتضاى استصحاب تنجيزى جارى مىشود . بنابراين در ابتداء امر توهم تعارض مطرح است و لكن بنابر تحقيق ، همان طورى كه شيخ انصارى رحمه الله فرموده است ، در اين گونه موارد استصحاب تعليقى حاكم بر استصحاب تنجيزى است و تعارضى در كار نيست ، يعنى ؛ شك ما در اينكه آيا اين زبيب بعد از غليان نجس شد يا اينكه هنوز پاك است ، مسبب از شك در اين است كه آيا حكمى كه معلّق بود به همان حالت عنبى اختصاص داشته است يا اينكه در مورد حالت زبيبى هم جارى است ؟ و شأن استصحاب و جريانش در مورد حكم تعليقى اين است كه عدم اختصاص را بيان كند ، و با جريان اين استصحاب ، ديگر شكى در نجاست زبيب بعد از غليان باقى نمىماند ، تا اينكه نوبت به استصحاب طهارت آن قبل از غليان برسد .\r\nدر اينجا هم كه فرض اين است كه اگر اين مرد قبل از فوت زن ، مانعى نداشت ، اختيار داشت حالا بعد از فوت زن ، شك در بقاء آن حكم معلّق مىكنيم ، پس به مقتضاى استصحاب ، آن حكم تعليقى در اين حالت جارى مىشود ، و بنابراين ، در ما نحن فيه ، با استصحاب مىتوان حكم مسأله را تماماً روشن كرد ، و اما اگر كسى استصحاب تعليقى را جارى نداند و بخواهد با عدم قول به فصل مسأله را تمام كند ، اشكالاتى را كه گفتيم متوجه او خواهد شد .\r\n\r\nب ) حكم فوت زوج قبل از اختيار زن‌هاى فوت شده\r\nعبارت محقق : لو مات و متن ، قيل : يبطل الخيار .\r\nفرع ديگرى كه مرحوم محقق در اينجا آورده‌اند اين است كه ؛ هم مرد مسلمان شده است و هم زن‌ها مسلمان شده‌اند ، لكن قبل از اختيار زن‌ها توسط مرد ، همه\r\n\r\n","description":"","footnote":"","page_name":" 5646 ","page_number":304},
  {"content":"\r\n\r\nآنها ، يعنى هم زن‌ها و هم مرد فوت شده‌اند ، حالا تكليف چيست ؟ آيا حق اختيار منتقل به ورثه مرد مىشود ؟ و به عبارت ديگر ؛ آيا بعضى از روايات كه تعبير مىكند كه « ما كان للميت فهو لوارثه » اطلاقش اينجا را هم شامل است ؟ و يا اينكه به ادله ديگرى كه حكم كرده‌اند هر خيارى كه مورث داشت به وارث منتقل مىشود ، آيا مىتوان ثابت كرد كه ورثه هم اختيار دارند يا نه ؟\r\nمحقق مىفرمايند كه ؛ آن اختيار باطل مىشود و صاحب جواهر هم مىفرمايد كه ورثه چنين اختيارى را ندارند ، اختيار در جايى منتقل مىشود كه در امور مالى باشد در حالى كه در اينجا زن بودن است كه مال نيست و قابل انتقال از پدر به پسر و ساير وراث هم نيست ، روايت هم همان طورى كه در حاشيه نوشته‌اند « من مات و ترك مالا فلورثته » است ، و بر فرض هم كه « ما كان للميت فهو لوارثه » باشد ، مثل زن بودن كه در مورد تأمين شهوت و غريزه آن است كه شارع آن را در زن قرار داده است ، يقينا اين جهت به ورثه منتقل نمىشود ، و يقينا زن مورث زن وارث نمىشود و اين هم صحيح نيست كه بگوييم ورثه مىتوانند زن بودن را براى مورث خود اختيار كنند ، چون اين جزء انتقالات نيست . مقتضاى ادله خيارات اين است كه خود ورثه مالك شوند اما اينكه حق داشته باشند مورث را مالك كنند از آن ادله استفاده نمىشود .\r\nبنابراين اختيار در فرع مذكور ، به ورثه منتقل نمىشود ، و وقتى كه منتقل نشد ، پس تكليف چيست ؟ وجوهى در مسأله هست ، كه در جلسه بعدى ان شاء الله مورد بررسى قرار خواهد گرفت .\r\n« * و السلام * »\r\n\r\n","description":"","footnote":"","page_name":" 5647 ","page_number":305},
  {"content":"\r\n\r\n\r\n19 / 12 / 1382 سه‌شنبه درس شمارهء ( 625 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث در اين بود كه وثنى و وثنيّه مسلمان شده‌اند و عدد زن‌ها بيشتر از مقدارى است كه شرع اسلام صحيح مىداند مثلًا مرد بيش از چهار زن دارد و مىبايست از ميان آنها چهار زن را اختيار كند و بقيه قهراً از زوجيت خارج مىشوند لكن انتخاب نكرده و همگى قبل از اختيار فوت كرده‌اند ، در اين صورت حكم ارث چگونه است ؟\r\n* * * \r\n[ حكم وثنى و وثنيّه‌اى كه مسلمان شده‌اند و عدد زن‌ها بيشتر از مقدارى است كه شرع اسلام صحيح مىداند 
  ]\r\n\r\nاقوال در مسأله\r\nيكى از اقوال اين است كه قرعه بكشد و احتمال اينكه اختيارى كه خود مرد داشت به ورثه او منتقل شود منتفى است . احتمالات ديگر بلكه اقوال ديگرى نيز در مسأله هست . مرحوم محقق حلّى قول به قرعه را اختيار كرده است و ظاهر كلامش اين است كه تعييناً بايد قرعه زده شود . صاحب جواهر اين بحث را متعرض شده و مىفرمايد :\r\nمسأله قرعه در مقام و نظائر آن اشكالى پيدا كرده است و آن اينكه برخى گفته‌اند قرعه براى چيزى كه تعيّن واقعى دارد ولى ما آن را نمىدانيم وضع شده است در حالى كه در مقام و امثال آن ما نمىخواهيم چيزى را كه تعين واقعى دارد به وسيله قرعه كشف كنيم بلكه به وسيله قرعه ايجاد تعيين مىشود نه كشف معين . خلاصه\r\n\r\n","description":"","footnote":"","page_name":" 5648 ","page_number":306},
  {"content":"\r\n\r\nمورد قرعه عبارت است از شىء معين عند الله و المجهول و المشتبه عندنا و مقام صغراى آن نيست . صاحب جواهر سپس به صورت لا يقال مىفرمايد : « اگر بگوييد خداوند به همه چيز عالم است و چيز مجهولى براى خداوند نمىباشد ، بنابراين در همه مواردى كه انسان مىخواهد قرعه بكشد موضوع قرعه ، معلوم عند الله است كه ما آن را نمىدانيم و با قرعه آن معلوم عند الله را كشف مىكنيم » .\r\nلانّا نقول : جواب اين سخن اين است كه خداوند متعال اشياء را همانطور كه هست مىداند گاهى اشياء در مقام ثبوت معين هستند ، خداوند هم شىء معين را مىداند و گاهى اشياء در مقام ثبوت ، تعيّن ندارد . خداوند هم شىء را به همان نحو عدم تعين كه در مقام ثبوت هست مىداند . علم الهى اقتضاء نمىكند كه تمام معلومات ، معيّن باشند و مبهم نباشند . مثلًا تارةً زمينى را نمىدانيم ملك زيد است يا ملك عمرو در مقام واقع معيّن است كه مال كيست و خداوند هم همان را كه در مقام واقع است مىداند و تارة اخرى شخصى صاعى از صبره يا يك من از يك خروار را از زيد مىخرد و مالك كلى فى المعين مىشود . علم خداوند هم به همين نحو خواهد بود . يعنى خداوند هم به نحو كلى فى المعين مىداند كه يك مَن از يك خروار ملك زيد است و مَن معيّن [ غير كلى 
  ] مورد علم الهى نيست . علم الهى مَنْ را معين نمىكند بلكه علم الهى مطابق با همان ثبوت خارجى است .\r\nدر مقام ، هم چهار زن از هشت زن مثلًا همسر زيد هستند و چون شخص اختيار نكرده پس ثبوتاً تعيّن ندارد . علم الهى هم مطابق آنچه در واقع هست تحقق مىيابد و در مقام ، شىء تعين واقعى ندارد . شأن قرعه اين است كه براى چيزى كه تعيّن ثبوتى دارد و ما آن را نمىدانيم و خداوند آن را مىداند قرعه زده شود و در مقام ، موضوع ، تعين ثبوتى ندارد .\r\nو به خاطر همين اشكال كه در مقام و أمثال آن به قرعه وارد است محقق كركى و بعد از او شهيد ثانى قائل شده‌اند كه بايد صبر كنند تا ورثه زن‌ها با هم توافق كنند كه\r\n\r\n","description":"","footnote":"","page_name":" 5649 ","page_number":307},
  {"content":"\r\n\r\nبا همه زن‌ها به صورت مساوى سهم الارث براى آنها در نظر گرفته شود و سپس به ورثه آنها داده شود و يا آنكه بر تفاضل [ كم و زياد نه تساوى 
  ] توافق حاصل شود . پس قول دوم در مسأله ايقاف تا حصول توافق است .\r\nقول سوم در مسأله اين است كه صبر نكنند بلكه از همين الان مال را به طور مساوى بين زنان تقسيم كنند و چون زنان مرده‌اند آن مال را بين ورثه زنان تقسيم كنند پس هر وارثى نصيب خود را از زنى كه مورّث او است مىبرد . همانطور كه اگر مالى دو مدّعى دارد و به وسيله قواعد باب قضاء ثابت نشد كه اين مال ملك كدام يك از اينها مىباشد و از طرفى حق از اين دو نفر خارج نيست و براى هيچ يك مرجحى نيست طبعاً مال تنصيف مىشود و فتواى فقهاء هم به تنصيف است . در مقام هم فرض اين است كه حق از ورثه اين هشت زن خارج نيست و مرجحى هم در بين نيست كه چهار زن را معين كند بنابراين ارث بايد به طور مساوى بين زنان تقسيم شود . پس همان مناط مدّعيين كه مال از دو نفر خارج نيست و مرجحى در كار نيست از اين رو مال تنصيف مىشود در مقام هست از اين رو حكم به تقسيم مال بالسويه بين زنان مىشود از اين رو وارث هر يك از زنان نصيب ارث آن زن را مىبرد به اين قول اشكال كرده‌اند كه مقام نظير باب مدّعيين نيست و اين دو با هم تفاوت دارند ، در جايى كه دو مدعى وجود دارد سه احتمال هست يكى اينكه اين مال ، ملك زيد است ، ديگرى اينكه ملك عمرو است و سوم اينكه نصف آن ملك زيد و نصف آن ملك عمرو است . و وقتى ترجيحى در بين نبود تنصيف را از ميان احتمالات ترجيح مىدهيم ولى در مقام اين احتمال سوم نيست زيرا لازمه اشتراك در ارث اين است كه همه اين هشت زن زوجه مرد باشند و اين باطل است و هيچ يك از زن‌ها را معيناً نمىشود همسر مرد حساب كرد . در مقام ثبوت هم نمىشود تعيين كرد و از طرفى مال از اين هشت زن خارج نيست . از اين رو گفته‌اند كه حكم مقام را نمىتوان از مسأله مدّعيين استفاده كرد .\r\n\r\n","description":"","footnote":"","page_name":" 5650 ","page_number":308},
  {"content":"\r\n\r\nصاحب جواهر مىفرمايد : اين اشكال وارد نيست به خاطر اينكه در موردى هم كه احتمال ثنائى باشد فتوا به تنصيف است و احتمال اينكه تنصيف نشود نيست .\r\nمثل اينكه يك جفت كفش است كه يا مال زيد است و يا مال عمرو است در اين مورد هم حكم به تنصيف مىشود لكن چون تنصيف عين مال موجب مىشود كه مال از حيّز انتفاع خارج شود از اين رو دو لنگه كفش را به يك نفر مىدهند و قيمت يك لنگه را از او گرفته و به ديگرى مىدهند . و در همين موارد هم كه احتمال ثنائى است و ثلاثى نيست . فتوا به تنصيف است و آن را اين گونه تقريب مىكنند كه زيد ادعا مىكند كه مثلًا اين زمين ملك من است و اين ادّعا به دو ادّعا بر مىگردد و معناى آن اين است كه نصف زمين ملك من است و نصف ديگر زمين هم ملك من است . عمرو هم همين دو ادعا را دارد . يكى از دو ادعاى زيد و عمرو با هم تعارض ندارد اما شق دوم ادعاى زيد و عمرو با هم تعارض دارد . كه هر كدام گويند نصف ديگر زمين هم ملك من است و طبق قوانين باب قضاء آن دو قسمتى را كه با هم تعارض نمىكنند اخذ مىكنيم و مورد تعارض را ابطال مىكنيم « 1 » . و زمين را تنصيف مىكنيم .\r\nپس براى حكم به تنصيف لازم نيست احتمال ثالثى نيز وجود داشته باشد . و مقام از اين جهت مثل باب مدّعيين است . بله مقام از جهت ديگرى با مسأله مدّعيين فرق مىكند و آن اينكه در باب مدّعيين ، عمرو گويد : مال ، ملك من است و ملك زيد نيست و زيد هم همين ادعا را مىكند و همديگر را تكذيب مىكنند ولى در مقام ورثه زن‌ها هيچ يك ادعا نمىكنند كه مورّث ما زوجه مرد بود بلكه همه اينها معترفند كه مرد چهار زن مىتواند داشته باشد و تنها چهار زن مستحق ارث هستند و تكاذبى بين آنها نيست .\r\n\r\n\r\n","description":"","footnote":"\r\n( 1 ) - نگارنده گويد : چون مفروض اين است كه هر دو ذى اليد هستند و سلطه بر مال دارند پس سخن آنها نسبت به نصف مال كه تحت سلطه آنهاست پذيرفته مىشود .\r\n","page_name":" 5651 ","page_number":309},
  {"content":"\r\n\r\nسپس صاحب جواهر مىفرمايد : اما مطلبى كه محقق كركى و شهيد ثانى فرمودند كه صبر تا حصول توافق بايد كرد . اين مطلب نيز تمام نيست چون ورثه مىخواهند به سهم الارث خود برسند و صبر كردن ضرر به حال ورثه است و نمىتوان گفت : شرعاً اينها ملزم هستند تا حصول توافق صبر كنند زيرا چه بسا اصلًا توافقى حاصل نشود . پس از اين ناحيه اين نظر اشكال دارد .\r\nاما اشكالى كه به نظريه قرعه كه مختار محقق است وارد شده و آن اينكه در مقام ، موضوع ، تعيّن ثبوتى ندارد صاحب جواهر از آن كبروياً و صغروياً جواب مىدهد .\r\nمطلب كبروى اين بود كه موضوع قرعه در مقام ثبوت بايد تعين ثبوتى داشته باشد و مجهول عندنا و معلوم عند الله باشد تا نقش قرعه كشف از واقع باشد نه ايجاد ما لم يكن موجوداً ؛ صاحب جواهر جواب مىدهد :\r\nاولًا : اين كبرى ممنوع است و لازم نيست موضوع قرعه تعين ثبوتى داشته باشد ، زيرا اصل در قرعه قضيه حضرت يونس است كه انداختن يونس در دريا تعين ثبوتى نداشت و ثبوتاً با همين قرعه تعيين پيدا كرد نه اينكه به وسيله قرعه معين واقعى را كشف كردند . زيرا يك مرتبه جنايتى واقع شده و با قرعه جانى را تعيين مىكنند در حالى كه در قضيه حضرت يونس جنايتى در كار نبود و تعين ثبوتى متصور نبود بلكه با قرعه ايجاد تعيين شده است ، بلكه در روايات قرعه هم به اينكه موضوع قرعه عامّ است اشاره شده است مثلًا يك زمينى بين افراد مشاع است و براى اينكه ملك مشاع مفروز « 1 » شود قرعه مىزنند . اين قرعه مقام ثبوت را تعيين مىكند نه اينكه مقام ثبوت مفروض داشته باشيم و قرعه كاشف از آن باشد بلكه ملك به نحو اشاعه بود و اشاعه به وسيله قرعه به افراز تبديل مىشود . پس قرعه به مواردى كه موضوع تعيّن واقعى دارد اختصاص ندارد . اين كبراى قضيه .\r\nثانياً : صغراى مطلب نيز ممنوع است . و در مقام ، آن چهار زنى كه همسر مرد شده\r\n\r\n\r\n","description":"","footnote":"\r\n( 1 ) - افراز : جداسازى\r\n","page_name":" 5652 ","page_number":310},
  {"content":"\r\n\r\nتعين ثبوتى دارد نه اهمال ثبوتى ، مىفرمايد : بعضى چيزها از نظر عقلاء خارجاً اشكال ندارد كه مبهم باشد مثل اينكه انسان صاعى از صبره را مالك شود يا يك من از صد من گندم را مالك شود ، اين صاع يا مَن تعيّن ثبوتى ندارد و كلى فى المعين است لكن كلى فى المعين اعتبار عقلايى دارد و اشكالى هم ندارد . ولى زوجيت از اين قبيل نيست . از اين هشت زن ، چهار زن همسر او هستند و چون همسر براى تمتّع جستن و مباشرت است نمىتوان گفت كه چهار زن كلى همسر او هستند . ايشان مىفرمايد : اين قابل تصور نيست . پس اين مواردى كه شارع مقدس مسلم است كه فرموده : چهار زن را انتخاب كند ، قبل از انتخاب اين چهار زن تعين پيدا كرده و انتخاب كاشف از آن معين است نه اينكه قبلا ثبوتاً غير معين است و به وسيله انتخاب معين مىشود . حالا كاشف را ممكن است به نحو شرط متأخر تصور كنيم كه زوجيت قبل از اختيار ، زوجيت تعين پيدا كرده بود و يا به نحو شرط مقارن تصور كنيم كه هر كدام را اختيار كرد كشف مىكند كه مقارن انتخاب زوجيت تعين داشته است ، به هر حال در اين موارد اصلا ممكن نيست بگوييم چهار زن لا بعينها همسر او هستند بلكه چهار زن معين همسر او هستند ولى ما نمىدانيم .\r\nسپس صاحب جواهر تعبيرى دارد كه يك مقدار اندماج و ابهام دارد مىفرمايد :\r\nاگر تعيين كرد و چهار زن را اختيار كرد ما مىتوانيم اختيار را كاشف بدانيم و بگوييم همان چهار زنى كه بعداً انتخاب مىكند از همان اولى كه مرد مسلمان شد و هشت زن داشت همين چهار زن همسر او بودند و تعين ثبوتى داشتند . اين مطلب در جايى كه مرد انتخاب و اختيار كرده درست است ولى در فرضى كه اختيار نكرده و فوت كرده است اينجا چگونه تعين ثبوتى را قائل شويم . اينجا ايشان عبارتى دارد كه به نظر مىرسد مقصود ايشان از اختيار اعم از اختيار فعلى و اختيار شأنى است .\r\nموردى كه اختيار كرد و مُرد اختيار فعلى است آنجا كه اختيار فعلى شد ، قبل از اختيار هم آن زنان زوجه او بوده‌اند ، همان وقتى كه مرد اسلام آورد آن زنان زوجه او\r\n\r\n","description":"","footnote":"","page_name":" 5653 ","page_number":311},
  {"content":"\r\n\r\nشدند و بقيه از زوجيت خارج شدند ، اما در موردى كه اختيار فعلى نكرد و مُرد اختيار شأنى است و خداوند مىداند كه اگر اين شخص اختيار مىكرد كدام يك را ترجيح مىداد ، اختيار در اين فرض تعليقى است يعنى اگر زنده بود و اختيار مىكرد كدام يك را ترجيح مىداد و اختيار مىكرد . همان زنانى كه على الفرض مورد اختيار قرار مىگرفتند به مجرد اسلام مرد ، آنها همسر او شدند و بقيه خارج شدند . اين فرمايش ايشان است « 1 » .\r\n\r\nمناقشه در كلام صاحب جواهر\r\nبه نظر مىرسد روى مبناى صاحب جواهر كه قائل است زوجيت مبهم متصور نيست لازم نيست زوجيت تعليقى تصور كنيم و بگوييم زوجيت معين است و لو تعليقاً . پس اگر اختيار فعلى كرد به حسب روايات همان مختار ، همسر اوست و به حسب حكم عقل از اول همسر او بوده است و اگر اختيار فعلى نكرد معين عبارت از اختيار تعليقى است ، بر اين مطلب دليلى نداريم . ما مىگوييم چون مفروض اين است كه چهار زن همسر او هستند و همسر هم بدون تعين نمىشود ممكن است خداوند متعال آن زنى را كه زودتر همسر او بوده را اختيار كرده باشد يا آن زنى كه تقوايش بيشتر است يا آن زنى كه با اين مرد سنخيّت بيشتر دارد را اختيار كرده باشد چون على الفرض ثبوتاً ممكن نيست كه زوجيت به مبهم تعلق بگيرد پس خداوند بعضى از اين زن‌ها را زوجه قرار داده است و زوجيت مابقى را ابطال كرده است منتها ما نمىدانيم و با قرعه آن را كشف مىكنيم و اثباتاً تعيين مىكنيم . پس راه منحصر در تصوير اختيار تعليقى نيست . خلاصه اينكه التزام به تعيّن ثبوتى مستلزم اختيار تعليقى نمىباشد .\r\n\r\n\r\n","description":"","footnote":"\r\n( 1 ) - جواهر الكلام 30 / 86 - 84 .\r\n","page_name":" 5654 ","page_number":312},
  {"content":"\r\n\r\n\r\nتصوير زوجيت مبهم « 1 »\r\nلكن اينجا از نظر كبروى اين مطلب هست آيا زوجيت محال است به مبهم تعلق بگيرد ، چنانچه صاحب جواهر فرمود تا لازم آيد ملتزم شويم كه حتماً در اين گونه موارد خداوند بعضى را زوجه قرار داده و زوجيت بعضى را هم ابطال كرده است يا ملتزم به اختيار تعليقى كه صاحب جواهر فرمود بشويم . به نظر مىرسد كه زوجيت مبهم استحاله ندارد . مثلًا بگوييم اين شخص چهار زن دارد و نتيجه عقلايى اين اعتبار اين است كه نتواند با زن خامسه ازدواج كند اين اعتبار محذور عقلى ندارد . و مىتوان گفت : شارع مقدس فرموده : الان چهار زن همسر او هستند و لو از اينها نمىتواند تمتع پيدا كند ولى خامسه را هم نمىتواند بگيرد و چون مبهم ، زوجه اوست بايد تعيينى بكند و اين از نتايج مبهم بودن آن است و نمىتوانيم بگوييم عقلاء اعتبار زوجيت ، به اعتبار چنين آثارى ندارند ، پس حتماً بايد ملتزم شويم كه مثلا فى علم الله تعين ثبوتى دارد .\r\nنظير اين مسأله را ما سابقاً ذكر كرديم كه در بعضى روايات آمده كه جمع بين اختين حدوثاً كرده است و بعداً تخيير در انتخابش دارد . اين امر قابل تصوير است غاية الامر تعيين بايد بكند ، پس محذور عقلى از زوجيت مبهم نيست .\r\nپس ما بايد مسأله را روى هر دو فرض بحث كنيم . يكى در اين فرض كه زوجيت مبهم تصور شود كما هو الظاهر و المختار كه در اين فرض حكم مسأله چيست ؟ و ديگر اينكه اگر گفتيم زوجيت مبهم متصور نيست و تعين ثبوتى دارد در اين گونه موارد آيا جاى قرعه هست يا نه ؟\r\nاين بحث را ان شاء الله تعالى در جلسه بعد دنبال مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) - اين بحث نيز اشكال كبروى است كه به صاحب جواهر وارد است ( نگارنده ) .\r\n","page_name":" 5655 ","page_number":313},
  {"content":"\r\n\r\n\r\n20 / 12 / 1382 چهارشنبه درس شمارهء ( 626 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، تتمه اين بحث مطرح مىشود كه اگر مرد كافرى ، بيش از چهار زن دائمى داشت و بعد اسلام اختيار نمايد ، لاجرم بايد چهار زن انتخاب شود . سؤال اين بود كه اين چهار زوجه چگونه بايد انتخاب شوند . ضمن نقل كلام صاحب جواهر كه قائل به قرعه شده‌اند آن را ناتمام دانسته و نظر نهايى استاد ( مد ظله ) را در اين مسأله تبيين خواهيم نمود .\r\n* * * \r\nالف ) اجراى قرعه براى تعيين زن‌ها در فرض موت زوج و زوجات\r\n\r\nمتن شرايع :\r\nلو مات و متن قيل : يبطل الخيار و الوجه استعمال القرعه ، لان فيهن و امرءات و موروثات « 1 »\r\nبحث در اين بود كه اگر زوج اسلام بر بيش از چهار زن بياورد و قبل از اختيار كردن زوج ، تمامى زوجات او فوت نمايند ، براى تعيين زوجات وظيفه چيست ؟\r\nعرض كرديم كه طبق مبناى مثل صاحب جواهر كه تعين واقعى نسبت به چهار زن قائل‌اند گفته شده است كه مشكله را با قرعه بايد حل كرد و به وسيله آن چهار زن را به عنوان زوجه مرد مشخص كرده و قهراً سهم الارث را نيز به همان‌ها بايد داد .\r\n\r\n\r\n","description":"","footnote":"\r\n( 1 ) - جواهر الكلام 30 / 84 .\r\n","page_name":" 5656 ","page_number":314},
  {"content":"\r\n\r\n\r\n1 - اشكال استاد ( مد ظله ) بر تمسك به قاعده قرعه در فرض قبول تعين واقعى داشتن زوجات\r\nولى به نظر ما اجراى قانون « قرعه » بر فرض قبول اين مبنا كه چهار زن تعين واقعى دارند ، از دو جهت مبتلا به اشكال است .\r\nاول اينكه : بر اساس قاعده مسلمى كه تمامى فقهاء به آن ملتزم هستند ، مبنى بر اينكه در شبهات حكميه ( چه در عبادات و چه در حقوق ماليه و . . . ) براى رفع شبهه نمىتوان به قرعه عمل كرد ، در ما نحن فيه نيز طبق مبناى تعين واقعى كه مفاد آن اين است كه شارع چهار زن معين را زوجه به حساب آورد . حال ملاك آن تعين چيست ؟\r\nآيا چهار زنى كه عقد آنها مقدم بر سايرين است را زوجه قرار داده ؟ يا چهار زنى كه توافق بيشتر با زوج دارند ؟ و يا امور ديگرى را معيار تعين واقعى قرار داده است ؟\r\nبراى ما معلوم نيست و لذا اين شبهه‌اى كه رفع آن به واسطه شارع ممكن است و جاى تمسك به قرعه نيست .\r\n\r\n2 - اشكال دوم اينكه : اصولًا قاعده « القرعه لكل امر مشكل » در جايى جارى مىشود كه راه حل ديگرى براى حل مشكل به غير از اجراى قرعه نباشد .\r\nاما در مواردى كه راه حل‌هاى ديگر وجود دارد نوبت به اين قاعده نمىرسد . به عنوان مثال در مورد مالى كه نمىدانيم متعلق به زيد است يا ملك عمرو مىباشد ولى تعين واقعى دارد و فرض نيز اين است كه طرفين با يكديگر توافق نمىكنند ، در اينجا وظيفه حاكم اين است كه مشكله را با تنصيف و اجراى قاعده « عدل و انصاف » بر طرف نمايد و اين قاعده ، قانونى است عقلايى كه با وجود آن نوبت به اجراى قاعده قرعه نمىرسد .\r\nهكذا در محل بحث ما نيز كه فرض بر اين است كه زوجات تعين واقعى عند الله تعالى دارند مىتوان با اجراى قاعده « عدل و انصاف » مشكله را حل كرد و جاى تمسك به قرعه نيست .\r\n\r\n","description":"","footnote":"","page_name":" 5657 ","page_number":315},
  {"content":"\r\n\r\n\r\nب ) بررسى حكم مسأله بر اساس مبناى مختار كه عبارت از عدم لزوم تعين واقعى داشتن زوجات است .\r\nاما بنابر آنچه ما در جلسات سابق بيان كرديم و گفتيم كه زوجه بودن چهار زن غير معين محذور ثبوتى ندارد زيرا زوجيت چهار زن لا بعينها اين طور نيست كه هيچ ثمره و حكمى بر آن مترتب نباشد تا بدان لحاظ بگوييم زوجيت لا بعينها تصوير صحيحى ندارد ، بلكه همان طورى كه بيان كرديم احكامى مثل عدم جواز تزويج با خامسه و اينكه از باب عدم ضرر به آنها و . . . وظيفه دارد كه چهارتاى آنها را اختيار كرده و كسوه و نفقه آنها را نيز تأمين نمايد . و از طرف ديگر مالك شدن غير معين نيز به نحو كلى فى المعين و يا مالكيت « جهت » كه در آن مالك شخص نيست هيچ اشكالى نداشته و مانند تمتع از غير معينات نيست تا بگويم جايز نيست ، لذا مىشود كه چهارتاى لا بعينها همسر اين زوج بوده باشند و در مورد سهم الارث نيز به صورت كلى فى المعين چهار تا مستحق ارث باشند .\r\nبنابراين مبنا بايد ببينيم كه در فرض محل بحث يعنى صورت موت زوج و ازواج حكم مسأله چيست ؟\r\n\r\n1 - بيان راه حلى ابتدايى براى حل مسأله\r\nبراى حل مسأله بر اساس مبناى فوق ، راه حلى كه بدواً ممكن است به نظر بيايد اين است كه بگوييم : فرض اين است كه در حال حيات زوج ، چهار زن به نحو كلى فى المعين زوجه او هستند و از روايات استفاده مىشود كه زوج نمىتواند اين زن‌ها را بلاتكليف گذاشته و آنها را تعيين نكند و در نتيجه مانع ازدواج همه آنها شود . و در جايى كه كسى در مورد كلىاى وظيفه‌اى دارد قاعده اوليه اين است كه اختيار تعيين آن كلى در ضمن مصاديق نيز با خود او باشد مثلا در باب زكات ، كسى كه پرداخت زكات به ذمه او است وى ملزم به پرداخت زكات به كلى فقير است اگر دليلى خاص مبنى بر فقيرى خاص در بين نباشد قاعده اقتضاء مىكند كه هر فقيرى را كه خودش\r\n\r\n","description":"","footnote":"","page_name":" 5658 ","page_number":316},
  {"content":"\r\n\r\nانتخاب مىكند كافى باشد . پس در اين گونه موارد حق انتخاب ، طبق قاعده اوليه است . نظير اين مطلب در مورد اختيار يكى از دو خواهر كه در عقد واحد تزويج شده‌اند نيز هست كه در آنجا نيز زوج مخير است كه هر يك را كه مىخواهد انتخاب كند .\r\nو اين حق اختيار اعم از اين است كه بالمباشره صورت گيرد يا بالتسبيب و توسط وكيل و وصى انجام پذيرد . مثلًا در مورد همان مثال زكات اگر وكيل يا وصى شخص فقير را انتخاب نمايد كافى است و حتى لازم نيست كه وكيل يا وصى ، وكيل و وصى در خصوص حق انتخاب باشند بلكه اگر شخص وصىاى مطلق و در امور ماليه داشته باشد ، اين وصى بايد براى پرداخت زكات مالِ موصى هر آنچه از مقدماتى كه متوقف بر اداى زكات است را نيز انجام دهد مثل اينكه مقدارى از اموال او را بفروشد تا بتواند زكات بدهد و مانند آن و از جمله مقدمات اداى زكات اين است كه ابتدا فقير مورد نظر را انتخاب و تعيين نموده ، آنگاه زكات را به او بدهد . نظير اين مطلب را نيز ممكن است كسى در مورد مسأله ما نحن فيه بگويد بدين بيان كه قاعده اقتضاء مىكرد كه در حال حيات زوج حق تعيين و انتخاب با خود او باشد ، حال كه زوج فوت شده است اين كار توسط وصى يا حاكم شرع بالتسبيب انجام پذيرد و آنها براى رساندن 18 يا 14 سهم الارث موظف به تعيين زوجات باشند و لو اينكه وصى ، وصى در مطلق امور مالى باشد و لذا نوبت به قاعده قرعه نرسد .\r\n\r\n2 - اشكال استاد مد ظله به راه حل فوق\r\nو ليكن با تأمل معلوم مىشود كه راه حل فوق براى رفع مشكله مذكور صحيح نيست . و آن به دو دليل زير مىباشد :\r\nاولًا : اينكه حق انتخاب و تعيين زوجات طبق قاعده اوليه بوده و تعبدى در اين مورد وجود نداشته باشد حرف صحيحى نمىباشد . بلكه به نظر مىرسد كه حق تعيين و اختيار در ما نحن فيه امرى است كه با تعبد شرعى ثابت شده است و اينجا\r\n\r\n","description":"","footnote":"","page_name":" 5659 ","page_number":317},
  {"content":"\r\n\r\nبا مسأله حق تعيين فقير براى اعطاء زكات به وى متفاوت است . توضيح مطلب اينكه : گاهى براى اثبات اين نكته كه حق تعيين و انتخاب زوجات امرى است تعبدى نه مقتضاى قاعده اوليه اين گونه استدلال مىشود كه همين كه شارع مقدس در مقام جواب سؤال از اينكه وظيفه زوج در مسأله اسلام بر بيش از چهار زن چيست ؟ انتخاب و تعيين چهار زن را پاسخ داده‌اند . معلوم مىشود كه حق تعيين امرى شرعى است و خلاصه اينكه به صرف سؤال و جواب از شارع آن را دليل بر تعبدى بودن قضيه دانسته‌اند غافل از اينكه اين بيان تمام نيست و اساساً كسى كه حق تعيين و انتخاب را امرى تعبدى ندانسته بلكه آن را مقتضاى قاعده اوليه مىداند اين مقدار تعبد را قبول دارد و به عبارت ديگر سخن او اين است كه بعد از آنكه به هر دليل از قبيل اجماع فقهاء يا روايات ثابت شد كه احتمالات ديگر در مسأله از قبيل بطلان عقد تمامى زوجات يا صحت عقد همه آنها به طور استثناء در اين فرض ( فرض اسلام بر بيش از چهار زن ) باطل است و تعبداً زوج در قبال اين زن‌ها وظيفه دارد و نمىتواند آنها را بلاتكليف و يله و رها باقى بگذارد . از اينجا به بعد يعنى بعد از تعبد مذكور ، حق تعيين و انتخاب به عنوان حق مطابق با قاعده اوليه نظير آنچه در باب زكات گفته شد براى او ثابت است . بنابراين با تقريبى كه از كلام مجيب شد دفع مطابق قاعده بودن حق انتخاب با بيانى كه ذكر شد تمام نيست .\r\nولى آنچه به نظر ما براى دفع طبق قاعده بودن حق انتخاب مىآيد بيان ديگرى است و آن اين است كه : ما نحن فيه با مسأله وجوب اعطاء زكات به فقير متفاوت است . در آنجا دليلى كه مىگويد بايد به فقير زكات داده شود اطلاق دارد و فقير را مقيد به فقير خاصى نكرده است ، لذا با تمسك به اطلاق دليل ما مىگوييم فقيرى كه شخص انتخاب نمايد مجزى است و كفايت مىكند .\r\nولى در محل بحث ما چنين اطلاقى نداريم و تنها از باب ضرورت و تسلم فقهاء همين مقدار مىدانيم كه زوج نسبت به زوجات وظيفه دارد و نبايد آنها را بلاتكليف\r\n\r\n","description":"","footnote":"","page_name":" 5660 ","page_number":318},
  {"content":"\r\n\r\nرها كند اما آيا بايد با قرعه چهار زن را انتخاب كند و يا مثل با رجوع به حاكم شرع و مانند آن مشكل را حل نمايد ؟ تمامى اين راه حل‌ها محتمل است . بنابراين در اينجا نمىتوان گفت حق تعيين و انتخاب بر اساس مقتضاى قاعده اوليه است .\r\nو ثانياً : بر فرض پذيرش اينكه حق انتخاب و تعيين امرى مطابق با قاعده اوليه است و رواياتى كه حكم به انتخاب چهار زن ، از بين زوجات متعدد نموده است را ناظر به همان حكمى كه مقتضاى قاعده است بدانيم . مع ذلك اشكال ديگرى كه در اينجا وجود دارد اين است كه اگر زوج در حال حيات خود شخصى را براى انتخاب زوجات وكيل نمايد ، مىتوان گفت خطاب « أمسك منهن أربعاً » كه در روايات آمده است شامل انتخاب بالمباشره و بالتسبيب و توسط وكيل ، هر دو مىشود . و ليكن اشكال اساسى ما اين است كه در فرضى كه زوج فوت كرده انتخابى كه توسط وصى يا وكيل او صورت مىگيرد به هيچ وجه ، امتثال خطاب « أمسك منهن اربعاً » كه در روايات آمده است نمىباشد و به عبارت ديگر ، پس از فوت زوج حتى به نحو تسبيب و بالواسطه نيز انتخاب وصى و وكيل ، انتخاب زوج محسوب نمىشود و استصحاب بقاء حق اختيار و انتخاب نيز قطعاً جارى نيست ، زيرا اين حق براى خود زوج ثابت است كه مفروض فوت او است . و بر فرض كه ما انتخاب وصى و وكيل را بالواسطه انتخاب زوج بدانيم در مورد حاكم شرع مسلماً اين را نمىپذيريم و اختيار و انتخاب حاكم را نه بالمباشره و نه بالواسطه انتخاب زوج نمىدانيم تا بعد از حاكم نوبت به عدول مؤمنين و مانند آنها برسد .\r\n\r\n3 - راه حل استاد مد ظله براى رفع اشكال با تمسك به قاعده قرعه و عدم جواز تنصيف\r\nلذا به نظر مىرسد كه راه حل اين مشكله همان اجراى قاعده قرعه است كه در مواردى كه تعين واقعى وجود ندارد مانند داستان حضرت يونس عليه السلام كه واقع معينى در آن وجود ندارد كه معلوم باشد واقعا چه كسى بايد به دريا بيافتد ، قاعده « القرعة\r\n\r\n","description":"","footnote":"","page_name":" 5661 ","page_number":319},
  {"content":"\r\n\r\nلكل امر مشكل » جارى است . البته همان طورى كه واضح است تعيين زوجات مقدمه براى رسيدگى به امور مالى آنها است و الا اگر امكان توافق بين آنها وجود داشته توافق كردن مقدم بر قرعه زدن است و لزومى در اجراى قانون قرعه نيست .\r\nو اما مسأله تنصيف و قاعده عدل و انصاف از آنجا كه مورد جريان آن موارد تنازع بين افراد است و در محل بحث ، فرض تنازع نيست از اين جهت اين قاعده نمىتواند در ما نحن فيه جارى شود . « * و السلام * »\r\n\r\n","description":"","footnote":"","page_name":" 5662 ","page_number":320},
  {"content":"\r\n\r\n\r\n23 / 12 / 1382 شنبه درس شمارهء ( 627 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه ابتدا تذكرى راجع به مختار خود در مسأله قبل مبنى بر عدم تنافى اختيار قرعه با مبناى عدم جريان قرعه در شبهات حكميه بيان مىنمايند ، سپس به مسأله موت زوج قبل از اختيار پرداخته حكم آن را - مثل صاحب شرايع - اعتداد تمامى زن‌ها به اكثر الامرين از عده وفات و عده طلاق - طبق تفاصيل آمده در متن - مىدانند و براى بيان اصولى آن ، احتمالات مختلف را مطرح نموده ، بعد از بررسى و نقد آنها ، بيان مختار خود را در آخر مىآورند .\r\n* * * \r\nالف : تذكرى راجع به مسأله قبل\r\nدر جلسات قبل در بحث اذا اسلم زوج على اكثر من اربع زوجات گفتيم ، زوج با اختيار حد اكثر 4 زن از آن زنان ، زوجيت لا به عين قبلى را معين مىكند ، ولى صاحب جواهر رحمه الله مىفرمود ، قبل از اختيار هم يك نحوه تعينى وجود دارد به صورتى كه اگر زوج قبل از اختيار فوت نمود ، شارع همانى را كه اگر زوج اختيار مىنمود ، معيناً زوجه او مىداند .\r\nالبته اينكه صاحب جواهر رحمه الله اين مطلب را قايل شده است به اين خاطر است كه ايشان تصور اينكه 4 زن لا به عين زوجه او باشند را نتوانسته تصحيح كند ، ولى ما اين تصور را به اعتبار حمل بعضى از آثار زوجيت - مثل بطلان نكاح خامسه - بدون\r\n\r\n","description":"","footnote":"","page_name":" 5663 ","page_number":321},
  {"content":"\r\n\r\nاشكال دانستيم و ملزم نشديم كه قول غير متعارف صاحب جواهر را بپذيريم .\r\nهمچنين در مسأله فوت تمامى زوج و زوجات قبل از اختيار گفتيم مىتوان به قاعده قرعه براى حل مشكل مالى - سهم الارث و . . . - تمسك نمود و حتى اگر شك نموديم كه آيا تعين واقعى ثبوتى وجود داشته و اختيار فعلى تعليقى كاشف از آن معين است ( قول صاحب جواهر رحمه الله ) يا اينكه تعينى وجود نداشته و اختيار فعلى موجد ، آن تعين مىباشد ( چنانچه ما قائل بوديم ) بازهم مىتوان به قرعه تمسك و مشكل را به وسيله آن حل نمود .\r\nو اين مطلب با مختار ما در قاعده قرعه كه قائل بوديم قرعه در شبهات حكميه جارى نمىشود ، منافات ندارد ، زيرا منظورمان از آنكه مىگفتيم قرعه در شبهات حكميه جارى نيست اين بود كه نمىتوان با قرعه در شبهه حكميه رفع شك نمود و يكى از دو طرف شبهه را معين كرد - مثلًا در شبهه وجوب نماز ظهر يا جمعه نمىتوان با قرعه ، وجوب يكى را مشخص نمود يا در اين بحث نمىتوان با قرعه معين نمود كه كدام يك از دو قول ، صحيح مىباشد - ولى شارع مىتواند بگويد در فرض مسأله و با حفظ شبهه حكميه ( و شك در اينكه آيا تعين بوده يا اينكه تعين ثبوتى نبوده و تعين با اختيار حاصل مىشود ) همان زنى را كه با قرعه معين شده است زوجه محسوب نماييد .\r\nبه بيان ديگر ، تمسك به قرعه براى تعيين زوجه كه ما قائل شديم شبهه مصداقيه قاعده قرعه نمىباشد تا اشكال تمسك به عام ( قرعه ) در شبهه مصداقيه خودش پيش بيايد .\r\n\r\nب : اعتداد تمامى زن‌ها در صورت فوت زوج قبل از اختيار\r\nصاحب شرايع مىفرمايد : و لو مات الزوج قبلهن كان عليهن الاعتداد منه ، اگر زوج قبل از اختيار فوت نمايد تمامى زن‌ها بايد احتياطاً عده نگه دارند لانّ منهنّ من تلزمه العدة\r\n\r\n","description":"","footnote":"","page_name":" 5664 ","page_number":322},
  {"content":"\r\n\r\n( بالوفاة ) و لما لم يحصل الامتياز الزمن العدة احتياطاً . « 1 »\r\nالبته مسأله تفاصيلى دارد و تنها در برخى موارد تكليف زن اعتداد به عده وفات مىباشد :\r\n1 - اگر زوجه غير مدخوله بود - خواه ذميه باشد و خواه وثنيه‌اى كه همراه با زوج در آنِ واحد مسلمان شده باشد « 2 » - در صورت فوت زوج قبل از اختيار ، فقط بايد عده وفات نگه دارد ( غير مدخوله عده طلاق ندارد ) .\r\n2 - اگر زوجه مدخوله بود چنانچه باردار باشد بايد اكثر الامرين از عده وفات و عده حمل ( اكثر الامرين از چهار ماه و ده روز و مدت وضع حمل ) را نگه دارد .\r\n3 - اگر زوجه مدخوله بود و باردار هم نبود بايد اكثر الامرين از عده طلاق ( سه قرء يا سه ماه ) و عده وفات را نگه دارد .\r\nصاحب جواهر مىفرمايد :\r\nاينكه صاحب شرايع أكثر الأمرين به نحو تداخل دو عده در همديگر را قائل شد ، نه آنكه به جمع بين دو عده به دنبال هم و به صورت مجموعى قائل شود به اين علت است كه يك عده بيشتر براى هر كدام از اين زن‌ها واجب نيست ، زيرا اگر اين زنِ به خصوص ( بنابر مبناى صاحب جواهر ) ثبوتاً زوجه اين شخص بوده ( مختاره باشد ) و زوج فوت نموده باشد بايد عده وفات نگه دارد و اگر اين زن ، همسر اين شخص نبوده ( مفارقه باشد ) و زن‌هاى ديگر همسر او بوده‌اند اين زن بايد عده طلاق نگه دارد و چون مطلب مشتبه است بايد أكثر الأمرين را ( تحفظا على الواقع ) رعايت نمايد ( به تعبير صريح صاحب جواهر و التكليف بالزائد للاشتباه ) « 3 »\r\n\r\n\r\n","description":"","footnote":"\r\n( 1 ) - براى تمامى اين مباحث رجوع شود به جواهر الكلام ، ج 30 ، ص 86 .\r\n( 2 ) - در مباحث سابق گذشت كه عقد زوجه وثنيه غير مدخوله‌اى كه همراه زوج مسلمان نشده باشد ، به مجرد اسلام زوج ، منفسخ مىگردد .\r\n( 3 ) - در مسالك ( چاپ رحلى ، ج 1 ، ص 396 ) اشكال عبارتى به شرايع دارد كه همان اشكال در جواهر نيز آمده است ، منتهى تعبير جواهر غير واضح و بنا بر بعضى نسخ است ولى چون اصل اشكال از مسالك است مطلب واضح است ، شهيد ثانى در بيان اشكال فرموده است :\r\n","page_name":" 5665 ","page_number":323},
  {"content":"\r\n\r\n\r\nج : بيان اصولى كلام محقق رحمه الله و صاحب جواهر رحمه الله\r\n\r\n1 - لزوم احتياط در اطراف علم اجمالى و اشكال استاد بر اين بيان :\r\nاين دو بزرگوار چون مبنايشان اين بود كه چهار زن از اين زن‌ها ، زوجه معينه ثبوتى اين شخص هستند ، لذا به خاطر اينكه زوج قبل از اختيار ( و اثبات ) فوت نموده ، زوجه‌هاى معين مشتبه هستند ، پس همه زن‌ها بايد به خاطر وجود علم اجمالى ( به تفصيل سابق الذكر ) احتياطاً عده نگه دارند .\r\nلزوم احتياط در اطراف علم اجمالى بحثى است كه در كتب سابقين به طور واضح و منقح نيامده است ، ولى در كلام مرحوم شيخ انصارى به صورتى روشن آمده است كه در موردى در اطراف علم اجمالى بايد احتياط نمود كه تردد در مكلفٌ به باشد - خواه به شبهه حكميه مثل تردد در وجوب نماز جمعه يا نماز ظهر و خواه به شبهه موضوعيه مثل تردد در اينكه نمىداند قسم خورده به زيد طعام بدهد يا به عمرو - نه آنكه تردد در مكلف باشد مثل واجدى المنى فى الثوب المشترك ، بلكه ايشان در تردد در مكلف مىفرمايد هر كدام از مكلفين مىتوانند اصلِ مرخصى را نسبت به حكم مربوط به خود جارى نمايند و رعايت احتياط نيز لزومى ندارد ، - زيرا تكليف اين مكلف ربطى به تكليف و وظيفه مكلف ديگر ندارد - حال مىگوييم در مسأله مورد بحث نيز چون ترديد بين اشخاص ( زوجات ) است علم اجمالى در آن منجز نبوده و لزومى براى احتياط نمىباشد .\r\n\r\n2 - لزوم احتياط با تمسك به استصحاب بقاء زوجيت و اشكال استاد بر اين بيان\r\nممكن است تقريبى ديگر هم در اين مسأله بشود كه تمسك به استصحاب باشد به اين بيان كه هر كدام از اين زن‌ها - بعد از آنكه بنابر مبناى محقق رحمه الله و صاحب\r\n\r\n\r\n","description":"","footnote":"\r\nو قول المصنف ان الحامل تعتد بعده الوفاة و وضع الحمل متجوز لان عده الوفاة للحامل هى ابعد الاجلين فاطلاقه عدتها على الاربعة الاشهر و العشرة خاصه ( كه مخصوص غير حامل است ) اطلاق لاسم المجموع على بعض افراده . البته در توجيه آن نيز فرموده است : و وجه اطلاقه ذلك اشتهارها فى ذلك القدر و لتصريح القرآن به دون ابعد الاجلين .\r\n","page_name":" 5666 ","page_number":324},
  {"content":"\r\n\r\nجواهر رحمه الله نباشد زوجه معين باشند - مىتوانند نسبت به خود استصحاب بقاء نكاح بكنند ، و در نتيجه بعد از وفات - بنابر تفاصيل مقدم - بايد عده وفات نيز نگه دارند ، مىگوييم اين بيان هم داراى اين اشكال است كه زوجيت داراى احكام مختلفى است لذا هر زن وقتى استصحاب زوجيت خودش را مىنمايد بايد استصحاب زوجيت زنان ديگر را نيز بنمايد ، زيرا زوجيت زنان ديگر براى اين زن هم داراى اثر است ، مثلًا در فرض اين مسأله با وجود زنان ديگر ، اين زن گاهى سهم الارث كمترى مىبرد و گاهى اصلًا ارث نمىبرد و چون نمىتواند همه استصحاب‌ها را - نسبت به خودش و نسبت به تمامى زن‌هاى ديگر - با هم جارى نمايد زيرا اين استصحاب‌ها با هم تعارض مىكنند ، لذا براى لزوم احتياط نمىتوان به اين بيان هم تمسك نمود .\r\n\r\n3 - لزوم احتياط با تمسك به اصالة الاحتياط در باب فروج و اشكال استاد بر اين بيان\r\nشايد بتوان به وسيله قول مشهور كه در باب دماء ، فروج و اموال ، اصالة الاحتياطى هستند ، لزوم احتياط را در اين مسأله تصحيح نمود ، ولى ما اصالة الاحتياط را در اين ابواب تمام نمىدانيم .\r\n\r\n4 - بيانى از استاد براى لزوم احتياط با تحفظ بر مبناى محقق رحمه الله و صاحب جواهر رحمه الله\r\nاگر مبناى محقق و صاحب جواهر در معين ثبوتى بودن زوجه را قبول نموديم مىگوييم در اينجا علم اجمالى به نحو ديگر وجود دارد ، چون همه بايد عده نگه دارند ، يقيناً ، زيرا هر كدام از اين زنان ( البته اگر مدخوله باشند ) مردد است بين اينكه همسر معين آن زوج بوده و او وفات نموده پس بايد عده وفات نگه دارد يا اينكه همسر او نبوده و عقدش منفسخ شده است ، پس بايد عده طلاق نگه دارد ، لذا بر هر كدام از آنها لازم است عده نگه دارند ، آنگاه به مقتضاى استصحاب بايد اعتداد أكثر الأمرين را بنمايد .\r\n\r\n","description":"","footnote":"","page_name":" 5667 ","page_number":325},
  {"content":"\r\n\r\nبه بيان ديگر ، هر كدام از اين زن‌ها نمىداند مبدأ عده او ، اسلام زوج بوده است ( در صورتى كه ثبوتاً او زوجه غير مختاره و عده‌اش عده طلاق است ) يا اينكه مبدأ عده او ، وفات زوج بوده است ( در صورتى كه ثبوتاً او زوجه مختاره بوده است ) پس استصحاب بقاء عده را ( تا مضى أكثر الأمرين ) در حق خود جارى مىداند .\r\n\r\n5 - بيانى از استاد براى لزوم اعتداد همگى با توجه به مبناى زوجيت لا به عين\r\nاگر بنابر نظريه ما به زوجيت لا به عين قائل شديم مىگوييم : ظاهراً مسلم و اتفاقى است كه تمامى اين زن‌ها نمىتوانند بدون اعتداد ، ازدواج جديدى بنمايند ، تخيير هم كه خودشان چهار زن را از جمع خودشان به عنوان زوجه آن شخص اختيار كنند تا فقط آن چهار زن عده وفات نگه دارند ) معنا ندارد و از طرفى وجوب اعتداد نيز به نحو واجب كفائى نيست كه اگر بعضى ، عده نگه داشتند وجوب آن از بقيه ساقط شود . پس نتيجه مىگيريم كه تمامى اين زن‌ها بايد عده نگه دارند ، البته نه از باب احتياط بلكه از اين باب كه حكم واقعى ، اعتداد همگى اين زن‌ها است .\r\nالبته مشخص است كه قاعده قرعه در اين مسأله جريان ندارد زيرا قرعه در موردى جارى است كه مسأله داراى امر مشكل باشد به صورتى كه با راه‌هاى ديگر حل نشود و در اينجا با اعتداد همگى زن‌ها ، مشكل بر طرف مىشود ، بلى براى تعيين سهم الارث چون به تنصيف قائل نشديم اگر راهى ديگر براى حل مشكل وجود نداشت به قرعه قائل مىشويم .\r\n« * و السلام * »\r\n\r\n","description":"","footnote":"","page_name":" 5668 ","page_number":326},
  {"content":"\r\n\r\n\r\n24 / 12 / 1382 يكشنبه درس شمارهء ( 628 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه عمدتاً بحث‌هاى اصولى مربوط به جلسه گذشته از جمله بحث اصل تكليفى و اصل وضعى در كلمات فقهاء و همچنين جريان اصل محكوم با اصل حاكم بر اصالة البراءة مورد بررسى قرار گرفته و در خاتمه مبدأ عده انفساخ و حكم نفقه زنانى كه عقدشان منفسخ شده مورد بررسى قرار خواهد گرفت .\r\n* * * \r\nمقتضاى اصل تكليفى و اصل وضعى در كلمات فقهاء در مقام\r\nمرحوم محقق در شرايع مىفرمايد : تكليف الزامى مردد بين اشخاص متعدد و لو در باب فروج را احتياطاً همه بايد مراعات كنند « 1 » .\r\nدر جلسه قبل گذشت كه اين مطلب بر خلاف مبانى متأخرين است . ولى فرصت نشد بيان كنيم كه متأخرين كه حكم مردد بين چند نفر را الزام‌آور نمىدانند حكم تكليفى را مىگويند زيرا هر يك از اين افراد كه شك مىكند كه آيا حكم تكليفى متوجه او هست يا نه ، برائت جارى مىكند چون شك در اصل تكليف دارد و اما تكليف ديگران ربطى به او ندارد . ولى برخى از احكام وضعيه ممكن است از باب استصحاب كه مقدم بر برائت است ثابت باشد ، و مثلًا به لحاظ حكم وضعى ، عمل محكوم به بطلان باشد .\r\n\r\n\r\n","description":"","footnote":"\r\n( 1 ) - جواهر الكلام 30 / 86 .\r\n","page_name":" 5669 ","page_number":327},
  {"content":"\r\n\r\nبراى مثال گاهى زن شك مىكند كه معتده است و بايد عده وفات نگه دارد يا نه ؟\r\nيا شك مىكند كه آيا ازدواج در عده حرام تكليفى است يا نه ؟ در اين صورت اصل برائت جارى مىكند ولى اينجا فقط مسأله حرمت تكليفى نيست . ما مىخواهيم ببينيم اگر زن در عده با مردى ازدواج كرد آيا علقه زوجيت به وسيله ازدواج حاصل مىشود يا نه ؟ و اين مطلبى است كه فقهاء در مشابهاتش قائل به اصالة الفساد هستند و ما سابقاً گفتيم كه فقهاء گاهى در معاملات اصالة الصحة و گاهى اصالة الفساد جارى مىكنند . اگر در شبهات حكميه شك كنند با عمومات صحة عقود صحت را اثبات مىكنند اما اگر شك در شبهات موضوعه باشد كه به عمومات نمىتوان تمسك كرد به استصحاب فساد و عدم حصول علقه زوجيه تمسك مىكنند . در مقام نيز اگر زن شك دارد كه ازدواج او حرام است يا نه مىتواند ازدواج كند و با اصل برائت نفى تكليف كند ولى با اصل برائت نمىتوان حكم به صحت عقد او كرد چون مقتضاى اصل برائت صحت عقد نيست ، بلكه بايد استصحاب عدم حصول علقه زوجيت را جارى كرد ، پس همه زن‌ها عملًا باستصحاب عدم حصول علقه زوجيت بايد عقد خودشان را صحيح ندانند . اين بيان تقريباً در كلمات فقهاء مطرح است .\r\n\r\nمناقشه در بيان متقدم\r\nلكن ما در اين بيان شبهاتى داريم . استصحاب عدم حصول علقه زوجيت در صورتى جارى است كه اصل موضوعى حاكم نداشته باشيم . منشأ شك در اينكه علقه زوجيت حاصل شده است يا نه اين است كه اين زن در عده است يا نه ؟ اگر اصلى ثابت كرد كه زن در عده نيست اين اصل به آن استصحاب عدم حصول علقه زوجيت حكومت پيدا مىكند و مقدم مىشود . البته عده‌اى ممكن است يك بحث خاصى داشته باشد لكن ما كبراى كلى مسأله را بررسى مىكنيم .\r\nدر باب حديث رفع و حديث حجب ( ما حجب الله علمه عن العباد فهو موضوع\r\n\r\n","description":"","footnote":"","page_name":" 5670 ","page_number":328},
  {"content":"\r\n\r\nعنهم ) برخى « 1 » قائل به رفع عموم آثار [ اعم از احكام تكليفى و وضعى 
  ] هستند و هر چه مشكوك است را مرفوع مىدانند . طبق اين مبنا اگر چيزى مشكوك بود شارع مقدس ادعاءً مىفرمايد : چنين موضوعى نيست . زن نمىداند در عده است تا صحت عقد ممنوع باشد و يا در عده نيست . رفع ما لا يعلمون گويد : شما نمىدانيد كه در عده است يا نه ، در عده بودن در عالم تشريع مرتفع است . يعنى شارع در مقام ظاهر به اين شبهه ترتيب اثر نمىدهد و زن را معتده حساب نمىكند ، اينجا اصل موضوعى بر استصحاب عدم حصول علقه زوجيت ، مقدم است .\r\nحديث مشهور مسعدة بن صدقه كه در همه كتاب‌ها نقل شده و فقهاء در مورد آن به مشكل افتاده‌اند كه چگونه آن را تفسير كنند . مىگويد : اين زن براى تو حلال است و مانعى از ازدواج با او نيست . شخصى است نمىدانيد كه آيا عبد است يا حرّ و در بازار او را در معرض فروش قرار داده‌اند . در اين روايت مىفرمايد : خريدن او مانعى ندارد « 2 » با آنكه مثال‌هايى كه در روايت زده شده با قانون برائت و استصحاب عدم اثر كه اين فقهاء قائلند سازگار نيست . در اين امثله اصل حاكم موافق با برائت وجود دارد و امام عليه السلام به برائت تمسك جسته‌اند و به اصل حاكم استناد نكرده‌اند . با آنكه با وجود اصل حاكم چه موافق با برائت و چه مخالف با آن طبق مسلك اين فقهاء نوبت به برائت نمىرسد . مثلًا نمىداند اين زن خواهر رضاعى اوست يا نه ، مقتضاى استصحاب عدم حصول رضاع اين است كه رضاعى حاصل نشده است تا اين زن ، خواهر رضاعى او باشد . اين فقهاء گويند : با بودن استصحابى كه حكم به صحت عقد مىكند نبايد به اصالت برائت تمسك شود . يا در مورد « حرّ قُهِرَ فبيع » كه شخص آزادى را با توسل به زور به استرقاق در آورده‌اند و فروخته‌اند . اگر انسان شك در حريّت او كند اصالة الصحة در معامله اقتضاى صحت بيع را دارد و اين اصل با\r\n\r\n\r\n","description":"","footnote":"\r\n( 1 ) - مرحوم آية الله خويى قدس سرّه از كسانى هستند كه قائل به عموم در حديث رفع هستند .\r\nلاحظ مصباح الاصول 2 / 266 - 265 عند الامر الثالث من التنبيهات المذكورة ذيل حديث الرفع ( نگارنده ) .\r\n( 2 ) - وسائل الشيعة ، ج 12 / 59 ، باب 4 من ابواب ما يكتسب به ، ح 1 ، طبع دار الكتب الاسلامية .\r\n","page_name":" 5671 ","page_number":329},
  {"content":"\r\n\r\nاصالت البراءة موافق است و با بودن اصل حاكم چه موافق و چه مخالف ، اصل برائت كه محكوم است جارى نمىشود در حالى كه امام عليه السلام اصل برائت كه محكوم است را جارى كرده‌اند و اين باعث مشكل طبق مبناى اين فقهاء شده است .\r\n\r\nجريان اصل محكوم با اصل حاكم ، طبق تحقيق و ادامه بحث\r\nبه نظر ما اصل مخالف حاكم بر اصل برائت جارى مىشود و اصل برائت جارى نمىشود اما اگر اصل حاكم ، موافق با اصل برائت بود اصل حاكم و محكوم هر دو جارى مىشوند و اين امر اختصاصى به اصل برائت هم ندارد .\r\nدر همه موارد اصل حاكم و محكوم اگر موافق بودند همه جارى مىشوند . مثلًا قاعده طهارت در مقابل استصحاب نجاست كه اصل حاكم است جارى نيست و تنها استصحاب جارى است . اما در جايى كه استصحاب طهارت دارد به نظر ما قاعده طهارت و استصحاب طهارت هر دو جارى است و در اصول متوافقه حكومت نيست . بر اين اساس روايت مسعدة بن صدقه تفسير مىشود و در مسأله رضاع و مسأله « حرٌّ قُهر فبيع » مىگوييم : استصحاب موضوعى هم جارى است و مع ذلك همه مثال‌ها تحت يك ضابطه كلى قرار دارد و آن اينكه شارع گويد به شك اعتنا نكن و ترتيب آثار مانعى ندارد . بنابراين كسى نگويد كه در اينجا استصحاب حكمى مخالف داريم و با بودن استصحاب عدم علقه زوجيت كه اصل حاكم مخالف است چرا به اصل برائت تمسك شده است و على القاعده اصل برائت جارى نيست . اگر شارع به استصحاب عدم تحقق رضاع تمسك كرده بود خوب بود و مىگفتيم استصحاب عدم رضاع نسبت بر عدم حصول علقه زوجيت حاكم است .\r\nچون شك سببى و مسببى است . پس چگونه با بودن اصل مخالف مثل استصحاب عدم حصول علقه زوجيت ، حضرت به اصل برائت و كل شىء لك حلال تمسك كرده‌اند . زيرا گوييم : شارع مقدس به وسيله برائت ، حكم را بر نمىدارد ، بلكه موضوع را رفع مىكند يك مرتبه مىگويد : اين حلال است ، اگر شك دارى كه علقه\r\n\r\n","description":"","footnote":"","page_name":" 5672 ","page_number":330},
  {"content":"\r\n\r\nحاصل است من مىگويم علقه حاصل است و حليت وضعى دارد . شما مىتوانيد بگوييد : استصحاب عدم حصول علقه زوجيت حاكم بر برائت است و جلو جريان برائت را مىگيرد . ولى از اين روايت استفاده مىشود كه شارع مقدس منشأ شك در حصول علقه را بر مىدارد . و برائت را در ناحيه موضوع نه در ناحيه حكم جارى مىكند . مرد شك دارد كه اين زن خواهر رضاعى اوست يا نه . كل شىء لك حلال گويد : اين موضوع را تشريعاً خواهر رضاعى شما حساب نمىكنم . و وقتى خواهر رضاعى نشد شك در اينكه علقه زوجيت حاصل شده است يا نه ، چون مسبب از اين شك است برداشته مىشود . و وقتى شارع موضوع را ادّعاءً نفى كرد اين اصل موضوعى بر آن استصحاب حكمى ( استصحاب عدم علقه زوجيت ) حكومت پيدا مىكند . در اينجا ما مىخواهيم ادعا كنيم كه ممكن است با كل شىء لك حلال ، حضرت خواسته‌اند موضوع حلال را اثبات كنند نه اينكه فقط حليت كه حكم است را اثبات كنند و حليت ظاهريه به ادعاى اثبات موضوع ثابت مىشود به ادعاى اينكه اين زن خواهر رضاعى تو نيست موضوع حليت اثبات مىشود و به تبع آن حكم حليت بار مىشود . و با اثبات موضوع به اصل موضوعى جا براى جريان استصحاب حكمى نيست بلكه اصل موضوعى بر اصل حكمى و لو استصحاب باشد مقدم است . حديث رفع و حديث حجب را هم اگر تمام بدانيم و قائل باشيم كه رفع جميع آثار مىكند به كمك آن مىتوانيم بگوييم موضوع مشكوك در اعتبار شرع در حكم عدم است ، بنابراين زنى كه شك داريم معتده است يا نه شارع گويد معتده نيست .\r\nو وقتى معتده نبود جا براى جريان استصحاب عدم حصول علقه زوجيت ( اصل حكمى ) باقى نمىماند . البته ما در حديث رفع و حجب قائل به عموم آثار نيستيم ولى كسى كه قائل به عموم آثار است بايد بپذيرد كه به وسيله آن موضوع برداشته مىشود و اين اصل موضوعى بر اصل حكمى مقدم مىشود .\r\n\r\n","description":"","footnote":"","page_name":" 5673 ","page_number":331},
  {"content":"\r\n\r\n\r\nمقايسه دو فتواى محقق حلى قدس سرّه در مقام\r\nبحث ديگرى كه در جلسه گذشته به اختصار گذشت و در جواهر هم به آن اشاره كرده است اين است كه مرحوم محقق در شرايع در مسأله اينكه زن‌ها و شوهر همه مرده‌اند مىفرمايد : « الوجه استعمال القرعة « 1 » » ، ولى در جايى كه فقط شوهر مرده است و زن‌ها بايد عده نگه دارند « 2 » قرعه را مطرح نمىكند . اينجا اين سؤال پيش مىآيد كه وقتى القرعة لكل أمر مشكل و در آن مسأله ، زن‌هايى كه اسمشان از قرعه خارج نشده محقق فرموده ارث نمىبرند و به وارثشان چيزى داده نمىشود . چرا در اينجا نسبت به مسأله عدّه حكم به احتياط كرده و در مسأله ارث حكم به قرعه كرده است ، وجه اين تفكيك چيست ؟\r\nدر جواهر به وجه تفكيك اشاره كرده و در ذهن من هم آمد و نمىدانستم كه در جواهر هم هست و آن اينكه مقتضاى ادله اين است كه القرعة لكل أمر مشكل لا لكل أمر مشتبه ، جايى كه به جز قرعه راه حلى وجود ندارد شارع و عقلا قرعه را جعل مىكنند ، ولى جايى كه مثلًا امكان احتياط يا تخيير باشد و در اجراى اصول ديگر غير از قرعه محظورى نباشد در آن موارد جا براى جريان قرعه نيست . در مسأله‌اى كه همه زن‌ها مرده‌اند موضوع براى عده نگه داشتن وجود ندارد . آنجا فقط مسأله ارث مطرح است و گفته‌اند كه مشكل با قرعه حل مىشود . حالا اين مطلب درست است يا نه بحث ديگرى است ، اما در مقام غير از ارث مسأله عده هم مطرح است چون زن‌ها زنده‌اند . در اينجا چه مانعى دارد كه فقط براى ارث قرعه بزنند چون مشكل در ناحيه ارث است اما در مورد عده نيازى به قرعه نيست ، بلكه احتياط بايد بكنند چون امكان احتياط هست . يا آنكه براى اينكه ببينيم كدام يك همسر متوفى هستند قرعه بزنيم تا نسبت به بعضى از آثار مثل ارث مسأله روشن شود نه اينكه قرعه براى همه آثار زده شود . به هر حال چه قرعه براى خصوص ارث زده شود يا\r\n\r\n\r\n","description":"","footnote":"\r\n( 1 ) - جواهر الكلام 30 / 84 .\r\n( 2 ) - جواهر الكلام 30 / 86 .\r\n","page_name":" 5674 ","page_number":332},
  {"content":"\r\n\r\nبراى تعيين زوجه زده شود خصوص برخى از آثار مثل ارث مد نظر است نه اينكه براى جميع آثار قرعه زده شود . به هر حال چه قرعه براى خصوص ارث زده شود يا براى تعيين زوجه زده شود خصوص برخى از آثار مثل ارث مدّ نظر است نه اينكه براى جميع آثار قرعه زده شود . خلاصه صاحب شرايع و صاحب جواهر هم كه به اين مطلب تمايل پيدا كرده كه به قرعه حكم بينه و أماره بار نمىشود بلكه در موارد مشكل به قرعه رجوع مىشود و در مواردى كه مشكل نيست طبق احتياط عمل كند .\r\n\r\nمبدأ عدّه انفساخ\r\nمطلب ديگرى كه در جواهر « 1 » آمده و ديروز ناقص ماند اين است كه اگر زن مدخوله بود أبعد أجلين از عده انفساخ و طلاق و عده وفات را نگه دارد مقدار عده انفساخ همان عده طلاق است . در مورد اينكه از چه وقت عده طلاق يا انفساخ را شروع كند در تذكره فرموده : اگر اسلام هر دو مقترن بود از وقت اسلام هر دو محاسبه مىشود اما اگر اسلام آنها متقارن نيست از وقت اسلام كسى كه اسلام او متقدم است بايد عده نگه دارد . چون زن موظف است وقتى كه مرد مسلمان شد و زن هنوز مسلمان نشده از زمان اسلام مرد عده نگه دارد .\r\nمحقق كركى به او اعتراض كرده و فرموده : از وقت اسلام نبايد عده نگه دارد چون انفساخ حالت مُراعى دارد تا بعداً ببينند اگر همين زن را اختيار كرد انفساخ صورت نگرفته است ، پس عده او در اين فرض عده صورى است و از وقت وفات از تزلزل خارج مىشود پس مبدأ عدّه طلاق نيز از هنگام وفات شروع مىشود . پس أبعد الاجلين از عده انفساخ و عده طلاق معيار است و مبدأ عده انفساخ هم هنگام وفات است .\r\nصاحب جواهر مىفرمايد : اگر اين زن زوجه او باشد عده انفساخ ندارد و تنها عده وفات دارد ولى اگر عده داشته باشد و فرض اين است كه در مقام ثبوت بعضى\r\n\r\n\r\n","description":"","footnote":"\r\n( 1 ) - جواهر الكلام 30 / 87 - 86 .\r\n","page_name":" 5675 ","page_number":333},
  {"content":"\r\n\r\nاز اينها زوجه او هستند .\r\nاز همان وقتى كه مرد مسلمان شد زنان ديگر از زوجيت او خارج هستند و لو همه مسلمان شوند ولى فرض اين است كه تعداد زنان از حدّ نصاب بيشتر است . در مقام ثبوت تعدادى كه از حدّ نصاب بيشترند مثلًا از چهار زن بيشترند و عند الله معين هستند از هنگام اسلام مرد از زوجيت او خارج شده‌اند نه اينكه تا وقت وفات همسر او باشند و اين كاشف است از اينكه از اول خارج شدند بنابراين أبعد الاجلين از عده وفات و عده انفساخ از اول اسلام مرد بايد حساب شود چون محتمل است كه اينها خارج شده باشند . و اين مطلب صاحب جواهر مطلب درستى است .\r\n\r\nحكم نفقه\r\nمسأله 9 : « اذا أسلم و أسلمن لزمه نفقة الجميع حتى يختار أربعاً فتسقط نفقة البواقى لانهن فى حكم الزوجات و كذا لو أسلمن او بعضهن و هو على كفره و لو لم يدفع النفقة كان لهن المطالبة بها عن الحاضر و الماضى سواء أسلم أو بقى على الكفر « 1 » » .\r\nمرحوم محقق مىفرمايد : اگر مرد و همه زن‌ها مسلمان شدند كه بايد چهار زن اختيار كند و يا در موردى كه عدد از حدّ نصاب بيشتر نيست ولى يك طرف فقط مسلمان شده بايد عده نگه دارد و در مدت عده اگر مسلمان شد عقد به قوت خود باقى است و گرنه زوجيت باطل مىشود .\r\nحال در اين مدتى كه هنوز اختيار نكرده و تعداد زن‌ها از نصاب بيشتر است يا در مدتى كه هنوز عده تمام نشده است وظيفه مرد است كه نفقه اين زن‌هايى كه تكليفشان روشن نيست را بدهد و اگر نفقه نداد زن مىتواند نفقه گذشته و حال را مطالبه كند چون نفقه زوجه مانند نفقه أقارب ديگر نيست ، چون نفقه آنها حكم تكليفى محض است و اگر خلاف اين قانون عمل كرد يا فراموش كرد يا نتوانست نفقه بپردازد ذمه او مشغول نيست كه نفقات گذشته را مانند ساير ديون بپردازد ولى\r\n\r\n\r\n","description":"","footnote":"\r\n( 1 ) - جواهر الكلام 30 / 87 .\r\n","page_name":" 5676 ","page_number":334},
  {"content":"\r\n\r\nنفقه زوجه از سنخ ديون است دليلى كه در مقام مىآورند اين است كه لانهن فى حكم الزوجات و اين زنان حكم زوجه را دارند .\r\nصاحب جواهر در مقام اشكالى دارد و اين اشكال ايشان وارد است و آن اينكه مىفرمايد : اينكه اين زنان نسبت به برخى احكام در حكم زوجات هستند دليل نمىشود كه در تمام احكام حكم زوجات را داشته باشند . بله در باب مطلقه رجعيه رواياتى هست كه مىگويد : او به منزله زوجه است و نظر مرحوم آقاى خويى اين است كه مطلقه رجعيه زوجه است نه اينكه به حكم زوجه است .\r\nبه هر حال آنجا دليل داريم . اما در مسأله اسلام و كفر كه حالت منتظره وجود دارد و نمىدانيم كه در عده مسلمان مىشود يا نه يا در مسأله اختيار ، و روايتى در مورد نفقه وارد نشده است و ما دليل عامّى نداريم كه بگويد : مرد بايد نفقه اينها را بدهد به چه دليل بايد مرد نفقه زنان را بدهد . يك مرتبه از باب حكم ظاهرى كه چون علم اجمالى دارد كه يك تكليفى دارد بايد نفقه را بدهد آن يك بحثى است كه بله از باب علم اجمالى بايد نفقه همه زن‌ها را بدهد و در باب اسلام ممكن است بگوييم علم اجمالى درست نيست و استصحاب بقاء كفر جارى است كه استصحاب استقبالى است اگر هم علم اجمالى قائل شويم علم اجمالى تكليف درست مىكند اما وضع درست نمىكند كه اگر وقت گذشت زن بتواند نفقات گذشته را مطالبه كند . چون دَين بودن آن ثابت نمىشود .\r\nكسانى كه حكم زوجه را مىخواهند بار كنند دَين بودن نفقه را مىخواهند ثابت كنند و گويند زن مىتواند نفقه حاضر و سابق را مطالبه كند . به چه دليل در ايام عده يا قبل از اختيار حكم زوجه بر اين زنان بار شود و نفقه حكم دين را پيدا كند ؟ اين اشكال ايشان است و اشكال واردى است . البته بحث تتمه‌اى دارد كه ان شاء الله در جلسه آينده مطرح خواهد شد . « * و السلام * »\r\n\r\n","description":"","footnote":"","page_name":" 5677 ","page_number":335},
  {"content":"\r\n\r\n\r\n25 / 12 / 1382 دوشنبه درس شمارهء ( 629 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در بررسى حكم نفقه زن‌هاى زائد بر چهار در صورت اسلام متقارن آنها و شوهرشان با بررسى كلمات محقق و اشكال صاحب جواهر بر آن و بررسى اشكال وى در مسأله تقارن اسلام مرد و زن‌هاى بيش از چهار او حكم به عدم وجوب انفاق به بيش از چهار زن را تقويت نموده و در مسأله اسلام زن و بقاء مرد بر كفر بر اساس استصحاب حكم به بقاء زوجيت و وجوب نفقه در طول مدت عده كرده و در آخر مسأله ، جريان قاعده لا ضرر و لا حرج در موارد احتياط را مورد بررسى قرار مىدهيم .\r\n* * * \r\nبررسى حكم نفقه زن در صورت اسلام آوردن\r\n\r\nكلام محقق :\r\nالمسألة التاسعة : اذا اسلم و اسلمن ، لزمه نفقة الجميع حتى يختار اربعا فتسقط نفقة البواقى ، لانهن فى حكم الزوجات و كذا لو اسلمن او بعضهن و هو على كفره ، و لو لم يدفع النفقه كان لهن المطالبة بها عن الحاضر و الماضى ، سواء اسلم او بقى على الكفر .\r\nمىفرمايد : اگر مرد و زن‌هاى وى كه بيش از حد نصاب هستند مسلمان بشوند ، مرد بايد در مدت قبل از اختيار ، نفقه همه زن‌ها را بدهد ، و همچنين در صورتى كه همه زن‌ها يا بعضى از آنها مسلمان بشوند ولى مرد بر كفر خود باقى بماند ، مرد بايد در ايام عده ، نفقه آن‌ها را بپردازد .\r\n\r\n","description":"","footnote":"","page_name":" 5678 ","page_number":336},
  {"content":"\r\n\r\nو استدلال مىكند به اينكه ، اين زن‌ها در اين دو فرض ، در حكم زوجه هستند ، يعنى اين زن‌ها در اين دو صورت نشوزى نكرده‌اند كه نفقه آنها را ساقط كند ، چرا كه اين خود مرد است كه مانع را بايد بر طرف نمايد ، مثل هنگامى كه مرد محرم شده است ، كه علت عدم بهره‌مندى مرد از زن در حال احرام خود مرد است ، نه زن ، پس زن ناشزه و محروم از نفقه نمىشود .\r\n\r\nاشكال صاحب جواهر بر محقق\r\nمىفرمايد : با توجه به اينكه زوجيت زائد بر چهار زن ، با اسلام آوردن از بين رفته است ، پس فقط نفقه چهار زن بر مرد واجب خواهد بود ، و همان حرفى كه در ارث زده شد ، اينجا هم مىآيد كه زن‌هاى موجود كه بيش از چهار هستند ، يا بايد با هم مصالحه نمايند و يا قرعه بين آنها زده شود و يا اينكه نفقه چهار زن به طور مساوى بين آنان تقسيم مىشود ، بلكه مىتوان نفقه را اختصاص داد به كسانى كه با اختيار متأخر آن‌ها توسط زوج كشف مىشود كه فقط آنها از هنگام اسلام زوجه او بوده‌اند ، كما اينكه در مسأله كافر بودن زوج ، با فرض ادامه كفر او كه كشف از انقضاء زوجيت از هنگام اسلام زن‌ها مىكند وجوب نفقه چهار زن هم مورد اشكال مىشود .\r\nو اما استدلال محقق به اينكه در اين دو مسأله ، زن‌هاى مسلمان شده در حكم زوجه هستند ، دليلى بر آن وجود ندارد ، جز اينكه مقصود ايشان ، استدلال به خبر حضرمى باشد ، كه در آن مىفرمايد « بانت منه كالمطلقة » بعد هم ارث را براى زن اثبات كرده است ، كه با توجه به اينكه تشبيه به مطلقه نموده است و متعارف در طلاق‌ها طلاق رجعى است و به دنبال آن ارث را هم اثبات كرده است ، از اين روايت استفاده مىشود كه مشبه به در روايت عبارت از طلاق رجعى است .\r\nلكن استدلال به اين روايت چند اشكال دارد ؛ چرا كه اولًا : اين روايت با عبارت ديگرى هم نقل شده است ، و جدايى به واسطه اسلام در آن تشبيه به مطلقه ثلاثا شده است و ثانياً : خود عبارت « بانت منه كالمطلقة » هم ظهور در اينكه مقصود از آن\r\n\r\n","description":"","footnote":"","page_name":" 5679 ","page_number":337},
  {"content":"\r\n\r\nطلاق رجعى باشد ، ندارد . و ثالثاً : بر فرض اينكه مقصود طلاق رجعى باشد ، از اينكه در يك حكم مثل ارث شبيه مطلقه رجعيه باشد ، لازم نمىآيد كه در تمامى احكام مثل آن باشد ، كه از جمله آنها وجوب نفقه است و رابعاً : اين استدلال بر فرض تماميت - فقط در رابطه با مسأله دوم يعنى اسلام زن و كفر مرد مىتواند دليل باشد چرا كه با اسلام يكى از آنها ، حكم به جدايى و عده نگه داشتن زن مىشود و اما در رابطه با مسأله اول كه هر دو طرف مسلمان شده‌اند ، اين استدلال تمام نخواهد بود .\r\nبله ممكن است كه در رابطه با اين مسأله ، كسى بخواهد به علم اجمالى تمسك كند و بگويد : با توجه به اينكه چهار نفر از آن‌ها زوجيتشان باقى است و بايد نفقه آنها را بدهد ، مقتضاى علم اجمالى اين است كه به همه آنها نفقه بدهد و همه آنها حكم زوجه را پيدا مىكنند ، لكن اين استدلال هم تمام نيست ، چون حكم زوجه اين است كه اگر مرد انفاق نكرد ، زن مانند ساير اقارب نيست ، كه مرد مديون او نباشد ، بلكه مرد چه قدرت بر انفاق داشته باشد ، يا نداشته باشد ، زوجه به مقدار نفقه مالك شده و مرد مديون او مىگردد ، در حالى كه علم اجمالى ، وجوب نفقه دادن فعلى را منجز مىكند ولى آن را دَين نمىكند .\r\n\r\nاشكال استاد ( مد ظله ) بر جواهر رحمه الله\r\nاشكال اول : اينكه ايشان مىفرمايد : « لا خلاف اجده بين من تعرض لذلك فى انه اذا اسلم و اسلمن معه و كن كتابيات لزمه نفقة الجميع . . . » و حكم به لزوم انفاق را مقيد به كتابيه بودن زنان قبل از اسلام آوردن نموده است ، هيچ وجهى برايش نيست ، چرا كه كلام در اسلام متقارن آنهاست و در اسلام متقارن وجهى براى فرق بين كتابيه بودن يا نبودن زن‌هاى مسلمان شده وجود ندارد .\r\nسؤال : آيا ممكن است كه از باب تصحيف « او » به « واو » باشد ؟\r\nجواب : بله اين احتمال درستى است و الا وجه ديگرى ندارد .\r\n\r\n","description":"","footnote":"","page_name":" 5680 ","page_number":338},
  {"content":"\r\n\r\nاشكال دوم : اينكه ايشان فرمودند كه علم اجمالى اقتضاى دَين بودن را نمىتواند بكند حرف تمامى نيست ، چرا كه همان طورى كه علم اجمالى اقتضاء مىكند كه مرد نفقه امروز اين زن‌ها را بدهد ، نسبت به ديروز هم اين اقتضاء را دارد ، يعنى علم اجمالى دارد كه نفقه ديروز چهار زن از بين آنها بر عهده اوست .\r\n\r\nبررسى حكم عدم كفائت توسط استاد ( مد ظله )\r\nدر صورتى كه زن‌ها مسلمان شده‌اند ولى مرد مسلمان نشده است ، حكم مىشود به اينكه زن‌ها بايد عده نگه بدارند و اما اينكه آيا ازدواج مراعى است ، يا به هم خورد است ، و يا در ايام عده هنوز زوجيت باقى است و بعد از انقضاء عده ، اگر كفائتى نشد ، به هم مىخورد ؟ تعبير روايات در اين مورد مختلف است ؛ مرسله ابن ابى عمير كه محمد بن مسلم در سند آن هست مىگويد : عده كه گذشت « بانت منه » ولى روايت ابى بكر حضرمى مىگويد : اگر ارتداد پيدا كرد « بانت منه زوجته » و ما با توجه به شك در بقاء زوجيت در مدت عده ، از باب استصحاب ، مادامىكه عده تمام نشده است ، حكم به بقاء زوجيت مىكنيم .\r\n\r\nبررسى حكم مسأله نفقه زنان زائد بر چهار توسط استاد ( مد ظله )\r\nما در اشكال بر جواهر اين را پذيرفتيم كه علم اجمالى نسبت به دَينيت هم مىتواند مؤثر واقع بشود ، لكن اصل اين مطلب كه آيا علم اجمالى در اين گونه موارد هم مقتضى احتياط هست يا نه ؟ بايد بررسى بشود . به نظر ما قاعده لا ضرر در اينجا اقتضاء مىكند كه موافقت قطعى لازم نباشد ، زيرا به بيش از چهار زن بدهكار نيست ، و اگر شرع دستور بدهد كه به زن‌هاى زائد بر آن هم بايد نفقه بدهى ، دستور به ضرر كشيدن است و لا ضرر حكم مىكند كه لازم نيست بيش از مقدار لازم پرداخته شود .\r\n\r\nبررسى اصولى تقدم لا ضرر و لا حرج بر احتياط\r\n\r\nنظر مرحوم آقاى آخوند رحمه الله در مسأله\r\nدر مورد امثال لا ضرر و لا حرج ، مرحوم آخوند نظرى دارد كه ما با آن مخالفيم و\r\n\r\n","description":"","footnote":"","page_name":" 5681 ","page_number":339},
  {"content":"\r\n\r\nآن اينكه مىفرمايد : مراد از لا ضرر اين است كه موضوعى كه ضررى است شارع آن را برداشته است نه اينكه حكمى را كه ينشأ منه الضرر شارع نفى مىكند ، و بر اين اساس چون در موارد علم اجمالى ، خود موضوع ضررى نيست بلكه امثال يقين ضررى است ادله لا ضرر در اينجا جارى نمىشود ، اما اگر بگوييم كه حكمى را كه ضرر از آن ناشى مىشود بر مىدارد ، لا ضرر در اينجا مىتواند جارى بشود چون يك حكم واقعى منشأ براى حكم عقل به وجوب موافقت علم اجمالى شده است ، و شارع حكم ضررى و حرجى خودش را بر مىدارد ، در نتيجه مخالفت قطعى هم مىشود كرد ، براى اينكه واقع حكم ندارد ، تا بر اساس آن عقل حكم به وجوب موافقت بنمايد ، لذا ايشان در مواردى كه در ضرر و حرج احتياط هست مىفرمايد كه لا ضرر و لا حرج حكومت ندارد ، و اگر حكومت پيدا كند بايد مخالفت قطعى آن هم جايز باشد براى اينكه حكم واقعى خودش را برداشته و جهتى ندارد كه عقل احتياط كند .\r\n\r\nاشكال استاد ( مد ظله ) بر مرحوم آخوند رحمه الله\r\nبه نظر ما فرمايش ايشان محل مناقشه است ، براى اينكه در مفهوم لا ضرر چنين چيزى نيست كه حكومت فقط نسبت به احكام واقعيه شرعيه باشد ، چرا كه شارع اصلا دستور ضررى و حرجى - چه به عنوان حكم واقعى و چه به عنوان حكم ظاهرى - نمىدهد ، مثلا در « يهريقهما و يتيمم » ، « يرميهما الى الكلاب » و در نماز خواندن به چهار طرف ، كه شارع دستور به احتياط داده ، اين دستورات ظاهريه است و اينكه شارع مىگويد در اسلام حكم ضررى نيست و در دين حرج نيست ، شامل احكام واقعى و ظاهرى هر دو مىشود ، پس اين احتياط ما هم با لا ضرر و لا حرج برداشته مىشوند ، اما اينكه اصل حكم واقعى در آنها برداشته نمىشود ، به خاطر اين است كه آن حكم واقعى ضررى و حرجى نيست ولى احتياط كه حكم ظاهرى است و ضررى شده است برداشته مىشود و لذا مىگوييم احتياط لازم نيست ولى حكم\r\n\r\n","description":"","footnote":"","page_name":" 5682 ","page_number":340},
  {"content":"\r\n\r\nواقعى بايد رعايت شود چون حكم واقعى برداشته نشده است ، پس به حسب روايات احتياط وجوب شرعى دارد و قابليت رفع با لا ضرر را دارد .\r\nو اما با قطع نظر از روايات و قول به اينكه وجوب احتياط از احكام عقليه است ، بازهم با لا ضرر و لا حرج مىتوانيم حكومت را درست كنيم ، چرا كه حكم عقل به احتياط از احكام اقتضائيه عقليه است و اين از شئون شرع است كه اگر حكمى از احكام فعلى عقل بود شارع اثباتا و نفيا نمىتواند در آن تصرف كند مثل منجز بودن قطع به حكم و اما اگر از احكام اقتضايى عقل بود ، همان طورى كه احكام عقلايى به امضاء شارع احتياط دارد ، تا حكم شرعى شود ، در احكام اقتضايى عقل هم بايد از ناحيه شرع منعى نباشد تا فعلى بشود ، پس مانعى ندارد كه شارع بگويد كه دين من دين احتياطى نيست كه اشخاص به زحمت بيافتند ، و به عبارت ديگر معناى لا ضرر و لا حرج اين است كه آن حكم اقتضايى عقل به احتياط ، حكم فعلى نيست ، بنابراين ما مىتوانيم بگوييم كه در مواردى كه ضرر شده ، وجوب موافقت قطعيه و احتياط لازم نيست .\r\n« * و السلام * »\r\n\r\n","description":"","footnote":"","page_name":" 5683 ","page_number":341},
  {"content":"\r\n\r\n\r\n26 / 12 / 1382 سه‌شنبه درس شمارهء ( 630 ) كتاب النكاح / سال ششم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتداء اشكال‌هاى جريان قاعده لا ضرر در ما نحن فيه بررسى مىشود ، سپس حكم نفقه زن در صورت اسلام مرد و بقاء زن بر كفر خود مورد بحث قرار مىگيرد و در انتهاء فروعى را كه برخى را مرحوم محقق و برخى را مرحوم صاحب جواهر ذكر كرده‌اند به طور اجمالى مورد نقد و بررسى قرار مىدهيم .\r\n* * * \r\nاشكال اول بر جريان قاعده لا ضرر در مورد بحث\r\nدر جلسه گذشته گفتيم كه كسى كه همسران متعدد دارد و آن‌ها بين عده‌اى از زن‌ها مشتبه شده‌اند ، اگر از باب وجوب موافقت قطعيه لازم باشد كه نفقه همه مثلا هشت زن اطراف شبهه را بدهد ، احتياط منشأ ضرر براى اوست و ادله نفى ضرر اين وجوب احتياط را از بين مىبرد .\r\nاشكال اولى كه بر جريان قاعده لا ضرر در اينجا مىآيد اين است كه ادله نفى ضرر اين وجوب احتياط را از بين نمىبرد ، چرا كه مورد لا ضرر در جايى است كه شخص به اختيار خودش در ضرر واقع نشده باشد ، بلكه حكم شارع منشأ ضرر بشود ، چنين حكمى را شارع با ادله نفى ضرر مىگويد چنين دستورى نداريم ، و لذا همه آقايان مىگويند ؛ ادله لا ضرر ، ضرر مقدم عليه را نمىگيرد ، و در مورد بحث ، مرد مىتواند به سرعت چهار زن را اختيار نمايد و ديگر وجوب نفقه هشت زن بر اساس احتياط متوجه او نشود .\r\n\r\n","description":"","footnote":"","page_name":" 5684 ","page_number":342},
  {"content":"\r\n\r\n\r\nجواب از اشكال مذكور\r\nبله ، ادله نفى ضرر ، اختصاص به مواردى دارد كه شخص به اختيار خود اقدام بر ضرر نكرده باشد ، لكن در مورد بحث ، اگر چه گاهى مىتواند چهار زن را به طور فورى انتخاب نمايد و لذا در اين صورت اگر طول بدهد ، ادله لا ضرر در موردش جارى نمىشود ، لكن غالبا اختيار فورى و بدون فكر و مشورت براى اشخاص مشكل است و در بسيارى موارد از مصاديق حرج مىشود و لذا ادله لا ضرر اين موارد را شامل مىشود چرا كه اگر فرار از ضرر ممكن يا ساده نبود ، اقدام بر آن از قبيل ضرر مقدم عليه به شمار نمىآيد .\r\n\r\nاشكال دوم بر جريان لا ضرر\r\nاين است كه ادله لا ضرر ، ضرر مزاحم با ضرر ديگران را نمىگيرد ، و جريان نفى ضرر در اينجا و حكم به عدم وجوب احتياط ، لازمه‌اش اين است كه حق ديگرى را و لو احتمالا به او نپردازيم و موجب ضرر بر او بشويم .\r\n\r\nبررسى اشكال مذكور\r\nدر جايى كه نفى ضرر از يكى به طور مسلم ضرر را به ديگرى متوجه نمايد ، روشن است كه لا ضرر نمىآيد و ادله احتياط مىآيد و لكن در ما نحن فيه چون محتمل است كه زنى كه به او نفقه داده نمىشود در واقع هم زن او نشود ، پس فقط احتمال توجه ضرر وجود دارد ، و در اين صورت اگر چه ادله نفى ضرر بازهم جارى نمىشوند ، چرا كه شبهه مصداقيه خود عام و يا مخصص عام مىشود ، لكن ادله احتياط هم در اين صورت جارى نمىشود ، چون اگر ضرر غير مزاحم به طرف خورده باشد ، احتياط نيست و اگر نخورده باشد احتياط هست ، و وقتى اين هم مشكوك شد ، مجراى اصل برائت يا قرعه يا تنصيف و چيزهاى ديگر مىشود .\r\n\r\nبررسى حكم نفقه در صورت اسلام مرد و عدم اسلام زن\r\n\r\nكلام محقق :\r\nمىفرمايد : و لا تلزمه النفقة لو اسلم دونهن ، لتحقق منع الاستمتاع منهن .\r\n\r\n","description":"","footnote":"","page_name":" 5685 ","page_number":343},
  {"content":"\r\n\r\nيعنى : اگر مرد اسلام آورد ولى زن‌ها اسلام نياورند ، دادن نفقه آنها بر مرد لازم نيست ، آن هم از باب حكم واقعى نه ظاهرى ، يعنى حتى اگر بداند كه اين زن مسلمان خواهد شد ، بازهم نفقه‌اش در اين زمان بر عهده او نيست و علتش اين است كه زن در اين صورت وظيفه دارد كه مسلمان شود تا مرد امكان تمتع از او را داشته باشد ، و وقتى كه اسلام نياورد ، پس حالت نشوز و منع از استمتاع از ناحيه زن صورت گرفته است و در چنين صورتى زن حق نفقه نخواهد داشت .\r\n\r\nتأمل صاحب جواهر در كلام محقق\r\nتأمل ايشان اين است كه ادله‌اى كه تمكين را شرط وجوب نفقه قرار داده‌اند ، آيا مراد تمكين تكوينى به طور مطلق است ، يعنى اگر چه شرعا مانع داشته باشد ، يا اينكه مقصود از آن تمكين تكوينى شرعى است يعنى بايد تمكين مشروع را ايجاد كند تا اينكه مستحق نفقه بشود .\r\n\r\nنظر استاد ( مد ظله )\r\nبر اساس ذوق عرفى چنين استفاده مىشود كه اگر گفتند كه زن بايد كارى كند كه مرد بتواند متمتع شود ، يعنى زن بايد از هيچ جهتى مانعى را بر سر راه تمتع مرد ايجاد نكند و لذا همان طورى كه اگر زن به نحوى حاضر براى تمتع بشود كه مرد را به خاطر آن تمتع ، در آتش دنيا بسوزانند ، عرفا به آن تمكين گفته نمىشود ، اگر سوختن اخروى هم به دنبال اين نحو حاضر شدن براى تمتع مرد توسط زن لازم بيايد نيز عرفا مصداق براى تمكين نيست .\r\n\r\nاحتمالات كلام صاحب جواهر در صورت شك در تمكين معتبر در وجوب نفقه\r\nسه احتمال در كلام ايشان هست كه عبارتند از :\r\n1 - زوجيت مقتضى وجوب انفاق باشد و تمكين نكردن مانع آن باشد ، كه با اين احتمال مادامىكه مانع ثابت نشود ، به لحاظ زوجيت مقتضى وجوب انفاق هست و\r\n\r\n","description":"","footnote":"","page_name":" 5686 ","page_number":344},
  {"content":"\r\n\r\nبايد نفقه را بدهد .\r\n2 - تمكين شرط براى وجوب نفقه باشد ، كه حكم اين احتمال اين است كه با شك در وجود يا عدم شرط وجوب نفقه ، اصل برائت جارى مىشود .\r\n3 - استصحاب دلالت كند كه شخص به مجرد حصول زوجيت نفقه بر گردن او مىآيد ، منتها بعد نشوز آن را اسقاط كرده و بقاءً از بين مىبرد ، كه اين استصحاب نسبت به روزى كه در اوايل آن زوجيت بوده است ، وجوب نفقه را ثابت مىكند ، ولى نسبت به روزهاى بعد ، دليلى براى ادامه وجوب نفقه نداريم ، چون اينها مىگويند ، نفقات روز به روز واجب مىشود نه اينكه از اول با نفس عقد وجوب نفقه بيايد .\r\n\r\nفروع موجود در مسأله\r\n\r\nفرع اول : اختلاف زن و مرد در اسلام آوردن مرد ، قبل از دخول يا بعد از دخول\r\nمرد مىگويد كه اسلام من قبل از دخول بوده است و زن ادعا مىكند كه بعد از دخول بوده است و تفاوت حكم آنها در اين است كه ؛ اگر اسلام مرد قبل از دخول باشد ، عقد را به هم مىزند و مهريه‌اى هم در بين نخواهد بود و اما اگر بعد از دخول باشد مهريه ثابت خواهد بود . اين فرع در قواعد در باب مهر آورده شده است ، ولى در باب نفقه آن را نياورده است و در اين بحث مخلوط شده است و گفته شده است كه اصل با زن است ، چون مهر مثل نفقه نيست كه روز به روز لازم باشد ، بلكه به مجرد عقد مهر مىآيد ، منتها بعد كه عقد ساقط شد مهر حكم خاصى پيدا مىكند ، شك در اين است كه اين حالت سابقه و استحقاق مهريه كه زن داشته است آيا باقى مانده است ؟ استصحاب مىگويد كه باقى است . صاحب جواهر ادعاء مىكند كه اگر قبل از دخول موجبات فسخ محقق شد ، گرچه قواعد اقتضاء مىكند كه مهريه ساقط شود بر اساس معاوضه‌اى كه ايشان قائل بود ، ولى مىفرمايد كه اجماع هست بر اينكه مهر به كلى ساقط نيست و قدر مسلم از اجماع اين است كه در موارد فسخ غير\r\n\r\n","description":"","footnote":"","page_name":" 5687 ","page_number":345},
  {"content":"\r\n\r\nمدخوله نصف مهر بر عهده زوج هست ، بنابراين اينجا كه صاحب جواهر مىفرمايد :\r\nآيا مهر ساقط است يا نه ؟ مراد ايشان از عدم سقوط مهر ، كل مهر است ، يعنى اگر فسخ بعد از دخول باشد كل مهر ثابت است و اگر قبل از دخول باشد نصف المهر به وسيله اجماع ثابت است و نصف ديگر مهر ساقط شده است . پس اين را بايد اين طورى كه گفتيم توضيح داد و الا ظاهر ابتدايى آن اين است كه اصلا مهر ندارد و اين با دعواى اجماعى كه صاحب جواهر در فرع بعدى براى آن كرده است ، نمىسازد .\r\n\r\nنظر استاد ( مد ظله ) در مسأله\r\nما هم در آن مسأله اين را اختيار كرديم كه قاعده اقتضاء مىكند كه تمام مهر ثابت است ، و حرف‌هاى ديگر را مانند اينكه معاوضه است يا اينكه قاعده اقتضاى سقوط را دارد و اينكه با اجماع يك مقدارى از مهر را بر عهده زوج مىگذاريم ، نپذيرفتيم و گفتيم كه مواردى كه تنصيف شده است به دليل احتياج دارد ، پس روى اين حساب ما ، فرقى نمىكند كه قبل از دخول فسخ شده باشد ، يا بعد از دخول باشد ، همه مهر در اين مورد بايد پرداخت شود .\r\n\r\nفرع دوم : اختلاف زن و مرد در متقارن بودن يا نبودن اسلام آن‌ها\r\nاگر زن ادعا بكند كه متقارن با هم مسلمان شديم ، پس نكاح به هم نخورده است و مرد تقارن را انكار بكند ، قول زن موافق با اصل و استصحاب است ، لكن قول مرد موافق با ظاهر است ، چرا كه تقارن خيلى كم اتفاق مىافتد ، و اينكه كدام يك از اصل يا ظاهر در اينجا مقدم مىشود به عنوان « اشكال » مطرح شده است .\r\n\r\nنظر استاد ( مد ظله )\r\nبه نظر مىرسد كه اشكالى در كار نيست و استصحاب در اين فرع جارى نمىشود و ظاهر بر آن تقدم پيدا مىكند و جهتش اين است كه ؛ در غالب موارد الا ما شذّ ، اطمينان هست كه تقارن در كار نبوده است ، چون تقارن دقّى كه يك مورد هم وجود ندارد ، و تقارن عرفى هم كه عرف توجه نداشته باشد كه اين بعد از آن است ، بسيار\r\n\r\n","description":"","footnote":"","page_name":" 5688 ","page_number":346},
  {"content":"\r\n\r\nنادر است و چون نادر است اطمينان به عدم آن هست ، و اين اطمينان كه حكم علم را دارد مىتواند در مقابل استصحاب بايستد و « انقضه بيقين آخر » صدق مىكند ، بله اگر صرف ظن به خلاف بود ، اگر چه روى مبناى سابقين حجيت استصحاب مغيّا بود به عدم ظن بر خلاف لكن به نظر تحقيقى فعلى دائر بين اصوليين حجيت آن مغيّا به دليل معتبر ديگر است و صرف ظن بر خلاف نمىتواند جلوى آن را بگيرد .\r\n\r\nفرع سوم : اختلاف زن و مرد در فاصله بين اسلام آوردن‌ها\r\nاگر مرد به زن بگويد كه تو دو ماه بعد از اسلام من مسلمان شدى ولى زن بگويد كه من يك ماه پس از اسلام تو مسلمان شدم ، كه بنابراين كه نفقه زن در ايام عده واجب نيست دعوى روى نفقه ماه دوم مىشود و همين طور اگر زن ادعا كند كه من در عده مسلمان شدم و الان زن تو هستم ولى مرد بگويد كه تو پس از عده مسلمان شده‌اى و الان زن من نيستى ، در اينجا اصول اقتضاء مىكند كه حق با مرد است ، چرا كه استصحاب بقاى نكاح در اينكه محكوم اصل موضوعى مىشود و نوبت به جريان آن نمىرسد ، چون بقاى نكاح عبارت از اين است كه زن در عده مسلمان شده باشد ، در حالى كه استصحاب عدم اسلام تا انقضاء عده مىشود اصل حاكم و استصحاب بقاء نكاح مىشود اصل محكوم و نوبت به آن نمىرسد .\r\nالبته اين در صورتى است كه تاريخ خروج عده معلوم باشد و اسلام زن يا مرد مجهول باشد ، ولى گاهى پيش مىآيد كه تاريخ اسلام زن معلوم است و خروج عده نامعلوم است ، كه در اينجا استصحاب بقاى عده مىآيد و در نتيجه ، مقتضاى اصل موضوعى بقاء نكاح خواهد بود ، البته ظاهر فرضى كه كرده‌اند اين است كه اسلام زن مشكوك باشد ، نه اينكه عده يا اسلام مرد مشكوك باشد ، خلاصه اگر فرض را عوض كنيم حكم آن هم فرق مىكند .\r\n\r\nفرع چهارم : نحوه تقسيم ارث در صورت فوت زوج قبل از اختيار\r\nاگر زوج قبل از اينكه اختيار كند ، فوت نمايد ، ارث چگونه تقسيم مىگردد ؟\r\n\r\n","description":"","footnote":"","page_name":" 5689 ","page_number":347},
  {"content":"\r\n\r\nمرحوم محقق در اينجا ابتدا يك فتوايى را بيان مىكند و بعد خلاف آن را تعبير مىكند . مىفرمايد : « و لو مات ورثه اربع منهن ، لكن لما لم يتعين ، وجب ايقاف الحصة عليهن حتى يصطلحن ، و الوجه القرعة أو التشريك » پس اول ، حكم مسأله را عبارت از متوقف كردن سهم تا هنگامى كه روى آن مصالحه بكنند قرار مىدهد ، سپس حكم را عبارت از قرعه يا شراكت آن‌ها در آن قرار مىدهد . و همان طورى كه محقق شوشترى دارد و ما هم اين را قبلا گفته‌ايم ، گاهى كه چنين تناقض‌هايى در فتوى در كلمات متأخرين از شيخ ديده مىشود ، وجه آن اين است كه در ابتداء نظر مشهور يا شيخ را نقل مىكنند ، سپس نظر خود را بيان مىكنند .\r\n\r\nاشكال صاحب جواهر بر محقق رحمه الله\r\nمرحوم محقق در مسأله‌اى كه همه آن‌ها مرده‌اند فقط مسأله قرعه را مطرح كرده است با اينكه حكم آنجا با اينجا يكى است ، چرا كه تفاوتى با هم ندارند غير از اينكه در اينجا وارث خود زوجات هستند ولى در آنجا كه همه مرده‌اند ، وراث عبارت از ورثه زوجات هستند و اين جهت تفاوتى در حكم مسأله ايجاد نمىكند كه ارث را خود زوجات ببرند يا اينكه ورثه آنها ارث را ببرند ، پس چرا مرحوم محقق در اينجا حكم را عبارت از « القرعة او التشريك » قرار داده است ؟ دو وجه دارد :\r\nوجه اول : كه صاحب جواهر متمايل به آن است ، اين است كه ؛ گاهى مىبينيد تعبير مىكنند « فيه وجهان الاقرب هو الاول » در اينجا هم بگوييم كه ايشان مىفرمايد اينكه گفته شده كه مصالحه كنند ، اين مصالحه درست نيست ، چيزى كه قابل ملاحظه است يكى از اين دو ، مىباشد ، منتها اوجه قرعه است كه قبلا ما ذكر كرديم ، اتكالا به سابق ديگر تعيين نكرده كه كدام اقرب است ، منتها وجه مصالحه را قابل اعتنا ندانسته است .\r\nوجه دوم : اين است كه ؛ جايى كه مسأله قرعه را به تنهايى گفته است ، نمىخواسته بگويد كه قرعه متعين است و راه ديگرى نيست بلكه مىگفته كه قرعه\r\n\r\n","description":"","footnote":"","page_name":" 5690 ","page_number":348},
  {"content":"\r\n\r\nمشروع است در مقابل قول قبلى در آنجا كه مىگفت مشروع نيست و اين منافات ندارد با اينكه غير از قرعه مثلا تشريك هم مشروع باشد كه در اينجا آن را اضافه كرده است . عبارت آنجا را دقت كنيد ، چون جواهر خوب توضيح نداده است . محقق مىفرمود : « لو مات و متن قيل يبطل الاختيار » ، اين مطلب را چرا به « قيل » نسبت مىدهد ؟ با اينكه خود صاحب جواهر مىگويد : همه كسانى كه قائل شده‌اند مىگويند كه اختيار به ورثه منتقل نمىشود و عقيده خود ايشان هم همين است ، من خيال مىكنم كه مراد ايشان حتى اختيار با قرعه است . يعنى اينكه تركه را به نحوى تعيين كنند كه ديگر با قرعه يا تنصيف اختيار نشده باشد ، قيل گفته كه يبطل الاختيار يعنى اينها در كار نيست و ايشان رد مىكند و مىگويد با قرعه اختيار مىتوان كرد و منافاتى ندارد كه تنصيف هم جايز باشد ، و اين احتمال اقوى است .\r\n\r\nفرع پنجم : تقسيم ارث در صورت وارث نبودن بعضى از زن‌هاى بيش از حد نصاب\r\nاگر بعضى از زن‌هاى بيش از حد نصاب مستحق ارث نبودند مثلا اگر وثنيه‌هاى مسلمان شده را اختيار كند ديگر چهار زن كتابيه ارث نمىبرند ، چون كفار از مسلمان ارث نمىبرند ، اما حالا كه اين مسلمان‌شده‌ها را اختيار نكرده است ايشان مىفرمايد كه چون روشن نيست كه فى علم الله آيا شارع كتابيات را براى اين زوجه حساب مىكند كه در نتيجه آن زن‌ها هيچ ارثى نداشته باشند ، يا مسلمان‌شده‌ها را زوجه حساب كرده كه ارث داشته باشند ، پس در اين مورد وجود زوجه‌اى كه اگر وارث باشد ارث وراث غير زوجه را كم مىكند مشكوك مىشود و اصل اقتضاء مىكند كه تمام تركه به ديگران برسد و فقط در مسأله حمل گفته‌اند كه احتياطاً صبر كند تا معلوم شود كه همه تركه به بقيه مىرسد يا نه ؟ چون آنجا بالاخره معلوم مىشود ، اما در اينجا كه تا آخر معلوم نمىشود ، اصل اقتضاء مىكند كه تمام ارث را بقيه ببرند و زوجه وارثى در كار نباشد . اين مسأله ديگر تمام شد . « * و السلام * »\r\n\r\n\r\n","description":"","footnote":"","page_name":" 5691 ","page_number":349}
  ]