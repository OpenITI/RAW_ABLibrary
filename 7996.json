[
  {"content":"\r\n\r\nتاريخ اجتماعى ايران\r\nجلد نهم\r\nفرقه هاى مذهبى در ايران\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nتاريخ اجتماعى ايران\r\n( جلد نهم )\r\nفرقه هاى مذهبى در ايران\r\nتأليف : مرتضى راوندى\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nمرتضى راوندى\r\nتاريخ اجتماعى ايران\r\nجلد نهم ، فرقه هاى مذهبى در ايران\r\nشماره ثبت : ISBN 91 - 87526 - 76 - 2\r\nچاپ اول : سپتامبر 1997\r\nناشر : انتشارات آرش ، استكهلم\r\nچاپ و صحافى : چاپ آرش ، سوئد\r\nARASH FORLAG\r\nBredbyplan 23 , NB\r\n163 71 Spanga - Sweden\r\nTel \u0026 Fax : ( 46 ) - 8 - 795 70 82\r\n\r\n","description":"","footnote":"","page_name":" 2 ","page_number":4},
  {"content":"\r\n\r\n\r\nجلد نهم\r\n\r\nفهرست مطالب\r\nمعتقدات مذهبى در ايران قبل از اسلام 13\r\nنمونه‌يى چند از عقايد مذهبى پيش از اسلام 25\r\nسوابق و معتقدات مذهبى ملل خاورميانه مقارن ظهور اسلام 26\r\nسير عقايد مذهبى در ايران و ممالك اسلامى 36\r\nمقام و موقعيت امام به نظر پيروان مكاتب مختلف زيديان و اهل تشيّع 50\r\nسرنوشت فكرى و عقيدتى ديگر ملل ، در عهد عباسيان 57\r\nبرخورد اسلام با ديگران 71\r\nحدود دموكراسى در صدر اسلام 76\r\nنخستين سازمان حزبى و سياسى در ايران 83\r\nنمونه‌يى چند از فداكارى و قدرت‌نمايى فدائيان اسماعيلى 105\r\nافكار و روش سياسى قرمطيان 111\r\nمبارزات سلاطين سلجوقى با حسن صبّاح و جانشينان او 134\r\nروش سياسى و اقتصادى اسماعيليان 145\r\nمقام و قدرت امام به نظر شيعيان 173\r\nمقام اسماعيليه ، در تحقيقات محققّان مسلمان معاصر 181\r\nضمائم : چهار نامهء تاريخى از سه مرد بزرگ تاريخ 185\r\nنامهء سلطان ملكشاه سلجوقى به حسن صباح 186\r\nسرگذشت حسن صباح 188\r\nنقش روحانيان در جنگ‌هاى مذهبى 213\r\nوسعت نظر بعضى از خداوندان تصوف 219\r\n\r\n","description":"","footnote":"","page_name":" 3 ","page_number":5},
  {"content":"\r\n\r\nتاريخچه تعصّبات مذهبى در ايران 230\r\nسياست مذهبى مغولان 263\r\nعلل رشد تصوف و انديشه‌هاى عرفانى در ايران قبل از اسلام 288\r\nريشه‌هاى مادى تصوف بعد از اسلام 299\r\nفرقه‌هاى گوناگون صوفيان 301\r\nتوضيحى پيرامون معتقدات و روشها و بعضى اصطلاحات اهل تصوف 348\r\nصوفيانى كه در تنعّم و بىنيازى مىزيستند 353\r\nچگونگى اجتماع عارفان 356\r\nسير نزولى افكار و انديشه‌هاى عرفانى بعد از حملهء مغول 403\r\nرفتار صوفيان صاحب‌دل با سلاطين 444\r\nعقايد خرافى و علل رشد و گسترش آن 455\r\nانديشه‌هاى اجتماعى و مذهبى در عهد قاجاريه 474\r\nدر پيرامون فرقهء مبتدعهء باب 478\r\nجنبشهاى جديد مذهبى 480\r\nتنى چند از سران نهضت جديد 515\r\nمعرفى تنى چند از پيروان سيد محمد على باب 526\r\nوضع اقليتهاى مذهبى 537\r\nتعصبات و خونريزىهاى مذهبى در اروپا 554\r\nنگاهى به فرق و عقايد مذهبى در جهان 560\r\n\r\n","description":"","footnote":"","page_name":" 4 ","page_number":6},
  {"content":"\r\n\r\n\r\nپيشگفتار\r\nجلد نهم تاريخ اجتماعى ايران ، مربوط به فرقه‌ها و انشعاباتى است كه پس از رحلت پيشواى اسلام ، مخصوصا از قرن دوّم و سوّم هجرى به بعد در دين حنيف اسلام پديد آمده است ، كه از آن ميان مذاهب اهل سنّت و جماعت و مذاهب اهل تشيّع و مذاهب گروه خوارج ، پيروان فراوان ، و اهميّت و اعتبار بسيار كسب كرده‌اند .\r\nآنچه مسلم است ، از روزگار قديم طبقات مختلف المنافع جامعهء بشرى ، بدون توجه به روح اديان و مذاهب توحيدى ، بر حسب منافع اقتصادى ، سياسى و اجتماعى خويش ، در اديان و مذاهب مختلف ، از جمله در دين يهود و نصارا و دين مبين اسلام تغييراتى داده و بنام خدا و رسول و پيشوايان دين ، دسته‌ها ، گروهها و فرقه‌هاى جديدى پديد آورده‌اند .\r\nپژوهندگان و علاقه‌مندانى كه جوياى كشف حقيقتند ، با مطالعهء كتاب ملل و نحل شهرستانى و تبصرة العوام حسن رازى و ديگر منابع و كتبى كه در اين زمينه‌ها برشته تحرير درآمده است به گروه‌ها و فرق گوناگونى كه طى اين 13 قرن به منصّهء بروز و ظهور رسيده‌اند ، پى خواهند برد .\r\nحمد الّه مستوفى نويسندهء تاريخ گزيده مىنويسد : امّت اسلام به حكم حديث نبوى : « ستفرّق امّتى على ثلاث و سبعين فرقه ، النّاجية منهم واحدة ، انا عليه و اصحابى : يعنى امّت من به 73 فرقه تقسيم مىشوند و از ميان آنها فقط يك گروه نجات مىيابند من و يارانم در شمار رستگارانند .\r\nدر اين مجلّد ، مؤلّف به حكم وظيفه ، براى حفظ امانت و بىطرفى ، با مراجعه\r\n\r\n","description":"","footnote":"","page_name":" 5 ","page_number":7},
  {"content":"\r\n\r\nبه منابع و ماخذ گوناگون ، كليّه عقايد و نظريّات موافق و مخالف هريك از فرقه‌هاى اسلامى ، و جنگها و مبارزات خونين و تعصّب‌آميزى كه بين آنها درگرفته ، بىكم و كاست توصيف و بيان كرده است ، به اين اميد كه خوانندهء حقيقت‌جو با مطالعه و مقايسهء عقايد و نظريات گوناگون به حقايق و واقعيّات پى برد و مسلمانان واقعى را از عناصر سست‌عقيده و بىايمان بازشناسد .\r\n- بخاطر داشته باشيم كه دانشمند معاصر ما ، استاد مرتضى مطهرى بارها و با صراحت با تحديد عقايد و افكار و اعمال زور براى قبولاندن معتقدات و ايدئولوژيهاى گوناگون مخالفت ورزيده است . به نظر استاد : « هر مكتبى كه به ايدئولوژى خود ايمان و اعتقاد داشته باشد ناچار بايد طرفدار آزادى تفكر باشد ، من اعلام مىكنم كه در رژيم جمهورى اسلامى ، هيچ محدوديتى براى افكار وجود ندارد ، همه بايد آزاد باشند كه حاصل انديشه‌ها و تفكرات اصيلشان را عرضه كنند .\r\n. . . من به جوانان و طرفداران اسلام هشدار مىدهم كه خيال نكنند راه حفظ اسلام و معتقدات مذهبى جلوگيرى از ابراز عقيدهء ديگران است .\r\nاز اسلام فقط با يك نيرو مىشود پاسدارى كرد و آن علم است و آزادى دادن به افكار مخالف ، و مواجههء صريح و روشن با آنها و الّا اگر جلوى فكر را بخواهيم بگيريم ، اسلام و جمهورى اسلامى را شكست داده‌ايم .\r\nاز آنجا كه ماهيّت اين انقلاب ، ماهيتى عدالت‌خواهانه بوده است وظيفهء همگى ما اين است كه براى آزاديها به معنى واقعى كلمه احترام بگذاريم ، زيرا اگر بنا بشود ، حكومت اسلامى زمينهء اختناق را بوجود بياورد ، شكست خواهد خورد .\r\n. . . منظور ما ، آزادى به معناى معقول آن است ، هركس بايد فكر و بيان و قلمش آزاد باشد ، تجربه‌هاى گذشته نشان داده است كه هر وقت جامعه از يكنوع آزادى فكرى برخوردار بوده است ، اين امر به ضرر اسلام تمام نشده است . بلكه در نهايت ، بسود اسلام بوده است .\r\nدر جامعهء ما بايد محيط آزاد برخورد عقايد و افكار بوجود بيايد ، بطوريكه صاحبان افكار مختلف بتوانند حرفهايشان را مطرح كنند . ما هم در مقابل بتوانيم آراء و نظريّات خودمان را بيان كنيم ، تنها در چنين زمينهء سالمى خواهد بود كه اسلام هر چه بيشتر رشد مىكند .\r\n\r\n","description":"","footnote":"","page_name":" 6 ","page_number":8},
  {"content":"\r\n\r\nمىتوان مردم را مجبور كرد كه چيزى نگويد و كارى نكنند ، اما نمىتوان مجبور كرد كه اين گونه يا آنگونه فكر كنند . اعتقاد بايد از روى دليل و منطق باشد . از ديدگاه اسلام ، آزادى و دموكراسى ، محصول تكامل فكرى بشرى و حق مسلم انسان است ، اگر در صدر اسلام در جواب كسى كه مىگفت : من خدا را قبول ندارم مىگفتند بزنيد ، بكشيد امروز ديگر اسلامى وجود نداشت « 1 » » .\r\nاكنون بىمناسبت نيست بدانيم ، اختلافات و جنگهاى مذهبى تنها در ايران و جهان اسلامى موجب بروز جنگها و اختلافات گوناگون نگرديده است ، بلكه اين نوع اختلافات در عالم مسيحيت با شدت بيشترى بروز و ظهور كرده است .\r\nاختلافات مذهبى در غرب - در اروپا و در عالم مسيحيّت نيز ، مناسبات بين كليسا و دولت و روابط بين كاتوليكها و پرتستانها ، كه هريك مدعى بودند كه مردم بايد نسبت به آنها وفادار باشند مراحل مختلفى را طى كرده است .\r\nقبلا بايد بدانيم از قرن چهارم ميلادى به بعد مداخله امپراتوران در امور دينى آغاز گرديد ، ولى اين قدرت ، اندك اندك رو به نقصان گذاشت ، مخصوصا هنگامى كه امپراتورى روم شرقى تجزيه گرديد قدرت دولت در كليسا انحطاط يافت ، در اروپاى غربى ، بعد از سال 400 ميلادى ، با استقرار اصول فئوداليسم ، چون دولت مركزى وجود نداشت ، قدرت روحانى كه مركزش در شهر تاريخى « رم » بود . براى خود در ادارهء امور دينى شايستگى و اولويّت قائل بود . پس از حمله قبايل وحشى به اروپا دستگاه پاپ ، قدرت و نفوذ فراوان كسب كرد ، ولى با گذشت زمان و پيدايش تمركز نسبى ، و رشد افكار عمومى ، قدرتهاى سياسى نيرومند در اروپا ، رو به فزونى نهاد ، در نتيجه بين دستگاه پاپ و فرمانروايان دنيائى اختلاف و نزاع درگرفت . در اين كشمكش سياسى و مذهبى ، بر خلاف كسانى كه براى شاه حق الهى فرمانروائى قايل بودند ، برخى كه تمايلات و معتقدات مذهبى داشتند مىگفتند پاپ نمايندهء خدا در زمين است و بنابراين بايد در امور كشور نيز نظارت كند ، مبارزه بين فرمانرواان دينى و دنيائى قرنها طول كشيد و موجب بروز جنگها و خون‌ريزيهاى فراوان گرديد ، كه\r\n\r\n\r\n","description":"","footnote":"\r\n( 1 ) . مأخوذ از مقاله مرتضى مطهرى در مجله پيام هاجر از انتشارات جامعه زنان انقلاب اسلامى ، پائيز 61 از ص 18 به بعد ( با رعايت اختصار ) .\r\n","page_name":" 7 ","page_number":9},
  {"content":"\r\n\r\nنمونه بارز آنها كشتار خون‌بار « سن بارتلمى » « 1 » در پاريس است كه در روز 24 ماه اوت 1572 آغاز گرديد « 2 » .\r\n\r\nكشتار فجيع پرتستانها\r\nبطور خلاصه كشتار پرتستانها در سلطنت شارل ، در اثر دسايس و تحريكات مادر شاه آغاز گرديد .\r\nقبلا در روز 22 اوت به امر « كاترين » مادر شاه سوءقصدى بجان يكى از رجال وقت شد كه بىنتيجه ماند به اين جهت طرحى براى كشتار دسته‌جمعى پرتستانها ريخته شد ، موقعيّت نيز مناسب بود زيرا به مناسبت جشن ازدواج « هانرى دوناوار » با مارگريت خواهر شارل ، جمع كثيرى از بزرگان و رهبران پروتستانها در پاريس گرد آمده بودند ، به تحريك و اغواى كاترين ، شاه در شب 24 اوت فرمان كشتار را صادر كرد ، كشتار در فرداى جشن ازدواج ، آغاز گرديد .\r\nاين واقعه ، كه خون‌بارترين صفحات تعصّبات مذهبى است ، چندين روز به طول انجاميد و در طى آن عدهء كثيرى مرد و زن و كودك ، قربانى جهل و تعصّب و تحريكات خانواده سلطنتى گرديدند و در نتيجه ، تمام خاك فرانسه به خاك و خون كشيده شد .\r\nدر پاريس اجراى فرمان بوسيله صداى ناقوس كليساى سن ژرمن اعلام شد . . .\r\nرهبران اصلى پرتستانها سرشان بريده شد ، و اشخاص بنامى قربانى اين حادثه رقت‌انگيز شدند . در « لوور » قتل‌عام از ساعت 5 صبح آغاز گرديد ، قربانيان كه اغلب آنها شب را در خدمت شاه بودند ، چون گوسفند ، سرشان بريده شد ، و گويند شاه تبه‌كار ، بدون احساس كمترين مسئوليتى از پنجره‌اى ناظر وقايع بود ، در ولايات ، گروه كثيرى از پرتستانها بدست جلّاد سپرده شدند ، ولى چند تن از حكام از ابلاغ فرمان قتل‌عام خوددارى كردند ، نتيجهء مستقيم اين حادثه وحشتناك ، تجديد جنگهاى داخلى بود . » « 3 » بعدها براى پايان دادن به اين وضع ، قرارداد و موافقت‌نامه‌يى\r\n\r\n\r\n","description":"","footnote":"\r\n( 1 ) .  Saint - Barthelemy . \r\n( 2 ) .\r\n Grand Larousse Encyclopedique Tome 9 - P : 118 - 119 . \r\n( 3 ) . دايرة المعارف فارسى ، جلد اول ، ص 1342 . همچنين نگاه كنيد به تاريخ آلبرماله « تاريخ\r\n","page_name":" 8 ","page_number":10},
  {"content":"\r\n\r\nبين پاپ و ناپلئون بناپارت منعقد گرديد كه بموجب آن بار ديگر كليساى كاتوليك رومى در فرنسه آزاد و برقرار گرديد .\r\nپس از قضيه دريفوس ( 1859 - 1935 ) افسر ستاد ارتش فرانسه كه متهم به افشاى اسرار نظامى بود ، جريان رسيدگى و دادرسى ، از 1894 تا 1930 به طول انجاميد و در طول دادرسى به اين پرونده سياسى و نظامى مردانى چون اميل زولا ، ژ . ژورس ، كلمانسو و آناتول فرانس ، مداخله و اظهارنظر كردند ، هدف عمدهء بيشتر افراد ، بىاعتبار كردن دولت دست راستى بود نه شخص دريفوس ، بالاخره در 1930 پس از انتشار مدارك ، هر گونه ترديدى در بىگناهى دريفوس بر طرف شد .\r\nاز نتايج مستقيم قضيه دريفوس ، بىاعتبار شدن سلطنت‌طلبان و طرفداران كليسا بود .\r\nمردم فرانسه كه در طى قرون از اختلافات سلطنت‌طلبان و طرفداران كليسا بجان آمده و ناراحت بودند ، سرانجام با جدا شدن دين ، از سياست روى موافق نشان دادند . رئيس‌جمور فرانسه با پيروى از افكار عمومى ، فرمان عفو دريفوس را صادر كرد و ديوان عالى كشور نه‌تنها دريفوس را تبرئه كرد ، بلكه وى را با اعطاى نشان افتخار يعنى « لريون دونور » به خدمت در ارتش فرانسه بازگردانيد . » « 1 »\r\n\r\nروابط دولت و كليسا در رم :\r\nپس از بازگشت مقر پاپها به رم ، پاپها عموما از صاحبان قدرت دنيائى مستقل بودند ، ولى گاه به ميل خود و در مواردى به حكم اجبار زير نفوذ امپراتوران يا سلاطين واقع مىشدند . كليساى رم براى حفظ موقعيت بين المللى خود ، سعى مىكرد كه از نفوذ افكار و عقايد جديد در اذهان عمومى جلوگيرى نماند ، تا در بنيان معتقدات مذهبى مردم خللى پديد نيايد .\r\nولى در قرون جديد و معاصر با اكتشافات و اختراعات تازه و با پيشرفت سريع\r\n\r\n\r\n","description":"","footnote":"\r\nقرون جديد » ترجمه فخر الدين شادمان ص 147 تا 150 .\r\n( 1 ) . همان منبع جلد اول ، ص 976 براى كسب اطلاعات بيشتر به جلد دوم دايره المعارف فارسى ص 2281 مراجعه فرمائيد .\r\n Grand Larousse . . . Tome 9 - P : 119 . \r\n","page_name":" 9 ","page_number":11},
  {"content":"\r\n\r\nعلوم تجربى بنيان معتقدات ديرين بشر متزلزل گرديد ، پس از آنكه دانشمندان دريافتند كه فرضيّه قديم ، مبتنى بر مركزيت زمين نسبت به جهان مادى ، صحيح نيست و آفتاب مركز منظومه شمسى است ، گاليله براى تاييد و اثبات اين معنى به تحقيق و مطالعه پرداخت و در سال 1632 ميلادى راجع به عقايد بطليموس و كپرنيك در باب حركات منظومه شمسى كتابى نوشت ، سال بعد پاپ او را به « رم » فراخواند ، و عقيده او را دربارهء حركت زمين گرد خورشيد كفر شمرد ، و وى را بر آن داشت كه به زانو درآيد و از اين عقيدهء علمى كه مبتنى به مطالعات و مشهودات او بود استغفار نمايد . بعدا شايع شد كه چون گاليله براى حفظ جان خود ، استغفار كرد و از محل دور شد ، ناظرين ديدند كه روى زمين نوشته است : « با اين همه زمين مىچرخد . » « 1 »\r\n\r\nروابط دولت و كليسا در ديگر كشورها\r\nدر انگلستان نيز مانند اروپاى مركزى بين دو قدرت يعنى بين دين و دولت منازعات تلخى روى داد با گذشت سالها ، اصلاح دينى ، عوامل متعدد درهم پيچيده‌يى در روابط دولت و كليسا پديد آورد ، با اينكه ظاهرا مقرر گرديد كه هيچ يك ، در امور مربوط به ديگرى مداخله نكند و اين موافقت‌نامه يا « كنكوردا « 2 » » در 1801 به امضا رسيد ، ولى عملا مشكلاتى بين رهبران دين و دولت بوقوع پيوست ، يكى از اختلافات ، مسأله تعليم و تربيت مورد گفتگوى طرفين بود ، در كشورهائى كه كليساى كاتوليك به عنوان مذهب رسمى شناخته شده بود ، كليسا در حكومت تأثير فراوانى كسب كرده بود ، بخصوص كه كليسا در بسيارى از مناطق ، داراى املاك فراوان و نفوذ معنوى و اقتصادى قابل توجهى بود ، در فرانسه شديدترين مبارزه بين دولت و كليسا رخ داد ، كه در آن طرفداران عدم مداخلهء روحانيون ، سرانجام پيروز شدند و كليسا تحت نظر دولت درآمد ، در آلمان روابط كليسا و دولت در زمان قدرت بيسمارك به صورتى بحرانى درآمد ، هيتلر ، كوشيد كه كليساهاى كاتوليك و پرتستان را آلت اجراى مقاصد نازيها و دولت ناسيونال سوسياليست خود گرداند . در ايتاليا\r\n\r\n\r\n","description":"","footnote":"\r\n( 1 ) . همان منبع و نگاه كنيد به فرهنگ فارسى معين جلد 6 « اعلام » ، ص 1665 به بعد .\r\n( 2 ) .  Concordat . \r\n","page_name":" 10 ","page_number":12},
  {"content":"\r\n\r\nبموجب پيمان 1929 فرمانروائى پاپ به رسميّت شناخته شد .\r\nبا اينكه در اتحاد جماهير شوروى پس از انقلاب اكتبر 1917 در آغاز كار بسيارى از كليساها بسته شد ، اما بموجب قانون اساسى سال 1936 ، آزادى مذهب اعلام گرديد و كليساى ارتدكس روسى بار ديگر احيا شد . و در 1944 دو شورا ، تحت نظارت دولت براى مراقبت در امور مذهبى تشكيل يافت كه يكى امور كليساى روسى و ديگرى كارهاى ساير فرق مسيحى و مسلمان و يهوديان و بودائيها و غيره را مورد نظارت و مراقبت قرار مىداد « 1 » . » اين بود نظرى اجمالى به سير عقايد مذهبى در اروپا .\r\nدر ايران چنان كه خواهيم ديد بر خلاف اروپا مناسبات بين دولت و مراجع و محافل مذهبى در اكثر موارد دوستانه بود ، و هرگاه اختلاف و تعارض و تباينى بين نظريات دولتها و مقامات مذهبى روى مىداد طرفين مىكوشيدند از جنگ و خونريزى شديد جلوگيرى كنند و با بحث و گفتگو و داورى منصفانه به اختلافات پايان بخشند .\r\nمرتضى راوندى ، بيستم دى ماه 1374\r\n\r\n\r\n","description":"","footnote":"\r\n( 1 ) . دايرة المعارف فارسى مصاحب و ديگران ، جلد دوم ص 2258 ستون اول و دوم و تاريخ البرماله پيشين همان صفحات .\r\n","page_name":" 11 ","page_number":13},
  {"content":"\r\n . \r\n","description":"","footnote":"","page_name":" 12 ","page_number":14},
  {"content":"\r\n\r\n\r\nمعتقدات مذهبى در ايران قبل از اسلام\r\n\r\nوضع روحانيان زردشتى و پيروان اديان مختلف در عهد ساسانيان\r\nدر عهد ساسانيان ، روحانيان از موقعيّت ممتازى برخوردار بودند و بر توده‌يى جاهل و بىخبر ، حكومت مىكردند يعنى در حقيقت در جوار استبداد دنيوى سلاطين و فرمانروايان ، رهبران مذهبى جامعهء مزداپرستان نيز در ايران قدرت نامحدودى داشتند . روحانيان كه از ابتداى عهد ساسانيان جان تازه‌يى گرفته بودند ؛ بعدها در زمان سلطنت جانشينان اردشير اول ، نفوذ فوق العاده‌يى يافتند . در بخشى از كتاب مسعودى مىتوان به خوبى به اهميّتى كه پادشاهان ساسانى براى جامعهء روحانيان قايل بودند پى برد ؛ اردشير اول ، پسر خود ، شاپور را قبل از جلوس به تخت سلطنت چنين پند مىداد : « پسرم ، دين و شاهى قرين يكديگرند و يكى از ديگرى بىنياز نيست ، دين اساس ملك است و ملك نگهبان دين ، هرچه را اساس نباشد معدوم گردد و هرچه را نگهبان نباشد تباهى مىگيرد » .\r\nموبدان موبد ، سركرده روحانيان زردشتى به شمار مىرفت و از مقامات عالى رتبهء كشور محسوب مىشد . موبدان ، اساس دين را به پيروان خود مىآموختند ، و در اجراى مراسم دينى مراقبت مىكردند ، عدول از مقرّرات دينى عقوبت‌هاى خاصى داشت كه ميزان آن از طرف اين عده تعيين مىگرديد و به مرحلهء اجرا گذاشته مىشد . گناهكاران مىتوانستند با خريد سندهاى مغفرت و آمرزش ، خويشتن را از زير بار معاصى آزاد سازند . از اين راه ، با گذشت قرنها ، در مراكز جوامع مغان ثروت‌هاى هنگفتى انباشته شد كه در نيمهء اوّل قرن هفتم ميلادى بخشى از آن\r\n\r\n","description":"","footnote":"","page_name":" 13 ","page_number":15},
  {"content":"\r\n\r\nتوسط بيزانسىها و قسمت ديگر توسّط اعراب به غارت رفت . معبد « گانزاكو » « 1 » در قسمت آذربايجان ( ماد ) احتمالا ثروتمندترين معبد ايران بوده است ؛ اين معبد به سال 624 ميلادى به دست قيصر هراكليوس فتح و غارت گرديد . جامعهء روحانيان ، با احتكار اين ثروت ، به تورّم نامطلوب پولهاى جارى كشور نيز كمك مىكردند . در هيچ يك از مآخذ موجود اشاره‌يى نشده است كه جامعه روحانيان ، مصدر خدمات اجتماعى يا كارهاى عام المنفعه بوده و يا درصدد تخفيف آلام و رفع احتياجات توده ستمديدهء مردم برآمده باشند ؛ موبدان ، تمام سعى خود را در راه مبارزه با كفر و جلوگيرى از رشد افكار عمومى ، و توسعهء اديان ديگر به كار مىبردند ، تا موجبات تضعيف يا نابودى قدرت ايشان فراهم نگردد . جهل و بىخبرى مردم ، و علاقهء مفرط ايرانيان به خرافات ، نيز كمك شايانى به پيشرفت مقاصد روحانيان مىكرد . هنوز نيز انديشه‌هاى خرافى ، در ايران و ممالك مجاور آن تا حدى مورد توجّه است كه اعتقاد به سعد و نحس كواكب و ادعيه و اوراد و سحر و جادو و ده‌ها عقيده باطل ديگر را مىتوان نام برد .\r\nپيروان اديان ديگر نيز وضع رضايت‌بخشى نداشتند : مانويان از همان ابتداى تاريخ پيدايش‌شان مورد تعقيب قرار گرفتند و خود « مانى » سرانجان در بيستم مارس 276 ميلادى شهيد شد . از هنگامى كه مسيحيان در امپراتورى روم به حكومت رسيدند ، وضع همدينان آنها در ايران تغيير كرد ؛ مسيحيان ايران نمايندگان حقيقى يا مجازى سياست روم تلقى مىشدند و لذا در رنج و عذاب بسيار به سر مىبردند و به طرز ظالمانه‌يى مورد تعقيب حكومت قرار مىگرفتند . نخستين بارى كه مسيحيان به طور گسترده ، مورد تعقيب قرار گرفتند ، در پيرامون سال 340 ميلادى در زمان سلطنت شاپور دوّم بود « 2 » . مادام كه تعاليم مانى و مسيح در ميان طبقات مختلف مردم از اقبال چندانى برخوردار نشده بود ، رفتار موبدان نسبت به پيروان اين اديان صورت ملايم و معتدلى داشت ، تا آنجا كه برخى از شاهان نيز از سياست « آزادى عقايد دينى » پيروى مىكردند . موبدان ايرانى « يزدگرد اول » را به جهت آنكه تمايلى نسبت به تعقيب مسيحيان نشان نمىداد « بزه‌گر » و گناهكار لقب دادند . بعدها\r\n\r\n\r\n","description":"","footnote":"\r\n( 1 ) .  Ganzako . \r\n( 2 ) . كريستن‌سن ، ايران در زمان ساسانيان ، ترجمهء رشيد ياسمى ، ج 1 ، ص 262 به بعد .\r\n","page_name":" 14 ","page_number":16},
  {"content":"\r\n\r\nاسقف‌ها و روحانيان مسيحى ، گستاخى را به جايى رسانيدند كه حتى به آتشكده‌هاى زرتشتيان نيز خساراتى وارد آوردند و سرانجام يزدگرد مجبور به مجازات آنها شد . پاره‌يى از حكمرانان بعدى ايران ، به منظور جلب نظر موبدان و يا تحكيم موقعيّت خود در ميان جامعهء روحانيان ، دست به تعقيب پيروان اديان ديگر زدند . « اعمال شهداى ايرانى » كه به زبان سريانى نوشته شده شرح اعدامها و شكنجه‌هايى است كه مطالعهء آن ، مو را بر تن راست مىكند ، ( وحشتناك‌ترين آنها مجازات « 9 مرگ » بود كه كريستن سن دانماركى در تاريخ خود ج 1 ص 305 به توصيف آن پرداخته است ) . بعدها حمايت از مسيحيان ايران و بهبود موقعيّت جامعهء مسيحى ، در شرق دجله ، به عنوان وظيفهء اساسى سياست روم درآمد و به عهدهء قيصر سپرده شد . ناگفته نگذاريم كه شدّت عمل مسيحيان نسبت به مقدّسات و اعتقادات مزداپرستان نيز قابل انكار نيست ؛ موقعيت اجتماعى مسيحيان با نفوذ تعاليم نسطورى ( كه به جاى آب و ابن و روح القدس به طبيعت واحد مسيح معتقد بودند ) بهبود كلّى يافت . چندى نسطوريان مورد تعقيب قيصرهاى قسطنطنيه قرار گرفتند و در شمار دشمنان امپراتورى بيزانس درآمدند ، ولى شاهان ساسانى همين كه خطر سياسى را منتفى ديدند ، به نسطوريان آزادى مذهبى اعطا كردند .\r\nدر مورد ارمنستان ، سياست حكومت ايران اين بود كه مردم اين خطّه ، از آيين مزديسنا پيروى كنند و گاه در اين راه سختگيرىهايى به عمل مىآمد ؛ منافع اقتصادى و سياسى ايران و روم در اين جريان نقش مهمّى داشت . به طور كلّى روحانيان زردشتى با اديان غير ايرانى سخت مخالف بودند ، چنان كه يزدگرد دوّم براى نخستين بار بر ضدّ يهوديان بپاخاست « 1 » . يهوديان از هزار سال پيش از آن تاريخ در ايران ساكن شده بودند و تعداد آنان به طور دايم رو به افزايش بود ؛ علّت اين امر از طرفى مهاجرت يهوديان از امپراتورى روم و از سوى ديگر رفاه و آسايشى بود كه پيروان اين دين در زمان هخامنشيان و اشكانيان در ناحيه حاصلخيز بين فرات و دجله از آن برخوردار بودند . كانون علمى يهود در مناطق « سورا » و « پومبذيثا » در كنار رود فرات و همچنين در شهرها و دهات ديگر متمركز شده بود ، در اين منطقه\r\n\r\n\r\n","description":"","footnote":"\r\n( 1 ) . طبرى ، نولدكه ، ص 118 .\r\n","page_name":" 15 ","page_number":17},
  {"content":"\r\n\r\nثروت هنگفتى نهفته بود كه يهوديان از راه تجارت ، صناعت و كشاورزى بدست آورده بودند ؛ در همين ناحيه بود كه مدارس مشهور يهوديان تأسيس يافت و به تدريج در طول سالهاى متمادى تحقيقات و مباحثات مندرج در « تلمود » كه مجموعه‌يى از احكام شرعى يهود است ، بوجود آمد . كهن‌ترين روايات تلمود پيرامون سال 500 ميلادى در دسترس مردم قرار گرفت . شموئيل حكيم ، در شمار افراد مورد اعتماد شاپور اوّل بود و مادر شاپور دوم « ايفراهرمز » ربانيّون يهود را احترام بسيار مىگذاشت و با كمال شهامت از آنان حمايت مىكرد . تيزبينى و مهارت و فعّاليت يهوديان در امر تجارت و صناعت به مرور در ميان مردم شهرت فراوان يافت ؛ موفقيت يهوديان در كار بازرگانى و تجارت و عدم بردبارى موبدان در برابر پيروان اديان ديگر ، موجبات تعقيب يهوديان را فراهم آورد ؛ دامنه اين تعقيب بخصوص در اصفهان گسترش بيشترى پيدا كرد . در اين ماجرا « رأس الجالوت » يهوديان به همراه عده‌يى از يهوديان نامدار اعدام گرديدند و در نتيجه عدّه‌يى از يهوديان به هندوستان و عربستان مهاجرت كردند . يهوديانى كه از اين تعقيب جان سالم به‌در بردند پس از مرگ « پيروز » ( كه در تلمود به جهت همين تعقيبات و سخت‌گيرىها « خبيث » خوانده شده ) وضع بهترى پيدا كردند ، يهوديان همواره براى دفاع از خود آماده بودند . از وضع مانويان و بوداييان شرق و رفتار شاهنشاهان ساسانى با آنان اطلاعات مختصرى داريم « 1 » .\r\nنكته‌يى كه توجّه به آن ضرورى است اينكه ، جامعهء روحانيت زردشتى ، مخصوصا در اواخر عهد ساسانيان و مقارن ظهور اسلام در سراشيبى سقوط و فساد افتاده بود و هر فردى از گهواره تا گور در زير نظارت و سرپرستى آنان بود ، تمشيت امور خلق و حلّ و فصل دعاوى با روحانيان بود ؛ هيچ چيز و هيچ عملى را مردم جاهل آن دوران درست و قانونى نمىدانستند ، مگر آنكه به تصديق مغى رسيده باشد ( آگاسياس ، كتاب 2 ، بند 26 ) ، اسباب قدرت روحانيان فقط اين نبود كه از جانب دولت حقّ قضاوت داشتند و ثبت ولادت و عروسى و تطهير و قربانى و تشييع جنازه و اصغاى اعترافات گناه‌كاران و عفو و يا تعيين ميزان كفّارهء جرايم و جز\r\n\r\n\r\n","description":"","footnote":"\r\n( 1 ) . اوتاكركليما ، تاريخ جنبش مزدكيان ، ترجمهء جهانگير فكرى ارشاد ، از ص 49 تا 54 .\r\n","page_name":" 16 ","page_number":18},
  {"content":"\r\n\r\nاينها با آنان بود . بلكه علّت عمدهء اقتدار آنان ، داشتن املاك و ضياع و عقار و ثروت هنگفتى بود كه از راه استثمار شديد كشاورزان ، اخذ جرايم دينى ، عشريّه و صدقات عايد آنان مىشد . اين طبقه يا گروه مقتدر ولى كوردل ، عوايد سرشار خود را در راه فعاليّتهاى توليدى و تأمين سعادت اكثريّت مصرف نمىكردند ، بلكه مانند سلاطين ، عوايد و طلاهاى خود را در گنجينه‌ها انبار مىكردند و از اين راه به تورّم و آشفتگى اقتصادى كشور كمك مىكردند . روحانيان با تبليغ افكار و عقايد خرافى هرروز بار ملّت را سنگين‌تر مىكردند : روزى چهار بار بايستى آفتاب را ستايش و ماه و آب را نيايش نمود ، هنگام خواب و برخاستن و شستشو و بستن كمربند و خوردن غذا و قضاى حاجت و زدن عطسه و چيدن ناخن و گيسو ، و افروختن چراغ و امثال آن بايستى هركس دعايى مخصوص تلاوت كند ، آتش اجاق نبايد هرگز خاموش شود و نور آفتاب نبايد بر آتش بتابد و آب با آتش نبايد ملاقات كند و ظروف فلزّى نبايد زنگ بزند ( زيرا فلزات مقدس بودند ) ، اشخاصى كه به جسد ميّت و بدن زن حايض يا زنى كه تازه وضع حمل كرده ( مخصوصا اگر طفل مرده از او بوجود آمده باشد ) دست مىزدند بايستى در حق آنها تشريفاتى اجرا كنند كه بسى خستگىآور و پرزحمت بود . . . « 1 » .\r\nدر چنين شرايطى ، مردم براى نجات از حدود و قيود طبقاتى ، و رستن از قيد و بندهاى مذهبى ، در مقابل نهضت اسلامى كه از برادرى و برابرى مسلمانان سخن مىگفت ، مقاومت مؤثّرى نشان ندادند .\r\n\r\nزمينه فكرى مردم مقارن ظهور اسلام\r\nمقارن ظهور اسلام در شبه جزيره عربستان غير از اقليت‌هاى مذهبى يعنى پيروان مذهب يهودى و نصرانى ، حنفا و روشندلان عرب غالبا شرك و بت‌پرستى را محكوم مىكردند و بعضى از آنها از ثواب و عقاب و قيامت سخن مىگفتند « 2 » .\r\n1 - زيد بن عمرو ( از قريش ) ، نخستين كسى است كه مردم را از كشتن دختران منع كرد ، و از بت‌پرستى و خوردن ميته و خون ، و قربانى كردن در راه بت‌ها خوددارى\r\n\r\n\r\n","description":"","footnote":"\r\n( 1 ) . كريستن سن ، ايران در زمان ساسانيان ، از ص 137 به بعد .\r\n( 2 و 2 ) . دكتر محمّد حسين هيكل ، زندگى محمّد ، ترجمهء ابو القاسم پاينده ، ص 183 .\r\n","page_name":" 17 ","page_number":19},
  {"content":"\r\n\r\nنمود و خداى واحد ، يعنى خداى ابراهيم را پرستيد و در يكى از قصايد خود گفت :\r\n و ايّاك لا تجعل مع اللّه غيره * فانّ سبيلى الرّشد اصبح باديا \r\nيعنى : زنهار ! ديگرى را با خدا شريك قرار مده ، چه راه رستگارى آشكار شده است .\r\nچنان كه در اخبار و احاديث آمده است : « در روز عيدى كه مردم در نحله اجتماع كرده بودند ، چهارتن يعنى زيد بن عمرو ، عثمان بن حويرث ، عبيد اللّه بن جحش و ورقة بن نوفل ، از آن ميان به گوشه‌يى رفتند و با يكديگر گفتند : « بدانيد ! به خدا ، اين مردم ، از همه جا بىخبر و گمراهند ، اين سنگ چيست كه ما بر آن طواف مىبريم ، نه مىبيند و نه مىشنود ، نه نفع مىدهد و نه ضرر مىرساند ، خون قربانى از روى او جارى مىشود ؛ برويد دينى جز اين براى خودتان پيدا كنيد » .\r\n2 - نابغهء جعدى ، از شعراى معروف عرب در جاهليّت و اسلام از ميگسارى و بت‌پرستى دورى گزيد و در اشعار دوران جاهليّت خود ، از توحيد و بعثت و جزا و بهشت و دوزخ سخن گفت و در يكى از قصايد جاهلى سرود :\r\n فلا لغو و لا تأثيم فيها * و ما فاهوا به لهم مقيم \r\nدر بهشت نه لغو است و نه گناه و آنچه سخن مىگويند و بدان تفوّه كنند ، برايشان پايدار است .\r\n3 - اميّة بن ابى الصّلت ثقفى ، از شعراى دوران جاهليّت كه به مذاهب توحيدى آشنايى داشت ، ميگسارى را تحريم كرد و از حساب و عقاب سخن گفت و دربارهء ارزش و اعتبار بت‌ها اظهار ترديد نمود و بر آن بود كه قبل از محمّد ( ص ) اعلام نبوّت كند . در يكى از قصايد او آمده است :\r\n لك الحمد و النّعماء ربّنا * و لا شئى اعلى منك جدّا و امجد \r\nاى پروردگار ما ! ستايش و بخشش و احسان مخصوص توست .\r\nچيزى در عظمت و عزت از تو بالاتر نيست و در قصيدهء ديگرى گفت :\r\n وقف النّاس للحساب جميعا * فشقىّ معذّب و سعيد \r\nمردم همه براى حساب ايستاده‌اند هم شقّى معذّب است ، و هم سعيد .\r\nچون اين اشعار كه مبشّر ايمان به خدا و روز حساب بود بر محمّد ( ص ) خواندند ،\r\n\r\n","description":"","footnote":"","page_name":" 18 ","page_number":20},
  {"content":"\r\n\r\nگفت : در شعرش ايمان است ، امّا دلش كافر بود .\r\n4 - قسّ بن ساعدهء ايادى ، مردى حكيم و خطيب بود كه پيشواى اسلام او را در بازار عكّاظ سوار بر شتر در حال سخنرانى ديده بود ؛ در خطبه‌ها و بيانات او ، اعتراف به توحيد و ايمان به معاد آمده است .\r\n5 - خالد بن سنان ، مردى صاحب‌نظر بود ، تا جايى كه پيشواى اسلام گفت : « ذلك نبى اضاعه قومه يعنى : پيامبرى بود كه قومش حقّ او را نشناختند » ؛ دخترش كه به دين اسلام درآمد ، چون سورهء   قُلْ هُوَ اللَّهُ أَحَدٌ   را از آن حضرت شنيد ، گفت : پدرم نيز چنين مىگفت ( معارف ابن قتيبه ، ص 28 - 39 ) .\r\nمعلّقات سبع يعنى هفت قصيده‌يى كه قبل از اسلام ، از لحاظ فصاحت و بلاغت كم‌نظير ، و در خانهء كعبه آويخته شده بود و اثر طبع مردانى چون : امرؤ القيس و طرفة بن عبد و زهير و لبيد و عمرو بن كلثوم و عنتره و حارث بود ، در تحريك افكار و انديشه‌هاى محمّد ( ص ) نفوذى عميق داشت « 1 » . علاوه بر اينها جدّ محمّد ( ص ) عبد المطلّب ، مردى روشن‌بين و دانا بود و با بسيارى از سنن و عادات عهد جاهليّت سر جنگ و مخالفت داشت ، چنان كه در كتاب بحار ، ج 15 ص 127 ، آمده است : « از پرستش بت‌ها بر كنار بود و خدا را به يگانگى مىشناخت ، به نذر وفا مىكرد ، و سنت‌هايى نهاد كه بيشتر آنها در قرآن نازل گشت و در سنّت رسول خدا پذيرفته گشت ، و آنها عبارت است از : وفاى به نذر ؛ و پرداخت صد شتر در ديه ، و حرمت نكاح با محارم ، و موقوف ساختن درآمدن به خانه‌ها از پشت آنها ، و بريدن دست دزد ، و نهى از زنده‌بگور كردن دختران ، و مباهله ( يعنى لعنت و نفرين كردن از جانب حقّ ) ، و حرمت ميگسارى و حرمت زنا ، و حدّ زدن زناكار ، و قرعه زدن ، و اينكه نبايد هيچكس ، برهنه پيرامون كعبه طواف نمايد ، و پذيرايى از مهمان ، و اينكه نبايد هزينهء حجّ را جز از مال پاكيزهء خود بپردازند ، و بزرگ‌داشتن ماه‌هاى حرام ، و تبعيد كردن زنان مشهور زناكار . . . » « 2 » و خمس دادن از گنج‌ها ، و سقايت ( آب دادن ) حاجيان و هر طوافى را هفت شرط قرار دادن . . . « 3 » و جز اينها .\r\n\r\n\r\n","description":"","footnote":"\r\n( 1 ) . دكتر محمّد ابراهيم آيتى و دكتر ابو القاسم گرجى ، تاريخ پيامبر اسلام ، از انتشارات دانشگاه ، از ص 14 به بعد ( به اختصار ) .\r\n( 2 ) . ترجمهء تاريخ يعقوبى ، ج 1 ، ص 363 .\r\n( 3 ) . همان كتاب ، ص 43 .\r\n","page_name":" 19 ","page_number":21},
  {"content":"\r\n\r\nدر صدر اسلام خط و كتابت معمول نبود ؛ جانشينان حضرت رسول و سران عالم اسلام حتّى المقدور با نوشتن مخالفت مىكردند ؛ با اين حال اشخاصى مانند ابو هريره و عبد اللّه ابن عمرو الزّهرى و حسن بصرى همواره در طى قرون اوّل هجرى ، يادداشت‌هايى برمىداشتند ، و در بعضى موارد دستور مىدادند كه يادداشتها را پس از مرگ آنان بسوزانند ، زيرا اين يادداشت‌ها فقط براى كمك به حافظه بوده است ، و آنچه اين دانشمندان مىدانستند شفاها به ديگران انتقال مىدادند . در واقع تا اوايل قرن دوّم هجرى با تحرير احاديث مخالفت شديدى وجود داشت .\r\n\r\nرشد فرهنگ و تمدّن اسلامى\r\nپس از آنكه دايرهء نفوذ سياسى اعراب در اثر جنگها و كشورگشايىها وسعت يافت ، زمامداران اسلامى به مسئلهء فقر فرهنگى خود ، و ناآشنايى به مبانى سياست و مملكت‌دارى پى بردند . به قول استاد فقيد على اكبر دهخدا : « در دويست سال اوّل حكومت ، با شمشير ، به تمدّن‌ها تاختند و با ازدياد وسعت زمين‌هاى مفتوح ، بر خود باليدند و جز قرائت قرآن و صداى اذان ، چيز ديگرى از مدارس و مساجد آنها برنخاست . دورهء شمشير ، كه در اين امپراتورى مانند همهء امپراتورىها مستعجل بود به دورهء فراغ و نيام كردن شمشير رسيد ؛ از جانب ديگر مغلوبان نيز به زبان اسلام آشنا شدند و شروع به سئوال و جواب كردند ، بحثهاى منطقى و استدلالى ، جاى كشتار و قتل و غارت را گرفت . دستگاه خلافت ، در مقابل اين سئوالات ، خود را يكباره دست تهى و ( صفر الكفّ ) و پياده يافت و نتوانست با نداى « حسبنا كتاب اللّه » « 1 » كار كند و سنگ تكفير نيز به كار نيامد ، در نتيجهء تسلّط بر ديگر اقوام ، عرب بر سر دوراهى قرار گرفت ، كه يك راه به سقوط و انهدام امپراتورى عرب مىكشيد و ديگر راه به غنى كردن و از فقر بيرون آوردن آن مىانجاميد . دربار عبّاسى خوشبختانه اين بار ، كج‌سليقگى نكرد و با انتخاب راه دوّم به نداى تاريخ و نياز زمان جواب مثبت داد و امپراتورى خود را از فقر فرهنگى رهايى بخشيد ، و با راه يافتن به گنجينه‌هاى علمى\r\n\r\n\r\n","description":"","footnote":"\r\n( 1 ) . كتاب خدا ما را بس است ؛ عبارت معروف عمر بن خطّاب .\r\n","page_name":" 20 ","page_number":22},
  {"content":"\r\n\r\nيونان ، دست به پايه‌گذارى تمدّن و فرهنگى زد ، كه مىتوان گفت در دورهء خود يكى از تمدّن‌هاى پيشرو و روشن بود ، اين كه علم يونانى چگونه به دست عرب‌ها افتاد ، خود از داستان‌هاى دلكش تاريخ علم است ؛ محققى به نام كارادوو « 1 » مىگويد : عربها از سريانىها علم يونانى را فراگرفتند ؛ توضيح آنكه پيش از تسلّط اعراب ، طايفهء « آرامى » كه از نژاد سامى بودند و به زبان سريانى تكلّم مىكردند ، با گذشت زمان ، دست به گنجينه‌هاى علمى يونان بردند و با ترجمه‌هاى سريانى اين گنجينهء معارف بشرى ، شروع به نشر آن در بين همسايگان خود كرده بودند و به اين ترتيب عرب‌ها معرفت يونانى را اوّل بار از برادران آرامى خود فرا گرفتند ؛ شهر اورفه ( ادس سابق ) از مدّت‌ها قبل ، مركز مدنيّت سريانى بود و مدرسه مشهورى داشت . از اواسط قرن دوّم ميلادى يعنى تقريبا پنج قرن پيش از هجرت بنيان‌گذار نهضت اسلامى ، دين مسيحى به سرزمين آرامى راه يافت و كتاب مقدّس از روى متن عبرى و ترجمهء يونانى به زبان سريانى برگردانده شد ، كليسا و دير مسيحى بين قوم آرامى جاى خود را باز كرد ؛ آرامىها در حدود قرن سوّم ، كليساى خود را تابع كليساى يونانى كردند و ارتباط عميق ديگرى بين آنها و يونانىها برقرار شد و مرتّبا طلّاب مسيحى آرامى به « اورفه » مىرفتند و در مدرسهء آنجا به تحصيل مىپرداختند . در اين مدرسه ، علاوه بر آنها مسيحيان بين النّهرين و ايران نيز كسب دانش مىكردند و به آتش قيل و قال‌هاى علمى دامن مىزدند . اين مدرسه كه به « مدرسهء ايرانىها » موسوم بود ، يكى از بزرگترين مراكز علمى عهد قديم است و در دورهء خود خدمات شايانى به بسط فرهنگ يونانى در شرق كرده است . اينكه چرا نام آن « مدرسهء ايرانىها » بوده است ، هنوز به طور دقيق معلوم نشده است ؛ شايد كثرت طلّاب ايرانى ، يا بودن آن در قلمرو پادشاهى ايرانيان موجب اين تسميه باشد .\r\nدر اواخر قرن پنجم ميلادى ، مذهب نسطورى در اين مدرسه شايع گشت ، بر اثر اين شيوع زنون « 2 » به سال 489 ميلادى آن را بست ، در نتيجه اهل تحقيق و دانش‌پژوهان متفرّق شدند . ناچار عاشقان علم بار سفر بستند و با مهاجرت آنان ، دو مدرسهء « نصيبين » و « جندى شاپور » تأسيس گرديد . انوشيروان به سال 530 مدرسهء\r\n\r\n\r\n","description":"","footnote":"\r\n( 1 ) .  Cara de voux . \r\n( 2 ) .  Zenon . \r\n","page_name":" 21 ","page_number":23},
  {"content":"\r\n\r\nجندى شاپور را افتتاح كرد و دانشوران نسطورى ، مذهب آرامى را به آنجا كشيدند و اين مدرسه پس از فتح ايران به دست مسلمان‌ها ، نيز باز بود و به قول « كار ادوو » تا زمان عبّاسيان دوام داشت و خدمات شايانى به بسط علم در شرق و آسياى جنوب غربى نمود و در انتقال شعلهء دانش به جهان اسلامى مؤثّر افتاد . به اين ترتيب آرامىها در حدود پنج قرن چراغ دانش يونانى را فراراه طالبين داشتند و سرانجام با انتقال فرهنگ خود ، گنجينه معارف اسلامى را غنى كردند . در اين جريان ، سريانىهاى حرّان كه به « صابى » شهرت داشتند ، دست به ترجمهء كتاب سريانى به عربى زدند و گاه خود بعضى از متون يونانى را ترجمه كردند و با اين اقدام نقص ميراث فرهنگى سريانى را بر طرف نمودند . ورود فلسفه افلاتونيان جديد به اسلام ، همچنين نشر كتب رياضى يونانى در بين مسلمانها از جمله كارهايى است كه به همّت قوم صابى صورت گرفته است . چون بعضى از ترجمه‌ها دقيق نبود ، بعضى از دانشمندان اسلامى براى بار دوّم به ترجمه و تنقيح كتب پرداختند و با كنجكاوى خود نارسايى ترجمه را از پيش برداشتند و مقصود ابن النّديم در « الفهرست » كه مىگويد « نقله فلان » و « اصلحه فلان » همين ترجمه‌ها و نقل‌هاست .\r\nخلاصه ، فلسفه بدين ترتيب به اسلام راه يافت و دانش يونانى از اين راه بين مسلمانها پخش شد . مسلمانها ديگر آن جنگجويان صدر اول نبودند و از بركت اسلام و تمدن يونانى و فرهنگ ملل مفتوح ، صاحب فرهنگ و تمدّن شدند و خشونت باديه‌نشينى آنان رو به كاهش نهاد . . . بارى مطالعهء سير تمدّن و علم يونانى و تلاش وارثين آنها ، يعنى مسلمانها ، يكى از زيباترين مطالعات ، در سير تمدّن‌هاست .\r\nمسلمان‌ها با اخذ فرهنگ يونانى بازار دانش آن روز را گرم كردند و در مدارس خود گاهگاه بر روى اين تار و پودهاى علمى يونانى طرح نو در انداختند و افكار و انديشه‌هاى بديعى عرضه كردند ؛ با اينكه طرّاحان ، غالبا ايرانى و غير عرب بودند ، آثار خود را به زبان بين المللى عصر خود ، يعنى به زبان عرب مىنوشتند . بنابراين فرهنگ و تمدن اسلامى ، محصول فكر و حاصل تلاش ملل غير عربى است كه زير پرچم اسلام گرد آمده بودند و الّا آن قوم رزمجو و مبارز جز قرآن كريم و احاديث و اخبار ، چيزى به اين فرهنگ غنى تقديم نكردند .\r\nبايد توجه داشت كه در اين دوران تاريخى ، اروپا در خواب عميق قرون وسطائى\r\n\r\n","description":"","footnote":"","page_name":" 22 ","page_number":24},
  {"content":"\r\n\r\nفرو رفته بود . اسكولاستيك و جمود فكرى بر ديرها و مغزها پنجه مىزد و نيروى تعصّب عجيب كليساى كاتوليك ، افكار نو را در نطفگى خفه مىكرد ، اگر كار مسلمين غير عرب نبود ، بىشكّ علم يونان چون چراغ بىروغنى فرو مىمرد .\r\nخوشبختانه ايرانيان و ديگر ملل خاورميانه يعنى سكنهء شام ، بين النهّرين ، سوريّه ، لبنان و جز اينها با حفظ و تنقيح آن علوم ، روغنى تازه به اين چراغ كهن ريختند و آن شعله را تا زمان مترجمين غير عرب ، فروزان نگاه داشتند . بايد توجه داشت كه اروپا از قرن پنجم هجرى ( يعنى از قرن يازدهم ميلادى ) برغم تلاش سران كليساى كاتوليك ، متوجه ضعف و سستى علوم كليسا شد و در جريان جنگ‌هاى صليبى و آمد و رفت‌هاى بازرگانى و اقتصادى ، غرب با منابع فرهنگى و دانش مسلمانان آشنا گرديد و متوجه شد كه با ترجمهء آثار علمى مسلمين مىتواند درين تاريكى مظلم قرون وسطائى چراغى فراراه خود برافروزد ؛ از اين تاريخ ، نخستين تحقيقات خاورشناسى پايه گرفت . نخستين مترجم آثار عرب قسطنطين افريقائى بود كه در قرطاجنه به دنيا آمد و در سال 840 هجرى بدرود زندگى گفت ؛ او آثار محمّد بن زكّرياى رازى و على بن عبّاس مجوسى و عده‌يى از كتب طبّى عرب را به زبان لاتينى برگرداند . غير از او « جرارد » « 1 » از اهالى كرمونا « 2 » ( متوّفى به سال 583 هجرى ) بهترين سال‌هاى عمر 73 ساله خود را صرف ترجمهء آثار كندى ، خوارزمى ، فارابى ، زهراوى و قانون بو على سينا و كتب رازى به زبان لاتينى نمود . كار اينان به حدّى در تحوّل فرهنگى اروپا مؤثّر افتاد كه از نيمهء دوّم قرن پنجم تا اوايل قرن هشتم هجرى قمرى بازار ترجمه از عربى به لاتينى چنان گرم شد ، كه مىتوان گفت كه كتابى نبود كه از عربى به لاتينى برگردانيده نشده باشد ؛ مترجمان ؛ هم كارهاى عربى شدهء يونانى را ترجمه كردند و هم كارها و آثار خود مسلمانها را . ما امروز به كتب لاتينى از آن دوران برمىخوريم كه متن عربى آن در دست نيست ، ولى متن لاتينى آن موجود است ؛ چون كتاب « الاسطرلاب و العمل بها » از ماشا اللّه منجّم معروف عهد منصور عباسى كه اصل عربى آن موجود نيست ولى ترجمهء لاتينى آن موجود است و در قرن شانزدهم مكرّر چاپ شده است . اين ترجمه‌ها تا نهضت رنسانس در اروپا\r\n\r\n\r\n","description":"","footnote":"\r\n( 1 ) .  Gerard . \r\n( 2 ) .  Cremona \r\n","page_name":" 23 ","page_number":25},
  {"content":"\r\n\r\nادامه يافت . در اين دوران بازار مراكز علمى و دار الفنون‌ها و شعب علوم بشرى گرم شد و مورد توجه و اقبال دانش‌پژوهان آن روزگار قرار گرفت . از اين دوره خاورشناسى مورد عنايت پژوهندگان غرب واقع شد ؛ دانش‌پژوهان تنها به ترجمه بسنده نكردند ، بلكه دين اسلام و تمدّن مسلمين و زبان عرب سخت مورد مطالعه و نقد علمى قرار گرفت ، ده‌ها تن از محققان انگليسى ، فرانسوى ، آلمانى و جز اينها در راه مطالعه در فرهنگ و تمدن اعراب و جهان اسلامى ساليان دراز صرف وقت كردند كه از آن ميان سر ويليام موير « 1 » ، اشپرنگر « 2 » ، نولدكه « 3 » ، گولدزيهر « 4 » و ده‌ها تن ديگر آثار گرانقدرى از خود بيادگار گذاشته‌اند . در بين اين خاورشناسان عده‌اى بناى كار خود را به انتقاد و عيب‌جويى و بيان نارسايىهاى اسلام گذاشته‌اند ، عدّه‌يى ديگر روشى اعتدالى پيش گرفته‌اند و تعصّب ضد اسلامى ندارند ، گروه سوّم با نظر تحسين به اسلام و مسلمانى نگريسته‌اند . « 5 » و ما در اين كتاب نمونه‌يى چند از نظريّات و داورىهاى آنان را نقل خواهيم كرد .\r\n\r\n\r\n","description":"","footnote":"\r\n( 1 ) .  S . V . Muir . \r\n( 2 ) .  Sprenger . \r\n( 3 ) .  Noeldecke . \r\n( 4 ) .  Goldziher . \r\n( 5 ) . على اكبر دهخدا ، لغت‌نامه ، زير نظر دكتر محمّد معين ، شمارهء مسلسل 55 ، حرف ( خ ) ، صفحهء 320 به بعد .\r\n","page_name":" 24 ","page_number":26},
  {"content":"\r\n\r\n\r\nنمونه‌يى چند از عقايد مذهبى پيش از اسلام\r\n\r\nمعتقدات صابئين\r\nابو الفداء در مورد امّت كهنسال سريانى و صابئين كه اكنون مذهب و آيين آنها از بين رفته است ، در كتاب موسوم به « التّواريخ القديمة من المختصر فى اخبار البشر » چنين مىگويد : امّت سريان قديم‌ترين امّت‌ها مىباشد . . . كتابى دارند كه آن را به « شيث » نسبت مىدهند ، در آن كتاب از اخلاق حسنه مانند راست‌گفتارى و دليرى و حمايت نمودن غريب و امثال اينها سخن به ميان آمده و مردم به رعايت كردن اين امور مكلّف شده‌اند ، در همين كتاب اعمال قبيحه ذكر شده و به مردم تأكيد شده است كه از آنها اجتناب ورزند ، از جمله عبادات صابئين هفت نماز است كه پنج نماز با نماز مسلمانان موافقت دارد . . . نماز آنان مانند نماز مسلمانان با نيّت است ، نمازى براى ميّت دارند ( بدون ركوع و سجود ) و مدّت سى روز روزه مىگيرند و اگر ماه را هلالى ناقص بوده باشد بيست و نه روز ، روزه مىگيرند ، در روزه خود فطر و هلال را رعايت مىنمايند و روزه را از ربع آخر شب تا غروب خورشيد رعايت مىكردند ، اعيادى داشتند و كعبه ( مكّه ) را بزرگ مىداشتند « 1 » .\r\nاين بود مختصرى از معتقدات دينى صابئين .\r\n\r\n\r\n","description":"","footnote":"\r\n( 1 ) . تلخيص از ينابيع الاسلام ، ص 31 .\r\n","page_name":" 25 ","page_number":27},
  {"content":"\r\n\r\n\r\nسوابق و معتقدات مذهبى ملل خاورميانه مقارن ظهور اسلام\r\nاز عهد عمر خليفه دوّم حمله به ايران و ديگر كشورهاى خاورميانه آغاز گرديد ، ولى اسلام در ايران و مخصوصا در ماوراء النهر با كندى و دشوارى اشاعه يافت و مردم اين مناطق به صور و اشكال گوناگون با اسلام مبارزه مىكردند . بارتولد به سوابق مذهبى و فرهنگى مردم ماوراء النهر اشاره مىكند و با استناد به نوشته‌هاى ابن النّديم صاحب الفهرست مىنويسد :\r\n« ساكنان ماوراء النّهر و سمرقند در كتب خود خطّ مانوى به كار مىبردند ، پيروان فرق و مذاهب ثنوى هم از قرن سوّم ميلادى در ايران و امپراتورى روم مورد ايذاء و تعقيب قرار گرفته بودند و اندك اندك به ماوراء النهر هجرت مىكردند ؛ در ميان اينان عدّهء مانويان بيشتر بوده است و سازمانى مرتّب و سختگير داشتند كه اين نيز امتياز و برتريى به ايشان مىبخشيده است . مانويان بر اثر مجموع اين مزايا حاكم بر اوضاع گشتند ؛ امّا راجع به ديگر فرق ثنوى : ديصانيان ، تا حدود خراسان و چين مىزيستند ولى پراكنده بودند و معابدى نداشتند ، بنا به گفتهء شهرستانى ، مزدكيان در سمرقند و چاچ و ايلاق منزل گزيدند ؛ به احتمال قوى مزدكيان نخستين ناشران فرهنگ در سرزمين واقع بين « سيردريا » و « چو » بوده‌اند . ولى بعدها چون نفوس ايشان از مانويان كمتر بوده تحت تأثير و نفوذ پيروان مانى قرار گرفتند ، بعد از نفوذ اعراب اسلام قدرت حاكم بوده است . در اكناف شمالى كشور ، مردم مذهب شافعى داشتند .\r\nو ظاهرا هم اينان نخستين كسانى بودند كه اسلام را در ميان تركان مجاور خويش\r\n\r\n","description":"","footnote":"","page_name":" 26 ","page_number":28},
  {"content":"\r\n\r\nرواج دادند ، معهذا حنفيان ميان اقوام ترك حكمروا گشتند ؛ ضمنا چنان كه خواهيم گفت افكار مزدكى بالنسبه تأثيرى شديد و متمادى در مردم ماوراء النّهر داشته است . . . و تعليمات ثنويان نيز در ماوراء النّهر ريشه داشته و ايشان به نحو استوارى ( در مقابل اعراب ) پايدارى مىكردند . اطفاى نايرهء قيام‌هاى ايشان ، به زحمت و سختى ميسور بود ؛ سران قيام‌ها ، تركان همسايه را به يارى مىطلبيدند ، ايشان گاه نيز بدين منظور خود به نزد صحرانشينان رفته عقايد و تعليمات خويش را در ميان ايشان اشاعه مىدادند . قيام مقنّع يعنى آخرين قيام بزرگ ثنويان در حدود سال 780 ميلادى ( 164 هجرى ) فرو نشانده شد ؛ تعليمات وى ظاهرا جنبهء مزدكى داشته ، زيرا كه زنان را از آن همه مىشمرده است . پس از مرگ مقنّع ، فرقهء او كماكان وجود داشته است پيروان او خويشتن را مسلمان مىخواندند ولى نماز و وضو و غسل و روزه را مرعى نمىداشتند ؛ زنان همچنان كه نويسندگان ملل و نحل نوشته‌اند در دسترس همگان قرار داشتند ، بنا به گفتهء مقدسى پيروان مقنّع لباس سفيد به تن مىكردند و از لحاظ معتقدات دينى به « زنديقان » نزديك بودند حتى در زمان احمد بن محمّد كه تأليف نرشخى را ترجمه كرده ( اين ترجمه در سال 522 ه .\r\nبه عمل آمده است ) نيز پيروان فرقهء مزبور در نواحى كش و نخشب و برخى از دههاى بخارا وجود داشتند ، شايد نفوذ و تأثير افكار مزدكى را بتوان به يارى برخى رسوم و عادات كه سيّاحان دوران متأخر ، در بخش شمالى افغانستان و مسير علياى « آمودريا » ملاحظه كرده‌اند ، توجيه كرد ، مثلا « الفين ستون » مىگويد كه رسم مردم هزاره ( ايل هزاره ، قومى در شمال افغانستان ) چنين است كه شوهر اگر جفتى كفش در آستانهء در خوابگاه همسرش ببيند ، بىدرنگ از آنجا دور مىشود ؛ احمد بن محمّد نيز همين نكته را درباره مرتدّان ماوراء النّهر ذكر مىكند « 1 » . هيچكس بهتر از نرشخى ( در تاريخ بخارا ) كندى و بطوء انتشار اسلام را در ماوراء النّهر مجسم نساخته است ، به ويژه مردم ثروتمند در مخالفت با اسلام سرسختى ابراز مىكردند » . « 2 »\r\nآنچه مخصوصا بينوايان را جلب مىكرد اين بود كه تازيان در مقابل هربار رفتن\r\n\r\n\r\n","description":"","footnote":"\r\n( 1 ) . براى آشنائى بيشتر با آراء و مبارزات مقنّع رجوع كنيد به ج 2 تاريخ اجتماعى ايران ، از ص 180 به بعد .\r\n( 2 ) . گزيدهء مقالات تحقيقى بارتولد ، ترجمهء كريم كشاورز ، ص 195 به بعد .\r\n","page_name":" 27 ","page_number":29},
  {"content":"\r\n\r\nبه مسجد دو درهم مىپرداختند . . . بارتولد در صفحات بعد از قول مسعودى مىنويسد :\r\n« در قرن چهارم هجرى « تغزغزان » پيرو مانويّت بودند ولى گفتهء او با ديگر اخبار سازگار نيست ، ابن فقيه مىگويد كه بيشتر تركان زنديق بودند . ابو ريحان بيرونى بخش اعظم تركان شرقى ، چينيان و تبّتيان و عده‌يى از هندوان را مانوى مىشمارد و محتملا سخنان مسعودى را بايد به اين معنى درك كرد كه مانويت فقط در ميان مردم اسكان يافتهء تركستان شرقى ( كه تابع تغزغزان بودند ) و بالطّبع از ديگر غزان تحصيل كرده‌تر بودند ، به پيشرفت كامل نايل شده بوده است .\r\nبطور كلى هر بار كه صحرانشينان دين جديدى را مىپذيرفتند ، هميشه بخش اعظم تشريفات و رسوم و معتقدات پيشين « شمنى » خويش را هم حفظ مىكردند ، از سخنان تميم بن بحر المطّوعى جهانگرد عرب چنين برمىآيد كه فقط در پايتخت تغزغزان اكثريت با مانويان بوده است ، و در ديگر بخشهاى آن سرزمين عدّه زرتشتيان بيشتر بوده است . مانويان اويغور ، كيش خويش را حتى در چين هم رواج دادند و بدين سبب فرض اينكه در ميان اقوام نزديك و خويشاوند خود به تبليغ نمىپرداختند ، دشوار است . » « 1 »\r\nنكته‌يى كه ذكر آن بى مورد نيست اينكه چينيان و « كيدانيان » بر خلاف اعراب كه عقايد و نظريات خود را با جنگ و اخذ جزيه اشاعه مىدادند - از همه اديان و عقايد - بطور يكسان حمايت مىكردند تا جايى كه مورخان اسلامى ، عدالت گورخانان را مىستودند . . . در نتيجه مسلمانان تسلط و برترى خويش را از دست دادند و پيروان ديگر اديان توانستند عقايد و نظريات خود را اظهار و تبليغ نمايند . به همين سبب مسيحيت نيز توانست ، آزادانه‌تر از عهد فراختائيان توسعه و انتشار يابد » . « 2 » ولى اعراب براى تبليغ و گسترش اسلام از روش و سياست ديگرى پيروى مىكردند .\r\n\r\nدشمنى بنى اميّه با دين حنيف اسلام\r\nچنان كه قبلا اشاره كرديم پس از سپرى شدن عهد خلفاى راشدين ، در عهد\r\n\r\n\r\n","description":"","footnote":"\r\n( 1 ) . همان كتاب ، ص 214 .\r\n( 2 ) . همان كتاب ، ص 205 .\r\n","page_name":" 28 ","page_number":30},
  {"content":"\r\n\r\nخلفاى بنى اميّه كه به اسلام كمترين ايمان و اعتقادى نداشتند ، مبارزات مذهبى بيش از پيش شدّت گرفت . رازى در تبصرة العوام مىنويسد : « معاويه بفرمود تا در جملهء ديار اسلام بر منبرها و مناره‌ها لعنت بر على ( ع ) مىكردند ، نامه‌ها نوشتند ، هركجا از شيعهء على بيابيد يا كسى كه فضايل ايشان گويد يا روايت كند او را بكشيد . « زياد » عامل يمن بود ، هفتاد هزار شيعهء على در يمن را بكشت و فقها و قضاة بعضى از ترس قتال و بعضى از بهر مال و جاه ، فتاوى بر خلاف اقوال ائمّه مىدادند . . . و قومى از شيعه كه مانده بودند ، در سرّ ، مذاهب و احاديث ائمّه روايت مىكردند و پنهان پيش امام مىرفتند و كشف مشكلات از وى مىكردند و در زمان بنى العبّاس هم مثل اين بود تا غايتى كه متوكل بفرمود تا تربت حسين و شهدا را شيار كردند و بكاشتند تا مردم به زيارت نروند در سال 236 از هجرت ، و در آن روز زلزله ظاهر شد در جملهء روى زمين ، و در شهر رى 45 هزار آدمى در آن هلاك شدند و در زمان مأمون چون امام را شهيد كردند فقهاى خراسان عوام را دستورى دادند بر كشتن اهل بيت و شيعيان ايشان ، و هم منادى كردند كه اگر با كسى فقه شيعه يعنى كتاب فقه . . . بيابند وى را بكشند و معهذا هيچ دار الكتب نيابى كه كتب نواصب در آنجا نباشد . . . » « 1 »\r\nهمچنين در كتاب احياء الملوك از مظالم عمّال معاويه به مردم سيستان سخن رفته است : « هر چند متصدّيان معاويه و آل مروان تكليف سبّ امير المؤمنين به آن جماعت ( يعنى مردم سيستان ) نمودند ، از اين معنى ابا كردند و افسون و افسانهء آن قوم قبول طبع سيستانيان نيفتاد . بالاخره از دار الظلم بنى اميّه فرمان رسيد كه از هريك نفر يك مثقال طلا بازيافت نمايند ، چون مردم بىاكراه آن وجه را ادا نمودند ، رفته‌رفته آن وجه به ده مثقال طلا رسيد . چون دريافتند كه بالطّوع و الرّغبه هرچيز كه طلب شود مىدهند و مرتكب آن عمل شنيع نمىشوند ، حكم كردند كه در بازار ، سرهاى زنان اكابر آنجا را بتراشند تا به گفتن آن كلمهء زشت راضى شوند . چون ديدند كه به هيچ‌وجه به اين گفتگو ، همداستان نشدند ، دست از ايشان برداشتند . . . » « 2 » .\r\nهمچنين در دورهء بنى اميّه در عصر خلافت هشام ، جعد بن درهم ، كه از بزرگان معتزله و از آزادانديشان عصر بود ، به نام زنديق تكفير و اعدام شد . از جمله گناهان\r\n\r\n\r\n","description":"","footnote":"\r\n( 1 ) . تبصرة العوام ، ص 195 - 196 .\r\n( 2 ) . احياء الملوك ، تأليف ملكشاه حسين ، به اهتمام دكتر ستوده ، ص 6 .\r\n","page_name":" 29 ","page_number":31},
  {"content":"\r\n\r\nاو اين بود كه مىگفت : « چون مقاربت ، توليد نسل مىكند پدر است كه آفرينندهء فرزند است و اين كه مىگويند خداى آفريدگار است يك معناى مجازى است نه حقيقى . . . » هشام پس از دستگيرى جعد ، وى را نزد خالد قسرى - استاندار عراق - فرستاد ، « چون روز عيد قربان دررسيد ، خالد قسرى ، جعد را در حالىكه با زنجير بسته بود حاضر كرد . و پس از نماز عيد در آخر خطبهء خود گفت : اى مسلمانان ، اكنون برويد و قربانى كنيد و خداى راست كه از شما قبول كند و من امروز برآنم كه جعد بن درهم را ( به جاى گوسفند ) قربانى كنم ، زيرا كه اين بد دين گفته است نه موسى با خدا سخن گفت و نه خداى ، ابراهيم را به دوستى برگزيد ، يعنى بر ضد قرآن گفته است . اين بگفت و از منبر به زير آمد و جعد درهم را ذبح كردند . . . » « 1 » .\r\nدر دورهء بنى اميّه نسبت به اقليّت مذهبى نيز ستمكارى مىكردند ؛ اسامة بن زيد تنوخى در مصر بر مسيحيان بيداد فراوان روا داشت ؛ « دارائى آنان را گرفت ، ناچار در روزگار او ، مردم به ديرها پناه آوردند . اسامة كه اين را ديد از كم و كاست باج و خراج هراسيده دستور داد از ديرها و راهب‌ها شمارش كنند و دست هر راهبى را با حلقهء آهن داغ كنند و روى آن حلقه ، نام راهب و نام دير و تاريخ آن را بنگارند و هر راهبى كه داغى نداشت ، دستش را ببرند و نيز مسيحيان را ملزم نمود كه قبض رسيد ماليات در دست داشته و به مأمورين نشان بدهند و اگر قبض در دست نداشتند ، به دستور اسامه ، ده دينار از آن جريمه مىگرفتند ، سپس ديرها و راهب‌ها را به دقت بازرسى مىكردند و هر راهبى كه حلقه در دست نداشت ، فورى توقيف مىشد ؛ بعضى از آنان را سر بريدند و بعضى ديگر را زير چوب هلاك كردند . . . » « 2 » .\r\nبه عقيدهء پروفسور لوى ، « بهترين دليلى كه مىرساند ايرانيان با وجود سخت‌گيرى زياد ، در محيط تسلط مسلمانان به عقايد آباء و اجداد خود باقى مانده بودند ، محاكمه افشين سردار بزرگ و معروف ايران است كه متّهم به بدعت و لامذهبى شده بود . . . » علاوه بر اين قيام بابك خرّم‌دين ، سنباد گبر ، مقنع و ديگران به خوبى نشان مىدهد كه قرن‌ها پس از پيروزى مسلمانان در بين طبقات مختلف جامعهء ايرانى عدّه‌يى در حال ارتداد و لا مذهبى يا با عقايد ديرين خود به سر\r\n\r\n\r\n","description":"","footnote":"\r\n( 1 ) . طبرى ، دورهء 2 ، ص 940 ، به نقل از حاشيهء كتاب تاج ، ص 139 .\r\n( 2 ) . جرجى زيدان ، ج 2 ، ص 25 .\r\n","page_name":" 30 ","page_number":32},
  {"content":"\r\n\r\nمىبردند و از راه تقيّه براى حفظ جان و مال خويش دعوى مسلمانى مىكردند .\r\nشادروان دكتر محمّد معين از سرگذشت ايرانيان پس از ظهور نهضت اسلامى چنين ياد مىكند :\r\n\r\nوضع ايرانيان\r\n« چنان كه مىدانيم پس از ظهور نهضت اسلامى ، پيشوايان و زعماى اسلام ، كشورهاى همجوار را به زور شمشير فتح و از ملل تابع خواستند كه يكى از دو راه را برگزينند : يا به دين اسلام گردن نهند و يا جزيه بپردازند . گروهى از ايرانيان كه تحمّل رقيّت بيگانگان را نداشتند ، سر به كوه و بيابان نهادند و بعضى تصميم به مهاجرت گرفتند .\r\n\r\nمهاجرت به چين و هند\r\nبه حكايت سال‌نامه‌هاى چين عدّه‌يى از ايرانيان مهاجر در شهر كانتن مستقر شدند و گروه ديگرى از ايرانيان رهسپار ديار هند شدند . شرح اين مهاجرت در داستان منظومى به نام قصّه‌سنجان ذكر شده است و سرايندهء آن ايرانى پاك‌نهادى است به نام بهمن كيقباد ؛ اكنون بيتى چند از اين منظومه دلنشين را ذكر مىكنيم :\r\n مقام و جاى و باغ و كاخ و ايوان * همه بگذاشتند از بهر دينشان\r\nبه كوهستان همى ماندند صد سال * چه ايشان را بدين‌گونه شده حال \r\nپس از چندى در اثر مزاحمت دائمى ، از راه دريا به سوى هندوستان رفتند :\r\n زن و فرزند در كشتى نهادند * به سوى هند ، كشتى تيز راندند \r\nو سرانجام پس از تحمّل مشكلات گوناگون به سنجان رسيدند :\r\n چنين حكم قضا شد هم از اين پس * سوى سنجان رسيدند آن همه كس \r\nپس از گفتگوى نماينده ايرانيان با راجهء محّل ، موافقت شد زمينى سراسر جنگل به مهاجران ايرانى اعطا كند . ايرانيان با همّت و پشتكار اين سرزمين را آبادان كردند و سنجان نام نهادند و پارسيان پس از سيصد سال اقامت در اين خطّه به شهرهاى ديگر گجرات روانه شدند و پارسيان امروز هندوستان از بازماندگان آن گروهند .\r\nگروه ديگرى از ايرانيان كه با حفظ آئين مزديسنا در ميهن خويش باقى ماندند ،\r\n\r\n","description":"","footnote":"","page_name":" 31 ","page_number":33},
  {"content":"\r\n\r\nناچار متحمّل زندگى تلخى بودند ، در اجراى آداب و مراسم دينى آزادى نداشتند ؛ مؤلّف تاريخ سيستان مىنويسد كه پس از آمدن عبيد اللّه ابى بكره به سيستان ( اندر سنه احدى و خمسين - 51 ) وى همهء پيشوايان مذهبى را كشت و آتش‌هاء گبركان را برافكند . ميشله مورّخ نامى فرانسه حال ايرانيان اين دوران را چنين توصيف مىكند :\r\n« چون شب فرا مىرسيد ، اعضاى خانواده گرد هم مىآمدند و روزهاى گذشتهء خود را با حسرت و سوگوارى يادآورى مىكردند . . . » « 1 » .\r\n\r\nوضع زرتشتيان\r\n« در قرون نخستين اسلام تا قرن پنجم ، دين زرتشتى در ايران هنوز بسيار رواج داشت و عدّهء پيروان آن كيش زياد بود . در كتب جغرافى عربى و مخصوصا در احسن التّقاسيم مقدسى و مسالك الممالك اصطخرى ، از كثرت مجوس در ولايت پارس و فراوانى آتشكده‌ها در آن ديار و همچنين در ولايت ديگر ايران مكرر سخن رفته است . بديهى است كه در نتيجهء رسوخ كامل اسلام در اقطار و اكناف كشور و رنج‌هاى بىشمارى كه به پيروان آئين مزديسنا وارد مىآمد ، روز به روز از عدّهء آنان كاسته گرديد ؛ تا بدين درجه رسيد كه امروز شاهد آنيم ؛ امروز بخش اعظم زرتشتيان در يزد و كرمان اقامت دارند . از اين ابيات ناصر خسرو ( 394 - 481 ) برمىآيد كه زرتشتيان در عصر او براى تشخيص از مسلمانان شاره‌اى بر دوش مىافكندند :\r\n در بلخ ايمنند زهر شَرّى * ميخواره و دزد و لوطى و زن‌باره\r\nور دوستان آل رسولى تو * از خانمان كنندت آواره\r\nزيشان برست گبر و بشد يكسو * بردوخته رگو « 2 » به كتف شاره « 3 »\r\nرست او بدان رگو و نرستم من * بر سر نهاده هيجده گزشاره . . . » « 4 » \r\n\r\n\r\n","description":"","footnote":"\r\n( 1 ) . نقل و تلخيص از كتاب مزديسنا و ادب پارسى ، اثر دكتر محمد معين ، از صفحهء 17 به بعد .\r\n( 2 ) . جامهء كهنه .\r\n( 3 ) . دستارى كه مردان بر سر بندند ( در هندوستان ) .\r\n( 4 ) . نقل و تلخيص از كتاب مزديسنا و ادب پارسى ، اثر دكتر محمد معين ، از صفحهء 17 به بعد .\r\n","page_name":" 32 ","page_number":34},
  {"content":"\r\n\r\n\r\nمبارزه با ماديّون و زنديقان در عهد عباسيّان\r\nدر عهد مهدى خليفهء عباسى ، كار تفتيش عقايد و افكار و مبارزه با ماديّون شدت گرفت ؛ « مهدى هيچ فرصتى را براى قلع و قمع زنديقان از دست نمىداد ، گويند وقتى گذارش بر شهر حلب افتاد ، فرمان داد تا زنديقان شهر را بكشند و پيكرشان را قطعه قطعه كنند . مؤلّف اغانى مىنويسد كه وقتى مهدى به بصره رفت ، بشّار بن برد را به عهده‌دار زنديقان سپرد و فرمان داد تا چندان بزنندش تا قالب تهى كند . . . نويسندهء تاريخ يعقوبى ، صحنه ديگرى از زنديق‌كشى مهدى را توصيف مىكند : « به وى خبر رسيد كه منشى او صالح بن ابى عبد اللّه زنديق است ، پس او را فراخواند ، و چون درستى آن چه دربارهء او شنيده بود ، نزد وى به ثبوت رسيد ، از وى توبه خواست ، پس گفت : از عقيده‌يى كه دارم برنمىگردم و به جز آن نيازى ندارم ؛ پس مهدى ابو عبد اللّه را فرمود تا برخيزد و گردن پسرش را بزند ، او هم برخاست و شمشير برگرفت . . . ليكن چون شمشير را بلند كرد برگشت و گفت : اى امير مؤمنان من شنوا و فرمان‌پذير برخاستم ، امّا همان هيجان و علاقه كه پدر را در حقّ فرزند است مرا فراگرفت ، مهدى وى را فرمود تا بنشيند و سپس دستور داد كه گردن صالح را پيش روى پدرش زدند . . . » . دلبستگى مهدى به تعقيب زنديقان چندان زياد بود كه بر فرزند خويش « هادى » چنين وصيّت كرد : « پسرك من ، وقتى خلافت به تو رسيد ، براى قلع و قمع اين گروه آماده باش كه اينان مردم را به ظاهرى نيك خوانند ، مانند پرهيز از بدكارى ، و زهد و عمل آخرت ، ولى سرانجام آنها را به خوددارى از گوشتخوارى و اجتناب از آلودن آب و كشتن حشرات كشانند ، آنگاه بر پرستش دو خدا وادار كنند كه يكى نور است و ديگرى ظلمت ، و نكاح خواهر و دختر را مباح شمارند . . . براى اين فرقه دارها به پاكن و شمشير در ايشان نه و با كشتارشان به خدا تقرّب جوى كه من جدّ تو عبّاس را به خواب ديدم كه دو شمشير به من داد و گفت دو خدايىها را بكشم . »\r\nوقتى هادى به خلافت رسيد ، همچنان كه پدرش وصيّت كرده بود ، با زنديقان سخت گرفت و گروه بسيارى از ايشان را بكشت . فرمان داد هزار دار آماده كردند و گفت : اگر زنده بمانم همه اين گروه را مىكشم ؛ تا يكى از ايشان زنده نماند ، امّا مرگ او را امان نداد . يكى از كشته‌شدگان به دست هادى ، كاتبى بود « ازديادار » نام كه گويا\r\n\r\n","description":"","footnote":"","page_name":" 33 ","page_number":35},
  {"content":"\r\n\r\nدر حقّ طواف‌كنندگان كعبه گفته بود : « شبيه گاوانى هستند كه در پيرامون خرمن گردش مىكنند » ؛ شاعرى درباره ازديادار گفته است : چه مىبينى حال آن مرد كافرى را كه كعبه را به خرمن ، تشبه مىكند ؛ و شاعرى ديگر دشمنى خود را با ازديادار چنين در قالب شعر ريخت :\r\nقرنهاست كه مانى مرده و اينك « ازديادار » آشكار شده ؛\r\nابو خالد ( كنيهء ازديادار ) از بيم كشتن يا ننگ ، حجّ گزارد ؛\r\nبه خدا سوگند كه ابو خالد دوست مىداشت كه خانهء خدا در آتش باشد ؛\r\nدر آئين او نه ماران مىكشند - و نه گنجشك‌ها را در سراى ؛\r\nو نيز موش را در آغلش نمىكشد و مىگويد روح خداوند در پيكر موش است .\r\nبه هر متّهم به زندقه‌يى ، اگر منكر مىشد ، تكليف مىكردند تا بر تصوير مانى آب دهان بيندازد و يا گوشت بخورد يا يك پرندهء كوچك را به دست خويش هلاك كند ، البتّه مانويان با ايمان و معتقد از انجام اين كارها سرباز مىزدند ، ولى سست‌اعتقادان و غير مانوىها ابايى نداشتند . . . گويند در زمان مأمون ده تن را به اتّهام زندقه گرفتار كردند ، دستگيرشدگان مانوى بودند ، و مثل همهء مانويان لباس پاكيزه و هيئت آراسته داشتند ، شكمباره‌يى كه دستگيرشدگان آراسته را ديد ، پنداشت كه آن‌ها به مهمانى مىروند ، خود را در ميان آنها جا داد اما به جاى سورچرانى ، محاكمه گرديد ؛ آن ده تن از آئين خود دل نكندند و گردنشان زده شد ، اما او ، آب دهان بر تصوير مانى افكند و هم مرغى را كه آورده بودند سربريد ؛ وقتى مأمون از وى پرسيد كه چه‌كاره است ؟ جواب داد كه اى امير مؤمنان ، شمشيرى را كه به گردن آنان زده‌يى بايد در شكم من فروكنى ، زيرا من به هواى سور رايگان همراه ايشان آمده‌ام .\r\n\r\nمقاومت و جوان‌مردى\r\n. . . همچنين در زمان مأمون شخصى به نام محمّد بن حسن ، از مردم براى « طالبى » كه به امامتش اقرار كرده بود بيعت مىگرفت ، معتضد از او خواست كه طالبى را معرفى كند ، پس از گفتگوى بسيار آن مرد نپذيرفت و به معتضد گفت : « به خدا اگر مرا به آتش كباب كنى بيش از آنچه از من شنيده‌يى نخواهم گفت و بر ضدّ كسى كه مردم را به اطاعت او خوانده و به امامتش اقرار كرده‌ام گواهى نخواهم داد ، هرچه\r\n\r\n","description":"","footnote":"","page_name":" 34 ","page_number":36},
  {"content":"\r\n\r\nمىخواهى بكن ؛ معتضد به او گفت : تو را همان‌طور كه گفتى شكنجه مىكنم ؛ گويند كه او را به ميلهء درازى كشيدند كه از دبرش داخل و از دهانش بيرون آمد و در حضور معتضد دو سر ميله را بلند كرده او را روى آتش بزرگى گرفتند و او همچنان معتضد را ناسزا مىگفت و دشنام مىداد تا بمرد . . . » در فقه حنفى ، كفر و زندقه توبه‌پذير نيست و زنديق واجب القتل شمرده شده است . . . زنديقان اكثرا مردانى مطّلع و اهل بحث و مناظره بودند و در شاخه‌هاى مختلف علوم دوران خود نظير فلسفه ، تاريخ و منطق اطّلاعاتى داشتند و مخالفان خود را در تنگنا قرار مىدادند و خواه و ناخواه گرفتار سختگيرىهاى ناشى از تعصّب مىگشتند . اين جريان فكرى به علّت عدم پيوند اصولى با توده‌ها ، در اكثريّت مردم كه در منجلاب جهل و خرافات غوطه‌ور بودند ، اثرى عميق باقى نگذاشت . جاحظ از نويسندگان بنام اين دوران دربارهء زنادقه توصيفى دارد كه شايان توجه و قابل نقل است : « كسى كه از ميان نويسندگان سربلند كرده ، از سخن ، عبارات شيرين را آموخته . . . ادب ابن مقفّع را اخذ نموده و كتاب مزدك را معدن علم دانسته و كليله و دمنه را مايهء فضل شناخته . . . و آنگاه بر قرآن ، ردّ و انتقاد كرده و آن را متناقض و متباين مىداند ، سپس اخبار و احاديث را تكذيب مىكند . . . و آن‌چه را به چشم ديده نشود يا عقل آن را نمىپذيرد ، تكذيب مىكند و حاضر را به غايب ترجيح مىدهد ، و آن‌چه را در كتب وارد شده اگر مقرون به منطق باشد ، قبول و الّا ردّ مىكند . . . چنين كسى زنديق است . » « 1 »\r\n\r\n\r\n","description":"","footnote":"\r\n( 1 ) . رحيم رئيس‌نيا ، از مزدك به بعد ، انتشارات پيام ، از ص 78 تا 83 ( به اختصار ) .\r\n","page_name":" 35 ","page_number":37},
  {"content":"\r\n\r\n\r\nسير عقايد مذهبى در ايران و ممالك اسلامى\r\nپس از حملهء اعراب ، آئين اسلام به زودى سراسر ايران را فرانگرفت ، بلكه تا مدّتى دراز پيروان مذاهب زردشتى ، مانوى ، مسيحى ، مزدكى ، يهودى و بودايى در نقاط مختلف با دادن جزيه ، به اجراى مراسم مذهبى خود ادامه مىدادند . از دورهء بنى اميّه در اثر فشارهاى اقتصادى و سنگينى بار ماليات ، طبقات زحمتكش مخصوصا كشاورزان و پيشه‌وران براى نجات از مظالم عمّال حكومت اموى ، دين قديم خود را ترك گفته به آئين اسلام گرويدند و به طورى كه قبلا يادآور شديم بعضى از خلفا و عمّال حكومت بنى اميّه از اين جريان سخت ناراضى بودند ، زيرا مسلمان شدن ايرانيان موجب نقصان عوايد آنان مىشد . پس از روى كار آمدن عبّاسيان عدّه‌يى از ايرانيان صميمانه به آئين اسلام گرويدند و جمعى ديگر براى نفوذ در دستگاه حكومت ، تظاهر به قبول اسلام كرده مناصب و مشاغلى مهمّ كسب نمودند . از آن جمله خاندان برامكه ، عبد اللّه بن مقفّع ، مازيار و افشين را بايد نام برد كه جملگى به الحاد و زندقه متهم بودند .\r\nغير از اين عناصر ، از دورهء بنى عباس به بعد جمعى از ايرانيان در اثر فعّاليت پيشوايان مذهبى فرقهء معتزله و اسماعيليّه يا بر اثر مطالعات شخصى به مذهب اسلام گرويدند و بعدها فرزندان اين جماعت اغلب به دين پدران خود رفتند و به اين ترتيب روزبه‌روز بر شمارهء مسلمين افزوده شد به طورى كه در اواخر قرن چهارم اكثريّت ايرانيان پيرو آئين اسلام بودند و فقط اقليّتى در فارس ، خراسان ، ماوراء النّهر و طبرستان ، آزادانه مذهب ديرين خود را پيروى مىكردند . ولى با گذشت زمان روز به روز بر پيروان اسلام افزوده و از هواخواهان مذاهب ديگر كاسته مىشد .\r\n\r\n","description":"","footnote":"","page_name":" 36 ","page_number":38},
  {"content":"\r\n\r\n« . . . مذهب اسلام نيز پس از رحلت حضرت محمّد ( ص ) دستخوش تشعّب و اختلاف گرديد . . . مهم‌ّترين شعبى كه در سه قرن اوّل هجرى در ايران اهميّت داشت ، مذاهب اهل سنّت ، مذاهب اهل تشيّع و مذاهب خوارج بوده است . اختلافات مذهبى كه در ميان مسلمين بروز كرد سه مبناى اساسى دارد : نخست مسألهء جانشينى ( خلافت و امامت ) ، دوّم اختلاف در روش فقهى ( فروع احكام ) ، سوّم اختلاف در اصول عقايد . ظهور هريك از اين فرق و بحث و مشاجره در صحّت يا بطلان معتقدات آنها در ميان مسلمانان ايران ، در سه قرن اوّل هجرى و قرون بعد ، در افكار اجتماعى و ادبى اين ملّت نيز مؤثر بود و از هريك ، آثارى در ادبيّات فارسى باقى مانده است . » « 1 »\r\nما طى فصول قبل ، اصول عقايد و نظريّات مهم‌ترين فرق اسلامى يعنى اهل سنّت و جماعت ، شيعيان ، معتزله ، اسماعيليّه ، فاطميّه و غيره را به اختصار بيان كرديم و متذكّر شديم كه از آغاز قرن سوّم هجرى ( دوران خلافت مأمون ) ، زمينه براى مطالعات فلسفى و تحقيق در ماهيّت آراء و عقايد ملل و نحل ، فراهم گرديد .\r\nتأليف كتاب الفهرست به همت ابن النّديم و تدوين كتاب تحقيق ماللهند اثر گرانبهاى ابو ريحان بيرونى دربارهء اصول عقايد برهمايى و بودايى ، مظاهرى از روح تجسّس و تحقيق است كه در آن ايّام بين دانشمندان و صاحب‌نظران پيدا شده بود ، ولى اين احوال يعنى آزادى نسبى بحث و انتقاد در پيرامون مذاهب و راه و رسم‌هاى فكرى و اجتماعى ملل ، چندان نپائيد و با استقرار حكومت تركان مستبد ، و حمايت بزرگان و اميران از اشاعره ، آزادى بحث و مناظره جاى خود را به تعصّب و جدالهاى غير منطقى داد و به تدريج كار به جائى رسيد كه هركس با ديگرى دشمنى و عنادى داشت به سبّ و لعن او اقدام مىكرد و گاه به يارى بعضى از فقها و رهبران حاهل و طمّاع دين ، عناصر مغرض خون دشمنان سياسى و اقتصادى خود را به نام كفر و الحاد بر زمين مىريختند .\r\nكتاب ملل و نحل شهرستانى كه ظاهرا در 521 ه تأليف شده ، متعلّق به دوره‌يى است كه محدوديّت‌هاى مذهبى به تمام معنى وجود داشته است .\r\n\r\n\r\n","description":"","footnote":"\r\n( 1 ) . نقل و تلخيص از تاريخ ادبيات ، دكتر ذبيح اللّه صفا ، ج 1 ، ص 41 به بعد .\r\n","page_name":" 37 ","page_number":39},
  {"content":"\r\n\r\n\r\nفرقه‌هاى مذهبى\r\nشهرستانى در كتاب ملل و نحل خود ، اهل عالم را بر حسب ( راىها و مذهب‌ها ) تقسيم مىكند ، و عدّه‌يى را « ارباب ديانت مطلقه » مىخواند مانند مسلمانان ، يهوديان ، نصارى ، مجوس ؛ و عدّه‌يى را « اهل راىهاى كج و اهواء باطله » مىشمرد مثل فلاسفه ، دهريان ، صابيان و ستاره‌پرستان ، بت‌پرستان و برهمنان ؛ كه شمارهء دقيق آنها معلوم نيست .\r\nاما اهل ديانات مطلقه ، خود بر يك راه نرفته‌اند بلكه به فرقه‌ها و دسته‌هاى چندى تقسيم شده‌اند ، چنان كه به گفتهء شهرستانى ، مجوس به 70 فرقه منقسم و متفرّق مىشوند ، و يهود به 71 فرقه ، و نصارى به 72 فرقه ، و مسلمانان به 73 فرقه ، « ولى رستگار دائم از فرقه‌هاى هر امّت يك فرقه خواهند بود زيرا محال است كه در دو قضيّهء متناقضه كه مشتمل باشند بر شرايط تقابل و تناقض ، هر دو صادق آيند بالضروره يكى حقّ باشد و ديگرى باطل . . . » « 1 » در ميان پيروان « راىهاى كج و اهواء باطله » نيز وحدت نظر و اتّفاق رأى نيست ، جمعى به وجود خدا معتقدند و برخى منكر خدا هستند ، بعضى به وجود انبياء و رسل عقيده دارند و برخى منكر اين معنى هستند و مىگويند « انبياء امثال مااند ، در نوع و بشريت مشتركيم . از چه رو ما را گردن اذعان در متابعت ايشان نرم بايد داشت ، و گويند به چه مزيّت ما را لواء اطاعت ايشان بايد برافراشت ؟ »\r\nبرخى به رياضت و رهبانيّت دعوت مىكنند و برخى مردم را به كار و كوشش و مبارزه مىخوانند .\r\n\r\nفرقه‌هاى گوناگونى كه از اسلام منشعب شده‌اند\r\nبه‌طورىكه مطالعه در تاريخ مذاهب نشان مىدهد طبقات مختلف جامعهء بشرى از روزگار قديم بر حسب منافع اقتصادى و اجتماعى خويش در اديان و مذاهب تغييراتى داده و براى تأمين مصالح اجتماعى خود به نام خدا و رسول و پيشوايان دين دسته و فرقه جديدى به وجود آورده‌اند و به يارى آن با مخالفين خود\r\n\r\n\r\n","description":"","footnote":"\r\n( 1 ) . مأخوذ از ملل و نحل شهرستانى ، ترجمهء صدر الدّين تركه ، به اهتمام جلالى نائينى ، ص يط و صفحه 2 به بعد .\r\n","page_name":" 38 ","page_number":40},
  {"content":"\r\n\r\nاز در جنگ و مبارزه وارد شده‌اند . براى آنكه خوانندگان به تشتّت و اختلاف عظيمى كه در مذاهب عالم موجود است واقف گردند ، به عنوان نمونه فرقى را كه از اسلام منشعب شده‌اند به ترتيب حروف ذكر مىكنيم :\r\nاثنى عشريه ( 12 امامى ) احمديّه ، اسحاقيّه ، اسماعيليّه ، پيروان اصحاب كساء ، اماميّه ، امريّه ، اهل افراط ، اهل ايمان ، اهل تفريط ، اهل فترت ، اهل رؤيت ، اهل سنّت و جماعت ، باطنيّه ، باقريه ، تبريّه ، بدعيّه ، بزبغيّه ، بشريّه ، بلاليّه ، بو مسيلميّه ، بنانيّه ، تعليميّه ، تومنيّه ، ثعالبه ، ثوبانيّه ، جاحظيّه ، جاروديّه ، جبريّه ، جبانيّه ، جريريّه ، جعفريّه ، جناحيّه ، جهميّه ، جواليقيّه ، حارثيّه ، حازميّه ، حربيّه ، حسينيّه ، حلوليّه ، حمزويّه ، خرميّه ، خشبيّه ، خطابيّه ، خلفيّه ، خوارج ( ازارقه ، نجديه ، بيهسيّه ، اباضيه ، صفريّه ، خياطيّه ) ذكيريّه ، ذبابيّه ، ذميّه ، رافضيّه ، راونديّه ، رجعيه ، رزاميّه ، رشيديّه ، زياديّه ، زيديّه ، سبائيّه ، سبعيّه ، سرحونيّه ، سرخابيّه ، سلمانيّه ، سليمانيّه ، سميطيّه ، سنباديّه ، شريعيّه ، شريكيّه ، شعيبيّه ، شلمغانيّه ، شيبانيّه ، شيخيّه ، شيطانيّه ، صائديّه ، صباحيّه ، صالحيّه ، صفانيّه ، صفريّه ، صلتيّه ، ضراريّه ، طيّاريّه ، عابديّه ، عبّاسيّه ، عبيديّه ، عجارده ، علياويّه ، عميريّه ، عينيّه ، غاليّه ، غرابيّه ، غسّانيّه ، غماميّه ، فاطميّه ، فطحيّه ، قاسميّه ، قرامطه ، قطعيّه ، كامليّه ، كراميّه ، كربيّه ، كسفيّه ، كياليّه ، كيسانيّه ، كوديّه ، لاعنيّه ، مباركيّه ، مبيّضه ، متصوفه .\r\nبعضى از فرق نامبرده خود به چندين فرقه تقسيم شده‌اند ، چنان كه اهل تصوف به 7 طايفه تقسيم شده‌اند از اين قرار : حلوليّه ، اتّحاديّه ، واصليّه ، عشاقيّه ، تناسخيّه ، وحديّه ، رزّاقيه . هريك از شعب نامبرده نيز خود به دسته‌ها و شعب چندى تقسيم شده‌اند كه ذكر عقايد يكايك آنها از حوصلهء اين كتاب خارج است « 1 » .\r\nحمد اللّه مستوفى مىنويسد : « . . . ملّت محمّدى ، به حكم حديث « ستفرق امّتى على ثلاث و سبعين فرقة ، النّاجية منهم واحدة انا عليه و اصحابى » [ يعنى : امّت من هفتاد و سه فرقه خواهند شد كه يكى از ايشان كه من و اصحابم در آنيم رستگار است . . . 
  ] خواجه نصير طوسى گويد :\r\n\r\n\r\n","description":"","footnote":"\r\n( 1 ) . با استفاده از كتاب ملل و نحل شهرستانى ، پيشين . قابل توجّه است كه پس از انتشار ملل و نحل شهرستانى نيز ، صدها فرقه پديد آمده و نامگذارى شده‌اند كه ذكر همگى آنها موردى ندارد .\r\n","page_name":" 39 ","page_number":41},
  {"content":"\r\n\r\n هفتاد و سه قوم در جهان مىپويند * هريك برهان مختلف مىجويند\r\nسررشتهء حقّ به دست يك طايفه است * باقى به خوش آمدى سخن مىگويند \r\nحمد اللّه مستوفى از سر اعتقاد و ايمان مىگويد :\r\n« . . . با وجود ظهور دعوت دين خاتم النبيّين هر كه تتبّع اديان ديگر كند ، هالك بود و هركه متابع اوست ناجى است . . . » « 1 » .\r\nنسفى در كشف الحقايق مىنويسد : « بدان كه رئيس اهل سنّت شيخ ابو منصور ماتريدى و حجّة الاسلام محمّد غزّالى . . . مىگويند كه از اين 72 مذهب ، آنها كه اهل آتشند ، شش مذهب است ، « تشبيه » و « تعطيل » و « جبر » و « قدر » و « رفض » و « نصب » . اهل تشبيه خداى را به صفات ناسزا ، وصف ناسزا كردند و به مخلوقات مانند كردند ، و اهل تعطيل صفات خدا را منكرند و بندگى خود را به خداوند اضافت كردند ؛ و اهل جبر ، بودن عالم را قديم مىدانند و بر اين اعتقادند كه هرگز بر طرف نخواهد شد ؛ و اهل قدر خدايى خداى را به خود اضافت كردند و خود را خالق افعال خود گفتند ؛ و اهل رفض در دوستى امير المؤمنين ( ع ) ، غلو كردند و در حقّ صدّيق « 2 » و فاروق ، طعن كردند و گفتند كه هر كه بعد از محمّد ( ص ) بلافصل با على بيعت نكرد و او را خليفه و امام ندانست ، از دايرهء ايمان بيرون رفت ؛ و اهل نصب در دوستى صدّيق و فاروق غلو كردند و در حقّ على طعن كردند و گفتند كه هركه بعد از محمد ( ص ) با صدّيق بيعت نكرد و او را خليفه و امام ندانست ، از دايرهء ايمان بيرون رفت . و هريك از اين فرق 6 گانه به دوازده فرقه شدند و 72 فرقه جمع آمدند و جمله در آتشند به حكم لفظ نبوت كه « كلّهم فى النّار إلّا واحدة » پس آن واحد ، غير از آن هفتاد و دو فرقه‌اند و ايشان از اهل نجاتند ، زيرا كه بر مذهب مستقيم‌اند . اين شش مذهب به يقين در وقت محمّد ( ص ) نبود و بعد از محمّد ( ص ) پيدا آمد . . . » « 3 » « 2 »\r\nدر كتاب 73 ملّت از آثار قرن هشتم نيز به فرقه‌هاى مذهبى و آرا و نظريّات آنها اشاره شده ، در مورد حديث نبوى كه امّت من به 73 فرقه تقسيم مىشوند و همگى جز يك دسته اهل دوزخند ، از قول امام غزّالى مىنويسد : « كلّها فى الجنّة إلّا الزّنادقة ،\r\n\r\n\r\n","description":"","footnote":"\r\n( 1 ) . حمد اللّه مستوفى ، تاريخ گزيده ، به اهتمام دكتر نوايى ، ص 18 به بعد .\r\n( 2 و 3 ) . به ترتيب القاب ابو بكر و عمر .\r\n( 3 ) . نسفى ، كشف الحقايق ، ص 12 .\r\n","page_name":" 40 ","page_number":42},
  {"content":"\r\n\r\nيعنى آن فرقه‌ها در بهشتند جز زنديقان . . . » « 1 » دربارهء فرقهء جبريّه مىگويد پيروان اين فرقه بر خلاف قدريّه كه مىگويند سررشتهء اختيار در دست ماست ، مىگويند : « ليس للانسان فى حرّكاته و سكناته اختيار ، آدمى در خم چوگان قضا و قدر چون گوى باشد ، عاجز و بيچاره و مجبور و مقهور ، و هيچكس را در هيچ حالى اختيارى نه ، چون سنگ آسيا كه مقتضاى او سكونت است و آرام . . . » « 2 » اهل قدر مىگويند همه ، ما كرديم ، اهل جبر مىگويند همه او كرد ( يعنى خدا كرد ) على ( ع ) فرمود لا جبر و لا تفويض بل امر بين الامرين ، يعنى عمل آدميان نه جبر و نه تفويض است بلكه امرى است بين آن دو . دربارهء فرقهء معطليّه مىنويسد : « قالوا : العالم لم يزل موجودا بنفسه كذالك ، لا بصانع عليم و لا بفاطر حكيم ، گويند كه عالم هميشه بوده است ، خواهد بود ، و هرگز نباشد كه نباشد ؛ خانه‌اى است عالم ، بىخانه خدا . . . ليس فى الدّار غيرنا ديّار ، كسى در خانه نيست و اگر هست مائيم .\r\n ما هيچ نه‌ايم و جمله ماييم * گاهى چو سگيم و گه هماييم\r\nآن‌ها كه طلبكار خداييد ، خداييد * حاجت به طلب نيست شماييد شماييد\r\nدر خانه نشينيد ، مگر ديد به هر سو * زيرا كه شما خانه و هم‌خانه خداييد\r\nچيزى كه نكرديد گم ، از بهر چه جوييد ؟ * با خويشتن آييد ، كجاييد كجاييد ؟\r\nحرفيد و حروفيد و كلاميد و كتابيد * جبرئيل و براقيد و رسوليد ، شماييد . . . « 3 » \r\nو فرقهء اتّحاديّه . . . گويند چون روح آدمى صفا و مفرد « 4 » گردد ، از خانهء دويى بيرون تازد و عبارت تويى و منى براندازد ، به حقيقت كشف [ رسد 
  ] كه عارف و معروف ، و عاشق و معشوق ، بندگى و خداوندى از ميان برخيزد و خداوند و بنده هردو يكى شود .\r\n\r\nريشهء اختلافات مذهبى\r\nچنان كه اشاره كرديم ، پس از رحلت پيشواى اسلام ، اندك اندك اختلافات مذهبى ، چه در مسالهء جانشينى و چه در روش فقهى و اصول عقايد آغاز گرديد .\r\n\r\n\r\n","description":"","footnote":"\r\n( 1 ) . مقدمهء 73 ملت ، از آثار قرن هشتم ، به اهتمام دكتر جواد مشكور ، ص 7 .\r\n( 2 ) . همان كتاب ، ص 6 .\r\n( 3 ) . همان كتاب ، ص 10 .\r\n( 4 ) . تنها .\r\n","page_name":" 41 ","page_number":43},
  {"content":"\r\n\r\nدر نخستين ساعات رحلت پيغمبر ، عدّه‌يى از مسلمين گفتند كه حضرت جانشينى براى خود تعيين نكرد . بلكه اين كار را به عهدهء « امّت » گذاشت ، و جمعى ديگر چون حضرت على ( ع ) و يارانش مىگفتند كه خلافت بايد در خاندان نبى باشد ؛ بالاخره در اجتماعى كه از بزرگان صحابه در « سقيفهء بنى ساعده » تشكيل شد ، پس از بحث و گفتگوى بسيار ميان مهاجرين كه از اشراف شمال ( نزار و مضر ) بودند و ميان انصار مدينه كه خود را به جنوب يمن و سبا منسوب مىداشتند ، سعد بن عباده كه از طرف انصار براى احراز مقام خلافت پيشنهاد شده بود ، از ميدان مبارزه بيرون رفت ، و ابو بكر در پرتو حمايت عمر به خلافت منصوب شد و اهل صفّه كه بيشتر يمنى بودند ، از جريان سياست رانده شده خانه‌نشين گشتند .\r\nدر دوران خلافت عمر در اثر فتوحات پياپى مسلمين ، طرفداران خلافت على ( ع ) فعاليّتى نداشتند ، ولى پس از آنكه عثمان از اصول ابتدايى عدالت و بىطرفى انحراف جست ، طرفداران اهل صفّه و حاميان على ( ع ) در سرزمين‌هاى عربى و ايران از نو جان گرفتند . اختلاف دو خاندان هاشمى و اموى ، بسيارى از ايرانيان و اعراب را به طرفدارى از على ( ع ) و مخالفت با خاندان اموى برانگيخت و سرانجام كار اختلاف بالا گرفت و به جنگ صفّين منتهى شد و به شرحى كه در جلد دوّم تاريخ اجتماعى ايران ديديم ، با حكميّت ساده‌لوحانهء ابو موسى اشعرى پايان يافت . پس از حكميّت ، پيروان على ( ع ) با رأى حكمين ( ابو موسى و عمرو عاص ) به مبارزه برخاستند .\r\n\r\nنظريات سياسى خوارج\r\nدستهء مبارز و سرسخت خوارج ، از اين تاريخ پاى در ميدان سياست نهاد ؛ اين جماعت با حكومت دو خليفهء نخستين موافق بودند ، و عثمان را فاسد مىشمردند .\r\nبعد از موضوع حكميّت ، با على بن ابيطالب ( ع ) نيز آغاز مخالفت كردند و با خلفاى اموى و عبّاسى نيز سخت مبارزه نمودند . از جمله آراى جالب و مترقى اين جماعت يكى اين بود كه مىگفتند : مردم بايد با آزادى كامل ، خليفه را از ميان مسلمين ، خواه قريش و عرب و خواه از هر قوم و ملّت ديگر ، برگزينند و با هر نوع تفوق ملّى و نژادى مخالفت شديد مىكردند .\r\n\r\n","description":"","footnote":"","page_name":" 42 ","page_number":44},
  {"content":"\r\n\r\nدستهء خوارج كه در 3 قرن اوّل هجرى در نواحى شرقى ايران و خراسان و سيستان نيز فعاليّت سياسى مؤثّر داشتند و پس از چندى به شعب و فرق متعدّد تقسيم شدند . « از مهمترين فرق خوارج « ازارقه » و صفريه بودند ، از بزرگان خوارج ايران بايد از حمزه پسر آذرك شارى و عمار خارجى نام برد ، خوارج چنان كه اشاره شد در نواحى مختلف ايران پراكنده بودند : از جمله ( اندر حدود اين كوه بلقا شهرها و روستاها بسيارند و اندر وى همه مردمان خوارجند . حدود العالم ) باز در حدود العالم مىخوانيم : « اسبزار » او را چهار شهر است . . . و مردمان او همه خوارج‌اند و جنگى . » « 1 » خوارج از جهت ثبات رأى و شجاعت و مخالفت شديدى كه با خلفاى بنى اميّه و بنى عبّاس داشتند ، عاملى مهم در ضعف حكومت آنان بودند ، و در استقرار حكومت‌هاى ملّى در ايران به طور غير مستقيم نقشى مهمّ ايفا كردند .\r\nبه نظر ادوارد براون : « خوارج ، مظهر تمايلات دموكرات‌منشانهء تازيان ، و شيعيان نمايندهء تمايلات سلطنت‌خواهانهء ايرانيان بودند . » « 2 »\r\nبه نظر بعضى از دانشمندان اختلاف شيعه و سنّى را به جنگ على و عمر خلاصه كردن ، علمى و صحيح نيست ؛ اختلاف شيعه و سنّى دو جنبه دارد :\r\nالف - اختلافات ايدئولوژيك ، كه ميان انديشهء مردم شرق دجله تا رود سند ، و مردم غرب فرات تا ساحل مديترانه وجود داشته است . شيعيان طرفدار انديشهء شرقى بودند و اصول افكار آنها اين بود :\r\n1 - بشر مختار است ( در برابر جبر سنّى ) ؛\r\n2 - حسن و قبح عقلى است نه شرعى ( آن‌چنان كه سنّى گويد ) ؛\r\n3 - قرآن و كتب آسمانى ديگر و قوانين ، همه حادث و ساختهء بشرند نه مصنوع خدا و قديم . و از اين جمله نتيجه مىگرفتند كه قوانين ، قابل تغيير هستند ( بر خلاف سنّيان كه اين فكر را باطل مىشمردند ) ؛\r\n4 - امام به نظر شرقيان ( و ايرانيان ) بايد از « تأييد الهى » برخوردار يا به قول مسلمانان و بالاخص شيعيان « معصوم » باشد ،\r\n5 - لطف و عطوفت در ذات الهى است ، يعنى فيض الهى قطع شدنى نيست ،\r\n\r\n\r\n","description":"","footnote":"\r\n( 1 ) . نگاه كنيد به لغت‌نامه دهخدا ، حرف « خ » ، ص 799 .\r\n( 2 ) . تاريخ ادبى براون ، ج اوّل ، پيشين ، ص 408 .\r\n","page_name":" 43 ","page_number":45},
  {"content":"\r\n\r\nدورهء فترت ميان پيمبران وجود نداشته است ، خداى بىفيض مانند خورشيد بىنور است ؛\r\n6 - بنابر آنچه گفته شد ، هر وقت خدا بوده است جهان نيز بوده است ، پس جهان قديم زمانى است ، هر چند حادث ذاتى باشد ( ميرداماد ) ؛\r\n7 - روح از بدن جداست و پس از مرگ باقى مىماند ( در عين‌حال مسلمانان برآنند كه خدا در قيامت روح و بدن را دوباره باز مىگرداند ) .\r\nب - اختلافات سياسى شيعه و سنّى ، مبتنى بر اين اصل است كه سنّى رسول را از طرف خدا و فيض الهى و لطف او مىداند ؛ چون فيض هميشگى است ، پس از مرگ محمّد ( ص ) بايد كسى از طرف خدا باشد ، به نظر اهل تشيّع آن كس امام است .\r\nاز آن چه گذشت تا حدّى به اختلافات شيعه و سنى آشنا شديم . خوارج چنان كه اشاره كرديم در بسيارى موارد با شيعه و سنّى سر سازگارى نداشتند . مطالعه در آراى مذهبى فرق مختلفى كه از خوارج منشعب شدند ، نشان مىدهد كه بر روى هم خوارج مردمى متعصّب و سختگير و دور از منطق بودند . ازارقه ؛ از مهم‌ترين فرق خوارج بودند و مىگفتند : « هركس چه مسلم چه غير مسلم ، مرتكب گناهى شود ، اعم از آن كه گناه او از گناهان صغيره باشد يا كبيره ، مشرك است و قتل او و اطفال و زنان او لازم مىآيد . گروه ديگر از خوارج كه صفريّه خوانده مىشدند ، قول ازارقه را در باب حكم گناهكاران قبول داشتند ، فقط حكم قتل اطفال ايشان را جايز نمىشمردند . . . » « 1 » در كتاب ملل و نحل شهرستانى از فعّاليت‌هاى سياسى و آرا و نظريّات مذهبى اين جماعت به تفصيل ياد شده است « 2 » .\r\nشيعيان بر خلاف خوارج و اهل سنّت ، طرفدار على ( ع ) و اهل بيت رسالت بودند و به اصل انتخاب خليفه از بين صالح‌ترين افراد مسلمين معتقد نبودند ؛ محمّد حسين طباطبائى مىنويسد : « شيعه در اصل لغت به معنى « پيرو » مىباشد ، و به كسانى گفته مىشود ، كه جانشينى پيغمبر اكرم ( ص ) را حقّ اختصاصى خانواده رسالت مىدانند و در معارف اسلام ، پيرو مكتب اهل بيت مىباشند . » « 3 »\r\n\r\n\r\n","description":"","footnote":"\r\n( 1 ) . عباس اقبال ، خاندان نوبختى ، ص 34 .\r\n( 2 ) . نگاه كنيد به ملل و نحل ، شهرستانى ، از ص 82 به بعد .\r\n( 3 ) . محمّد حسين طباطبائى ، شيعه در اسلام ، ص 4 .\r\n","page_name":" 44 ","page_number":46},
  {"content":"\r\n\r\nآغاز پيدايش « شيعه » را بايد از زمان حيات پيشواى اسلام دانست ، چه حضرت در زمان حيات خود ، بنا به روايات مختلف در چند مورد على ( ع ) را به ولايت عامّهء مردم برگزيد ؛ « ولى بر خلاف انتظار ، درست در حالى كه پيغمبر اكرم ( ص ) رحلت فرمود . . . و عدّه‌يى از صحابه سرگرم لوازم سوگوارى بودند ، خبر يافتند كه جمعى ديگر كه بعدا اكثريت را بردند ، با كمال عجله و بىآنكه با اهل بيت و خويشاوندان حضرت و هوادارانش مشورت كنند ، براى مسلمانان خليفه معين نمودند . »\r\n\r\nفرقهء زيديّه\r\nدر دايرة المعارف فارسى در پيرامون فرقهء زيديّه چنين آمده است : « زيديه فرقه‌اى از شيعه هستند كه بعد از امام زين العابدين پسرش زيد ابن على را امام مىدانند ، و مذهب آنها مذهب رسمى يمن است . به گفته شهرستانى در ملل و نحل ، زيديّه معتقد بودند كه امام بايد از اولاد فاطمهء زهرا باشد و از اولاد وى ، هر كس عالم و زاهد و شجاع و سخى باشد و دعوى امامت كند ، امام است و اطاعت او واجب ، خواه از نسل امام حسن باشد يا امام حسين و اگر دو نفر كه هر دو جامع شرايط امامت باشند ، در دو ناحيه خروج كنند - هر دو امام واجب الاطاعه هستند .\r\nزيد بن على شاگرد و اصل بن عطاء بود ، زيديّه ، در اصول ، مذهب معتزله داشته‌اند ، پس از كشته شدن زيد ابن على ، پسرش يحيى ابن زيد به امامت برخاست و به خراسان رفت و جمعى به او گرويدند ولى عاقبت كشته شد .\r\nزيديّه منقسم بر چند فرقه بوده‌اند مانند جاروديّه و خشبيه و در بعضى عقايد بين آنها اختلاف بوده است . از امامهاى زيديه دو تن قابل ذكرند يكى حسن ابن زيد معروف به داعى كبير است كه دولت علويان طبرستان را تأسيس كرد ( حد 250 ه .\r\nق ) و ديگر قاسم رسى ( فت 246 ه . ق ) كه خود و جانشينانش اصول عقايد يگانه مذهب زيد موجود را تدوين كردند و آن در اصول ، مذهب معتزلى است . به علاوه سخت با تصوف ناسازگار مىباشند ( طريقه‌هاى صوفيّه به كلى در يمن ممنوع است ) ، اما در عبادات زيديان در بعضى از مسائل كه مايهء تمايز شيعه و سنى است ، روش شيعه را دارند ( مانند « حى على خير العمل » گفتن ، در اذان پنج بار تكبير گفتن ، در نماز ميت ، نخوردن ذبيحهء نامسلمان ، و غيره ) . زناشوئى با غير زيدى و زواج\r\n\r\n","description":"","footnote":"","page_name":" 45 ","page_number":47},
  {"content":"\r\n\r\nمتعه را جايز نمىدانند . شرايط اصلى امام در مذهب زيديّه عبارتست از اينكه :\r\n1 - از اهل بيت پيغمبر باشد ( خواه از نسل امام حسن خواه از نسل امام حسين و لهذا امامت ارثى نيست . )\r\n2 - امام به شخصه قادر به جنگ و دفاع باشد ، و به همين جهت كودك يا مهدى غايبى را به امامت قبول ندارند .\r\n3 - امام عالم در علم دين باشد ، زيديّه از اين قاعده سخت تبعيّت مىكردند و شاهد آن كتابهاى فراوانى است كه امامان زيدى در قرون متوالى تأليف كرده‌اند ، در نتيجهء اين شرايط ، نزد زيديه كوشش شخصى ، عامل قطعى براى رسيدن به مقام امامت بوده است و سلسله پيوسته‌يى از امامان پيدا نشده است ، و حتى زيديّه گاه بىامام بوده‌اند و گاه وجود بيش از يك امام را در يك وقت پذيرفته‌اند و امامى در مقابل امام ديگر قيام كرده است .\r\nاگر امام جديد مىتوانسته است سلف خود را از امامت براند ، خلع امام مغلوب از امامت ، امرى كاملا مشروع شمرده مىشده است ، و الّا امام مغلوب مىتوانسته است دوباره به امامت بازگردد . اگر تمام شروط امامت در امامى جمع نباشد او را امام كامل نمىشناسند و به همين جهت گاهى كسى تنها امام در جنگ ، يا امام در فقه شناخته مىشود .\r\nزيديه در دو ناحيه ، به قدرت سياسى رسيده‌اند يكى در سواحل درياى خزر از زمان داعى كبير تا حدود 520 ه . ق كه در آنجا قريب 20 امام و داعى پيدا شدند كه گاه ميان آنان دوره‌هاى فترت حاصل مىشد و گاه همزمان با يكديگر بودند و كارشان به كشمكش مىانجاميد . پس از آن زيديه طبرستان و گيلان در فرقه نقطويه مستحيل شدند .\r\nدوّم در يمن كه يحيى ابن حسين ( فت 298 ه . ق ) نواده قاسم « رسى » پيشواى گروهى اندك ولى بسيار مؤمن و فداكار زيديه در مدينه با جمعى از پيروان خود به عنوان جهاد به جانب جنوب جزيرة العرب به راه افتاد و بر يمن مستولى شد ، و حكومتى دينى در آن ناحيه تأسيس كرد .\r\nامامان زيدى يمن ، در داخل و خارج كشمكشها داشتند ، و پس از استيلاى تركان عثمانى بر يمن ، چند بار با تركان جنگيدند ، و گاه نيز مدعيان امامت با هم در جنگ\r\n\r\n","description":"","footnote":"","page_name":" 46 ","page_number":48},
  {"content":"\r\n\r\nبودند ، سلطنت جديد يمن را ، امام المتوكل يحيى تأسيس كرد . كه در 1904 با تركان جنگيد و در 1918 صنعاء را بطور قطعى بدست آورد . » « 1 »\r\n\r\nمبارزه زيد با امويان\r\n« . . . زيد برادر امام باقر ( ع ) نخستين پيشواى شيعه پس از امام حسين ( ع ) بود كه پرچم مقاومت برافراشت و سكوت بر سلطه امويان را نفى كرد و نمونه الهام‌بخش ديگر قيام‌كنندگان شد ، طرفداران زيد و فرزندانش ، شورشگران خستگىناپذير عليه ستم گرديدند و خود را به دليل خروج با شمشير « مهدى » ناميدند ، اينان در كنار شمشير ، عقايد آزادمنشانه و خردگرايانه داشتند چنان كه گفتيم در اصول معتزلى ، و در فروع حنفى بودند و اين هر دو روش بر پايهء خرد و استدلال است » « 2 » به همين لحاظ همچون معتزله به امكان امامت شخص فروتر با حضور شخص برتر قائل شدند و از اين راه مسأله خلافت ابو بكر را حل كردند به اين بيان كه در عين برترى على بر او ، مسلمانان مصلحت در آن ديدند كه كار خلافت را به او بسپارند ، اين انديشه به دست ابن العربى وارد تصوف شد ، به علت خردگرائى زيديان تأثير آنان بر تصوف محدود بود ، هر چند شخص زيد به زهد و عبادت شهرت داشت . . . « 3 » .\r\n« زيديان در اصول ، پيرو معتزله بوده و در فروع با اهل سنت و جماعت موافقت داشته و قياس و راى و اجتهاد و استحسان را دلايل شرعى مىشمردند و همهء ائمه بعد از على بن الحسين را گمراه مىدانستند و مىگفتند ، هر كه به امامت زيد اعتقاد نداشته و جهاد را واجب نداند كافر است » « 4 » .\r\n\r\nشيعه اماميّه اثنى عشريّه\r\nشيعهء اماميه اثنى عشريه و فرقه اسماعيليه از لحاظ نفوذ و قدرتى كه در سرزمين ايران كسب كرده‌اند بيش از ديگر فرق شيعه شايان توجهند . به همين مناسبت ما از آراء و نظريات شيعه اماميه و فرقه انقلابى اسماعيليه اندكى به تفصيل سخن\r\n\r\n\r\n","description":"","footnote":"\r\n( 1 ) . دايرة المعارف فارسى ، ج 1 ، ص 1198 .\r\n( 2 ) . دكتر كامل مصطفى الشيبى تشيّع و تصوف از آغاز تا سده دوازدهم هجرى ، ترجمه عليرضا ذكاوتى قراگزلو ، ص 23 به بعد .\r\n( 3 ) . همان كتاب ، ص 31 .\r\n( 4 ) . دكتر ذبيح اللّه صفا ، تاريخ ادبيات ، ج 2 ، ص 162 به بعد ، همچنين نگاه كنيد به شيعه در اسلام ، پيشين ، از ص 2 تا 7 .\r\n","page_name":" 47 ","page_number":49},
  {"content":"\r\n\r\nخواهيم گفت .\r\nنخست به استدلالات كلامى شيعيان در مسأله امامت و سپس به اصول دين شيعه و اختلاف آن با روش اهل سنت و جماعت اشاره مىكنيم :\r\n\r\nمشخّصات امامت به نظر شيعيان\r\n« پس از آنكه دين اسلام به فرقه‌ها و مذاهب مختلفى تقسيم گرديد ، هريك از فرق براى تأييد عقايد خود ، مجبور شد كه مبانى مذهبى خود را با اصول و استدلالات كلامى مستحكم سازد ، و مذهب شيعه نيز مسأله امامت را كه اساسىترين مسائل تشيع است با ادله كلامى مجهز كرد و آن را بر پنج اصل بنا نهاد :\r\n1 - قاعده‌ى لطف و ادامه فيض الهى و وجوب عقلى نصب امام ، بيشتر علماى اسلام معتقدند كه بر خود مردم واجب است كه براى جلوگيرى از فتنه و فساد و براى اجراى احكام خداوندى ، بر خود ، امامى برگزينند . . . اما شيعه اماميه از راه قاعده‌ى لطف ، امامت را امرى الهى مىداند و مىگويند به همان دليل كه بر خداوند عقلا لازم و واجب است كه براى هدايت بندگان خود ، برايشان پيغمبرى بفرستد ، بايد پس از وفات پيغمبر نيز امامى براى ايشان نصب كند . . . .\r\n2 - وجوب عصمت ( لغزش‌ناپذيرى ) امام ، اين اصل از اصل اول مشتق است ، زيرا چون امامت امر الهى است و امام بايد از طرف خدا برگزيده شود ، طبعا چنين امامى بايد لغزش‌ناپذير باشد . . . .\r\n3 - وجود افضليّت امام بر ديگر مردم ، زيرا اگر امام در فضل ( همه صفات عاليه ) با ديگران برابر باشد ترجيح او بر ديگران علتى ندارد و ترجيح بلا مرجّح محال است . . . متكلمين شيعه ، حضرت على را از خلفاى سه‌گانه پيش از او افضل مىدانند .\r\n4 - امام بايد از راه نص ، معيّن و معلوم شود ، اين اصل نيز فرع دو اصل اول و دوم است زيرا چون بر خداوند واجب است كه امامى تعيين كند بايد آن را از راه نصّ قرآن يا حديث بر مردم معلوم كند و نيز چون امام بايد معصوم باشد و عصمت و لغزش‌ناپذيرى ، امرى معنوى و باطنى است و كسى جز خدا بر آن آگاه نتواند بود ، بر خداوند لازم است كه از راه نص امام را بنماياند . . . بيشتر مسلمين مىگويند چون نصّى وجود ندارد ، ناگزير بايد خود مردم امام خود را برگزينند .\r\n\r\n","description":"","footnote":"","page_name":" 48 ","page_number":50},
  {"content":"\r\n\r\n5 - پس از پيغمبر ، امام بلافصل امير المؤمنين على بن ابيطالب است ، اين اصل فرع اصل چهارم است ، زيرا شيعه معتقد است كه امام از راه نص معلوم شده است و آن على ( ع ) است ، شيعه مىگويد كه هم در قرآن و هم در حديث بر امامت على نصوصى موجود است ، سنيان دلالت اين نصوص را بر امامت على انكار مىكنند . . . » « 1 » .\r\n\r\nاصول دين به نظر شيعه\r\nديگر از اصول عقايد خاص شيعه كه جزو اصول پنجگانه دين درآمده است اصل عدل است ، زيرا اثبات اصل امامت خود مبتنى بر اصل عدل مىباشد . اصل عدل را شيعه چنين معنى مىكند تنزيه البارى عن فعل القبيح و الاخلال بالواجب ( منزّه داشتن پروردگار از كار زشت و ناكرده گذاشتن آنچه بر او واجب است ) . اصل دوم رجعت است ، بقول سيد مرتضى ( علم الهدى ) عقيده‌ى شيعه اماميه بر اين است كه خداوند به هنگام ظهور امام زمان ، كسانى از شيعه‌ى او را كه مدتها پيش مرده بودند زنده خواهد كرد ، تا با يارى كردن به او به پاداش برسند و دولت او را مشاهده كنند و نيز قومى از دشمنان را زنده خواهد كرد تا از ايشان انتقام بكشد .\r\nاصل سوم بداء است و در لغت تصويب امرى است كه نخست به درستى شناخته نشده بود و بعد شناخته شده است نسبت چنين چيزى به خدا جايز نيست . زيرا به عقيده مسلمين و من جمله شيعه اماميه خداوند بر هر چيزى داناست با اين‌حال همه‌ى فرق مسلمين ، شيعه را منتسب به قول بداء كرده‌اند و خود ايشان نيز بداء را از اعتقادات خود دانسته‌اند ، اين بداء به اين معنى است كه خداوند بخلاف گفته يهود از كار فارغ نشده است . . . خداوند دائما در حال اراده است و قدرت و اراده‌ى او هيچگاه متوقف نمىگردد و مىتواند به مصلحتى ، در آنچه واقع شده است ، تغيير بدهد ، شيعه نسخ احكام را نيز كه همه‌ى مسلمين بر آن متفق هستند از باب بداء مىداند ، مخالفان شيعه مىگويند كه اعتقاد شيعيان به بداء از آن جهت است كه احكام ضد و نقيض را كه از امامان ايشان صادر شده است توجيه كنند و آن را به تغيير ارادهء خدا منتسب سازند . « 2 »\r\n\r\n\r\n","description":"","footnote":"\r\n( 1 ) . دايرة المعارف فارسى ، ج 2 ، ص 1532 ( به اختصار ) .\r\n( 2 ) . همان منبع .\r\n","page_name":" 49 ","page_number":51},
  {"content":"\r\n\r\n\r\nمقام و موقعيت امام به نظر پيروان مكاتب مختلف زيديان و اهل تشيّع\r\nبطور كلى به نظر پيروان مكتب تشيع ، مردم صلاحيّت انتخاب امام را ندارند ، بلكه امامت ، مانند نبوت امرى الهى است و هرگز پيشواى اسلام در انتخاب امام ، غفلت نورزيده و تنها شخص معصوم و شايسته‌يى كه حضرت در « غدير خم » در برابر خلق به امامت مسلمين برگزيده ، على بن ابيطالب است و جانشينان على ، جملگى معصوم ، و خطا بر آنها جايز نيست ، و هركس با امام مخالفت كند دشمن خدا و مانند كفار دوزخى است .\r\nاز شيعيان عده‌يى به « الوهيت » على معتقدند و مىگويند جزئى از خدا در على حلول كرده است و به همين علت از آن حضرت اعمال خارق العاده‌يى سر مىزند ، عالم الغيب است ، در جنگ با كفار غالب مىشود و در « خيبر » را از جا مىكند اين جماعت افراطى كه « غلات شيعه » خوانده مىشوند مىگويند جزء آلهى و علم على نمرده و گاه ظهور مىكند ، علاوه بر اين بعضى از شيعيان معتقدند كه امام معصوم با فرهء ايزدى از گذشته و آينده خبر دارد ، امام نزد اين جماعت ، غير از خليفه در نزد اهل سنت است « زيرا خليفه فقط مأمور اجراى احكام قرآن و سنت رسول است ، اما امام معلول اول و قانون‌گزار و مطّلع از غيب و وارث علوم نبى و شخص فوق بشر و معصوم از خطاست ، علاوه بر اين اهل سنت در مرجع احاديث فقط به يك نفر يعنى حضرت رسول معتقدند و حال آنكه شيعه بسيارى از احاديث را از قول ائمه خود نيز روايت كرده‌اند ، اختلاف اهل تشيع در موضوع امامت زياد است و شعب\r\n\r\n","description":"","footnote":"","page_name":" 50 ","page_number":52},
  {"content":"\r\n\r\nمتعدد از اين فرقه بوجود آمده كه ذكر همه آنها در اين كتاب زائد به نظر مىرسد و بايد به كتب مربوطه مراجعه كرد ؛ از ميان اين شعب مهمتر از همه زيديه و اماميه‌اند .\r\nاز اصول مهم شيعه موضوع « تقيّه » است . چون در دورهء بنى اميّه با نهايت شدت بر ضد شيعيان عمل مىشد ، اين روش ناجوانمردانه لزوم تقيّه را پيش آورد و به همين سبب شيعيان در خفا مشغول توسعه و تحكيم موقعيت خود و مبارزه با مخالفان بودند . . . اهميت شيعه در تاريخ ايران سه قرن اول هجرى زياد است ، بسيارى از قيامهاى پيشروان شعب مختلف اين فرقه در عهد مذكور در ايران صورت گرفت از قبيل قيام كيسانيّه به پيشوائى مختار بن ابو عبيد ثقفى بخون‌خواهى شهداى كربلا و قيام يحيى بن زيد بن على و قيام شيعه آل عباس به پيشوائى ابو مسلم در خراسان و ابو سلمه در عراق و قيام سادات طالبيه در مازندران و غيره و از ميان اين قيامها على الخصوص دو قيام اخير چنان كه مىدانيم در تاريخ سياسى و اجتماعى مسلمين و ايرانيان اثرى آشكار داشت . » « 1 »\r\n\r\nسياست مذهبى حكومت‌ها\r\nپس از استقرار حكومت‌هاى محلّى و مستقل در ايران ، مردم كمابيش از نعمت آزادى عقايد باطنى و مذهبى برخوردار بودند و سلاطين و امراى ايرانى به عقايد و انديشه‌هاى باطنى مردم كارى نداشتند و چه بسا اطبا و كارشناسانى كه از ملل و نحل و مذاهب ديگر بودند و در دستگاه حكومت سامانيان و آل بويه و امراى طبرستان به كار و خدمت مشغول بودند ، و كسى متعرّض افكار و عقايد آنان نمىشد . ولى پس از سپرى شدن دوران قدرت امراى ايرانىنژاد ، و روى كار آمدن تركان غزنوى اندك اندك اوضاع دگرگون شد ؛ تركان غزنوى كه خود را در ميان مردم ايران اجنبى و منفور احساس مىكردند ، براى ادامه حكومت ، خود را حامى دين اكثريّت خواندند و به نام اشاعهء دين محمّدى به جنگ‌هاى غارتگرانه‌يى در ايران و هندوستان دست زدند .\r\nمحمود غزنوى ( در قرن پنجم ) « . . . حرص جهانگشايى و طمع وافر خود را\r\n\r\n\r\n","description":"","footnote":"\r\n( 1 ) . دكتر ذبيح اللّه صفا ، تاريخ ادبيات ، جلد اوّل ، صفحهء 49 به بعد ( به اختصار ) .\r\n","page_name":" 51 ","page_number":53},
  {"content":"\r\n\r\nبه جمع مال ، در پشت پرده غزوات يعنى جنگ‌هاى مذهبى پنهان مىكرد و اگر شهر رى را از چنگ خاندان بويه بيرون مىآورد و مردم را بردار مىكشيد و خزاين را غارت مىكرد و به غزنين مىبرد ، مدّعى بود كه اين كار را براى رهايى رازيان ( يعنى اهل رى ) از چنگال بددينان مىكند ( سياست‌نامه ، ص 77 ) وى . . . نخستين كسى از پادشاهان ايران است كه شروع به آزار مخالفان مذهبى خود كرد » . در واقع محمود غزنوى از علمداران تحديد عقايد و افكار ، و از دشمنان آزادى فكر و وجدان بشرى است . فرّخى سيستانى كه كاسه‌ليس خوان يغماى اوست ، اعمال ددمنشانه او را چنين توصيف مىكند :\r\n آن سال خوش نَخُسبَد و از عمر نشمرد * كز جمع كافران نكند صد هزار كم\r\nامسال نام چند حصار قوى نوشت * در هر يكى ، شهى سپه‌آراى و محتشم\r\n. . . تا چند روز ديگر از آن قلعه‌هاى صعب * ده خشت برنهاده نبيند كسى بهم\r\nز نشان اسير برده شود ، مردشان تباه * تنشان حزين و خسته شود ، روحشان دژم\r\nوز خون حلقشان همه بر گوشهء حصار * رودى روان شده به بزرگى چو رود زَم \r\nهمو دربارهء فجايع محمود در هندوستان مىگويد :\r\n ز بس كه آتش زد شاه در ولايت هند * كشيده دود ز بتخانه‌هاش بر كيوان\r\nبخواست آتش و آن شهر پر بدايع را * به آتش و به تبر كرد با زمين هموار\r\nسرايهاش چو كوزه شكسته كرد از خاك * بهارهاش چو نار كفيده كرد از نار\r\nبسوخت شهر و سوى خيمه بازگشت از خشم * چو نره‌شيرى گم كرده زير پنجه شكار \r\nالبته فجايع و مظالم محمود ترك را نبايد به حساب ايرانيان گذاشت ؛ دكتر زرين‌كوب با اندكى گذشت و تسامح در حق ايرانيان مىنويسد :\r\n« . . . من وقتى در باب گذشته ايران تأمّل مىكنم ، از اين كه ايرانىها دنيا را به نام دين و به نام آزادى به آتش و خون نكشيده‌اند ، از اين كه مردم سرزمينهاى فتح شده را قتل‌عام نكرده‌اند و دشمنان خود را گروه گروه به اسارت نبرده‌اند ، از اين كه در روزگار قديم يونانىهاى مطرود را پناه داده‌اند ، ارامنه را در داخل خانه خويش پذيرفته‌اند ، جهودان و پيغمبرانشان را از اسارت بابل نجات داده‌اند ، از اين كه در\r\n\r\n","description":"","footnote":"","page_name":" 52 ","page_number":54},
  {"content":"\r\n\r\nقرن‌هاى گذشته جنگ صليبى بر ضد دنيا راه نينداخته‌اند و محكمه تفتيش عقايد درست نكرده‌اند ، از اين كه ماجراى سن‌بارتلمى نداشته‌اند و با گيوتين سرهاى مخالفان را درو نكرده‌اند ، از اين كه جنگ گلادياتورها و بازىهاى خونين با گاو خشم‌آگين را ، وسيلهء تفريح نشمرده‌اند ، از اين كه سرخ‌پوست‌ها را ريشه‌كن نكرده‌اند و بوئرها را به نابودى نكشانيده‌اند ، از اين كه براى آراء مخالفان ماشين‌هاى شيطانى شكنجه اختراع نكرده‌اند ، و اگر هم بعضى عقوبت‌هاى هولناك در بين مجازات‌هاى عهد ساسانيان بوده است آن را همواره به چشم يك پديدهء اهريمنى نگريسته‌اند ، و از اين كه روى هم رفته به اندازه ساير اقوام كهن‌سال دنيا ، ضعف اخلاقى نشان نداده‌اند احساس آرامش و غرور مىكنم . . . » « 1 » .\r\nبر خلاف ايرانيان اصيل ، تركان ، غزها و ديگر اقوام وحشى مهاجم روشى غير انسانى داشتند ، از جمله سلطان محمود ، امامان معتزلى و فلاسفه و رافضيان و قرمطيان و باطنيان را هرجا كه به چنگ آورد بكشت و به قول خود انگشت در همه جهان دركرده بود و قرمطى مىجست و بردار مىكرد ( تاريخ بيهقى ص 183 ) ؛ اين بود سياستى كه به وسيلهء غلامان ترك‌نژاد غزنوى و به تحريك خلفاى عرب شروع شد .\r\nغزان سلجوقى و ديگر طوايف ترك كه بر مذهب اهل سنّت ، و به حكم سادگى طبع ، مردمى خرافى و متعصّب در عقايد خود بودند ، بعد از غلبهء بر ايران و تشكيل حكومت ، اين سياست را دنبال كردند و بر سختى و شدت آن افزودند و كار را بر مخالفان خود چنان سخت گرفتند كه نظير آن را جز در ابتداى دوره صفويّه كه آن هم از ادوار سخت تعصّبات مذهبى و دورهء مثله كردن و قطعه قطعه نمودن و پوست كندن مخالفان مذهبى سلاطين است ، در ديگر ادوار تاريخى ايران نمىتوان ديد . سلاجقه بر مذهب حنفى بوده و خليفگان بغداد را كه يگانه تكيه‌گاه اين ميهمانان ناخوانده بودند ، جانشينان حقيقى پيغامبر مىدانسته و در احترام و تقويّت و تأييد آنان مبالغه مىكردند و به همين سبب با شيعه و باطنيّه كه خليفهء بغداد را به حق نمىدانستند ، مخالفت و دشمنى مىنمودند و يكى را از ديگرى بدتر\r\n\r\n\r\n","description":"","footnote":"\r\n( 1 ) . نه شرقى ، نه غربى ، انسانى ، دكتر زرّين‌كوب ، ص 46 .\r\n","page_name":" 53 ","page_number":55},
  {"content":"\r\n\r\nمىدانسته‌اند ( سياست‌نامه ، ص 201 ) . تقويّت و تأييد خليفهء بغداد هم از آغاز تسلّط سلاجقه بر ممالك اسلامى آغاز شد ؛ طغرل كه به تشويق خليفه به ايران كوچيد شخصا مردى ديندار بود و به خليفهء بغداد ، ارادت خاص مىورزيد و او را واجب الطّاعه مىدانست . در رمضان سال 429 هنگامى كه نيشابور به دست او افتاد ، تركمانان مىخواستند دست به غارت بگشايند ، ليكن طغرل‌بيگ آنان را از اين كار بازداشت و در برابر اعتراضات تركمانان گفت : اين ماه حرام است و بايد حرمت آن را نگاه داشت ، دست از غارت بازداريد و بعد از عيد فطر هرچه خواهيد بكنيد .\r\nدر اثناى اين احوال ، رسول خليفه - القايم بامر اللّه - نامهء خليفه را به طغرل‌بيگ رسانيد ، خليفه تركمانان را از خداى ترسانيد و به رعايت عبادت خدا و عمارت بلاد راهنمايى كرد . تركمانان ، رسول خليفه را خلعت‌هاى گران دادند و از اينكه خليفه بدانان نامه نوشت ، مباهات و افتخار كردند و طغرل رسولى معروف به ابو اسحق الفقّاعى به دار الخلافه فرستاد و خود و تركمانان را بندگان امير المؤمنين شمرد . . . سياست اطاعت از خليفهء بغداد ، و مخالفت سخت با مخالفان و منكران او را الب ارسلان نيز مانند طغرل ادامه داد ( سياست‌نامه از ص 201 به بعد ) و بر اثر جنگ‌هاى خود با روميان و گرجيان ، حكومت اسلامى را تأييد و تقويت كرد و مخالفان را از سر حدّات بيرون راند . . . سياست احترام به خليفه به عنوان جانشين بالاستحقاق پيغامبر اسلام و حاكم بحقّ بر عموم مسلمين ، از ابتداى غلبهء آل سلجوق و انقراض آل بويه به بعد تا هنگامى كه علاء الدّين تكش و پسرش سلطان محمّد بر عراق مستولى شدند ، ادامه داشت و تنها در دورهء قدرت خوارزمشاهيان است كه كشاكش سخت ميان پادشاهان ايران و خلفاى بغداد آغاز مىشود و حتّى انديشه انتقال خلافت از آل عباسى به آل على به نحوى كه ديديم به ميان مىآيد .\r\nسلاجقه در تعقيب اين سياست يعنى تأييد خلافت عبّاسى و مذاهب اهل سنّت و مخالفت با فرقه‌هايى كه فقها و ائمهء اهل سنّت و جماعت ، با آنان مخالفت مىورزيدند مانند شيعهء اثنى عشريّه و قرامطه و باطنيّه و معتزله غلوّ مىكردند و از قتل و آزار آنان مطلقا امتناعى نداشتند و حتّى در اين مورد از قتل وزراى خود ، در صورتى كه متوجّه « الحاد » و « زندقه » ( يعنى در واقع ميهن‌پرستى و ايران‌دوستى ) ايشان مىشدند ، نيز چنان كه خواهيم ديد امتناعى نداشتند .\r\n\r\n","description":"","footnote":"","page_name":" 54 ","page_number":56},
  {"content":"\r\n\r\nدر اين دوره مذاهب اهل سنّت كمال قدرت و رواج را در ايران پيدا كرد ، زيرا مذهب دولت‌هاى آمر و فئودالهاى وابسته به خليفهء اين زمان بوده است . از مذاهب مختلف اهل سنّت كه در قرن چهارم پاره‌يى از آنها رو به ضعف و بعضى رو به توسعه و رواج مىرفت ، در اين دوره مجموعا چهار مذهب اصلى و مهم مالكى و حنفى و شافعى و حنبلى در ممالك اسلامى پذيرفته شده بود . در ايران ، دو مذهب شافعى و حنبلى بيش از همه مذاهب ديگر سنّت ، و بيشتر از غالب مذاهب اسلامى رواج گرفت . مهم‌ترين مراكز رواج اين دو مذهب ، مشرق ايران بود كه به قول نظام الملك مسلمانان آنجا پاكيزه ، و همه شافعى يا حنفى بوده‌اند ( سياست‌نامه ص 77 ) ؛ ليكن در مركز ايران و عراق و طبرستان ، شيعى مذهبان بسيار در مراكز مختلف مانند قم و رى و ساوه به سر مىبرده‌اند . . پادشاهان و فئودالهاى زمان . . . نسبت به مذاهب اهل سنّت تعصّب مىورزيده و با شيعه و باطنيّه اظهار عناد فراوان مىكرده‌اند و ائمّه شافعى و حنفى و اشعرى ، همه مصدر كارهاى بزرگ و مورد اقبال و توجّه پادشاهان و وزيران اين عهد بوده‌اند . غالب صوفيه در اين دوره از ترس درباريان ، مذهب شافعى را بر مذاهب ديگر ترجيح مىداده‌اند ، زيرا كه شافعى قشرىتر و حنفى اجتهادىتر و عقل‌گراتر مىبود . محمّد بن منور نوادهء ابو سعيد كه در نيمه دوّم قرن ششم مىزيسته است ، در اين‌باره شرحى مستوفى در كتاب اسرار التّوحيد دارد . . . كه نمودارى از انديشهء مردم روشن آن زمان ، نسبت به هردو مذهب است ، و ضمنا حاوى اشاراتى بر تعصّب‌هاى نارواى متعصّبان هردو فرقه شافعى و حنفى به يكديگر مىباشد : « . . . و به حقيقت هركه در نگرد در ميان هردو مذهب ، بىتعصّبى ، بداند كه هردو امام در حقيقت يكىاند و اگر در فروع اختلافى يابد ، آن را به چشم اختلاف امّتى « 1 » نگرد . . . نه از راه تعصبى كه اغلب مردمان بدان مبتلااند . . . و اين ائمّه بزرگوار از اين چنين تعصّب كه در نهادهاى ما هست ، محفوظاند . . . » « 2 »\r\nدر دورهء خوارزمشاهيان ، مناسبات خليفه با خوارزمشاه به علت دسائس و تحريكات خليفه - النّاصر لدين اللّه - عليه حكومت ايران به سردى گرائيد . در سال 611 يعنى موقعى كه سلطان محمّد خوارزمشاه غزنين را گرفت ، در خزانهء\r\n\r\n\r\n","description":"","footnote":"\r\n( 1 ) . اشاره به حديث نبوى « اختلاف امّتى رحمة » .\r\n( 2 ) . اسرار التوحيد ، چاپ دكتر صفا ، ص 20 - 21 .\r\n","page_name":" 55 ","page_number":57},
  {"content":"\r\n\r\nشهاب الدّين غورى ، احكام و فرامينى به مهر و امضاى خليفه ديد كه شهاب الدّين را به دشمنى با خوارزمشاه برانگيخته بود و تركان مغول را براى آمدن به ايران تشويق مىكرد . خوارزمشاه براى اينكه خليفهء دسيسه‌كار عبّاسى را به جاى خود بنشاند ، « از علماى مملكت خود فتاوى چند گرفت مبنى بر اينكه بنى عبّاس ، محقّ به خلافت نيستند و بايد يك نفر از سادات حسينى را به اين مقام برگزيد ، به خصوص كه ناصر خليفه در حفظ ثغور ممالك اسلام سستى كرده و مرتكب خلاف‌هايى شده است كه دفع او را به هر مسلم واجب مىكند ؛ به همين نظر خليفه را معزول اعلان كرد و نام او را از سكّه و خطبه انداخت و يكى از سادات ترمذى را خليفه خواند . . . » « 1 » .\r\nناصر خليفه‌يى مغرض و هوسران بود و در دوران 46 سالهء خلافت خود ( 575 - 622 ) جز بيدادگرى ، مال‌اندوزى ، جاسوسى ، كبوتربازى و عوام‌فريبى كارى از او سر نزد ، و ظاهرا همين خليفهء بىتدبير در تحريك مغول به حمله به ايران دست داشته و در راه نفاق‌افكنى بين حكومت‌ها اصرار مىورزيده است .\r\n\r\n\r\n","description":"","footnote":"\r\n( 1 ) . تاريخ مغول ، اقبال ، ص 12 و 98 .\r\n","page_name":" 56 ","page_number":58},
  {"content":"\r\n\r\n\r\nسرنوشت فكرى و عقيدتى ديگر ملل ، در عهد عبّاسيان\r\nپروفسور لوى محقّق انگليسى مىنويسد : « هنوز چندى از روى كار آمدن عبّاسيان نگذشته بود كه يك دستگاه منظّم تفتيش عقايد برقرار شد . خليفه مهدى مأمورين خاصّى براى ادارهء اين تفتيش منصوب كرد ، در وصيّت‌نامه خود به پسرش توصيه مىكند كه ثنويّون و طرف‌داران اين افكار را نابود كند ؛ اين كه مأمون خليفه را متّهم به زندقه كرده‌اند ، شايد مبنايى جز اين نداشته باشد كه وى نسبت به كسانى كه مسلمين متعصب آنان را سست‌مذهب مىدانستند ، آزادمنش بود . جوابى كه يك نفر زردشتى به مأمون داده ، اين نكته را روشن مىكند ، وى در جواب خليفه كه به او توصيه مىكند به دين اسلام درآيد ، مىگويد : اندرز خليفه بسيار نيك است ، ولى تو از كسانى نيستى كه مردم را به زور و اكراه مجبور سازى تا از دين خود برگردند » « 1 » .\r\nبا اين‌حال به طورى كه از بعضى مدارك تاريخى برمىآيد در عصر مأمون نيز تفتيش عقايد و افكار عملى مىشد و اين خليفه به دستيارى مشاورين معتزلى خود در ربيع الاوّل سال 218 فرمانى صادر مىكند كه به موجب آن ، عمّال دولت ، قضاة و محدّثين را تحت آزمايش ( كه در آن زمان محنه مىگفتند ) قرار مىدادند ، تا كسانى را كه به مخلوق بودن قرآن عقيده ندارند از كار بر كنار كنند . تفتيش عقايد و افكار ، در عصر معتصم فزونى گرفت تا جايى كه معتصم امام احمد بن حنبل را كه در عقيدهء خود پافشارى مىكرد ، در سال 219 مدّت سه روز در حضور جمعى به ترك رأى خود مجبور كرد و با مخالفين به بحث و مناظره واداشت ، چون از اين كار نتيجه\r\n\r\n\r\n","description":"","footnote":"\r\n( 1 ) . ميراث ايران ، ص 122 .\r\n","page_name":" 57 ","page_number":59},
  {"content":"\r\n\r\nنگرفت ، فرمان داد تا او را آن‌قدر تازيانه زدند كه بيهوش افتاد و پوست بدن او برامد ، و چون از اعتراض پيروان امام حنبل بيم داشت از كشتن او صرف‌نظر كرد ، و دستور داد تا او را حبس كردند .\r\nهمچنين در مورد مأمون كه آزادمنش‌ترين خلفاى عبّاسى است ، مىگويند كه « وى شنيده بود كه 10 نفر در بصره زيست مىكنند كه به كيش مانى ، و به نور و ظلمت معتقدند ؛ آنها را نزد خود احضار نمود ، يك‌يك را خواند و امتحان كرد ، از هركه پرسيد دين تو چيست ، گفت اسلام ، چون صورت مانى را به آنها نشان داد و وادارشان كرد به آن تف بيندازند ، خوددارى كردند ، مأمون دستور داد جملگى را بكشند . »\r\nخلفاى اوّليه عبّاسى نسبت به يهوديان و مسيحيان احترام مىگذاشتند ، ولى متوكل با آنان از در دشمنى درآمد ، « فرمان داد قباهاى زرد رنگى بر تن كنند و كلاه و كمرى به سبك فرومايگان داشته باشند . فقط بر قاطر و خر سوار شوند و ركابى چوبين و پالانى به طرح عجيب اختيار كنند و به در ورودى خانه‌هاى خود تصاوير شيطان بياويزند . كليساها و معابد جديد البناى آنها را ويران ساختند و به‌صورت مسجد درآوردند ، حكم شد قبورشان هم‌سطح زمين باشد ، از گرد آمدن در كوى و برزن و نشان دادن علامت صليب ممنوع شدند و اطفالشان مجاز نبودند نزد معلّمين مسلمان نوشتن عربى و تعليمات ديگر فراگيرند . » « 1 »\r\n\r\nمحاكمهء افشين - گناه اوّل افشين\r\nيكى از محاكمات مذهبى و سياسى اين دوره ، محاكمهء افشين سپهسالار كلّ لشكرهاى معتصم است . اين سردار ايرانى ، پس از آن كه بابك خرم‌دين را از پاى درآورد ، مخالفين به نام تمرّد و توطئه عليه حكومت عبّاسى وى را به دادرسى خواندند . در جريان محاكمه ، نخست ، مؤذّن و امام جماعت مسجد ، افشين را متّهم كردند كه به آنها تازيانه زده است ؛ وى به نام دفاع گفت طبق قراردادى كه با حاكم محلى سغد منعقد شد ، مقرّر بود كه رعاياى وى در كيش و آئين خود آزاد باشند ،\r\n\r\n\r\n","description":"","footnote":"\r\n( 1 ) . تاريخ ادبيّات ايران ، ادوارد براون ، ج 1 ، ص 490 به بعد .\r\n","page_name":" 58 ","page_number":60},
  {"content":"\r\n\r\nاين دو نفر با نقض آن قرارداد به معبد آن‌ها حمله بردند ، بت‌ها را بيرون ريختند و بتخانه را به مسجد تبديل كردند ، من آنها را به جرم نقض قرارداد تنبيه كردم .\r\n\r\nگناه دوّم افشين\r\nدر خانهء افشين كتابى يافتند كه به زر و گوهر مزين و مرصّع بود ، و در آن مطالب كفرآميز مندرج بود ؛ افشين در مورد كتاب گفت كه ميراث خانوادگى من است و در آن دستورهاى اخلاقى و حكم ايرانى است ، من از ادب آن بهره‌مند مىشوم و به كفر آن اعتنائى ندارم و راجع به تزئينات گفت روزى كه كتاب به من رسيد همين تزئينات را داشت . اين كتاب با تزئينات آن مانند كتاب كليله و دمنه و كتاب مزدك و امثال اين‌هاست كه در منزل خليفه ، قضات و ديگران وجود دارد و كسى به آنها اعتراض نمىكند .\r\n\r\nسوّمين گناه افشين\r\nسپس موبدى زردشتى كه تازه مسلمان شده بود ، افشين را متّهم كرد كه او را به خوردن گوشت حيوان خفه‌شده‌يى كه طبق قواعد اسلام ذبح نشده بود ، وادار كرده است و از آن بدتر اين كه افشين نزد او اقرار كرده كه بالاجبار داخل قوم عرب شده و از آنان باطنا متنفر است و تاكنون به عمل ختنه تن درنداده است . . . .\r\nافشين در مقام دفاع به اين موبد تازه‌مسلمان تاخت و به او گفت : مگر من تو را به خانهء خود نبردم و از علاقهء خود به ايران و طرفداران عقايد ايرانى با تو سخن نگفتم ؟ پس از آن كه موبد حرف افشين را تصديق كرد ، وى گفت : چگونه كسى كه در دوستى خيانت مىكند ، و در دين خود پايدار نيست ، شهادتش عادلانه و مورد قبول است و بالاخره وقتى كه سخن از ختنه نكردن او به ميان آمد ، وى از احتمال ضررى كه در اين كار بود مطالبى بيان كرد .\r\n\r\nگناه چهارم افشين\r\nمرزبان سغد خطاب به افشين گفت : اى دغل ، تا كى از خود دفاع مىكنى ؟ افشين پاسخ داد : « تو ريش‌دراز چه مىگوئى » سپس مرزبان گفت : آيا در نامه‌هايى كه به تو\r\n\r\n","description":"","footnote":"","page_name":" 59 ","page_number":61},
  {"content":"\r\n\r\nمىنويسند ، چنين عباراتى نمىنويسند : « به پيشگاه خداى خدايان ، از طرف خادمش فلان بن فلان ؟ » افشين جواب داد بلى ، گفتند : آيا مسلمان اجازه مىدهد كسى او را بدين مضمون مورد خطاب قرار دهد ؟ پس براى فرعون چه باقى گذاشته‌ايد ؟ فرعون به اتباع خود گفته بود انا ربّكم الاعلى ، افشين گفت : « رسم مردم چنين بود و اين رسم را نسبت به پدرم و پدر پدرم و خودم قبل از آن كه مسلمان شوم ، رعايت مىكردند و من نخواستم خود را در انظار آنان كوچك كنم ، مبادا در وفادارى نسبت به من سست شوند » ؛ اسحق بانگ برآورد : « واى بر تو اى حيدر ! . . .\r\nدعاوى تو شبيه دعاوى فرعون است . »\r\nافشين پاسخ داد : اين عبارت را عجيف عليه علىّ بن هشام به كار برد ، امروز هم تو عليه من به كار مىبرى ، تا فراد چه كسى عليه خودت به كار برد !\r\n\r\nگناه پنجم افشين\r\nسپس مازيار سپهبد طبرستان عليه افشين سخن گفت ، چون از وى پرسيدند آيا افشين چيزى به تو نوشته است ؟ جواب داد : « آرى برادرش خاش نامه‌يى به برادرم گوهيار نوشته بود كه هيچ‌كس جز من و تو و بابك نتواند آيين را ( مقصود دين زردشت يا آيين مزدك است ) غالب و فرمانروا سازد ، اما بابك به علت ديوانگى سبب مرگ خود شد . . . اگر تو شورش كنى تازيان جز من كسى را ندارند به جنگ تو فرستند و با من دليران و پهلوانان و سلحشورانند . . . و بيش از سه گروه ، با ما مصاف ندهند : تازيان ، مغربيان و تركان ، عرب مانند سگ است ، خرده‌نانى جلوش اندازم آنگاه سرش را با گرز گران بكوبم ، اين مگسان ( مغربيان ) عدّه‌شان كم است ، . . . و تركان را سواران محاصره كنند و بار ديگر آيين ما مقام و منزلت پيشين را بدست آورد . » افشين پاسخ داد برادر خودش و برادر مرا متّهم به كارهايى مىكند كه ربطى به من ندارد ، هرگاه چنين نامه‌يى را خود من هم به او نوشته بودم تازه ، كار خطايى نبود ، زيرا من كه به نيروى بازوى خود ، خليفه را يارى مىكنم حقّ دارم به نيروى خرد نيز او را يارى كنم و دشمن او را غافلگير سازم ، همچنانكه عبد اللّه بن طاهر به اين\r\n\r\n","description":"","footnote":"","page_name":" 60 ","page_number":62},
  {"content":"\r\n\r\nوسيله كسب عزّت و افتخار كرد . » « 1 »\r\nدفاعيّات افشين مؤثّر نيفتاد و به دستور المعتصم او را از گرسنگى هلاك كردند و پس از چندى جسد او را ميان مقتل بابك و مازيار به دار آويختند .\r\nبا وجود فشار حكومت عبّاسيان ، بسيارى از ايرانيان و اعراب آزادانديش آن عصر ، بدون اينكه از خطر مرگ بيمى به خود راه دهند عقايد و نظريّات خود را اظهار مىكردند كه از آن ميان به ذكر نام عبد اللّه بن مقفّع ، ابن ابى العوجا ، صالح بن عبد القدّوس اكتفا مىكنيم كه جملگى به گناه الحاد و آزادانديشى به دست خلفاى عبّاسى كشته شدند . با اين‌حال گوستاولوبون فرانسوى عقيده دارد كه از قرن هشتم تا دهم ميلادى يعنى در دوره‌يى كه اروپا در آتش جهل و تعصّب مىسوخت ، در ممالك اسلامى بازار علم و دانش بىرونق نبود و اهل علم در ابراز عقايد مذهبى و فلسفى چندان محدود نبودند ، تا جائى كه « در اكثر مباحثات دينى و علمى بغداد ( در عصر مأمون ) نمايندگان هر مذهبى از يهود و نصارى و هنود و گبر و دهرى شركت مىجستند . . . تمام نمايندگان فرق مذكور با كمال آزادى ، نطق مىكردند و بيانات هركدام با كمال تأمّل و غور شنيده مىشد و فقط تقاضايى كه از آن‌ها مىشد اين بود كه مراقب باشند در بيانات خود به مدارك و اسناد مذهبى توسّل نجويند ، بلكه مباحثاتشان متكى به دلايل و براهين عقلى و منطقى باشد . » « 2 »\r\nدر طول تاريخ ، مكرّر جنگ‌هاى اقتصادى و سياسى بين ملل ، به‌صورت جنگ‌هاى مذهبى تظاهر كرده است . از اواسط قرن سوّم هجرى بر فرق اسلامى ، فرقه‌يى ديگر به نام « كراميّه » افزوده شد كه پيروان ابو عبد اللّه محمّد بن كرام سجستانى بودند . اين فرقه كه اعتقاد به تجسّم خدا داشتند ، در غور و باميان ، طرفداران زيادى پيدا كردند و به جنگ با رافضيان برخاستند . در آغاز قرن پنجم هجرى كار مبارزه با رافضيان شدّت گرفته بود تا جائى كه معتقدين به اين فرقه را « از اماكن متفرق و از شهرهاى مختلف ، همه را به درگاه مىآوردند و بر دار يا سنگسار مىكردند . » « 3 »\r\n\r\n\r\n","description":"","footnote":"\r\n( 1 ) . همان كتاب ، ص 19 .\r\n( 2 ) . مأخوذ از تاريخ عرب و اسلام ، اثر دكتر گوستاولوبون فرانسوى .\r\n( 3 ) . ترجمه تاريخ يمينى .\r\n","page_name":" 61 ","page_number":63},
  {"content":"\r\n\r\nدر مبارزه با رافضيان ، سلطان محمود غزنوى از استاد ابو بكر محمشاد كه سمت پيشوايى كراميان را داشت ، استعانت جست و او با تعصّب و بىرحمى بسيار به جنگ با رافضيان و باطنيان برخاست و آزار و كشتار بىرحمانهء فرقهء اسمعيليّه به ميل محمود و به تشويق استاد ابو بكر ، دامنه وسيعى پيدا كرد ؛ كراميان پس از پيروزى بر مخالفين خود به آزار و اذيّت مردم پرداختند ، « . . . اتباعش عامّهء مردم را زبون كردند و كيسه‌ها دوختند و از ايشان مال بسيار اندوختند » « 1 » و مخالفين خود را با حربهء كفر و الحاد از بين مىبردند . محمود پس از آنكه به دستيارى كراميان ، مخالفين مذهبى و سياسى خود را از پاى درمىآورد ، بنا به بعضى مدارك و روايات ، از مذهب حنفى به شافعى مىگرايد و ظاهرا در اين تغيير مذهب نيز مصالح و منافع سياسى محمود بىتأثير نبوده است .\r\n\r\nمبارزه با اسماعيليان\r\nبه طورى كه اشاره شد القادر باللّه در دوران طولانى خلافت خود با تمام قوا اهل سنّت را تقويت كرد و با كليهء فرق شيعه به جنگ برخاست و بعيد نيست يكى از علل سختگيرى و شدت عمل خليفه ، تندروى شيعيان در دوران قدرت باشد .\r\n« نوشته‌اند كه به سال 351 هجرى معزّ الدّوله ديلمى دستور داد لعن صحابه و كسانى را كه على ( ع ) را از خلافت كنار گذاشته بودند بر مساجد بغداد بنويسند ، امّا مردم شب‌هنگام آن را محو كردند ؛ سال بعد در ( 352 ه ) امر كرد كه مردم روز عاشورا گرد آيند و عزادارى كنند و بازار را ببندند و خريد و فروش تعطيل شود . . . و زنان ، ژوليده‌موى و جامه‌دريده از خانه بيرون شوند و در عزادارى حسين ( ع ) بر روى زنند و جامه درند . طرفدارى آل بويه از شيعيان و مخالفت شديد آنان با اهل سنّت به حدى بود كه گاه داعيان ، فاطميان را براى تبليغ در قلمرو حكومت خود آزاد مىگذاشتند و علاوه بر آزادى شيعيان در اجراى مراسم مذهبى ، و اجبار اهل سنّت به شركت در مراسم مشهوره با شيعه ، شيعيان در لعن دشمنان خاندان پيغمبر و كسانى كه حقّ ايشان را غصب كرده يا به كشتن‌شان برخاسته بودند ، شدّت عمل\r\n\r\n\r\n","description":"","footnote":"\r\n( 1 ) . مأخوذ از ترجمه تاريخ يمينى .\r\n","page_name":" 62 ","page_number":64},
  {"content":"\r\n\r\nبه خرج مىدادند ، اين كارها موجب مجادلات سخت و گاه سبب حوادث تلخى مىشد ، امّا شايد بتوان گفت ، عكس العمل شديد آن از دورهء ضعف قدرت آل بويه در بغداد و آغاز سلطنت محمود غزنوى در ايران بيشتر روى نمود . بديهى است كه در اين ميان اسمعيليان بيشتر مورد بغض و دشمنى بودند . . . به خصوص با در نظر گرفتن توجّهى كه اسمعيليان به فلسفه و علوم عقلى داشتند و اهل ظاهر نبودند و به باطن و كنه دين مىپرداختند ، معلوم مىشود سختگيرى نسبت به آنان نيز به انحطاط فلسفه و تحقيق كمك كرد . اسماعيليان فلسفه و دين را مكمّل يكديگر و فلاسفهء بزرگ را هم‌رديف انبياء مىشمردند ، اهل بحث و مناظره بودند و در مجالس خود ، در قصر خليفهء فاطمى يا جاهاى ديگر ، از حكمت يونان سخن مىگفتند و از اين راه براى دعوت و تبليغ ورزيده مىشدند ؛ بدين جهت از مروّ جان علوم عقلى بوده‌اند . ابو على سينا بنابر آن‌چه در سر گذشت خود نوشته است ، در مذاكرات پدر و برادر بزرگش ذكر نفس و عقل را ، بدان‌گونه كه اسماعيليان مىگفتند و مىشناختند ، شنيد و پدرش ، كه دعوت اسمعليّه را پذيرفته بود ، او را به آموختن فلسفه و علوم عقلى راهنمائى كرد . خواجه ابو الهيثم . . . و ناصر خسرو . . . برين مذهب بوده‌اند . ناصر خسرو وقتى به يمگان پناه برده و به قول خودش در آن‌جا زندانى است ، در عين آوارگى بدين دلخوش است كه :\r\n اگر از خانه و از اهل جدا ماندم * جُفت گَشتستم با حكمت لُقمانى \r\nدر اين زمان‌ها عموما هركس را كه بر خلاف اهل سنّت بوده است ، از راه بدخواهى و بدگويى به عنوان عمومى و توهين‌آميز « باطنى » يا « قرمطى » مىخوانده‌اند ، و به طريق اولى اسماعيليان را هم قرمطى مىگفتند . مخصوصا از آغاز قرن چهارم كه خلفاى فاطمى در مصر نيرو گرفتند و بناى رقابت را با بنى العبّاس گذاشته در قلمرو خلفاى عباسى و مخصوصا در خراسان امراى متعصّب حنفى براى خوش‌آمدگويى نسبت به ايشان هركس را كه اندك رابطه‌يى با خلفاى فاطمى مصر داشت قرمطى مىخواندند و حتّى هركس را مىخواستند از ميان ببرند به اين بهانه نابود مىكردند .\r\n. . . سلاطين و امرا و حكّام ، همين كه تحفه‌ها و هدايايى به بغداد مىفرستادند ، خليفه بغداد را راضى مىداشتند ، اگرچه براى كسب اين اموال و چيزها ظلم‌ها\r\n\r\n","description":"","footnote":"","page_name":" 63 ","page_number":65},
  {"content":"\r\n\r\nبه وقوع پيوسته باشد ، پيداست كه حكّام تا بهرهء خود را به قدر كفايت به دست نمىآوردند ، چيزى براى خليفه نمىفرستادند . درين ميان ، مردم شهرها كه بايستى وسائل عيش و نوش آنان را فراهم و اين مخارج سنگين را تأمين كنند ، در رنج و زحمت و مورد فشار و اذيت بودند و كسى جرأت اعتراض نداشت ، مردم روشن‌بين و روشنفكر و عالم هم كه درصدد مخالفت برمىآمدند ، و اين‌گونه اعمال ستمكارانه را مغاير روح اسلام مىديدند و دم برمىآوردند ، به عنوان متزلى ، اسماعيلى ، قرمطى ، رافضى ، زنديق و امثال اين‌ها گرفتار تكفير و شكنجه و عذاب مىشدند و گاه جان خود را بر سر اين كار از دست مىدادند . اين بيت ناصر خسرو خطاب به رياكاران و اهل سنّت نمودار شدّت اوضاع و تعصّبات بر ضدّ علما ، حكما ، شيعيان ، اسماعيليان و معتزله است :\r\n نام نهى اهل علم و حكمت را * رافضى و قرمطى و معتزلى \r\nبديهى است در محيطى كه آزادى فكر و عقيده ، و بحث و نظر بميرد ، علاوه بر انحطاط علم و دانش بر اثر نبودن استقلال ، شخصيت ، و حيثيت انسانى ، انواع مفاسد اخلاقى و زبونى و تباهى پديد مىآيد كه آثار آن در دوره‌هاى بعد كاملا مشهود است . دعوت اسلام به برابرى و برادرى و گرد آمدن اقوام و ملل مختلف و ابراز لياقت هريك در زمينه‌يى از علوم و فنون ، موجب پديد آمدن نهضت بزرگ تمدن اسلامى شد .\r\nاما كم‌كم جامعهء اسلامى گرفتار انواع تعصب شد كه بزرگ‌ترين دشمن علم و پيشرفت حقيقت و معرفت است . گفته شد كه چگونه در بحث و تعمّق و استدلال را بستند و كار دشمنى فرقه‌هاى مذهبى به جايى رسيد كه مثلا خطر قرمطى و باطنى را از يهود و نصارا و مجوس هم براى اسلام سخت‌تر مىانگاشتند ، زيرا غالبا عصبيّت كه بين مذاهب و شاخه‌هاى يك دين روى مىدهد ، دشمنى بين اين مذاهب با يكديگر ، به مراتب بيشتر از خصومتشان با اغيار مىشود ، اما اين عصبيّت به همين حدود نماند و نسبت به پيروان اديان ديگر هم سختگيرى و شدّت عمل مرسوم شد « 1 » .\r\n\r\n\r\n","description":"","footnote":"\r\n( 1 ) . از مقدّمهء كتاب فرخى سيستانى ، تأليف دكتر يوسفى ، ص 260 .\r\n","page_name":" 64 ","page_number":66},
  {"content":"\r\n\r\n\r\nمبارزهء اهل سنّت و اشاعره با پيروان مذاهب ديگر\r\nتفتيش و تحديد عقايد و افكار ، مبارزه با اهل تشيع و معتزله از آغاز تسلّط تركان معمول گرديد و اين سخت‌گيرىها نسبت به عموم اديان خارجى مانند يهود و نصارا و مجوس ، نخست از دار الخلافهء بغداد و بعد در ديگر بلاد مهم ايران معمول گرديد و كار به جائى رسيد كه « همهء اهل ذمّهء بغداد مجبور شدند لباس عسلى بپوشند و بر زين‌هاى چوبين سوار شوند و كلاهى خلاف رنگ كلاه مسلمانان بر سر نهند » . در اين سخت‌گيرىهاى مذهبى ، اهل سنّت مخصوصا امام احمد بن حنبل پيش‌قدم بود و با دادن فتواهاى سخت زندگى را بر شيعيان و معتزله بيش از پيش دشوار گردانيد و كار به جايى رسيد كه حنابله بر خلاف مبانى شرع و عرف به تفتيش منازل پرداختند و هرجا از كتب علمى و فلسفى و آلات طرب و شراب اثرى مىيافتند از بين مىبردند ، به طورى كه غالب معتزله ناچار شدند از منطقهء نفوذ تركان خارج شوند و به قلمرو آل بويه روى آرند ، نتيجهء اين سخت‌گيرىها اين شد كه چون ديالمه به بغداد دست يافتند ، علىرغم اهل تسنّن به اقامه مراسم دينى شيعيان پرداختند و در اين كار ، راه افراط رفتند به طورى كه همواره بين پيروان دو مذهب جنگ و جدال بود .\r\nبا شكست معتزله ، بازار بحث و جدل رو به كسادى نهاد و با ظهور اشاعره تعبّد و تقليد و تسليم به قضا و قدر و تقليد از آراء گذشتگان جاى منطق و استدلال را گرفت .\r\nبه اين ترتيب اهل حديث و سنّت ضربتى جبران‌ناپذير به پيكر تمدّن و فرهنگ اسلامى وارد كردند . پيشواى اشاعره ابو الحسن اشعرى از اعقاب « ابو موسى اشعرى » بود كه در سال 260 هجرى متولّد شد ؛ وى كه دشمن بىامان معتزله بود عقيده داشت كه ايمان عبارت است از تصديق به قلب ، هركس قلبا به وحدانيّت خدا و گفته‌هاى پيغمبران اقرار و اعتراف كند ، ايمان او درست است . « صاحب گناه كبيره اگر بدون توبه بميرد حكم او با خداست ، يا او را به رحمت خود مىآمرزد يا به شفاعت پيغامبر مىبخشد يا به مقدار جرمش عذاب مىكند ، امّا اگر توبه كند آمرزيدن او بر خداوند واجب نيست ، زيرا خداوند موجب است و چيزى بر او واجب نمىشود . . . خداوند ، مالك خلق خود است ، آن‌چه مىخواهد مىكند و به هرچه اراده كرد فرمان مىدهد .\r\n\r\n","description":"","footnote":"","page_name":" 65 ","page_number":67},
  {"content":"\r\n\r\nاگر همهء خلق جهان را به بهشت برد ، مرتكب حيفى نشده است و اگر همه را به آتش افكند ظلمى نكرده است ، چه ظلم عبارت است از تصرف در آن‌چه مايملك متصرف نيست يا عبارت است از وضع شيى در غير موضع خود ، در صورتى كه خداوند مالك مطلق است و از اين روى نه ظلمى بر او متصوّر است نه جورى به دو منسوب . راجع به رؤيت خداوند گفته است كه هرچه موجود است ، مرئى است و چون بارى تعالى موجود است پس مرئى خواهد بود . . . »\r\nبه اين ترتيب با غلبهء اشاعره و اهل حديث و سنّت ، كار تعصّب بالا گرفت و مشعل فروزان علوم عقلى رو به خاموشى نهاد . بعد از غلبهء سلطان محمود و تسلّط سلاجقه ، شيعيان بيش از پيش دچار مشكلات و مخالفت سخت حكومت‌ها شدند ، از ميان فرق شيعه در اين عهد ، فرقه اسمعيليه مقام و موقعيّت ممتازى كسب كرد و به طورى كه خواهيم ديد نصر بن احمد سامانى در شمار طرفداران آنان درآمد .\r\nبا اين‌حال اين فرقه در ابراز عقايد و تبليغ نظريّات خود آزادى نداشتند و در اين راه عدّه‌يى از پيشوايان خود را از دست دادند ؛ ناصرخسرو قباديانى و حسن صبّاح در شمار دعاة و مبلّغين بزرگ اسمعيليّه در عهد سلجوقى بشمار مىروند .\r\nاز اواخر قرن چهارم ، فرقه اسمعيليه و قرامطه مورد تعقيب شديد سلطان محمود قرار گرفتند . به طورى كه محمود براى طرد مخالفين و تصرف اموال مردم ، معمولا اشخاص را به داشتن عقايد قرمطيان متّهم مىكرد و همان‌طورى كه در تاريخ بيهقى نوشته شده ، محمود مىگفت « من از بهر عبّاسيان انگشت دركرده‌ام در همهء جهان و قرمطى مىجويم و آنچه يافته آيد و درست گردد ، بر دار مىكشم . »\r\nغير از اسمعيليان و قرامطه ، فرقه صوفيّه نيز همواره از مداخله و آزار روحانيون و فقهاى قشرى ، و تركان و خلفا رنج مىبردند ، چنان كه منصور حلاج صوفى معروف را به جرم اين كه خود را جلوه‌يى از حقّ مىشمرد ، به دستور فقها و خليفه عبّاسى به قتل رسانيدند و به كتاب‌فروشان فرمان دادند كه از خريد و فروش كتب حلّاج خوددارى كنند . همچنين در احوال شيخ ابو سعيد ابو الخير مىبينيم كه فقهاى قشرى آن عهد توطئه‌يى عليه او ترتيب دادند .\r\nاز جمله مداركى كه مؤيّد تحديد عقايد در قرن پنجم هجرى است ، شرح حال مجعولى است كه به ناصر خسرو نسبت مىدهند « . . . القصّه ، بعد از مشقّت بسيار\r\n\r\n","description":"","footnote":"","page_name":" 66 ","page_number":68},
  {"content":"\r\n\r\nبه شهر نيشابور رسيدم و با ما شاگردى بود حكيم و فاضل و دانشمند ، و در تمام شهر نيشابور ما را كسى نمىشناخت ، آمديم و در مسجدى قرار گرفتيم و در اثناى سير و طواف در شهر ، بر در هر مسجد و هر مدرسه كه مىگذشتيم ، مرا لعنت مىكردند و به كفر و زندقه نسبت مىدادند و شاگرد من از اعتقاد خلق نسبت به من خبرى نداشت . روزى در بازار مىگذشتم شخصى از مصر مرا ديده بشناخت . نزد من آمده گفت : ناصر خسرو نيستى ، و اين ابو سعيد برادر تو نيست ؟ من از ترس دست او بگرفتم و به حرفش مشغول ساختم و به منزل آوردم و گفتم سى هزار مثقال طلا بستان و اين راز را آشكار مكن ، چون آن شخص راضى شد ، در حال روحانى را گفتم تا وجه حاضر ساخته به او دادم . . . پس با ابو سعيد به بازار آمده تا به دكان موزه‌دوزى رسيديم ، موزهء خود را دادم تا مرّمت كند و از شهر بيرون رويم ، كه ناگاه در آن طرف غوغايى برخاست و موزه‌دوز بر اثر آن روان شد ؛ بعد از ساعتى بازگشت ، پاره‌يى گوشت بر سر درفش كرد ؛ من سؤال كردم كه چه غوغا بود و اين چه گوشت است ؟\r\nموزه‌دوز گفت : همانا در اين شهر از جملهء شاگردان ناصرخسرو شخصى پيدا شده بود با علماء اين شهر مباحثه كرد ، قول او را فقها انكار داشتند ، هريك به قول معتمدى تمسّك مىجستند و او از اشعار ناصر خسرو شعرى طبق مطلب خود مىخواند ؛ فقها از جهت ثواب او را پاره‌پاره كردند و من نيز پاره‌يى از گوشت او را به جهت ثواب بريدم . چون بر احوال تلميذ اطّلاع يافتم ، تاب در من نماند ، موزه‌دوز را گفتم موزه به من ده كه در شهرى كه شعر ناصر خسرو را خوانند نمىتوان بود ، موزه گرفتم و با برادر از نيشابور بيرون آمدم . » « 1 »\r\n\r\nجنگ‌هاى مذهبى در داخل ايران\r\n« . . . در سال 369 فتنه بزرگى بين عامّهء اهل شيراز و زردشتيان رخ داد و مسلمين آن شهر ، خانه‌هاى زردشتيان را غارت كردند و گروهى از آنان را كشتند و چون عضد الدّوله از اين واقعه خبر يافت ، كسانى را كه در اين كار دست داشتند جمع كرد و در تأديب آنها مبالغه نمود . » « 2 » در همين ايّام خرّم‌دينان كه شعبه‌يى از مزدكيان بودند\r\n\r\n\r\n","description":"","footnote":"\r\n( 1 ) . تلخيص از تاريخ ادبيات ، ادوارد براون .\r\n( 2 ) . تلخيص از تاريخ ادبيّات ، دكتر ذبيح اللّه صفا .\r\n","page_name":" 67 ","page_number":69},
  {"content":"\r\n\r\nدر آذربايجان ، ماوراء النهر و عراق زندگى مىكردند و هميشه بين آنان و مسلمانان جنگ و ستيز بود ؛ در قرن چهارم و پنجم هجرى شمارهء يهوديان نيز در ايران فراوان بود ، چنان كه در همدان 30 هزار و در اصفهان 15 هزار و در شيراز 10 هزار يهودى زندگى مىكردند و هميشه پيروان يهود در ايران به نصارا فزونى داشت . از دوره متوكّل به بعد چنان كه قبلا نيز متذكّر شديم بازار تعصّبات مذهبى گرم شد و گاه در نيشابور ، سيستان ، سرخس ، رى بين پيروان مذاهب يا بين فقها و صوفيّه و ساير آزاد فكران ، جنگ‌هاى خونين درمىگرفت . متوكّل اوّلين خليفهء جامدى است كه مردم را از فكر و انديشه بازداشت و به مردم دستور داد كه راه تسليم و تقليد پيش گيرند و در مسائل دينى و دنيايى بحث و جدل نكنند ، ولى در ايران كه « آل بويه » و سامانيان قدرت داشتند ، معتزله و آزادانديشان در نشر آراء و عقايد و انتشار كتب و رسالات آزادى عمل داشتند ولى پس از آن كه تركان روى كار آمدند ، از روش ظالمانهء خلفا پيروى كردند و در ايران نيز آزار معتزله و تحديد عقايد و افكار آغاز شد . محمود كه سنّى حنفى متعصّبى بود ، پس از فتح رى به القادر خليفهء عباسى مظالم و بيدادگرىهاى خود را به نام اشاعهء دين اعلام مىكند و از جمله مىنويسد :\r\n« . . . ديالمه در حالى كه به گناهان خود معترف و به كفر و رفض خود مقّر بودند ، تسليم شدند و من كار ايشان را به فقها بازگذاشتم و آنان چنين فتوى دادند كه اين قوم از دايرهء طاعت احكام الهى قدم بيرون نهاده و به فساد روى آورده‌اند و قتل و قطع و نفى آنان به مراتب جناياتشان واجب است . . . وصف كيفرهاى وحشيانه‌يى را كه محمود و حاجب او به فرمان وى در رى در حقّ ديگر فرق مذهبى روا داشته‌اند ، فرّخى در مدح محمود در قصيده‌يى آورده است كه مطلع و چند بيت آن را مىآوريم :\r\n اى مَلِك گيتى ، گيتى تراست * حكم تو بر هرچه تو گوئى ، رواست\r\nمُلكِ رى از قرمطيان بِستَدى * ميل تو اكنون به منا و صفاست\r\nدار فرو بردى بارى دويست * گفتى كاين در خور خوى شماست\r\nهركه از ايشان به هوى كار كرد * بر سر چوبى خشك اندر هواست\r\nبس كه ببينند و بگويند كاين * دار فلان مهتر و به همان كياست \r\nصاحب كتاب مجمل التواريخ و القصص نيز به تفصيل شرح خونريزىهاى\r\n\r\n","description":"","footnote":"","page_name":" 68 ","page_number":70},
  {"content":"\r\n\r\nمحمود را در رى بيان مىكند و مىنويسد : « . . . و بسيار دارها بفرمود زدن و بزرگان ديلم را بر درخت كشيدند و بهرى را در پوست گاو دوخت و به غزنين فرستاد و مقدار پنجاه خروار دفتر روافض و باطنيان و فلاسفه از سراىهاى ايشان بيرون آورد و زير درخت‌هاى آويختگان به‌فرمود سوختن . » « 1 »\r\nفرّخى با شقاوت و بىرحمى بسيار ، محمود را به انجام اين فجايع تبليغ و تحريض مىكند :\r\n رى را بهانه نيست ببايد گرفت پس * وقت است اگر به جنگ سوى رى كشد عنان\r\nاينجا همى يگان و دوگان قرمطى كشند * زينان به رى هزار ببايد به يك زمان\r\nغزوى « 2 » است آن بزرگتر از غزو « 3 » سومنات * روزى مگر به سر برد آن غزو ناگهان\r\nبستاند آن ديار و ببخشد به بنده‌يى * بخشيدن است عادت و خوى خدايگان \r\n\r\nنمونه‌يى ديگر از تحديد عقايد و افكار\r\n« در قرنى كه غزّالى مىزيسته ، ابن عقيل ( متوفى به سال 513 ) معروفترين متكلم حنبلى بغداد بوده است . در سال 461 شريف ابو جعفر وى را متّهم كرد كه از تعليمات ابن وليد معتزلى ( متوفى به سال 478 ) شاگرد قاضى عبد الجبّار و ابو الحسن بصرى پيروى مىكند ، اتّهام ديگر وى هواداريش از عقايد حلّاج بود ؛ بالاخره در سال 465 ابن عقيل به طور علنى اظهار ندامت نمود و توبه كرد .\r\nابن عقيل در توبه‌نامه‌يى كه متن آن محفوظ باقى مانده و اصيل به نظر مىرسد ، روابط خود را با معتزله قطع و از معاشرت با ابن وليد اظهار پشيمانى مىكند و مشروعيّت قضاوت علماى شرع را در مورد محكوميت حلاج به رسميّت مىشناسد . در اين توبه‌نامهء ابن عقيل به طور كلّى ، هرگونه بدعتى را محكوم مىنمايد\r\n\r\n\r\n","description":"","footnote":"\r\n( 1 ) . نقل از كتاب مجمل التواريخ و القصص .\r\n( 2 ) . جنگ مذهبى .\r\n( 3 ) . جنگ مذهبى .\r\n","page_name":" 69 ","page_number":71},
  {"content":"\r\n\r\nو با اين حديث هم‌زبان مىشود كه « هركس از بدعتگزار يا مبلّغ بدعت متابعت كند ، به انهدام اسلام كمك كرده است » . ابن عقيل تمام انتقاداتى را كه عليه او شده قبول كرد و اعلام داشت كه توبه‌اش آزادانه و بىآنكه تحت فشار قرار گرفته باشد ، انجام شده است . از خليفه نيز خواست تا اگر مجدّدا نسبت به تسنّن مرتكب خلافى شود او را تنبيه نمايد . » « 1 »\r\n\r\n\r\n","description":"","footnote":"\r\n( 1 ) . سياست و غزّالى ، اثر هانرى لائوست ، ترجمهء مظفّرى ، ص 64 .\r\n","page_name":" 70 ","page_number":72},
  {"content":"\r\n\r\n\r\nبرخورد اسلام با ديگران\r\nوجود اديان و مذاهب مختلف و بروز اختلاف در اصول و فروع آن ، از ديرباز موجب بروز جنگها و مبارزات خونينى بين افراد بشر شده است . اگر رابطه اسلام را با پيروان ديگر مذاهب مورد مطالعه قرار دهيم ، مىبينيم اسلام ، مردم دنيا را از لحاظ معتقدات مذهبى به چند گروه تقسيم مىكند :\r\n1 - مؤمن - به كسى اطلاق مىشود كه قلبا و لسانا به آئين اسلام ايمان آورده باشد .\r\n2 - مسلم - به كسى گفته مىشود كه فقط به زبان به توحيد و نبوت پيشواى اسلام شهادت دهد .\r\n3 - كافر ذمّى يا اهل كتاب ، كسانى هستند كه به يكى از اديان آسمانى معتقدند ولى به اسلام ايمان نياورده‌اند ؛ از آن جمله‌اند يهود ، نصارا و مجوس . پيروان اديان در قبول دين اسلام و پرداخت جزيه مخيّرند و گرنه بايد آماده جنگ باشند .\r\n4 - كافر حربى : اهل كتابى است كه براى مبارزه با مسلمين آماده است و از دادن جزيه خوددارى مىكند .\r\n5 - مشرك - غير از مسلمين و اهل كتاب ، ساير نفوس از قبيل بت‌پرستان و پيروان ساير اديان در نظر مسلمين ، مشرك خوانده مىشوند ، اسلام براى اين قبيل مردم حقّ حيات و آزادى عقيده قائل نيست و آنان را بين قبول اسلام و مرگ آزاد گذاشته است . در قرآن كريم آمده است :  « وَ قاتِلُوا الْمُشْرِكِينَ كَافَّةً   - فَاقْتُلُوا الْمُشْرِكِينَ حَيْثُ وَجَدْتُمُوهُمْ   - إِنَّمَا الْمُشْرِكُونَ نَجَسٌ »  [ يعنى : همهء مشركين را بكشيد - مشركين را هرجا يافتيد بكشيد - مشركين يقينا نجس‌اند . 
  ]\r\n6 - مرتدّ : مسلمانى كه از دين اسلام برگشته باشد ، مرتدّ خوانده مىشود ، چنين\r\n\r\n","description":"","footnote":"","page_name":" 71 ","page_number":73},
  {"content":"\r\n\r\nكسى با اين كه ممكن است توبه‌اش نزد خدا مقبول باشد ، بايد براى عبرت ديگران كشته شود ، ولى زن مرتدّ را نمىكشند ، بلكه حبس مىكنند و هرروز هنگام غروب او را مىزنند ، تا توبه كند .\r\n\r\nبرخورد با اهل كتاب\r\nدر حديث آمده است كه رسول خدا فرمود « يهود و نصارا را از جزيرة العرب بيرون خواهم كرد و جز مسلمان كسى را در آن باقى نخواهم گذاشت . » و نيز گفت :\r\n« يهود و نصارا را در شهرهاى خود سكنى ندهيد ، مگر اينكه مسلمان شوند و هركس پس از مسلمانى از آن برگردد ، گردنش را بزنيد . » يكى از وظايف محتسب ، مراقبت در انجام تعهّدات اهل ذمّه بود ، به اين ترتيب بايد شروطى را كه به عهده گرفته‌اند عمل كنند ؛ فى المثل در نامه‌هايى كه اهل ذمّه به عمر بن خطّاب نوشته بودند ، حدود و قيودى كه به عهده گرفته‌اند قابل توجه است :\r\n\r\nتعهدنامه نصارا\r\n« نامه‌يى است به بندهء خدا عمر بن خطّاب امير مؤمنان از نصاراى شهر فلان . . .\r\nتعهد مىكنيم كه در شهرهاى خود و اطراف آن‌ها كليسيا و دير و قلايه ( نوعى معبد ) و صومعهء راهب نسازيم و هركدام كه خراب شود مرمّت نكنيم و در سرزمينهاى مسلمانان نيز بدين كار نپردازيم ، چه در شب و چه در روز ، و نيز تعهد مىكنيم كه اگر مسلمانانى بر ما مهمان آيند سه شب به فراخى از ايشان پذيرايى كنيم ، و در كليساها و خانه‌هاى خود جاسوسى را جاى ندهيم و جاسوسى بر مسلمانان نگماريم ، و به فرزندانمان قرآن بياموزيم ، و شرع خود را آشكار نكنيم و اگر كسى از خويشاوندان ما روى به اسلام بياورد ، او را باز نداريم ، و مسلمانان را گرامى بداريم و در مجالس خود به احترام آنان برخيزيم ، و در لباس و كلاه و عمّامه و كفش . . . بدانان تشبّه نكنيم . . . ، و به اسب سوار نشويم و سلاح برنگيريم . . . ، موى جلو سر را بتراشيم و زنّار در كمر نبنديم ، و بر مردگان خود به بانگ بلند زارى نكنيم و جز اين‌ها . . . » « 1 »\r\n\r\n\r\n","description":"","footnote":"\r\n( 1 ) . آئين شهردارى يا معالم القربه ، ص 35 - 37 .\r\n","page_name":" 72 ","page_number":74},
  {"content":"\r\n\r\n\r\nسياست ارفاق و مدارا با اهل كتاب\r\nولى اين حدود و قيود و تعهّدات سنگين چندان نپائيد ، به طورى كه ابن اخوه در قرن پنجم با لحنى اعتراض‌آميز مىگويد : « كاش عمر بن خطّاب ، يهود و نصاراى امروز را مشاهده مىكرد كه بناهاى ايشان بر بناها و مساجد مسلمانان برترى دارد ، و آنان را با القاب و كنيه‌هاى خلفا مىخوانند از قبيل رشيد و ابو الحسن . . . ، در گفتار و كردار تظاهر مىكنند . . . ، بر مركب مسلمانان سوار مىشوند ، و بهترين جامه‌ها را مىپوشند ، مسلمانان را به خدمت خود درآورده‌اند ، چنان كه مىبينيم مرد يهودى و نصارا سوار بر اسب و مسلمانى در ركاب اوست . . . ، چه بسا نزد بازرگانان مىنشينند و اينان به سبب خوش‌لباسى ، ايشان را گرامى مىدارند و نمىدانند كه اهل ذمّه را روا نيست كه در ديار اسلام معبد و كليسا بسازند ، چنان كه عمر ( رض ) فرمان داد تا كليساهايى را كه پس از هجرت تجديد عمارت شده بود ، ويران كنند و بدينسان جز معابد پيش از اسلام باقى نماند . . . » « 1 »\r\nدر بعضى از آيات قرآن نسبت به اهل كتاب يعنى نسبت به يهود و نصارا ، روشى ارفاق‌آميز و توأم با تساهل و گذشت اتّخاذ شده است ، چنان‌كه در سورهء بقره ، آيه 256 مىفرمايد :  « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ »  [ يعنى : در كار دين زور و اكراهى نيست ، همانا رشد و گمراهى از هم آشكار شد . 
  ] و در سورهء 2 يعنى همان سورهء بقره ، آيهء 130 چنين مندرج است :  « قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ ، لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ »  . [ يعنى : بگوئيد گرويديم به خداوند و آن‌چه فرستاده شد به سوى ما و آن‌چه فرستاده شد به سوى ابراهيم و اسمعيل و اسحق و يعقوب و اسباط و آن‌چه داده شد به موسى و عيسى و آن‌چه داده شد پيغمبران را از پروردگارشان ، جدايى نيندازيم ميان هيچ يك از ايشان و ما خود را به او تسليم كرده‌ايم . 
  ]\r\nدر سوره عنكبوت مرقوم است :  « وَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَ قُولُوا آمَنَّا بِالَّذِي أُنْزِلَ إِلَيْنا وَ أُنْزِلَ إِلَيْكُمْ وَ إِلهُنا وَ إِلهُكُمْ واحِدٌ وَ \r\n\r\n\r\n","description":"","footnote":"\r\n( 1 ) . همان كتاب ، ص 40 .\r\n","page_name":" 73 ","page_number":75},
  {"content":"\r\n\r\n نَحْنُ لَهُ مُسْلِمُونَ  . » [ يعنى : شما اى مسلمانان ، با اهل كتاب مجادله نكنيد مگر به طريق خوشى ، سواى آن‌ها كه به شما ظلم مىكنند ؛ و بگوئيد ما ايمان مىآوريم به آن چيزى كه به ما نازل شده و به آن چيزى كه به شما نازل گشته است ، خداى ما و خداى شما يك است و ما خود را به او تسليم نموده‌ايم . 
  ]\r\nهمچنين در سورهء الشّورى چنين آمده است :  « وَ قُلْ آمَنْتُ بِما أَنْزَلَ اللَّهُ مِنْ كِتابٍ وَ أُمِرْتُ لِأَعْدِلَ بَيْنَكُمُ اللَّهُ رَبُّنا وَ رَبُّكُمْ ، لَنا أَعْمالُنا وَ لَكُمْ أَعْمالُكُمْ لا حُجَّةَ بَيْنَنا وَ بَيْنَكُمُ »  [ يعنى : بگو اى محمّد : كه من ايمان مىآورم به آن كتبى كه از خدا نزول يافته‌اند و در خصوص شما به من عدالت امر شده است ، خدا پروردگار ما و پروردگار شماست ، اعمال ما براى ما و اعمال شما براى شما محسوب خواهد شد ، بين ما و شما حجّتى نيست . 
  ]\r\nباز در سورهء بقره آيهء 62 مىخوانيم :  « إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ ، مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً ، فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ  . » [ يعنى : هر مسلمان و يهود و نصارا و ستاره‌پرست كه از روى حقيقت به خدا و روز قيامت ايمان آورد و نيكوكارى پيشه كند ، البته از خدا پاداش نيك يابد و هيچ‌گاه بيمناك و اندوهگين نخواهد بود 
  ] .\r\nدر سورهء بقره از اختلاف صاحبان كتاب سخن رفته است :  « وَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ ، كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ ، فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ  . » ( سورهء بقره ، آيه 113 ) [ يعنى : يهود گويند كه نصارا را از حقيقت نصيبى نيست و نصارا بر اين دعوىاند كه يهود از حقيقت بىبهره‌اند ، در صورتى كه هردو گروه در خواندن كتاب آسمانى يكسانند ، اين‌گونه دعوىها نظير گفتار و مجادلات مردمى است كه كتاب آسمانى ندارند ، و خداوند در اين اختلافات روز قيامت داورى خواهد كرد . 
  ] و اين‌گونه اختلاف پيروان آن دو مذهب را بىاساس خوانده است :  « وَ قَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْهِ مِنَ التَّوْراةِ وَ آتَيْناهُ الْإِنْجِيلَ فِيهِ هُدىً وَ نُورٌ وَ مُصَدِّقاً لِما بَيْنَ يَدَيْهِ مِنَ التَّوْراةِ وَ هُدىً وَ مَوْعِظَةً لِلْمُتَّقِينَ »  ( سورهء مائده ، آيهء 46 ) [ يعنى : و از پى آن رسولان ، عيسى پسر مريم را فرستاديم كه تصديق به درستى توراتى كه در دست او بوده است و انجيل را نيز بر او\r\n\r\n","description":"","footnote":"","page_name":" 74 ","page_number":76},
  {"content":"\r\n\r\nفرستاديم كه در آن هدايت و روشنى دل‌ها و تصديق به درستى تورات و راهنمائى و اندرز براى پرهيزكاران . 
  ] است .\r\nدر آيات زير از خوش‌بينى نسبت به پيروان تورات و انجيل كاسته شده است :\r\n « يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ ، إِنَّ اللَّهَ لا يَهْدِي الْقَوْمَ الظَّالِمِينَ  . » ( سورهء مائده ، آيه 51 ) [ يعنى : اى اهل ايمان يهود و نصارى را به دوستى نگيريد ، آنان بعضى دوستدار بعضى ديگرند و هركه از شما مؤمنان با آنها دوستى كند به حقيقت از آن‌ها خواهد بود و همانا خدا ستمكاران را هدايت نخواهد كرد . 
  ] و نيز :  « لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَ الَّذِينَ أَشْرَكُوا ، وَ لَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى . . . »  ( سورهء مائده ، آيهء 82 ) [ يعنى : دشمن‌ترين مردم نسبت به مسلمانان يهود و مشركان را خواهى يافت ، و با محبّت‌تر از همه كس با اهل ايمان آنان را كه گويند ما نصرانى هستيم . 
  ] در جاى ديگر آمده است :  « إِنَّ الَّذِينَ آمَنُوا وَ الَّذِينَ هادُوا وَ الصَّابِئِينَ وَ النَّصارى وَ الْمَجُوسَ وَ الَّذِينَ أَشْرَكُوا ، إِنَّ اللَّهَ يَفْصِلُ بَيْنَهُمْ يَوْمَ الْقِيامَةِ  . » ( سورهء حجّ ، آيهء 17 ) [ يعنى : البته خدا بين اهل ايمان و يهود و ستاره‌پرستان و نصارى و گبر و آنان كه به خدا شرك آوردند ، در روز قيامت جدائى افكند . 
  ]\r\nاز مجموع آيات سبحانى پيداست كه حضرت رسول حتى الامكان مايل بود كه مسلمانان با اهل كتاب با رفق و مدارا و با روشى مسالمت‌آميز زندگى كنند و از تصادم و برخورد اهل كتاب با يكديگر ( جز در موارد استثنائى ) نگران و ناراضى بود .\r\n\r\n","description":"","footnote":"","page_name":" 75 ","page_number":77},
  {"content":"\r\n\r\n\r\nحدود دموكراسى در صدر اسلام\r\n« از تاريخ بيعت قريش با ابو بكر تا زمانى كه معاويه خلافت را در خاندان خود موروثى كرد ، يعنى مدت سى سال ، خليفه مسلمين با رعايت دموكراسى نسبى انتخاب مىشد و زمامداران تا حدى به افكار عمومى مسلمانان احترام مىگذاشتند ، يعنى جمعى از قريش و صحابه با كسى كه او را براى اين مقام اصلح مىدانستند پيمان مىبستند و عهد مىكردند ، همانطور كه از حضرت رسول اطاعت مىكردند از خليفه نيز پيروى كنند - ابو بكر بعد از بيعت ، ضمن خطابه‌يى چنين گفت : « برادران من ، اينك كه خلافت و حكومت بر شما ، به من سپرده شده است ، اگر ديديد كه من وظايفم را درست انجام مىدهم با من همراهى كنيد و اگر خطائى از من سر زد تأديبم نمائيد . راست گفتن به كسى كه عهده‌دار حكومت است جزو عبادت شمرده مىشود و دروغ و كتمان حقيقت ، نافرمانى خدا و معصيتى است كه به عمل آمده است » . . .\r\nپس از آنكه عمر ، با اعمال نفوذ ابو بكر به مقام خلافت برگزيده شد خطاب به مردم گفت : « كار خلافت را به من واگذار كرديد و من بهترين شما نيستم ، اگر در كار من انحرافى ديديد آن را راست كنيد . » در اين موقع عربى به پا خاست و در حالى كه شمشير خود را از نيام كشيده بود خطاب به عمر گفت : « اگر ما در تو انحرافى ديديم آن را با شمشير خود راست مىكنيم . » مسعودى مىنويسد : « . . . عمر كار خلافت را پس از خود به شوراى « 6 » نفرى على و عثمان و طلحه و زبير و عبد الرحمن بن عوف و سعد بن ابى وقّاص محول كرد . . . و سه روز مهلت داد و گفت اگر پنج نفر هم‌سخن شدند و يكى مخالفت كرد ، او را بكشيد و نيز اگر چهار تن هم‌سخن بودند و دو تن مخالف بودند كشته شوند و اگر دو گروه شدند از گروهى كه عبد الرحمن بن عوف\r\n\r\n","description":"","footnote":"","page_name":" 76 ","page_number":78},
  {"content":"\r\n\r\nدر آن است پيروى كنيد و اگر گروه ديگر نخواستند موضوعى را كه مسلمانان بر آن فراهم شده‌اند بپذيرد ، آنها را بكشيد . . . » « 1 » سرانجام چون كار با مشاوره و گفتگو حل نشد عبد الرحمن با عثمان كه خويشاوند وى بود بيعت كرد و پس از گفتگو و مشاجره‌يى كه در ميانه رفت كار عثمان استقرار گرفت . عثمان پس از زمامدارى به شرحى كه در جلد دوم تاريخ اجتماعى ايران به تفصيل يادآور شديم به كلى از سيره و روش حضرت رسول و حتى از راه و رسم ابو بكر و عمر منحرف گرديد و خويشان و دوستان خود را به مقامات مهم برگزيد و دست آنها را در تعدّى و تجاوز و اسراف در بيت المال بازگذاشت . تذكرات مكرر مسلمانان مآل‌انديش ، در مزاج او مؤثر نيفتاد و وساطت على ( ع ) در حفظ آرامش به جائى نرسيد تا آنكه عثمان به دست مخالفان كشته شد الوردى مىنويسد : « معاويه از كشته شدن عثمان كمال استفاده را برد و هيچ پيراهنى را تاريخ مانند پيراهن عثمان به خود نديده كه مؤسس دولتى شود ، معاويه كه شرح فجايع و قانون‌شكنيهاى او مستغنى از توصيف است ، پيراهن عثمان را روى منبر گسترد ، مردم دورش جمع شدند ، معاويه گريه و زارىكنان فرياد مىزد : « واعثمانا ، اى امامى كه مظلوم كشته شدى ! » قرآن مىگويد :\r\n « وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً »  .\r\nيعنى : هركس به ظلم كشته شود ، ما براى ولى او حقى قائليم ولى نبايد در كشتار زياده‌روى كند ، او پيروز است . معاويه از اين آيه تا حدى كه مىتوانست سوء استفاده و آن را ميان مردم شام منتشر كرد و گفت من متولى خون عثمان بىگناه ! هستم و به يارى خدا پيروز خواهم شد ، اتفاقا پيروز هم شد » . « 2 » پس از خلافت عثمان در اثر فتوحاتى كه نصيب مسلمين شده بود و در نتيجه‌ى سرازير شدن سيل غنايم ، مردم كمابيش مادى و فاسد شده بودند و حتى عده‌يى از مهاجرين و انصار سخت دلباخته‌ى مال و جاه بودند ، على در چنين شرايطى زمام امور را در دست گرفت ، عده‌يى از روى صفا و حسن نيت و جمعى به اميد احراز مقامات عاليه با او بيعت كردند ، روى كار آمدن على ( ع ) موجب نگرانى بنى اميه و طرفداران عثمان گرديد ؛ آنها كه از صراحت و تقوا و پيروى او از روش و سيرهء پيشواى اسلام با خبر بودند\r\n\r\n\r\n","description":"","footnote":"\r\n( 1 ) . التنبيه و الاشراف ، پيشين ، ص 267 ( به اختصار ) .\r\n( 2 ) . دكتر على الوردى ، نقش وعاظ در اسلام ، ترجمهء محمد على خليلى ، ص 176 به بعد .\r\n","page_name":" 77 ","page_number":79},
  {"content":"\r\n\r\nمقدّمات مخالفت با او را فراهم ساختند ، على به مجرد زمامدارى ، به جنگ مخالفين كمر بست و بدون آنكه براى اجراى نقشه‌هاى وسيع و خيرخواهانه خود به اندازهء كافى افراد با ايمان و سربازان فداكار در اختيار داشته باشد ، عمّال ظلم و زور را از كار بر كنار كرد و به اندرز محافظه‌كاران زمان وقعى ننهاد و با قاطعيت تمام ، به كار پرداخت و سرانجام در نتيجه دسايس معاويه و عمال او كار جنگ به حكميّت كشيد ، ابو موسى اشعرى فريب خورد و پس از يك رشته مبارزات سخت ، على نيز بدست يكى از خوارج كشته شد » .\r\n\r\nمسأله جانشينى\r\nپس از مرگ پيشواى اسلام ، چنان كه گذشت ، بين مسلمين بر سر جانشينى اختلافاتى پديد آمد عده‌اى بنابر آنچه خود ، از آن حضرت شنيده بودند ميل داشتند با على بن ابى طالب بيعت كنند چه او پسر عمو و داماد محمد بن عبد اللّه ( ص ) بود از جهت تقوا و سبقت در ايمان انسب همه صحابه براى جانشينى محسوب مىشد ؛ ولى مهاجر و انصار و قبيله قريش هريك از جهت خدمات و فداكارىهايى كه در راه استقرار شريعت محمدى بخرج داده بودند در اثبات ادّعاى جانشينى پيشواى اسلام پافشارى مىكردند .\r\nدر ايامى كه حضرت على ( ع ) سرگرم تدفين محمد بن عبد اللّه ( ص ) بود ؛ ابو بكر پدرزن حضرت ، آنى از فعاليت غافل نبود ، بالاخره روزى در برابر جمع مردم حديثى از پيشواى اسلام نقل كرد به اين مضمون كه خلافت حقّ قريش است ( الائمة من قريش ) و با اعلام اين حديث ؛ انصار و بسيارى از مدّعيان را به كمك عمر ، بر جاى خود نشاند ، فقط ابو سفيان و عده‌اى از هواخواهان على ( ع ) بيعت نكردند .\r\nبا اينكه على ( ع ) بعدها بجهاتى مصلحت را در بيعت با ابو بكر ديد ، ولى مسئله جانشينى بطور قطعى حل نشد . و پس از پايان حكومت خلفاى راشدين و استقرار حكومت تحميلى بنى اميه جنگ و اختلاف بر سر جانشينى به‌صورت ديگر جلوه‌گرى نمود . شيعيان ، طرفدار جدّى على ( ع ) خليفهء چهارم بودند . از ابتداى قرن هشتم ميلادى ( قرن دوم هجرى ) دشمنان بنى اميه مخصوصا هواخواهان بنى عباس\r\n\r\n","description":"","footnote":"","page_name":" 78 ","page_number":80},
  {"content":"\r\n\r\nعموى پيغمبر با شيعيان همداستان شده ، به تبليغات وسيعى عليه بنى اميه مشغول شدند و نمايندگانى براى تبليغ نظريات خود به ممالك اسلامى اعزام داشتند و مخصوصا براى جلب موافقت اكثريت ، وعده كردند كه از ميزان مالياتها بكاهند و براى ملل تابع اسلامى حقوق سياسى و اقتصادى بيشترى ملحوظ دارند .\r\nاسمعيليان ( قرمطيان ) يك جريان مذهبى در داخل شيعيان بودند و فرقى كه اين جماعت با شيعيان داشتند اين بود كه اينها بجاى 12 امام فقط به 7 امام قائل بودند .\r\nآقاى تقىزاده در مقدّمهء محققانه‌يى كه بر ديوان قصايد و مقطعات ناصر خسرو نوشته است اصول عقايد اسمعيليه را بدين نحو بيان كرده است :\r\n« مذهبى كه پيروان آن در كتب ملل و نحل و تواريخ و سير به اسامى و عنوانات مختلف اسمعيلى ، باطنى ، قرمطى ، فاطمى ، و شيعهء سبعيّه و به اصطلاح دشمنان آنها ملاحده ذكر مىشود ، شعبه‌يى از مذهب شيعه بوده كه فقط به 7 امام قائل بودند ، يعنى از ائمه 12 گانه شيعه اثنى عشرى فقط تا امام جعفر صادق ( ع ) را معتقد بودند و پسر وى اسمعيل را امام هفتم دانسته و دوره امامان را با وى ختم شده مىدانستند و پسر اسمعيل مزبور ، محمد را قائم موعود مىپنداشتند و پس از وى امامت را در اولاد او به ترتيب مخصوصى قائل بودند ، مؤسسّ اين طريقه خود محمد بن اسمعيل ، ولى مروّج و مجدّد و بلكه در واقع مؤسس حقيقى شالودهء آن عبد اللّه بن ميمون القداح بود كه خلفاى فاطمى ، خود را از اعقاب او مىدانستند . . .\r\nدر اسلام حضرت رسول ( ص ) را ناطق و حضرت على ( ع ) را اساس و امام حسن و حسين و زين العابدين و محمّد باقر و جعفر صادق و پسر او اسمعيل را ائمه 7 گانه آن دور دانسته ، محمد بن اسمعيل را قائم و خلفاى فاطمى را جزء امامان دور قائم دانند و هر امام را 12 حجّت و هريك از حجّت‌ها در منطقه مخصوصى از روى زمين حكم و مأموريت دعوت و سرپرستى شيعه و بقول ناصر خسرو ( شبانى رمه ) را داشتند ، كه اين منطقه را جزيرهء او مىناميدند و در زير حكم هر يك از حجتان 30 نفر داعيان بودند و هر يك از داعيان نيز مأذونانى در زير حكم خود داشتند كه به دعوت عامه اشخاص و در واقع اهل استعداد از مسلمين مشغول بودند . . .\r\nاسمعيليّه به تأويل قائلند و آيات و احاديث و احكام شرع را چنان كه ذكر آن گذشت تماما تأويل مىكنند و منكرين تأويل و پيروان ظواهر شريعت و تنزيل را ظاهرى\r\n\r\n","description":"","footnote":"","page_name":" 79 ","page_number":81},
  {"content":"\r\n\r\nنامند و بر آنها خيلى طعن كنند و معروف اين است كه اسمعيليان خود ، و اقلا درجات بالاتر از آنها باطنا به احكام و ظواهر دين اصلا قائل نيستند ، و وقتى كسى وارد طريقهء آنها شد و دعوت را پذيرفت ، ابتدا با او مدارا كرده و كشف راز نمىكنند ولى پس از آنكه به درجات بالاتر رسيد حقيقت اعتقاد خود را كه انكار ظواهر شرع است بر او افشا نمايند . »\r\nدوزى (  Dozy  ) ضمن بيان عقايد اسمعيليه مىگويد : عبد اللّه بن ميمون اصلا ايرانى خالص بوده و به فرزندان على ( ع ) به همان نظر مىنگريست كه به ساير افراد عرب نگاه مىكرد و آنها را فقط براى نيل به هدف به كار مىبرد . او ، ياران خود را در ميان شيعيان ، مانويان ، كافران ، بت‌پرستان ، حرّان و اهل فلسفهء يونان جستجو مىكرد و به داعيان خود فهمانده بود كه اولين وظيفهء آنها پوشانيدن حقيقت تمايلات خود و مدارا كردن با كسانى است كه مورد تبليغ قرار مىگيرند . داعيها يا مبلغيّن با هركس به زبان مخصوص صحبت مىكردند و غالبا به عنوان بازرگان يا طبيب به نقاط پرجمعيّت سفر مىكردند .\r\n\r\nمراتب و درجات\r\nاسمعيليّه ابتدا به هفت مرتبه قايل بودند كه عبارت است از : « مستجيب ، مأذون ، داعى ، حجّت ، امام ، اساس و ناطق . » در اوّلين مرحله ، شخص تازه‌وارد بايد قسم ياد كند كه هيچيك از اطلاعات خود را به احدى نگويد ، اصول رازدارى را رعايت كند ، هرگز به ما فوق خود دروغ نگويد ، پيمان‌شكنى نكند ، به دشمنان فرقهء اسماعيليّه كمك نكرده و با آنان عهدى نبندد . كسى را كه واجد شرايط بود و به عضويت جامعهء آنان انتخاب مىشد ، « مستجيب » مىناميدند ، چنين كسى اگر در مرحلهء آزمايش پيروز مىشد و اجازه سخن مىيافت « مأذون » خوانده مىشد و هرگاه در اين راه توفيق بيشترى كسب مىكرد و به درجهء « دعوت » مىرسيد ، « داعى » نام مىگرفت و چون به مقام رهبرى ده داعى مىرسيد « حجّت » خوانده مىشد يعنى گفتار او براى مردم حجّت بود ، و چون از اين مرحله گامى فراتر مىگذاشت و از معلم بىنياز مىشد ، « امام » ناميده مىشد و بالاتر از امام « اساس » و ما فوق اساس ، « ناطق » بود ، و ناطق ، ناسخ شرع قديم و واضع شرع جديد بود . . .\r\n\r\n","description":"","footnote":"","page_name":" 80 ","page_number":82},
  {"content":"\r\n\r\n« هر امامى دوازده حجّت داشت كه چهار نفر آنان هميشه ملازم خدمت بودند ، و هفت نفر مأمور جزاير سبعه ( 7 اقليم ) بودند . در زير حكم هريك از حجّتان ، سى نفر داعى بودند و هريك از داعيان نيز عدّه‌يى « مأذون » در زير فرمان داشتند . كه به دعوت مردم به كيش اسماعيلى ، اشتغال داشتند مأذونان و داعيان اسماعيلى در ترغيب و دعوت مردم به كيش خود مراتبى قايل بودند و در هر مرحله چيزهائى به شخص « مدعوّ » تعليم مىكردند ؛ تا از تعليم خود در مرتبهء نخست نتيجهء مثبت نمىگرفتند به مرتبه بعد شروع نمىكردند . » « 1 » مبلغين اسماعيلى سعى مىكردند كه تازه‌واردان را به تفكّر و تعقّل وادارند و اشخاص خشك و جامدى را كه حاضر به قبول افكار نو و تبعيّت از عقل و استدلال نبودند به حال خود مىگذاشتند ولى به آنان كه پيرو عقل بودند و حاضر مىشدند كه در صحّت معتقدات آبا و اجدادى خود شك و ترديد روا دارند ، مىگفتند : همانطور كه در عالم جسمانى ظاهرى هست و باطنى ، در عالم دين هم ظاهر و باطنى در ميان است و غرض شارع بواطن احكام است نه ظواهر آن ، زيرا شك نيست كه باطن امور ارجمندتر از ظواهر آن است ، عمل كردن به ظواهر ، فعل ستوران است و هركس باطن سخن خداى تعالى و شريعت رسول نداند او از دين چيزى نمىداند و در عالم دين مقام و مرتبه‌يى ندارد و پيامبر از او بيزار است ، آنان كه به ظواهر عمل مىكنند نادانند زيرا « نادان‌تر از آن كس نباشد كه كارى همى كند كه معنى آن را نداند » . ( وجه دين ، ناصر خسرو ، گفتار دهم ) .\r\nبه اين ترتيب فرقهء اسماعيليّه به تاويل احاديث و آيات مىپرداختند و ظاهر را اساس نمىگرفتند و براى اثبات نظريّات خود اين حديث نبوى را مىخواندند : « انّ هذا القرآن انزل على سبعة احرف لكلّ حرف آية منها ظهر و بطن » . [ يعنى : اين قرآن به هفت حرف نازل شده و براى هر حرف آيتى است و هر آيه را درونى و برونى . 
  ] در مفاتيح الغيب ملاصدرا ضمن توصيف قرآن چنين آمده است : « . . . پس در هر حرفى از حروف قرآن هزاران رمز و اشاره و غنج و دلال از براى قلوب اهل حال است . . . » « 2 » همچنين ناصر خسرو به ارزش « تأويل » اشاره مىكند :\r\n\r\n\r\n","description":"","footnote":"\r\n( 1 ) . فرقهء اسماعيليّه ، اثر هاجسن ، ترجمهء بدره‌اى ، مقدّمه ، ص 21 .\r\n( 2 ) . دكتر مهدى محقّق ، 20 گفتار در مباحث علمى و فلسفى ، ص 146 .\r\n","page_name":" 81 ","page_number":83},
  {"content":"\r\n\r\n هر كه بر تنزيل بىتأويل رفت * او به چشم راست ، در دين اعور « 1 » است\r\nمشك باشد لفظ و معنى بوى او * مشك بىبو اى پسر خاكستر است\r\nمرنهفته دختر تنزيل را * معنى و تأويل حيدر زيور است\r\nمشكل تنزيل بىتأويل او * بر گلوى دشمن دين خنجر است\r\nاى گشايندهء « 2 » در خيبر ، قران * بر گشايش‌هاى خوبت خيبر است \r\nعلاوه بر اين ، طرفداران تأويل براى به كرسى نشاندن نظريّات خود به سيزدهمين آيهء سورهء « حديد » قرآن استناد مىجستند كه  « باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ »  [ يعنى درونش پر از رحمت است و ظاهرش رو به جانب شكنجه و عذاب دارد . 
  ] و با اين مقدمات زمينه را براى تأويل آيات فراهم و دست خود را براى تبليغ نظريات جديد باز مىگذاشتند ، هاجسن مىگويد :\r\n« . . . اسماعيليان از آيات قرآنى و احاديث و احكام شرعى و اعمال عبادات ، تأويلات غريبى مىكنند . . . به نظر آنها شريعت را ظاهر و باطنى هست ، غرض شارع باطن شريعت است نه ظاهر آن و خداشناسى جز به دانستن بواطن احكام وى ميسّر نيست . . . تو نيز اگر خواهان دانستن بواطن و حقايق امور هستى بايد پيمان كنى كه آنچه بر تو گويم در نزد كسى باز نگوئى و افشاى راز نكنى . . . اسماعيليان به بهشت و دوزخ جسمانى قايل نيستند و براى مبتديان ، اين كلمات را به معنى معمول و معروف آنها تفسير مىكنند ؛ خود معتقدند كه « بهشت ، حقيقت عقل است » . و در بهشت ، رسول است اندر زمان خويش و وصى اوست اندر مرتبت خويش و امام روزگار است اندر عصر خود . . . و دليل آريم بر آنكه عقل ، بهشت است بدانچه گوئيم مردم را همه راحت و آسانى و ايمنى از عقل كلّ است ، نبينى كه مردم كه از عقل كلّ نصيب يافته‌اند چگونه رنج و شدّت و ناايمنى بر ستوران افكنده‌اند كه ايشان را عقل نيست . . . پس چون بر اين مقدار عقل جزوى كه مردم از ايزد تعالى نصيب يافته‌اند چندين رنج از ايشان برخاسته است ، دليل آيد اين حال بر آنكه عقل كل ، بهشت به حقيقت است كه همهء نعمت‌ها در راحت‌ها اندر عالم از اثر او پديد همى آيد . . .\r\n( وجه دين ، ناصر خسرو ، ص 34 و 33 ) . « پس درست شد كه بهشت اندر حدّ قوهء\r\n\r\n\r\n","description":"","footnote":"\r\n( 1 ) . كور .\r\n( 2 ) . مراد على ( ع ) است .\r\n","page_name":" 82 ","page_number":84},
  {"content":"\r\n\r\nعلم است و دانايى به حقيقت بهشت است و دوزخ اندر حد قوهء جهل است و نادانى به حقيقت دوزخ است . » ( وجه دين ، ناصر خسرو ، ص 48 ) علاوه بر اين اسماعيليان به معاد و بعث و نشور جسمانى هم معتقد نيستند ، ناصر خسرو گويد :\r\n مردكى را به دَشت گرگ دريد * زو بخوردند كركس و دالان\r\nآن يكى زيست در بُن چاهى * وان دگر رفت بر سَرِ ويران\r\nاين چنين كس به حشر زنده شود ؟ * تيز بر ريش مردم نادان ! \r\nو همو در خوان الاخوان در صف چهل و يكم و صف پنجاه و پنجم در نفى بهشت و دوزخ و علمى بودن ثواب و عقاب و تأويل سرما و گرماى قيامت ، سخن‌ها آورده است و گويد چون در روز قيامت آلات و حواسّ دريابندهء لذّات و تألمات وجود ندارد ، يعنى جسمى در ميان نيست ، پس لذّت و رنج جسمى هم در بين نيست ( خوان الاخوان ، ص 165 - 128 ) و اينكه پيامبران ، مردم نيكوكار را به بهره بردن از باغ بهشت و نهرهاى روان و حوران سيه‌چشم و قصرهاى بهشتى و ميوه‌هاى گوارا و لذيذ اميدوار ، و بدكاران را به سوختن در آتش دوزخ و ضربه عمودهاى آتشين و آهنين و زخم مار و كژدم و نوشابه‌هاى هول‌انگيز ، وعيد داده‌اند براى آن بوده است كه تا رونق عالم جسمانى برقرار بماند » و « در طاعت بكوشند » ( هفت باب بابا سيدنا ، ص 34 )\r\n روى زى محراب كى كردى اگر نه در بهشت * بر اميد نان و ديگ قليه و حلواستى\r\nپشت اين مُشتِ مقلّد كى شدى خم از ركوع * گرنه در جنّت اميد ميوهء طوباستى . » « 1 » \r\n\r\nخردگرائى و توجه به باطن\r\nدر ميان جنبشهاى فكرى و اجتماعى قرون وسطا ، نهضت اسماعيليّه بيش از ديگر جنبش‌ها ، به خرد و دانش و عقل و استدلال متمايل بود ، به قول « هاجسن » به نظر اين جماعت « خالق و مبدع جهان در حقيقت « عقل كلّ » بود ، تصوّر يك نظام\r\n\r\n\r\n","description":"","footnote":"\r\n( 1 ) . فرقهء اسماعيليه ، پيشين ، مقدّمه ، ص 23 به بعد .\r\n","page_name":" 83 ","page_number":85},
  {"content":"\r\n\r\nعقلانى براى جهان طبيعت ، راه بدينجا مىبرد كه براى عبادات ، اخلاق و حيات پس از مرگ نيز يكنوع معقوليّت جهانى تصوّر شود . . . تمام وجوه مذهبى را تلطيف مىكردند ، مثلا حيات پس از مرگ يا معاد را امرى روحى تصوّر مىكردند نه جسمانى ، آنچنان كه حضرت محمّد ( ص ) اظهار داشته بود . . . معتقد بودند كه چون انسان به معناى باطنى آداب خارجى دين پى برد ، انجام آن فرايض از گردن او ساقط مىشود و مىتواند مستقيما به جان كلام و لبّ مفهوم آن عبادات پى برد . » « 1 » نويسندگان و مؤلّفان كتب ملل و نحل ، غالبا اسماعيليان را فرقه‌يى منحرف و گمراه مىشمردند و مىگفتند كه اين جماعت « به پيروان محرم خويش ، بطلان تمام مذاهب و بىفايدگى و پوچى تمام قوانين آسمانى را تعليم مىكردند . »\r\nتحقيقات اروپائيان دربارهء اسماعيليان نخستين ، بطور اساسى با مطالعات « سيلوستر دوساسى » در منشأ اسماعيلى فرقه « دروز » آغاز گشت ؛ دروزها يك قرن زودتر از « نزاريان » ، از فاطميان جدا شدند ، تحقيقات دوساسى به طور كامل داستان ابن ميمون را به ما ارائه داد . تحقيقات و تتبعات ديگر پژوهندگان فرنگ و مطالعات مداوم محقّقان در قرن اخير پرده از روى بسيارى از اتّهامات ناروا برگرفت و نشان داد كه اين نهضت در معنى يك مكتب فلسفى بارور و قابل انعطاف بود كه به دانشمندان و متفكّران ، آزادى بيان افكار و عقايد فلسفى را اعطا مىكرد ، هدفش آزادى بخشيدن به طبقات صنعتگر جامعه به وسيلهء يك سازمان صنفى بود كه با چشم تسامح و گذشت به يكديگر بنگرند » « 2 » « لوئى ماسينيون » به طور دقيق نفوذ اسماعيليان را در اصناف مسلمين و در تصوّف و در جزئيات زندگى مسلمانان و حتّى در برخى از وجوه زندگى اروپائيان بررسى كرده است و كيش اسماعيلى را يكى از فرق معتبر تاريخ اسلام دانسته است .\r\nبسيارى از سران و پايه‌گذاران فرقهء اسماعيليّه در نتيجهء مطالعات فلسفى و اجتماعى ، و پژوهش دقيق در دين اسلام و مندرجات قرآن ، سعى داشتند كه اسلام را از صورت مشتى حدود و قيود و احكام و آداب خشك مذهبى « دگم » خارج كنند و به اين كيش ، نيروى تحرّك و تغيير و صبغهء علمى و فلسفى ببخشند و كارى كنند كه\r\n\r\n\r\n","description":"","footnote":"\r\n( 1 ) . همان كتاب ، ص 356 .\r\n( 2 ) . همان كتاب ، از ص 73 به بعد .\r\n","page_name":" 84 ","page_number":86},
  {"content":"\r\n\r\nمذهب آنان با گذشت زمان و تكامل اوضاع اجتماعى و اقتصادى ، در هر عصرى قابل دوام باشد و بتواند با هر شرايط و اوضاع و احوال جديدى خود را همآهنگ كند ، و ظاهرا بر اساس اين فكر فلسفى و اجتماعى است كه مىبينيم اسماعيليان در مراتب و درجاتى كه براى سران خود قايل بودند به « ناطق » يعنى بزرگترين پيشواى فكرى و اجتماعى خود اجازه مىدادند كه « واضع شرع جديد » و در عين‌حال « ناسخ شرع قديم » باشد و اين نيروى تحرك و تغيير ، به كيش اسماعيليه اجازه مىداد كه مذهب را به‌صورت تابعى از اوضاع اقتصادى و اجتماعى و فكرى زمان درآورد . ناصر خسرو در سفرنامهء خود ضمن توصيف لحسا مىنويسد : « . . . گفتند سلطان آن ، مردى شريف بود و آن مردم را از مسلمانى باز داشته و گفته بود : نماز و روزه از شما برگرفتم ( همان كارى كه على ذكره السّلام در سرزمين الموت كرد ) و دعوت كرده بود كه مرجع شما جز با من نيست و نام او ابو سعيد بود و همو گفته بود :\r\n« . . . نماز نكنند و روزه ندارند و ليكن بر محمّد مصطفى ( ص ) و پيامبرى وى مقرّند . . .\r\nوصيت كرده است فرزند خود را كه : رعيّت را به عدل و داد دارند و مخالفت يكديگر نكنند . . . و در شهر لحسا مسجد آدينه نبود و خطبهء نماز نمىكردند . . . ولى اگر كسى نماز كند او را باز ندارند . . . هرگز شراب نخورند . . . » .\r\nدر ايران پس از آنكه پيروان فرقهء اسماعيلى ( نزاريان ) اهميّت و اعتبارى كسب كردند ، علما و فقهاى سنّى به جنگ با آنان برخاستند تا جائى كه مرد پژوهندهء محقّقى چون غزّالى « . . . تحت تأثير رعب و خوف عهد خويش . . . تمام اسماعيليان را ملحد و بىدين و مستحق مرگ شمرد ، مگر آنكه توبه كنند . اين فتوى ، كودكان را نيز كه پدر و مادرشان آنها را به مذهب اسماعيلى بار آورده بودند شامل مىشد .\r\nفقيهان بعدى در فتاوى و احكام خود عليه اسماعيليان در اغلب موارد خشن‌تر و سنگدل‌تر بودند . . . در حدود سال 577 ( 1181 ميلادى ) از فقهاى سمرقند سؤال شده بود كه با اسماعيليانى كه قصد توبه دارند چگونه بايد رفتار كرد ، ملايمترين جواب‌ها اين بود كه بايد تمام كسانى را كه گمراه ساخته و بدين خويش درآورده‌اند بدين اسلام برگردانند ( يعنى بايد رفقايشان را لو بدهند ) ولى عموما توبهء فرد اسماعيلى پذيرفته نمىشد و چاره‌يى جز مرگ نبود . به اين دليل كه صريحترين اظهارات ، ممكن بود در انديشهء مرد اسماعيلى ، قابل تعبير به معناى مغايرى باشد ،\r\n\r\n","description":"","footnote":"","page_name":" 85 ","page_number":87},
  {"content":"\r\n\r\nفتوايى مشابه اين ، نيز به وسيلهء فقهاى بلخ در سمرقند ايراد گرديد . . . » « 1 » .\r\n« ناصر خسرو سيماى اسماعيلى خود را در ديوان اشعار خود آشكار ساخته است ، اسماعيليان معتقدند ، كه قرآن و شريعت را تفسير باطن يعنى « تأويل » بايد كرد و فقط خاندان علىاند كه مىتوانند عهده‌دار تأويل شوند و حديثى از پيغمبر نقل مىكنند كه فرموده است كه من صاحب تنزيل و على صاحب تأويل است و به همين مناسبت اسماعيليّه ، اهل تأويل خوانده مىشوند . فقهاى اهل سنّت تأويل اسماعيلى را قبول نداشتند ، « ابن تيميّه » مىگويد اينان تحريف كلمه از مواضع خود مىكنند و نام آن را تأويل مىنهند . ناصر خسرو در تأويل صلوة مىگويد : معنى ظاهر صلوة پرستش خداست به جسد به اقبال به سوى قبلهء اجساد كه آن « كعبه » است خانه خداى تعالى به مكه ، و تأويل باطن صلوة پرستش خداى است به نفس ناطقه به اقبال بر طلب علم كتاب و شريعت سوى قبله ارواح كه آن خانهء خداست ، آن خانه كه علم خداى اندروست و آن امام حق است ( ع ) و گاهى از تأويل تعبير به « رمز » و « مثل » مىكند ، در مورد عيسى گويد :\r\n قول مسيح آنكه گفت زى پدر خويش * مىشوم ، اين رمز بود پيش افاضل\r\nعاقل دانست كو چه گفت ، و ليكن * رهبان گمراه گشت و هرقل جاهل \r\n. . . و دربارهء اينكه خاندان پيغمبر رمزگشاى دين و تأويل‌گزار حقيقى هستند ، گويد :\r\n اين همه رمز و مثلها را كليد * جمله اندر خانهء پيغمبر است\r\nگر به خانه در ، ز راه در شويد * اين مبارك خانه را ، در حيدر است \r\nمقدسى مىگويد : اسماعيليه را باطنيّه مىگويند زيرا ظاهر قرآن را به باطن برمىگردانند ولى ابن خلدون گويد به جهت آنكه آنان ، به امام باطن يعنى امام مستور و پنهان اعتقاد دارند ، ناصر خسرو به همين مناسبت مخالفان خود را ظاهرى خطاب مىكند . » « 2 »\r\n\r\n\r\n","description":"","footnote":"\r\n( 1 ) . فرقهء اسماعيليه ، پيشين ، ص 249 .\r\n( 2 ) . دكتر مهدى محقّق ، 20 گفتار . . . ، ص 294 به بعد .\r\n","page_name":" 86 ","page_number":88},
  {"content":"\r\n\r\n\r\nنخستين سازمان حزبى و سياسى در ايران ، روش تشكيلاتى و تعليماتى و تبليغاتى فرقه اسمعيليه در نيمه دوم قرن سوم هجرى\r\n\r\nپيشرفت تدريجى اسماعيليان\r\n« اته » از محققين فرنگ ضمن بحث پيرامون عقايد ناصر خسرو ، نظريات او را بىارتباط با عقايد جمعيت اخوان الصّفا و اهل تصوف و فارابى و ابن سينا نمىداند .\r\nآنچه مسلم است تا ظهور عبد اللّه بن ميمون القدّاح در حدود سال 260 هجرى ( 873 ميلادى ) فرقهء اسمعيليه يكى از فرق عادى شيعه بود و بين فرق مختلف شيعه اهميت چندانى نداشت ولى بعدها به علل و جهات سياسى و اقتصادى و براى مبارزه با حكومت ظالمانهء خلفا اين فرقه در اثر حمايت مردم ناراضى اعتبار فراوانى كسب كرد و مدت چهار قرن با دين و دولت خلفاى عباسى به جنگ و مبارزه برخاست .\r\n« دوخويه » دانشمند بزرگ هلندى مىگويد : « نفرت شديدى كه نسبت به عرب و اسلام دروغين عهد بنى اميّه و بنى عبّاس وجود داشت سبب گرديد كه در اواسط قرن سوم هجرى عبد اللّه بن ميمون القداح را كه شغلش كحّالى و نژادش ايرانى بود فكر و نقشه‌يى به نظر آيد كه از دو جهت شگفت بود ، يكى از جهت جرأت و نبوغى كه در طرح نقشه ديده مىشد ، ديگر از جهت اينكه با اطمينان خاطر و قوّت قلب و شدّت عمل به موقع اجرا گذاشته شد . »\r\n\r\n","description":"","footnote":"","page_name":" 87 ","page_number":89},
  {"content":"\r\n\r\n\r\nروش تبليغاتى اسمعيليه\r\nبطورى كه « دوزى » متذكر شده است ، نقشه اين بود كه از تمام طبقات و قشرهاى اجتماعى براى سرنگون ساختن حكومت جابرانهء خلفا استفاده شود ، براى توفيق در اين راه حزبى سرّى تشكيل دادند . و براى ورود در آن ، مقررات و درجاتى قائل شدند ؛ در اين حزب ، پيروان عقايد و افكار مختلف شركت داشتند ، از طرفى مؤمنين واقعى و از طرف ديگر مردان آزادفكر و ملحدى كه دين را فقط وسيله‌يى براى لگام‌زدن بعوام الناس مىدانند وارد شدند و دعاة و مبلغين اين فرقه جميع فرق مذهبى را به وسائل گوناگون به جمعيت خود جلب مىكردند و سعى داشتند حزبى با انضباط و فشرده پديد آورند تا در موقع ضرورت از افراد اين جمعيت براى اجراى مقاصد خود استفاده كنند .\r\nدوخويه مىگويد : « براى رسيدن به اين هدف وسائلى فراهم آوردند . . . براى مردم باايمان ، از پرهيزكارى و تقوا سخن گفتند و اگر نگويم به افراد لاابالى و بىبندوبار اجازهء قانون‌شكنى دادند توان گفت آنان را آزاد گذاشتند ، با كسانى كه قواى دماغى نيرومند داشتند از در فلسفه درآمدند و با اهل تعصّب از راه عرفان و اميدوارى به فضل و رحمت خداوند كريم وارد شدند با عوام النّاس از عجايب و غرايب و شگفتىها گفتگو كردند ، براى يهوديان از مسيح و براى مسيحيان از روح القدس و براى مسلمين از مهدى دم زدند و براى ايرانيان و سريانيان و بت‌پرستان و لامذهبان ، روش فلسفى در الهيّات آوردند و اين كارها را با چنان عزم راسخ و آرامش خاطر صورت دادند كه مايهء اعجاب ماست . » « 1 »\r\nرشد و گسترش نقشهء اسمعيليه بيشتر مرهون مساعى و كاردانى مبلغين و دعاة آنها بود مأمورين تبليغاتى اين فرقه با احاطه و اطلاعى كه از ضماير و قلوب مردم طبقات مختلف داشتند ، با صبر و حوصلهء فراوان به مناطق مختلف سفر مىكردند و خود را تاجر يا پزشك معرفى مىكردند ، هرجا اقامت مىگزيدند طورى عمل مىكردند كه مردم ، آنها را مظهر صفا و حسن‌نيت مىشمردند و براى كسب فيض دور آنها جمع مىشدند . معمولا مبلغين از استقبال مردم استفاده مىكردند و با حزم\r\n\r\n\r\n","description":"","footnote":"\r\n( 1 ) . تاريخ ادبى براون ، ج 1 ، ص 571 به بعد .\r\n","page_name":" 88 ","page_number":90},
  {"content":"\r\n\r\nو احتياط افرادى از مردم را كه استعداد بيشترى داشتند با عقايد و افكار خود آشنا مىكردند ، آنها سعى مىكردند كه حس كنجكاوى مردم را برانگيزند و روح تحقيق و مطالعه را در آنها بيدار سازند ، همين كه دعاة مشاهده مىكردند كه شخص مورد تبليغ ، آمادهء پذيرش افكار آنها نيست فورا عقب‌نشينى مىكردند و سعى مىكردند كه بذر تبليغات را در مزرع مناسبى بكارند ، در ضمن تبليغات ، مبلغين اسمعيلى به مردم مستعد مىگفتند كه اداى ظاهرى فرائض دين از نماز و روزه و حج و زكات در صورتى كه به معانى روحانى آن پى نبرند چندان ارزشى ندارد « اگر مستمع از خود كنجكاوى نشان دهد و معلوم شود شوق بيشترى به درك معانى دارد آنگاه داعى به توضيح مطلب مىپردازد ، ولى كلام خود را در وسط مباحثه قطع مىكند و مىرساند كه اسرار الهى را فقط نزد كسانى مىتوان فاش ساخت كه سوگند وفادارى نسبت به امام زمان . . . ياد كرده و ثابت كرده باشند كه شايستگى درك اين معانى را دارند . در واقع نخستين وظيفهء داعى ( يعنى مبلّغ و دعوت‌كننده ) بيشتر آنست كه نومريد به درستى عهد و پيمان خود قسم ياد كند و ملزم شود در اوقات معين وجوهى منظّما بپردازد » .\r\nبراى برانگيختن حس كنجكاوى نومريدان معمولا سئوالاتى از اين قبيل مطرح مىكردند :\r\n1 - چرا عالم را خداوند در 7 روز خلق كرد و حال آنكه مىتوانست بآنى خلق كند ؟\r\n2 - حقيقت عذاب جهنّم چيست ؟\r\n3 - هفت دروازهء آتش جهنّم و هشت دروازهء بهشت كدام است ؟\r\n4 - چرا هفت آسمان و هفت زمين آفريده شده ؟\r\n5 - معناى اين حرف فلاسفه چيست كه مىگويند انسان ، عالم صغير يا خلاصهء عالم است و عالم طبيعت ، انسان كبير است و اين حرف را چرا از بديهيّات اوليه مىدانند ؟\r\n\r\nراه پذيرش عضو\r\nپس از طرح سؤالات و مسائلى از اين قبيل دعاة به مستمعين خود چنين\r\n\r\n","description":"","footnote":"","page_name":" 89 ","page_number":91},
  {"content":"\r\n\r\nمىگويند : « آيا دربارهء وضع خود فكر نكرده‌ايد و براى درك اين حقايق به دقت انديشه نمىكنيد تا بدانيد آنكه شما را آفريده داناست . . . و در همهء احوال از روى عقل و تدبير عمل كرده و آنچه بهم پيوسته يا از هم گسسته است به دلايل خفيّه و مرموز بوده است » .\r\nپس از طرح مسائلى از اين قبيل اگر داعى ، نومريد را مستعد و آماده قبول مىديد خطاب به او چنين مىگفت : « زينهار دست راست خود را در دست راست من بگذار و با سوگندها و پيمانهاى ناگسستنى عهد كن كه هرگز راز ما را فاش نسازى و به دشمنان ما هر كه باشد كمك نكنى و دامى در راه ما نگسترانى و جز حقيقت چيزى به ما نگوئى و با هيچيك از مخالفين ما عليه ما هم‌پيمان نشوى » .\r\nآنچه گفتيم مربوط به مرحلهء اوّل بود ، در مرحلهء دوّم « نومريد مىآموزد كه رضاى خدا با اجراء احكام اسلام حاصل نمىشود مگر آنكه اصول باطنيه و مبادى مكنونه‌يى را كه احكام اسلام صرفا نشانه‌يى از وجود آنهاست به وسيله امام فراگيرد زيرا تعليم اصول و مبادى مزبور به عهده امام واگذار شده است .\r\nدر مرحله سوم و چهارم ، كيفيت و ماهيت و عدّهء ائمه و معناى عدد هفت در عالم ماده و معنى ، به نومريد آموخته مىشود و نومريد تشخيص مىدهد كه عوالم مزبور ، معرّف عدد هفت است و بدين ترتيب نومريد از مذهب 12 امامى جدا مىشود و به مذهب 7 امامى مىگرايد و به اين مسئله پى مىبرد كه محمد بن عبد اللّه ( ص ) چه مقامى دارد و قرآن آخرين كلام خدا نيست . پس از پايان اين مراحل ، نومريد علوم اولين را فرا گرفته آمادهء فراگرفتن عقيدهء باطنيه مىشود .\r\nدر مرحله پنجم شخص جديد المذهب به علم اعداد و موارد تأويل آشنا مىشود ، بسيارى از احاديث را مردود مىداند ، از مذهب با شك و ترديد سخن مىگويد و به ظاهر قرآن كمتر توجه مىكند و در انتظار روزى است كه كليهء مراسم صورى اسلام ملغى و منسوخ گردد .\r\nدر مرحلهء ششم ، نومريد اسمعيلى درمىيابد كه رعايت مراسم ظاهرى فرائض مذهبى نظير نماز ، روزه ، زكات و حج و امثال آنها به هيچ وجه مهمّ نيست و ممكن است متروك گردد و فلسفه وضع اين قوانين اين بوده است كه عوام الناس و مردم بىمايه را به حدود و قيودى مقيد سازند .\r\n\r\n","description":"","footnote":"","page_name":" 90 ","page_number":92},
  {"content":"\r\n\r\nدر مرحله هفتم و هشتم ، فقط دعاة بزرگ راه دارند ، در اين مرحله است كه شخص بايد اعتقاد خود را به خدا از دست بدهد و بيش از پيش به مبانى مذهب مادى نزديك شود و دريابد كه نبى به معجزات شناخته نمىشود بلكه نبى كسى است كه « دستگاهى بوجود آورد كه در عين حال سياسى ، اجتماعى و مذهبى و فلسفى باشد و راه و روش خود را براى سعادت آدميان بر نوع بشر عرضه كند . »\r\nبالاخره در مرحلهء نهم كه آخرين مرحله تعليمات اسمعيليه است ، « شخص كليه عقايد جازم و قطعى مذهبى يعنى علم اليقين را از دست مىدهد و به‌صورت فيلسوف و متفكّرى فرزانه درمىآيد و در انتخاب روشهاى گوناگون مذهبى و فلسفى و التقاط و تركيب آنها آزاد است . »\r\nبه اين ترتيب چون رهبران فرقهء اسمعيليه به پيروان خود آزادى بيشترى داده و كوشش كرده‌اند كه آنها را از قشريّات و ظواهر مذهبى رها ساخته و به حقايق امور آشنا سازند مورد شماتت و سرزنش بعضى از مسلمانان قرار گرفته‌اند ، تا جائى كه پيروان فرقه اسمعيليّه را مرتد و خدانشناس خوانده‌اند .\r\nپيروان اسمعيليه به اسامى ديگرى نظير سبعى ، تعليمى ، فاطمى ، قرمطى ، ملاحده و حشاشين معروف شده‌اند .\r\nبراون ضمن بحث پيرامون اسمعيليه مىنويسد : « . . . چون لبّ كلام و جنبهء فلسفى و جهاندوستى اسمعيليه را مورد تعمّق قرار دهيم ، اين نكته به خوبى قابل تصور است كه فرمانروايان مذهبى و غير مذهبى آنها چه از اولاد فاطمه زهرا باشند چه نباشند ، در نظر افراد كامل عيار آن فرقه اين مطلب چندان مورد توجه و اعتنا نيست . . . از با قريحه‌ترين مبلغين ايشان ، ناصر خسرو سخنور و جهانگرد معروف است كه لقب بزرگ حجّت خراسان داشت و مردى بود با حرارت ، با حميّت ، صاحب طبع آتشين ، طينت پاك و ضمير روشن و به اصالت نسب فاطميان مسلما معتقد بود . »\r\nفرمانروائى فاطميان با اينكه به اقتضاى زمان و مكان گاهگاه با ظلم و شدت عمل ناگزير توأم بود ، بر روى هم خلفاى مزبور با آزادمنشى و نكوكارى و معارف‌پرورى حكومت كردند .\r\nگيار (  Guyard  ) گويد : عقايد اسمعيليه را غالبا در دانشگاههاى قاهره تدريس\r\n\r\n","description":"","footnote":"","page_name":" 91 ","page_number":93},
  {"content":"\r\n\r\nمىكردند و دانشگاهها كتابخانه‌هاى بزرگى داشت كه مردم گروه گروه به قصد استفاده از بيانات اساتيد اجلّ بدان روى مىآوردند ( مىگويند كتابخانهء آنان مجموعا يك ميليون و ششصد هزار جلد كتاب داشت ) . . . بناى كار اين فرقه بر اين بود كه اشاعهء مذهب بايد به وسيلهء تبليغات باشد و نسبت به ساير اديان نهايت گذشت و تحمّل را روا مىداشتند . معز ( چهارمين خليفهء فاطمى ) به نصرانيان اجازه داد علنا با علماء وى به مباحثه و مجادله پردازند و كسى تا آن تاريخ چنين چيزى نشنيده بود .\r\nاسقف معروف اشمونين از اين اجازه استفاده كرد ، معز كليساى ويرانه سن مركورس را در فسطاط از محل وجوه خزانه ، از نو ساخت . تا آن تاريخ به مسيحيان اجازه داده نمىشد در تعمير و تجديد بناى آن كليسا اقدام كنند . بعضى از مسلمين متعصّب سعى كردند مانع شوند و روزى كه سنگ اوّل بنا نهاده شد ، شيخى در وسط شالده و پىريزى بنا پريد و سوگند ياد كرد كه حاضر است جان خود را نثار كند كه كليسا دوباره ساخته نشود ، همين كه معز را از ماجرا باخبر ساختند فرمان داد شيخ را زير سنگ‌ها مدفون سازند ولى به شفاعت خليفهء بزرگ نصرانى موسوم به يفرم از قتل او چشم بپوشيد . . . ناصر خسرو كه در اواسط قرن يازدهم ميلادى در عصر المستنصر ( هشتمين خليفهء فاطمى ) در قاهره بود شرح موافقى درباره اسمعيليه و سران اين فرقه و روش عادلانهء سياست و كشوردارى آنان نوشته است . ناصر خسرو چنين گويد :\r\n« همه از سلطان ايمن‌اند كه هيچ‌كس از عوانان و غمّازان « 1 » نمىترسد و بر سلطان اعتماد داشتند كه بر كسى ظلم نكند و به مال كسى هرگز طمع نكند و آنجا مال‌ها ديدم از آن مردم كه اگر گويم و صفت كنم مردم عجم را آن قبول نيفتد و مال ايشان را حدّ و حصر نتوانستم كرد ، و آن اساس كه آنجا ديدم هيچ‌جا نديدم و آنجا شخصى ترسا ديدم كه از متمولان مصر بود ، چنان كه گفتند كشتيها و مال و ملك او را قياس نتوان كرد . غرض آن كه يك سال آب نيل وفا نكرد و غلّه گران شد ؛ وزير سلطان اين ترسا را بخواند و گفت سال نيكو نيست و بر دل سلطان جهت رعايا بار است ، تو چند غله توانى بدهى خواه به بها ، خواه به قرض ؟ ترسا گفت به سعادت سلطان و\r\n\r\n\r\n","description":"","footnote":"\r\n( 1 ) . عناصر فاسد و سخن‌چين .\r\n","page_name":" 92 ","page_number":94},
  {"content":"\r\n\r\nوزير ، من چندان غلهء مهيّا دارم كه شش سال نان مصر بدهم « 1 » . »\r\nظاهرا ناصر خسرو پس از مسافرت مصر و مشاهدهء اوضاع اجتماعى آن سرزمين به مذهب اسمعيليه گرويده است .\r\nبه طور كلى فرقهء اسمعيليه نه‌تنها طرفدار مردم بودند بلكه از آزادى بحث و مناظره نيز حمايت مىكردند و از اين راه به رواج منطق و فلسفه كمك شايان كردند .\r\nمىگويند پدر ابو على سينا كه اسمعيلىمذهب بود در بعضى از جلسات فرزند خود ابو على را همراه مىآورد ، شركت اين كودك خردسال در بحث‌هاى فلسفى كمك بزرگى به تجهيز ذهن او كرد ، وى در شرح حال خويش به اين گفتگوهاى فلسفى اشاره مىكند .\r\n\r\nتكفير ايرانشاه\r\nپيروان فرقهء اسماعيليه به علّت آزادانديشى مورد نفرت روحانيان قشرى بودند ؛ مسمّط العلى مىنويسد : « ايرانشاه كه از پدر چون خاكستر از آتش آمد ، حاكم شد و به سبب آنكه با باطنيان و ملاحده مكاتبت و مصادقت مىورزيد از ربقهء ايمان منخلع شد و جمهور اعيان بر قلع او متفق شدند و خواصّ و عوام به فتواى ائمّهء عهد قاضى ابو العلاء بكويه ، قدّس اللّه روحه و امام القراء كه هردو از علما و اصفيا بودند به اباحت خون آن زنديق و برفتك و قتل او انگيخته شدند « 2 » . »\r\n\r\nتبليغات اسماعيليان در دستگاه دولتى\r\nبرتلس مىنويسد : « تبليغات اسماعيليان در ميان پاسداران بركيارق هم كارگر افتاد ، وى آشوبگران را كيفر مىداد ، و داعيان اسماعيلى ، از نزاع محمود و بركيارق سود فراوان بردند . به گفتهء ابن الاثير ، آدمكشىهاى سرّى چنان رايج شد كه نزديكان بركيارق همه در زير جامه‌ها زره مىپوشيدند و بىجوشن و خود ، از خانه بيرون نمىآمدند . به روايت بندارى اسماعيليان همهء مردم سرشناس را به ترس و هراس انداخته بودند ، بسيار كسان از بيم جان به آنان تملّق مىگفتند . . . همه در بيم و\r\n\r\n\r\n","description":"","footnote":"\r\n( 1 ) . تاريخ ادبى براون ج 1 ، ص 578 ( به اختصار ) .\r\n( 2 ) . مسمّط العلى ، ص 17 ، به نقل از تاريخ كرمان سلجوقيان ص 90 .\r\n","page_name":" 93 ","page_number":95},
  {"content":"\r\n\r\nوحشت بسر مىبردند « 1 » » .\r\n\r\nعقيدهء باطنيّه در مورد پيغمبران\r\nپيغمبران در نظر باطنيّه ، رهبران سياسىاند كه خواسته‌اند با توسّل به معجزه كه در واقع حيله و تردستى ماهرانه‌يى بيش نيست ، خود را به عنوان آورندگان شرايع آسمانى بقبولانند ، هر پيغمبرى يك نفر وصى و جانشين دارد كه وظيفه‌اش تفسير و تعبير فرايض و محرّمات شرعى است كه با نفى آنها منتفى مىشود ، بطورى كه مثلا فريضهء نماز ، جاى خود را به فريضهء وفادارى به امام مىدهد ، زيارت قبور ائمّه جانشين حجّ مىشود ، روزه به حفظ اسرار فرقه ، تغيير شكل مىدهد ، افشاى اسرار ائمّه جانشين زنا مىشود ، بهشت به‌صورت لذّت دنيوى تغيير صورت مىدهد و جهنّم جاى خود را به انجام فرايض دينى مىدهد ، نتيجه‌اى كه بغدادى ، بر اساس كتاب السّياسة مىگيرد آنست كه باطنيان آن چه را اسلام حلال كرده ، حرام مىدانند و آنچه را حرام كرده حلال مىشمارند ، همانطور كه بعدا خواهيم ديد غزّالى كم و بيش نظر بغدادى را تأييد مىنمايد و باطنيان را نفىكنندهء هرگونه شريعت آسمانى و دشمن سرسخت اسلام مىشمارد . . . « 2 »\r\nباطنيان اعمّ از باطنيان مشرق و مغرب ، هدف و نقشهء واحدى داشتند ، مىخواستند نظام دينى و سياسى اسلام را واژگون كنند ، محرّك آنان در اين امر انتقام‌جوئى و سلطه‌گرى بود . بعضى ، باطنيان را مجوس و اخلاف زرتشتيان مىدانند گر چه خود را مسلمان معرّفى مىكنند ، ولى قصد واقعى آنان اين است كه با تفسير باطنى قرآن ( تأويل ) شرع را مطابق با اعتقادات مجوس تفسير نمايند .\r\nبعضى ديگر از فرقه‌شناسان برآنند كه باطنيان از سبائيان حرّان ، و حمدان بن قرمط يكى از آنان است . باطنيان معتقدات خويش را فقط به كسانى تعليم مىدهند كه سوگند ياد كنند كه آن عقايد را مخفى نگاه دارند . عده‌يى گويند باطنيان طرفدار اصالت مادّه هستند ( دهرى ) و به ابديّت مادّه اعتقاد دارند ، اينان پيامبران را نفى\r\n\r\n\r\n","description":"","footnote":"\r\n( 1 ) . ناصر خسرو و اسماعيليان ، ترجمه يحيى آرين‌پور ، ص 140 .\r\n( 2 ) . سياست و غزّالى ، ج 2 .\r\n","page_name":" 94 ","page_number":96},
  {"content":"\r\n\r\nمىكنند و هرچيزى را كه طبيعت انسان طلب كند حلال مىدانند . . . « 1 »\r\nبغدادى ، باطنيّه را مورد شديدترين انتقادات قرار مىدهد ، وى قرامطهء عراق ، بحرين ، و شام و نيز فاطميان مراكش و مصر را جزو فرقهء باطنى مىشمارد و سعى مىكند تا با نشان دادن ريشهء مشترك اينان ، ادّعاى فاطميان را مبنى بر پيوستگى به على و فاطمه رد كند ، و مغايرت عقايد باطنيّه را به اصول اسلامى به اثبات رساند .\r\nبه نظر بغدادى ، در اين كه فاطميان خود را به دروغ به على بسته‌اند شكّى نيست ، جنبش فاطمى نتيجهء توطئه‌اى است كه سه نفر آشوبگر سياسى به اسامى ميمون القدّاح ، محمّد بن الحسين ( مشهور به ديندان ) و حمدان بن قرمط ، در زندان عباسيان تدارك ديدند . ميمون القداح كه مأموريت اخلال و شورش در مغرب را بر عهده داشت بدوا خود را به عنوان يكى از اخلاف عقيل برادر على معرفى كرد و بدين ترتيب توانست عدّه‌يى را به دور خود جمع كند ، سپس ادّعا كرد كه از نوادگان محمّد بن اسماعيل است .\r\n\r\nنظر غزالى\r\nاگر غزالى به سان بغدادى به باطنيان شديدا حمله مىكند ، در عوض در مسالهء تكفير ، نظر نسبتا معتدلى دارد ، در كتاب اقتصاد از كسانى انتقاد مىكند ، كه خود را كاشف حقيقت و صاحب منحصر به‌فرد حقيقت مىدانند و ديگران را اهل ضلالت .\r\n( اقتصاد ، 110 ) غزّالى در آثار ديگرش به‌ويژه در احياء فيصل و مستصفى ، كه كتاب اخير در حقيقت پايان‌نامه حيات علمى وى به شمار مىرود به كرّات اين گونه تنگ‌نظران را به باد حمله و انتقاد مىگيرد . به نظر غزّالى ، تكفير بايد متوجّه به دلايلى باشد كه در اصول فقه تعيين شده است . . . بنابراين در صدور حكم تكفير بايد نهايت احتياط و دقّت به كار برده شود . . . در تكفير ، درجات تقصير بايد در نظر گرفته شود ، و اتّخاذ تصميم نهائى كار امام است . . . غزّالى براى فلاسفه‌اى كه به مكتب فارابى وابسته‌اند ، احترام خاصّى قائل است ، به نظر وى اين دسته از فلاسفه به وجود خالق و رسالت محمّد ( ص ) اعتقاد قلبى دارند ، معهذا اينان با وجود آن كه پذيرفته‌اند\r\n\r\n\r\n","description":"","footnote":"\r\n( 1 ) . نقل و تلخيص از غزّالى و سياست ، ج 2 ، ص 511 .\r\n","page_name":" 95 ","page_number":97},
  {"content":"\r\n\r\nهدف اصلى رسالت محمّد اصلاح آدميان است ، با اين همه معتقدند كه عوام ، قادر به درك معنى و محتواى رسالت پيغمبر نيستند و بدين جهت خواصّ مجبورند كه قرآن را به طور استعار تفسير كنند ( تأويل ) تا براى عوام قابل فهم باشد .\r\n. . . غزالى سه بخش از تعليمات فلاسفه را مغاير شريعت آسمانى مىداند : بخش اوّل ، آرائى كه فلاسفه در باب مسائل اخروى ابراز مىدارند از قبيل نفى نشور « 1 » جسمانى و نفى بهشت و جهنم . بخش دوم ، نظريّاتى است كه بر حسب آنها خداوند ، عالم بر جزئيّات امور نيست بلكه فرشتگانند كه بر جزئيات امور آگاهند ، بالاخره بخش سوّم ، حاوى اين است كه عالم ، قديم و ازلى است « 2 » . غزّالى نسبت به فرق مختلف اسلامى سعهء صدر نشان مىدهد ؛ به نظر او « اتخاذ تصميم و صدور حكم در مورد حليّت جان و مال كسى كه به سوى قبله نماز مىگزارد و شهادتين را ادا كرده ، بىنهايت مشكل و خطير است . بهتر است هزار كافر زنده بماند و قطره‌اى از خون مسلمانى به ناحق ريخته نشود ، پيغمبر گفته است مأموريت من جهاد است تا اينكه كفّار شهادتين بگويند ، به صرف اداى شهادتين جان و مال ايشان در پناه شرع قرار مىگيرد و بعد از آن تصرف در مال و جان ، مستلزم وجود موجب شرعى است . . . » « 3 » .\r\nپيروان فرق مختلف ، بعضى اعتدالى و برخى افراطى هستند و اعلام تكفير آنان هميشه كينه‌جوئى و اغتشاش به وجود مىآورد ، بخصوص كه تعصّبات ، دسته‌اى ، از حقيقت‌خواهى و حقيقت‌جوئى قوىتر است . در بين فرق اسلامى تكذيب رسالت محمّد ( ص ) عموميّت ندارد ، و فقط بعضى از فرق بدان عقيده دارند . بعضى از فرقه‌ها از شيوهء تأويل سوء استفاده مىكنند ولى خطاى در تفسير شرعا موجب تكفير نيست ؛ نتيجه آنكه هيچ دليل شرعى معتبرى وجود ندارد كه بتوان به استناد آن ، فرق منحرف را از حمايت شرع محروم ساخت . به نظر غزّالى ، قصد واقعى و نيّت نهفتهء باطنيان از بىاعتبار ساختن عبادات ، آن است كه شرع اسلام را به صورتى كه پيغمبر آورده است ، نيست و نابود كنند . به عقيدهء باطنيان « وظيفهء امام حفظ شرع و تفسير آنست » ، باطنيّه با چنين نظريه‌اى ، امام را صاحب آن‌چنان اختيارات و\r\n\r\n\r\n","description":"","footnote":"\r\n( 1 ) . رستاخيز و زنده شدن مردگان .\r\n( 2 ) . سياست و غزّالى ، ص 515 .\r\n( 3 ) . همان كتاب ، ص 517 .\r\n","page_name":" 96 ","page_number":98},
  {"content":"\r\n\r\nخصالى مىدانند كه حتّى پيغمبر فاقد آن‌هاست ؛ در حقيقت خصالى را كه در باطنيّه به امام نسبت مىدهند برتر و بالاتر از خصالى است كه بنابر رأى علماى شرع به پيغمبر اختصاص دارد . « 1 » باطنيّه براى شرع ، خصيصهء دائمى و هميشگى قايل نيستند و شرع را كه تا روز قيامت و آغاز محاكمه الهى جاويد است ، موقّتى و قابل تبديل مىدانند . . . امامت به دوره‌هاى مختلف تقسيم مىشود . . . در پايان هر دوره خداوند پيغمبر جديدى مىفرستد و پيغمبر جديد شرايع پيامبران پيشين را لغو مىكند و شريعت جديدى مىآورد . . . « 2 » به نظر غزّالى ، بايد به زنديق و مرتد در هر شرايطى امكان داد تا توبه كند . محروم كردن زنديق از حقّ توبه ، با روح دين مغايرت دارد ، مگر نه آنست كه دين بيشتر به طرف اميد و رجاء متوجه است تا به سوى خوف و نااميدى . . . « 3 » .\r\n. . . اشعرى در كتاب مقالات ، نظريه معتزله را در مورد امر به معروف از زبان ايشان به اين نحو بيان كرده است : « اگر بتوانيم گروه متشكلى ترتيب دهيم و اين قدرت را داشته باشيم كه رقبايمان را از بين ببريم ، به امام‌مان سوگند مىخوريم و قيام مىكنيم ، زمامدار را مىكشيم و به زمامداريش پايان مىدهيم ، مردم را به دور مكتب خودمان يعنى اعتقاد به وحدت خدا و اصل اختيار متّحد مىكنيم و اگر كسى تجرّى كند او را مىكشيم . » شك نيست كه نتيجهء اين گونه برداشت از فرضيه امر به معروف و نهى از منكر ، به شورش مسلّحانه عليه قدرت حاكم مىانجامد و اين امر مخالف با رعايت نظم عمومى و منافى با حفظ صلح است و غزالى به اين اعتبار كه حفظ نظم عمومى و صلح اجتماعى يكى از قواعد اساسى شرع است با آن مخالف است ؛ بين عدالت و نظم ، غزّالى نظم را برمىگزيند و در عين‌حال تذكّر اجراى عدالت را به كسى كه از آن دور مىشود تكليف شرعى مىداند .\r\nغزّالى با وجود انتقادات شديدى كه به معتزله مىكند ، براى عقل ، احترام خاصّى قايل است ، به نظر وى « براى جستن حقيقت ، توسل به عقل ، بعد از اطاعت از شرع يكى از تكاليف اوّليه آدمى است . . . » « 4 » . غزّالى با تمام پيوستگىهاى عميقى كه به تسنّن و مخالفتهايى كه با باطنيان و قرامطه دارد سعى مىكند اصول عقايد اهل\r\n\r\n\r\n","description":"","footnote":"\r\n( 1 ) . همان كتاب ، ص 518 به بعد .\r\n( 2 ) . همان كتاب ، ص 523 .\r\n( 3 ) . همان كتاب ، ص 531 .\r\n( 4 ) . همان كتاب ، ص 536 .\r\n","page_name":" 97 ","page_number":99},
  {"content":"\r\n\r\nسنّت را به طرز فلسفى منظّم سازد كه خود اين امر موجب دشمنى اهل حديث با غزّالى شده است . آنچه مسلّم است غزّالى با فلسفه و انديشه‌هاى فلسفى عصر خود آشنا بوده است ، وى نه‌تنها با افكار فارابى و ابن سينا آشنائى كامل دارد بلكه آثار فيلسوف و طبيب ، ابو بكر رازى ، كتب مسكويه و از همه مهمتر رسائل اخوان الصّفا را كه بعضى از مؤلفين آنها ، پيوستگيهاى اسماعيلى داشته‌اند عميقا مىشناسد ؛ از اين جهت دريافت بسيارى از ابعاد فكرى غزّالى مستلزم توجّه دقيق به پديده‌هاى باطنى است ، غزّالى به رغم اسماعيليّه با « تشكيك » مخالف بود ، مگر نه آنست كه دعاة اسماعيلى براى جلب مردم ، ابتدا بذر شكّ و ترديد عقيدتى در دلها مىافشاندند ؟ . . . تجزيه و تحليل وضعيّت سياسى عصر غزّالى ، يكى ديگر از عواملى است كه فهم نظام فكرى او را آسان مىسازد ، غزّالى با سفرهائى كه به عراق ، شام ، حجاز ، عربستان ، و نيز به مراكز عمدهء ديگر نظير خراسان شرقى و به خصوص طوس و نيشابور كرده ، توانسته از نزديك اوضاع و احوال سياسى زمان خود را مطالعه كند ؛ و از سوى ديگر ، اين كلامى و فقيه ، در مقام مشاور نظام الملك و سپس در دوران اقامتش در بغداد ، در مقام مشاور دو خليفهء عباسى ، تعهّد كامل سياسى پيدا كرده است . غزّالى از برهم خوردن صلح اجتماعى و بروز فتنه كه به جنگ و اغتشاش و فساد و هرج و مرج منتهى مىشود ، بيمناك است ، بطورى كه وى حتّى از ورود به بحث در مسأله مشروعيّت قيام مسلّحانه خوددارى مىكند ، معهذا با وجود وفادارى به دولت و علىرغم قدرت او ، غزّالى حقّ انتقاد و اعتراض به دولت را منكر نمىشود ، مشروط بر اينكه اعتراض و انتقاد ، به نظم عمومى و صلح اجتماعى خللى وارد نياورد .\r\nهرچند جميع مؤمنان در نظر خداوند برابرند اما جامعه‌اى كه غزّالى در نظر دارد ، جامعه‌اى است كه به طبقات و قشرهاى مختلط تقسيم شده است . دو طبقهء بزرگ در صدر جامعه قرار گرفته‌اند : امرا و علماى شرع . منظور از امرا ، در درجهء اول خليفه است كه به مناسبت منصبش ، مقام اوّل را اشغال مىكند ، بعد از او سلاطين و امرا و به طور كلّى تمام كسانى كه قدرت را در دست دارند جاى مىگيرند ؛ اصطلاح علماى شرع ، همه كسانى را دربر مىگيرد كه به علوم دينى اشتغال دارند ، اعم از متكلّمين ، محدّثين ، وعّاظ ، فقها ، عارفين و هركس كه صاحب عنوان است . در ميان\r\n\r\n","description":"","footnote":"","page_name":" 98 ","page_number":100},
  {"content":"\r\n\r\nطبقات ديگر ، غزّالى مكان خاصّى به اهل تجارت اختصاص مىدهد ، چون تجارت براى زندگى امّت ضرورى است ، ارتش نيز فراموش نشده و غزّالى آن را براى دفاع جامعه لازم مىداند ولى در عين‌حال ، ضمن اشاراتى كه مىكند از بىانضباطى ، روحيه غارتگرى و فقدان تربيت اخلاقى و دينى ارتشيان هراسناك به نظر مىرسد .\r\nفلاحت و صنعت براى اجتماع ضرورى است ، از اين نظر از دهقانان و صنعت‌گران شهرى با احترام ياد مىكند ، به عقيدهء غزّالى دو طبقهء اخير را نبايد با دادن تعليمات وسيع دينى و فكرى ، از شغل و حرفه‌شان بازداشت .\r\n. . . غزّالى به مسالهء نحوه تحصيل قدرت توجه بسيار كمى مبذول مىدارد . . . عقل حكم مىكند كه خليفه و سلطان با يكديگر سازش كنند تا از تكرار حادثهء غم‌انگيز اختلاف « على » صاحب مشروعيّت ، و « معاويه » صاحب قدرت ، جلوگيرى به عمل آيد ؛ از اين جهت غزّالى مىكوشد تا از تلفيق خلافت و سلطنت ، نظام سياسى مختلطى به وجود آورد ، نظامى كه نظام اعلا و دلخواه نيست ، اما اين حسن را دارد كه آرامش مسلمين و منافع طرفين را تأمين مىكند . . . در اينجا به وظيفهء خطير علماء اشاره مىكند ، اينان بايد در نهايت استقلال تكاليف و وظايف خلافت و سلطنت را به خليفه و سلطان يادآور شوند . سياست زمان او تابع سه عامل بوده است : عامل اوّل خلافت عبّاسى در بغداد ، عامل دوّم تركان سلجوقى و قدرت سياسى آنان ، عامل سوّم دولت فاطمى در قاهره و سياست وسيع تبليغاتى فاطميان . . . توجه غزّالى به امر « سياست » يا هنر كردار ، حاصل اهميّت فوق العاده‌يى است كه او براى عمل قائل است . سياست ، هنر كردار فردى و اجتماعى است ، سياست ، كمك به ديگران است . . . هركس بخواهد ديگرى را اصلاح كند ، بايد قبلا خود را اصلاح كرده باشد . . . « 1 » فساد سلاطين ، نتيجهء فساد علماى شرع است و فساد مردم نتيجهء فساد سلاطين . اينكه قدرت از كجا و به چه وسيله به صاحب قدرت ، اعمّ از خليفه و سلطان رسيده است مسألهء زياد مهمّى نيست . . . هدف دولت ، كوشش در راه تأمين سعادت و رستگارى است ؛ اوّلين وظيفه دولت تأمين امنيت و صلح اجتماعى است ، امنيّت و صلح اجتماعى لازمه تهيّهء توشهء آخرت است . مدينه فاضله‌يى كه\r\n\r\n\r\n","description":"","footnote":"\r\n( 1 ) . سياست و غزالى ، ص 541 .\r\n","page_name":" 99 ","page_number":101},
  {"content":"\r\n\r\nغزّالى به ما معرّفى مىكند ، از بسيارى جهات به مدينهء فاضلهء فارابى و خيلى بيشتر از آن به مدينه فاضله اخوان الصّفا شباهت دارد : انسان مختار و آزاد است ، وى بايد با جهد خويش و يارى خدا مدينه فاضلهء خود را بنا كند ، مدينه‌يى كه در عين تفاوت‌ها و طبقه‌بنديها متّحد و يگانه است . . . در مقابل مدينهء فاضله ، جوامع فاسد و منحط قرار دارند ؛ سعادت از نظر اين جوامع در تحصيل مال و كسب هرچه بيشتر قدرت خلاصه مىشود . چنين مفهومى از سعادت ، مفهوم غلطى است .\r\nدر اين كه غزّالى در ساختن مدينهء فاضله شكست خورده شكّى نيست ، غزّالى شكست خورده زيرا نمونهء مدينهء فاضله را به خلفايى عرضه مىكرده كه بيشتر درصدد نجات خود بوده‌اند تا انجام اصلاحات . غزّالى ، شكست خورده زيرا نمونه مدينه فاضله را به امراى سلجوقى ارائه داده و حال آنكه قصد اينان از شناسايى رسمى مقام خلافت ، بيشتر توجيه فتوحاتشان بوده تا كوشش براى استقرار شرع . . . « 1 » .\r\nغير از آنچه هانرى لائوست يادآور شده ، مىتوان مهمّترين علل شكست مدينهء فاضلهء غزّالى ، فارابى و اخوان الصفا را در آن دانست كه آنان به نقش و تأثير منافع اقتصادى طبقات مختلف جامعه در پيدايش حكومت‌ها توجّه نكرده‌اند .\r\nدر جامعهء عصر سلجوقيان چنان كه تاريخ نشان مىدهد ، امرا و علماى شرع زمين‌داران بزرگ و سران سپاه ، در عين‌حال كه در جاه‌طلبى و افزون‌خواهى با هم رقابت مىكردند ، منفعت و مصلحت اقتصادى و اجتماعى خود را در تحميق و بهره‌كشى از طبقهء وسيع كشاورزان و پيشه‌وران مىدانستند و مايل نبودند كه اكثريت مردم بيدار شوند و از حاصل كار خود ، به نحوى شايسته برخوردار گردند و در انتخاب زمامداران شركت جويند و نسبت به اعمال گردانندگان حكومت نظارت و انتقاد نمايند و دربارهء صحّت و سقم تعاليم اديان و مذاهب مختلف بينديشند و راست را از دروغ باز شناسند . غزّالى به اقتضاى زمان ، تنها به طبقه روحانيان كه به قول خودش اكثريّت آنان غرق فساد و خودخواى بودند ، اجازه امر به معروف و نهى از منكر مىدهد ؛ وى براى اكثريّت مردم و عقايد و افكار آنان ، ارزش و احترامى قايل نيست . غزّالى براى حفظ امنيّت و آرامش ، با هر نوع عمل اعتراضى شديد و\r\n\r\n\r\n","description":"","footnote":"\r\n( 1 ) . همان كتاب ، ص 549 به بعد .\r\n","page_name":" 100 ","page_number":102},
  {"content":"\r\n\r\nقيام مسلّحانهء مردم مخالفت مىورزد ؛ طبيعى است در چنين جامعه‌يى با اين همه تضاد و اختلاف ، از فضيلت و عدالت يا به تعبير او از « مدينه فاضله » اثرى نمىتوان يافت .\r\n\r\nريشهء مبارزهء عبّاسيان با فاطميان و قرمطيان\r\nچنان كه تاريخ خلافت عبّاسيان نشان مىدهد اكثريت قريب به اتّفاق خلفاى عباسى از جهت بىاعتنائى به مبانى مذهبى و گرايش به فساد و انحطاط اخلاقى دست كمى از خلفاى اموى نداشتند ، بنابراين نبايد تصور كرد كه نيّت و منظور عبّاسيان از مبارزهء جدّى و بىامان با فاطميان و قرمطيان صرفا « حفظ بيضهء اسلام و صيانت دين از دستبرد آنان بوده است » ، بلكه علّت اساسى اين بود كه فاطميان در غرب ، دولتى تشكيل دادند و از لحاظ سياسى و اقتصادى ، رقيب خطرناكى براى عبّاسيان گرديدند و « قضيه ، رنگ سياسى پيدا كرد » و دستگاه خلافت عباسى با تمام وسايلى كه در دست داشت به مبارزه آنها برخاست . القادر باللّه در سال 451 محضرى از تمام علماى شيعه و سنّى برپا كرد و فتوائى بر كفر و الحاد فاطميان و دروغ بودن انتساب آنها به خاندان نبوّت صادر كرد كه آن را در تمام كشورهاى اسلامى بر منابر خواندند . محمود غزنوى ، به جستجو و تعقيب رافضى و قرمطى برخاست و خونها بريخت و پس از وى سلجوقيان عمل او را دنبال كردند و خواجه نظام الملك در ترغيب سياستمداران بغداد و تعقيب اسماعيليّه تدبيرها به خرج داد .\r\nپس مبارزه ، صرفا دينى و مذهبى نيست ؛ خلفاى عباسى نگرانند از اينكه همان بلائى كه بر سر امويان آمد ، يعنى بنام خاندان رسالت در كشورهاى اسلامى تبليغات دامنه‌دارى برپا و منجر به سقوط آنها شد ، بر آنها نيز نازل شود و فاطميان به اسم خاندان رسول و انتساب به حضرت فاطمه اساس قدرت و حكومت آنها را فرو ريزند ؛ در اين راه حتّى از ساختن نسب‌نامه براى خلفاى فاطمى كوتاهى نكردند .\r\nنمونه‌يى از اين تلاش پيگير ، كتابى است كه از امام محمّد غزّالى به نام « فصايح الباطنيّه » كه به امر « المستظهر باللّه » خليفه فراهم گرديده است . مؤلّف در مقدمهء كتاب مىنويسد : « از آغاز اقامت در بغداد در اين آرزو بودم كه خدمتى سزاوار « مقام مقدس نبوت و امامت مستظهرى » كنم و به عنوان شكر نعمت ، كتابى در علم\r\n\r\n","description":"","footnote":"","page_name":" 101 ","page_number":103},
  {"content":"\r\n\r\nدين بنگارم ، اما متحيّر بودم چه موضوعى را انتخاب كنم كه موجب رضايت « راى شريف نبوى » گردد ؛ تا آنكه « اوامر شريف مقدّس نبوى » صادر شد كه خدمتگزار ، كتابى در ردّ طايفهء باطنيّه بنگارم تا بدعت و گمراهى آنان را بنمايانم پرده از مكر و حيله‌شان به يك سو زنم ، كيفيت عوام‌فريبى و گمراه كردن جهال ، تزوير و رياكارى و خلاصه بيرون شدن آنها را از صراط مستقيم ديانت به همه نشان دهم . . . اين اشاره از طرف پيشواى امّت اسلامى و شرف دين و قبله‌گاه امم يعنى امير المؤمنين براى من ، هم افتخار است و هم اطاعت از امر خداوند بزرگ جهان كه فرموده است :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  ( آيهء 62 سورهء نسا ) . . . » .\r\n« . . . المستظهر باللّه بيست و هفتمين خليفهء عباسى است كه از 487 تا 529 خلافت كرده است ، چون ساير خلفاى بنى عبّاس خلافت را به ارث برده است و از مزاياى روحى چند تن از خلفاى عباسى چون منصور ، هارون و مأمون بىبهره و مردى عادى و مورد حمايت سلجوقيان است . امام محمّد غزّالى جوان است و مدرّس نظاميهء بغداد ؛ مقام ، او را مست و دستگاه خلافت خيره‌اش ساخته است . از اين رو مستظهر باللّه را جلوه‌گاه نبوّت حضرت رسول و مظهر امامت خلفاى راشدين فرض كرده ؛ با چنين تعبير گزافه‌آميزى كه شايسته دانشمندى چون او نيست از وى نام مىبرد . آيا او نمىداند پس از خلفاى راشدين و بجز عمر بن عبد العزيز ، دستگاه خلافت ، از تقوا و پيروى تعاليم محمّدى بىبهره بود ، و خلفا جز جلب مال و منال از اكناف ممالك اسلامى و صرف آن مال در راه عيش و خوشگذرانى ، و بذل و بخشش بر متملقان كارى نكرده‌اند . . . » « 1 » .\r\nچنان كه تاريخ زندگى غزّالى نشان مىدهد ، وى پس از سالها خدمت ديوانى و شركت مؤثّر در فعاليّت‌هاى سياسى ، در آخرين سالهاى عمر به فساد دستگاه خلافت پى برد و يكباره از كرده پشيمان شد و عزلت اختيار كرد و از قبول هر شغل ديوانى امتناع ورزيد و به پژوهش و تحقيق پرداخت و آثار گرانبهايى از خود به يادگار گذاشت كه امروز در شرق و غرب مورد توجه دانشمندان و اهل تحقيق قرار گرفته و حواشى و تعليقاتى بر آثار و افكار او نوشته‌اند .\r\n\r\n\r\n","description":"","footnote":"\r\n( 1 ) . على دشتى ، راهنماى كتاب ، مهر و آذر 1352 ، غزالى با حجّاج بن يوسف ، ص 491 .\r\n","page_name":" 102 ","page_number":104},
  {"content":"\r\n\r\nبرگرديم به روش مبلّغين اسماعيلى ، در ميان دعاة و مبلغين فرقهء اسماعيليّه برخى اصول شريعت را ناديده گرفته‌اند ، از جمله ابو حاتم رازى ( متوّفى به سال 322 ) داراى نفوذ كلامى فوق العاده بود « و داعيانى از سوى خود ، از رى به طبرستان و گرگان و اصفهان و آذربايجان فرستاد و بزرگانى مانند احمد بن على امير رى ، و اسفار بن شيرويه و مرداويج به سوى مذهب او گرائيدند : مخالفان او گفته‌اند كه او در اباحت گشاده گردانيده و مناكحت و تزويج بر خلاف شريعت نهاده است ، از ابو حاتم آثارى به جاى مانده است . » « 1 » ديگر از ناصيه‌هاى درخشان در ميان مبلّغين اسماعيلى المؤيد فى الدين داعى الدّعاة شيرازى است كه در اواخر قرن چهارم در خانواده‌اى شيعى به دنيا آمد . . . او داستان اينكه چگونه مردم شيراز را مريد و پيرو خود ساخته ، چنان كه خليفه عباسى وحشت‌زده شده و اخراج او را از ابو كاليجار خواستار گرديده ، و اينكه او به چه كيفيّت ابو كاليجار را تحت نفوذ معنوى خود قرار داده تا آنجا كه او گفته بود : من خود و دينم را به تو تسليم كردم ، و سپس اهل سنّت بر او شوريدند و او را واداشتند كه از شيراز خارج شود ، و همچنين مباحثات و مناظرات خود را با دانشمندان و تدابير سياسى خود را به تفصيل در « سيرت‌نامهء » خود ياد كرده است . . . او از شيراز به مصر رفت و در سال 439 به زيارت خليفهء فاطمى المستنصر باللّه نائل شد و به علّت نفوذ سخن و علم سرشارى كه داشت سمت رئيس مبلّغان ( داعى الدّعاة ) را احراز كرد . همين مؤيّد بود كه ناصر خسرو را به سوى مذهب اسماعيليّه كشانيد و او در ديوان خود به او اشاره كرده است :\r\n از رشك همى نام نگويمش درين شعر * گويم كه حكيم است كش افلاطون چاكر\r\nاستاد طبيب است و « مؤيّد » ز خداوند * بل كز حكم و علم مثاليست مصّور . . . « 2 » \r\nبه نظر دكتر مهدى محقّق : « . . . در تاريخ اسلام و ايران امور شگفت‌آورى از اينان ( يعنى اسماعيليّه ) ذكر شده و دربارهء مردان اين مذهب گفتارهاى متناقض ديده مىشود ، مثلا : از طرفى مردى همچون قاضى نعمان بن حيّون ( متوّفى به سال 363 ) با تأليف كتاب « دعائم الاسلام » ، احكام شرعيّه و حلال و حرام و اخبار اهل بيت را روشن مىسازد ، و ديگرى مانند حميد الدّين كرمانى حجّت جزيرهء عراق با تأليف\r\n\r\n\r\n","description":"","footnote":"\r\n( 1 ) . مهدى محقّق ، بيست گفتار در مباحث علمى و فلسفى . . . ، ص 35 .\r\n( 2 ) . همان كتاب ، ص 37 .\r\n","page_name":" 103 ","page_number":105},
  {"content":"\r\n\r\nكتاب « راحة العقل » به سال 411 براى اين مذهب بنيان عقلى و فلسفى مىگذارد و از طرف ديگر مردى مانند ابو طاهر قرمطى به كاروان حاجيان حمله برده عدهء بسيارى را مقتول مىسازد و سنگ كعبه را مىربايد ، و ديگرى همچون صناديقى ، مجالسى ترتيب مىدهد و در آن زنان و مردان را درهم مىآميزد و مفهوم ( هركه به هركه ) را عملى مىسازد ؛ و باز مردى چون ناصر خسرو ، با يك خواب ديدن ترك ملاهى و مناهى مىگويد و دست از كارهاى دنيايى شسته پشت‌پا به جاه و مقام مىزند و چند بار به زيارت خانهء خدا مىرود و سرانجام هم در راه دين و راستى و درستى از خانه و خانوادهء خود دور شده خود را به زندان و تبعيد فرومايگان دچار مىسازد ، و از طرفى حسن صبّاح و پيشوايان الموت مردانى را پرورش مىدادند كه در راه كشتن امرا و حكّام و بزرگان ، دست از جان مىشستند بطورى كه بزرگان كشور لحظه‌يى آسودگى و آرامش نداشتند و هر آن در بيم مرگ ناگهانى بودند . » « 1 »\r\n\r\n\r\n","description":"","footnote":"\r\n( 1 ) . دكتر مهدى محقق ، بيست گفتار در مباحث علمى و فلسفى . . . ، از صفحهء 232 به بعد .\r\n","page_name":" 104 ","page_number":106},
  {"content":"\r\n\r\n\r\nنمونه‌يى چند از فداكارى و قدرت‌نمايى فدائيان اسماعيلى\r\nچگونگى كارد زدن فدائيان اسماعيلى و تدابير و نقشه‌هاى آنان براى رام كردن و به زانو درآوردن دشمنان و مخالفان در كتب مسطور است و اين چند مورد را براى نمونه ذكر مىكنيم : دكّان‌دارى در سارى از گوشهء دكان مىجهد و در اسپهبد شاه غازى درمىآويزند و او را با كارد مىزند ( ابن اسفنديار ، تاريخ طبرستان ، ج 2 ، ص 68 ) ؛ مردى به‌صورت دانشجويان در مجلس درس امام فخر رازى مىنشيند و پس از ختم درس به او حمله‌ور مىشود و تهديد مىكند كه « اگر دوباره سخنان تند و زننده دربارهء بزرگان مذهب شيعه بگوئى ، طعمه اين كارد مىشوى » و استاد هم از فرداى آن روز از بيم جان روش درس خود را تغيير مىدهد ( مقدمهء الرّسالة الكماليّه ، فخر رازى ) ؛ شخص ديگرى كه به ظاهر از خادمان سلطان سنجر بوده ، كاردى در خوابگاه سلطان فرو مىكند و سپس به دو پيغام مىدهد كه « اگر نه به سلطان ارادت خير بودى ، آن كارد كه شب در زمين درشت نشاندند در سينهء نرم او استوار كردندى » ، از آن پس سلطان از بيم جان خود به صلح با ايشان مايل مىشود ( جوينى ، تاريخ جهانگشا ، ج 3 ، ص 116 ) ؛ در خوابگاه صلاح الدّين ايّوبى كه گرداگرد آن را نگهبانان مسلح احاطه كرده بودند ، نيز يك تن فدايى خنجرى به زمين فرو برد و نامه‌يى در كنار آن نهاد بدين مضمون : از قدرت پيشواى ما « سنان » مگر آگاه نيستى كه بدينگونه از حد خود تجاوز مىكنى ، ما مىتوانستيم تو را بكشيم ولى بخشيديمت تا ببينيم پس از اين چه مىكنى ( عارف تامر ، سنان و صلاح الدّين ، ص 90 ) ؛ تا آنجا كه دشمن بزرگ و سرسخت آنان يعنى خواجه نظام الملك طوسى به زخم دشنهء يك تن فدايى چشم از دنيا فرو مىبندد ( جوينى تاريخ جهانگشا ، ص 111 ) .\r\n\r\n","description":"","footnote":"","page_name":" 105 ","page_number":107},
  {"content":"\r\n\r\nولى خود او ( يعنى حسن صبّاح ) گويد : من براى عبادت و پرستش خداى گوشه‌يى براى خود برگزيده‌ام و به اداى فرايض و سنن اشتغال دارم و اينان كه در راه حفظ نام و شرافت و ناموس ، جان خود را به خطر مىاندازند معذورند ، زيرا آنان كه طعمهء كارد اين از جان‌گذشتگان مىشوند كسانىاند كه از طرف خلفا بر مردم مسلّط شده‌اند و نه‌تنها بر جان و مال مردم ابقا نمىكنند ، بلكه به زنان در حضور شوهرانشان دست‌درازى مىكنند و مردم هم ملجاء و پناهى ندارند و اگر هم شكايتى رود بلا بر دادخواه آيد .\r\n وقت ضرورت چو نماند گريز * دست بگيرد سر شمشير تيز « 1 » \r\n\r\nمخالفان اين جمعيت\r\n« . . . مخالفان چنان مراتب آنان را پائين آورده‌اند كه هيچ فرقه‌يى را به زشتكارى و بدنامى اين فرقه بشمار نياورده‌اند ، گاهى نسبت زنا با محارم به اينان داده‌اند ، و گاه گفته‌اند كه آنان تزويج با پسر را روا مىدارند و در نماز به سوى قلعهء الموت مىايستند . عبارت زير مؤيّد اين مطلب است : « و بر پشت زين از همهء اصناف مبطلان از مشرك و كافر و بت‌پرست و آفتاب‌پرست و ستاره‌پرست و مجوس و آتش‌پرست و جهود و ترسا و از همهء اعداى خدا و انبياء و اولياء ، ملحدان بدتر و شقىتر و ملعون‌ترند . . . مىنويسند پيشواى قرامطه ، بيت المقّدس را قبله ساخت و فرمان داد تا در آنجا حج به جاى آورند و روزه را به دو روز نوروز و مهرگان تقليل داد ، و دوشنبه را روز آدينه قرار داد و نبيذ و خمر را حلال ساخت و نيز پيش ازين گفتيم كه قرامطه چگونه به قافلهء حجّاج زدند و حاجيان را كشته چاه زمزم را از كشتگان پر كردند و سنگ كعبه را ربودند و مدتى نزد خود نگاه داشتند . ولى ناصر خسرو اعمالى از قرامطه لحساء نقل مىكند كه حاكى از نوع دوستى و انسانيّت آنان است و ما قسمتى از آن را در اين كتاب نقل كرديم . . . شگفت‌تر آنكه گروهى از آنان درصدد برآمدند كه فلسفهء يونانى را با شريعت اسلامى درآميزند و رسائلى در جميع ابواب فلسفهء علمى و عملى تأليف كنند ، و به گفته دكتر طه حسين با برهم‌زدن نظام عقلى و\r\n\r\n\r\n","description":"","footnote":"\r\n( 1 ) . نصر اللّه فلسفى ، هشت مقالهء تاريخى و ادبى ، از ص 233 به بعد .\r\n","page_name":" 106 ","page_number":108},
  {"content":"\r\n\r\nفكرى ، نظام سياسى و اجتماعى را كه از آن ناراضى بودند برهم زنند ( رسائل اخوان الصّفا ، مقدّمهء دكتر طه حسين ) . البته چنان كه مىدانيم در اين راه توفيق حاصل كردند و پنجاه رساله تأليف كردند و آن را رسائل اخوان الصّفا و خلّان الوفا نام نهادند .\r\nدرين رسائل تعصّب نژادى و دينى كمتر ديده مىشود ؛ از فلسفهء يونان و هند و ايران استفاده كردند ، همچنانكه از ديانتهاى آسمانى و غيرآسمانى بهره‌ور شدند ، و چون مدعى بودند ، كه اين عمل را فقط براى خشنودى خداوند و خدمت به دانش و انسانيت انجام داده‌اند از ذكر نام خوددارى كردند . ابو حيّان توحيدى نام چهار تن از اين گروه را ذكر كرده است : ابو سليمان محمّد بن مشعر بستى معروف به مقدسى ، ابو الحسن على بن هارون زنجانى ، ابو احمد مهرجانى ، عوقى . اين گروه سرّى ، تأثير زيادى در روشن شدن فكر برخى از دانشمندان اسلامى داشته‌اند ، از آن جمله ابو العلاء معرّى شاعر و فيلسوف نابيناى عرب با شعبه‌اى از اين گروه ارتباط داشته و از اين جهت بسيارى از مطالب « لزوميّات » او با رسائل اخوان الصّفا تطبيق مىكند . . .\r\nالبته آنچه كه در نكوهش اين گروه گفته شده ، بيشتر توأم با تعصّب و غرض‌ورزى بوده و در عين‌حال نمىتوان ادعا كرد كه كاملا عارى از حقيقت است ، چه آنكه بايد اين فرقه را ، در زمانها و مكانهاى مختلف جداگانه مورد مطالعه و بحث قرار دهيم و همه را با يك چوب نرانيم . قدما نيز به اين موضوع توجه داشته‌اند ، چنان كه شهرستانى ، صاحب ملل و نحل ميان اسماعيليان قرن چهارم و متأخرين آنان كه در قرن پنجم بوده‌اند فرق بسيارى گذاشته و گفته است بين اعتقاد المعز خليفهء فاطمى و اعتقاد شيخ الجبل فرق كلى مىتوان يافت . امّا تعصّب و غرض‌ورزى از آنجا پيدا شد كه چون خلفاى عبّاسى با آنان دشمن بودند و سلاطين و امراى مراكز اسلامى خود را نمايندهء خليفهء بغداد مىدانستند ، خواه و ناخواه در نكوهش و بد جلوه دادن اين فرقه كه حكومتشان با حكومت بنى عبّاس رقابت مىكرد مىكوشيدند . . . سنّىها علاوه بر آنكه در نسبت دادن كفر و الحاد با شيعه‌ها همداستان بودند ، مذهب شيعه را هم دهليزى از براى آن مذهب پنداشته‌اند . . . از همين جهت بسيارى از مردان به جرم تمايل به اين مذهب يا مرتبط بودن با كسانى كه اهل اين مذهب بودند از حقوق اجتماعى محروم و زندانى و تبعيد و مقتول گرديدند و نيز بهانه‌يى به دست حكّام و امرا افتاده بود كه هرگاه با كسى دشمنى داشتند و او را مانع مقاصد شوم\r\n\r\n","description":"","footnote":"","page_name":" 107 ","page_number":109},
  {"content":"\r\n\r\nخود مىديدند ، به داشتن اين مذهب متهمّش مىساختند و سپس او را نابود مىكردند . . . » « 1 » .\r\n\r\nعكس العمل اهل سنّت و جماعت در برابر آدمكشى اسماعيليان\r\nاسماعيليان و پيروان حسن صبّاح ، پس از آنكه موقعيّت نظامى خود را استحكام بخشيدند نخستين كار بزرگى كه انجام دادند قتل نظام الملك بود ؛ پس از آن به فواصل كوتاه مخالفان خود را يكى بعد از ديگرى كشتند كه از آن جمله عبد الرّحمن اسميرمى وزير مادر بركيارق در 491 ه . ق ، بلكا در 494 ، جناح الدوله در مسجد حمص در 496 ه . ق ، قاضى ابو العلا سعيد نيشابورى در 499 ه . ق ، فخر الملك از پسران نظام الملك در 500 ه . ق ، قضاة اصفهان و نيشابور و عبد الواحد رويانى در طبرستان در 502 ه . ق ، مودود در مسجد دمشق در 570 ه .\r\nق و دهها نفر اشخاص ديگر كه كمابيش شهرت و اهميت داشتند ( صورت مفصل كشتگان را در تاريخ اسمعيليه ، بخشى از زبدة التواريخ ابو القاسم كاشانى به تصحيح آقاى محمّد تقى دانش‌پژوه بخوانيد ) .\r\n« البته پيروان مذهب سنّت و جماعت در مقام خونخواهى برآمدند و به طرز وحشيانه انتقام گرفتند : مثلا مىخوانيم كه در نيشابور به تعقيب و تعذيب « ملاحده » و آزار اهل بدعت و افراد آزادانديش و بىاعتقاد و كافركيش پرداختند ( 490 ه . ق ) و در سال 495 ه . ق به فرمان بركيارق باطنيان را قتل‌عام كردند ، سعد الملك وزير را با چهار تن از باطنيان و ابن عطّاش معلوم الحال و برخى از پيروانش را به سال 501 ه .\r\nق به دار آويختند و به چهار ميخ كشيدند ، هفتصد تن از باطنيان را در شهر « آمد » به سال 518 ه . ق يك‌جا كشتند ؛ كشتار بزرگترى به خونخواهى معين الملك وزير و عبّاس رازى در سال 521 ه . ق روى داد . عباس از سرسخت‌ترين و سنگدل‌ترين دشمنان ملاحده بود و از جمجمهء آنها اهرام مىساخت و در سال 541 كشته شد . . . .\r\nدر ميان شخصيت‌هاى بزرگ ، بركيارق متهم شده بود كه متمايل به آنهاست يا لااقل به مقياس زيادى در حقّ آنها چشم‌پوشى و گذشت روا داشته است . . . بركيارق ،\r\n\r\n\r\n","description":"","footnote":"\r\n( 1 ) . همان كتاب ، از ص 236 تا 239 ( به اختصار ) .\r\n","page_name":" 108 ","page_number":110},
  {"content":"\r\n\r\nمؤيّد الملك را كه اسير سپاهيان او شده بود دشنام داد كه چرا مرا به باطنيّان نسبت دادى ؟ سپس از سر خشم او را به دست خود كشت . پس از آنكه سنجر و محمّد و لشكريان آنها ، بركيارق را از باطنيان خواندند ، وى سخت نگران شد و فرمان داد باطنيان را قتل‌عام كنند . نيّت او از صدور فرمان قتل‌عام ، احتمالا اين بود كه اين عقيدهء خطرناك از ذهن اتباعش خارج شود ، زيرا امكان داشت به آسانى اين اعتقاد به قتل يا خلع او منتهى گردد ، چنان كه احمد خان فرمانرواى سمرقند و ايرانشاه سلجوقى شهزاده و امير كرمان به ظن همفكرى با ملاحده و دلسوزى براى آنها به همين سرنوشت دچار شدند ، چه رسد به عدّه‌يى از وزيران و سياستمداران مانند مجد الملك .\r\nهول و هراس چنان بر دلهاى مردم مستولى گشت كه از بيم جان و تيغ آدمكشان فرقه ، آنان كه به دلائلى خائف بودند پيراهن از زره زير لباس مىپوشيدند و اين كار خلاف معمول نبود ، چنان كه بلكا نيز همين رسم را داشت ، و ليكن روزى از بىاحتياطى زره نپوشيد و جان خود را در راه اين غفلت از دست داد . حتّى هنگامى كه فدائيان حشّاشين اسير مىشدند ، بيشتر اوقات با شكنجه به قتل مىرسيدند .\r\nاينان به نحو ديگرى از دشمن انتقام مىگرفتند ، چنان كه قاتل فخر الملك را چون براى بازجوئى نزد سنجر آوردند ، عده‌يى از امراء برجسته و نامدار و صاحبان مناصب عاليهء دربار را با اينكه احتمالا بىگناه بودند با اتّهام اينكه از همدستان فرقهء او هستند شريك سرنوشت خود ساخت . » « 1 » پس از آنكه نقشه سعد الملك براى كشتن سلطان ، با نيشتر سم‌ّآلود فصاد ( رگ‌زن ) برملا گرديد ابن عطّاش از سر عجز قلعه دژكوه را تسليم كرد ، او را بر شترى نشاندند و در خيابانهاى اصفهان گردانيدند ؛ مردم به تماشا آمدند و خاك و خاشاك نثار او كردند و با خواندن اشعار ، به تمسخر و طعن و سرزنش او پرداختند ، او را چهار ميخ دار زدند ، هفت شبانه‌روز بر صليب آويخته بود . . . هنگامى كه بر چليپا آويخته بود ، يكى از ناظران پرسيد ، با علم نجومى كه مىدانستى اين سرنوشت را پيش‌بينى كرده بودى ؟ پاسخ داد . . . دانستم كه در خيابان‌هاى اصفهان با عظمت تمام حركت كنم و ليكن نمىدانستم بدين صفت\r\n\r\n\r\n","description":"","footnote":"\r\n( 1 ) . تاريخ ادبى ايران ، اثر براون ، ج 2 ، پيشين ، از ص 566 به بعد .\r\n","page_name":" 109 ","page_number":111},
  {"content":"\r\n\r\nخواهد بود . ظاهرا اشارهء انورى در اين بيت به ابن عطاش است :\r\n در خواب ديد خصم تو ، خود را بلند پى * تعبير آن به ديدهء بيدار « دار » يافت \r\nسنجر پس از اين وقايع به خود آمد و بر آن شد قلاع و افراد برجسته اين فرقه را از ميان بردارد و در اين راه قدمى چند با موفقيت پيش رفت ولى مرگ او به سال 512 ه . ق به اين نقشه پايان داد و اسماعيليان با زور و رشوه و حيلهء جنگى قلاع و استحكامات فراوانى را به حيطهء نفوذ خود افزودند « 1 » .\r\n\r\n\r\n","description":"","footnote":"\r\n( 1 ) . همان كتاب ، از ص 569 به بعد ( به اختصار ) .\r\n","page_name":" 110 ","page_number":112},
  {"content":"\r\n\r\n\r\nافكار و روش سياسى قرمطيان\r\n\r\nمعتقدات قرمطيان\r\nراجع به آراء و افكار و جنبشهاى عملى قرمطيان از طرف استادان فقيد سعيد - نفيسى و اديب پيشاورى تتبعات سودمندى به عمل آمده كه در مقدّمهء جلد دوّم تاريخ بيهقى منعكس است و ما به نقل قسمتى از تحقيقات ايشان اكتفا مىكنيم :\r\nكلمه قرمطى كه قرامطه جمع آنست ، اساسا درباره گروهى از تازيان و نبطيان ( جمعى از سكنه سابق عربستان ) سركش نافرمان نسبت به خلفاى بنى العباس گفته شده ، كه پس از جنگهاى صاحب الزّنج از سال 264 هجرى به بعد در جنوب بين النهرين و نواحى خوزستان سركشى آغاز كردند و مسلكى نزديك مسلك اباحتيان ( اباحيه ) يا اشتراكيّون داشتند كه شايد از مزدكيان پيروى كرده باشند و شايد همان مزدكيان بوده باشند كه از دورهء ساسانيان در خفا در اين نواحى زيسته و اينك به نام ديگر دوباره سر برآورده باشند .\r\nقرمطيان سازمانى مخفى و زير پرده داشتند و با تبليغات خود ، كارگران و كشاورزان اين ناحيه را به خود جلب كرده بودند ، در احسا دولت مستقلى تشكيل دادند و در سوريه و يمن عده كثيرى به آنها گرويدند و مراكز سركشى و نافرمانى بوجود آوردند كه تا مدتها باقى بود . در زمينه علمى ، قرمطيان معارفى را كه از يونان ، مصر و صابئيان گرفته بودند به زبان عرب درآورده و آن را در ميان هواخواهان خود انتشار دادند . تعليماتشان متّكى به ظواهر قرآن بود كه آن را شامل همهء طبقات و همهء اديان و همهء نژادها مىدانستند و مىبايست متّكى بر عقل و تساوى افراد بشر و احترام به عقايد ديگران باشد و در ميان معتقدين به اين عقايد ، درجات و صنوف مختلف\r\n\r\n","description":"","footnote":"","page_name":" 111 ","page_number":113},
  {"content":"\r\n\r\nقائل بودند و ظاهرا همين تشكيلات به اروپا سرايت كرده و احزاب و اجتماعات مخفى را فراهم آورده است . . . گويا ترديدى نباشد كه كلمهء قرمطى و قرامطه از نام حمدان قرمط آمده و منسوب بقرمط بوده باشد . حمدان قرمط در اطراف ( واسط ) بناى سركشى را گذاشت در 277 در مغرب كوفه پناهگاهى براى هواخواهان خود ساخت كه آن را ( دار الهجره ) نام گذاشت ؛ به فرمان او هواخواهانش مىبايست وجوه مختلفى به بيت المال جماعت خود بپردازند . . . در طريقهء ايشان درجات و طبقاتى بود كه آنها را بلاغات سبعه مىناميدند . . .\r\nبه طور كلى قرمطيان از نيمه دوم قرن سوم هجرى به بعد در نقاط مختلف ايران با اصول و مرام تقريبا واحدى به انتشار نظريّات خود مشغول شدند و در امور مهم با انجمنى كه نمايندهء امّت بود شور مىكردند و نظر نمايندگان خود را به كار مىبستند ، قرمطيان چون به اكثريت مردم خاصّه دهقانان متّكى بودند كار اشاعهء افكار آنان در بسيارى از نقاط بالا گرفت و گاه اصحاب قدرت كه به نفوذ معنوى اين جماعت واقف مىشدند خود را در جمع آنان وارد مىكردند و از آراء ايشان پيروى مىكردند ، دامنهء تبليغات آنان تا دربار سامانيان نفوذ كرد تا جائى كه نصر بن احمد سامانى و عده‌يى از رجال دربار او در سلك قرمطيان وارد شدند ، رودكى شاعر معروف اين دوره نيز جزو باطنيان بود :\r\n از رودكى شنيدم سلطان شاعران * كاندر جهان به كس مگر و جز بفاطمى « 1 » \r\nبعضى معتقدند كه ميل كشيدن چشم رودكى بىارتباط با عقايد و افكار او نبوده است .\r\nبايد متذكّر بود كه در اين ايّام اهل سنّت از راه تعصّب و بدخواهى كليهء كسانى را كه مخالف خود مىديدند بىدرنگ به عنوان ( باطنى و قرمطى ) مىخواندند و مخصوصا كسانى كه جزئى رابطه‌يى با خلفاى فاطمى داشتند قرمطى مىگفتند . چه در اين ايّام خلفاى فاطمى مصر از بركت نفوذ و قدرتى كه تحصيل كرده بودند با خلفاى عباسى بناى رقابت را گذاشتند ، به همين مناسبت عباسيان براى ترساندن مردم مخالفين خود و دوستان خلفاى فاطمى را با حربهء قرمطى به طرزى فجيع از\r\n\r\n\r\n","description":"","footnote":"\r\n( 1 ) . بيت از كسايى مروزى است .\r\n","page_name":" 112 ","page_number":114},
  {"content":"\r\n\r\nبين مىبردند كه داستان به دار زدن حسنك نمونه‌يى از آنهاست .\r\nآنچه مسلم است اينكه قرامطه يكى از شعب اسمعيليه بودند كه خيلى كمتر از اسمعيليه و فاطميان به رعايت اصول اخلاقى پابند بودند ، اين جماعت مدّت يك قرن يعنى از سال 890 تا 990 ميلادى در سراسر قلمرو عبّاسيان وحشت و اضطرابى بىسابقه پديد آوردند .\r\nبراون مىنويسد : قرامطه نه‌تنها در بين النهرين و خوزستان بلكه در بحرين و يمن و سوريه نيز دست از فعاليت برنداشتند ، از يك طرف آنها را در قعر زندان و بر فراز دار مىبينيم و از طرف ديگر مشاهده مىكنيم كه به رهبرى دعاة ايرانى خود قدرت و نفوذ خويش را بسط مىدهند به طورى كه در سال 900 ميلادى قواى خليفه را در خارج بصره به كلى شكست دادند . براى سران اين نهضت قتل و غارت امرى عادى بود چنان كه يكى از سران قرمطى در حمله‌يى كه به كاروان حج برد بيست هزار تن را به هلاكت رسانيد .\r\n\r\nشجاعت قرمطيان\r\nابو طاهر جنابى فرزند ابو سعيد جنابى ، از مردم گناوهء فارس در روز دوشنبه 25 ربيع الآخر 311 در سن 17 سالگى فرماندهى 1700 پياده را به عهده گرفت و به بصره حمله‌ور شد و با موفقيّت پيش رفت و نگرانى شديدى براى مردم و خليفهء عباسى به وجود آورد . در حمله با حاجيان ، قرامطه غنايم فراوان به دست آوردند ؛ عدهء اسرا به دو هزار و دويست و بيست مرد و پانصد زن بالغ بود ولى ابو طاهر همه را خلاص كرد ؛ در جنگهاى مختلفى كه بين ابو طاهر و عمّال خليفه درگرفت ، غالبا پيروزى از آن قرمطيان بود ، پس از آنكه ابن ابى السّاج مأمور سركوبى قرمطيان شد ، قبل از جنگ رسولى نزد ابو طاهر فرستاد و او را به اطاعت خواند ، « رسول حكايت كند ، چون بدانجا رسيدم مرا نزد جماعتى بردند ، همه در زى مشابه يكديگر ، و به من گفتند پيام خويش بگوى كه سيّد گوش به سخن تو دارد و من ندانستم ابو طاهر كدام يك از آنان است . به من گفتند كه سيد ، نه اطاعت را مىپذيرد و نه تأخير حرب را ، و حرب روز شنبه 9 شوّال 315 به دروازهء كوفه ميان دو فريق درگرفت » . با آنكه ابى السّاج قرمطيان را سخت ضعيف مىپنداشت ، ولى سرانجام ابى السّاج مجروح\r\n\r\n","description":"","footnote":"","page_name":" 113 ","page_number":115},
  {"content":"\r\n\r\nو اسير قرمطيان شد ولى ابو طاهر بهترين پزشكان را براى معالجهء او برگزيد . خبر اين شكست به على بن عيسى و مقتدر خليفه رسيد ، سخت نگران گرديدند و آمادهء جنگ شدند ولى توفيق نيافتند و هربار از قرامطه شكست خوردند ، آنچه مسلم است ياران ابو طاهر بسيار با ايمان و صميمى بودند ، يكى از تجّار به على بن عيسى خبر داد كه مردى شيرازى را مىشناسم كه با قرمطيان رابطه دارد ، پس از آنكه به دستور وزير ، شيرازى را حاضر كردند ، در حضور قاضى و سرهنگان با او به گفتگو پرداختند ، وى بدون بيم و هراس به آنان گفت : « آرى من يار ابو طاهرم و صحبت من با او از آن است كه او بر حقّ است ، تو و صاحبت و متابعين شما همه بر باطل و كافريد و خداوند را لابّد در زمين امام عدل و حجتى است و امام ما . . . فلان بن اسماعيل بن جعفر صادق است و ما چون رافضى احمق نيستيم كه به غايب منتظر ، دعوت كنيم ؛ وزير گفت راست گوى كه از مردم بغداد و كوفه چه كس با قرمطى مكاتبه دارد ، گفت چگونه قوم مؤمنين را به كفّار سپارم ، تا آنان را هلاك سازند ، هرگز چنين نكنم ، وزير فرمود تا به سيلى و مقرعه او را بزنند و با بند و غل گردن مقيّد ساختند و زنجير در دهان او نهادند . . . و محبوس داشتند پس از 8 روز درگذشت چه از شراب و طعام امتناع مىكرد » . « 1 »\r\n\r\nنمونه‌يى ديگر از فداكارى فداييان باطنى\r\n« . . . سلطان بركيارق را يك تن از پرده‌دارانش زخم زد ، چون بگرفتندش دو تن سگزى را كه با وى همشهرى بودند محرّك خويش خواند و گفت آنها صد دينارش داده‌اند تا سلطان را هلاك كند ، ضارب را كشتند ، امّا آن دو تن سگزى را هر قدر شكنجه كردند به اقرار نيامدند ، آخر يك تن از آنان را در پاى پيل افكندند ، در اين حال امان خواست تا به هرچه هست اعتراف كند ، چون از پاى پيلش رهايى دادند روى به رفيق خويش كرد و گفت : برادر از مرگ چاره نيست مبادا با افشاء اسرار اهل سيستان را بدنام كنى . سوء قصد البته به باطنىها منسوب شد و وحشت از قوم ، حتّى در دل سلطان سلجوقى نيز راه يافت . » « 2 »\r\n\r\n\r\n","description":"","footnote":"\r\n( 1 ) . لغت‌نامهء دهخدا ، ص 561 .\r\n( 2 ) . دكتر عبد الحسين زرّين‌كوب ، فرار از مدرسه ، ص 105 به بعد .\r\n","page_name":" 114 ","page_number":116},
  {"content":"\r\n\r\n\r\nپيروان ابو سعيد جنابى\r\nدر ميان فرق مختلف ، پيروان ابو سعيد جنابى و پسرش ابو طاهر بيش از ديگران با دين و دولت اسلامى و اصول و احكام آن به جنگ و مخالفت برخاستند ، در بحرين و لحسا در زمان معتضد ( 289 - 279 هجرى ) مردم را به دين باطنيان و طريقهء اباحيّه دعوت كردند و بسيارى از زائرين بيت اللّه را از دم شمشير گذرانيدند ، حجر الاسود و ناودان كعبه را از جاى كندند جامهء كعبه را پاره كردند و به غارت بردند و كسانى را كه به آئين اسلام گرويده و مقررات آن را محترم مىشمردند به ديدهء استهزاء مىنگريستند . پس از آنكه به لحسا برگشتند هرچه قرآن و تورات و انجيل بود همه را در صحرا افكندند و از بين بردند ، به نظر آن كوردلان سه نفر مردم جهان را گمراه كردند : شبانى كه مقصودشان موسى بود و طبيبى كه مرادشان عيسى بود و اشتربانى كه منظورشان حضرت محمّد ( ص ) بود « 1 » و اين اشتربان از ديگران مشعبدتر و سبك‌دست‌تر و محتال‌تر بود ، گويند . . . حجر الاسود را به دو نيم كردند و بر در كرانهء چاه آن خانه نهادند و چون كسى بر سر آن چاه مىنشست پاى بر آن مىنهاد . . .\r\nقرامطه ، حجر الاسود را مدّت 22 سال نزد خود نگهداشتند و سپس به طيب خاطر در جاى اصلى خود قرار دادند ، طى اين مدّت هرچه مسلمين سعى مىكردند كه اين سنگ را در مقابل پولى هنگفت پس بگيرند موفق نمىشدند و از قرمطيان مىشنيدند كه « به فرمان امام برده‌ايم و تنها به فرمان وى باز دهيم . »\r\nبه طورى كه محققين اظهار نظر مىكنند مناسبات قرامطه با اسمعيليان و فاطميان دوستانه بود و خلفاى فاطمى گاه بنا به مقتضياتى دوستى خود را با آنها انكار مىكردند .\r\nاز تشكيلات داخلى قرامطه ، اطلاع دقيقى در دست نيست ، در رسالهء دوخويه ، از تشكيلات داخلى و شوراى عالى قرمطيان و سپيدپوشان عقدانيّه ، كه اختيار حلّ و عقد امور را داشتند و از عدم اعتناى قرمطيان به مراسم و مناسك و مقرّرات اسلام ، و نكوهش « خرانى » كه مراقد و احجاز را پرستش و نيايش مىكنند ، و نيز از زياده‌روى در خوردن گوشت‌هايى كه متشرّعين حرام مىدانند ، سخن رفته است ،\r\n\r\n\r\n","description":"","footnote":"\r\n( 1 ) . سياستنامه ، به اهتمام محمّد قزوينى ، ص 234 .\r\n","page_name":" 115 ","page_number":117},
  {"content":"\r\n\r\nبطورى كه دوخويه اظهار نظر كرده است دولت آنها اشتراكى بوده « . . . و رهبر در آسايش ملت خويش مىكوشيد ، باج و خراج را تخفيف مىداد ، ثروت را در شهرها نگه مىداشت و نمىگذاشت به خارج بگريزد ، صنعتگران و زارعين را تشويق مىكرد ، به اين طريق كه آنچه از حيث پول و افزار كار لازم داشتند ، بطور مساعده به آنها مىداد تا پس از پيشرفت كار و جمع‌آورى محصول برگردانند . »\r\nبه عقيدهء غفوراف نويسنده تاريخ تاجيكستان ، « نهضت قرمطيان يك جنبش وسيع ضد فئوداليته بود كه در عين‌حال جنبهء مخالفت با اعراب متجاوز را حفظ كرده بود ، به همين علت عمال خليفه با فئودالهاى داخلى در مبارزه با قرمطيان همداستان بودند ، اين جنبش كه در آغاز امر مظهر نارضايتى قشرهاى زحمتكش بود بعدها خواص دموكراتيك خود را از دست مىدهد و از منافع طبقات حاكم حمايت مىكند . » « 1 »\r\nدكتر على مظاهرى نهضت قرامطه را نخستين جنبش انقلابى و اوّلين جمهورى مذهبى اسلامى مىداند كه مدت 150 سال به حيات سياسى خود ادامه داده است .\r\nدر سرزمين لحسا « مردم از دادن هرگونه ماليات مذهبى معافند ، حمدان در سال 890 ميلادى دو نوع اعانه يا ماليات كاملا ملّى وضع كرد ، كه از بركت آن هرگاه كسى گرفتار فقر و تنگدستى مىشد يا در اثر تصادفى ناگوار مقروض مىگرديد ، بانك ملّى به او قرض مىداد تا وضعش به‌صورت عادى بازگردد ، پس از آن كه قرض گيرنده وضع مناسبى پيدا مىكرد دولت بدون مطالبهء هيچگونه فرعى ، اصل پول را از او پس مىگرفت .\r\nدر سرزمين قرامطه فقط كسانى پذيرفته مىشدند كه در حرفه و هنر سودمندى تخصص داشته باشند ، فقط در اين‌صورت بانك ملّى پول كافى براى خريد موادّ و ابزار و آلات مقدماتى ، جهت شروع به كار ، بدون ربح به متقاضى قرض مىداد .\r\nاگر صاحب خانه يا آسيايى پول كافى براى تعمير و بهبود منزل يا آسياب خود نداشت ، دولت تعداد كافى از غلامان عمومى را در اختيار او مىگذاشت تا به يارى آنها وضع خود را بهبود بخشد ، اين غلامان را كه از زنگبار خريده شده بودند در\r\n\r\n\r\n","description":"","footnote":"\r\n( 1 ) . غفوراف ، تاريخ تاجيكستان ، ترجمهء على اصغر چارلاقى ، ( قبل از انتشار ) .\r\n","page_name":" 116 ","page_number":118},
  {"content":"\r\n\r\nشمار 30 هزار نفرى بودند كه در راه عمران اين جمهورى كوشش مىكردند .\r\nدر لحسا ، تعدادى آسياب عمومى بود كه گندم‌هاى مردم را مجانا به آرد تبديل مىكرد ، جمهورى لحسا كاملا غير مذهبى بود و از روزه ، نماز ، دعا ، مسجد و زيارت اماكن متبرّكه در اين سرزمين سخنى در ميان نبود ، يك نفر بازرگان فارسى بنام على بن محمّد اجازه گرفت تا مسجدى در اين سرزمين براى مسافرينى كه از خارج مىآيند به پا كند .\r\nذخيرهء بانك ملّى را مقدارى طلا تشكيل مىداد ، براى مصرف داخلى سكّه‌هاى مسى به كار مىرفت ، مخصوصا سكهء مسى را انتخاب كرده بودند تا قابل صدور نباشد .\r\nمديران و هيئت حاكم اين منطقه با عدالت و مساوات با مردم رفتار مىكردند و به آنها فقط « سيّد » يعنى آقا گفته مىشد .\r\nلحسا از بركت موقعيت مهم اقتصادى كه داشت از تجارت جهانى سود كلانى بدست مىآورد ، اين حكومت با ممالك مسلمانى كه با اصول اقتصادى كهنه و سنن و عقايد خرافى زيست مىكردند مبارزه مىكرد . طبقهء اشراف ، مخصوصا علما و روحانيون بين النّهرين و سوريه از دوام قدرت اين جمهورى سخت نگران بودند . » « 1 »\r\nدستگاه خلافت ، مخصوصا از دورهء الموفّق خليفهء عباسى به بعد بيش از پيش در سراشيبى سقوط افتاد ، ماليات‌ها به سختى وصول مىشد دولت ناگزير بود از راه قرضه و اجاره دادن استانهاى مختلف و فروش خالصه و صدور حواله و برات براى نواحى مختلف و اقدامات نيرنگ‌آميز ديگر موقعيت خود را حفظ كند ، ولى اين تشبّثات نه‌تنها به ورشكستگى خزانه منتهى گرديد بلكه حيثيت و آبروى دستگاه خلافت را نيز بر باد داد .\r\nدر نتيجهء احتكار ، قيمتها بالا رفت ، مواد اوّليهء غذايى ناياب شد ، مردم از آشفتگى به جان آمدند اهالى بغداد در مساجد جمع شده دست به خراب‌كارى زده پل چوبى دجله آتش زدند و عليه حكومت سنگربندى كردند ، در اين دوران خلفاى عباسى مانند سلاطين انگلستان ، سلطنت مىكردند و حكومت و فرمانروائى در\r\n\r\n\r\n","description":"","footnote":"\r\n( 1 ) . نقل و تلخيص از زندگى روزمرهء مسلمين ، اثر دكتر مظاهرى ، ترجمه مرتضى راوندى ص 125 به بعد .\r\n","page_name":" 117 ","page_number":119},
  {"content":"\r\n\r\nدست امرا و فرمانروايان ترك بود . اسماعيليان و قرامطه نيز بوسيلهء عمّال خود در منطقهء نفوذ خلفاى عباسى به خرابكارى و تبليغ آراء و افكار خود مشغول بودند « 1 » .\r\nبطور كلى تمام مللى كه در اين ايّام عليه خلافت عباسى قيام كرده‌اند تحت عنوان خارجيان يا خوارج ناميده مىشدند ، نظام الملك در سياستنامه ، ايشان را بدين نحو تقسيم مىكند : « به حلب و مصر اسمعيلى خوانند و به قم و كاشان و طبرستان و سبزوار و ماوراء النّهر و غزنين و بغداد قرمطى خوانند و به كوفه مباركى خوانند و به بصره راوندى و برقعى خوانند و به رى خلفى خوانند و به جرجان محمّره خوانند و به شام مبيّضه خوانند و به لحسا و بحرين جنابى خوانند و به اصفهان باطنى خوانند و ايشان خويشتن را تعليمى خوانند و رفيق خوانند . . . و غرض ايشان همه آن است كه چگونه مسلمانى براندازند . . . » « 2 » .\r\nابو سعيد جنابى پس از آنكه با قرامطه هم‌عقيده و هم‌داستان شد ، به نواحى بحرين و بصره حمله كرد و به قتل و غارت پرداخت . معتضد خليفهء عباسى يكى از سرداران خود به نام عبّاس را به جنگ وى فرستاد ، « ابو سعيد بر عبّاس ظفر يافت و عبّاس را با 700 تن اسير كرد و جملهء اسيران را جز عبّاس بكشت و به واسطهء عبّاس به معتضد پيغام كرد كه زيستن من در بيابان‌هاست و به اندك چيزى قناعت ورزم و من از تو شهرى نگرفته‌ام . . . تو اگر جميع سپاه خود به حرب من فرستى بر همه غالب آيم ، چه لشكريان من به رنج و قناعت به كفاف خود عادت دارند و سپاه تو در تنعّم زيسته‌اند و چون آنان را به جنگ من فرستى ، پس از قطع صحراها و بيابان‌ها ، در نهايت ماندگى به من رسند و زود منهدم شوند و بر تقدير منهزم نگشتن ، من از پيش ايشان بگريزم و فرصت‌ها نگاه دارم و با شبيخون سلب استراحت آنان كنم تا آنگاه كه از پاى درآيند ، پس در منازعت من ، تو را سودى نباشد ، عباس اين پيغام را به خليفه برسانيد ؛ سرانجام در سال 289 خليفه سرهنگى را به جنگ آنان گسيل داشت و او قرمطيان را شكست داد و دو سال بعد ابو سعيد به دست غلامى در حمام كشته شد » « 3 » .\r\n\r\n\r\n","description":"","footnote":"\r\n( 1 ) . همان كتاب ، ص 128 ( به اختصار ) .\r\n( 2 ) . سياستنامه ، به اهتمام محمّد قزوينى ، ص 236 .\r\n( 3 ) . لغت‌نامهء دهخدا ، ابو سعد - اثبات ، ص 510 .\r\n","page_name":" 118 ","page_number":120},
  {"content":"\r\n\r\n\r\nمخالفت شديد سلاطين ، روحانيان و فئودالها با قرمطيان\r\nچون قرمطيان مردمى انقلابى ، آزادانديش و طرفدار طبقات زحمتكش بودند و به شدّت با خرافات و روحانيان دنياپرست و قشرى مبارزه مىكردند ، تمام عناصر ارتجاعى و محافظه‌كار آن دوران با همهء امكانات خود با آنان مبارزه مىكردند .\r\nبه حكايت عتبى رفتار محمود غزنوى با ملحدان « مولتان » بسيار بىرحمانه بود ، و آنقدر از قرمطيان كشت كه شمشير خون‌آلود به دستش چسبيد و دست و شمشير را در آب گرم نهادند تا از هم جدا گرديد ( محمود ناظم ، ص 103 ) .\r\n\r\nسفارت تهارتى نمايندهء مصر در دربار سلطان محمود\r\nگرديزى گويد : « و هم اندرين سال ( يعنى در سال 403 ه . 13 و 1012 م ) رسول عزيز مصر آمد كه او را تهارتى گفتند و چون نزديك خراسان رسيد ، فقها و اهل علم گفتند كه اين رسول به دعوت عزيز مصر همى آيد و بر مذهب باطنيان است ، چون محمود اين خبر بشنيد ، آن رسول را پيش خويش نگذاشت و بفرمود تا او را به حسن بن طاهر بن مسلم العلوى سپردند و حسن تهارتى را به دست خويش گردن بزد به شهر بست » ( ص 71 ) . عتبى در اين‌باره اطلاعات بيشترى به ما مىدهد :\r\nسلطان محمود روزى كه عزم تسخير هند كرد ، مذهب تسنّن داشت . . . و عقايدى را كه با ظاهر اسلام مخالف بود ردّ كرده بود . « به او خبر دادند ، كه در ميان مردم خراسان گروهى هستند كه مذهب باطنى دارند و آن مذهب ملك مصر است كه از حيث ظاهر مذهب رافضى و از حيث باطن كفر محض است . » و آنان از راه تاويل متشابهات كتاب بدانجا مىرسند كه اساس دين و شريعت را براندازند . و محمود دستور داد كه در جستجوى آنان برآيند و مردى را يافتند كه خليفهء فاطمى نزد پيروان خود و « كسانى كه دعوت او را اجابت كرده بودند » فرستاده بود ، اين شخص آنان را به اسم و رسم مىشناخت و اكثر آنان را كه در شهرهاى مختلف پراكنده و از كشورهاى مختلف برخاسته بودند ، شناساند و آنان را بر دربار آورده به دار آويختند و سنگ بر آنان زدند . . . استاد ابو بكر محمّد بن اسحق بن محمشاد پيشواى پيروان ابو عبد اللّه بن كرام بود ، وى مقام بلندى . . . داشت . . . و در وجوب قلع و قمع كسانى كه از راه راست برگشته بودند با سلطان هم‌راى بود . . . و او حامى بيضهء اسلام گشت ،\r\n\r\n","description":"","footnote":"","page_name":" 119 ","page_number":121},
  {"content":"\r\n\r\nپس از آنكه تهارتى به رسالت از طرف ملك مصر نزد محمود آمد ، سلطان از بيم آنكه آمدن او باعث شايعاتى بىاساس گردد به وى امكان سخن گفتن در دربار نداد ، . . .\r\nاستاد ابو بكر با او سخن گفت و غرض رسالتش را پرسيد . . . پس از آنكه او را به درگاه سلطان محمود بردند به « مجلس عمومى » كه بزرگترين علماى روحانى ، از سادات و قضاة و فقها در آن گرد آمده بودند هدايت كردند ، در آن مجلس حسن بن طاهر بن مسلم العلوى نيز حضور داشت ؛ سلطان محمود تهارتى را به حسن بن طاهر سپرد و او خود را مجاز ديد كه سر تهارتى ( سفير فاطميان مصر ) را از تن جدا كند و در همان هنگام القادر باللّه خليفهء عباسى نامه‌يى به سلطان محمود فرستاد و در او نوشت كه خبر يافته كه فرستاده‌يى از فاطميان بدانجا آمده و از او خواست تهارتى را به قتل برساند ، خبر قتل تهارتى را به خليفه دادند و شمشير ، دهان بدگويان را فروبست . » اين بود مضمون روايت عتبى به اختصار .\r\nبرتلس مىنويسد : « علت اينكه كرّاميان در روزگار پادشاهان غزنوى چنان قدرت و نفوذ عظيم بهم زدند به درستى معلوم نشده . . . شايد يكى از علل اين امر آن بود كه اصول عقايد كرّاميان تا حدّى با عقايد قرمطيان كه قرآن را به ميل خود « تأويل » و در نتيجه به عقيدهء نسخ و ابطال شريعت مىرسند منافات داشت . . . رسالت تهارتى كوششى بود كه الحاكم خليفه فاطمى براى ايجاد روابط دوستى با غزنويان به عمل آورده بود . . . ظاهرا القادر از ائتلاف فاطميان و غزنويان نگران بود .\r\n\r\nسياست ارتجاعى محمود غزنوى\r\nمحمود با فرستادن نامهء پاره شدهء الحاكم فاطمى و دادن خبر قتل تهارتى ، ارادت خاص خود را به خليفه نشان داد . دليل اين رفتار معلوم است ، فاطميان دشمن بىامان خلفاى عبّاسى بودند و خلفاى عبّاسى با غزنويان روابط نزديك داشتند ؛ محمود با سياست مخصوص خود از دستگاه خلافت عبّاسى ، كه همسايهء ديوار به ديوار غزنويان بود پشتيبانى مىكرد ، و ايفاى نقش مجرى ارادهء خلفاى عبّاسى ، براى او ، هم از نظر لشكركشى در زير پرچم « غزا » به هند و هم از لحاظ سياست داخلى كشورش ، بسيار مفيد بود . اتّحاد نظامى با مصر عملا سودى به حال محمود\r\n\r\n","description":"","footnote":"","page_name":" 120 ","page_number":122},
  {"content":"\r\n\r\nنداشت . » « 1 » در سال 403 هجرى محمود سرگرم تدارك لشكركشى به هند بود . در خراسان روستائيان كه دعاة مصرى در ميان آنان عقيدهء امامت موروثى را مىپراكندند ، از وضع و روزگار خود ناراضى بودند و اميد خود را به فاطميان بسته بودند . . . حساب الحاكم خليفه فاطمى مصر بر اينكه تهارتى همان نقش موفقيّت‌آميزى را كه قبلا « نخشبى » در دربار سامانيان انجام داده بود ، بتواند در دربار محمور ايفا كند درست درنيامد . . . بطور كلى مىتوان گفت كه باعث كينهء خاص محمود و اطرافيان او با فاطميان آن بود كه فاطميان و بخصوص قرمطيان به مراتب بيش از حكومت جابر محمود به مصالح و منافع اكثريت مردم توجه داشتند ، به همين جهت تبليغات آنان در ميان طبقات عامّه كارگر مىافتاد و اكثريّت قرمطيان با طبقات زحمتكش در ارتباط بودند . اين بغض و كينه در قصايد فرّخى ، شاعر متملّق و مال‌اندوز دربار غزنوى به‌خوبى نمايان است :\r\n . . . قرمطى چندان كشى كز خونشان تا چند سال * چشمه‌هاى خون شود در باديه ريگ مسيل\r\n. . . راست پندارى همى بينم كه بازآيى ز مصر * درفكنده در سراى ملحدان ويل و عويل\r\nوان سگ ملعون كه خوانند اهل مصر او را « عزيز » * بسته و خسته به غزنين اندر آورده ذليل\r\nدار او برپاى كرده در ميان مرغزار * گِرد كرده سنگ زير دار او چون ميل ميل \r\nبا وجود شكست رسالت تهارتى ، خلفاى فاطمى مصر مأيوس نشدند ؛ در سال 416 امير حسنك با اجازهء محمود روانهء سفر حجّ شد و در مراجعت به سبب ناامنى راهها از طريق شام به مصر رفت و از عزيز مصر خلعت گرفت . پس از اين واقعه رسولى از طرف خليفهء عبّاسى به دربار محمود آمد و از او خواست كه حسنك را به دار آويزد ، در نتيجهء مكاتبه و اصرار خليفه ، محمود برآشفت و گفت : « بدين خليفهء خرف شده ببايد نبشت كه من از بهر عبّاسيان انگشت دركرده‌ام در همهء جهان و\r\n\r\n\r\n","description":"","footnote":"\r\n( 1 ) . برتلس ، ناصر خسرو و اسماعيليان ، ترجمهء آرين‌پور ، از ص 98 به بعد .\r\n","page_name":" 121 ","page_number":123},
  {"content":"\r\n\r\nقرمطى مىجويم و آنچه يافته آيد و درست گردد بردار مىكشند ، و اگر مرا درست شدى كه حسنك قرمطى است خبر به امير المؤمنين رسيدى كه در باب وى چه رفتى ، وى را من پرورده‌ام و با فرزندان و برادران من برابر است و اگر وى قرمطى است من هم قرمطى باشم . » « 1 »\r\n\r\nمظالم محمود در رى\r\nچنان كه در منابع مختلف به تفصيل آمده است ، محمود در 420 هجرى به رى لشكر كشيد و در جريان آن ، مظالم و بيدادگرىهاى فراوان مرتكب شد - سلطان محمود از لشكركشى به رى ، ظاهرا دو مقصود عمده داشت : اوّل آنكه مىخواست با استفاده از آشوب و اغتشاشى كه در حوزهء فرمانروايى آل بويه درگرفته بود ؛ گنجينه‌هاى هنگفت و بىشمار آنان را به كف آورد و ديگر آنكه شورش ديلميان و جنبش روستائيان را كه براى نظم نوين ارتجاعى او در خراسان خطر بزرگى شمرده مىشد از ميان بردارد . سلطان محمود همهء ملحدان را بلااستثناء قتل‌عام كرد ، قرمطيان و سران ديلميان و باطنيان ( يعنى دعاة مصر و پيروان آنان ) و معتزليان كه بىآزارتر بودند و « فلاسفه » كه به واسطه ضعف مذهب تسنّن مجالى براى نشر عقايد خود يافته بودند ، همگى به شدّت تعقيب و مجازات شدند . سوزاندن كتابخانهء رى عمل وحشيانه‌يى بود كه در آن روزگار نظير نداشت ، و نشان مىدهد كه سلطان محمود با علم و دانش ، و با آزادى عقايد و افكار ، مخالف ، و در استقرار مذهب تسنّن ، متعصب بوده است .\r\n\r\nمرگ محمود و آسايش نسبى مردم\r\nبا مرگ محمود از شدّت فشار كاسته شد و قرمطيان و ديگر فرق مذهبى و فلسفى تا حدّى از نعمت آزادى برخوردار شدند ، فرّخى شاعر دربارى به اين حقيقت اشاره مىكند و در رثاء محمود مىگويد :\r\n آه و دردا كه كنون قرمطيان شاد شدند * ايمنى يابند از سنگ پراكنده و دار \r\n\r\n\r\n","description":"","footnote":"\r\n( 1 ) . تاريخ بيهقى ، فيّاض ، ص 183 .\r\n","page_name":" 122 ","page_number":124},
  {"content":"\r\n\r\nفاطميان با آمدن تركان سلجوقى تبليغات خود را در سرزمين خراسان گسترش دادند ، به عنوان نمونه مىتوان از كوششهاى ناصر خسرو ياد كرد ، داعى بزرگ آنان مويّد فى الدّين در سال 1059 ميلادى بساسيرى فرماندهء پاسداران آل بويه را ، كه مركّب از ديلميان و تركان بود ، به شورش واداشت ؛ موقع براى شورش مساعد بود ، زيرا طغرل با سپاهيان خود ، به جنگ رفته بود و خليفه عملا قدرتى نداشت ، آل بويه برافتاده بودند ، در بغداد بين سنّيان و شيعيان پيوسته زد و خورد مىرفت ، شهر دچار فتنه و آشوب بود ، بساسيرى به آسانى بغداد را تصرّف كرد و به فرمان او 16 ماه خطبه بنام « خليفهء فاطمى » خواندند . قائم خليفهء عباسى به دست بساسيرى دربند افتاد ، او جريان را به طغرل اطلاع داد و سپاهيان طغرل بار ديگر بغداد را تصرّف كردند ، بساسيرى را كشتند و دولت فاسد خلفا را زنده كردند . ماجراى بساسيرى آخرين كوشش جدّى فاطميان براى گسترش قدرت در شرق بود . . . « 1 » به اين ترتيب مىبينيم از اواخر قرن سوّم هجرى راه و رسم اسماعيليان و اصول عقايد و افكار آنها به سرعت گسترش مىيافت تا جائى كه المعز لدين اللّه خليفهء فاطمى در نامه‌يى كه به يكى از پيشوايان قرامطه نوشت از فعاليت روزافزون آنان سخن گفت : « ما من جزيرة فى الارض و لا اقليم الا و لنا حجج و دعاة يدعون الينا » حوزهء فرمانروايى خلفاى فاطمى كه در آغاز منحصر به نقطه‌يى از افريقا بود اندك‌اندك گسترش يافت و مصر و شام و حجاز و يمن و ديار بكر و موصل و بعضى نواحى عراق را شامل شد . در زمان چهارمين خليفهء آنها المعزّ لدين اللّه ( 365 - 341 ) به سردارى جوهر سپهسالار بزرگ فاطمى ، مصر فتح شد ( 358 ) و شهر قاهره ( معزيّه ) بنياد نهاده شد و پايتخت فاطميان از افريقا به قاهره انتقال يافت و در زمان مستنصر هشتمين خليفهء فاطمى ( 487 - 427 ) كار آنان چنان بالا گرفت كه ارسلان بساسيرى به طورى كه گفتيم بر بغداد دست يافت و خطبه به نام مستنصر خليفهء فاطمى كرد ورايات سپيد را كه شعار علويّه بود به جاى شعار سياه عباسى برافراشت . » « 2 » و اگر حمايت سلاجقه نبود كار يكسره مىشد و خلافت عبّاسى منقرض مىگرديد « 3 » . چون سلسلهء\r\n\r\n\r\n","description":"","footnote":"\r\n( 1 ) . برتلس ، ناصر خسرو و اسماعيليان ، ترجمهء آرين‌پور ، از ص 106 به بعد و ص 119 و 134 .\r\n( 2 ) . غزّالىنامه ، جلال همائى ، ص 28 به بعد .\r\n( 3 ) . فرقه اسماعيليه ، پيشين ، ص 11 .\r\n","page_name":" 123 ","page_number":125},
  {"content":"\r\n\r\nاسماعيلى مصر ، فاطمهء زهرا دختر پيغمبر را جدّهء خود مىشمردند به فاطمى شهرت يافتند ، آنان با بلندنظرى و تسامح به اديان و ملل مختلف مىنگريستند و به مسلمانان نويد مىدادند كه اگر خاندان پيغمبر به زمامدارى برسد ، نه تنها عدالت و سعادت در سراسر كشورهاى اسلامى سايه خواهد افكند ، بلكه سراسر جهان به دست مسلمانان خواهد افتاد . پس از مرگ مستنصر خليفهء فاطمى ، بين « نزار » و « مستعلى » بر سر جانشينى اختلاف افتاد ؛ اسماعيليان ايران طرفدار « نزار » بودند ، دولت فاطمى مصر از اواخر قرن پنجم يعنى از دورهء خلافت ، المستنصر به اوج قدرت خود رسيد و حوزهء نفوذ خود را تا شمال افريقا و شام و آسياى صغير و حدود بغداد و واسط بسط داد تا جايى كه در سال 450 در بغداد خطبه به نام خليفهء فاطمى خوانده مىشد ، ولى چنان كه گفتيم طغرل ، خلافت عبّاسى را كه در حال احتضار بود روانى نو بخشيد . در همان ايّامى كه خلفاى فاطمى مصر با تسخير بلاد به جانب شرق نزديك روى آورده بودند ، اعيان و مبلّغان مذهبى آنان در راه بسط نفوذ اسماعيليان در شرق سعى و تلاش و زمينه‌سازى مىكردند ، كه از آن ميان ناصر خسرو قباديانى « حجّت خراسان » كه پس از برگشت از سفر حجاز و مصر فعّاليت تبليغاتى خود را از حدود سال 441 هجرى آغاز كرده است قابل توجه و شايان ذكر است . اين مرد ، نخست در بلخ و سپس در مازندران و نيشابور با تحمّل انواع مصائب و سختىها فعاليّت مىكرد و سرانجام در قلعهء يمگان در ناحيهء بدخشان رحل اقامت افكند و ضمن تبليغ آراء و نظريّات خود به تأليف و تصنيف كتب همت گماشت . . . در كتاب بيان الاديان در وصف اين مرد مبارز و بشردوست ، از روى عناد و تعصب چنين داورى شده است : « النّاصريه اصحاب ناصر خسرو و او ملعونى عظيم بوده است و صاحب تصانيف . . . » و حسن رازى در تبصرة العوام ص 184 در حقّ او گويد : « ناصريه ، رئيس ايشان ناصر خسرو بود و اين ملعون شاعر بود و خلقى را گمراه كرد . . . » .\r\nدر ناحيهء عراق نيز در همين اوان يعنى در دورهء سلاجقهء بزرگ ، دعاة فاطمى به شدت سرگرم نشر دعوت باطنى بودند .\r\n\r\n","description":"","footnote":"","page_name":" 124 ","page_number":126},
  {"content":"\r\n\r\n\r\nنقش احمد بن عبد الملك عطاش\r\nبزرگترين كسى كه از ميان آنان در تواريخ اين عهد مىيابيم احمد بن عبد الملك عطّاش است ، وى به شعر و ادب و زهد و تقوا شهرت داشت « . . . و سرانجام بر اثر آزار ائمهء متعصّب اصفهان از آن شهر گريخت و به رى شد و از آنجا به حسن صبّاح پيوست و اين عبد الملك را پسرى بود احمدنام كه در عهد پدر كرباس‌فروشى مىكرد ، و از مذهب پدر تبرى مىنمود و بدين سبب پس از فرار پدر كسى متعرّض او نشده ، و او در خفا سرگرم نشر دعوت اسماعيلى بود » « 1 » احمد ، شاه دژ را كه از قلاع استوار اصفهان و مجهّز به انواع سلاح بود تصرّف كرد . و دعوت‌خانه‌يى نزديك اصفهان بنا كرد ، قريب سى هزار نفر از مردم اصفهان را به مذهب خود درآورد و نزديك 12 سال به فعاليت تبليغى خود ادامه داد ، بسيارى از مخالفان خود را از پاى درآورد ، عاقبت سلطان محمّد به جنگ با او برخاست ، احمد و فرزندش پس از يك مبارزهء دلاورانه تسليم سلطان شدند . و زنش در حالى كه لباس فاخر بر تن داشت ، خود را از فراز قلعه به زير افكند و جان سپرد . رفتار محمّد با احمد و ديگر اسيران بسيار وحشيانه بود ؛ به قول نويسندهء راحة الصّدور : « هفت روز آويخته بود و تيربارانش مىكردند و به عاقبت بسوختندش . . . » ( ص 161 ) . پس از پايان كار احمد بن عبد الملك ، پادشاه سلجوقى به فكر برانداختن حسن صبّاح سوّمين و بزرگترين داعى خلفاى فاطمى افتاد ولى مرگ به او مهلت نداد .\r\n\r\nمبارزهء غزالى با اسماعيليان و باطنيان\r\n« . . . كتابى كه غزّالى به نام فضائح الباطنيّه نوشت در حقيقت با بيان رسواييهاى باطنيان ، مبارزه‌يى را كه خلافت و سلطنت با آنها در پيش گرفته بودند توجيه مىكرد ؛ وقتى وى نشان مىداد كه جوهر تعليم باطنىها بازگشت به تعليم فلاسفه و مجوس است و آنها با قرآن و شريعت محمّدى سر و كارى ندارند طبعا تعقيب و آزارى كه از جانب خلفا و سلاجقه نسبت به آنها مىشد جايز و لازم شمرده مىشد و بدين‌گونه با ردّ باطنىها ، غزّالى سياست خليفه ، سياست نظام الملك و سياست\r\n\r\n\r\n","description":"","footnote":"\r\n( 1 ) . تاريخ ادبيّات ، دكتر صفا ، ج 2 ، ص 167 .\r\n","page_name":" 125 ","page_number":127},
  {"content":"\r\n\r\nملكشاه را تأييد مىكرد ، خاصّه كه باطنىها با طعنه ، به پادشاهان و علماء ، خليفهء عبّاسى را مىكوبيدند و رهايى از نابسامانىها و پريشانىها را كه در كارها بود به ظهور دوست امام خويش حواله مىكردند . مبارزه با اين باطنىها كه به تحقيق در تعليم آنها يك چند ذهن وى را كه در جست‌وجوى حقيقت به هر درى سر مىزد به خود مشغول داشته بود . براى غزّالى در دوران جاه‌طلبىهاى مدرسهء نظاميّه ، ديگر بيشتر يك مسألهء اجتماعى بود تا فلسفى ، درست است كه از لحاظ فلسفى نيز مسألهء « تعليم » سال‌ها توجّه وى را مشغول داشت امّا در دوران خلافت المستظهر ، وى ظاهرا بيشتر به جنبهء اجتماعى قضيّه مىنگريست ، در آن روزها باطنيان تهديدى بودند براى نظم و آرامش عامّ ، و سعى غزّالى در مبارزه با آنها ناشى از يك تعصّب فكرى نبود ؛ ناشى بود از علاقه‌يى كه وى به نظم اجتماعى نشان مىداد . با اين همه سلاجقه و عمّال آنها در مبارزه با اين فرقه بعضى وقتها بهانه‌يى مىيافتند براى تصفيهء حسابهاى ديگر ؛ از همين رو بود كه قضيّه ، دشواريهاى تازه مىيافت و بىنظمىهاى تازه ؛ نظام الملك خود ، هركس را از فرقه‌هاى مخالف كه با نفوذ وى به ستيز برمىخاست داغ باطنى بر مىنهاد ، و براى آنكه مخالفان خويش را ساكت كند ، آنها را با اين اتّهام با تمام فرقه‌هاى خرّمى و با تمام جريانهاى مخالف اسلام مربوط مىشمرد . در دورهء بعد مبارزه با اهل تعليم ، مخصوصا مورد توجه بركيارق و محمّد بن ملكشاه شد . درين هنگام مدّت‌ها بود كه غزّالى ، نظاميّه بغداد را با تمام وسوسه‌ها و قيل و قال‌هايى كه به آنها مربوط مىشد ترك كرده بود ، امّا از اينكه گهگاه مىشنيد مبارزه با يك خطا ، خود منجر به خطاهاى ديگر مىشود شايد از همكارىهايى كه در اين باب كرده بود ، نمىتوانست چندان خرسند باشد . بركيارق به بهانهء مبارزه با باطنيان عدهء زيادى را با اتّهام ارتباط با آنها گرفت و كشت و اموالشان را ضبط كرد . و درين ماجرا كار به آنجا كشيد كه هركس با ديگرى مخالف بود او را متّهم به باطنىگرى مىداشت ( المنتظم 9 / 120 ) و هيچكس هم جرأت نمىكرد از كسانى كه مورد تعقيب واقع مىشدند ، حمايت يا شفاعت كند ، چرا كه ممكن بود خود او ، مورد اتّهام واقع شود . سلطان محمّد چنان به اين بدگمانىها و تهمت‌زنىها ميدان مىداد كه عوانان وى يك‌بار « كيا الهراسى » مدرس بزرگ نظاميّهء بغداد و از همگنان غزّالى را به اتّهام باطنىگرى و ظاهرا به سبب سوء ظنى كه از\r\n\r\n","description":"","footnote":"","page_name":" 126 ","page_number":128},
  {"content":"\r\n\r\nعنوان كيا در سرنامش پيدا شده بود بازداشت كردند و تا عده‌يى از علما به پشتيبانى وى برنخاستند و تا خليفه در باب آزاديش فرمان نداد ، او را رها نكردند ( المنتظم 9 / 130 - 129 ) براى غزّالى كه مبارزه به خاطر نظم و عدالت را مبدّل به مبارزه بر ضدّ نظم و عدالت مىيافت ، اين احوال البته مايهء ملال مىشد و شايد پيش خود مىانديشيد كه پيدايش اين فرقه براى آنكه اين مايه تعدّى و تجاوز اهل قدرت را محدود كند ، چندان بىفايده نبوده است . » « 1 »\r\nاز آنچه گذشت به اصول عقايد و افكار بعضى از فرق اسلامى مخصوصا با نظريات سياسى و مذهبى سنّيان ، شيعيان ، اسماعيليان و قرمطيان تا حدّى آشنا شديم ؛ اكنون از مبارزات دلاورانهء حسن صبّاح سخن مىگوئيم .\r\n\r\nسرگذشت حسن صبّاح\r\nحسن صبّاح در شهر رى واقع در جنوب تهران كنونى متولد شد ، پدرش على ، پس از چندى ، چون در رى به بدمذهبى متّهم شده بود راه نيشابور پيش گرفت و در اين شهر عزلت گزيد و براى اعلام برائت خويش فرزند خود را نزد امام موفّق نيشابورى كه پيشواى اهل سنّت و جماعت بود فرستاد ، بنا به مندرجات بسيارى از منابع تاريخى در مكتب امام ، خواجه نظام الملك توسى و حكيم عمر خيّام نيشابورى با حسن صبّاح همدرس بودند . « روزى حسن صبّاح به رفيقان خود گفت كه ما شاگردان امام موفقيم و شك نيست كه به مقامات بزرگ خواهيم رسيد ، اكنون بايد تعهّد كنيم كه هريك از ما كه زودتر از ديگران منصب و مقامى يافت دو رفيق ديگر را نيز در آن مقام با خود شريك سازد . . . و هر سه در اين‌باره تعهّد كردند .\r\nپس از آنكه خواجه نظام الملك ، به خدمت الب ارسلان سلجوقى پيوست . . . و در سال 456 ه . ق مستقلا به وزارت رسيد ، حكيم عمر خيام نزد وى رفت و عهد قديم را يادآور شد ؛ خواجه نظام الملك ، مىخواست او را به سلطان سلجوقى معرفى كند . . . ولى خيّام نپذيرفت و خواجه سالى 1200 دينار براى او به املاك نيشابور حواله كرد و خيّام در آنجا به كارهاى علمى خود مشغول شد . امّا حسن صبّاح مدتى\r\n\r\n\r\n","description":"","footnote":"\r\n( 1 ) . فرار از مدرسه ، از ص 111 به بعد .\r\n","page_name":" 127 ","page_number":129},
  {"content":"\r\n\r\nگمنام مىزيست تا در زمان پادشاهى سلطان ملكشاه نزد خواجه نظام الملك رفت و خواجه بنا بر تعهّد دوران خردسالى ، او را به سلطان معرّفى كرد و حسن در اندك زمان به نيروى هوش و زيركى و كفايت و درستكارى ، چنان در مزاج سلطان سلجوقى نفوذ يافت كه سلطان در غالب كارهاى كشور بىصوابديد وى اقدام نمىكرد . به همين سبب كم‌كم ميان او و نظام الملك رقابت و حسادتى پيدا شد و كار دوستى به كارشكنى و سعايت كشيد .\r\nاز آن جمله نوشته‌اند كه وقتى سلطان ملكشاه صورت جمع و خرج ممالك را از خواجه خواست ، وزير براى انجام دادن امر سلطان ، دو سال مهلت طلبيد ولى حسن كه در كار حساب مهارتى داشت ، حاضر شد كه اگر تمام محاسبات ديوان را در اختيار بگذارند ، اين كار را چهل روزه به انجام رساند . بعد از 40 روز ، نيز صورت دخل و خرج را آماده كرد ، ولى يكى از زيردستانش ، ظاهرا به اشاره خواجه نظام الملك ترتيب اوراق حساب را برهم زد يا به قولى خواجه ، خود آن اوراق را از غلام حسن گرفت و بر زمين افكند تا پراكنده و مغشوش شد . حسن چون اوراق حساب را به حضور سلطان برد ، دريافت كه مغشوش است و با شتاب به ترتيب آنها مشغول شد ، و به همين جهت در جواب سؤالات سلطان ، تأمّل يا به گفتهء مورّخان « هان و هون » مىكرد . خواجه نظام الملك ، موقع را مغتنم شمرد و گفت : « در اتمام كارى كه دانايان دو سال مهلت خواهند ، و جاهلى دعوى كند كه آن را در چهل روز تمام كند ، لاجرم جواب او جز هان و هون نباشد ! » حسن پس از اين ناكامى و شرمندگى ديگر نتوانست در دربار ملكشاه بماند و از بيم خشم سلطان و دشمنى وزير به رى گريخت . » « 1 »\r\nنظام الملك آرزو داشت حسن را دستگير كند و تعليماتى در اين باب به داماد خود ابو مسلم ، فرماندارى رى داده بود ( ابن اثير ، جلد دهم ص 115 را مطالعه كنيد ) .\r\nسرانجام به قزوين رسيد و با توسّل به حيلهء دليرانه‌يى كه در تاريخ گزيده كاملا شرح داده شده ، قلعهء كوهستانى الموت را كه حصن حصينى بود به تصرف درآورد . . . اكثر مورخين نوشته‌اند از تصادفات عجيب و فوق العاده اينكه مجموع ارزش عددى\r\n\r\n\r\n","description":"","footnote":"\r\n( 1 ) . نقل از مقالات تاريخى و ادبى ، نصر اللّه فلسفى ، ص 407 به بعد ( به اختصار ) .\r\n","page_name":" 128 ","page_number":130},
  {"content":"\r\n\r\nحروفى كه اسم اين قلعه از آن تركيب شده است به حساب ابجد يا « جمل » ( 1 + 30 + 5 + 1 + 40 + 6 + 400 - 483 ) همان تاريخى است كه حسن صباح به آن قلعه دست يافته است ( 483 هجرى - 91 - 1090 ميلادى ) . « 1 »\r\nحسن قبل از ورود به رى شيعهء دوازده‌امامى بود ولى در رى در نتيجهء بحث و گفتگو با مبلّغين و دعاة اسماعيلى به تدريج به اين فرقه متمايل مىشود . اكنون گرايش او را به مذهب اسماعيليّه از زبان خودش بشنويم :\r\n\r\nآغاز كار حسن\r\n« . . . از بدايت كودكى و ايّام هفت سالگى ، همگى همّت من به تحصيل علوم و اكتساب فضايل مقصور بود ، و همچون پدران خويش در سلك شيعهء اثنى عشرى انتظام داشتم و به حسب اتّفاق مرا با يكى از رفيقان كه او را امير ضرّاب مىگفتند ملاقات دست داده اساس محبّت ميان من و وى استحكام يافت و عقيده من آن بود كه اسمعيليّه در روش و مذهب موافقند با فلاسفه ، و گمان مىبردم كه حاكم مصر مردى متفلسف است و به واسطهء اين معنى هر وقت كه امير در تقويت مذهب اسمعيليان سخنى مىگفت من در آن باب مناقشه مىكردم و در مسائل اعتقاديّه ميان من و او مباحثات و مناظرات مىرفت و امير هرچند در قدح مذهب من كلمات مىپرداخت ، من آنها را مسلّم نمىدانستم امّا در دلم جايگير مىآمد . . . با ديگرى از اسمعيليه كه ابو نجم سرّاج لقب داشت ، مختلط شدم و از حقيقت روش اسمعيليان پرسيدم ؛ ابو نجم مذهب آن جماعت را به طريق تبيين و تفصيل تقرير نمود ، تا من بر غوامض آن اطلاع يافتم ، و بعد از آن با يكى از داعيان ملّت مذكوره مؤمن نام كه شيخ عبد الملك بن عطّاش ، داعى مملكت عراق او را اجازت داده بود ملاقات كرده التماس نمودم كه در قبول دعوت با وى بيعت كنم ؛ او گفت : . . . مرتبهء تو فوق مرتبهء من است و چون الحاح من در آن امر از حدّ اعتدال تجاوز نمود ، به قبول بيعت رضا داد و در آن اوان كه شيخ عبد الملك به رى رسيد به صحبت وى رفتم و اطوار من در نظرش پسنديده آمد ، امر دعوت به من حواله فرمود و گفت ترا به مصر\r\n\r\n\r\n","description":"","footnote":"\r\n( 1 ) . ادوارد براون ، تاريخ ادبى ايران ، ترجمه على پاشا صالح ، ص 376 .\r\n","page_name":" 129 ","page_number":131},
  {"content":"\r\n\r\nبايد رفت تا به سعادت خدمت مستنصر استسعاد يا بى . در آن زمان ، المستنصر باللّه علوى در آن ديار بر سرير خلافت و امامت تمكّن داشت و چون شيخ عبد الملك از رى به اصفهان رفت ، من به جانب مصر توجه نمودم . . . » .\r\nحسن چون به حدود مصر رسيد ، مستنصر خبر يافت ؛ فرمان داد تا جمعى داعى الدّعاة . . . رسم استقبال به جاى آوردند . . . صنوف احسان و برّ و امتنان دربارهء او مبذول داشته و به روايتى حسن يك سال و نيم در آن سرزمين اقامت نمود و هرچند در آن مدت به مجلس مستنصر نرسيد ، اما مستنصر پيوسته استكشاف احوال او مىنمود و زبان به مدح و تحسين او مىگشود و چندان ستايش و تمديحش كرد كه نزديكان و ارباب اقتدار گمان بردند كه در همان چند روز زمان اختيار امور آن ديار را به كف كفايت او خواهد نهاد . پس از چندى در اثر سعايت اشخاص ، حسن راه ايران پيش گرفت و با كشتى خود را به حلب رسانيد و از آنجا به بغداد و خوزستان و دامغان رفت و مدّت سه سال در دامغان رحل اقامت افكند و به تبليغ آراء خود پرداخت و جمعى كثير دعوت او را پذيرفتند و در اين مدّت عدّه‌يى از مبلّغين زبردست خود را به قلعهء الموت و ساير قلاع فرستاد و چون نظام الملك در مقام دستگيرى او بود از رفتن به رى خوددارى كرد و به جانب سارى رفت و از آنجا به دماوند و قزوين و ديلمان رفت و پس از مدتى مطالعه ، به قلعهء الموت صعود كرد .\r\nحسين قاينى از جمله كسانى است كه قبل از عزيمت حسن صبّاح به الموت زمينه كار را فراهم ساخته و مردم را به مذهب اسمعيليّه تبليغ كرده بود . يكى از علويان به نام مهدى كه از طرف جلال الدين ملك به كوتوالى قلعه منصوب شده بود ، با اينكه به ظاهر خود را پيرو فرقهء اسمعيليّه نشان مىداد ، در باطن سعى داشت از نفوذ اسمعيليان به حصار قلعه جلوگيرى كند ، ولى مساعى او در اين راه به جائى نرسيد و پس از آنكه پيروان حسن به قلعهء الموت راه يافتند به گفته مهدى از آن خارج نشدند .\r\nعاقبت روزى حسن به مهدى گفت مقدارى زمين كه پوست گاوى بر آن محيط تواند شد از اين قلعه به هزار دينار به من به فروش ؛ مهدى به اين معامله رضا داد و حسن صبّاح نامه‌يى به رئيس مظفّر ، حاكم گردكوه كه از پيروان او بود نوشت كه بهاء مذكور را بپردازد .\r\nسپس دستور داد كه پوست گاو را به‌صورت الفى باريك درآورده گرد قلعه\r\n\r\n","description":"","footnote":"","page_name":" 130 ","page_number":132},
  {"content":"\r\n\r\nكشيدند . مهدى پس از دريافت دستخط حسن با خود انديشيد كه رئيس مظفّر با آن دولتمندى و اقتدار به نامهء اين مرد گمنام وقعى نخواهد گذاشت ، ولى پس از مدّتى به حكم احتياج اين نامه را به رئيس مظفر داد و او بىدرنگ سه‌هزار دينار زر سرخ به وى ارزانى داشت . حسن صباح و پيروان او نامه‌ها را مختصر و موجز مىنوشتند و به القاب و تعارفات دروغين عنايتى نداشتند ؛ نامه حسن صبّاح به رئيس مظفّر اين بود : « رئيس مظفّر حفظه اللّه ، مبلغ سه هزار دينار بهاء زر الموت به علوى مهدى رساند . . . » .\r\nمىگويند حسن صبّاح پس از فرار از رى ، متوجّه اصفهان شد و در منزل رئيس ابو الفضل مخفى شد . روزى در اثناى گفتگو و شكايت از وزير و سلطان گفت : اگر دو يار موافق داشتم ، مملكت و اين ترك روستائى را برهم مىزدم ؛ رئيس ابو الفضل كه از عقلاى قوم بود با خود گفت ، شايد حسن به بيمارى دماغى مبتلا شده است ، و الّا چگونه با دو تن مىتوان با سلطان ملكشاه كه حكم او از انطاكيّه شام تا كاشغر جارى است آغاز مخالفت نمود ؟ شب ديگر به وقت طعام ، براى حسن ، شربت و غذائى كه براى تقويّت دماغ مفيد است حاضر كرد ؛ حسن كه مردى زيرك بود بر اين نكته پى برد و تصميم به حركت گرفت ؛ رئيس ابو الفضل هر قدر اصرار كرد مفيد نيفتاد و حسن ، راه مصر پيش گرفت و پس از مدّتى روى به ايران نهاد و در الموت مستقر شد . رئيس ابو الفضل در اين موقع به خدمت او آمد و در سلك ياران او درآمد .\r\nپس از كشته شدن نظام الملك و وفات ملكشاه ، روزى حسن ، خطاب به رئيس گفت :\r\n« اى رئيس ، دماغ من مخبّط شده يا دماغ تو ، و شربت معطّر و غذاى مزعفر درخور تو بود يا لايق من ؟ ديدى كه چون دو يار مساعد يافتم چگونه به سخن خود وفا كردم . » « 1 »\r\n\r\nروش حسن صبّاح\r\nحسن صبّاح و ياران او مردمى فعّال و بسيار با انضباط بودند . حسن پس از آنكه به الموت دست يافت دستور داد نهرى را از دور دست به پاى قلعه آوردند و شروع\r\n\r\n\r\n","description":"","footnote":"\r\n( 1 ) . همان كتاب ، ص 412 به بعد .\r\n","page_name":" 131 ","page_number":133},
  {"content":"\r\n\r\nبه فعّاليتهاى كشاورزى كرد و پيروان خود را واداشت كه به كار زراعت و نشاندن درخت‌هاى مثمر همّت گمارند .\r\nحسن پس از استقرار در قلعهء الموت سعى كرد تا حوزهء نفوذ خود را وسعت بخشد ؛ وى به كمك حسين قاينى و جمعى از رفيقان و همفكران ، اهالى رودبار و مردم قهستان را به لطف و عنف ، به عقيده و مرام خود دعوت نمود ؛ سپس در الموت و ديگر نقاط هرجا كه لازم دانستند قلاعى محكم بنا نمودند . قبل از آنكه موقعيّت حسن استحكام پذيرد ، چند بار عمّال و امراى ملكشاه به حوزهء نفوذ حسن حمله بردند و ضمن قتل و غارت ، عدّه‌يى از اتباع و ياران او را به كشتن دادند ، با اين حال حسن و متابعان او همچنان پايدارى مىكردند ، در ايّامى كه قواى ارسلان تاش به امر ملكشاه آخرين تلاش را براى پايان دادن به قدرت حسن به خرج مىدادند ، نظام الملك به دست يكى از فدائيان از پاى درآمد و ملكشاه چند روز بعد ، در گذشت و با اين وقايع نيروى معنوى فدائيان فزونى گرفت و شكست معنوى بزرگى بر اركان دولت سلجوقى وارد آمد و بين بركيارق و سلطان محمّد ، پسران ملكشاه بر سر زمامدارى مملكت اختلاف افتاد . در اين ايّام ، رئيس مظفر ، به جانشينى امير داد حبشى بر قلعهء گردكوه رفته ، خزاين و اموال فراوان به دست آورد و به دعوت حسن صبّاح گردن نهاد و مدّت‌ها در آن قلعه به حكومت و رياست اشتغال داشت . با همكارى رئيس مظفّر كار حسن بالا گرفت و پس از چندى كيا بزرگ اميد با جمعى از رفيقان به قلعهء لامسر « 1 » حمله بردند و شبانه دشمنان را منكوب و بر آن قلعهء مستحكم راه يافتند ؛ بزرگ اميد كه مانند حسن مردى مؤمن و مصمّم بود ، مدّت بيست سال در آن قلعه به سر برد و تا حسن وى را نطلبيد بيرون نيامد .\r\n\r\nداوريهاى گوناگون در حق حسن صبّاح\r\nعطاملك جوينى در تاريخ جهانگشا ، ضمن گفتگو از حسن صبّاح در پيرامون افكار و انديشه‌هاى مذهبى و اجتماعى او مىنويسد : « بعد از خلفاى راشدين ، از جهت تشكيك و تضليل « 2 » در ميان خلايق سخنى انداختند كه ظاهر شريعت را\r\n\r\n\r\n","description":"","footnote":"\r\n( 1 ) . يا آنچنان كه وارد شده است ، « لمسر » .\r\n( 2 ) . يعنى گمراه كردن .\r\n","page_name":" 132 ","page_number":134},
  {"content":"\r\n\r\nباطنى هست كه بر اكثر مردم پوشيده است . . . و كلماتى چند از فلاسفهء يونان . . . و از مذاهب مجوس درج كردند . » جوينى در جاى ديگر او را « حسن لعين » مىخواند و اندكى دور تر مىگويد : « او بنياد ناموس بر زهد و ورع و امر معروف و نهى منكر نهاده بود و در مدّت 35 سال كه در الموت ساكن بود ، هيچكس در ملك او آشكارا شراب نخورد و در خم نريخت . . . » رشيد الدّين فضل اللّه در جامع التّواريخ خويش مىنويسد : « وقتى جماعتى از متابعان او ، انساب او نوشتند و بر او عرض كردند ، او آن را در آب شست و بدان رضا نداد . . . » و نشان داد كه حاضر نيست به استخوان پوسيدهء نياكان خود تفاخر نمايد .\r\nقاضى نور اللّه شوشترى در « مجالس المومنين » ، در مقام دفاع از حسن صبّاح چنين مىنويسد : « آنكه . . . اطلاق لفظ ملحد بر حسن صبّاح كند ، يا اطلاق لفظ ملاحده بر جميع داعيان الموتيّه . . . بنا بر محض عصبيّتى است كه اهل سنّت و جماعت را با طوايف شيعه مىباشد و الا بر هيچكس مخفى نيست كه در ميان سلسلهء بنى اميه كه از سلاطين اهل سنّت و جماعت‌اند ، مثل يزيد - عليه من الّلعن ما يزيد - بود كه با قطع نظر از سفك دماء « 1 » و قتل شهيدان كربلا ، مباشرت عمّهء خود را بر خود مباح گردانيده و در قصيدهء مشهوره كه از منظومات اوست ، در استحلال خمر به مضمون اين بيت بيان عذر نموده كه :\r\n فان حرمت يوما على دين احمد * فخذها على دين المسيح بن مريم \r\n[ يعنى : اگر امروز ميگسارى در آئين محمد تحريم شده ، برگير شراب را بر دين عيسى بن مريم . 
  ]\r\nهمچنين وليد پليد كه مصحف مجيد ( قرآن ) را هدف تير ساخته بود . و ليكن چون ايشان اظهار مذهب اهل سنّت و جماعت مىنمودند ، لفظ ملحد و زنديق را بر « يزيد » و « وليد » اطلاق نمىنمايند ، چه جاى آنكه لفظ ملاحده بر مجموع آن شجرهء ملعونه جارى سازند ؟ ! . . . » « 2 » .\r\n\r\n\r\n","description":"","footnote":"\r\n( 1 ) . يعنى ريختن خون‌ها .\r\n( 2 ) . حسن صبّاح ، تأليف كريم كشاورز ، ص 2 و 3 .\r\n","page_name":" 133 ","page_number":135},
  {"content":"\r\n\r\n\r\nمبارزات سلاطين سلجوقى با حسن صبّاح و جانشينان او\r\n\r\nلشگركشى ملكشاه به الموت و كشته شدن نظام الملك\r\nدر سال 484 حسن صبّاح يكى از داعيان اسمعيلى بنام حسين قائنى را براى تبليغ مذهب باطنيه به قهستان فرستاد . فعاليّت اين مرد در حدود خراسان نيز به ثمر رسيد و گروهى دعوت او را پذيرفتند ؛ ملكشاه چون از راه مسالمت به مطيع ساختن حسن توفيق نيافت در سال 485 يكى از سرداران خود به نام ارسلانتاش را بدفع او مأمور كرد ، ولى سپاه ارسلانتاش در برابر نيروى فدائيان كه از هر طرف گرد آمده بودند مقاومت نكرد و شكست خورد ؛ ناچار ملكشاه اميرى ديگر بنام غزل سارق را مأمور دفع ملاحده كرد ولى او نيز از تلاش خود در اثر مرگ ملكشاه و قتل نظام الملك نتيجه‌يى نگرفت . در اوائل ، رمضان 485 هنگامى كه خواجه به همراهى ملكشاه ، عازم بغداد بود در حدود صحنه « 1 » ، بو طاهرارانى در لباس صوفيان به بهانهء تقديم عرض حال نزديك وى مىرود و او را در حالى كه در تخت روان از بارگاه شاهى به خرگاه حرم خويش مىرفت ، به زخم كاردى مىكشد . ملكشاه 17 روز بعد از اين واقعه در بغداد فوت مىكند ؛ چون خبر قتل نظام الملك به حسن صبّاح رسيد ، شادمان شد و گفت : « قتل اين شيطان ، آغاز سعادت ماست . »\r\nپس از مرگ ملكشاه ، در اثر اختلافى كه بين پسران او درگرفت ، ممالك سلجوقى رو به تجزيه نهاد و حسن صبّاح و پيروان او از اين فرصت استفاده كردند و ضمن كشتن مخالفين خود ، به هر شهرى داعيان فرستادند و در مناطق مساعد قلعه‌هايى\r\n\r\n\r\n","description":"","footnote":"\r\n( 1 ) . نزديك كرمانشاه .\r\n","page_name":" 134 ","page_number":136},
  {"content":"\r\n\r\nبدست آوردند .\r\n\r\nسخنان تاريخى رئيس مظفّر\r\nدر ايّامى كه سلطان سنجر از خراسان به عراق مىرفت ، به اشارهء حسن صبّاح رئيس مظفّر از شاه و اطرافيان او پذيرايى باشكوهى به عمل آورد و شاه به علّت كبرسن و موقعيّت معنوى او با وى به احترام رفتار كرد و هنگام وداع ، وزيرى از سر طعن و سرزنش به رئيس مظفّر گفت : چرا در پايان عمر مطيع ملاحده شدى و خزائن و ذخائر خود را به ايشان دادى ، رئيس مظفّر بىدرنگ گفت : « چنين مگوى كه من ، حقّ به جانب ايشان ديدم و غرض من از مطاوعت آن جماعت ، نه مال بود و نه حرمت ، و نه جاه و نه حشمت ؛ ببين كه از ديوان سلطان مرا چگونه القاب نوشته‌اند ، و اگر مقصود من تمول و توقّع بودى ، هرگز از بارگاه سلطان مفارقت جايز نداشتمى و اسمعيليّه از غايت حقّانيّت ، چنين رقعها بىتكلّف مىنويسند كه : « رئيس مظفّر ، خدايش نيكى بر مزيد كناد چنين كند و چنان داند . . . » رئيس در سنهء ثمان و تسعين و اربعمائه « 1 » وفات يافت . مدّت زندگى او صد و يكسال و پنجاه روز بود . » ( از روضة الصفا ) .\r\n\r\nتلاش‌هاى بىحاصل سلاطين سلجوقى عليه حسن صبّاح\r\nپس از مرگ بركيارق ، سلطان محمّد بن ملكشاه ، احمد پسر نظام الملك را مأمور سركوبى حسن كرد . لشكريان احمد با اينكه در آغاز امر پيروزهايى به دست آوردند و در تضييق و محاصرهء اهل الموت و لامسر موفقيّت‌هايى كسب كردند . سرانجام با مرگ سلطان محمّد نقشه‌هاى آنها معلّق ماند و لشكريان سلطان روى به هزيمت نهادند و اسمعيليه بار ديگر از حصار خارج شده به فعاليّت پرداختند . پس از آنكه سلطان سنجر بر مسند حكومت نشست ، حسن صبّاح به دستيارى عمّال خود سلطان سنجر را مرعوب كرد ، به اين ترتيب كه شبانگاه كه سلطان به خواب رفته بود ، كاردى بر بالاى سر او فروبرد ، چون سلطان بيدار شد از مشاهدهء اين حال انديشناك\r\n\r\n\r\n","description":"","footnote":"\r\n( 1 ) . 498 .\r\n","page_name":" 135 ","page_number":137},
  {"content":"\r\n\r\nشد و مصلحت در افشاى اين حال نديد ؛ پس از چند روز حسن به سلطان سنجر پيغام داد : « اگر نه به سلطان ارادت خير بودى ، آن كارد را كه در شب در زمين درشت نشاندند در سينهء نرم استوار كردندى ! »\r\nپس از اين وقايع ، سلطان مصلحت خويش را در مصالحه با اين جمعيّت با ايمان و سرسخت ديد . با اين كه فقها و متعصّبين ، زبان به سرزنش سلطان گشودند ، وى به گفته آنان وقعى نگذاشت و براى ساكت كردن آنان ، حقوق و مزاياى بيشترى به آنها داد . حسن صباح پس از سى و پنج سال رهبرى و ادارهء فرقهء اسمعيليّه به مرگ طبيعى درگذشت « 1 » .\r\nچنان كه گفتيم اين مرد مصمّم با شدّت عملى كه نسبت به فرزندان خطاكار خود روا داشت ، به عموم ياران و پيروان خود نشان داد كه غرض او از اين كوشش‌ها تثبيت حكومت فرزندانش نيست و امامت ، حقّ مشروع كسى است كه شايستگى داشته باشد . حسن در روزهاى آخر عمر پيكى به جانب قلعه لامسر فرستاد و كيابزرگ اميد را به جانشينى خود فرا خواند ؛ اين مرد صميمى و با ايمان مدّت 24 سال با همكارى رفيقان و همفكران خويش به پيروى از روش حسن صبّاح ، امامت و رهبرى فرقهء اسمعيليه را به عهده داشت ؛ قلاعى محكم در چند موضع مناسب از جمله در ناحيهء ميمون دژ بنا نمود و در راه تبليغ عقايد فرقه اسمعيليه گام‌هايى برداشت . پس از آنكه مخالفين را از بين برد ، سلطان محمود سلجوقى چون از موفقيّت خود از جنگ با اسمعيليّه مأيوس شده بود ، به وسيله نمايندهء خود از كيا بزرگ خواست كه يك نفر را به نمايندگى خود به اصفهان گسيل دارد تا پيمان صلحى بين طرفين منعقد گردد . كيا به گفتهء او اعتماد كرد و خواجه ناصحى شهرستانى را به نمايندگى خود به اصفهان فرستاد ؛ پس از پايان مذاكره ، خواجه به اتفاق يكى از رفيقان از مجلس سلطان خارج شد ، در بازار جمعى از عوام خواجه را با همراهش\r\n\r\n\r\n","description":"","footnote":"\r\n( 1 ) . براى آشنايى بيشتر با روحيّات و شخصيّت حسن صبّاح ، مطلبى را كه مؤلف دبستان المذهب ، آورده است ، نقل مىكنيم : حسن كه با نام مستعار به الموت رفته بود ، روزى با حكمران علوى قلعه در باب اينكه حيله در شرع جايز است يا نه ، بحث مىكرد . « علوى مهدى گفت كه حيله در شرع جايز است ، و بعضى از حيل شرعى ذكر كرد ؛ سيّدنا فرمود كه مدار شرع برراستى است ، حيله نشايد » ( فرقه اسماعيليه ، پيشين ، ص 117 ) به اين ترتيب مىتوان گفت كه حسن صبّاح اصولا مخالف درغگوئى و رياكارى بوده است !\r\n","page_name":" 136 ","page_number":138},
  {"content":"\r\n\r\nكشتند . سلطان رسولى به الموت فرستاد و از ماوقع اظهار تأسّف نمود ، كيا در پاسخ گفت : « به سلطان بگوى كه محمد ناصحى ، به عهد و سوگند دروغ شما اعتماد نموده به خدمت رفت ، اگر راست مىگوئيد كشندگان او را سياست فرماى و الّا مترصّد سياست باش . »\r\nسلطان به سخن او اعتنائى نكرد ، ولى كيابزرگ به گفتهء خود عمل كرد و با جمعى از رفيقان به حدود قزوين حمله برد و چهارصد مرد به قتل رسانيد و سى هزار گوسفند و دويست سر اسب و استر و 200 گاو غنيمت گرفت و قزوينيان نيز از جنگ با اسمعيليّه نتيجه‌يى نگرفتند و حملهء قواى دولتى براى سركوبى اين جماعت نيز به جايى نرسيد ؛ با مرگ سلطان محمود بار ديگر حملات رفيقان به نواحى قزوين تكرار شد و قتل و غارت ادامه يافت . در دوران حكومت كيا بزرگ اميد اسمعيليان ، جمعى از بزرگان دين و دولت و اعيان و اشراف و مخالفان مسلكى را به وسيله تروريست‌هاى خود از پا درآوردند كه از آن جمله مسترشد خليفه ، سيّد دولتشاه رئيس اصفهان ، و آقسنقور حاكم مراغه و رئيس تبريز ، و مفتى قزوين را مىتوان نام برد .\r\n\r\nجانشينان كيا بزرگ اميد\r\nپس از مرگ كيا بزرگ ، محمّد فرزند او از روش پدر پيروى كرد . چنان كه گفتيم مسترشد از جمله كسانى بود كه در دوران حكومت كيابزرگ به دست فدائيان از پا درآمد ؛ چون المرشد باللّه بر مسند پدر نشست به خونخواهى پدر راه اصفهان پيش گرفت ، ولى پيش از آنكه در اين راه توفيقى حاصل كند ، به دست چهار نفر از فدائيان به زخم كارد هلاك شد . چون الموتيان از مرگ خليفه باخبر شدند ، هفت شبانه روز نقّاره كوفتند و سور و جشن برپا كردند ؛ پس از اين جريان ، بار ديگر ترس از اين فرقه در دل‌ها جايگزين شد و خلفا بيش از پيش ، روى از مردم پنهان كردند . در دوران امامت 25 سالهء كيامحمّد قلعه‌يى چند بر قلاع ديرين افزوده شد و فدائيان جمعى كثير از بزرگان دين و دولت و قضات و علما را ، كه با اين طايفه سر مخالفت و دشمنى داشتند ، به خاك هلاك افكندند .\r\n\r\n","description":"","footnote":"","page_name":" 137 ","page_number":139},
  {"content":"\r\n\r\n\r\nجانشينان كيامحمّد\r\nكيامحمّد از لحاظ علمى بضاعتى نداشت ، ولى فرزندش حسن چون به سنّ بلوغ رسيد در فراگرفتن علم و دانش كوشش بسيار كرد و آرا و نظرياتى در زمينه‌هاى مختلف مذهبى ابراز كرد تا جائى كه بعضى او را امام موعود خواندند و گمان كردند حسن همان كسى است كه حسن صبّاح ظهور او را وعده داده است . در نتيجهء انتشار اين افكار ، كيامحمّد سخت نگران شد و پيروان حسن را به شدّت كيفر داد ، جمعى را كشت و برخى را از قلعه بيرون راند . حسن چون روش خشونت‌آميز پدر را ديد ، گفته‌هاى پيشين را انكار نمود و به تدريج اعتماد پدر را به خود جلب نمود ؛ ولى با مرگ پدر حسن روش ديرين را تجديد نمود ، حدود و قيود مذهبى را از ميان برداشت و براى اعلام نظريّات جديد خويش در سنهء تسع و خمسين و خمسائه « 1 » دستور داد در پاى قلعهء الموت در ميدانى وسيع مصلائى عظيم برپا كنند و منبرى روى به قبله نصب كنند و چهار رايت بزرگ به رنگهاى سرخ و سفيد و سبز و زرد در چهار طرف آن نصب كنند ؛ سپس مردم رودبار را به الموت فرا خواند و در ماه رمضان چندين بار بالاى منبر رفت و با ايما و اشاره به مردم گفت كه امام ، پنهانى نزد او رسولى فرستاده و متابعان خويش را از قيد تكاليف شرعى رهايى بخشيده است ؛ سپس به نام امام در 17 رمضان خطبه‌يى به عربى قرائت كرد و يك نفر را به ترجمهء جملات آن مأمور كرد ، قسمتى از اين خطبهء تاريخى اين است : « حسن بن محمّد بزرگ اميد ، خليفه و داعى و حجّت ماست ، بايد كه شيعهء ما در امور دينى و دنيوى مطيع و مطاع او باشند و حكم او محكم و قول او را مبرم شناسند و از فرمودهء او تجاوز جايز ندارند و فرمان او را فرمان ما انگارند و بدانند كه مولانا برايشان رحمت كرده است و ايشان را به خداى عزّ و علا رسانيده . . . » . پس از پايان خطبه ، حسن از منبر فرود آمد و دو ركعت نماز گذارد و مردم را به خوردن مائده دعوت كرد و مردم را به اقامهء مراسم جشن و سرور فراخواند . از آن پيش فرقهء اسمعيليه 17 رمضان را عيد قيام خواندند و در آن روز به لهو و لعب پرداختند . شاعرى عمل حسن بن محمّد را كه به « على ذكره السّلام » نيز معروف است ، در اين بيت بيان كرده است :\r\n\r\n\r\n","description":"","footnote":"\r\n( 1 ) . 559 .\r\n","page_name":" 138 ","page_number":140},
  {"content":"\r\n\r\n برداشت غلّ شرع به تأييد ايزدى * مخدوم روزگار على ذكره السلام \r\nپس از ايرد اين خطابه و اقامهء جشن و شادى به تدريج در ولايت رودبار و قهستان ، مردم راه و رسم دين‌دارى و اقامهء مراسم مذهبى را فراموش كردند و حسن به تدريج به مأموران و نمايندگان خويش طى نامه‌هايى تعليمات جديد خود را ابلاغ كرد ، از جمله به نمايندهء خود رئيس مظفّر در قهستان چنين نوشت : « من كه حسنم مىگويم كه امروز خليفهء خداى بر روى زمين منم و خليفهء من در قهستان رئيس مظفّر است ، مردم آن ديار بايد كه فرمان او برند و قول او را قول من دانند . »\r\nدر كتاب روضة الصّفا آمده است كه پس از وصول‌نامهء حسن ، « آن رئيس ملحد نهاد فرمود كه در قلعه مؤمن‌آباد منبرى نهادند و او بر منبر رفته مكتوب حسن را بر خلايق خواند و ملحدان اظهار طرب و سرور كرده و در پاى منبر دف زده و نى نواخته و شراب خورده رسم الحاد و زندقه و فساد آشكار كردند ، حسن پس از چندى بدست برادرزن خود به زخم كاردى از پاى درآمد . پس از وى فرزندش محمّد بن حسن عهده‌دار امور امامت شد ، وى نيز كه مردى دانشمند و آشنا به علوم معقول و منقول بود ، راه و رسم پدر را ادامه داد ؛ مىگويند در آن ايّام جمعى امام فخر الدّين رازى را متّهم كردند كه از دعات و مبلّغين ملاحده است ، وى براى برائت ساحت خويش به منبر رفت و زبان به طعن و لعن ايشان گشود ؛ چون اين خبر به الموت رسيد ، محمّد بن حسن يك‌تن از فدائيان را مأمور ملاقات و مذاكره با او كرد ، وى پس از رسيدن به رى به خدمت امام فخر الدّين رازى رسيد و به شرحى كه در صفحات بعد خواهيم ديد ، وى را با « برهانى قاطع » از طعن ملاحده بازداشت . » « 1 »\r\nناگفته نگذاريم كه چراغعلى اعظمى از سكه‌اى يكتا و زرّين از محمّد بن بزرگ اميد كه به سال 555 هجرى ضرب شده است ، ياد مىكند و مىنويسد : « حتّى ضرّابخانه‌اى از آن خود داشتند و به نام خويش سكّه مىزدند ، جاى ضرّابخانه در دژ الموت بود . . . بىاعتنايى اسماعيليان به سلاجقه و خلفاى عباسى نيز در اين سكّه كاملا هويداست . . . و بر خلاف اصول متداول ، 67 سال بعد از مرگ نزار او را همچنان امام به حقّ دانسته ياد او را با ذكر نامش بر سكّه زنده و گرامى مىداشتند . » ( نقل\r\n\r\n\r\n","description":"","footnote":"\r\n( 1 ) . روضة الصّفا ، جلد 4 ، ص 226 .\r\n","page_name":" 139 ","page_number":141},
  {"content":"\r\n\r\nبه اختصار از مجلّه گوهر ، شمارهء يك ، بهمن 1351 ، ص 99 به بعد ) .\r\nاز ميان دانشمندان و پژوهندگان عهد قاجار ، ميرزا فتحعلى آخوندزاده در پيرامون انقلاب مذهبى على ذكره السّلام چنين مىنويسد :\r\n\r\nنظريات جديد و انقلابى امام على در 559 قمرى\r\n« چون على ذكره السّلام به مقام امامت فرقهء اسماعيلى رسيد ، پيروانش را گرد آورد و روز هفدهم رمضان 559 قمرى در خطبهء تاريخى خود چنين گفت :\r\n« به اقتضاى عقل شريف ، مكلّف هستم كه خير و شرّ ، و سعادت و ضلالت شما را بنمايم ؛ بدانيد و آگاه باشيد كه عالم ، قديم است و زمان ، نامتناهى ، بهشت و دوزخ يك امر خيالى موهوم است ، قيامت هركس مرگ اوست ، به هر عاقلى لازم است كه در باطن به اقتضاى بشريت و عقل شريف ، سليم النّفس و نيكوكار باشد ، به اين چنين كسى مرد راه حق خطاب مىشود . . . هر روشى كه به جهت امور دنيويّه خود مفيد مىبينيد ، همان را شعار خود سازيد ، الآن تكاليف شرعيّه را در خصوص حقوق اللّه بالمرّه ، من كلا از شما ساقط كردم ، پس از اين آزاد هستيد و از اوامر و نواهى در خصوص حقوق اللّه بالمره فارغ باليد ، علم تحصيل كنيد ، نيكوكار شويد ، و از نعمات دنيويّه . . . بهره يابيد ، ثروت و مكنت حاصل كنيد ، به خيالات فاسده و عقايد ابلهانه خود را مقيّد نكنيد ، و سعى نمائيد كه با علوم و اعمال حسنه و فضل و هنر در ميان ملل عالم برگزيده و مرجّح شويد . » به‌علاوه امام اسماعيلى فرمود : « از امروز طايفهء اناث را در حبس و حجاب نگاه نداريد ، و ايشان را بىتربيت مگذاريد ، زياد بر يك زن مگيريد ، چنان كه من زياده بر يك زن ندارم ، و هركس بعد از اين دختر كوچك خود را مثل پسر خود به خواندن و نوشتن مشغول نسازد و هركس از بزرگ و كوچك و از غنى و فقير زياده بر يك زن بگيرد ، مستحق بازخواست و سخط من خواهد شد . . . » فرداى آن روز پيشواى اسماعيلى دست زن خود - درة التّاج - را كه از دودمان ديلميان بود گرفت و روگشاده در الموت به گردش پرداخت ، پس حجاب را برانداخت و شاعران اسماعيلى در مدح او قصايد سرودند ، از جمله اين چند بيت :\r\n برداشت غلّ شرع به تأييد ايزدى * مخدوم روزگار على ذكره السّلام\r\nمنسوخ كرد آيهء ستر و حجاب را * مقبول داور آمد و ممدوح خاص و عام \r\n\r\n","description":"","footnote":"","page_name":" 140 ","page_number":142},
  {"content":"\r\n\r\nفرمود :\r\n كاى گروه به هر مرد يك نفر * همسر بس است ، زين عدد افراط شد حرام . . . » « 1 » \r\nپس از « على ذكره السّلام » ، محمّد بن حسن به امامت رسيد او كه مردى دانشمند بود مردم را به پيروى از تعاليم پدر ترغيب كرد . وى از نوزده سالگى به رتق و فتق امور مشغول گشته مدت 46 سال در كامرانى بسر برد .\r\n\r\nحكومت جلال الدين\r\nجلال الدّين پسر مهتر محمّد بن حسن چون به سنّ رشد و تميز رسيد ، روش پدران را رها كرد و بار ديگر به اقامه مراسم مذهبى اقدام نمود ؛ به همين مناسبت بين او و پدر اختلافاتى پديد آمد و هردو از هم بيمناك بودند . جلال الدّين پس از مرگ پدر به جاى روش اسلاف خويش بار ديگر حدود و قيود مذهبى را برقرار كرد و كسانى را كه از دستورهاى مذهبى تخلّف مىكردند مورد زجر و منع قرار مىداد .\r\nبه رسولان و ايلچيان خود دستور داد كه راه و رسم نوين او را به مردم ، و خليفهء بغداد و سلطان محمّد خوارزمشاه و ديگر ملوك و امرا اعلام كنند ، خليفهء بغداد و ديگر سلاطين و امرا جملگى به رسولان او خلعت‌هايى گران دادند و او را جلال الدّين حسن نومسلمان خواندند .\r\nبا مرگ جلال الدين فرزندش علاء الدّين محمّد به جاى او نشست ؛ وى كه از 9 سالگى به زمامدارى رسيده بود ، به لهو و لعل ، و ظلم و ستمگرى مشغول شد و سرانجام به دست يكى از نزديكان خود كشته شد . در كتاب جامع التّواريخ به علل و ريشه‌هاى انحراف فكرى و اخلاقى او اشاره شده است .\r\n\r\nعلّت انحراف علاء الدّين محمّد\r\nخواجه رشيد الدين فضل اللّه مؤلّف جامع التّواريخ به خوبى نشان مىدهد كه مهم‌ّترين علّت انحراف فكرى و اخلاقى علاء الدّين ، تملق‌گوئى و مجامله‌كارى درباريان و مقرّبان درگاه او بوده است : « چون پنج ، شش سال از ايّام دولت او بگذشت ، دماغش مشوش گشت . . . و كسى را ياراى آن نبود كه سخن در معالجت او\r\n\r\n\r\n","description":"","footnote":"\r\n( 1 ) . انديشه‌هاى ميرزا فتحعلى آخوندزاده ، ص 222 به بعد .\r\n","page_name":" 141 ","page_number":143},
  {"content":"\r\n\r\nراند ، لاجرم آن علّت روز به روز در تزايد بود ، . . . و جماعتى از مقرّبان ، در دماغ او راسخ مىگردانيدند كه هرچه او مىانديشد ، از نقوش لوح محفوظ ، مطالعه كرده . . . و در قول و فكر او ، خطا و سهو جايز نباشد . . . هيچ كس بر وى ، رو نتوانستى كرد ، و از مصالح ملك او نيز نكته‌اى كه از آن اندك تغيّرى به خاطر او رسيدى ، پيش او باز نتوانستى گفت كه جواب او در حال ، قتل و عقوبت . . . بودى ! پس ، اخبار اندرون و بيرون ملك ، و احوال دوست و دشمن ، از او مخفى داشتند . . . و هيچ ناصح ، با او هرگز دم تربيت نتوانستى زد ! لاجرم ، چون از حدّ بگذشت ، خانه و ملك و مال و زن و فرزند ، در سر آن خشونت تباه شد . » « 1 »\r\nپس از كشته شدن علاء الدين ، ركن الدين خورشاه به جاى پدر نشست . وى بر خلاف پدر ، با مردم و با امرا و حكمرانان راه دوستى و داد پيش گرفت ؛ حاكم همدان از راه دوستى و خيرخواهى به او پيغام داد كه آمدن هلاكو نزديك است ، صلاح در اين است كه شخصا به درگاه هلاكو رود و اطاعت و انقياد خود را به اطلّاع او رساند ؛ خورشاه برادر خود را با فرزند حاكم همدان به دربار هلاكو گسيل داشت ، هلاكو نيز آنها را پذيرفت و پيغام داد كه ركن الدّين كليهء قلاع خود را خراب كند و به خدمت او شتابد . ركن الدّين مدّت‌ها به بهانه‌ها و معاذير گوناگون از آمدن به حضور هلاكو سرباز زد ؛ بالاخره پس از نزديك شدن هلاكو و لشكريانش به نزديكىهاى قلعه ( در 29 شوال سنهء اربع و ستين و خمسائه ) « 2 » ركن الدّين با خواجه نصير الدّين طوسى و جمعى از اكابر و اعيان از قلعه بيرون آمده و نقد و جنس بسيار به هلاكو تقديم كردند كه جمله آنها را هلاكو بين سپاهيان تقسيم كرد . مىگويند ركن الدّين قبل از خروج از قلعه ، يك بار خواجه نصير الدّين را به وساطت نزد هلاكو فرستاد ، ولى وى هلاكو را به تسخير قلاع تحريض كرد و به دلايل نجومى او را به تصرف مواضع اسمعيليّه برانگيخت ، و هلاكو گفتهء او را به كار بست و در مدّتى كوتاه بسيارى از قلاع آنان را با خاك يكسان نمود و مهم‌ترين استحكامات اسمعيليّه را كه در الموت قرار داشت به تصرّف خود درآورد .\r\n\r\n\r\n","description":"","footnote":"\r\n( 1 ) . خواجه رشيد الدّين فضل اللّه ، جامع التواريخ ، قسمت مربوط به اسماعيليان به اهتمام دانش‌پژوه ، بنگاه ترجمه و نشر كتاب ، ص 170 به بعد .\r\n( 2 ) . 564 .\r\n","page_name":" 142 ","page_number":144},
  {"content":"\r\n\r\nپس از تصرف الموت در 664 هجرى ، ركن الدّين چندى در ملازمت قواى هلاكو و منگوقاآن بود و سرانجام در اثر دوروئى و دروغگوئى به دست عمّال مغول كشته شد ؛ به اين ترتيب با مرگ ركن الدّين خورشاه فعّاليت 180 سالهء حسن صبّاح و اخلاف او بسر رسيد .\r\n1 - حسن صبّاح / از سال / 483 / هجرى\r\n2 - كيابزرگ اميد رودبارى / از سال / 518 / هجرى\r\n3 - محمّد اوّل پسر بزرگ اميد / از سال / 532 / هجرى\r\n4 - حسن دوّم نوه بزرگ اميد / از سال / 557 / هجرى\r\n5 - نور الدّين محمّد پسر حسن دوّم / از سال / 561 / هجرى\r\n6 - جلال الدّين حسن سوّم پسر محمّد دوّم / از سال / 607 / هجرى\r\n7 - علاء الدّين محمّد سوّم پسر حسن سوّم / از سال / 618 / هجرى\r\n8 - ركن الدّين خورشاه / از سال / 654 / هجرى\r\n9 - سقوط الموت / در سال / 664 / هجرى\r\n\r\nسرنوشت ذخائر مادى و معنوى اسماعيليان\r\nپس از آنكه ركن الدّين خورشاه آخرين فرد امراى اسمعيلى در برابر هلاكو سر تسليم فرود آورد ، خان مغول با همكارى كسان خورشاه در حدود يكصد قلعه را كه پناهگاه اين جماعت بود با خاك يكسان كرد ؛ سه قلعهء گردكوه ، الموت و لامسر كه بيش از ديگر قلاع مقاومت كردند ، دستخوش تاراج و غارت گرديدند ، قلعهء الموت غير از ذخاير و نفايس فراوان ، محلّ يكى از بزرگترين كتابخانه‌هاى آن روز جهان بود ، هنگامى كه هلاكو فرمان غارت و سوزاندن كتابخانه را صادر كرد ، عطاملك جوينى كه در خدمت هلاكو بود ، اجازه خواست كه از ميان انبوه كتب و آلات رصدى قسمتى را برگزيند ، « . . . پادشاه آن سخن را پسنديد ، فرمود و اشارت راند تا به مطالعه آن رفتم و آنچ يافتم از مصاحف و نفايس كتب بر مثال يخرج الحّى من الميّت بيرون آوردم و آلات رصد . . . كه موجود بود برگرفتم و باقى آنچ تعلّق به ضلالت و غوايت\r\n\r\n","description":"","footnote":"","page_name":" 143 ","page_number":145},
  {"content":"\r\n\r\nايشان داشت كه نه به معقول مستند بود و نه به منقول معتمد ، بسوختم . . . » « 1 »\r\nخورشاه تقاضا كرد كه او را به دربار منگوقاآن گسيل دارند ، ولى او به بهانهء آنكه هنوز بعضى قلاع تسليم نشده‌اند خواهش وى را نپذيرفت . در بازگشت ، او و كسانش را نزديك جيحون به قتل رسانيدند و سپس به فرمان خان مغول در حدود 12 هزار نفر از اسماعيليان را از دم تيغ گذرانيدند . خبر قلع و قمع اسماعيليان ، در عالم اسلام به خصوص در بين اهل سنّت ، موجب مسرّت و شادمانى گرديد ، عطاملك مىنويسد : « . . . عالم كه از خبث ايشان ملوث « 2 » بود پاك گشت ، آيندگان و روندگان بىخوف و هراس و زحمت بدرقه ، شد آمد مىكنند . . . اين كار مرهم جراحتهاى مسلمانى بود . » « 3 » پس از شكست اسماعيليان در سال 664 هجرى ، قدرت سياسى 180 سالهء آنان براى هميشه رو به فراموشى رفت و قيام‌ها و تلاش‌هاى آنان در گوشه و كنار به جايى نرسيد .\r\n\r\n\r\n","description":"","footnote":"\r\n( 1 ) . جهانگشاى جوينى ، ج 3 ، ص 269 .\r\n( 2 ) . آلوده .\r\n( 3 ) . همان كتاب ، ص 278 .\r\n","page_name":" 144 ","page_number":146},
  {"content":"\r\n\r\n\r\nروش سياسى و اقتصادى اسماعيليان\r\n\r\nمناسبات اسماعيليان با جلال الدّين آخرين پادشاه خوارزمشاهيان\r\nبه طورى كه از مطالعات ل . و . استرويوا (  Stroeva  ) محقّق شوروى برمىآيد ، دولت اسماعيليان الموت كه در آغاز امر بر اثر مبارزات دلاورانهء روستائيان ايرانى عليه فئودال‌ها و آل سلجوق ، در 483 هجرى به‌وجود آمده بود و هدف اساسى اين نهضت برانداختن اساس بهره‌كشى فئودالى و برگشت به دوران تساوى ملكى بود ، با گذشت زمان در اثر نفوذ فئودال‌ها در دستگاه اسماعيليان ، تغيير وضع كلى داد و زمامداران جنبش اسماعيلى به تملّك و تصرّف اراضى پرداختند و چون در بين تودهء مردم هواخواهى نداشتند پنهانى با فئودالهاى همسايه از در دوستى درآمدند و اين روش سازشكارى در عهد جلال الدّين حسن كاملا علنى و آشكار شد ، تا جائى كه سران نهضت اسماعيلى كه تمايلات فئودالى داشتند از مبارزه عليه فئودالها سرباز زدند . جلال الدّين حسن به مذهب اهل سنت گرويد ، و در قلمرو خود مساجدى بنا كرد و با خليفهء بغداد از در دوستى درآمد و خليفه نيز از روش جديد او استقبال كرد و به مسلمانان اجازه داد تا با ايشان نكاح كنند . در سياست خارجى نيز جلال الدّين حسن با پيروى از خليفهء بغداد راه خيانت پيش گرفت و پس از حملهء چنگيز به ماوراء النهر « نخستين كسى از ملوك كه رسولى نزد وى فرستاد و اظهار ايلى « 1 » كرد جلال الدّين حسن بود » ؛ ولى اين وضع با مسموم كردن جلال الدّين حسن و مرگ وى به كلى تغيير كرد . پس از آنكه زمام امور اسماعيليان به دست اسماعيليان\r\n\r\n\r\n","description":"","footnote":"\r\n( 1 ) . تبعيّت .\r\n","page_name":" 145 ","page_number":147},
  {"content":"\r\n\r\nساده و عادى افتاد ، بار ديگر روش ديرين تجديد شد « استعمال سلاح ترور و اعمال قتل انفرادى عليه فئودال‌هاى همسايه » مجددا معمول شد . به طورى كه از نوشتهء جوينى برمىآيد پس از مرگ جلال الدّين حسن ، اسماعيليان ساده ، جانشين او علاء الدّين را « با رسوم عامه‌پسند و دموكراتيك آشنا و تربيت كردند . . . علاء الدّين در اوان كودكى به عادت معمول ، با ديگر كودكان سرگرم بازى و تفريح بود و شتران و گوسفندان را مىچرانيد . . . » لباس و زندگى علاء الدّين بسيار ساده بود ، بسيارى از سران دولت اسمعيلى از روش او بيمناك بودند ، در قلمرو اسماعيليان وضع كشاورزى رضايت‌بخش بود و اسماعيليان دام‌هاى فراوان داشتند « و در قاين بافتن پارچه‌هاى ابريشمى متداول بود و همه‌جا خوراكى و ما يحتاج اوّليّه فراوان بود . . .\r\nاسمعيليان كاروانهاى بزرگ و غنى راه مىانداختند ، يكى از آن كاروان‌ها كه از قهستان عازم الموت بود ، معادل 15 هزار دينار كالا حمل مىكرد ، كاروان ديگرى كه از سوريّه عازم الموت بود و از طرف وزير جلال الدّين غارت شد ، مركّب از 70 نفر و محتملا به همين شماره چارپاى بارى بود . . . اسماعيليان از زمان سلطان سنجر حقّ دريافت عوارض را از كاروان‌هايى كه از خطهء ايشان عبور مىكردند ، كسب نمودند .\r\nشواهد فوق ، دالّ بر نيروى عظيم اقتصادى اسماعيليان مىباشد . »\r\n\r\nسياست ضدّ مغولى اسماعيليان\r\nعلاء الدّين و همفكران او بر خلاف جلال الدّين حسن ، با مغولان روشى خصمانه پيش گرفتند و با جلال الدّين خوارزمشاه كه دلاورانه با مغولان مىجنگيد ، روابط دوستانه برقرار كردند . نسوى منشى جلال الدّين اخير كه در تمام جريانات سياسى دست داشت مىنويسد كه پس از آنكه جلال الدّين تمام دارائى خود را در خراسان به تيول ، به دائى خود - اورخان - واگذار كرد و نمايندگان او بخشى از متصرفات اسماعيليان را مورد نهب و غارت قرار دادند ، اسماعيليان كه نمىخواستند با جلال الدّين از در جنگ درآيند نمايندهء خود « الكمال » را نزد جلال الدّين فرستادند و سلطان او را با اورخان روبرو كرد ، ولى اورخان پس از شنيدن سخنان تهديدآميز وى « از موزه و زير بغل و كمر چند خنجر بيرون كشيد و بانگ برآورد كه : « اينك خنجرهاى ما ، گذشته از اين‌ها شمشيرهاى فراوان داريم كه تيزتر و آبديده‌تر و مرگبارتر است ،\r\n\r\n","description":"","footnote":"","page_name":" 146 ","page_number":148},
  {"content":"\r\n\r\nشما عليه اين سلاحها كارى نتوانيد كرد . » ( جوينى )\r\nروش خشونت‌آميز اورخان ، اسماعيليان را وادار به عكس العمل كرد ؛ سه تن از اسماعيليان در حومهء گنجه ، اورخان را كه در آن ايّام حاكم آن ديار و مورد نفرت عمومى بود به قتل رسانيدند ، به اين ترتيب چون جلال الدّين از حلّ موضوع سرباز زد ، اسماعيليان ، خود را با اورخان تصفيه حساب كردند ، با اين‌حال اسماعيليان و جلال الدّين سعى مىكردند كه مسائل مورد اختلاف را حتّى الامكان دوستانه حل كنند ؛ يكى از مسائل مورد اختلاف سرزمين دامغان بود كه سرانجام در اثر مذاكرهء بدر الدّين رسول الموت با شرف الملك وزير جلال الدّين به اين ترتيب حلّ شد كه « دامغان ، تحت حكومت اسماعيليان باقى بماند و ايشان تعهّد كردند در عوض ، ساليانه سى هزار دينار به خزانهء سلطان جلال الدّين بپردازند . »\r\nشرف الملك وزير كه از شمشير اسماعيليان سخت بيمناك بود ، بدر الدّين را به عنوان حامى و مدافع نزد خود نگاهداشت و در غالب مسافرت‌ها و ميهمانىها همراه او بود ؛ « روزى بدر الدّين ، شراب فراوان نوشيده بود و در مقام صفا بانگ برآورد : ميان سپاه تو كه اينجاست ، اسماعيليان وجود دارند و چنان خوب ميان شما جا كرده‌اند كه آنان را از خدّام تو نمىتوان تشخيص داد . . . شرف الملك خواستار شد كه وى چند تن از ايشان را به او نشان بدهد و دستمال خود را به رسم امان به وى داد . بدر الدّين 5 تن از اسمعيليان را احضار كرد كه بىدرنگ حضور يافتند ؛ يكى از آنان كه هندويى بود به وزير گفت « فلان روز در فلان محلّ مىتوانستم ترا بكشم ، ولى چون منتظر اجراى فرمان قتل بودم نكشتم . » شرف الملك چون اين سخنان بشنيد بالاپوش خود را فروافكند و با يك پيراهن باقى ماند و گفت : « اين كارها براى چيست ؟ علاء الدّين از من چه مىخواهد ؟ چه اشتباه و يا مسامحه و تساهلى كرده‌ام كه طالب خون من مىباشيد ؟ من بندهء او هستم همچنان كه بندهء سلطانم . من در دست شما هستم هرچه خواهيد بكنيد . »\r\nچون جلال الدّين ازين واقعه آگاه شد ، سخت برآشفت و غضبناك گشت و به شرف الملك فرمود تا بىدرنگ آن پنج اسماعيلى را در مقابل خيمهء خويش بسوزاند ؛ كوشش وزير براى نجات جان اسماعيليان بىنتيجه ماند . هيزم فراوان گرد آوردند و آتش افروختند و اسماعيليان را در آن بسوختند و ايشان تا نفس بازپسين\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nمدح علاء الدّين مىگفتند . طعمهء آتش ساختن اسماعيليان سياست مرسومى بود كه از زمان ظهور ايشان در ايران ، دشمنان در مورد آنان اعمال مىكردند . »\r\nاسمعيليان كه دنبال هدف و كمال مطلوب مهم‌ترى بودند به بهانهء اين امور حاضر نبودند با جلال الدّين كه قدّ مردانگى عليه مهاجمين مغول برافراشته بود ؛ از در دشمنى درآيند . اسمعيليان نه‌تنها در تمام موارد در برابر قتل كسان و نهب و غارت اموال خود خونسردى و متانت به خرج مىدادند ، بلكه در مورد روش خيانت‌آميز غياث الدّين با برادر خود جلال الدّين حتّى الامكان سعى مىكردند كه نيروى نظامى جلال الدّين در راه منكوب كردن برادر به كار نيفتد و مبارزه با دشمن اصلى يعنى متجاوزين مغول فراموش نشود . نسوى نمايندهء جلال الدّين كه براى گله از روش اسماعيليان نزد آنها رفته بود ، گفتگوى خود را با آنان چنين وصف مىكند :\r\n« ايشان ( اسماعيليان ) پرسيدند كه كى ما با شما دشمنى ورزيديم ؟ كى از اتّحاد با شما سرباز زديم و به دولت شما وفادار نبوديم ؟ سلطان ، در بد و نيك ، احوال ما را در عمل ديد و در روزگار نيك‌بختى و بدبختى آزمود . آيا كسان ما در بدترين اوضاع و احوال هنگامى كه سلطان از سند عبور كرده بود ، با كمال وفادارى به وى خدمت نكردند ؟ . . . » نسوى نمايندهء جلال الدّين ، با احترام و هداياى فراوان بازگشت .\r\nيكى از علل شكست جلال الدّين آخرين سلطان خوارزمشاهيان ، همان‌طور كه محقّق شوروى استرويوا يادآور شده ، عدم اتّكاى او به تودهء مردم بود . جلال الدّين به عدّهء قليلى نظاميان همراه خود و فئودال‌ها متّكى بود ، « او از مردم بيم داشت و نمىخواست به ايشان كه مىتوانستند در مبارزه عليه مغولان وى را يارى كنند ، مستظهر شود . . . تنها وجه مشترك ميان اسماعيليان و جلال الدّين ، تمايل ايشان به مبارزه عليه مغولان بود . . . اسماعيليان مىكوشيدند تا هر امرى كه ممكن بود موجب مناقشه و دعوى شود ، از طريق مسالمت حلّ گردد تا نيروى نظامى جلال الدّين از مبارزهء اصلى يعنى جنگ با مغولان بازنماند . » « 1 »\r\nاكثر اسماعيليان نسبت بدوران خود ، مردمى مترقى ، عدالت‌خواه و دشمن ظلم و استبداد بودند ؛ اين فرقه با روشن‌بينى خاصّى كه داشتند دريافتند كه مقاومت در\r\n\r\n\r\n","description":"","footnote":"\r\n( 1 ) . نقل و تلخيص از مقالهء محققانه ل . و . استرويوا  L . V . Stroeva  ، ترجمهء كريم كشاور .\r\n( مجلهء راهنماى كتاب ، اسفند 42 ، ص 866 . )\r\n","page_name":" 148 ","page_number":150},
  {"content":"\r\n\r\nبرابر مغولان وحشى و زورمند جز با همكارى تمام ملل امكان‌پذير نيست ، به همين مناسبت در سال 1238 ( ميلادى ) « . . . يك هيأت نمايندگى به سفارت از طرف اسمعيليه به فرانسه و انگلستان آمد و از دول فرنگ عليه اين دشمنان سهمناك ، استمداد كرد ولى اين سفارت در دربارهاى اروپا خوب پذيرفته نشد . اسقف وينچستر (  Winchester  ) وقتى كه اين تقاضا را شنيد جواب داد : « بايد گذاشت كه اين سگ‌ها يكديگر را ببلعند و به كلى نيست و نابود بشوند ، تا آن وقت ما برفراز خرابه‌هاى ديار آنها ، شالودهء كليساى مقدس را بنا گذاريم ، آنگاه سراسر جهان داراى يك شبان و يك گله خواهد شد . » « 1 »\r\n\r\nايمان فدائيان اسمعيلى\r\nبه طورى كه ادوارد براون نيز در تاريخ ادبيّات خود متذكر شده است ، براى فدائيان كشته شدن در راه اجراى دستور پيشوا توفيقى عظيم تلقّى مىشد و اغلب فدائيان آرزو داشتند ضمن انجام مأموريت ، در راه آرمان جمعيت خويش شهيد شوند ، « بنا به روايات ، مادران بسيارى از اين فدائيان از زنده برگشتن فرزندان خود اندوهگين و گريان مىشدند . » رهبران اين فرقه براى انجام منويّات خويش هميشه به زور و شمشير متوسّل نمىشدند بلكه گاه مقاصد خود را با تطميع و تهديد نيز انجام مىدادند ، چنان كه سنجر و صلاح الدّين ايّوبى را با خنجر برهنه‌يى كه در كنار بستر آنان فروكرده بودند از لشكركشى و ادامهء سياست پيشين بازداشتند و با اين اقدامات نفوذ ايادى و دوستان خود را در دستگاه‌هاى حاكم زمان آشكار كردند .\r\nچنان كه قبلا اشاره كرديم فدائيان چون ديدند مرد دانشمندى چون امام فخر رازى نيروى منطق و استدلال خود را بزيان اين جماعت به كار انداخته ، يكى از ياران خود را به‌صورت يكى از طلّاب علوم ، به محضر امام مىفرستند ؛ او پس از ماه‌ها كسب فيض از تعاليم امام ، يك روز كه محضر امام را خلوت مىبيند با كيسه‌يى زر و يك خنجر پيش استاد مىرود و به او مىگويد : يا اين زر را بگير و دهان از ذمّ ملاحده فروبند يا آمادهء زخم كارد باش . استاد كه مردى عاقل و مآل‌انديش بود كيسهء زر را ، بر\r\n\r\n\r\n","description":"","footnote":"\r\n( 1 ) . از تاريخ ادبيّات ايران ، ادوارد براون .\r\n","page_name":" 149 ","page_number":151},
  {"content":"\r\n\r\nزخم كارد ترجيح داد و از آن پس ، از حملهء علنى به اين جماعت خوددارى نمود .\r\nشرح اين داستان در جامع التّواريخ رشيدى به تفصيل ياد شده ؛ در اين كتاب نوشته شده كه امام فخر رازى را به طرفدارى آن جماعت متّهم كردند ؛ وى براى برائت خويش « . . . بر منبر رفت و بر ملاحده لعنت كرد و نفرين گفت ، چون اين خبر به قلعهء محمّد بن الحسن « داعى پنجمين » رسيد فدائيى را از بهر كار او نصب كرد و بفرستاد تا او را به قلعه آورد تا ما همه محكوم حكم و مأمور امر او باشيم ، يا بترساند و توبت دهد . اين شخص به رى به خدمت امام آمد و گفت شخصى فقيه‌ام و هوس آن دارم كه وجيز بر تو خوانم ؛ مولانا اجابت نمود ، تا مدّت هفت ماه هرروز از وجيز درسى بر او مىخواند . . . روزى مولانا . . . خادم را براى وظيفهء تغذّى و ماكول چاشت به خانه فرستاد ، چون از خانقاه بيرون آمد فدائى فقيه ، منتهز فرصت بود ، از خادم خانقاه پرسيد كه در خدمت مولانا كيست از اصحاب و احباب ؟ خادم گفت تنهاست فريد و وحيد ، فدائى گفت ساعتى درآمدن درنگ نماى كه من دو سه مسأله مشكل مغلق دارم تا به خدمتش حلّ كنم . و در خانقاه رفت و در ، از پس ، محكم بربست و چون پيش مولانا رسيد كارد مرده ريگ بكشيد و قصد مولانا فخر الدّين كرد ، امام برجست و گفت اى مرد چه مىخواهى ؟ فدائى گفت : آنكه شكم مولانا از سينه تا ناف خواهم دريد ، تا چرا بر منبر ما را لعنت كرد . و امام از يمين و يسار مىجست و فدايى با كارد كشيده از عقب او مىدويد . امام را از غايت حيرت و وحشت پاى به چيزى برآمد و از آن . . . بيفتاد ، فدائى او را بگرفت و بينداخت و برجست و بر سينهء او نشست . مولانا از او زينهار خواست و گفت توبت كردم . ملحد گفت توبت شما درست نيست ، هر آينه چون از چنگ من رهايى يا بى كفّارت سوگند را رخصتى بجوئى . امام توبت كرد و ناليد كه آن را هيچ كفّارتى و رخصتى نطلبد ، فدائى زود برخاست و بر امام سلام كرد و گفت مترس و ايمن باش ، از حضرت ، اجازت كشتن تو نبود و گرنه در دم تو را مىكشتم ؛ دگر مولانا تو را درود مىفرستد و به حضور شما اشتياق تمام مىنمايد و به وصول قلعه دعوت مىكند و اگر به قلعه مبادرت جوئى هر آينه حاكم مطلق قلعه تو باشى و ما بندگان مطيع و منقاد ، و مىفرمايد كه اگر عزيمت آمدن ندارى بارى ما را مذمت و ملامت منماى كه كلام تو بر دل‌هاى خواصّ و عوامّ تا به قيامت كالنقش على الحجر باشد ، و مبلغ سيصد و شصت و پنج\r\n\r\n","description":"","footnote":"","page_name":" 150 ","page_number":152},
  {"content":"\r\n\r\nدينار زر سرخ از ميان خود بگشاد و ببوسيد و به خدمت مولانا نهاد و گفت : از آن روز باز كه مرا اينجا فرستاد هر سال اين مقدار تو را وظيفه معين كرد ، و دو خلعت و تشريف در خانهء من . . . تعبيه است . . . بفرستد و جامه بردارد . . . اين بگفت و برفت .\r\nمولانا بفرستاد و خلعتها برداشت ؛ و پيوسته عادت امام چنان بودى كه در اثناى مباحثه فرمودى : « خلافا للملاحدة لعنهم اللّه ، دمّر هم اللّه ، خذلهم اللّه . » و من‌بعد هربار فرمودى كه : « خلافا للاسمعيليّه » . از جملهء تلامذه شخصى مىپرسد كه مولانا هربار ايشان را لعنهم اللّه مىگفتى ، اكنون نمىفرمايد ، موجب آن چيست ؟ گفت : اى يار ، ايشان برهان قاطع گرفته دارند ، مصلحت نيست با ايشان به لعنت خطاب و عتاب كردن » .\r\nدر كتاب پروفسور عبد الرّزاق كانپورى آمده است كه : « از اين سياست امام فخر ، عوام چنان پنداشته‌اند كه او نيز به گروه ملاحده پيوسته و با حكمران قلعه الموت همدست و همداستان گرديده است . . . » خود امام فخر دربارهء اين داستان گفته است :\r\n « اگر دشمن نسازد با تو اى دوست * تو مىبايد كه با دشمن بسازى\r\nو گرنه چند روزى صبر مىكن * نه او ماند نه تو ، نه فخر رازى . » « 1 » \r\nپروفسور ولاديمير ايوانف مستشرق روسى در رساله‌يى كه به زبان انگليسى منتشر كرده است « از واقعه قتل مرموز ديگرى كه به دست همان فدائيان صورت گرفته ، ولى مورخين بعضى در اشتباه بوده و به ديگران نسبت داده‌اند و بعضى مشكوك دانسته‌اند » « 2 » رفع ابهام كرده ، با اينكه در قصيدهء زير نام مقتول « الدگز » ذكر شده ولى در معنى منظور شاعر فرزند او قزل ارسلان بوده است و به طورى كه آقاى فرّخ اظهار نظر كرده‌اند ، اين نوع التباسات « 3 » به جهات سياسى و غيره در آثار اسمعيليه زياد ديده شده است :\r\n درود و محمدت و آفرين هزار هزار * بر آن يَلان سلاطين رُباى تيغ گذار \r\n\r\n\r\n","description":"","footnote":"\r\n( 1 ) . كتاب نظام الملك ، ترجمهء سيّد مصطفى طباطبائى ، ص 298 ، به نقل از كتاب تاريخ ادبى ايران ، ادوارد براون ، ج 2 ، ص 498 .\r\n( 2 ) . از شمارهء 119 مجلهء يغما ، ص 113 ( مقالهء استاد محمد فرّخ ) .\r\n( 3 ) . التباس : پوشيدگى و ابهام و درهم آميختگى .\r\n","page_name":" 151 ","page_number":153},
  {"content":"\r\n\r\n مجاهدان همايون لقا كه مىخواهند * ز هول و هيبت ايشان جهان به جان زنهار\r\nوفاى عهد و ثبات قدم در اين عالم * قواعدى است كه اينان همى كنند اظهار\r\nبه تازگى سه جوان دلاور آن كردند * كه اعتبار پذيرند از آن اولو الابصار\r\nز دست خنجر هريك سپهر آينه‌گون * ز نور فتح جهان را شعار بست و دثار\r\nچو الدگز بنگونسارى و شقاوت خويش * گزيد بر ره فرمان طريق استكبار\r\nمليك ملك ابد بَر وزير داعى خويش * براند حكم كه درياب كار آن مكّار\r\nشدند هرسه و سكّين كين بيافت نيام * ز حلق و سينهء آن ناسزاى بدكردار\r\nنيافت هيچ يكى زان مجاهدان شخن « 1 » * در آن ميانه به موئى ز سيخ خصم آزار \r\nو ايوانف كه راجع به الموت و لامسر و وضع طبيعى و جغرافيايى آن ناحيه تحقيقات سودمندى كرده ، معتقد است كه اسمعيليان سازمان تروريستى نداشتند و بعضى از افراد اين جماعت خودسرانه به كشتن رجال و بزرگان مبادرت كرده‌اند .\r\nدكتر منوچهر ستوده نيز كه در زمينهء اسمعيليه و قلعهء الموت تحقيقات و مطالعاتى كرده است ، ضمن انتقاد بر كتاب ايوانف چنين مىنويسد :\r\n« نويسندهء محترم مانند يك فرد اسماعيلى متعصّب معتقد است فدائيان خودسرانه به كشتن بزرگان و رجال مىپرداختند و مىنويسد چون كشتن نظام الملك به دست بوطاهر ارانى سر و صدائى به راه انداخت ، از اين رو ديگران نيز براى كسب شهرت به آدم‌كشى پرداخته‌اند ، ولى اسمعيليان از اين عمل تنفر داشتند . . . اين بنده\r\n\r\n\r\n","description":"","footnote":"\r\n( 1 ) . شخن يعنى مجروح‌كننده و چاك‌دهنده ( صفت پارسى است ) .\r\n","page_name":" 152 ","page_number":154},
  {"content":"\r\n\r\nبر خلاف ايشان معتقدم كه فدائيان تحت قواعد و قوانين مرتّب و منظّمى تربيت مىشده‌اند ، در نتيجه ، افرادى بسيار متعصّب بار مىآمدند و با اتكاء به وعده‌هاى پيشوايان خود و قول و قرار قبلى جان خود را بركف مىنهادند . اغلب كسانى كه به كارد فدائيان كشته شده‌اند ، افرادى بوده‌اند كه براى برانداختن اسماعيليان نقشه‌اى طرح مىكردند ، يا لشكرى مىآراستند يا با اصول و عقايد آنان بر منابر مخالفت مىكردند و مردانى چون قاضى قهستان و قاضى همدان و قاضى تفليس ، فتوا به ريختن خون اسماعيليان مىدادند . يك فرد عادى اسماعيلى چگونه از كارهاى ايشان باخبر مىشد تا آنان را با كارد از پا درآورد ؟ محمد صيّاد در قتل عبد الرّحمن قزوينى ، مفتى اصفهان ، ابو العلاء امير زاهد خواجه‌سراى سلطان العلما ابو القاسم اسفرازى شركت داشته است . آيا مىتوان گفت كه اين مرد ، خودسرانه به شرق و غرب مىرفت و به ميل خود نامبردگان را مىكشت ؟ به نظر من فدائيان از پايگاههاى مختلف اسماعيليان ، مأمور مىشدند و بدون شك ، تربيّتى با پايه‌هاى استوار ، و نفوذ كلام سران و پيشوايان ، باعث اين قدرت و جسارت ايشان مىشد . . . » « 1 » .\r\n\r\nپيروان حسن صبّاح را حشّاشين نيز گفته‌اند\r\nادوارد براون در تاريخ ادبيّات خود مىنويسد كه اين فرقه را به اين علّت حشاشين مىگويند كه در مواردى خاصّ ، مادّهء مخدّر حشيش يا بنگ را به كار مىبردند ؛ سپس به ذكر مطالبى كه ماركوپولو سيّاح معروف قرن سيزدهم در پيرامون احوال فدائيان بيان كرده است ، مبادرت مىكند و مىنويسد كه مسافرت ماركوپولو به ايران مقارن با قدرت هفتمين داعى الموت يعنى علاء الدّين محمّد بن الحسن بود و « . . . وى درّهء ميان دو كوه را از دو سو مسدود ساخته و آن را به باغى بس بزرگ و زيبا مبدّل كرده بود كه پر از ميوه‌هاى گوناگون بود و هيچكس مانند و نظيرش را نمىشناخت ؛ در اين باغ قصرها و كوشك‌هاى رفيع ، به شيوه‌يى بديع بنا شده بود كه بهتر از آن در خيال صورت‌پذير نيست و ديوارهاى سقف‌ها با آب زر و نقوش\r\n\r\n\r\n","description":"","footnote":"\r\n( 1 ) . از مجلّهء راهنماى كتاب ، به مديريّت ايرج افشار ، مقالهء دكتر منوچهر ستوده .\r\n","page_name":" 153 ","page_number":155},
  {"content":"\r\n\r\nدل‌انگيز زينت يافته بود . چشمه‌هايى در آنجا ، پر از آب و شير و شراب و شهد ، روان بود و گروه گروه زنان و دختران بس جميل ، كه سازهاى گوناگون مىنواختند و نغمه‌هاى شيرين مىسرودند و با دل‌انگيزترين حركات دست‌افشانى و پايكوبى مىكردند در هر كنار ديده مىشد ، اين‌ها همه از آن روى بود كه پيرمرد ( مقصود علاء الدّين محمّد است ) مىخواست كه پيروانش آن جايگاه را بهشت موعود و فردوس برين پندارند ، از اين رو كوشيده بود تا آن را بر وفق وصفى كه حضرت محمّد ( ص ) از بهشت كرده بود بيارايد ، يعنى باغ زيبا بسازد كه در آن جويهاى شير و شراب و شهد و آب از هر سو روان باشد و زنان و دختران بسيار در هر طرف بخرامند و ساكنان بهشت وى ، از آن همه اسباب عيش ، بهره وافى برند . شكّ نيست كه مردمان آن سرزمين ، آن باغ را بهشت راستين مىپنداشتند .\r\nهيچ كس را حقّ آن نبود كه بدان باغ درآيد مگر كسانى كه بدان‌جا مىرفتند تا در صف حشيشيان ( مقصود فدائيان است ) شيخ درآيند . بر مدخل باغ دژى سخت استوار بنا شده بود كه در برابر همهء جهان پايدارى مىتوانست كرد و سواى آن هيچ راهى به باغ نبود ؛ پيرمرد جمعى از جوانان آن ملك را كه ميان دوازده تا بيست سال از عمرشان مىگذشت و شوق سپاهىگرى داشتند ، در دربار خود نگهداشته بود و با آنان داستان‌ها از بهشت مىگفت ، چنان كه محمّد ( ص ) به پيروان خود مىگفت و آن جوانان ، چنان به او اعتقاد يافته بودند كه اعراب به محمد ، سپس پيرمرد هربار چهار يا شش يا ده تن از آنان را پس از آنكه شربتى خاص مىنوشيدند و به خوابى سنگين فرو مىرفتند ، به درون باغ مىفرستاد و جوانان چون چشم مىگشودند خود را در آنجا مىيافتند .\r\nاين گروه ، چون باغى بدان زيبائى و دل‌انگيزى مىديدند گمان مىكردند كه براستى در بهشت جاى گرفته‌اند و زنان و دختركان دلربا نيز در دلجوئى و كام‌بخشى هيچ دريغ نمىداشتند ، و سرانجام چنان مىشد كه جوانان هرچيز را كه مقتضى و مطلوب دوران جوانى است در آن‌جا مهيّا مىديدند و هرگز نمىخواستند كه از آن خلد برين جدا شوند . آن امير ( يعنى علاء الدّين ) كه ما او را پيرمرد ناميده‌ايم ، دربار خود را چنان شكوهمند و پر جلال مىآراست كه جوانان ساده‌دل كوهستانى فارغ از هرگونه شكّ و شبهه او را پيغمبر بزرگ مىدانستند ، امير هرگاه مىخواست كه يكى\r\n\r\n","description":"","footnote":"","page_name":" 154 ","page_number":156},
  {"content":"\r\n\r\nاز آن جوانان حشيشى را به كارى خطير مأمور سازد فرمان مىداد تا در باغ همان شربت را به وى بنوشانند و در خواب به دربار بياورندش ، جوان چون از خواب بر مىخاست خود را دور از بهشت در قصر مىديد و سخت اندوهگين مىگشت ، سپس به حضور پيرمرد برده مىشد ، و در آنجا به گمان آنكه در برابر پيغمبر ايستاده است ، سر تعظيم فرود مىآورد ، امير مىپرسيد از كجا مىآيى ؟ او در جواب مىگفت : از بهشت و آن ، درست بدانگونه است كه محمّد در قرآن توصيف كرده است .\r\nشكّ نيست كه اين سخن در ديگر جوانانى كه در آنجا حاضر بودند و هنوز به بهشت راه نيافته بودند ، سخت مؤثّر مىافتاد و شوق و آرزوى لذّات بهشتى بر دلشان چيره مىگشت . آنگاه « پيرمرد » چون به كشتن اميرى قصد مىكرد به وى مىگفت برو و فلان كس را بكش تا چون بازگشتى فرشتگان من تو را به بهشت بازگردانند و نيز اگر كشته شدى باز فرشتگان ، تو را به بهشت خواهند رساند .\r\nپيرمرد بدين‌سان اعتقاد و ايمان آنان را به خود جلب كرده بود و هر فرمانى كه مىداد علىرغم دشوارىها و خطرات بزرگ به انجام مىرسانيدند ، زيرا مىخواستند كه بار ديگر به بهشت وى بازگردند ، و پيرمرد هركس را كه مانع كار خويش مىديد ، به دست اين جوانان از ميان برمىگرفت و به سبب وحشت و هراسى كه در دلها افكنده بود ، همهء اميران نواحى ديگر باجگزارش شدند تا از آشتى و دوستيش بهره‌ور باشند . » « 1 » در مورد افسانه و بىاساس بودند چنين رواياتى ، در صفحات آينده توضيح خواهيم داد .\r\nبه نظر هاجسن : « قتل‌هايى كه اسماعيليان مرتكب مىشدند ، از ديگر قتل‌هايى كه در زندگى سياسى روزمرّه اتّفاق مىافتاد ، نه‌تنها از آن لحاظ تفاوت داشت كه براساس كينه‌توزىهاى فردى نبود ، بلكه از اين جهت هم فرق داشت كه علنى و آشكار ، و چه بسا صحنهء وقوع آن مساجد و معابر عمومى بود . در اين قتل‌ها ، هيچ‌چيز محرمانه و مخفى وجود نداشت ، تقريبا هيچگاه اسماعيليان در كشتن\r\n\r\n\r\n","description":"","footnote":"\r\n( 1 ) . از تاريخ ادبيّات ايران ، تأليف ادوارد براون ، ترجمهء فتح اللّه مجتبائى ، ص 302 ، 303 ، همچنين نگاه كنيد به تاريخ ادبى براون ، ج 2 ، ترجمهء و تحشيهء على پاشا صالح ، از ص 375 به بعد .\r\n","page_name":" 155 ","page_number":157},
  {"content":"\r\n\r\nدشمنانشان زهر استعمال نكرده‌اند ، هيچ كس نيز آنان را بدين كار متّهم نساخته است . » « 1 » اسماعيليان غالبا به قصد « دفاع » و « تلافى » به قتل دشمنان خود دست يازيده‌اند ، « اسماعيليان اغلب امرا و يا وزرايى را كه به قلاع آن‌ها لشكر كشيده‌اند مىكشتند ، گاهى پادشاهى را كه عليه آنها دست به اقداماتى زده بود ، به قتل مىآوردند . . . دوّمين دسته كه اسماعيليان به قتل مىرسانيدند ، كسانى بودند كه در شهرها و محلّات با تعليمات آنها مخالفت مىكردند يا عليه آنها تبليغ مىنمودند و اينان فقها ، قضات و مفتيان بودند . چه بسيار مىشنويم كه اسماعيليان قاضى يا مفتى فلان شهر را كشتند . . . » سپس هاجسن مىنويسد : « گمان ما برآنست كه اسماعيليان ، افراد يك گروه سوّمى را به قتل مىرسانيدند كه معمولا از آنها ذكرى نشده است و آن‌ها افراد معمولى بودند كه چيزكى از اصول پنهانى دين اسماعيلى دانسته بودند و اينك قصد داشتند سخن‌چينى كنند ؛ اما هر دسته و فرقهء شورشى كه بخواهد ، فعاليت‌ها و كارهاى خود را از ديگران مخفى بدارد ، از اقدام به چنين كارى ناگزير است . » « 2 » ظاهرا كسانى كه مأمور اين كار خطير مىشدند ، گذشته از استعداد ذاتى ، يك چند تحت تعليمات مخصوص قرار مىگرفتند و گاه ناگزير بودند زبان و آداب محلّى كه بايد مأموريّت خود را در آنجا انجام دهند فراگيرند . افراد از جان گذشته‌يى كه بدين مأموريت‌هاى دشوار ، تن درمىدادند ، خانوادهء آن‌ها از اينكه از طرف فرقه به چنين افتخارى نايل شده‌اند ، مباهى و مفتخر بودند . در تاريخ ، مكرّر از مادرى مثال آورده مىشود كه فكر مىكند پسرش در هنگام مأموريت كشته شده است ، زيرا شنيده است كه همهء فدائيان كشته شده‌اند ، از اين لحاظ شادمانى مىكند و خويشتن را مىآرايد ؛ امّا هنگامى كه پس از اين كارها ، پسرش زنده بازمىگردد شيون سرمىدهد « 3 » .\r\nابن بطوطه در نيمه اوّل قرن هشتم در وصف فدائيان مىنويسد : « فدائيان كاردهاى مسمومى دارند كه در مأموريت‌هاى خود به كار مىبرند و برخى اوقات هم مأمورين كارى از پيش نمىبرند و خود كشته مىشوند ؛ چنان كه درباره امير قراسنقور\r\n\r\n\r\n","description":"","footnote":"\r\n( 1 ) . فرقهء اسماعيليه ، پيشين ، ص 229 .\r\n( 2 ) . همان كتاب ، ص 225 .\r\n( 3 ) . همان كتاب ، ص 174 .\r\n","page_name":" 156 ","page_number":158},
  {"content":"\r\n\r\nاتفاق افتاد . . . » « 1 » .\r\nاقبال لاهورى در مورد آدم‌كشىهاى اسماعيليان ، پرده از روى اشتباه و گمراهى بسيارى از محقّقان برمىدارد و مىنويسد : « بدبختانه بستگى فرقهء اسماعيلى بر سياست آن عصر ، باعث گمراهى بسيارى از محقّقان شده است ، اينان و از آن جمله ، مك دونالد (  Macdonald  ) آئين اسماعيلى را توطئهء ايرانى نيرومندى براى برانداختن قدرت سياسى عرب دانسته و دستگاه دينى اسماعيلى را كه از وجود برخى از بزرگترين مغزها ، و بىآلايش‌ترين قلبها برخوردار بود به تحقير ، گروهى مركّب از آدمكشان سياه‌دل كه همواره در پى شكار مىگردند ، خوانده‌اند . هنگام برآورد كارهاى اسماعيليان بايد يادآوريم كه اينان در معرض وحشيانه‌ترين آزارها بودند و از اين‌رو خواه‌ناخواه به خشونت كشانيده شدند . در جامعه‌هاى سامى كشتن انسان به نام دين ، كارى بر كنار از هرگونه اعتراض و حتّى مشروع بود ، چنان كه در اروپا نيز پاپ‌ها حتى تا قرن شانزدهم بر آدم‌كشىهاى مخوفى چون كشتار روز عيد « بارتله‌مى » (  Barthelemy  ) صحّه مىنهادند ؛ تنها در عصر حاضر است كه هرگونه آدم‌كشى ، چه دينى چه غيردينى ، خيانت محسوب مىشود ؛ بنابراين روا نيست كه نسل‌هاى گذشته را با موازين اخلاقى كنونى داورى كنيم . بالاتر از اين ، جنبش دينى بزرگى چون نهضت اسماعيلى كه لرزه بر اركان امپراتورى پهناورى انداخت و با وجود اهانت‌ها و اتّهام‌ها و شكنجه‌هاى گوناگون با سرافرازى از بوتهء آزمايش بيرون آمد و قرن‌ها قهرمان علم و فلسفه شد ، هرگز نمىتواند صرفا زادهء توطئهء سياسى ناپايدارى باشد . . . » « 2 »\r\nبسيارى از صاحب‌نظران ، از جمله مجتبى مينوى ، داستان « باغ بهشت » و استفاده از « حشيش » را مقرون به حقيقت نمىدانند . به نظر مينوى اساسا راه سفر ماركوپولو به نواحى قزوين و منجيل و الموت نزديك هم نبوده است . « 3 » كريم كشاورز مؤلّف كتاب حسن صبّاح مىنويسد : « ماركوپولو اين داستان را از ديگران شنيده بود » ؛ بىشكّ هلاكوخان و سركردگان و سپاهيان و خادمان و عمّال ايرانى او مانند\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، ترجمهء محمد على موحّد ، ص 65 .\r\n( 2 ) . سير فلسفه در ايران ، ترجمهء ا . ح . آريان‌پور ، ص 53 .\r\n( 3 ) . تاريخ ادبى ايران ، ج 2 ، حواشى ، ص 404 .\r\n","page_name":" 157 ","page_number":159},
  {"content":"\r\n\r\nجوينى و خواجه نصير الدّين طوسى و ديگران نيز از اين شايعه با خبر بودند ولى پس از تسخير دره الموت و لامسر و ميمون دژ و ديگر قلاع درهء رودبار كوچك‌ترين كوششى براى يافتن آن باغ به عمل نياوردند . جوينى كه در دشمنى با باطنيان همواره غلو مىكرده است . . . كمترين اشاره‌يى به باغ مزبور و يا تحريك فدائيان به يارى حشيش نكرده است . مورّخان نامى زمان سلجوقيان مانند ظهير الدّين نيشابورى صاحب سلجوق‌نامه و راوندى نويسنده راحة الصّدور و ديگران كه هيچ‌گونه عنايتى به باطنيان نداشته‌اند و ايشان را همه‌جا ملاعين و مخاذيل مىخواندند ، نيز سخنى در اين‌باره نگفته‌اند ؛ فقط ابن جوزى كه از مخالفان سرسخت باطنيان بوده و در دشمنى با ايشان تعصّب دارد ، مىگويد كه حسن احمقى را به نزد خود مىخواند و به او گردو و گشنيز و عسل مىخورانيد تا مغزش مخدّر شود و سرگشته گردد ، و سپس شرحى از مصائب خاندان پيامبر مىگفت و از فداكارىهاى گروه خوارج براى حفظ مبانى اسلام ياد مىكرد ، و آن احمق را دعوت مىكرد كه به آنان تأسّى جويد و . . . الخ در گفته‌هاى ابن جوزى هم از حشيش حرفى نيست ، برعكس وى بر دعوت و تبليغ تكيه مىكند و تلويحا از تأثير كلام حسن سخن مىگويد و اين قولى است كه جملگى برآنند .\r\nدر تجارب السّلف هندوشاه نخجوانى نيز آمده كه حسن صبّاح « خلقى انبوه را به اين بهانه كه به اهل بيت دعوت مىكنم ، گمراه كرد . . . » و هندوشاه با اينكه عنايتى به حسن صبّاح و باطنيان نو اسماعيلى نداشته تا حقايق را پنهان كند ، در اينجا هم به طور كلّى صحبت از تبليغ در ميان است نه استعمال حشيش يا نمودن بهشت زمينى . « محقّق است كه اين افسانه‌ها از غرب سرچشمه مىگيرد و محتملا آفريدهء فكر مرعوب صليبيانى است كه مزهء ضربات باطنيان را چشيده يا داستان‌هايى دربارهء آنها شنيده بودند . . . در اينكه فدائيان مسحور سخنان حسن صباح گشتند حرفى نيست ، ممكن است مؤمنان به مذهبى حقّ يا باطل در اوضاع و احوال معيّن فقط به سائقهء ايمان و عقيده ، به كارهاى خطرناك دست بزنند و از خود بگذرند و جانبازى كنند و هيچ انگيزهء خارجى - نه پول نه مقام و نه حشيش و نه نويد باغ\r\n\r\n","description":"","footnote":"","page_name":" 158 ","page_number":160},
  {"content":"\r\n\r\nبهشت - محرّكشان نباشد ، در تاريخ نظاير اينان بسيار بوده‌اند . » « 1 »\r\nبه نظر على پاشا صالح « از بديهيّات اوّليه اينست كه توطئه براى قتل نفس از راه غافلگير كردن دشمن و كشتن او به شيوه‌اى كه « ترور » گويند خواه به منظور كسب قدرت سياسى يا حفظ آن ، خواه هر منظور ديگر ، در حالى كه قربانى چنين اسباب‌چينى ، آمادهء دفاع نبوده است ، بدون هيچگونه شبهه و ترديد نه‌تنها با هيچ يك از موازين اخلاقى و وجدانى و با هيچ عنوان از عناوين قانونى و انسانى سازگار نيست بلكه به مفهوم اكمل و اصحّ كلمه مباين حسّ مروّت و روح فتوّت و مردانگى است . جوانمردى و پهلوانى و قهرمانى كجا ، حيله و خدعه و نيرنگ براى آدمكشى كجا ! ولى افسوس و هزار افسوس كه « صبر بسيار ببايد پدر پير فلك را » تا دگر مادر گيتى فرزندى برومند مانند ناصرخسرو بزايد كه جنگ سرد و پند و اندرز و جدال احسن را بر اسلحه گرم و سرد كشتار ترجيح دهد و بگويد :\r\n خلق همه يكسره نهال خدايند * هيچ نه بركن تو زين نهال و نه بشكن . \r\nيا ولتر ديگرى پيدا شود و به ژان ژاك روسو بگويد : با تو به هيچ وجه هم‌عقيده نيستم و هيچيك از سخنانت را نمىپسندم ، و ليكن سخن‌گفتن حق تست و من براى دفاع از حقّ تو اگر لازم باشد ، جان خود را نثار مىكنم . . . » « 2 » ( مأخوذ از حواشى على پاشا صالح )\r\n\r\nتوجّه اسمعيليان به مسائل علمى و فرهنگى\r\nجلال همايى در مقدمه‌يى كه بر منتخب اخلاق ناصرى نوشته است چنين مىگويد : « در آن زمان كه صيت اشتهار خواجه اندك اندك عالمگير مىشد ، در خراسان كه مهد پرورش وى بود ، سلاطين و حكّام اسمعيليه نفوذ و قدرتى بىاندازه داشتند و بيشتر علما و هوشياران اين فرقه با فنون رياضى و مشرب حكمت و عرفان آشنا بودند و حكما و رياضىدانان را به هر وسيله كه ممكن بود به دربار خود جلب مىكردند .\r\nيكى از اعيان و بزرگان اين طايفه رئيس محتشم قهستان ، ناصر الدّين ابو الفتح\r\n\r\n\r\n","description":"","footnote":"\r\n( 1 و 2 ) . تاريخ ادبى ايران ، تأليف براون ، ترجمه و حواشى از على پاشا صالح ، ص 404 .\r\n","page_name":" 159 ","page_number":161},
  {"content":"\r\n\r\nعبد الرّحيم بن ابى منصور ، مردى كريم و فاضل و دانش‌پرور و فضل‌دوست بود و چون غالب با فضلا و علما مجالست مىكرد و مقدم اين طايفه را گرامى مىشمرد و ارباب علم و دانش ، خاصّه كسانى كه فنون رياضى مىدانستند و مذاق حكمت و عرفان داشتند ، به دربار وى تقرّب مىجستند و در پناه او به حرمت و شادكامى مىزيستند . خواجه نيز مذهب شيعه اماميه داشت كه با شيعهء اسمعيليه در اصل تشيّع مشارك است .\r\nبدين جهات و نيز به علل ديگر كه شرحش مناسب مقام نيست ، خواجه ( نصير الدّين توسى ) به خدمت اسماعيليان پيوست و در دستگاه حكّام و سلاطين اين فرقه مقامى ارجمند يافت ؛ مدّتى در قهستان نزد ناصر الدّين عبد الرّحين با نهايت عزّت و احترام مىزيست و در اثناء اين مدّت ، به طورى كه قطب الدّين محمّد لاهيجى اشكورى در كتاب محبوب القلوب و جمع ديگر از مورّخان نوشته‌اند قصيده‌يى به تازى در مدح مستعصم خليفه عباسى بساخت و با نامه‌يى به بغداد فرستاد ، مؤيّد الدّين محمّد بن علقمى كه وزير مستعصم بود چگونگى حال را به ناصر الدّين محتشم قهستان بنوشت و از اين معنى بدگمانى در خاطر ناصر الدّين راه يافت و خواجه را به گونهء بازداشتگان بداشت ، و آنگاه كه به قلعهء الموت قزوين خداوند علاء الدّين محمّد بن حسن ( 618 - 653 ) هشتمين خليفهء حسن صبّاح مىرفت ، وى را همراه برد و خواجه به حكم علاء الدّين محمد در قلعهء الموت بماند و از آن پس در قلعهء ميمون از قلاع رودبار الموت نزد ركن الدّين خورشاه ( متوفّى 654 ) آخرين پادشاه اسمعيلى مىزيست و همچنان در دستگاه حكّام و سلاطين اين فرقه بسر مىبرد و به عبارت ديگر نزد آنها محبوس بود . تا آنكه هلاكو خان مغول در سال 654 به فتح قلاع اسماعيليه دست يافت و در روز يكشنبه اوّل ذيقعده از همين سال ، خورشاه تسليم هلاكو گرديد .\r\nخواجه از آن تاريخ به خدمت ايلخان مغول پيوست و از مقرّبان دربار وى گشت و در ملازمت وى مقام و منصبى تالى وزارت يافت و در سال 663 كه هلاكو خان وفات يافت ، خواجه در دستگاه وى با نهايت قدر و منزلت مىزيست و از آن پس تا سال 672 هجرى قمرى كه پايان عمر خواجه است ، زمان دولت آباقاخان بن هلاكوخان بود و خواجه در اين مدّت نيز در كمال عزّت و حرمت زندگى كرد . مدّت اقامت خواجه در دستگاه اسماعيليّه به طورى كه نگارنده تحقيق كرده به طور قطع از\r\n\r\n","description":"","footnote":"","page_name":" 160 ","page_number":162},
  {"content":"\r\n\r\n22 سال كمتر نبود و در تمام سنوات ما بين 633 كه سال تأليف كتاب اخلاق ناصرى است تا 654 كه سال فتح قلاع اسماعيليه و استخلاص خواجه به دست هلاكوست ، خواجه در خدمت و به تعبير بعضى در حبس اسماعيليان بسر مىبرد و در اين مدت به تأليف و تصنيف كتب مهمّ همچون اخلاق ناصرى و رسالهء معينيّه و شرح اشارات و تحرير مجسطى و امثال آنها اشتغال داشت .\r\nو چون به خدمت هلاكو پيوست ، از طرف وى مأمور بستن رصد و نوشتن زيج گشت و خواجه در سال 657 بناى رصدخانهء مراغه را آغاز كرد و به دستيارى چند تن از مهندسان و منجمّان بزرگ آن عصر از قبيل مؤيّد الدّين عرضى و فخر الدّين اخلاطى و فخر الدّين مراغى و نجم الدّين دبيران قزوينى دست به كار زد و در نتيجه كتاب زيج ايلخانى را نوشت كه از كتب مهمّ اين فنّ به شمار مىرود . . . معروف است كه خواجه نصير الدّين كتابخانه بزرگى مشتمل بر چهارصد هزار جلد كتاب بنياد كرد و به وسيلهء قدرتى كه داشت ، از همهء ممالك كتاب‌ها به كتابخانه خويش آورد و نيز مشهور است كه ركن الدّين خورشاه اسمعيلى در اثر تشويق و مصلحت‌بينى خواجه نصير الدّين ، تسليم هلاكو خان شد و هلاكو به پاس اين خدمت و به حكم لياقتى كه در خواجه ديد ، وى را به پايگاه ارجمند بركشيد و به جايگاه بلند رسانيد و بعضى نوشته‌اند كه هلاكو خان بتشويق و صلاحديد خواجه ، بر فتح بغداد و قتل خليفهء عباسى مصمّم شد و انقراض حكومت اسماعيلى و دولت عباسى را در جزو تدبيرها و آثار برجستهء خواجه مىشمارند . . . » « 1 » .\r\n\r\nكتابخانهء الموت\r\nاستاد فقيد محمد قزوينى در مقدّمهء تاريخ جهانگشاى جوينى نوشته است :\r\n« بعد از فتح الموت و استيصال اسمعيليّه در سنهء 645 ، عطا ملك به ملاحظهء آنكه مبادا كتابخانهء الموت كه صيت آن در اقطار شايع بود ، عرصهء تلف و غارت گردد و آن آثار نفيسه به كلّى از ميان برود به محضر هلاكو عرضه داشت كه نفائس كتب الموت را تضييع نتوان كرد ، هلاكو آن سخن را پسنديده فرمان داد تا علاء الدين\r\n\r\n\r\n","description":"","footnote":"\r\n( 1 ) . نقل و تلخيص از مقدمهء جلال همايى بر منتخب اخلاق ناصرى ، ص چ به بعد .\r\n","page_name":" 161 ","page_number":163},
  {"content":"\r\n\r\nبه قلعه رفته مستودعات خزانه و مستجمعات كتابخانهء ايشان را كه از عهد حسن صبّاح تا آن وقت قريب 170 سال متدرّجا فراهم آورده بودند ، در مطالعه آورد و آن‌چه لايق خاصّهء پادشاه باشد جدا كند . مصنّف به مطالعه كتابخانه و خزانهء ايشان رفته آن‌چه مصاحف و نفائس كتب و آلات نجومى رصدخانه بود ، استخراج كرد ؛ باقى كتب را كه متعلّق به اصول يا فروع مذهب ايشان بود به اقرار خود تماما بسوخت و از جمله كتبى كه مصنّف از كتابخانهء مذكوره استخراج كرده و خوشبختانه آن را نسوخته است ، كتابى بود مشتمل بر وقايع احوال حسن صبّاح موسوم به سرگذشت سيّدنا كه خلاصهء مختصرى از آن را خود مصنّف در جلد سوّم جهانگشاى و يك خلاصهء مفصّل‌ترى از آن را رشيد الدّين فضل اللّه در جلد دوّم از جامع التّواريخ در تاريخ اسمعيليّهء الموت نقل داده‌اند و اين دو خلاصه در غايت اهميّت و قيمت است و معلومات نفيسه‌اى كه در آن متضمن است ، در هيچ كتابى ديگر نمىتوان يافت . » « 1 »\r\n\r\nقلاع اسمعيليّه\r\n« در شمال باخترى قزوين بر قلل كوه‌هاى ميان اين ولايت و رودبار كه در ساحل رود شاهرود در تبرستان واقع است ، قلاع اسمعيليه قرار داشت كه به قول حمد اللّه مستوفى بالغ بر پنجاه قلعه و مركز آنها الموت و مستحكم‌ترين آن قلعهء ميمون دژ بوده است . گويند كلمهء الموت در زبان تبرستانى به معنى آشيانهء عقاب يا آن‌چه عقاب يافته است مىباشد و بازگويند نخستين كسى كه در آن نواحى قلعه ساخت يكى از سلاطين ديلم بود كه در آن‌جا عقاب شكارى او تصادفا برفراز پرتگاهى نشست و چون پادشاه آنجا را محل مستحكمى يافت ، قلعه‌اى در آنجا بنا كرد .\r\nقزوينى كه البتّه از آن مكان به خوبى اطّلاع داشته است گويد آن دژ بر فراز قله‌يى است كه اطراف آن را درّه‌هاى عميق و بزرگ فراگرفته . . . الموت در 6 فرسخى قزوين قرار گرفته است و آخرين دژ آنجا را حسن داعى علوى كه « الدّاعى الى الحقّ » لقب داشت ، در سال 246 ساخت و به قول قزوينى در سال 483 يا 446 به تصرف حسن\r\n\r\n\r\n","description":"","footnote":"\r\n( 1 ) . نقل از مقدّمهء محمّد قزوينى بر تاريخ جهانگشاى جوينى .\r\n","page_name":" 162 ","page_number":164},
  {"content":"\r\n\r\nصبّاح ملقّب به شيخ الجبل درآمد و مدت 171 سال مستحكم‌ترين قلاع اسمعيليه بود . در سال 654 هلاكو خان مغول ، الموت را تسخير كرد ؛ پس از تسخير الموت ، مقاومت قلاع ديگر اسمعيليّه ديرى نپائيد و يكى بعد از ديگرى تسليم شد و با خاك يكسان گرديد . بسيارى از جهان‌گردان ، محلّى را كه تصور مىكنند قلعهء الموت بود ، بازديد كرده‌اند و بقاياى بسيارى از قلاع ديگر كه مىگويند از آن اسمعيليّه بوده است ، هنوز در كوه‌هاى شمال قزوين موجود است . » « 1 »\r\nيكى از اقدامات داهيانهء حسن صبّاح و ديگر سران فرقهء اسماعيليّه اين بود كه در مناطق صعب الوصول مسكن مىگزيدند . هاجسن مىنويسد : « غير قابل وصول بودن ، يكى از مزيّت‌هايى بود كه اين قلاع مىبايست داشته باشند ، بدين روى اكثر قلعه‌ها در نواحى كوهستانى قرار داشت ، در اين‌جا شورشيان به طور نسبى از گزند سپاهيان در امان بودند ، در عين‌حال هر وقت كه اراده مىكردند مىتوانستند كاروانى را به باد غارت گيرند . » « 2 »\r\nدكتر منوچهر ستوده دربارهء دژهايى كه در دست اسماعيليان ايران بوده است ، چنين مىنويسد : « در زمان حسن و جانشينان او اسماعيليان ايران توانستند بر صد و پنج دژ دست يابند كه سى و پنج دژ ايشان در صفحات طالقان و الموت و رودبار و طارمين بود ، و هفتاد دژ در بخش‌هاى قومس و قهستان قرار داشت . . . » « 3 » بيشتر اين دژها پيش از اسماعيليان آباد بود و از آن‌ها استفاده مىشد پاره‌اى از آنها خراب بود و به دست ايشان تعمير و مرمّت شد و عدّه‌يى از آنها نيز به دست رفيقان ساخته شد .\r\nعطاملك گويد : « [ حسن 
  ] از قلاع آن‌چه ميسّر مىشد ، به دست مىآورد و هركجا سنگى مىيافت كه بنا را مىشايست ، بر آن‌جا قلعه بنياد مىنهاد . . . » « 4 » در عهد كيا محمّد بزرگ اميد « بسيار كارها بكردند و دژها برآوردند . . . » « 5 » سلطان سنجر كه با اسماعيليان از در مصالحه درآمد ، نخستين شرط مصالحه را بنياد نكردن دژها قرار داد ، « نخست آنكه از نو قلعه‌يى بنياد نكنند ، و ديگر سلاح و سلب جنگ نخرند\r\n\r\n\r\n","description":"","footnote":"\r\n( 1 ) . نگاه كنيد به جغرافياى تاريخى لسترنج ، ترجمهء محمود عرفان .\r\n( 2 ) . فرقه اسماعيليه ، پيشين ، ص 162 .\r\n( 3 ) . طبقات ناصرى ، ص 418 .\r\n( 4 ) . جهانگشا ، ج 3 ، ص 199 .\r\n( 5 ) . فصلى از جامع التّواريخ ، صفحهء 76 .\r\n","page_name":" 163 ","page_number":165},
  {"content":"\r\n\r\nو ندارند ، و سوّم مردم را بر عقيدت خود دعوت نكنند . . . » « 1 » پاره‌يى از اين دژها را نبايد تنها پايگاه نظامى دانست ، در الموت ، هر پادگان خود ، كانون علمى و مركز مباحثات دينى و جاى مطالعه و بررسى نيز بوده است ؛ جلال الدّين حسن نومسلمان ( 607 - 618 ) « درخواست تا چند تن از اعيان قزوين را به الموت فرستادند تا كتب خانه‌هاى سيّدنا و اسلاف جلال الدّين بديدند و مبالغى از فصول پدر و جدّان او ، و از آن حسن صبّاح و ديگر كتب كه مضمون آن تقرير مذهب الحاد و خلاف عقايد مسلمانان بود ، جدا كردند و جلال بفرمود تا همه را بسوختند هم به حضور اكابر قزوين . . . » « 2 » « خواجه نصير الدّين توسى از علماى همان عصر ، مدت‌ها در دژ الموت زندگى مىكرد ، و پس از سقوط دژهاى اسماعيليّه در شمار نزديكان درگاه هلاكو قرار گرفت . . . » « 3 » .\r\nبا اينكه ظاهرا پس از فتح الموت و لامسر ( لمسر ) به دست عمّال هلاكو و كشته شدن خورشاه در سال 654 قدرت فرمانروائى و سازمان سياسى فدائيان اسماعيليه پايان يافته است ، به شهادت مدارك و اسناد تاريخى نيروى معنوى و معتقدات آنان يكسره از بين نرفت و عده‌يى از پيروان اين مسلك مدّت‌ها در رودبار و ديلمان و ديگر نقاط به فعاليتهاى سياسى و اجتماعى خود ادامه مىدادند ، در دورهء صفويّه قلعهء الموت به‌صورت زندان سياسى درآمد و عده‌يى از شخصيت‌هاى سياسى آن دوران ، به قلعهء « فراموشى » الموت گسيل شدند . از سال 1006 به بعد « خبرى از قلعهء الموت نداريم و وضع آن را در زمان افشاريّه و زنديّه و قاجاريه نمىدانيم ، گويا از وقتى كه الموت ديگر زندان سياسى صفويّه نبوده كم‌كم رو به خرابى گذاشت و ديگر روى آبادى به خود نديد . » « 4 »\r\n\r\nنگاهى كلى به اصول عقايد اسماعيليان\r\n« مذهب تسنّن ، فقط رعايت قوانين كلّىاى را كه اكثريّت عظيم جامعه ، بدان‌ها احترام مىگذاشتند ، از مردم مىخواست . و انتظار داشت كه همه ، چند چيز را كه نشانه و نمودار وحدت جامعه اسلامى بود بپذيرند ؛ آنها عبارت بودند از شهادت\r\n\r\n\r\n","description":"","footnote":"\r\n( 1 ) . همان كتاب ، صفحه 40 .\r\n( 2 ) . جامع التّواريخ ، ص 109 .\r\n( 3 ) . قلاع اسماعيليه ، دكتر ستوده ، ص 7 .\r\n( 4 ) . قلاع اسماعيليّه ، پيشين ، ص 95 .\r\n","page_name":" 164 ","page_number":166},
  {"content":"\r\n\r\nبه يكتايى خدا و پيامبرى محمّد ( ص ) ، گرفتن روزه در ماه رمضان و رفتن به زيارت خانهء خدا در مكّه ، گزاردن نمازهاى معمولى ، و دادن خمس و زكات و صلهء رحم و انفال . مىخواست كه همه به حضرت محمّد ( ص ) و مسلمانان صدر اسلام تأسّى كنند ، و از گفتار و كردار آنها آنچنان كه در مذاهب شرعى مختلف تدوين شده بود ، سرمشق گيرند . مساجد كه جاى پرستش و عبادت است ، براى انجام اين امور شرعى و عبادتى ، وقف شده بود : كه هر مسلمان باايمانى ، مختار بود براى گزاردن فرايض خويش بدان‌جا رود ، اما هيچ‌كس مجبور نبود . هنوز پيروان هريك از مذاهب شرعى ، مذهب خود را يگانه مذهب حقيقى مىشمردند و به خصوص مقدّر مىدانستند كه روزى مذهب اهل عالم گردد ؛ با وجود اين ، ناچار بودند كه مذاهب ديگر را هم به رسميّت و حقّانيّت بشناسند . در ميان چنين چارچوب و پيكرهء وسيعى ، هر فردى مىتوانست از ميان راه‌هايى كه سنن مختلف به دو پيشنهاد مىكردند ، راهى براى خود برگزيند . ولى ، هر دسته و گروهى مىبايست خود را با حدّاقّل شرايط جامعه سازش دهد ، و يا رنج تنهايى و انزوا را بر خويشتن هموار سازد .\r\nبر چنين مبنايى بود كه اشعريان ، ساختمان منطقى ايمان را بر اساس بسيار عوام‌پسندانه‌يى پىافكندند ( زيرا اكثريّت مردم ، مساعى معتزليان را در اين راه ، نپذيرفته بودند ) ؛ اشعريان ، توجّه عميق‌ترى به سنن جامعه ابراز مىداشتند ، مثلا در بالا بردن مقام قرآن ، و در نتيجه بالا بردن مقام حضرت محمّد ( ص ) كوشش فراوان مىكردند . مذهب اشعرى ، در آغاز قرن يازدهم مورد تعقيب و آزار قرار گرفت ، امّا با تكامل سريعى كه پيدا كرد ، در پايان همين قرن ، يكى از مذاهب بسيار معتبر شناخته شد . صوفيان و سنّت‌گرايان سنّىمذهب ، با همان روح سازش ، كه از قبول مظاهر و نمودارهاى كلى وحدت جامعهء اسلامى حاصل شده بود ، قدم به پيش نهادند ، تا با استفاده از اصل تسامح كه به كلى در بوته فراموشى افتاده بود ، راهى براى آشتى و تجديد رابطه با يكديگر به دست آورند . در نيمهء قرن يازدهم ، قشيرى ( متوفى در 467 / 1074 ) و بالاخصّ ، در گيرودار حملات نزاريان ، غزّالى ( متوفى در 505 / 1111 ) كوشيدند تا از يك سو ، به فقهاى اهل تسنن بقبولانند كه زهد و عرفان صوفيان ، با حسّ خداشناسى شديدى كه در وجود آدمى برمىانگيزد ، پرورنده و\r\n\r\n","description":"","footnote":"","page_name":" 165 ","page_number":167},
  {"content":"\r\n\r\nضامن دين و ايمان جامعه است ؛ و از سوى ديگر ، صوفيان را وادار كنند كه به ظواهر شرع و اجتماع ، كه قبول و پيروى از آن‌ها ملاك پاكدامنى و پرهيزكارى مرد عارف است ، گردن نهند . و تا اندازه‌اى هم موفق شدند . و از اين راه ، زهد صوفيان ، مورد قبول و تصديق فقهاى سنّى قرار گرفت . در تشكيلات دولت سلجوقى ، در عين‌حال كه يك وحدت صورى ، آن را به‌هم مىپيوست ، يك نوع تفرّد و استقلال گذرايى به چشم مىخورد ، و اين نه تنها در پشتيبانى صادقانه حكّام از شرافت دستگاه خلافت و تقديس شريعت نمايان بود ، بلكه در نظرات خودخواهانهء آنان نسبت به رژيم حكومت‌شان نسبت به مشايخ صوفى مسلكى كه مورد پشتيبانى آنها بودند ، نسبت به شاعرانى كه پاىبند ثروت و جلال آنى و زودگذر دربارهاى نظامى بودند ، نيز منعكس بود . . . .\r\nاسماعيليان همچون اصحاب سنّت ، قرآن را قبول داشتند و مانند آن‌ها مجموعه‌يى از احاديث ، گردآورده بودند . شريعت اسماعيلى با آن‌چه اهل تسنّن بوجود آورده بودند ، چندان تفاوتى نداشت ، اسلام به صورت جامعهء واحد ، امّا بىشكل باقى ماند .\r\nتمام فرق اسلامى ، كماكان زير نفوذ و تحت الشّعاع تعليمات حضرت محمّد ( ص ) قرار داشتند ، امّا در همان حال كه اصحاب سنّت مىخواستند كه ديندارى و خداپرستى را در چارچوب غيرشخصى دستورها و قوانين شريعت محدود سازند ، اسمعيليان نه‌تنها مانند شيعيان صبغهء دراماتيكى « 1 » به زندگى دادند ، بلكه اين امكان را هم فراهم ساختند ، كه محدوديت‌هاى شريعت را از زندگى روحى شخصى انسان ، بردارند . اسمعيليان ، به جاى آنكه امّت را به وسيلهء شعائر سخت به هم پيوند دهند ، با سلسله مراتبى كه براى دانشمندان قائل مىشدند ، آن را به‌هم مرتبط مىساختند :\r\nپائين‌تر از امام ، داعى مطلق ( الدّاعى الى الحق ) و پائين‌تر از او داعى مأذون و سپس مراتب پائين‌تر تا مرتبهء مستجيب بود . در ميان اين سلسله مراتب ، نه‌تنها تخم مجموعهء وسيعى از دانستنىها افشانده شده بود ، كه پاسخگوى هر سئوالى بود كه از مغز آدمى خطور مىكرد ، بلكه عادت به پژوهش و جستجوى فردى براى دريافت\r\n\r\n\r\n","description":"","footnote":"\r\n( 1 ) . رنگ نمايشى و داستانى .\r\n","page_name":" 166 ","page_number":168},
  {"content":"\r\n\r\nحقيقت ، آن‌چنانكه به سراسر حيات سيطره داشت ، و به نظام اجتماعى ، حقانيّت و فرصت مىداد ، نيز پرورانده شده بود .\r\nگفتنى است كه در ميان اسمعيليان نيز ، مانند اهل سنّت اصولا مسئلهء اعطاى آزادى تام و تمام انديشه مطرح نبود . زيرا چنين تصوّر مىشد كه مجموعهء سربسته‌يى از حقايق مكشوفه وجود دارد ، و هركه جستجو كند مىتواند آن حقايق را كه در لابلاى كتب قديمى پنهان است ، فراچنگ آورد ؛ و يا از زبان اهل ترتّب بشنود . مع‌هذا ، ميدان ديد وسيعى كه براى شخصى كه تعليمات امام را قبول داشت فراهم آمده بود ، نه‌تنها در آثار مكنونهء مربوط به تفكرات فلسفى چون آثار اخوان الصّفا - مجموعه‌اى از علوم و نفسانيّات قرون وسطايى كه در ميان اهل سنّت نيز مقبوليّت داشته است - به چشم مىخورد بلكه در مفهوم جستجوهاى شخصى پرشور ، و حتّى ماجراجويانه كه در تمام زندگىنامه‌هاى اسماعيلى مدار سرگذشت را تشكيل مىدهد نيز منعكس است . . . .\r\n\r\nنظريات زيديان\r\nزيدىها ، كه دسته‌اى از شيعيان پيرو امامان بعد از على بودند ، بر نواحى كوهستانى جنوب درياى خزر ، و انتهاى جنوبى عربستان يعنى يمن - كه هنوز هم شيعه‌نشين است - استيلا يافتند . در ميان آن دسته از فرق شيعه كه تا امام جعفر صادق ( ع ) ، امامان منصوص داشتند ، اثنى عشريان يا دوازده‌اماميان بودند كه رقيب و دشمن بزرگ اسمعيليان محسوب مىشدند . اينان را از آن جهت دوازده‌امامى مىناميدند كه به دوازده امام قائل بودند . برخى از زمامدارانى كه بر فراز خرابه‌هاى قدرت خلافت على ( ع ) علم استقلال برافراشتند شيعى مذهب بودند ، اما به خاطر جلب نظر رعاياى سنّىمذهب خود ، حتّى در آن هنگام كه مىتوانستند بغداد را جزء متصرفات خويش به شمار آورند ، همچنان به سيادت دربار خلافت سر فرود مىآوردند . حقيقت امر اين است كه آنها اگر مىخواستند خلافت عباسى را ساقط كنند از آل على ( ع ) كس را نمىشناختند و نداشتند كه به خلافت برگزينند . زيرا امام دوازدهم آنان ، غيبت اختيار نموده بود ، و تا آخر جهان بازنمىگشت . شيعه دوازده‌امامى ، در قرون متأخّر پيروان بسيار پيدا كرد ، و اكثريّت مردم عراق و ايران ،\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nاثنى عشرى مذهب گشتند ؛ اما شيعيان دوازده‌امامى ، هيچگاه حكومتى كه فرمانرواى آن شخص امام باشد ، تشكيل ندادند . بر خلاف دوازده‌اماميان ، اسمعيليان براى آنكه قدرت خلافت را براى آل على ( ع ) به چنگ آورند ، نهضت عظيمى به‌وجود آوردند . با توطئه و شورش همه‌جانبه‌يى كه ظاهرا روستائيان ، قبايل بدوى ، و بزرگان كشورى پشتيبان آن بودند ، عليه اسلام ، دربار خلافت و تركيب اهل سنّت كه در پناه دستگاه خلافت عبّاسى تكامل مىيافت ، به نزاع برخاستند . دعوت براى بيعت با امامانى كه از نسل اسمعيل پسر امام جعفر صادق ( ع ) بودند ، دعوت اسمعيلى ناميده مىشد . داعيان سيّار اسمعيلى براى نشر دعوت از هر طرف برخاستند . اينان از يك ستاد فرماندهى مخفى ، براى يك حملهء عمومى به دستگاه خلافت بغداد ، و به زمامدارانى كه به ظاهر و بطور نظرى سيادت آن را به رسميت شناخته بودند رهبرى مىشدند . مفهوم دعوت اسمعيلى براى اقوام بيابان‌گرد ، غارت دستجمعى ، دوستدارى شيعه و استقلال قبيله ، و براى مردم شهرنشين نويدهاى هميشگى مذهب شيعه ، يعنى گستراندن عدل و داد و از ميان بردن منافقان و سلاله‌هاى غاصب بود .\r\nهمه در آرزوى آمدن يك مهدى به‌سر مىبردند : زيرا تنها وقتى پادشاه موعودى كه مىبايست از جانب خداوند بيايد ، مىآمد ، دنيا كه اينك پر از كفر و گناه بود ، پر از عدل و داد مىشد . مهدى شيعهء اثنى عشرى ، امام دوازدهم آنان بود ، كه انتظار بازگشتش را داشتند . داعيان اسمعيلى به مردم اطمينان مىدادند كه مهدى موعود يكى از اخلاف اسمعيل خواهد بود كه اينك در خفا بسر مىبرد امام به زودى زود با فتح و پيروزى در عالم ظاهر خواهد شد . اكنون مؤمنان مىبايست در حال تقيّه بسر برند ، و دوستى و بيعت خود را نسبت به امام موعود از حكمرانان زمان بپوشانند ، مبادا تعصّب و جفاى مردم نادان اثر آنها را از بسيط زمين برچيند . و در ضمن ، هر وقت كه لازم باشد امام را به پول و سلاح يارى كنند . اما وقتى مهدى ظهور كند ، و عدل بر جهان حكمروا شود ، مؤمنان آزادند كه خود را وابسته به دوستدار خاندان پيغمبر اعلام دارند .\r\nنخستين كسانى كه در اين تاريخ نامشان به گوش مىخورد ، دسته‌هاى بيابان‌نوردى هستند كه ميان سوريه و عراق رفت و آمد مىكنند و عموما قرمطى\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nناميده مىشوند . اينان در پايان قرن نهم ميلادى ( - قرن سوّم هجرى ) با شور و حرارت بىحدّ و حصر ، با قواى خليفه وارد جنگ شدند . پس از سال‌ها نبرد شكست خوردند و بسيارى از آنان كشته شدند . اما در همان ايّام ، نهضت اسمعيلى در بحرين ( در شرق عربستان ) انتشار يافت و قدرت به دست عده‌اى افتاد كه آنان نيز خود را قرمطى مىناميدند . جنبش اسمعيلى در ايران ، در يمن ( كه شيعيان زيدى هم فعاليت داشتند ) و در سمت مغرب در افريقاى شمالى بسط يافت . در افريقا ، امام موعود اسمعيلى ، بشخصه از پردهء خفا بيرون آمد و نيروى عظيمى بنياد نهاد ، و اخلافش در طى كمتر از يك قرن مصر را فتح كردند و شهر پهناور و مصفّاى قاهره را براى نشان‌دادن عظمت و شوكت خود بناگذاشتند .\r\nسلسلهء اسمعيلى مصر به مناسبت آنكه فاطمهء زهرا ( ع ) دختر پيغمبر را جده خود مىشمردند ، به فاطمى شهرت يافتند ، و با ترقى روزافزونى به سلطنت پرداختند .\r\nآنان نسبت به بازرگانان و سوداگران ، نيكخواه بودند و به سنّى و مسيحى و يهودى مذهبان ، و به افكار و عقايد مختلف با بلندنظرى و اغماض مىنگريستند . نفوذ و سلطهء آنان در خشكى ، از اتلانتيك تا مرزهاى عراق ، و در دريا از سيسيل تا سند گسترده بود . خلافت اسمعيليان در مصر ، در عظمت و گسترش با خلافت اسلامى در دورهء خلفاى راشدين برابرى مىكرد . داعيان اسمعيلى ، از مصر ، نويد احياى اسلام متّحد و نيرومندى را در سراسر كشورهاى قلمرو خلافت عبّاسى مىپراكندند ، و به آنان مژدهء عدالت و سعادت كامل در زير لواى فرمانروائى خاندان نبوّت مىبردند ، و بشارت مىدادند كه چون خاندان پيغمبر به زمامدارى رسد ، بازمانده قلاع و سرزمين‌هاى كافران را در اروپا و سراسر جهان براى اسلام فتح خواهد كرد .\r\n\r\nتوجه فاطميان به مسائل فرهنگى\r\nامپراتورى فاطميان پناهگاه هنرها و فنون و همچنين مركز تجلى انديشه‌هاى نظرى ( فلسفى ) بود . تحت حمايت فاطميان ، دست‌كم ، گروه شايسته‌يى از دانشمندان علوم طبيعى سريانى و مصرى پديد آمدند كه هم در زمينه‌هاى عامّ المنفعه‌يى چون طبّ ، و هم در زمينه‌هاى علوم مكنونه چون كيميا به تحقيق\r\n\r\n","description":"","footnote":"","page_name":" 169 ","page_number":171},
  {"content":"\r\n\r\nپرداختند . در قرن يازدهم ميلادى ( - قرن پنجم هجرى ) ، دعوت اسمعيلى چه از نظر سازمان سياسى ، و چه از نظر مذهبى كاملا نضج گرفته بود . دانشمندان توانا و زيردستى ، عقيده و مذهب اسمعيلى را تهذيب و تكميل كردند . در آغاز قرن ، داعى بزرگ و نامور اسمعيلى ، الكرمانى « 1 » ( متوفّى در 410 / 1019 ) در بررسى مشاجرات داخلى مربوط به اصول عقايد ، تعديل و تحديد فراوان به عمل آورد و راه را براى تحقيق در اين گونه مسائل هموار ساخت ؛ و تربيت و مدنيّتى را پيشنهاد كرد كه شبيه آن چيزى بود كه داعى بزرگ بعدى مؤيّد شيرازى ( متوفّى 470 / 1077 ) در مكاتبات جدّى و متين خويش با زاهد و فيلسوف اخلاقى بزرگ ابو العلاء معرّى پرداخته بود . ما در اينجا مىتوانيم از فلسفهء مذهبى پيچيدهء عهد فاطميان برخى از جنبه‌هاى كلى آن را ذكر كنيم :\r\n\r\nخردگرائى و توجه به باطن\r\n« عقل را به روش دانشمندان قرون وسطا تعالى مطلق بخشيدند . خالق و مبدع جهان ، در حقيقت عقل كلّ بود . تصوّر يك نظام عقلانى براى جهان طبيعت ، راه بدين جا مىبرد كه براى عبادات ، اخلاق ، و حيات پس از مرگ نيز يك نوع معقوليت جهانى تصوّر شود : يعنى ، چنان باشد كه بيش از آنكه مقيد به بينش يك جامعهء خاص باشد ، با اصول تجارب عقلانى همهء اذهان سازش‌پذير بود . باطن ، نه‌تنها عبادات و آداب مذهبى را با حقايق عمومىترى ، كه آن اعمال مذهبى مظاهر آنها تصور مىشد ، توجيه و تثبيت مىكرد بلكه ، تمام وجوه مذهبى را تلطيف مىنمود .\r\nمثلا حيات پس از مرگ ، يا معاد را امرى روحى تصور مىكردند نه جسمانى . . . .\r\nدر كيش اسمعيلى عوامانه - يعنى ، كيش اسمعيلى متداول ميان عوام النّاس و افراد بيابان‌گرد و چادرنشين و اصحاب اصناف ، كه آرزوى آنان براى تشكيل يك جامعه پر از عدل و راستى ، نيروى جنگى و نظامى نهضت اسمعيليّه را به‌وجود مىآورد - اين خردگرايى دانشمندان به مفهوم عامترى ادراك مىشد . مفهوم باطن ، براى اين دسته از اسمعيليه ، اثبات بيهودگى رسومى بود كه نظريات و عقايد\r\n\r\n\r\n","description":"","footnote":"\r\n( 1 ) . حميد الدين كرمانى مؤلف كتاب راحة العقل .\r\n","page_name":" 170 ","page_number":172},
  {"content":"\r\n\r\nاصحاب حديث بر شالودهء آنها بنا شده بود ؛ و معتقد بودند كه چون انسان به معناى باطنى آداب خارجى دين پى برد ، انجام آن فرايض از گردن او ساقط مىشود ، و مىتوان مستقيما به جان كلام و لبّ مفهوم آن عبادات پىبرد . و در اين راه سخت پاى مىفشردند . اين سنّت عوام‌پسندانه ، در بسيارى از مراحل تاريخ اسمعيليّه جلوه‌گر شد ، و بعدها بر سنن رسمى و دانشمندانهء كيش اسمعيلى نيز مؤثّر افتاد . اما در عهد فاطميان ، دانشمندان و مبلّغان رسمى اسمعيلى ، بدين عقيدهء مخالف شرع و اخلاق با نظر خوشى نمىنگريستند ؛ و بر آن بودند كه آداب رمزى ، بيشتر بر مردمان بخرد و فهيم فرض است كه مىتوانند آن را ، با شعور كامل به مفاهيم ضمنى آنها ، به جاى آورند .\r\nبه‌ويژه ، در ميان عقلا و دانشمندان ، دوشادوش اين تأكيدورزى بر عقل - كه از آن گريزى نبود - ميلى هم به باريك‌انديشى و ريزه‌كارىهاى عقلانى و اتّساق « 1 » تعابير و تأويلات ذهنى مجرّد مستقل از هرگونه اصل تجربى وجود داشت ؛ و در اين باب تا آنجا زياده‌روى كرده‌اند كه آدمى گمان مىبرد با يك چيستان‌بازى ، بيشتر سروكار دارد تا با يك تحقيق جدى . اين موضوع ، گاهى فقط جنبهء تهذيب اخلاق داشت .\r\nمثلا در تبيين باطن لغات و احكام قرآن ، مصنّفان مختلف ، معانى و مفاهيم گوناگونى براى هر فقره برشمرده‌اند ، بىآنكه به مغايرت آنها بينديشند . بدين طريق ، احكامى چون زكات را به مفاهيم گونه‌گون گرفته‌اند ، نيز احكامى چون خمس ( دادن پنج يك درآمد ساليانه به امام ) ؛ و صدقه دادن تمام مازاد ثروت را به فقرا ؛ و اينكه ثروت واقعى دانش است و غيره را ، امرى تعليمى و اخلاقى تلقى مىكردند . امّا گاهى موضوع كاملا وجههء نظرى و فلسفى داشت ، مانند بحث‌هاى مربوط به اعداد و خصوصيّت ذواتى كه از واحد نخستين صدور يافته بودند . در اين مورد بال مرغ انديشه باز بود و منطق خشك كلاسيك براى رفع نيازمنديهاى خردگرايان كفايت نمىكرد . . . » « 2 » .\r\n\r\n\r\n","description":"","footnote":"\r\n( 1 ) . ترتيب دادن .\r\n( 2 ) . فرقهء اسماعيليه ، مقدمه ، از ص 50 تا 58 .\r\n","page_name":" 171 ","page_number":173},
  {"content":"\r\n\r\n\r\nنزاريان\r\nفرقهء نزاريه از اسماعيليان و معتقد به امامت المصطفى لدين اللّه فاطمى ، معروف به نزار مىباشند و به همين مناسبت به « نزاريّه » شهرت يافته‌اند .\r\n« بعد از وفات المستنصر باللّه فاطمى ، ميان دو فرزند او المصطفى لدين اللّه مشهور به نزار ، و المستعلى باللّه ، ابو القاسم احمد كه هردو مدعى جانشينى پدر بودند ، اختلاف افتاد و از اينجا متابعان فاطميّه مصر به دو دسته نزاريان و مستعليان منقسم گرديدند ، آن دسته كه طرفدار امامت نزار شدند ، اسماعيليان عراق و شام و قومس و خراسان و لرستان بودند و آن دسته كه به امامت المستعلى اعتقاد يافتند ، اسماعيليان مصر و بلاد مغرب بودند ، ليكن در همان حال عده‌يى از طرفداران امامت نزار در مصر بودند و قدرت و نيروئى داشتند . و همين قومند كه به سال 524 هجرى قمرى ابو على منصور ابن المستعلى را ناگهان هلاك كردند .\r\nحسن صبّاح مؤسس فرقه صباحيهء ايران يكى از پيروان فرقه نزاريه است . » « 1 »\r\n\r\n\r\n","description":"","footnote":"\r\n( 1 ) . تاريخ ادبيات در ايران ، دكتر صفا ، ج 2 ، ص 168 .\r\n","page_name":" 172 ","page_number":174},
  {"content":"\r\n\r\n\r\nمقام و قدرت امام به نظر شيعيان\r\nاسمعيليان را ، در اين عهد از لحاظ رشد فكرى و عقلى ، خوار و بىارزش نبايد شمرد ؛ آنان در اين باب حتّى توجه دنياى اهل تسنّن را به خود جلب كرده بودند . تا مدّت‌هاى مديد ، سنّىمذهبان ، آن دسته از آثار ناصر خسرو را كه كمتر صبغهء شيعيگرى داشت مىخواندند . نظام الملك ، در همين عهد به خود جرأت مىدهد كه تمام شيعيان را باطنىمذهب بخواند و مىگويد كه اينان در برانگيختن تدبير براى ورود به دربارها ، به عنوان دبير رسائل ، استادند . ابن اثير ، در منقبت شايستگىها و استعدادهاى حسن صبّاح ، به خصوص ، و ديگر اسمعيليان به طور عموم ، سخن‌ها آورده است .\r\nاز اين روى ، مىتوان احتمال داد كه حسن صبّاح ، عقيده‌اى را كه اينجا در باب تعليم ارائه مىشود ، اختراع و ابداع نكرده است . اگر از امكان پيدايش چنين عقيده‌يى در ميان اسمعيليان اوّليه درگذريم ، ناچار ، اين پرسش در مخيلهء ما پيدا مىشود كه آيا حسن ، اين عقيده را از عبد الملك بن عطاش نياموخته و از عربى به فارسى كه بيشتر در ميان عامّه تداول داشته درنياورده است ؟ و اين امر ، به دو دليل محتمل است : نخست آن‌كه ، حسن صبّاح ، در ذكر تجارب خويش مانند غزّالى از شكّ و ترديد كلّىاى كه موجب به‌وجود آمدن چنان شكاكيّت منحرفى بتواند شد ، يادى نكرده است . دوّم آنكه ، ابن عطّاش ، به سهم خويش مردى مبرّز و برجسته بوده است . وى ، پيشواى جماعت نزارى در آغاز پيدايش آن بود ، و بنابر آنچه رشيد الدّين فضل اللّه آورده است ، مرد با عزم و دليرى چون رئيس مظفّر را به دين نزارى درآورد ، و به حسن صبّاح مقام رفيعى در امر دعوت اعطا كرد . سنّى\r\n\r\n","description":"","footnote":"","page_name":" 173 ","page_number":175},
  {"content":"\r\n\r\nمذهبان او را به دانش مىستودند ، و در جامعه‌يى كه مىزيست ، چنان نفوذ و قدرت داشت كه پس از مرگ ، پسرش ، كه بنابر روايت ابن اثير ، هرگز به پاى پدر نمىرسيد ، جانشين او شد . در عهدى كه نطفهء نهضت نزارى بسته مىشد و رشد مىكرد ، يعنى در دوران قدرت و سلطهء ابن عطاش ، در ميان همه اسمعيليان از لحاظ سياسى ، يك نظر و يك عقيده وجود داشت ، و آن ، تسخير قلاع بود . و يقين است كه اين امر را نمىتوان از اقدامات حسن صباح دانست ، زيرا وى ، تنها كسى نبود كه از مصر به عزم چنين فعاليّتى بازگشت . نيز احتمال دارد كه در آن ايام ، اصول و طرز تلقّى عوامانه‌يى در باب مسئلهء تعليم ، وجود داشته است ، چه در واقع ، امام محمّد غزّالى ، هنگامى كه از دين نزارى سخن مىگويد گويى به گروهى از مفسران و شارحان دين جديد مىانديشد ، و اين درست در ايّامى است كه حسن صبّاح ، در پى نام و نشان تلاش مىكند . با وجود اين حسن ، با شور و شوق ، اين اصول را پذيرفت ، و به نام اوست كه اين اصول شهرت يافته است .\r\nيكى از اصول اساسى معتقدات شيعيان آن بود كه مسلمانان در حلّ و فصل مسائل مذهبى از خود اختيارى ندارند ، بلكه بايد ، آنچه را كه مرجع خاصى بدانان دستور مىدهد بپذيرند و انجام دهند . اين امر ، اصل تعليم را پيش مىآورد ، و البته امام معلّم و مرجع تعليم بود . شيعيان ، هميشه بر سنّىمذهبان ، بدان سبب كه از آغاز تاريخ اسلام ، اين اصل مهمّ را ناديده گرفته بودند ، مىتاختند و استدلال مىكردند كه آدمى را ، آن حدّ نيست كه در امور الهى دخالت و يا داورى و قضاوت كند ، اگر بود ، ديگر چه جاى داشت كه خداوند پيامبرى را به راهنمايى خلق مبعوث سازد ؟\r\nبه تصديق همه ، تنها ، پيامبر با توانايى و قدرتى كه خداوند به دو داده بود ، مىتوانست بناى دين اسلام را نظام بخشد . خوب ، وقتى بناى اسلام ، مستلزم آن باشد كه از سوى خداوند معلمّى بدين كار گسيل گردد ، چگونه بقا و نگهدارى آن ، بر اصل ديگرى ميسّر تواند بود ؟ همان جهل و نادانى كه در آغاز ، لزوم بعث پيامبران را براى تأسيس مذهب اقتضا مىنمود ، نيز ايجاب مىكند كه خداوند ، براى نگهدارى و حفظ آن ، از نسلى به نسل ديگر ، كسانى را برگزيند و بفرستد . اما اصحاب سنّت ، مدّعى بودند كه پيشواى جماعت مسلمانان را پس از رحلت حضرت محمد ( ص ) ، خداوند برنمىگزيند و معين نمىكند ، اين خود مسلمانان‌اند كه بايد براى خويش\r\n\r\n","description":"","footnote":"","page_name":" 174 ","page_number":176},
  {"content":"\r\n\r\nرهبر و مقتدايى انتخاب كنند . و از اين روى خلافت ابو بكر و عمر را كه بنابر اصل انتخاب جماعت ، به جانشينى حضرت محمد ( ص ) برگزيده شده بودند ، به حقّ مىدانستند . شيعيان ، اين را باطل مىشمردند ؛ و مىگفتند كه غيرقابل قبول است كه خداوند به همان صراحت و روشنى كه خود پيامبر را به نبوت برگزيده است ، جانشين او را معيّن نكرده باشد . با اين دليل ، يقين داشتند كه كسى به جانشينى حضرت محمّد ( ص ) منصوب شده است ، و اين كس جز على ( ع ) كه مىتوانست باشد ؟ زيرا ، كس ديگر ، داعيهء جانشينى نداشت . شيعيان ، در اين مورد احساس مىكردند كه براى اثبات امامت على ( ع ) و خاندانش ، دليل منطقى و قاطعى دارند :\r\nممكن بود كسى تصوّر كند كه خداوند فلان يا به همان امام را به جانشينى پيامبر برگزيده است ، اما چون هيچكس جز على ( ع ) اين ادّعا را نداشت كه امام مبين و برگزيدهء از جانب خداست ، اين حقّ بر على ثابت مىماند ، و لقب امام مبين و امام گزين حق مسلّم وى بود . لذا ، ادّعاى اهل سنّت مبنى بر اينكه مىتوانند به اختيار خود خليفه‌يى برگزينند ، نه تنها مخالف و مغاير اين دليل مبين ، بلكه بر خلاف اظهار صريح حضرت محمّد ( ص ) است ( زيرا شيعيان به زودى خود را متقاعد ساختند كه حضرت محمد ( ص ) بايستى على ( ع ) را در قدرت ، صريحا به جانشينى خود نامزد كرده باشد ) .\r\nشيعيان اين اصل را ، در سراسر قلمرو علم و دانش مذهبى به كار بردند : وصى ، به نصّ موثّق و صريح ، به وصايت و جانشينى برگزيده مىشد . حضرت محمّد ( ص ) نخستين امام را ، و هر امامى ، امام پس از خود را ، به نصّ نام مىبرد . آنگاه ، اين مرجع ذيصلاحيت ( وصّى ) مشكلات و مسائل متنازع فيه ميان مسلمانان را سامان مىبخشيد و حلّ مىكرد . شيعيان نخستين ، به عقيدهء رأى و قياسى كه سنّىمذهبان طرفدار آن بودند ، به ديدهء تحقير مىنگريستند . و مىگفتند ، علم به رأى و قياس براى آدمى حاصل نمىشود بلكه به تعليم معلّم صادق حاصل مىگردد « 1 » . اين است اصل\r\n\r\n\r\n","description":"","footnote":"\r\n( 1 ) . « منتها شيعه اين تعليم را در تكاليف شرعى قبول دارند ولى صحّت نظر و حصول علم را در امور نظرى به طريق استدلال منكر نيستند ؛ بر خلاف حسن و پيروانش كه نظر را در وصول به علم كافى نمىشمارند و مىگويند به معلم احتياج داريم . » استاد فروزانفر .\r\n","page_name":" 175 ","page_number":177},
  {"content":"\r\n\r\nتعليمى كه به وسيلهء حسن صباح ، پرورانده شد و بسط يافت . . . « 1 » .\r\n\r\nمقام و موقعيّت امام در نظر حسن صبّاح\r\n« حسن مىگويد كه سنّت و حديث ، جهاد ( كه به موجب آن وظيفهء حضرت محمّد ( ص ) ايجاب مىكند كه براى دعوت مردمان به خداى يكتا با كفار بجنگد ) دلالت دارد بر آنكه ، آنها مىبايست اين تعليم را فقط از حضرت يا امام ، دريافت دارند ، و مجاز نيستند كه خود در جستجوى آن برآيند . زيرا حسن تأكيد مىورزد كه تصور واقعىيى از وحدانيّت خداوند ، جدا از حضرت محمّد ( ص ) - و لذا فارق « 2 » از امام - وجود ندارد .\r\nمساله ، هميشه بر محور امام دور مىزند و او را تاييد مىكند ، اينست كه عليرغم استدلالات حسن ، از لحاظ روانشناسى ، اين گمان در ما پديد مىآيد كه آنچه مطلوب حسن است حقيقت عقلانى امام نيست ، بلكه اقتدار و مرجعيّت محض اوست .\r\nامامى كه حسن به ما معرفى مىكند ، چنان كه شهرستانى به شكايت مىگويد ضامن معقوليّت ذاتى و غيرقابل تغيير بودن هيچ اصلى و عقيده‌يى دربارهء جهان نيست ؛ وى ، فقط ضامن خويشتن است .\r\nاز اين روى شگفت‌انگيز نيست اگر مىبينيم حسن صبّاح اصرار مىورزد كه امام استقلال و اختيار بر اطلاق دارد و در هيچ موردى مقيّد و پاىبند نظريّات و احكام امامان پيش از خود نيست . وظيفه و كار آدمى در دوران زندگيش ، جستجوى حقيقت است . گرايشى كه از اين به بعد ، در به كار بردن كلمهء تعليم ( كه آزادى و اختيار ارادهء مرجع را مىرساند ) به جاى كلمهء دعوت ( كه بر اصل ثابت و پايا دلالت دارد ) به چشم مىخورد ، حاكى از اصرارى است كه حسن صباح بر استقلال و اختيار امام دارد .\r\nحسن صبّاح مىگويد كه « علامت حقّ وحدت است و علامت باطل كثرت » .\r\nكيش اسماعيلى به اقتضاى گذشته‌اش ، هميشه اميد به آينده ، امام آينده و پيروزى\r\n\r\n\r\n","description":"","footnote":"\r\n( 1 ) . فرقهء اسماعيليه ، از ص 120 تا 123 .\r\n( 2 ) . جدا .\r\n","page_name":" 176 ","page_number":178},
  {"content":"\r\n\r\nآينده داشته است ؛ عليرغم ثبات و تعطيل ، بايستى بيش از هر زمانى در گذشته از دائرهء قصد و هدف پا بيرون نهاد ، بايستى براى نبردى كه گويى از ابتدا آغاز مىشود ، بر تمام منابع مالى جامعه چيره گشت . شعار ، قدرت است ؛ اينست كه توجه حسن چنان كه اغلب در جنگ اتّفاق مىافتد به نهضت و جامعه ، به خاطر خود جامعه معطوف گشته است . آرى همهء افكار و همهء اميدها بايد متوجه به قدرت جامعه باشد . اين كار مستلزم تغييرات زيادى نبود . نهضت اسمعيلى ، از آغاز ، جز در نقاطى كه سلطه و پيروزى كامل يافته بود - چون مصر - يك نهضت مخفى و دسيسه‌كار بود ؛ و همچنان مخفى و فتنه‌گر باقى ماند .\r\nشريعت كهن اسمعيلى به قوّت خود باقى ماند تا راهنما و ضابط زندگى ظاهرى جامعه باشد . باطن و عقيدهء حدود ، از دست گذاشته نشد ؛ گرچه محتملا برخى از نظرات فلسفى فاطميان كه با حدود همراه بود ، به سخت‌ترين وجهى مورد مخالفت قرار گرفت .\r\nشهرستانى مىگويد حسن ، حتى در اينكه به علما و دانشمندان اسمعيلى اجازهء مطالعات فلسفى دهد ، احتياط به خرج مىداد : و بر عوام النّاس به كلّى منع مىنمود .\r\nاين امر شايد بدان جهت بوده باشد كه بر توجّه معمولى اسمعيليان به فراگيرى دانش به تدريج ، بيفزايد ، و گرنه شكى نيست كه اشتغالات فلسفى مورد اعتناى بسيار بوده است ؛ خود حسن ، به رياضى و كيميا نامور بود . ليكن ، اگرچه در بناى كلّى كيش اسمعيلى ، از لحاظ خارجى ، تغييرات زيادى حاصل نشد ، اين امر مسلم است ( نمىدانيم تا چه حدّ ) كه نام حسن به خصوص هميشه با رسم و بدعت تازه‌يى همراه است و آن تشكيل گروه فدائيان است . شخص فدايى جانشين داعى كهنسالى كه با گنجينه‌يى از دانستنىها و معلومات محرمانه و باطنى مجهّز است ، بارها در حضرت سلطان ظاهر شد . و جاسوسى پادشاه را مىكرد . . . حسن صباح بر اثر زهد بيش از حدى كه داشت ، شايد از فساد و باده‌خوارى و يا هرزگى موسيقى مىترسيد خانوادهء خود را تبعيد مىكرد و خود معتكف مىنشست و تنها به عبادت و رياضت مىپرداخت تا بدانجا كه همه چيز را انكار مىكرد و خواهان دگرگون ساختن سراسر سير تاريخ اسلامى بود .\r\nولى ما بايد يقين داشته باشيم ، كه وضع نهضت نزارى به طور عموم چنين نبود ،\r\n\r\n","description":"","footnote":"","page_name":" 177 ","page_number":179},
  {"content":"\r\n\r\nنهضت نزارى را ، همان پيرايه‌هايى كه از خصوصيّات اصيل كيش اسماعيلى بود يعنى ميل و شوق وافر به پژوهش شخصى ، حسّ حق‌ّطلبى و اعتقاد به اصل ترتّب در جامعه مىآراست . » « 1 »\r\n\r\nاختلاف اساسى غزّالى با اسماعيليان\r\n« چون غزّالى به ناتوانى عقل در رسيدن به حقايق اعتقاد داشت برعكس اسماعيليان مايل بود كه تا سرحدّ امكان ، ارزش و اعتبار تجارب مثبت و غنى حيات پيرامون خود را از ياد ببرد . بدين روى ، هنگامى كه صفاى ذهن و آرامش خاطر اوّليهء خود را از دست داد و به شكّ افتاد ، كاوش‌ها و كوشش‌هاى روحى و عقلى وى مانند اسماعيليان براى وصول به حقيقت متفرّد متشخّص و متعيّنى نبود كه چون بدان رسيد منحصرا در آغوشش كشد ، وى در جستجوى آن بود كه آن حقايق و زيبايى را كه ظاهرا از دست داده بود ، دوباره بر بنيان و شالوده‌يى محكم و بىخلل استوار سازد ، غزّالى هم مانند حسن صبّاح دربارهء موضوعات مذهبى ، شكّ كلّى عقلانى پيدا كرد ؛ اما به جاى آنكه چون ، حسن صبّاح ، با سلاح احتجاج لزوم معلّم ، اين پردهء شك را پاره كند ، و از آن بيرون جهد ، آن را دام اهريمن پنداشت . و به قوت ايمان ، به كنارش زد . و با يقينى صادق ، صراحتا اعلام داشت كه خداوند بندگان و پرستندگان خويش را گمراه نمىسازد - فرضى كه به‌طور ضمنى در احتجاج حسن صبّاح هم نهفته است - ، وى ترجيح مىداد كه ايمان خويش را بر شالودهء تجارب عمومى و صادقانه‌يى استوار سازد . « ميزان » غيرقابل تشكيكى كه وى در مقابل « ميزان » حسن صبّاح ارائه مىداد ، از منطق درونى انسان به دست نيامده بود ، بلكه از نقّادى اصول موضوعه ، حاصل گشته بود . به نظر غزّالى ، نارسائىها و ناپسندهاى عقل ، تنها در هنگامى كه آن را وسيلهء كشف مسائل اصولى و اوليّات كه ميدان خاصّ الهام و شهود است ، قرار مىدهيم ، جلوه‌گر مىشود : نقش عقل ، در مسائل كلّى ، به ملاحظهء آنكه مىبايست در ميان امور مشكوك ، صحيح را از سقيم باز شناسد ، نقشى خطير است ، و فقط بر اثر بررسى و معاينه و پژوهش دقيق در\r\n\r\n\r\n","description":"","footnote":"\r\n( 1 ) . فرقهء اسماعيليّه ، پيشين ، نقل و تلخيص از ص 98 تا 137 .\r\n","page_name":" 178 ","page_number":180},
  {"content":"\r\n\r\nجزئيّات فراوان است كه حقيقت موثّق رضايت‌بخشى به دست مىآيد . به نظر غزّالى ، كافى نيست كه به پيغمبر تنها از لحاظ معجزاتش ايمان آوريم و بگرويم ، زيرا ساحران و جادوگران نيز فراوانند كه كارهاى خارق العاده و شگفت مىكنند . نيز كافى نيست كه به پيامبر از جهت آنكه سخنانى فصيح و حكيمانه دارد بگرويم ، زيرا در اين مورد هم ، دانشمندان و عقلايى را مىشناسيم كه نصايح حكيمانهء نغز گفته‌اند ؛ اما اگر همهء اين وجوه و خواصّ را روى هم در نظر آوريم ، آنگاه است كه درمىيابيم پيغمبر مقامى و الا و حصين و نقّادىناپذير دارد .\r\nبنابراين ، سندّيت و مرجعيّت پيامبرانى را كه شناخته و تصديق شده‌اند ، تا هنگامى كه عدم امكان آن ، نكته به نكته و موبه‌مو نشان داده نشود ، بايد معتبر دانست . غزّالى از اينكه بحث را در همين جا رها سازد ، خرسند نيست - در نتيجه ، شهادت ناشى از تجارب درونى صوفيان ، بايستى گواهى بيرونى تاريخ را تأييد كند - معهذا گواهى تاريخ ، خود بذاته معتبر است ؛ و بيشتر صحّت و اعتبار گواهى تاريخى است كه براى ردّ اسماعيليان « منكر تاريخ » به كار مىآيد ، نه شهادت بسيار ديررس ، اما مشكوك صوفيان . غزّالى بىپروا اقرار مىكند كه پيامبران نه از راه تعقل و استدلال بلكه به وسيلهء زور و شمشير ، مورد تصديق قرار گرفته‌اند يا به مفهوم كلىتر با درهم شكستن و درهم كوفتن تاريخ ، خويشتن را تثبيت كرده‌اند ؛ با وجود اين اگر خداوند ، گمراه نسازد تاريخ نيز در يد قدرت اوست . مردم ساده‌دل ، بىهيچگونه پرسشى به نظام موجود مىگروند ، و اگر كار به همين منوال پيش رود ، بسيار خوب است ؛ وظيفهء عقل ، آن است كه خيالات و اوهامى را كه مردم تا حدّى زيرك ، براى خويشتن مىآفرينند باطل سازد .\r\nبدين طريق غزالى ، راه حلّ اساسى خود را جاىگزين احتجاج حسن صبّاح كرد .\r\nتنها اين باقى مانده بود كه نشان دهد ، با قبول مرجعيّت و صلاحيّت پيامبر و قرآن ، عقل به راستى مىتواند ، در موارد بسيار اساسى ، خطا و باطل را تشخيص دهد و باطل را به كنارى افكند . تنها اين باقى مانده بود كه نشان دهد ، مىتوان « معلمين متعدّد » اهل سنّت را سازگار و متوافق ساخت و اين عمل وظيفهء « ميزانى » بود كه وى در قسطاس المستقيم ، عليه اسماعيليان پرداخته بود .\r\nاو يقين داشت كه مرد شرافتمند چون اصول اين « ميزان » را درك كند بىچون و\r\n\r\n","description":"","footnote":"","page_name":" 179 ","page_number":181},
  {"content":"\r\n\r\nچرا بدان گردن مىنهد ، و لذا مىتوان آن را براى خاموش ساختن مشاجرات اصولى كه در ميان امّت حضرت محمّد ( ص ) درگرفته بود به كار برد . در واقع موضوع و هدف اين ميزان آن بود كه نشان دهد احكام و دستورات قرآن را تا چه حدّ مىتوان لفظا به لفظ گرفت و تا چه حدّ مجازى معنى كرد ، اگر گفتارى را بنابر اصول منطقى نتوان لفظ به لفظ گرفت ، در اين‌صورت مىتوان آن را به نحوى كه از درجهء اعتدال خارج نشويم مجازا معنى كرد ، و تنها وقتى كه اين معنى مجازى هم ناپسند و نامناسب نمود مىتوان به شيوهء عمومى تفسير توسّل جست . و بدين منوال فقط احكام و گفتارهاى معدودى مىماند كه بتوان آنها را با روش اسماعيليان تأويل كرد . . . » « 1 » .\r\n\r\n\r\n","description":"","footnote":"\r\n( 1 ) . فرقهء اسماعيليه ، پيشين ، از ص 255 تا 258 .\r\n","page_name":" 180 ","page_number":182},
  {"content":"\r\n\r\n\r\nمقام اسماعيليه ، در تحقيقات محقّقان مسلمان معاصر\r\nمطالعات و تحقيقات پژوهندگان اسلامى از جمله دو تن از دانشمندان مصر حنّا الفاخورى و خليل الجر در مورد اسماعيليان قابل توجه و شايان نقل است :\r\n« . . . پس از وفات امام جعفر الصّادق ( 148 - ه . / 765 ميلادى ) پيروان او به دو گروه قسمت شدند ، قسمتى به پسر بزرگش اسماعيل پيوستند و به اسماعيليان و نيز شيعهء سبعيّه ( - هفت امامى ) معروف شدند ، زيرا اسماعيل را امام هفتم مىدانند ( على ، حسن ، حسين ، زين العابدين ، محمّد الباقر ، جعفر الصّادق و اسماعيل ) و دستهء ديگر به موسى الكاظم ، برادر كوچك اسماعيل و فرزندان او تا امام دوازدهم گرويدند ، و ايشان همان موسويّه يا اثنا عشريّه‌اند . امام دوازدهم امام غايب « محمّد المهدى » است كه در سامرّا به سال 260 ه . از ديدگان مردم مخفى شد .\r\nاسماعيليان نيز به دو گروه تقسيم شدند : گروهى كه مىگويند اسماعيل پيش از پدر نمرده است و پدرش او را پس از خود به امامت برگزيده است و اسماعيل ، قائم و مهدى منتظر است كه براى نجات امّت خود بازخواهد گشت ، اينان فرقهء اسماعيليان هستند . دستهء ديگر مىگويند ، امامت بعد از جعفر صادق به محمّد بن اسماعيل رسيد ، زيرا بعد از حسن و حسين ، ديگر امامت از برادر به برادر منتقل نمىشود . بلكه در صلب ( فرزند ) باقى مىماند . اين گروه را مباركيّه گويند كه قرمطيان به آنان منسوبند ، اينان معتقدند كه محمّد بن اسماعيل نمرده است و او قائم و مهدى و خاتم پيامبران است . . . .\r\n\r\n","description":"","footnote":"","page_name":" 181 ","page_number":183},
  {"content":"\r\n\r\n\r\nداوريهاى مختلف و متباين در مورد اسماعيليان\r\nنويسندگان تاريخ فلسفهء اسلامى ، تا چندى پيش جز آنچه اهل سنّت از اسماعيليان نوشته بودند اطلاع ديگرى نداشتند و اهل سنّت از دشمنان سرسخت اسماعيليان بودند و ايشان را به كفر و زندقه و لاابالىگرى متّهم مىكردند و از ساير دشمنان اسلام خطرناك‌تر مىشمردند ؛ بغدادى در كتاب الفرق بين الفرق در اين‌باره گويد :\r\n« زيان اسماعيليان براى اسلام ، از زبان يهود و نصارا و مجوس ، حتّى از زيان دهريان و ديگر اصناف كفر ، و نيز از زيان دجّال كه در آخر الزّمان آيد ، بيشتر است . » در جاى ديگر گويد : « آنچه از دين باطنيان براى من محققّ شده اين است كه ايشان دهريان زنديقند ، قائل به قدم عالمند ، همهء پيمبران و اديان را منكرند زيرا مىخواهند كه هرچه را كه طبع بدان ميل مىكند مباح شمارند . » همين بغدادى از نامه‌يى از يكى از داعيان اسماعيلى سخن مىگويد كه در آن چنين آمده است : « من تو را وصيّت مىكنم كه مردم را در قرآن و تورات و زبور و انجيل به شكّ اندازى و ايشان را به ابطال شرايع و ابطال معاد و رستاخيز و ابطال ملائكه آسمان و ابطال جنّ در زمين دعوت كنى . »\r\nدر روزگار ما از اسماعيليان آگاهى بسيار است . . . آنچه مسلّم است اسماعيليان جمعيّتى سرى داشتند ، داراى مبادى سياسى و اجتماعى و فلسفى ، متّصف به آزادى دينى و تمايل عقلى . و فرق ميان مذهب عقلى اسماعيليه و معتزله در اين است كه معتزله براى دفاع از دين به عقل تمسّك مىجستند و حال آنكه اسماعيليّه براى انهدام اساس همهء اديان به عقل تمسّك مىجويند . . . .\r\nجنبش اسماعيليّه راه را براى نشر افكار آزاد در عالم اسلامى گشود ، مردم شهامت يافتند تا در مسائل معقول علنا به بحث و مناظره پردازند و حال آنكه پيش از آن ، از اين‌گونه مباحث هرچند خطر كمترى دربرداشت ، بيمناك بودند . آيا اگر اسماعيليّه راه را نگشوده بودند و مردم به شنيدن آنگونه اقوال خو نمىگرفتند ابو العلاى معرى و غير او مىتوانستند افكار كوبندهء خود را به طور علنى انتشار دهند مردم را به سرپيچى از مقررات و خروج از اطاعت قدرتمندان دعوت كنند ؟ امّا از جهت اجتماعى ، تأثير اسماعيليّه را در يكى از فرق منسوب به دو يعنى قرامطه مىبينيم ،\r\n\r\n","description":"","footnote":"","page_name":" 182 ","page_number":184},
  {"content":"\r\n\r\nدر اين فرقه است كه افكار اسماعيلى به خوبى تجلّى كرده و هدف‌هاى اجتماعى - اشتراكى ايشان تحقّق يافته است . . . .\r\n. . . در احساء و بحرين ، آنجا كه « صاحب النّافه » ابو عبد اللّه محمّد ، ابو سعيد جنّابى را فرستاده بود ، دعوت قرمطيان پيروزى درخشانى به دست آورد و هنوز به سال 288 هجرى ( 900 ميلادى ) نكشيده بود كه ابو سعيد بر آن بلاد غلبه يافت و يك جمهورى كمونيستى تشكيل داد و بصره و بغداد را تهديد كرد . بعد از وفات ابو سعيد پسرش ابو طاهر سليمان ( 301 ه . ) به جاى او نشست و او گاه به بصره و بغداد مىتاخت و گاه به حجاز و حرمين ( مكّه و مدينه ) و راه حجّاج را به خطر مىافكند ، تا آنجا كه وحشت سرتاسر بلاد خلافت را بگرفت . در سال 317 ه .\r\nابو طاهر به مكّه درآمد و مردم آنجا و حاجيان را از زن و مرد قتل‌عام كرد ، در حالى كه « به كعبه پناه برده بودند ، چاه زمزم را از ايشان بينباشت و زمين مسجد را به اجسادشان مفروش ساخت و در كوچه‌هاى مكّه و كوه‌هاى اطراف ، در حدود سى هزار تن از مردم خراسان و مغرب بكشت و همين قدر از زنان و پسران اسير گرفت . » همهء آنچه را كه در مكّه بود ، از زيورها و جواهر و گنج‌ها غارت كرد ، همچنين حجر الاسود را با خود برد و اين سنگ ، مدّت 20 سال دور از كعبه ماند ، تا آنكه به امر منصور خليفهء فاطمى به موضع نخستين بازگردانده شد .\r\n. . . بعد از مرگ ابو طاهر تغيير مهمّى رخ نداد ، جز آنكه فرزندانش به جاى ايجاد جنگهاى خارجى به اصلاح امور داخلى پرداختند . . . بين مذهب قرامطه و روش اجتماعى مزدك و بابك ارتباطى استوار بود ، اين مذهب مبتنى بر اشتراك اموال بود ، چنان كه ناصر خسرو جهان‌گرد ايرانى كه در سال 443 هجرى از احساء ديدن كرده است گوييد : « . . . و آسياها باشد در لحساء ( احساء ) كه ملك سلطان باشد و براى رعيّت غلّه آرد كند كه هيچ نستانندى ، و عمارت آسيا و مزد آسيابان از مال سلطان دهند . » ديگرى گويد « همه چيز در ميان ايشان مشترك است ، مگر شمشير . » قرامطه را دين و شعاير دينى قابل ذكرى نيست ، ابو طاهر كعبه را ويران كرد تا به قول خود ، بناى كفر و پرستش سنگها را براندازد .\r\n« ابن جرّار » گويد : يكى از اصحاب ابو طاهر سوار بر اسب خود وارد خانهء خدا شد و به مردمى كه آنجا بودند ندا داد كه اى خران ! شما اين خانهء سنگى را سجده\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nمىكنيد و گرد آن مىچرخيد و به آرامش مىرقصيد ، بر ديوارهايش روى مىساييد . . .\r\nبراى محو اين خرافات جز اين شمشير باقى نمانده است . و السلام . . . » « 1 » .\r\nاين بود شمه‌يى از معتقدات دشمنان دين حنيف اسلام كه براى رعايت اصول بىطرفى ذكر كرديم .\r\n\r\n\r\n","description":"","footnote":"\r\n( 1 ) . با استفاده از : تاريخ فلسفه در جهان اسلامى ، حنّا الفاخورى - خليل الجرّ ، ترجمهء آيتى ، صفحات 168 تا 187 .\r\n","page_name":" 184 ","page_number":186},
  {"content":"\r\n\r\n\r\nضمائم : چهار نامهء تاريخى از سه مرد بزرگ تاريخ\r\nنظر به اينكه نامه خواجه نظام الملك به ملكشاه سلجوقى و جواب آن ، و نامهء سلطان ملكشاه سلجوقى به حسن صباح و پاسخ او ، نمونه‌ايى از منشات عصر سلجوقى و داراى نكات و دقايق سياسى و اجتماعى گرانبهائى است ، عين چهارنامه و پاورقيهاى آن را كه به همت استادان فقيد نصر اللّه فلسفى و دكتر مهدى بيانى تهيّه و تنظيم شده است ، براى استفاده خوانندگان و آشنائى بيشتر با اوضاع سياسى ايران در قرن پنجم و ششم هجرى ، نقل مىكنيم .\r\n\r\n","description":"","footnote":"","page_name":" 185 ","page_number":187},
  {"content":"\r\n\r\n\r\nنامهء سلطان ملكشاه سلجوقى به حسن صباح و پاسخ او و نامهء خواجه نظام الملك توسى به سلطان ملكشاه و جواب سلطان به او\r\nچندى پيش مجموعهء خطى بسيار نفيس و گرانبهائى به دست نگارنده افتاد « 1 » كه حاوى فرامين و مكاتيب و نامه‌هائى از پادشاهان و وزيران و مردان تاريخى ايران بود ، اصل اين مجموعهء كم‌نظير را يكى از رجال بزرگ دربارى صفوى ، بنام حيدربيگ ايواوغلى ، پسر ابو القاسم‌بيگ ايواوغلى ، گرد آورده است . ابو القاسم بيگ در آغاز سلطنت شاه صفى ، نوه و جانشين شاه عباس بزرگ ، ايشيك آقاسىباشى حرم شاه بود و پس از وى نيز پسرش بدان مقام رسيد . به همين سبب پدر و پسر هردو به كتابخانهء سلطنتى و محل ضبط مراسلات و مكاتيب و فرمانهاى دولتى دسترسى داشتند و شايد محرك اصلى حيدربيگ در استنساخ و جمع‌آورى مكاتيب مذكور نيز همين امر بوده است .\r\nدرين مجموعهء نفيس ، گذشته از مراسلات و فرامين پادشاهان صفوى از شاه اسمعيل اول تا شاه صفى ، نامه‌هائى هم از دوره‌هاى سلجوقى و تيمورى و غيره ديده مىشود . از آن جمله نامه‌اى است از سلطان ملكشاه سلجوقى به حسن صباح\r\n\r\n\r\n","description":"","footnote":"\r\n( 1 ) . اين مجموعه كم‌نظير نفيس را ، كه در سال 1099 هجرى قمرى در اصفهان نوشته شده است ، دوست گرامى و دانشمند محترم آقاى دكتر مهدى بيانى در اختيار من گذاشتند و با كمال سخاوت و بزرگوارى اجازه فرمودند كه از آن هرچه بخواهم استنساخ و استفاده كنم . وظيفهء خود مىدانم كه يك بار ديگر بدينوسيله از بلندطبعى و مهربانى ايشان تشكر كنم .\r\n","page_name":" 186 ","page_number":188},
  {"content":"\r\n\r\nپيشواى اسماعيليان ايران ، و جواب حسن ، به سلطان سلجوقى ، همچنين نامه‌اى از خواجه نظام الملك وزير به سلطان ملكشاه و درخواست معاف داشتن او از شغل وزارت ، و جواب سلطان به خواجه .\r\nچون از نامه‌هاى چهارگانهء اخير نامهء خواجه نظام الملك و جواب آن از سلطان ملكشاه ، كه از اسناد گرانبهاى تاريخى ايران و نمونه‌هاى كميابى از منشآت عصر سلجوقى است ، جز درين مجموعه و مجموعهء ديگر « 1 » تاكنون در هيچ يك از تواريخ معتبر سلاجقه و اسماعيليه و كتب و جنگها و مجموعه‌هاى ديگر ، به نظر نگارنده نرسيده است ، و نامهء سلطان ملكشاه سلجوقى به حسن صباح و جواب آن نيز ظاهرا تنها در كتاب « مجالس المؤمنين » تأليف قاضى نور اللّه بن شريف مرعشى شوشترى نقل شد ، لازم ديد كه آنها را در ضمن مقاله‌اى منتشر سازد ، تا مگر مورد استفادهء علاقمندان و دوستداران تاريخ ايران قرار گيرد .\r\nچون از ميان نامه‌هاى چهارگانهء سابق الذكر ، جواب حسن صباح به سلطان ملكشاه از همه مفصل‌تر و از لحاظ تاريخى داراى ارزش و اهميت بيشترى است ، براى آنكه خوانندگان گرامى به نكات مختلفى كه پيشواى اسماعيليان در اين جواب بدانها اشاره كرده است ، نيكوتر پى برند ، نخست مختصرى در مقدمات كار حسن صباح ، و سرگذشت او تا زمانى كه به پيشوائى اسماعيليان ايران رسيد و به قلعهء الموت رفت و قدرت فراوان حاصل كرد ، مىنگارد ، و از آن پس به نقل نامه‌هاى مذكور مىپردازد . بديهى است كه در اين شرح حال مختصر از بيان جزئيات احوال پيشواى اسمعيليه و نقل روايات گوناگون و بحث در اقوال مختلف ، و همچنين از شرح عقايد باطنيه و تفصيل ظهور و رواج مذهب اسماعيلى در ممالك اسلامى و ايران ، و ذكر تمام منابع و مآخذ تاريخى صرفنظر مىشود .\r\n\r\n\r\n","description":"","footnote":"\r\n( 1 ) . اين مجموعهء دوم نيز شامل نامه‌ها و نوشته‌هاى بىنظير گرانبهاست و در تصرف شاعر فاضل ارجمند و دوست بزرگوار آقاى مؤيد ثابتى است .\r\n","page_name":" 187 ","page_number":189},
  {"content":"\r\n\r\n\r\nسرگذشت حسن صباح\r\n\r\nنام و نسب او\r\nحسن بن على بن محمد در شهر رى ( در جنوب تهران كنونى ) بوجود آمد . نسبش به قبيلهء حمير از قبايل معروف عرب مىرسيد . پدرش على از كوفه به قم و از قم به رى آمده و در آنجا مسكن گزيده بود « 1 » .\r\nحسن را به مناسبت نام جد بزرگش صباح حميرى ، حسن صباح مىگفتند . تاريخ ولادتش معلوم نيست ، اما بسيارى از مورخان نوشته‌اند كه او در خردسالى با خواجه نظام الملك توسى و حكيم عمر خيام نيشابورى در نيشابور همدرس بود .\r\nاگر اين گفته را ، كه بر خلاف عقيدهء جمعى از مستشرقان و محققان اروپائى ، بدلائلى كه گفته مىشود ، خالى از حقيقت نيست ، قبول كنيم ، او نيز بايستى مانند خواجه نظام الملك در اوائل قرن پنجم ، يعنى در حدود سال 408 هجرى ، كه سال تولد نظام الملك است ، بوجود آمده باشد .\r\n\r\nداستان همدرس بودن او با نظام الملك و خيام\r\nدر بسيارى از كتب معتبر تاريخ « 2 » نوشته‌اند كه چون در خراسان معروف شده بود كه هركس نزد امام موفق نيشابورى درس بخواند ، به دولت و مقامى بزرگ خواهد\r\n\r\n\r\n","description":"","footnote":"\r\n( 1 ) . برخى از مورخان او را ايرانى الاصل و خراسانى دانسته و نوشته‌اند كه در مرو متولد شده بود . اهالى توس نيز او را از روستاهاى آن ولايت مىدانسته‌اند .\r\n( 2 ) . مانند كتاب سرگذشت سيدنا در شرح‌حال حسن صباح ( به نقل جهانگشاى جوينى و جامع التواريخ رشيد الدين فضل اللّه ) و تاريخ گزيدهء حمد اللّه مستوفى و روضة الصفا و حبيب السير و تذكرهء دولتشاه و كتاب وصايا منسوب به « نظام الملك » و غيره .\r\n","page_name":" 188 ","page_number":190},
  {"content":"\r\n\r\nرسيد ، مردم غالبا فرزندان خود را به مكتب او مىفرستادند . امام موفق از بزرگان علماى خراسان ، مقتداى اهل سنت و جماعت و مردى بسيار محترم و عزيز بود .\r\nپدر حسن صباح چون در رى به بدمذهبى متهم شده بود ، به نيشابور رفت و براى رفع آن تهمت پسر را به مكتب امام موفق فرستاد و خود گوشه‌نشينى و عبادت اختيار كرد . در مكتب امام موفق ، حسن بن على بن اسحق طوسى ( خواجه نظام الملك ) و ابو الفتح عمر بن ابراهيم خيامى ( يا خيام ) نيشابورى ( حكيم عمر خيام ) نيز با حسن صباح همدرس بودند . روزى حسن صباح به رفيقان خود گفت كه ما شاگردان امام موفقيم و شك نيست كه به مقامات بزرگ خواهيم رسيد . اكنون بايد تعهد كنيم كه هريك از ما كه زودتر از ديگران منصب و مقامى يافت ، دو رفيق ديگر را نيز در آن مقام با خود شريك سازد . . . و هر سه در اين‌باره تعهد كردند . . . « 1 » .\r\n\r\n\r\n","description":"","footnote":"\r\n( 1 ) . دسته‌اى از مستشرقان و محققان معتقدند كه موضوع همدرس بودن حسن صباح و حكيم عمر خيام و خواجه نظام الملك بىاساس و مجعول است ، زيرا چون حكيم عمر خيام در سال 517 و حسن صباح در سال 518 درگذشته‌اند ، اگر همدرس بودن ايشان را با خواجه نظام الملك ، كه قطعا در سال 408 هجرى قمرى بوجود آمده است ، قبول كنيم ، بايد معتقد شويم كه آن دو نيز در حدود همين سال ، يعنى در اوايل قرن پنجم هجرى به‌وجود آمده‌اند ، و از اين قرار بايستى هر دو نزديك به يكصد و ده سال عمر كرده باشند ، و اين امر گرچه محال نيست ، ولى بعيد مىنمايد كه سن اين دو مرد معروف تاريخى هر دو از يكصد سال گذشته باشد . اما اين استدلال قانع‌كننده نيست ، و به دلائل زير سن حكيم عمر خيام قطعا ، و عمر حسن صباح به احتمال قوى ، از يكصد سال متجاوز و تاريخ تولد هر دو با سال تولد خواجه نظام الملك نزديك بوده است . اولا حكيم عمر خيام در رسالهء كون و تكليف خود ، كه در سال 473 هجرى در جواب يكى از شاگردان شيخ الرئيس ابو على سينا به عربى نگاشته صريحا شيخ الرئيس را معلم خود خوانده است و مىنويسد :\r\n« . . . بدان كه اين مسئله از مسائلى است كه اكثر مردم در آن متحير مانده‌اند ، تا آن‌جا كه عاقلى نيست كه درين باب تحير او را به ستوه نياورده باشد . شايد من و معلم من ، افضل المتأخرين شيخ الرئيس ابو على حسين بن عبد اللّه بن سينا بخارى اعلى اللّه درجتّه ، كه درين خصوص نظر كرديم ، مباحث ما را به مطلبى رسانده كه نفس ما را قانع كرده . . . » .\r\nعلاوه بر اين نويسندگان ديگر نيز او را شاگرد ابو على سينا دانسته‌اند و دلائل ديگرى هم درين‌باره در دست است كه مجال ذكر تمام آنها درين مقاله نيست . خوانندگان علاقمند مىتوانند به مقالهء فاضلانه‌اى كه دانشمند مرحوم عباس اقبال در شمارهء 8 مجلهء شرق ( مرداد 1310 ) نوشته‌اند مراجعه كنند . پس اگر قبول كنيم كه خيام شاگرد ابو على سينا بوده ، چون ابو على در سال 428 هجرى قمرى درگذشته ، طبعا خيام بايستى چند سال پيش ازين تاريخ محضر او را درك كرده باشد ، و به فرض اينكه در همان سال مرگ استاد نيز به خدمت او رسيده باشد ، چون خود در سال 517 درگذشته است ، بايستى در حدود 89 سال پس از مرگ بو على سينا نيز زندگى كرده\r\n","page_name":" 189 ","page_number":191},
  {"content":"\r\n\r\nپس از آنكه خواجه نظام الملك به خدمت آلپ ارسلان سلجوقى پيوست و بعد از مرگ طغرل‌بيك و كشته شدن وزير عميد الملك ابو نصر منصور بن محمد كندرى ، در سال 456 ه . . ق . مستقلا به وزارت رسيد ، حكيم عمر خيام نزد وى رفت و عهد قديم را يادآور شد . خواجه نظام الملك مىخواست او را به سلطان سلجوقى معرفى كند و از نزديكان و ملازمان سلطان سازد ، ولى خيام نپذيرفت و خواجه سالى 1200 دينار براى او به املاك نيشابور حواله كرد و خيام در آنجا به كارهاى علمى خود مشغول شد .\r\nاما حسن صباح مدتى گمنام مىزيست . تا در زمان پادشاهى سلطان ملكشاه\r\n\r\n\r\n","description":"","footnote":"\r\nباشد ، و اگر در سال 428 سن او را بيست سال تصور كنيم عمر وى به حدود صد و ده سال مىرسد .\r\nدليل ديگر بر اثبات مطلب بالا اين است كه خيام به گفتهء همهء مورخان و مؤلفان كتب نجوم و تقويم ، در سال 467 به فرمان سلطان جلال الدين ملكشاه و خواجه نظام الملك وزير با جمعى ديگر از دانشمندان زمان مأمور اصلاح تقويم و وضع تاريخ جلالى گرديده و در آن زمان از تمام فضلاى عهد محترم‌تر بوده و همهء مورخان نام او را بر اسامى دانشمندان و مورخان بزرگ زمام مقدم داشته‌اند .\r\nشك نيست كه در آن تاريخ ، يعنى زمانى كه در هر گوشهء ايران دانشمندان و استادان بسيار به كار اشاعهء علم و معرفت مشغول بوده‌اند ، جوان تازه‌كارى را به چنان امر مهم دولتى دعوت نمىكرده‌اند و قطعا سن خيام درين زمان ، يعنى در سال 467 ، از چهل متجاوز بوده است . . . ازين قرار مسلم است كه حكيم عمر خيام بر خلاف تصور مستشرقان ، هنگام مرگ قطعا بيش از يكصد سال داشته است . دربارهء حسن صباح نيز استدلال ايشان درست نيست ، زيرا داستان همدرس بودن حسن صباح با خواجه نظام الملك و عمر خيام علاوه بر كتابهاى معتبر تاريخ ، عينا در يكى از كتب معروف اسماعيليه به نام سرگذشت سيدنا كه در احوال حسن صباح نوشته بوده‌اند . نقل شده بوده ، و اين كتاب را عطاملك جوينى پس از آنكه هلاكو خان مغول قلعهء الموت را فتح كرد ، از كتابخانهء آن قلعه بدست آورده و شرح زندگانى حسن صباح را در تاريخ جهانگشا عينا ازين كتاب اقتباس كرده است .\r\nخواجه رشيد الدين فضل اللّه وزير غازان خان و اولجايتو هم ، كه جدش موفق الدوله در قلاع اسماعيليان قهستان بسر مىبرد ، اين كتاب را در دست داشته و در كتاب جامع التواريخ خود موضوع همدرس بودن آن سه مرد بزرگ را عينا ، در ضمن نقل سرگذشت سيدنا آورده است .\r\nبه علاوه حسن صباح در نامه‌اى كه به سلطان ملكشاه سلجوقى نوشته است ، و در ضمن همين مقاله به نظر خوانندگان خواهد رسيد ، به دشمنى خواجه نظام الملك وزير با خود و كوتاه كردن دست او از كارهاى ديوانى ، چنان كه در ضمن داستان همدرس بودن ايشان نقل كرده‌اند ، اشاره كرده است .\r\n","page_name":" 190 ","page_number":192},
  {"content":"\r\n\r\n( 465 - 485 ه . ق . ) نزد خواجه نظام الملك رفت « 1 » و خواجه بنابر تعهد دوران خردسالى ، او را به سلطان معرفى كرد و حسن در اندك زمان ، به نيروى هوش و زيركى و كفايت و درستكارى ، چنان در مزاج سلطان سلجوقى نفوذ يافت كه سلطان در غالب كارهاى كشور بىصوابديد وى اقدام نمىكرد . به همين سبب كم‌كم ميان او و نظام الملك رقابت و حسادتى پيدا شد و كاردوستى به كارشكنى و سعايت كشيد .\r\nاز آن جمله نوشته‌اند كه وقتى سلطان ملكشاه صورت جمع و خرج ممالك را از خواجه خواست ، وزير براى انجام دادن امر سلطان دو سال مهلت طلبيد . ولى حسن ، كه در كار حساب مهارتى داشت ، حاضر شد كه اگر تمام محاسبات ديوان را در اختيارش گذارند ، اين كار را چهل روزه به انجام رساند . بعد از چهل روز نيز صورت دخل و خرج را آماده كرد ، ولى يكى از زيردستانش ، ظاهرا به اشارهء خواجه نظام الملك ، ترتيب اوراق حساب را برهم زد ، يا به قولى خواجه خود آن اوراق را از غلام حسن گرفت بر زمين افكند تا پراكنده و مغشوش شد .\r\nحسن چون اوراق حساب را به حضور سلطان برد دريافت كه مغشوشست و با شتاب به ترتيب آنها مشغول شد و به همين سبب در جواب سئوالات سلطان تأمل ، يا به گفتهء مورخان « هان و هون » ، مىكرد . خواجه نظام الملك موقع را مغتنم شمرد و گفت : « در اتمام امرى كه دانايان دو سال مهلت خواهند و جاهلى دعوى كند كه آن را در چهل روز تمام كند ، لاجرم جواب او جز هان و هون نباشد ! » « 2 » .\r\nحسن پس از اين ناكامى و شرمندگى ديگر نتوانست در دربار ملكشاه بماند از بيم خشم سلطان و دشمنى وزير به رى گريخت .\r\n\r\nسفر مصر\r\nحسن صباح تا زمانى كه از دربار ملكشاه به رى گريخت مذهب شيعهء اثنا عشرى داشت ، ولى در رى با چند تن از مبلغان و دعاة اسماعيلى آشنا شد و در مناظراتى\r\n\r\n\r\n","description":"","footnote":"\r\n( 1 ) . ظاهرا در حدود سال 466 هجرى ، زيرا نوشته‌اند كه حسن « پس از آنكه سلطان از كار قاورد فارغ شد » نزد خواجه نظام الملك رفت ، و ملكشاه در سال 466 بر عمّ خود عماد الدوله قاورد ، كه مدعى سلطنت وى شده بود ، غلبه كرد .\r\n( 2 ) . دربارهء اختلاف حسن صباح و خواجه نظام الملك حكايات ديگر نوشته‌اند كه نقل آنها درين مقاله زائد است .\r\n","page_name":" 191 ","page_number":193},
  {"content":"\r\n\r\nكه با يكى از ايشان ، به نام امير ضراب كرد ، به مذهب باطنيان دلبستگى يافت . سپس بوسيلهء مردى ديگر از پيروان آن مذهب ، موسوم به بونجم سراج ، بر جزئيات و غوامض مذهب اسماعيليه واقف شد و به دست مؤمن نام ، كه از طرف عبد الملك عطاش ، داعى معروف اسماعيليان در عراق ، اجازهء دعوت داشت ، به خليفهء فاطمى مصر بيعت كرد .\r\nدر همان اوقات عبد الملك عطاش به رى رفت و حسن را به نيابت خود برگزيد و به دو دستور داد كه به مصر رود و خدمت خليفهء فاطمى المستنصر باللّه را دريابد .\r\nحسن به اشارت او در سال 469 از رى به اصفهان و از آنجا از طريق آذربايجان به بغداد رفت ، و چنان كه خود در نامه‌اى كه به ملكشاه نوشته ، اشاره مىكند ، چندى در بغداد بماند و به تفحص احوال خلفاى عباسى و مطالعهء اوضاع خلافت عباسيان مشغول بود . سپس از راه شام عزيمت مصر كرد و در سال 471 ه . . ق . به قاهره رسيد و يكسال و نيم در آنجا اقامت گزيد « 1 » .\r\nحسن صباح در مدت اقامت خود در مصر ، به خدمت مستنصر نرسيد ، ولى خليفهء فاطمى از احوال او آگاه بود و او را گرامى مىداشت . در مصر ميان حسن صباح و بدر جمالى امير الجيوش يا سپهسالار خليفه ، بر سر جانشينى مستنصر اختلافى پيدا شد . زيرا خليفهء فاطمى نخست پسر بزرگ خود « نزار » را به وليعهدى اختيار كرده و بعد پشيمان گشته وليعهدى را به پسر كوچك خود مستعلى داده بود ، و هريك از اين دو پسر هواخواهانى داشتند ، از آن جمله امير الجيوش ، كه پدرزن مستعلى بود ، از داماد خود طرفدارى مىكرد و حسن صباح هواخواه پسر بزرگتر ، يعنى نزار بود . به علت اين اختلاف ، يا چنان كه حسن در نامهء خود به ملكشاه نوشته است ، به تحريك خليفهء عباسى ، امير الجيوش درصدد بود كه حسن را به طريقى از ميان بردارد . پس او را نامزد كرد كه با جمعى از فرنگيان از راه درياى مديترانه به اروپا رود « 2 » و كفار فرنگ را بدين اسماعيلى دعوت كند . ولى در دريا طوفانى سخت\r\n\r\n\r\n","description":"","footnote":"\r\n( 1 ) . خليفهء فاطمى جمعى از بزرگان مصر ، مانند « شريف طاهر قزوينى » و « ابو داود » را به استقبال او فرستاد .\r\n( 2 ) . برخى از مورخان نوشته‌اند كه امير الجيوش مىخواست حسن را در قلعهء « دمياط » مصر به زندان افكند ، ولى خليفه راضى نشد . در همين اوان برج قلعهء مذكور ، كه بسيار مستحكم بود ، ويران گشت و مردم اين واقعه را از كرامات مستنصر خليفهء فاطمى و حسن صباح شمردند .\r\n","page_name":" 192 ","page_number":194},
  {"content":"\r\n\r\nبرخاست و كشتى را به سواحل شام انداخت . درين خصوص مريدان حسن در سرگذشت او نوشته‌اند كه : « ناگاه بادى عاصف برخاست و كشتى بشكست . مردم در اضطراب افتادند و سيدنا ( يعنى حسن صباح ) همچنان فارغ آرميده بود . يكى از او پرسيد كه در چنين حالت چه ايمن نشسته‌اى ؟ گفت مستنصر خبر داده است ازين ، و گفته كه هيچ باك نباشد ، از آن جهت نمىانديشم . . . » « 1 » .\r\nپس از آن حسن صباح به حلب رفت و از راه بغداد و خوزستان ، در ماه ذى الحجهء 473 ه . ق . به اصفهان آمد و يك چند در آن شهر ، در خانهء رئيس ابو الفضل كه پوشيده دعوت او را پذيرفته بود ، منزل كرد « 2 » .\r\nبعد از اصفهان به يزد و كرمان رفت و چندى در آن حدود به دعوت مردم مشغول بود ، سپس به اصفهان بازگشت و عازم خوزستان شد و از خوزستان راه مازندران پيش گرفت و مدتى در حدود فيروزكوه و سوادكوه به دعوت مشغول بود . پس از آن به دامغان رفت و سه سال در آنجا بماند و از آن شهر داعيان به رودبار و الموت فرستاد و خود به گرگان رفت .\r\nچون در اين اوقات آوازهء شهرت و دعوت او در ايران پيچيده بود ، خواجه\r\n\r\n\r\n","description":"","footnote":"\r\n( 1 ) . از سرگذشت سيدنا . . . ظاهرا مقصود حسن صباح در نامهء خود به ملكشاه نيز از اينكه مىنويسد : « مرا نامزد كردند كه بروم و كفار فرنگ را دعوت كنم ، آن احوال به سمع مبارك آن امام ( يعنى مستنصر ) رسيد و مرا در پناه خويش گرفت » ، اشاره به همين واقعه و افتادن كشتى به سواحل شام باشد . . . .\r\n( 2 ) . نوشته‌اند كه حسن صباح هنگامى كه در خانهء رئيس ابو الفضل بسر مىبرد ، روزى در اثناى شكايت از روزگار و حكايت تعصب سلطان و اركان دولت او آهى كشيد و گفت : « اى دريغ ، اگر دو مرد با من يك دل شدندى من اين ملك زير و رو كردمى . » رئيس ابو الفضل پنداشت كه حسن از كثرت فكر و مطالعه ديوانه شده است ، پس نهانى به معالجهء او همت گماشت و غذاها و شربتهايى كه براى مردم ماليخوليايى مفيد است پيش او برد . حسن از مشاهدهء آن غذاها و مشروبات خيال رئيس ابو الفضل را دريافت و بىدرنگ خانهء او را ترك گفت و از اصفهان به كرمان رفت .\r\nچندى بعد كه در قلعهء الموت مستقر شد و كارش بالا گرفت ، و نظام الملك را به دست فدائيان خود كشت ، به سبب مرگ وزير و سلطان ملكشاه در كارهاى كشور هرج و مرج پديد آمد و بدين واسطه حسن به كمال قدرت رسيد و رئيس ابو الفضل نيز مانند بسيارى ديگر از رجال ، به قلعهء الموت رفت و به او پناهنده شد . حسن روزى رو به دو كرد و گفت : « هيچ معلوم شد كه ماليخوليا مرا بود تا ترا ؟ ديدى كه چون دو يار مساعد يافتم به سخن خويش وفا كردم و دعوى خود را برهان بنمودم » رئيس ابو الفضل در پاى او افتاد و استغفار كرد . . . .\r\n","page_name":" 193 ","page_number":195},
  {"content":"\r\n\r\nنظام الملك به داماد خود ابو مسلم سروشيارى رازى ، حكمران رى ، فرمان داد كه حسن را دستگير كند ، و چون ابو مسلم در گرفتن او كوشش بسيار مىكرد ، حسن از دامغان به سارى رفت و از آنجا از طريق دماوند و خوار خود را به قزوين انداخت .\r\nاز قزوين حسن صباح كس به قلعهء الموت « 1 » فرستاد تا مردم آن قلعه را به مذهب اسماعيلى دعوت كند . از مردم آنجا جمعى قبول اين مذهب كردند . در همان اوان حسن خود نيز از قزوين به ديلمان و از آنجا به ولايت اشكور و قلعهء اندجرود ، نزديك الموت ، رفت و چندى در آن قلعه بسر برد و در اين مدت به سبب زهد و پرهيزكارى وى ، بسيارى از مردم آن حدود دعوتش را پذيرفتند و در شب چهارشنبهء ششم رجب 483 او را به قلعهء الموت بردند « 2 » . يك چند در آن قلعه نام خود پوشيده مىداشت و با نام مستعار دهخدا به دعوت مشغول بود . سرانجام بدستيارى هواخواهان خويش دست حكمران قلعه را ، كه مردى علوى موسوم به مهدى بود ، از حكومت آنجا كوتاه كرد و الموت را به سه هزار دينار خريد « 3 » و اين وجه را به رئيس مظفر مستوفى ، حاكم دامغان ، كه نهانى دعوت او را پذيرفته بود ، حواله كرد « 4 » .\r\n\r\n\r\n","description":"","footnote":"\r\n( 1 ) . الموت مخفف إله آموت « إله آموخت » يا « عقاب آموخت » است ، زيرا إله به لغت ديلمى به معنى عقاب است ، و سبب آنكه قلعهء مزبور را بدين نام خوانده‌اند اين است كه وقتى يكى از اميران شكاردوست ديلم عقاب خود را در پى شكار پرواز داد . عقاب بر موضع آن قلعه نشست و آن امير چون آنجا را براى بناى قلعه‌اى مناسب ديد ، در آن محل قلعه‌اى ساخت و نام آن را به سبب آن كه عقاب راهنماى وى شده بود ، « إله آموت » و الموت گذاشت و ظاهرا ترجمهء الموت به « آشيان عقاب » صحيح نيست .\r\n( 2 ) . اتفاقا حروف آله آموت به حساب ابجد نيز 483 مىشود كه تاريخ صعود حسن صباح بر آن قلعه است .\r\n( 3 ) . نوشته‌اند كه حسن صباح به مهدى علوى حكمران قلعهء الموت گفت كه مقدارى زمين كه پوست گاوى بر آن محيط تواند شد ، از اين قلعه به هزار دينار به من به فروش . مهدى قبول كرد . پس حسن پوست گاو را به‌صورت دوالى درآورد و گرداگرد قلعه كشيد و بدين حيله همهء قلعه را به تصرف درآورد و قيمت آن را حوالهء رئيس مظفر كرد ( تاريخ روضة الصفا ) .\r\nولى اين داستان يا خالى از حقيقت است ، يا اينكه حسن صباح اين حيله را در تواريخ قديمتر خوانده و در تصرف الموت به كار بسته است . زيرا در تواريخ قديم يونان دربارهء بناى شهر فنيقى قرطاجنه ، در شمال افريقا ( نزديك شهر تونس كنونى ) نوشته‌اند كه در سال 880 پيش از ميلاد ديدون (  Didon  ) خواهر پيگماليون (  Pygmalion  ) پادشاه شهر فنيقى صور از پيش برادر گريخت و به شمال افريقا رفت و در آنجا به حيله‌اى كه به حسن صباح نسبت داده‌اند ، قطعه زمين وسيعى را تصاحب كرد و شهر قرطاجنه را بنا نهاد .\r\n( 4 ) . حسن صباح معمولا به پيروان خود نامهء موجز و مختصر مىنوشت . به حاكم دامغان نيز\r\n","page_name":" 194 ","page_number":196},
  {"content":"\r\n\r\nپس از آن حسن صباح در الموت استقلال يافت و داعيان به اطراف و اكناف ايران روانه كرد و قلعه‌هاى ديگر در حدود الموت به تصرف آورد . در همان‌حال يكى از سرداران سلطان ملكشاه سلجوقى به نام يورونتاش ، كه نواحى الموت از املاك و اقطاعات او بود ، مكرر بدان قلعه حمله برد و جمعى از پيروان حسن را در آن حدود هلاك كرد .\r\nمردم قلعه چون هنوز ذخيره و سلاح كافى نداشتند از حمله‌هاى پياپى او عاجز شدند ، به طورى كه درصدد ترك قلعه برآمدند . ولى حسن صباح ايشان را دل داد و گفت امام مستنصر خليفه ، به دو پيغام داده است كه از آنجا بيرون نروند ، زيرا كارشان در آن قلعه بالا خواهد گرفت ، و بدين حيله مردم را در الموت نگاهداشت و از آن پس آن قلعه را بلدة الاقبال نام نهادند .\r\nظاهرا در همان زمان ، يعنى در آغاز سال 484 هجرى قمرى ، سلطان ملكشاه رقعه‌اى را كه در زير از نظر خوانندگان خواهد گذشت ، به حسن صباح نوشته و توسط ضياء الدين خاقان صدر كبير ، به قلعهء الموت فرستاده است . نوشته‌اند كه چون رسول ملكشاه نزد حسن رسيد و او را به اطاعت سلطان و منع اصحاب و فدائيان خويش از كشتن اميران و علماء دعوت كرد ، حسن رو به جوانى از مريدان خود نمود و به دو فرمان داد كه خود را بكشد . جوان بىدرنگ خنجرى بر گردن خويش زد و بىجان بر زمين افتاد . سپس به مريدى ديگر گفت كه خويشتن را از باروى قلعه به زير افكند ، او نيز بىتأمّل اطاعت كرد . آنگاه به فرستادهء ملكشاه گفت :\r\n« به سلطان بگوى كه من بيست هزار تن از اين‌گونه فدائيان در اختيار خود دارم و اين جواب نامهء تست ! » .\r\nاينك رقعهء سلطان ملكشاه سلجوقى به حسن صباح و جواب آن :\r\n\r\n\r\n","description":"","footnote":"\r\nبه اختصار نوشته بود :\r\n« رئيس م . ظ حفظة اللّه سه هزار دينار بهاى الموت به علوى مهدى رساند - على النبى المصطفى و آله السلام و حسبنا للّه و نعم الوكيل » . علوى گمان نداشت كه مردى بزرگ چون حاكم دامغان به نوشتهء حسن وقعى نهد . اما چون به دامغان رفت و رقعهء حسن را به رئيس داد بر خط او بوسه زد و بىدرنگ سه هزار دينار پيش علوى گذاشت !\r\n","page_name":" 195 ","page_number":197},
  {"content":"\r\n\r\n\r\nرقعهء سلطان جلال الدّين ملكشاه سلجوقى به حسن صبّاح\r\n« تو كه حسن صباحى ، دين و ملت نوپيدا كرده و مردم را مىفريبى ، و بروالى روزگار بيرون مىآورى و بعضى مردم جهّال جبال را بر خود جمع كرده و سخنان ملايم طبع ايشان مىگوئى ، تا ايشان مىروند و مردم را به كارد مىزنند و بر خلفاى عباسى ، كه خلفاى اهل اسلامند و قوام ملك و ملت و نظام دين و دولت بريشان مستحكم ، طعن مىكنى . بايد كه از اين ضلالت بگذرى و مسلمان شوى ، و الا لشكرها تعيين فرموده‌ايم و موقوف به آمدن تو يا جواب خواهيم بود . زنهار زنهار بر جان خود و متابعان خود رحم كند و خود را و متابعان خود را در ورطهء هلاك نيندازد ، و به استحكام قلاع مغرور نشود ، و به حقيقت داند كه اگر قلعهء او كه الموتست ، برجى از بروج آسمان باشد ، بعنايت ايزدى حق سبحانه و تعالى با خاك يكسان كنيم . »\r\n\r\nجواب حسن صبّاح به رقعهء سلطان جلال الدين ملكشاه سلجوقى\r\n« چون صدر كبير ضياء الدين خاقان بدين گوشه رسيد و مثال سلطانى را رسانيد ، موارد آن را عزيز داشتم و مثال سلطانى را بر سر و چشم نهادم و بدان كه سلطان اين بنده را ياد فرموده بود سر مفاخرت به ايوان كيوان رسانيدم . اكنون شرحى از احوال و اعتقاد خود مىنمايم و اميدوارم كه احوال من ، بندگان سلطان اصغاء فرمايند و در آن باب فكرى كنند ، و در كار من با اركان دولت ، كه خصمى ايشان با من سلطان را معلوم است ، به تخصيص نظام الملك ، مشورت نفرمايند . بعد از آن هرچه رأى جهان‌آراى سلطانى را از سخنان من در دل قرار گيرد و به تحقيق پيوندد بر آن مزيدى و از آن گريزى نباشد ، و اگر من كه حسنم از آن بگردم ، از دين مسلمانى برگشته باشم و بر خداى تعالى و پيغمبر به حق عاصى شده ، و اما اگر سلطان با من و در كار من به سخنان خصمان بىعنايت شود ، هر آينه مرا نيز انديشهء كار خويش بايد كرد . مرا كه خصم قوى در برابرست كه حق را در محل باطل فرا تواند نمود و باطل را بموضع\r\n\r\n","description":"","footnote":"","page_name":" 196 ","page_number":198},
  {"content":"\r\n\r\nحق تواند نشاند ، و اينچنين بسيار كرده‌اند و در حق بنده نيز اين حال واقع شده و شايد كه بر رأى سلطان پوشيده نمانده باشد .\r\n« اكنون اول حال بنده آنست كه پدرم مردى بود مسلمان در مذهب امام شافعى مطلبى . چون سن من به چهار سالگى رسيد مرا به مكتب فرستاد و به تحصيل علوم مشغول گردانيد ، و من از ايام چهار سالگى تا عنفوان چهارده سالگى در انواع علوم ماهر شدم ، خاصه در علم قرآن و حديث ، و بعد از آن درد دين پيدا آمد . در كتب شافعى در فضيلت فرزندان حضرت پيغمبر صلوات اللّه عليه و عليهم و امامت ايشان روايت بسيار يافتم . زمام خاطر من بدان طرف ميل نمود و دايم در جستجوى امام وقت بودم . تا كار من بواسطهء تكليف حكام روزگار بدان رسيد كه در ميان كارهاى دنيا ، كه خلايق آن را بزرگ مىشمرند ، افتادم و از آن جد و هوس مرا فراموش گشت و تمام دل در كار دنيا و خدمت مخلوق نهادم و كار خالق با پس پشت انداختم . حق تعالى آن كار بر من نپسنديد و خصمان بر من گماشت تا مرا به اضطرار از آن كار بيرون انداختند ، و من گريزان شدم و در شهرها و بيابانها مىگشتم و خلاقت و زحمت بسيار بر من رسيد ، چنان كه بر رأى سلطان پوشيده نمانده است ، احوال من و نظام الملك « 1 » .\r\n« چون حق تعالى مرا به سلامت از آن ورطه بيرون آورد ، دانستم كه دل بر كار مخلوق نهادن و كار خالق بر پس پشت انداختن جز اين ثمره ندهد . مردانه‌وار به كار دين خود و طلب آخرت برخاستم و از رى به بغداد شدم و مدتى آنجا مقام داشتم و احوال و اوضاع آنجا بازدانستم و تفّحص حال خلفا كردم و پيشوايان دين مسلمانان خلفاى عباسى را از مرتبهء مروت و فتوت مسلمانى بيرون يافتم . چنان كه دانستم كه اگر بنياد مسلمانى و ديندارى بر امامت و خلافت ايشان است ، كفر و زندقه از آن دين بهتر باشد .\r\n« از بغداد به مصر شدم . خليفهء به حق ، امام مستنصر آنجا بود . تفتيش حال او كردم ، خلافت او با خلافت عباسيان و امامت او با امامت عباسيان سنجيدم .\r\nبر حق‌تر يافتم . به دو اقرار آوردم و از خلافت عباسيان بكلّ الوجوه بيزار شدم ، و\r\n\r\n\r\n","description":"","footnote":"\r\n( 1 ) . ظاهرا اشاره‌ايست به سعايت نظام الملك دربارهء او پيش سلطان ملكشاه به طورى كه در صفحات پيش گذشت .\r\n","page_name":" 197 ","page_number":199},
  {"content":"\r\n\r\nخلفاى عباسى [ از احوال من واقف شدند و در طلب بنده كس فرستادند تا مرا در راه بگيرند . حق تعالى مرا از آن ورطه خلاص داد و به سلامت به مصر رسيدم . بعد از آن خلفاى عباسى 
  ] « 1 » سه استر وا ، رزربه امير الجيوش ، كه امير عساكر مصر « 2 » بود ، فرستادند و مالهاى ديگر بپذيرفتند كه حسن صباح يا سر او را بفرستد . چون عنايت المستنصر باللّه كه خليفهء به حق و امام مستقرست شامل حال من بنده بود ، از آن ورطه نيز خلاص يافتم .\r\n« چون خلفاى عباسى امير الجيوش را بر من آغاليده « 3 » بودند مرا نامزد كردند كه بروم و كفار فرنگ را دعوت كنم . آن احوال به سمع مبارك آن امام رسيد . مرا در پناه خويش گرفت و بعد از آن مرا منشور دادند و فرمودند كه بدانچه دانم و توانم مسلمانان را با راه راست آرم و از امامت خلفاى مصر و حقيقت ايشان بياگاهانم و اگر سلطان را سعادت  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  در طالع باشد ، هر آينه از سخن من در نگذرد ، و همچنانكه سلطان محمود [ غازى 
  ] سبكتكين در دفع و قمع ايشان « 4 » برخاست ، برخيزد و شر ايشان را از ميان مسلمانان كفايت كند ، و الا روزگارى آيد كه كسى اين كار كند و آن ثواب ذخيره نهد . و ديگر آنكه فرموده‌اند كه دين و ملت نوپيدا كردهء ، نعوذ باللّه كه من كه حسنم دين و ملت نو پيدا كنم . اين\r\n\r\n\r\n","description":"","footnote":"\r\n( 1 ) . در مجموعهء ايواغلى قسمتهاى ميان دو قلاب ديده نمىشود .\r\n( 2 ) . مقصود بدر جمالى امير لشكر و وزير المستنصر خليفهء فاطمى مصر است كه اصلا ارمنى بود و در سال 466 به وزارت رسيد و در سال 487 پنج ماه پيش از مرگ مستنصر درگذشت .\r\n( 3 ) . آغاليدن يعنى تحريك كردن و برانگيختن .\r\n( 4 ) . در تاريخ غزنويان نوشته‌اند كه سلطان محمود غزنوى در اواخر عمر خويش ، پس از آنكه در هندوستان تا سومنات پيش رفت و در ايران به عراق تاخت و رى و اصفهان را گرفت ، رسولى نزد خليفهء عباسى القادر باللّه فرستاد و از او درخواست القاب تازه كرد . اما خليفه از قبول درخواست وى خوددارى نمود . سلطان محمود نيز از قاضى القضاة بغداد فتوى گرفت كه اگر پادشاهى با كافران و مشركان حرب كند و بتكده‌ها ويران سازد و ميان كشور و امير المؤمنين ( يعنى خليفهء عباسى ) مسافت بسيار باشد و نتوانست به آسانى خليفه را از احوال ممالك خود آگاه كند و درخواست‌هاى او از جانب خليفه وفا نشود ، مىتواند در قلمرو خود شريفى عباسى را به نيابت خليفه بنشاند و به دو اقتدا كند » و چنان كه از نامهء حسن صباح برمىآيد سلطان محمود يكى از سادات شهر « ترمذ » به نام « سيد علاء الملك خداوندزاده » را نيز در خراسان يا غزنين به خلافت نشانده است . ( تفصيل اين موضوع را در كتاب سياست‌نامهء خواجه نظام الملك مىتوان ديد . )\r\n","page_name":" 198 ","page_number":200},
  {"content":"\r\n\r\nدين كه من دارم در وقت حضرت رسول صلى اللّه عليه و آله ، صحابه را همين دين [ و مذهب 
  ] بوده و تا قيامت مذهب راست اينست و اين خواهد بود . اكنون دين من دين مسلمانيست . اشهد ان لا إله الا اللّه و اشهد ان محمدا رسول اللّه . مرا به دنيا و كار او هيچ التفاتى نيست . اين كار كه مىكنم و اين گفتگو كه مىگويم خالصا و مخلصا از براى دين حق مىكنم و اعتقاد من آنست كه فرزندان حضرت پيغمبر ، صلى اللّه عليه و آله و سلم بخلافت پدر خود از فرزندان عباس مستحقتر باشند . بعد ما كه فرزندان عباس نيكو زندگانى باشند و لايق‌تر و بر حق‌تر . و اگر تو كه [ سلطان 
  ] ملكشاهى روا دارى كه بعد از اين زحمت و مشقت كه به تو رسيده است و سه كرت از اقصاى مشرق تا باقصاى مغرب ، و از محاذى قطب شمال تا به هندوستان لشكر كشيده و مملكت بدست آوردهء ، امروز اين مملكت از دست پسران تو بيرون باشد ، و پسران تو گرد جهان هركجا از ايشان خبر يابند به قتل آورند ، خلافت ايشان نيز روا باشد .\r\nفكيف كه فرزندان عباس كسانىاند كه آنچه از فساد ايشان مشاهده كرده‌ام شمهء خواهم گفت ، كه در هيچ دين و ملت [ هرگز 
  ] هيچكس روا نداشته باشد و روا ندارد ، و اگر كسانى باشند كه از حال ايشان واقف نباشند و بديشان اعتقاد [ و اعتماد 
  ] كنند و خلافت ايشان حق دانند ، من كه از كار و حال ايشان واقف شده‌ام چگونه روا دارم و ايشان را به حق دانم ؟\r\n« و اگر حضرت سلطان بعد از اينكه برين حال واقف شوند بر دفع و قصد برنخيزد و شر ايشان از سر مسلمانان كوتاه نكند ، نمىدانم تا قيامت در وقت سئوال چگونه جواب دهد و نجات چگونه باشد ؟ تا بوده‌ام دين من اين خواهد بود . انكار نداشته‌ام و ندارم خلفاى اربعه و عشرهء مبشّره را ، بلكه دوستى ايشان در دل من نيك مثاب بوده و هست و خواهد بود و هيچ دين پيدا نكرده‌ام كه [ نداشته 
  ] ام ، و هيچ مذهبى ننهاده‌ام كه پيش از من نبوده است ، و اين مذهب كه من دارم در وقت حضرت رسول صلى اللّه عليه و آله ، صحابه را همين [ دين و 
  ] مذهب بوده است و تا قيامت [ راه راست همين است 
  ] و همين خواهد بود .\r\n« آمديم بر سر اين سخن كه من و اتباع من بر بنى عباس طعن كرده‌ايم . هركس كه مسلمان باشد و بر دين و ملت آگاه باشد چگونه طعن و تشنيع نكند بر قومى كه بدايت و نهايت ايشان بر تزوير و تلبيس و فسق و فجور و فساد بوده و هست و\r\n\r\n","description":"","footnote":"","page_name":" 199 ","page_number":201},
  {"content":"\r\n\r\nخواهد بود . هرچند كه [ واقعات و 
  ] احوال و افعال ايشان بر همهء جهان پوشيده نباشد ، اما بر سبيل اجمال مىگويم تا مرا بر حضرت سلطان حجت باشد .\r\n« اول از كار ابو مسلم « 1 » درآئيم كه آن‌چنان مردى كه چندان كوشش نمود و زحمت اختيار كرد تا دست استيلاى ظلمهء بنى مروان از هرق دماء و اخذ اموال مسلمانان كوتاه گردانيد و لعنت كه لايق حال ايشان بود ، بر خاندان پاك پيغمبر مىكردند ، و ظلم از جهان برانداخت « 2 » و به عدل و انصاف بياراست ، با او چگونه غدرى كردند و خون او بريختند و چندين هزار اولاد پاك پيغمبر صلى اللّه عليه و آله در اطراف و اكناف شهيد كردند و جمعى منزوى كه در گوشه‌ها و ويرانه‌ها بماندند ، خود را از لباس سيادت بيرون كشيدند ، تا جان بيرون انداختند ، و نشدند و نيستند كه به شرب مدام و زنا و اغلام مشغول بودند « 3 » ، و درين روزگار فساد ايشان به جائى رسيد كه هرون را كه اعلم و افضل ايشان بود دو خواهر بود ، يكى را در مجلس شراب با خود حاضر مىكرد و ندماى خود را در آن مجلس از دخول منع نمىكرد ، تا جعفر يحيى كه يكى از مقيمان مجلس او بود ، با خواهر او فساد كرد و او را از وى پسرى شد و پسر را از هرون پنهان داشتند . تا آن سال كه هرون به حج شد . پسر را آنجا بديد .\r\nجعفر را [ همانجا 
  ] بكشت و خواهر ديگر [ محسنه نام 
  ] خردتر بود و در حسن و جمال به كمال ، هرون او را به خود نزديك كرد و ميان ايشان فساد واقع شد ، و لطيفهء مشهورست كه بعد از وفات هرون ، امين كه پسر او بود اين محسنه را كه عمهء او بود با او فساد كرد . تصور امين آن بود كه محسنه بكر باشد ، نبود . امين پرسيد كه يا عمه تا بكر نبودى ، چه حالتست ؟ محسنه در جواب امين گفت : پدرت در بغداد كه را بكر گذاشته مرا خواست بگذاشتن ؟\r\n« ديگر ، بزرگى را چون ابو حنيفهء كوفى كه او در اركان مسلمانى ركنى بود ، بفرمود تا صد تازيانه بزدند ، و چون منصور حلّاج مقتدائى را بردار كشيدند و اگر از كردار و اعمال ايشان برشمارند عمر آدمى بدان نرسد .\r\n\r\n\r\n","description":"","footnote":"\r\n( 1 ) . مقصود ابو مسلم خراسانى است كه خلافت امويان را برانداخت و عباسيان را به خلافت رسانيد .\r\n( 2 ) . در مجالس المؤمنين : ( و جهان را به عدل و انصاف بياراست ) .\r\n( 3 ) . يعنى خلفاى عباسى .\r\n","page_name":" 200 ","page_number":202},
  {"content":"\r\n\r\n« اينتان خلفاى راشدين و اينتان اركان مسلمانى ! كه قوام ملك و ملّت و نظام دين و دولت بديشان است . اگر من يا غيرى ايشان را طعن كنيم يا دريشان عاصى شويم ، انصاف بايد داد كه حقّ باشد يا باطل ؟\r\n« رسيد به آنكه جهّال را فريفته‌ايم تا در قصد كسان مىشوند ؛ اين معنى بر ارباب بصيرت روشن است كه هيچ‌چيز از جان شريف‌تر نيست و هركسى از سر جان برنخيزد ، خاصه به سخن چون من كم‌بضاعتى ، و كى توانم كه من متصدى چنين كارى شوم ؟ از حدود خراسان ، جمعى از غلامان سلطانى و گماشتگان نظامى و ارباب معاملات ، از طريقى كه پيشتر از اين ميان مسلمانان رسم و عرف بوده منحرف گشته‌اند ، بعضى به عورات مسلمانان و حرم زهّاد عبّاد دست‌درازى مىكنند [ و بىمحابا زنان را در حضور شوهران مىكشند ، و بعضى در معاملات ديوانى بىانصافى مىكنند « 1 » 
  ] و هرچند مردم مستغاث به اركان دولت مىشوند ، هيچكس به غوث نمىرسد . بلكه بلا ، بر دادخواه مىآيد .\r\n« نظام الملك كه كدخداى ملك است ، خواجه‌اى چون ابو نصر كندرى « 2 » را كه در هيچ عهدى [ در پيش هيچ پادشاه 
  ] در هيچ ملك چنان كدخدايى پاى در ميان كار ننهاده ، به تزوير آن كه در ملك و مال سلطان تصرّف مىكند ، شهيد كرد و از ميان برداشت . امروز ظلمه و عوانان را با خود همكار كرده و از جهت آنكه در وقت خواجه ابو نصر ده درم مىگرفت و به خزانه مىرساند ، او پنجاه درم مىگيرد و نيم درم به وجه كار سلطان نمىكند [ و محقّرى به عوانان كه همكاران اويند مىدهد و باقى بخرج دختران و پسران و دامادان خود مىكند 
  ] و آن‌چه به عمارت و خشت و گل بر اطراف مملكت ضايع مىكند ، اظهر من الشّمس است . كجا بود خواجه ابو نصر را پسر و دختر ، كدام روز يك دينار صرف كرد به چوب و گل ؟ مردم روزگار را در چنين عجز و فروماندگى به هيچ باب اميد نجات نيست ؛ اگر بعضى از سر اضطرار و عار به ترك جان خود بگويند و دفع يكى يا دو از اين ظلمه كنند ، دور نباشد و اگر\r\n\r\n\r\n","description":"","footnote":"\r\n( 1 ) . زينت المجالس ، جملهء ميان دو قلاب را ندارد .\r\n( 2 ) . مقصود خواجه ابو نصر منصور بن محمد كندرى ملقب به عميد الملك وزير مشهور طغرل‌بيگ سلجوقى است كه به سعايت خواجه نظام الملك طوسى به فرمان سلطان آلپ ارسلان برادرزاده و جانشين طغرل‌بيگ كشته شد . ( ذى الحجهء سال 456 هجرى قمرى ) .\r\n","page_name":" 201 ","page_number":203},
  {"content":"\r\n\r\nكشند معذور باشند .\r\n وقت ضرورت چو نماند گريز * دست بگيرد سر شمشير تيز « 1 » \r\n« حسن صبّاح را به اين قضايا چه احتياج و چه مدخل كه كسى را فريبد و كدام كار ، خود در دنيا به وقوع پيوندد كه نه تقدير آسمانى به آن ملحق گشته باشد ؟\r\n« امّا آنكه فرموده‌اند اگر ترك اين نوع كند [ فبها ؛ و 
  ] الّا به خرابى او اشارت فرمايم نغوذ باللّه از من كه حسنم كارى صادر شود كه خلاف راى سلطان باشد ، و امّا چون قومى هستند و در طلب بنده [ به همّت 
  ] كوشش مىكنند ، به حيله اين گوشه بدست آورده‌ام و پناه خود ساخته تا به ساكنى حال خودانهاى درگاه سلطان كنم و بعد از آنكه از كار خصمان فراعى حاصل آيد ، روى بدرگاه سلطان آورم و در سلك باقى بندگان منخرط گردم و آنچه از دست برآيد در بهبود كار دنيا و پس افتاد كار آخرت ، سلطان را بگويم ، و الّا كه از من به خلاف اين صادر شود و متابعت امر سلطان نكنم ، مرا در دنيا سرزنش بود و از دور و نزديك خلايق را بر من طعن رسد و گويند خلاف والى خود كرد و از سعادت  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  بىبهره ماند و ، خصمان مرا بدرگاه آبرو و حرمت افزايد و در حق من چيزها افترا كنند كه من از آن بىعلم باشم و هر نيكوئى كه از من در دين و دعوت صادر گردد ، به بدى در ميان مردم شهرت دهند و نام نيك مرا بد كنند ، و اگر من با وجود خصمى نظام الملك و آنكه در حق من بسيار جور كرده و مىكند به خدمتكارى سلطان پيش آيم و دل از كار نظام الملك فارغ دارم ، چون متابعت عبّاسيان سلطان را مىيابد كرد و از فرمان ايشان گزير ميسّر نمىشود و منازعت ايشان سلطان را معلوم است و آنچه در طلب من چه سعى مىكردند [ تا در آنوقت 
  ] كه من به مصر رفتم مرا بدست آورند . بعد از آن در راه بر من دست نيافتند و در عقب من فراوان كس به مصر فرستادند و امير الجيوش را خدمت كردند تا او قصد من كرد ، و اگر نه عنايت المستنصر باللّه بودى ، كه خليفهء به حق است ، در آن ورطه فرو رفتمى ، و آخر بدان رسيد كه امير الجيوش مرا با فرنگيان به راه دريا فرستاد كه آنجا رو و كفار فرنگ را دعوت كن . به فضل خداى تعالى از آن\r\n\r\n\r\n","description":"","footnote":"\r\n( 1 ) . اين بيت در گلستان سعدى ديده مىشود ، ولى چون اشعار ديگرى نيز در گلستان از آثار شاعران قديم ايران هست كه ظاهرا شيخ سعدى در ضمن حكايات به مناسبت موضوع آورده ، قطعا اين بيت نيز از همان گونه است .\r\n","page_name":" 202 ","page_number":204},
  {"content":"\r\n\r\nورطه خلاص يافتم بعد از [ آن 
  ] زحمت و مشقت بسيار كه در چندين سال به من رسيد به عراق افتادم و ايشان در طلب من همچنان سعى مىنمودند . امروز كه من بدين مقام رسيدم و دعوت خلفاى علوى ظاهر كردم و چند دستگاه در طبرستان و قهستان و جبال بدست آوردم و مردم بسيار از رفيقان و مونسان و شيعيان و علويان بر من جمع شدند و عباسيان به همه نوع از من خائف و ترسانند ، هر آينه مزاج [ مبارك 
  ] سلطان بر من متغير گردانند و در قصد و نقصان بجان من كوشند و يمكن كه مرا از سلطان طلب دارند . آن هنگام معلوم نيست كه كار چگونه دست دهد ، و بهرگونه كه دست دهد از شنعتى « 1 » خالى نباشد . اگر سلطان اجابت [ التماس 
  ] ايشان كند كه بزنهار ايقاع كرده باشد « 2 » و در مذهب مروت معذور نباشد ، و اگر اجابت التماس ايشان نكند ، بعضى از جهال كه بخلاف « 3 » ايشان مىگويند زبان تشنيع به سلطان دراز كنند كه غاشيه بر دوش انداختن و بر سر اسب رفتن چه بود و تا دادن حسن صباح چه « 4 » ، و يحتمل كه ميان جانبين به مكاوحت و مقاومت انجامد و نتوان دانست تا آخرها چه آيد .\r\n« اما حديث اين سر سنگ كه فرموده‌اند كه اگر برجى از بروج آسمان باشد بر زمين [ آوريم 
  ] ، درين معنى مقيمان اين سر سنگ را از سخن محق روزگار « 5 » وثوق هست كه به مدت‌هاى دراز از دست ايشان بدر نخواهد شد ، كار آن تعلق به عنايت اللّه دارد ، و حالا من كه در اين گوشه - نشسته‌ام و آنچه بر فرض و سنت\r\n\r\n\r\n","description":"","footnote":"\r\n( 1 ) . زشتى .\r\n( 2 ) . در مجالس المؤمنين : « بر زينهار ايفا نكرده باشد » .\r\n( 3 ) . در مجالس المؤمنين : « به خلافت » .\r\n( 4 ) . در هيچيك از تواريخ سلجوقى ، كه فعلا در دسترس نگارنده است ، در باب اينكه سلطان ملكشاه سلجوقى غاشيهء خليفهء عباسى را بر دوش كشيده باشد ، چيزى ديده نمىشود . از پادشاهان سلجوقى سلطان مسعود بن محمد بن ملكشاه پس از آنكه با خليفهء عباسى المسترشد باللّه در نزديكى همدان مصاف داد و خليفه را اسير كرد ، به فرمان عم خود سلطان سنجر او را دوباره آزاد كرد و از كرده عذر خواست ، و غاشيهء او بر دوش كشيد و در پيش اسب خليفه تا سراپردهء او پياده رفت . ولى در همان ايام جمعى از فدائيان اسماعيلى در اردوى مسعود ، خليفه را كارد زدند و كشتند ( 17 ذى القعده سال 529 هجرى قمرى ) .\r\n( 5 ) . مقصود المستنصر باللّه خليفهء فاطمى مصر است و در تواريخ اسماعيليه نيز بدين مطلب اشاره كرده‌اند و چنان كه در صفحات پيش گفتيم ، به همين سبب قلعهء الموت را بلدة الاقبال مىخواندند .\r\n","page_name":" 203 ","page_number":205},
  {"content":"\r\n\r\nكرده‌اند « 1 » بجا مىآورم ، از خدا و پيغمبر درمىخواهم تا سلطان و اركان دولت به راه راست آيند و خداى تعالى ايشان را دين حق روزى گرداند و فساد و فسق عباسيان از ميان خلق بردارد و اگر سلطان را سعادت دين و دنيا همراه باشد ، همچنان كه سلطان اسلام محمود غازى رحمة اللّه را اين كار آمده بود و به دفع شر ايشان برخاسته و از ترمذ سيد علاء الملك خداوندزاده را بياورد و به خلافت بنشاند ، سلطان نيز به اين كار برخيزد و اين كار بزرگ را كفايت كند و شر ايشان از ميان بندگان خداى تبارك و تعالى كم گرداند « 2 » و الا روزگارى باشد كه پادشاه عادلى به روى كار آيد و اين كار بكند تا مسلمانان را از جور برهاند . و السلام على من اتّبع الهدى » .\r\n\r\nلشكركشى ملكشاه به الموت و كشته شدن نظام الملك\r\nدر همان سال 484 حسن صباح يكى از داعيان اسماعيلى به نام حسين قائنى را به قهستان فرستاد تا در آنجا مردم را به مذهب باطنيه دعوت كند . گروهى از مردم قهستان دعوت او را پذيرفتند و در آنجا قلعه‌هاى بسيار به تصرف اسماعيليان درآمد و كار ايشان در حدود خراسان نيز بالا گرفت .\r\nملكشاه چون نتوانست حسن را به ملايمت مطيع سازد ، در آغاز سال 485 ، ارسلانتاش نام از سرداران خود را به دفع او مأمور كرد و اين سردار در جمادى الاول آن سال به محاصرهء الموت پرداخت . نوشته‌اند كه درين زمان عدهء مردان جنگى الموت از شصت تا هفتاد تن بيشتر نبود و ذخيرهء كافى هم نداشتند . اما با لشكر سلطان به جنگ پرداختند و حسن از رئيس اسماعيليهء قزوين كه دهدار على نام داشت ، يارى خواست . دهدار على از مردم طالقان و اطراف قريب سيصد مرد با اسلحه و آلات حرب به يارى حسن روانه كرد و ايشان خود را به الموت افكندند و با دستيارى مردم رودبار ، كه در بيرون قلعه بودند ، در اواخر شعبان آن سال شبى بر سپاه ارسلانتاش شبيخون زدند و او را منهزم ساختند .\r\nسلطان ملكشاه اميرى ديگر به نام غزل سارق را نيز مأمور دفع ملاحدهء قهستان كرده بود ، ولى آن سردار هم ، با آنكه برخى از قلعه‌هاى ايشان را محاصره كرد ، چون\r\n\r\n\r\n","description":"","footnote":"\r\n( 1 ) . در مجالس المؤمنين : « گردانيده‌اند » .\r\n( 2 ) . در مجالس المؤمنين : « و اين كار بزرگ به او كفايت شود . »\r\n","page_name":" 204 ","page_number":206},
  {"content":"\r\n\r\nدر همان اوقات خبر كشته شدن نظام الملك و مرگ سلطان را شنيد ، دست از محاصره برداشت .\r\nدر اوائل رمضان سال 485 سلطان ملكشاه از اصفهان عازم بغداد شد . خواجه نظام الملك نيز با او همراه بود . در نزديكى صحنه ( ده فرسنگى مشرق كرمانشاه ) ، هنگامى كه نظام الملك در شب دهم رمضان ، بعد از افطار ، در تخت روان از بارگاه شاهى به خرگاه حرم خويش مىرفت ، جوانى از فدائيان اسماعيلى ، بنام بوطاهر ارانى در لباس صوفيان ، به بهانهء تقديم عرض حال نزديك وى رفت و كاردى برو زد نظام الملك از آن زخم كشته شد « 1 » . سلطان ملكشاه نيز هفده روز پس از قتل خواجه در بغداد درگذشت . چون خبر كشته شدن نظام الملك به حسن صباح رسيد گفت :\r\n« قتل اين سلطان آغاز سعادت ماست ! » .\r\n\r\nاستعفانامهء نظام الملك\r\nشايد بىمناسبت نباشد كه در اينجا عريضه‌اى را كه خواجه نظام الملك ظاهرا در همين سال 485 ، يا اندكى قبل از آن ، به سلطان ملكشاه نوشته و از شغل وزارت استعفا كرده است ، با جواب سلطان به نظر خوانندگان برسانيم : « 2 »\r\n\r\n\r\n","description":"","footnote":"\r\n( 1 ) . برخى از مورخان مانند « ياقوت حموى » در معجم البلدان و قزوينى در آثار البلاد نوشته‌اند كه نظام الملك در محل « فنديسجان » از قراى نهاوند كشته شد و « هندوشاه » در كتاب تجارب السلف مىنويسد كه او را در بروجرد كشتند .\r\n« عطاملك جوينى » در تاريخ جهانگشا مىنويسد نظام الملك نخستين كسى بود كه ملاحده به كارد زدند ، ولى اين گفته چنان كه از تواريخ ديگر و نامهء حسن صباح برمىآيد درست نيست .\r\n( 2 ) . تاريخ اين استعفانامه معلوم نيست . ولى مسلما يا در اوايل سال 485 يا اندكى پيش از آن بوده است . زيرا سلطان ملكشاه ، چنان كه از تواريخ معتبر سلجوقى برمىآيد ، پيش از آنكه عازم بغداد شود به تحريك زن خود تركان خاتون بر خواجه نظام الملك بدگمان و متغير گشته بود و اگر او درين هنگام استعفا مىكرد ، قطعا مىپذيرفت . درين‌باره نوشته‌اند كه سلطان ملكشاه با صوابديد خواجه ، پسر بزرگ خويش بركيارق را وليعهد كرده بود . ولى تركان خاتون جانشينى سلطان را براى پسر خردسال خود محمود مىخواست و چون نظام الملك را با وليعهدى محمود مخالف مىديد ، سلطان را به عزل او و نصب « تاج الملك ابو الغنائم مرزبان شيرازى » كه وزير خاص وى و با او در وليعهدى پسرش محمود همداستان بود ، تحريك مىكرد . ملكشاه با آنكه باطنا به كوتاه كردن دست خواجه و پسران و كسان او از كارهاى مملكتى مايل بود ، از قدرت فوق العادهء او بيم داشت و به عزل وى اقدام نمىكرد . مخصوصا كه جمعى از لشكريان هم آشكارا از خواجه نظام الملك و فرزندانش حمايت مىكردند ، و دسته‌اى ازيشان معروف به « غلامان\r\n","page_name":" 205 ","page_number":207},
  {"content":"\r\n\r\n\r\nعريضهء خواجه نظام الملك به سلطان جلال الدين ملكشاه\r\nعرضه داشت كمينه پير غلام ديرينه نظام الملك آنكه ، به عز عرض باريافتگان بارگاه خليفة الارض مىرساند و از ملازمان آستان قيصر آشيان كه اميدگاه پادشاهان روى زمين و زمان است و كعبهء اقبال حاجت خواهان ، التماس مىنمايد كه چون مدت مديد و عهد بعيد شد كه من المهد الى العهد در سلك دولتخواهان بىاشتباه كمر خدمت و عبوديت بر ميان جان بسته و از روى صدق و اخلاص كه از ايام شباب تا هنگام شيب بىغبار و عار و عيب به دولت آن حضرت بر مسند عزت نشسته ، در سرانجام مهام ملك و اهل مملكت اهتمام تمام بجاى آورده و الحمد للّه تعالى درين مدت چهل سال « 1 » كه در پايهء تخت سلطنت حضرت شهريار اعدل اعظم به پاى خدمت و ملازمت ايستاده از ايزد تعالى جل شأنه توفيق آن يافته كه در رعيت‌پرورى دقيقهء نامرعى نگذاشته ، و حالا كه سنين عمر به هشتاد و نه « 2 » رسيده مىخواهد كه\r\n\r\n\r\n","description":"","footnote":"\r\nنظاميه » مستعد بودند كه به اندك اشارهء خواجه سر به شورش و طغيان بردارند .\r\nولى در اوايل سال 485 ميان شحنهء مرو ، كه از خواص بندگان سلطان ملكشاه بود با يكى از پسران خواجه نظام الملك به نام « شمس الملك عثمان » نزاع شد و شحنه شكايت به سلطان برد .\r\nسلطان دو تن از بزرگان دولت را نزد خواجه فرستاد و به دو پيغام داد كه : « اگر در ملك شريك منى ، آن حكم ديگر است ، و اگر تابع منى چرا حد خويش نگاه نمىدارى و فرزندان و اتباع خويش را تأديب نمىكنى كه بر جهان مسلط شده‌اند ، تا حدى كه حرمت بندگان ما نگاه نمىدارند . اگر مىخواهى بفرمايم كه دوات از پيش تو بگيرند ؟ » خواجه ازين پيغام برنجيد و گفت : « با سلطان بگوييد كه تو نمىدانى كه من در ملك شريك توام و تو به اين مرتبه به تدبير من رسيده‌اى و بر ياد ندارى كه چون سلطان شهيد آلپ ارسلان كشته شد ، چگونه امراى لشكر را جمع كردم و از جيحون بگذشتم و از براى تو شهرها بگشادم و اقطار ممالك شرق و غرب را مسخر گردانيدم .\r\nدولت آن تابع ، بر اين دوات بسته است . هرگاه اين دوات بردارى آن تاج بردارند . »\r\nملكشاه با آنكه از جواب درشت خواجه سخت آزرده‌خاطر شد ، باز به عزل او اقدام نكرد و او را همچنان در وزارت نگاه داشت تا آنكه در راه بغداد كشته شد .\r\n( 1 ) . خواجه نظام الملك پس از قتل « عميد الملك كندرى » وزير طغرل‌بيگ در روز يكشنبه 13 ذى الحجهء 455 به وزارت رسيد و تا سال 485 بيست و نه سال و هفت ماه و كسرى با استقلال وزارت كرد . ولى در سلطنت طغرل‌بيگ نخستين پادشاه سلجوقى نيز در خراسان وزارت الپ ارسلان برادرزادهء او را داشت و ظاهرا درين نامه مدت وزارت خراسان را نيز بر دوران وزارت اعظم خويش افزوده است .\r\n( 2 ) . ظاهرا هشتاد و نه اشتباه نويسندگان است ، زيرا نظام الملك به قول اكثر مورخان در پانزدهم ذى القعدهء 408 تولد يافت و در دهم رمضان 485 كشته شد و ازين قرار چند ماه پيش از\r\n","page_name":" 206 ","page_number":208},
  {"content":"\r\n\r\nقلم از ورق دفتر تفرقه و قدم از روش و راه و رسم تردد كوتاه و كشيده دارد و به رخصت عالى روى در بيابان كعبهء مراد و مقصود نهد و چند روزى كه از عمر باقى مانده باشد به دعاى دوام دولت ابدى الانتظام قيام نمايد . باقى آنچه از راى ملك آراى قرار يابد محض بنده‌پرورى خواهد بود ، و الامر اعلى .\r\n\r\nجواب سلطان ملكشاه به عريضهء خواجه نظام الملك\r\nآصف جاها ، اقبال پناها ، دستور الوزراء فى الافاق ، صاحب اعظم اكرم ، خواجهء جهان معظم ، داراى نيك راى مكرم ، رعيت‌پرور عدالت‌گستر ، معتمد الملك ركن السلطنه ، ناظم مناظم الملك و الخلافه ، معز الدين نظام الملك قواما زيد قدره و دولته ، به وفور عنايات بىغايت پادشاهانه مخصوص و ممتاز و مستوثق و سرافراز بوده بداند كه شفقت دربارهء آن ركن السلطنه به درجه اعلى است و توجه خسروانه را به خود مصروف و مقرون شناسد كه تا باشد چنين باشد . بر آن معتمد الملك واضح باشد كه هميشه خاطر انور متوجه انديشه و فكر آن وزير نيكوسير مىبود .\r\nحال نيز از راى صواب‌نماى او كه موافق دولت ابدى الاتصال است و از علم اليقين به عين اليقين رسيده و رشتهء تفكر به جائى كشيده كه انجام مهام مملكت و قرار و آرام رعيت بىراى صواب‌نماى و تدبير آن وزير صافى ضمير صورت نمىبندد ، و نظام ملك انتظام نمىيابد .\r\n\r\nنظم\r\n باش تا از لطف ما بر فرق تو افسر نهند * باش تا شاهان همه بر آستانت سر نهند \r\nبايد كه بيشتر اميدوار به خدا و خداوند بوده رضاجوئى بندگان حضرت خالق كرده و در دلالت خير و منع از شر سعى موفور به ظهور رساند و اجر آن اگر در دنيا نرسد\r\n\r\n\r\n","description":"","footnote":"\r\n77 سال عمر كرده است . از ميان مورخان قديم فقط « محمد راوندى » در تاريخ راحة الصدور مىنويسد كه سن نظام الملك هنگامى كه كشته شد از هشتاد گذشته بود .\r\n","page_name":" 207 ","page_number":209},
  {"content":"\r\n\r\nدر آخرت از حضرت ملك غفور طلب دارد . اگر يك حاجت فقير درماندهء عاجز به اهتمام آن وزير نيكو مشير به سمع مبارك ما رسد و روا گردد ، ثواب آن به چندين حج برابرى كند .  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ  .\r\n\r\nپس از مرگ ملكشاه\r\nپس از مرگ ملكشاه چون ميان پسران او ، بركيارق و محمود و محمد و سنجر ، چنان كه در تاريخ سلاجقه بايد ديد ، اختلاف افتاد و ممالك پهناور سلجوقى تجزيه شد ، حسن صباح و پيروان او در ايران قدرت و نفوذ فراوان يافتند و فدائيان اسماعيلى در كشتن مخالفان خويش گستاخ‌تر شدند به هر شهرى داعيان فرستادند و قلعه‌هاى بسيار ديگر در حدود دامغان و رودبار و قائنات و رى و ساوه و اصفهان و غيره به دست ايشان افتاد .\r\nكار جسارت آن قوم به جائى رسيد كه به كشتن يا به زندان افكندن مردم مىپرداختند از شاهان و اميران دولت و عالمان هركس را كه با ايشان اندك مخالفتى مىكرد ، مىكشتند .\r\nچنان كه سلطان بركيارق پسر ملكشاه را نيز ، به سبب آنكه چند بار به دفع آنان همت گماشته و در سال 481 يكى از قلعه‌هاى مهم اسماعيليان را در ابهر گرفته بود ، به كارد زدند ، ولى او از آن زخم شفا يافت و به همين سبب از آن پس با ايشان به راه دوستى و مدارا رفت ، و حتى در جنگى كه با برادر خود سلطان سنجر در خراسان كرد ، از محتشم يا رئيس اسماعيليان طبس و قائن كمك گرفت . در نتيجه حسن صباح و پيروان وى در دستگاه كشورى و لشكرى بركيارق نفوذ فوق العاده يافتند و بسيارى از رجال دولت را به مذهب خويش درآوردند ، و حتى شهرت يافت كه فدائيان اسماعيلى به اشارهء بركيارق دشمنان او را كارد مىزنند . . . درين زمان از بيم فدائيان بيشتر وزيران و اميران دولت هميشه در زير لباس جوشن و زره مىپوشيدند .\r\nپس از بركيارق برادرش سلطان محمد سلجوقى به دفع اسماعيليه كمر بست .\r\nنخست قلعهء شاهدز اصفهان را ، كه ملكشاه بر فراز كوه آتشگاه برپاى كرده ، و يكى از پيشوايان اسماعيلى به نام احمد بن عبد الملك عطاش از سال 488 آن قلعه را به تصرف آورده و مركز اسماعيليان اصفهان ساخته بود ، محاصره كرد و در سال\r\n\r\n","description":"","footnote":"","page_name":" 208 ","page_number":210},
  {"content":"\r\n\r\n500 هجرى گرفت و ويران ساخت و احمد عطاش را با جمعى از اسماعيليان كشت .\r\nدر همان‌حال اسماعيليان به دستيارى وزير شاه سعد الملك سعد بن محمد آبى كه با ايشان همدست بود ، درصدد كشتن وى بودند ، ولى اين راز فاش گشت و وزير كشته شد .\r\nسپس سلطان محمد در سال 503 وزير تازهء خود ضياء الملك احمد پسر خواجه نظام الملك را ، كه به نظام الملك ثانى ملقب شده بود ، با سردارانى براى قلع و قمع اسماعيليه به الموت فرستاد .\r\nايشان الموت و قلاع نزديك آنجا را محاصره كردند ، اما كارى از پيش نبردند .\r\nاندكى بعد فدائيان اسماعيلى نظام الملك ثانى را نيز در بغداد كارد زدند ، ولى او از آن زخم جان بدر برد .\r\nپس از آن سپاهيان سلطان محمد همه سال بر الموت و رودبار مىتاختند و آذوقه و غلهء اسماعيليان را تلف مىكردند . در سال 511 نيز سلطان محمد اتابك انوشتگين شيرگير را مأمور محاصرهء الموت و قلعه‌هاى اطراف آنجا كرد و كار حسن صباح و اتباعش به سبب اين محاصره دشوار شد . ولى در همان ضمن سلطان محمد در اصفهان بمرد و لشكرها پراكنده شدند .\r\nسلطان سنجر پسر ديگر ملكشاه نيز چون در سلطنت مستقر شد ، درصدد دفع اسماعيليان برآمد و مكرر بر قلاع ايشان در قهستان حمله برد . حسن صباح چند بار با وى از در صلح‌جوئى درآمد ، ولى سنجر به مصالحه راضى نمىشد . سرانجام حسن يكى از خواص سلطان را فريفت و دستور داد تا شبى كه سنجر مست خفته بود ، كاردى پيش تخت وى در زمين فرو نشاند . سلطان همين كه بيدار شد و كارد را پيش تخت خويش مشاهده كرد ، چون نمىدانست كه كدام يك از نزديكان را بدان كار متهم سازد ، به روى خويش نياورد . اما در همان‌حال از حسن صباح به دو پيغام رسيد كه : « اگر نه به سلطان ارادت خير بودى آن كارد را كه در شب در زمين درشت نشاندند ، در سينهء نرم استوار كردندى ! » سنجر سخت بيمناك شد و ناچار با اسماعيليان به دوستى و مصالحه راضى گشت و حتى اجازه داد كه در قلمرو خود از كاروانها و عابران باجى بگيرند . به اين طريق در زمان پادشاهى سنجر كار اسماعيليان سخت بالا گرفت و بر قدرت ايشان به مراتب افزوده شد .\r\n\r\n","description":"","footnote":"","page_name":" 209 ","page_number":211},
  {"content":"\r\n\r\nحسن صباح نيز در زمان پادشاهى سلطان سنجر در شب چهارشنبهء ششم ربيع الاخر سال 518 ، پس از سى و پنج سال اقامت در قلعهء الموت درگذشت ، و پيش از مرگ كيابزرگ اميد ، از رؤساى اسماعيليه ، را به جاى خود تعيين كرد و سه تن از بزرگان اين مذهب را نيز با وى در كار پيشوائى شريك ساخت .\r\n\r\nاخلاق و صفات حسن صبّاح\r\nحسن صبّاح مردى بسيار زيرك ، دانشمند ، زاهد و پرهيزكار ، و قوى اراده ، و سائس و مدبر و حيله‌گر بود ، و به نيروى همين صفات ، كار نفوذ و قدرتش در اندك مدّت چنان بالا گرفت كه پادشاهان و خلفا و بزرگان زمان از بيم وى و فدائيان اسمعيلى خواب راحت نداشتند و خوف و هراس ايشان بر سراسر ممالك اسلامى مستولى بود .\r\nبنياد كار حسن چنان كه مخالفين او نيز بدان معترفند ، بر زهد و پرهيزگارى و امر به معروف و نهى از منكر بود . در مدّت 35 سال اقامت وى در قلعهء الموت هيچ كس در قلمرو او آشكارا شراب نخورد و در خم نريخت . يك بار كسى را كه در قلعه نى زده بود از آنجا بيرون كرد و ديگر به قلعه نپذيرفت . يكى از پسران خود به نام محمّد را كه به شراب‌خوارى متّهم كردند ؛ بكشت و پسر ديگر استاد حسين صبّاح را نيز به اتّهام اينكه در قتل حسين قاينى ، داعى اسماعيليه در قهستان ، دست داشته است ، هلاك كرد . هنگامى كه سپاهيان سلطان محمّد سلجوقى بر قلعهء الموت تاختند و آذوقه و غلّات اسمعيليان را نابود كردند ، به سبب بروز قحط و غلا در آن قلعه ، حسن زن و دختر خود را به قلعهء ديگر به نام « گردكوه » فرستاد و به محتشم اسمعيلى آنجا - رئيس مظفر - نوشت كه آنان را به دوك‌ريسى مشغول دارد ، و بر اجرت آن كار ما يحتاج ايشان را بدهد ؛ از اين زمان معمول شد كه ديگر محتشمان قلاع اسمعيلى ، زن نزديك خود نگاه نمىداشتند .\r\nقدرت و نفوذ معنوى و روحى حسن در پيروان خويش چنان بود كه به اندك اشارهء او بىتأمّل خود را مىكشتند و فرمان او را هرچه بود بىچون و چرا اطاعت مىكردند . نفوذ او در دربار سلاجقه و دستگاه خلفا و امناى دولت به حدى بود كه هيچ كس به دوستان و نزديكان و ملازمان خود اعتماد و اطمينان نداشت و فدائيان\r\n\r\n","description":"","footnote":"","page_name":" 210 ","page_number":212},
  {"content":"\r\n\r\nاسمعيلى حتّى به خوابگاه شاهان نيز دسترس داشتند و بزرگترين دشمنان خود را به آسانى نابود مىكردند .\r\nجانشينان حسن نيز پس از وى چندى در زهد و پرهيزكارى به راه او رفتند و به همين سبب قدرت و نفوذ اسمعيليّه همچنان دير زمانى باقى ماند ، تا سرانجام ، به شرحى كه در تواريخ مغول به تفصيل مىتوان ديد ، در سال 653 هجرى هلاكو خان مغول بر ركن الدّين خورشاه آخرين جانشين حسن صبّاح غالب شد و قلعهء الموت را با ديگر قلعه‌هاى اسمعيليّه ، چه در رودبار و چه در قهستان و نواحى ديگر ، گرفت و ويران كرد .\r\n\r\n","description":"","footnote":"","page_name":" 211 ","page_number":213},
  {"content":"\r\n\r\n\r\nمآخذ مهم اين مقاله\r\n1 . تاريخ جهانگشاى جوينى ، چاپ ليدن در سال 1937 ، مجلد سوم و حواشى آن به اهتمام محقق دانشمند مرحوم محمد قزوينى .\r\n2 . منشآت حيدربيگ ايواوغلى ، نسخهء خطى متعلق به دانشمند محترم آقاى دكتر مهدى بيانى .\r\n3 . مجالس المؤمنين ، تأليف نور اللّه بن شريف مرعشى شوشترى ، چاپ تهران در سال 1268 .\r\n4 . مقالهء مرحوم عباس اقبال ، در شمارهء 7 مجلهء شرق ، چاپ تهران در ماه خرداد سال 1310 .\r\n5 . تاريخ گزيده ، تأليف حمد اللّه مستوفى ، طبع ليدن .\r\n6 . حبيب السير ، تأليف غياث الدين بن همام الدين ، معروف به خواندمير .\r\n7 . روضة الصفاء ، تأليف محمد بن خاوندشاه ، معروف به ميرخواند .\r\n8 . راحة الصدور ، تأليف محمد بن على راوندى .\r\n9 . تجارب السلف ، تأليف هندوشاه بن سنجر بن عبد اللّه نخجوانى ، چاپ تهران .\r\n10 . تاريخ السلجوقيه ، تأليف عماد كاتب .\r\n11 . الكامل فى التاريخ ، تأليف ابن الاثير .\r\n12 . مجموعهء مكاتبات ، متعلق به شاعر فاضل آقاى مؤيد ثابتى .\r\n13 . سياستنامه ، از خواجه نظام الملك طوسى وزير .\r\n14 . « كتاب وصايا » ، منسوب به خواجه نظام الملك طوسى .\r\n15 . حواشى چهار مقالهء عروضى سمرقندى ، از محقق دانشمند مرحوم محمد قزوينى .\r\n\r\n","description":"","footnote":"","page_name":" 212 ","page_number":214},
  {"content":"\r\n\r\n\r\nنقش روحانيان در جنگ‌هاى مذهبى\r\n\r\nنزاع بنى شافعيّه و حنفيّه و تدبير محمود كاشانى ، صاحب سالار سلطان سنجر\r\nدر جنگ‌هاى مذهبى كه بين فرق دينى اسلام در شهرستان‌هاى مختلف در مىگرفت ، روحانيان بزرگ نقش مهمّى داشتند . سيد صدر الدّين صاحب زبدة التواريخ مىنويسد : « در ايّامى كه بين شافعيّه و حنفيّهء نيشابور نزاع درگرفت و از حنفيّه هفتاد تن به قتل رسيدند ، سلطان سنجر در لشگرگاه خود نزديك اين شهر ، صاحب سالار خود محمود كاشانى را نزد محمّد بن يحيى فرستاد و گفت : به او بگو كه سلطان مىگويد كه اين شهر از آن تست يا از آن من ، اگر از من است آن را ترك گو ، و از آن‌جا خارج شو ، و اگر از آن تست پس آمدن مرا آماده باش ؛ و به هرحال بايد از آن بيرون روى . محمّد كاشانى به حلقهء درس محمّد بن يحيى در جامع نيشابور درآمد و بر او ، كه به مطالعه اشتغال داشت ، سلام گفت ؛ محمّد بن يحيى التفاتى نكرد و از مطالعه سر برنداشت و گفت : و على عباد اللّه الصّالحين ! حاجب پيش او زانو زد و گفت : سلطان سلام مىفرستد و مىگويد كه تفصيل واقعهء نيشابور به سمع ما رسيد و دانسته‌ايم كه حاكم مطلق در اين شهر تويى و هرچه مىخواهى مىكنى . . . آنچه ما داريم نيز از بركت و نعمت دعاى توست . حاجب اين پيغام ابلاغ كرد و به خدمت سلطان رفت ؛ سلطان كه از فرستادن حاجب و پيغام ، سخت پشيمان شده بود بىتابانه انتظار مراجعت او را داشت ؛ چون برگشت ، از او پرسيد : با شيخ چه گفتى ؟\r\nحاجب آن چه ميان رفته بود ، تقرير كرد . سلطان گفت : به سر من سوگند ياد كن كه چنين گفتى ؛ حاجب سوگند ياد كرد . سلطان از انديشه بيرون آمد و بر او آفرين خواند و بر قدر و منزلت او افزود و ولايت نيشابور را ، در قلمرو او نهاد . . . » « 1 » .\r\n\r\n\r\n","description":"","footnote":"\r\n( 1 ) . عباس اقبال آشتيانى ، مجلّهء يادگار ، سال اوّل ، شمارهء 6 ، ص 35 .\r\n","page_name":" 213 ","page_number":215},
  {"content":"\r\n\r\nاستاد فقيد فروزانفر ضمن توصيف اوضاع اجتماعى عهد ابو القاسم قشيرى صوفى و دانشمند قرن پنجم هجرى ( متولّد به سال 386 ه . ) مىنويسد : در عهد او شهر نيشابور مركز تعصّبات و اختلافات مذهبى بود ، و كرّاميان درين شهر قدرت و نفوذ بسيار داشتند ، و گاه اين اختلاف از مجالس درس به كوى و بازار مىكشيد ، و عامّه به پشتيبانى ائمّهء مذهب وارد ماجرا مىشدند ، چنان كه بر اثر همين اختلاف ابو عبد اللّه الحاكم را از درس گفتن بازداشتند و منبرش را شكستند و ابو نصر عبد الرّحمن بن احمد صابونى را در حدود سال 372 به قتل رسانيدند و ابو فوزك را مسموم كردند و دامنهء اين تعصّب‌ها ميان شيعيان و سنّيان از يكسو و ميان حنفيّه و شافعيّه و كراميّه از دگر سو بالا مىگرفت و در روزگار سلطنت محمود قدرت به دست كرّاميان افتاد تا دولت غزنوى از خراسان برچيده شد و سلجوقيان بر خراسان دست يافتند و ابو نصر منصور بن محمّد كندرى كه به سه زبان پارسى و تازى و تركى سخن مىگفت و حنفىمذهب بود ، به وزارت طغرل‌بيك برگزيده شد ، و او مردى متعصّب و به قول بعضى معتزلى و به گفتهء عبد الغافر به سوء عقيده متّهم بود و آتش اختلاف را بر ضد اشعريّه دامن زد و كار بر اين دسته از مردم هرچه سخت‌تر گشت . مردم نيشابور ، از معتزله و كرّاميه و حنبليان هرات بر ضدّ ابو الحسن اشعرى برخاسته بودند و او را كافر مىشمردند ، چنان كه در سال 436 پيروان اشعرى از علما دربارهء صحّت عقايد و آراء وى استفتا كردند و ابو محمّد جوينى و ابو عثمان صابونى و ابو القاسم قشيرى در ذى القعدهء همان سال در جواب اين استفتا ، عقيدهء خود را داير بر اين كه ابو الحسن اشعرى از ائمهء اسلام و پيرو عقايد سلف است ، نوشتند . . . با اين‌حال ذهن طغرل‌بيگ را نسبت به مذهب شافعى و اشعرى مشوب ساختند . . . در سال 445 . . . روافض ، مبتدعه را بر منابر لعن كردند و ابو الحسن اشعرى را ملعون خواندند . . . فقها و محدّثين . . . و از آن جمله ابو القاسم قشيرى سخت به مخالفت برخاستند . . . ولى سودمند نيفتاد . ابو نصر كندرى فرمانى از جانب طغرل‌بيگ صادر كرد مشعر بر آن كه مخالفان را از نيشابور نفى بلد كنند . .\r\nعوام و اوباش به خانهء قشيرى ريختند و او را كشان كشان به زندان كهن‌دژ بردند ؛ امام الحرمين پنهان شد و از راه كرمان به حجاز گريخت . . . » « 1 » بعدها در عهد دولت نظام الملك ، بار ديگر قشيرى مقام و موقعيّت ديرين را به دست آورد .\r\n\r\n\r\n","description":"","footnote":"\r\n( 1 ) . ترجمهء رسالهء قشيريّه ، مقدّمهء فروزانفر ، ص 31 به بعد .\r\n","page_name":" 214 ","page_number":216},
  {"content":"\r\n\r\n\r\nقتل عين القضاة همدانى\r\nدر كتاب احوال و آثار عين القضاة ، علّت مرگ او چنين توجيه و بيان شده است :\r\n« مخالفين و اهل ظاهر ، از راه حسد و عناد ، به وى نسبت بىدينى داده و براى از بين بردن او كوشش زياد مىكرده‌اند . شكايت او از اهل حسد و علماى ظاهر ، و اشارهء وى به اتّهاماتى كه از همين راه به او نسبت مىداده‌اند ، نمايندهء يك زندگى پرحادثهء سياسى است كه صداى بىگناهى وى را از تاريكىهاى زندان ، با رقّت و تأثّر هرچه تمام‌تر به گوش مردم رسانيده است . و رسالهء شكوى الغريب او بهترين سند مشخّص كيفيّت اخلاقى و دينى و سياسى محيط ، و چگونگى رفتار مردم ترك با اوست . . . عين القضاة ، حسين بن منصور حلّاج را دوست مىداشته و با آن كه در آن زمان ، آوردن نام حلّاج و ابراز علاقه به او خيلى رسواكننده و خطرناك بوده ، مع الوصف در نوشته‌هاى خود مكرّر به انا الحقّ وى اشاره كرده و از سخنانش استشهاد نموده و كيفيّت شهادت او را آرزو مىكرده است .\r\n. . . گرفتارى و شهادت عين القضاة ، در واقع مانند گرفتارى و شهادت حلّاج ، يك امر سياسى بوده كه با رنگ مذهبى و دينى آميخته شده بوده است و بايد او را دوّمين قربانى شمرد . موقعى كه در بغداد حبس بوده ، سعى كرده كه تمام موارد اتّهام را با دلايل و براهين منطقى و استشهاد به اقوال مشايخ صوفيّه ردّ كند ، و چون گرفتارى او بيشتر جنبهء سياسى داشته ، نسبت به بىگناهى او توجّهى نشده و از اعمال رنج و شكنجه فروگذار نكرده‌اند . . . » « 1 » .\r\n. . . عماد كاتب ، قتل عين القضاة را تقريبا بدين مضمون نقل كرده است : « پس از دستگيرى عزيز الدّين عين القضاة كه از اعيان علما و اولياء اللّه بود ، و كراماتى از او سر مىزد ، اشخاص مشهور به اهل علم ، به وى حسد بردند و كلماتى از تصانيف او را كه نمىفهميده‌اند دستاويز تكفير وى قرار دادند ، و ابو القاسم درگزينى نيز او را گرفت و دست‌بسته به بغداد فرستاد تا راهى براى مباح بودن خون وى پيدا كند . سپس او را به همدان عودت داده و بدار كشيد ، به شب چهارشنبه جمادى الاخرى 525 . . . » « 2 » .\r\n. . خواجه عين القضاة ، هفتهء قبل از قتل و سوختن خود ، كاغذى سر به مهر به يكى از مريدان داد كه بعد از يك هفته اين را بگشاى ، و وى بعد از قتل و سوختن او چون\r\n\r\n\r\n","description":"","footnote":"\r\n( 1 ) . احوال و آثار عين القضاة همدانى ، تأليف دكتر رحيم فرمنش ، ص 58 به بعد .\r\n( 2 ) . همان كتاب ، ص 64 و 65 .\r\n","page_name":" 215 ","page_number":217},
  {"content":"\r\n\r\nكاغذ را بگشاد ، ديد اين رباعى نوشته شده :\r\n ما مرگ و شهادت از خدا خواسته‌ايم * و آن هم به سه چيز كم‌بها خواسته‌ايم\r\nگر دوست چنان كند كه ما خواسته‌ايم * ما آتش و نفط و بوريا خواسته‌ايم \r\nمدّعيان « . . . به دعوى الوهيّتش متّهم ساخته ، محضرى در قتلش پرداخته به سعى ابو القاسم در گزينى وزير خليفه ، پوست او را كندند و در مدرسهء خودش بردار كرده ، پس از آن به زير آورده در بورياى به نفط آلوده پيچيده و سوختند ، چنان كه خود گفته بود . . . » « 1 » .\r\n« در اواخر قرن پنجم و اوايل قرن ششم ، تعصّبات مذهبى در عراق خيلى شديد بوده است . . . علماى ظاهر تعصّب زيادى از خود نسبت به حفظ ظواهر دين نشان مىدادند ، چنان كه در بغداد چندين مرتبه به سبب سخن‌هاى بىباكانه ، و منابر احمد غزّالى انقلاب شد . در چنين محيطى ، عين القضاة به ظواهر دين كاملا بىاعتنايى نموده و از گفتن كلمات و اصطلاحات صوفيّه كه ظاهرا مخالف شرع بود ، امتناعى نمىكرد و تفسير آيات و احاديث را با بىمحابايى تمام انجام مىداد و از افشاى سرّ ربوبيّت باك نداشت . . . سعى و كوشش علماء دين و تقرّب به دستگاه‌هاى حكومتى نيز در اين عصر سبب شده بود ، كه آنان مجرى نظريّات سياسى عمال حكومتى در لباس دين باشند ، چنان كه خود عين القضاة بدين مطلب اشاره كرده است :\r\n\r\nحملهء عين القضاة به روحانيان بىايمان و دربارى\r\n« در روزگار گذشته خلفاى اسلام ، علماء دين را طلب كردندى و ايشان مىگريختندى ، و اكنون از بهر صد دينار حرام ، شب و روز با پادشاهان فاسق نشينند و ده بار به سلام روند و هر ده بار ، باشد كه مست و جنب و خفته باشند ، پس اگر يك بار باريابند ، از شادى بيم بود كه هلاك شوند و اگر تمكين يابند كه بوسى بر دست فاسقى نهند ، آن را بازگويند و شرم ندارند و ذلك مبلغهم من العلم ، و اگر محتشمى در دنيا ايشان را نصف القيا مىكند ، پندارند كه بهشت به اقطاع به ايشان داده‌اند . . . » « 2 » .\r\nبدين ترتيب روحانيان فاسد و نوكرمنش ، در مركز دين و خلافت اسلامى به نام عالم دين ، حكم مباح بودن خون او را به استناد به الفاظ موجود در نوشته‌هاى وى و\r\n\r\n\r\n","description":"","footnote":"\r\n( 1 ) . همان كتاب ، ص 68 و 69 .\r\n( 2 ) . همان كتاب ، ص 78 به بعد .\r\n","page_name":" 216 ","page_number":218},
  {"content":"\r\n\r\nبه تهمت الحاد و زندقه و دعوى الوهيّت و نبوّت صادر نمودند .\r\nشيخ اشراق در رسالة الطّير ، محيط خفقان‌آميز عصر خود را چنين تصوير مىكند :\r\n« اى برادران حقيقت ، همچنان از پوست پوشيده بيرون آييد كه مار بيرون آيد ، و همچنان رويد كه مور رود ، آواز از پاى شما كس نشنود ، و پيوسته مىپريد و هيچ آشيانه مگيريد ، كه همهء مرغان را از آشيانه‌ها گيرند ، و اگر بال نداريد كه بپريد ، به زمين فروخيزيد و همچون شب‌پره باشيد كه به روز بيرون نيايد ، تا از دست خصمان در امان باشيد . . . » ( به نقل از رسالة الطّير ، نسخهء خطى ) .\r\n\r\nمبارزهء حنفيان با شافعيان\r\n« اصفهان در زمان سلجوقيان به دو ناحيه يا دو محلّه منقسم بوده ، يكى به نام « دردشت » و ديگرى به اسم « جوباره » ؛ محلّهء اوّل مخصوص شافعيان و محلهء دوّم مركز حنفيان بوده است ، و چون دو طايفه هيچ وقت با يكديگر نمىساخته‌اند ، مدّت چند قرن به جان همديگر افتاده و فتنه‌هاى عظيم در اصفهان به‌پا كرده‌اند .\r\nكمال الدّين اسماعيل اصفهانى . . . در حقّ آنان چنين نفرين كرده است :\r\n اى خداوند هفت سيّاره * پادشاهى فرست خوانخواره\r\nتا كه دردشت را چو دشت كند * جوى خون آورد ز جوباره\r\nعدد خلق را بيفزايد * هريكى را كند دو صد پاره \r\nعاقبت ، نفرين كمال الدّين به اجابت مىرسد و لشكر خونخوار مغول هر دو دستهء شافعى و حنفى را از بين مىبرند . . . » « 1 » .\r\n\r\nهمگامى شيعه و معتزله در برابر اشعريان\r\n« . . . همداستانى شيعه و معتزله دربارهء امير و سلطان و شرايط معنوى و روحانى كه بايد دارا باشند ، كاملا مخالف با آن‌چه بود كه اشعريان بدان معتقد بودند و به همين مناسبت حكّام و سلاطين از مكتب اشعرى حمايت مىكردند و اهل اعتزال در شمار زنديقان و اهل بدعت به شمار مىآمدند . براى روشن شدن اين مطلب بىمناسبت نيست داستانى را از كتاب اصول الدّين « به زودى » نقل كنيم ؛ او مىگويد :\r\nدر اواخر عهد سامانيان ، قدريان و معتزليان در بخارا قوّت يافتند و وزير هم به آنان متمايل بود ، و اهل سنّت و جماعت مقهور آنان بودند . امير را آموزگارى بود سنّى ؛\r\n\r\n\r\n","description":"","footnote":"\r\n( 1 ) . به نقل از مقالهء صدر هاشمى ، در مجلهء يادگار ، سال سوّم ، شمارهء اوّل ، ص 12 .\r\n","page_name":" 217 ","page_number":219},
  {"content":"\r\n\r\nروزى به امير گفت : اين قدريان تو را امير و سلطان نمىدانند ولى اهل سنّت و جماعت تو را امير و سلطان مىدانند ، سلطان پرسيد : اين چگونه باشد ؟ آموزگار گفت : فردا تو را معلوم خواهد شد . او اهل سنّت و جماعت را در دار الخلافه گرد آورد و امير را پس پرده نشانيد و سپس به آنان گفت : اگر امير زنا كند و به مردم ستم نمايد و باده نوشد و غلام بارگى كند ، با علم به اين كه اين امور حرام است ، آيا از مقام خود منعزل مىگردد ؟ آنان گفتند : نه ، بلكه بر اوست كه بر اين گناهان توبه كند ؛ سپس پيشوايان قدريّه و معتزله را خواند و به آنان گفت : يكى از امرا اموال مردم را به ستم گرفته و زنا كرده و خم نوشيده و غلام بارگى كرده ، آيا منعزل مىگردد ؟ آنان همگى گفتند كه منعزل مىگردد ؛ سپس او روى به امير كرده گفت : اينان تو را معزول مىدانند و از امارت تو را اخراج مىكنند ، زيرا تو اين قبايح را انجام مىدهى . » ( به زودى ، اصول ، ص 191 ) « 1 » . ناگفته نماند كه در عصر حاضر نيز امام خمينى رهبر شيعيان ، در غالب سخنرانيها و آثار متنوّع خود از جمله در كتاب ولايت فقيه به مقام والاى روحانيون اصيل و پاكدامن اشاره مىكند و با استناد به جامع الاخبار از قول رسول اكرم مىنويسد كه در روز حساب من به علما و روحانيونى كه مجرى حق و عدالت بودند افتخار مىكنم « 2 » . »\r\nپس از حكومت سلجوقيان ، خوارزمشاهيان به قدرت رسيدند ، آخرين شهرياران اين سلسله از كفايت و كاردانى بهرهء كافى نداشتند ، چنان كه سلطان محمد خوارزمشاه در نتيجه بىكفايتى و سوء تدبير موجبات حمله خانمان‌برانداز مغول را به ايران فراهم كرد .\r\n\r\n\r\n","description":"","footnote":"\r\n( 1 ) . دكتر مهدى محقّق ، بيست گفتار در مباحث علمى . . . ، پيشين ، ص 9 به بعد .\r\n( 2 ) . ولايت فقيه ، حكومت اسلامى ، ص 143 و 144 به بعد .\r\n","page_name":" 218 ","page_number":220},
  {"content":"\r\n\r\n\r\nوسعت نظر بعضى از خداوندان تصوف\r\n\r\nمبارزه با تعصّب و جمود\r\nابن عربى مىگويد : خود را يكسره پاىبند عقيدهء معيّنى مكن تا ديگران را تكفير كنى ! اين جملهء پرمغز ابن عربى اعلام جنگ صريحى است عليه جمود و تعصّب و خودبينى ؛ اين فيلسوف روشن‌ضمير مىگويد : « آن‌ها كه خدا را در آفتاب مىپرستند ، آفتابى را مىبينند ، و آن‌ها كه در جانورى مىپرستندش جانورى را ، و آن‌ها كه در سنگ مىپرستندش سنگى را ، و آن‌ها كه او را به عنوان وجود صمدانى ، كه هيچ‌چيز همانند او نيست ، مىپرستند ( مختارند ) . . . خود را يك‌سره پاىبند عقيدهء معيّنى مكن تا ديگران را تكفير كنى ، كه چون پاىبند عقيدهء مشخصى شدى ، خير كثيرى را از دست داده‌اى . . . خدا در هر زمان و مكان موجود است و بر هرچيز قادر ، چنين خدايى را يك عقيدهء واحد محدود نخواهد كرد . » « 1 »\r\nاز اين روست كه جلال الدّين رومى گويد :\r\n در بتكده تا خيال معشوقهء ماست * رفتن به طواف كعبه در عين خطاست\r\nگر كعبه از او بوى ندارد كنش است * با بوى وصال او ، كنش كعبهء ماست \r\nغولد محقّق مجارستانى مىنويسد : « صوفيّه هرچند خود را طرفدار دين اسلام نشان مىدهند ، ولى اغلب در اين تمايل مشتركند كه خواهان محو همهء مرزهايى هستند كه اديان و عقايد را از هم جدا مىكنند ، آن‌ها مىگويند هريك از اين اديان و عقايد در ذات خود داراى ارزش و اهميّت است . ابن تيميّه مىگويد پاره‌اى از\r\n\r\n\r\n","description":"","footnote":"\r\n( 1 ) . الصّوفيه فى الاسلام ، ص 86 .\r\n","page_name":" 219 ","page_number":221},
  {"content":"\r\n\r\nمتصوفان بر انبيا بخصوص بر حضرت محمّد ( ص ) مىتازند ، زيرا او فرقه‌هاى مذهبى را مشخّص ساخت و گفت هركس را چنين اعتقادى نباشد به عقوبت دچار مىشود . . . صوفيّه همهء اديان را برابر مىشمارند تا آن‌جا كه گويند اسلام بر بت‌پرستى فضيلت ندارد . . . خدا را در هر دل طاهر و مقدّس مسجدى است ، بگذار مردم خدا را در آن مسجد عبادت كنند . حافظ در تأييد اين معنى گويد :\r\n در عشق ، خانقاه و خرابات فرق نيست * هرجا كه هست پرتو روى حبيب هست\r\nآن‌جا كه كار صومعه را جلوه مىدهند * ناقوس ديرِ راهب و نام صليب هست « 1 » \r\n\r\nحنبليان قهرمان جمود و خشك‌انديشى بودند\r\n« در ميان مكتب‌هاى انديشه و اعتقاد در اسلام ، هيچ كدام در مبارزه با « بدعت نوآورى » و پىگيرى در كوبيدن آن ، مانند مذهب حنبلى نبودند . . . پرشورترين هواداران احمد بن حنبل ، سرسخت‌ترين دشمنان « نوآورى » بودند . اگر مسلمانان از اين گروه پيروى كرده و آراى ايشان را پذيرفته بودند ، اسلام را از هرگونه پيشرفت بازداشته و به روش نخستين روزهاى پيدايش آن در مدينه بازگردانيده بودند و به شكل روزگار صحابه اداره‌اش مىكردند . پس از گذشت چند قرن ، در آغاز سدهء هشتم هجرى در سوريّه فقيهى به نام تقى الدّين ابن تيميّه با سرسختى تمام كوشيد تا به گذشتهء اسلام بنگرد و با نوآورىها به جنگ و ستيز برخيزد ، او با صوفيان و اصول اشراق به جنگ برخاست ؛ ابن تيميّه بزرگداشت انبيا و اوليا را نكوهيد و زيارت گور پيغمبر را كه مسلمانان بدان ارزش بزرگ مىنهادند انكار كرد . در حالى كه مسلمانان پارسا ، زيارت مدينه را متمّم حجّ مىشمردند او همواره اثبات هر حكم را به وسيلهء سنّت ، و تنها در سنّت جستجو مىكرد ، برخى او را به خاطر مقاومتش « لوتر » اسلام خوانده‌اند .\r\n\r\nوهّابىها\r\nمحمّد بن عبد الوهّاب - كه در سال 1115 هجرى در نجد تولّد يافته - كسى است\r\n\r\n\r\n","description":"","footnote":"\r\n( 1 ) . حنّا الفاخورى - خليل الجرّ ، تاريخ فلسفه در جهان اسلامى ، ص 286 - 287 ( به اختصار ) .\r\n","page_name":" 220 ","page_number":222},
  {"content":"\r\n\r\nكه نوشته‌هاى ابن تيميّه را با شور فراوان بررسى نمود و جنبشى مذهبى در هم‌ميهنانش برانگيخت . اين جنبش خونين منجر به تشكيل دولتى شد كه هنوز در سياست شبه جزيرهء عربستان عاملى نيرومند به شمار است . وهّابىها حتّى دود تنباكو و قهوه‌نوشى را چون نمىتوان براى حلال بودنشان سنّتى از صحابه پيدا كرد ، منع مىكنند و تاكنون در سرزمين وهّابىها به عنوان گناه كبير حرام مىباشد .\r\nوهّابىها به مسجدهايى كه سنّى و شيعه ، بسيار تقديس مىكردند ، تاخته ويرانشان مىكردند ، زيرا كه آن‌ها را بدترين شكل شرك و بت‌پرستى مىشمردند . آنان پرستش ضريح‌ها و احترام زياد به مقابر بزرگان دين را عملى حرام مىشمردند ، زيرا اين كارها در صدر اسلام معمول نبود . به طور كلّى وهابيان طرفدار دين اسلام به صورتى هستند كه پيغمبر و يارانش نهاده بودند ؛ امّا در عمل ، سنّيان آنان را خارجى و انشعابى و منحرف مىشمارند و آنان را دشمن اجماع مىدانند زيرا آن‌چه اجماع با گذشت قرن‌ها پذيرفته و سنّت ساخته ، پذيرفتنى و قابل اجراست .\r\nبه اين ترتيب مىتوان گفت كه وهابيان گروهى هستند كه از دايرهء اسلام سنّتى بيرون شده و بدان راه مىروند كه خوارج در دوران نخستين اسلام رفتند . » « 1 »\r\nفرقهء وهابيّه علاوه بر آن‌چه گفتيم ، تشييع جنازه ، سوگوارى براى اموات و استمداد از ارواح پيغمبران و ائمّه و غيره را عملى خرافى و حرام مىشمارند و مىگويند آنان در دنيا و آخرت كوچك‌ترين تأثيرى در احوال مردم ندارند . اين جماعت از القاب و احتراماتى كه براى پيغمبر و ائمّه قائلند ، بيزارى مىجويند و اين اعمال را حرام مىدانند . به پا كردن بنا و دستگاه ضريح را براى قبور مقدّسه در حكم بت‌پرستى دانسته به تخريب و انهدام آن‌ها فتوى مىدهند . بىشك يكى از دلايل مبارزهء وهّابىها با زائرين بيت اللّه الحرام بر همين منطق استوار است .\r\n\r\nتقيّه و كتمان عقيده ، وسيله‌يى بود براى دفع خطر\r\nشيعه ، تقيّه را براى رسول ( ص ) و امام ( ع ) جايز و براى مؤمنين نيز در بعضى موارد واجب مىشمارند ، ولى اشاعره آن را در مورد رسول ( ص ) و امام جائز\r\n\r\n\r\n","description":"","footnote":"\r\n( 1 ) . مأخوذ از ترجمهء فارسى درسها . . . پيشين .\r\n","page_name":" 221 ","page_number":223},
  {"content":"\r\n\r\nنمىدانند ، ولى براى عامّه مؤمنين فقط در بعضى موارد جايز مىشمارند . بارى اساس تقيّه مبنى بر رعايت مصلحت و حفظ نفوس و دماء از تلف است و در مذهب شيعه در بعضى موارد بدان توصيه شده است كه : « التقيّة ترس المؤمن و التّقيّة حرز المؤمن و لا ايمان لمن لا تقيّة له » ( كافى ، ج 2 ص 221 ) ، ولى در جايى كه سپر تقيه دفع شرّى نكند ، نبايست آن را به كاربرد و بلكه بايد با آزادى و شهامت ، گفتار و كردار خويش را با عقيدهء قلبى خود منطبق و هم‌آهنگ ساخت كه : « انّما جعل التّقية ليحقن بها الدّم فاذا ابلغ الدّم فليس تقيّة » ( كافى 220 - به نقل از تعليقات كشف الحقايق ، ص 236 ) . تقيّه در تمام دوران بعد از اسلام ، در بعضى موارد از طرف پيشوايان مذهبى تجويز مىشد ولى پس از حملهء مغول و پائين آمدن سطح اخلاقيّات ، اين روش به صورتى دور از اخلاق و مردمى بيش از پيش در بين مردم راه يافت\r\n\r\nتحديد عقايد و افكار در عهد سلاجقه\r\n« در آن ايّام كه خيّام مىزيست ( قرن پنجم هجرى ) خلافت بغداد ، ديگر موفّق شده بود ولو به طور موقّت ، بر واكنش همه‌جانبهء فكرى و سياسى و اجتماعى ايرانيان ، در قبال تسلط خليفه ، نخست به كمك تركان غزنوى و سپس به دستيارى تركمانان سلجوقى غلبه كند . غزّالى و خيّام ( اين بزرگترين متفكّرين دوران سلجوقى ) آخرين نمايندگان اين موج نيرومند حريّت فكرى هستند كه از زمان سامانيان و مأمونيان و آل زيار و آل بويه ، در سراسر ايران ، به‌ويژه در خراسان برخاسته بود ، ولى هر دو اين‌ها در دوران فرونشست اين موج مجبور بودند ، هريك به شيوهء خود ، به نحوى با محيط سازش كنند . غزّالى در نامه‌يى به سنجر نوشت : « دوازده سال در زاويه نشستم ، از خلق اعراض كردم ، پس فخر الملك رحمة اللّه مرا الزام كرد كه تو را به نيشابور بايد شد ، گفتم كه اين روزگار سخن مرا احتمال نكند كه هركه در اين وقت حكمت گويد ، در و ديوار به معادات او برخيزد ، گفت : ملك عادل است و من به نصرت تو برخيزم . امروز كار به جايى رسيده است كه سخن‌ها مىشنوم كه اگر در خواب ديدمى گفتمى اضغاث « 1 » احلام است . . . » « 2 » .\r\n\r\n\r\n","description":"","footnote":"\r\n( 1 ) . خوابهاى شوريده - خوابهاى پريشان .\r\n( 2 ) . ويژگىها و دگرگونىهاى پيشين ، ص 211 .\r\n","page_name":" 222 ","page_number":224},
  {"content":"\r\n\r\n\r\nحملهء ارتجاع زمان به خيّام\r\nخيّام كه از غزّالى و عطّار در جادّهء آزادانديشى جلوتر بود ، خطر سهمگين‌ترى را از جانب ارتجاع عصر متوجّه خود مىديد ؛ قفطى در تاريخ الحكماء روزگار تيرهء اين متفكّر را چنين وصف مىكند : « معاصران زبان به قدح او گشودند ، و در دين و اعتقادش سخن گفتن آغازيدند ، چنان كه خيّام به وحشت افتاد و عنان زبان و قلم بگرفت و به عزم حجّ از شهر نيشابور برون رفت و پس از آن كه از كعبه بازگشت ، در كتمان اسرار خويش اصرار ورزيد و ظواهر شرع را مراعات مىكرد . »\r\nاز اميران متعصّب حنفى و حنبلى گرفته تا صوفيان قشرى و خم‌شكن ، همگى در كار نبرد با آزادانديشى بودند ، به هر شكلى كه اين آزادانديشى بروز مىكرد ، خواه به‌صورت حكمت مشّاء باشد يا دانش يونان يا عرفان وحدت وجودى يا كلام معتزله و يا كيش اسماعيلى و يا الحاد قرمطى و يا رفض شيعه . ولى ارتجاع محيط نتوانست بند بر دست و پاى انديشهء غزالى و خيام گذارد . آنها به هر جهت افكار خود را به زبان شعر و نثر به تازى و پارسى ثبت كردند و با آن كه به قول غزّالى صد مهر بر زبان نهاده بودند ، ابواب قلب شعله‌ور خود را در اين آثار گشودند و خفاياى روح خود را نمودند . غزّالى گويد :\r\n گفتم دلا تو چندين بر خويشتن چه پيچى * با يك طبيب محرم اين راز در ميان نه\r\nگفتا كه هم طبيبى فرموده است با من * گر مِهر يار دارى ، صد مُهر بر زبان نه \r\nپاسخهاى حنفىها و حنبلىها به مسائل عمدهء حيات انسان ، خيام را خشنود نمىساخت . . . او ، نغمهء دردناك كهن سرگشتگى جانگداز بشر را با طنبور سحرآميز خود مىنوازد . فلسفهء خيام در شرايط مشخّص عصر ، فلسفه‌اى مترقى ، و مظهر مقاومت و طغيان روحى زبدهء دانشمندان آن دوران عليه قشريّت و رژيم ارتجاعى و اشرافى عباسى و سلجوقى بود . خيّام باور ندارد كه عقل اشعرى و حنبلى ، راز جهان را گشوده و آيات و احاديث ، همهء مسائل را حلّ كرده‌اند ؛ او عجز علم و جهان‌بينى رسمى را مىبيند و لذا بانگ مىزند كه اسرار وجود ، حرف معمّايى است هركس سخنى ، از سر سودا مىگويد . . . به عقيدهء خيام ، كسى خلد و جحيم را نديده است تازه اگر عاقبت كار بهشت و حور عين است ، ما با برگزيدن مى و معشوق ، همان كار مىكنيم . . . شايان ذكر است كه صادق هدايت در مقدّمهء بسيار جالب كتاب\r\n\r\n","description":"","footnote":"","page_name":" 223 ","page_number":225},
  {"content":"\r\n\r\n« ترانه‌هاى خيّام » خود به پيوند انديشه‌هاى خيام با چارواك توجّه داشته است ، وى از كتاب دبستان مذاهب نظريات چارواك را نقل مىكند :\r\nعقيدهء چارواك آن است كه : « چون صانع پديدار نيست و ادراك بشرى به اثبات آن محيط نيارد شد ، ما را چرا بندگى امرى مظنون و موهوم يابل معدوم بايد كرد . . .\r\nعقل ، نقد را به نسيه ندهد ، آن‌چه ظاهر نيست باور كردن آن را نشايد . . . بعد از تخريب كاخ تن ، عروجى بربرين وطن ناز و نعم ، و يا نزول به نار و جحيم نخواهد بود . . . » در فلسفهء خيّام دو نوع پرخاش را از هم بايد تميز داد ، پرخاش عليه نظام موجود اجتماع و معتقدات خرافى ، و پرخاش عليه سرنوشت طبيعى انسان ، عليه طبيعت ، اعتراض بر مرگ ، اعتراض بر طبيعت سپرى و فناپذير انسان . . . بين افكار خيّام و سيسرون خطيب و فيلسوف رومى در زمينهء مرگ شباهت‌هايى وجود دارد . . .\r\nدر پايان كلام بايد گفت كه شكّاكيّت و لذّت‌پرستى خيّام براى دوران خود يا براى دوران خواجه شمس الدّين حافظ شيرازى ، كه يكى از داهىترين مروّجين بسيارى از انديشه‌هاى خيّام بود ، بىشك يك فلسفهء معترض و يك جريان مترقّى بود ، ولى در عصر ما تكرار اين نظريّات و تعلّق بدان‌ها يك اقدام قهقرائى است ، بشر امروز مىداند كه به كمك يك جامعهء مقرون به عدالت و مجهّز به عالىترين تكنيك و عالىترين دموكراسى مىتواند خوشبختى واقعى انسانى را تامين كند ، و مىداند كه او قادر خواهد شد به نيروى مخرّب مرگ غلبه كرده ، عمر بسيار طولانى براى انسان فراهم كند . اين چنين جامعه‌يى كاملا واقعى است و زمينهء عظيم اجتماعى ، فكرى ، علمى و فنّى آن تماما وجود دارد ؛ و طى نيمهء اوّل قرن بيستم اين زمينهء شگرف پديده شده و استحكام يافته است . خيّام عصر ما ، كسى است كه به اين فلسفهء مثبت و سرزنده بپيوندد و در راه آن بكوشد و الّا اگر در مواضع خواجه و عمر خيّام قرار گيرد قرن‌ها به عقب رفته و خود را در گرداب انحطاط و نوميدى غرقه ساخته است . . . « 1 » .\r\n\r\n\r\n","description":"","footnote":"\r\n( 1 ) . با استفاده از ويژگىها و دگرگونىها ، اثر احسان طبرى ، ص 212 به بعد ( به اختصار ) .\r\n","page_name":" 224 ","page_number":226},
  {"content":"\r\n\r\n\r\nرياكارى و كتمان عقيده\r\nدر جوامع و شهرهايى كه رايحهء مطبوع آزادى عقيده به مشام نمىرسد ، مردم براى ادامهء حيات ناچارند راه سالوس و ريا پيش گيرند و از اظهار عقيدهء باطنى ، خوددارى نمايند . گرديزى در كتاب زين الاخبار به مشكلات و نگرانىهاى ناشى از تعصّبات مذهبى در يكى از شهرهاى گرجستان اشاره مىكند و مىنويسد : « . . . اين مردمان . . . سه دين دارند ، چون روز آدينه باشد با مسلمانان به مسجد آدينه آيند و نماز آدينه بكنند و بازگردند ، و چون شنبه باشد با يهود پرستش كنند ، و چون يكشنبه باشد اندر كليسيا آيند و با ترسايان به رسم ايشان پرستش كنند ، و اگر كسى از ايشان بپرسد كه چرا چنين كنيد ؟ گويند اين هر سه فريق مخالف يكديگرند و هركسى همى گويد كه حقّ به دست من است ، پس ما با هر سه فريق موافقت مىكنيم مگر حقّ را اندر آن يابيم . » « 1 »\r\n« قبل از ديالمه ، شيعيان بغداد تحت فشار بودند با وجود اين ، مرتب گرد يكديگر برمىآمدند و چون خليفه آگاه مىشد ، دستور دستگيرى آنان مىداد ، از جمله در سال 313 به خليفه گزارش دادند كه شيعه در مسجد « براثا » كه مخصوص شيعيان و مركز اجتماعات آنان بود جمع مىشوند ، فرمان دادايشان را دستگير و مسجد را با خاك يكسان كردند . ( منتظم جلد ششم ص 195 ) » « 2 » .\r\nهمين مشكلات و تعصّبات جنون‌آميز ، مردم را به سوى تقيه و رياكارى كشانيد .\r\n\r\nرفض و تقيّه\r\nرفض در لغت به معنى ترك كردن و دورافكندن است ، و در اصطلاح دينى ، به معنى ترك گفتن و نفى عقيدهء رايج است . در دوران بعد از اسلام اهل سنّت و جماعت كليهء مخالفان عقيدتى خود را « رافضى » مىخواندند و به كمك فرمانروايان وقت ، اين قبيل مردم را با اعمال قدرت از ميان برمىداشتند . در چنين شرايطى كه خلق از نعمت آزادى عقيده و ايمان بىنصيب بودند يگانه راه رهائى از مرگ و تكفير اين بود كه جمعى از مردم بر خلاف اعتقاد باطنى خود چيزى گويند و كارى كنند كه\r\n\r\n\r\n","description":"","footnote":"\r\n( 1 ) . زين الاخبار گرديزدى ، ص 278 .\r\n( 2 ) . شاهنشاهى عضد الدّوله ، ص 115 .\r\n","page_name":" 225 ","page_number":227},
  {"content":"\r\n\r\nبه آن معتقد و مؤمن نيستند ، اتّهام رفض ، يعنى تكفير و به خاك و خون كشيدن مخالفان ، مردم را وادار مىكرد به تقيّه و دروغ مصلحت‌آميز گفتن ، كه اين خود محصول محيطهاى استبدادى است كه زمامداران مىخواهند عقايد و نظريّات خود را به زور به مردم تحميل كنند .\r\n\r\nروش دانشمندان\r\n« ابن سينا ، حكيم و پزشك و دانشمند نامى ، كه بستگيش به باطنيان معروف است ، در بسيارى موارد ناگزير بود تقيّه كند ، چنان كه نظر خويش را در « تأويل » معراج پيامبر مدّتى پنهان مىداشت و خود در مقدّمهء معراج‌نامه مىنويسد : « به هر وقتى دوستى از دوستان اندر معنى معراج سؤال‌ها مىكرد و شرح آن بر طريق معقول همى خواست و من به حكم خطر محترز بودم » تا اينكه پس از تحصيل اجازه از علاء الدّولهء ديلمى و به كمك او توانست معراج‌نامه را بنويسد . گوئى اين رباعى منتسب به وى ، در مورد تقيّه و كسانى كه در برابر ايشان تقيّه لازم است ، گفته شده است :\r\n با اين دو سه نادان كه چنان مىدانند * از جهل ، كه داناى جهان آنانند\r\nخر باش كه اين جماعت از فرط خَرى * هركو ، نه خر است كافرش مىخوانند \r\nيكى ديگر از تقيّه‌هاى معروف ، منسوب به شيخ توسى است . شيخ توسى از مراجع تقليد شيعه بود ، و در سال 460 هجرى در نجف وفات يافت و مصائب فراوان در راه ايمان خويش تحمّل كرد ، يك‌بار علماى سنّى پيش خليفه تفتين كردند كه او در كتاب « مصباح » خود خلفا را لعن و سبّ كرده است ، خليفه از او بازخواست كرد كه مقصودش از اوّل و دوّم و سوّم و چهارم كه در زيارت لعن كرده چه كسانى هستند ؟ شيخ دامى را كه برايش گسترده بودند دريافت و گفت مقصود قابيل قاتل هابيل ، و كشندهء شتر صالح ، و قاتل يحيى پيغمبر ، و ابن ملجم قاتل على ( ع ) است ( بديهى است كه مقصود وى از اوّل و دوّم و سوّم خلفاى اوّل و دوّم و سوّم است ، ولى از چهارم در واقع معاويه را در نظر داشته است . ) هرچند تفتين علماى سنى بىجا نبود ، ولى شيخ با اين تقيّه و حيله از زجر و تعقيب نجات يافت .\r\nاكنون نمونه‌اى ديگر از « تقيّه » را كه در گذشتهء نزديك در يكى از استان‌هاى كشور\r\n\r\n","description":"","footnote":"","page_name":" 226 ","page_number":228},
  {"content":"\r\n\r\nما جارى بود و مثلى نيز به‌وجود آورده نقل مىكنيم ؛ در كرمان مثلى است معروف كه مىگويد « فلان از ضرب « بگلر » يا حسين مىگويد » ، يعنى از روى عقيدهء باطن سخن نمىگويد و بر اثر فشار مىگويد ؛ منشاء اين مثل چنين است كه در روزگار گذشته « بگلر » نامى در كرمان مىزيست كه در ايّام عاشورا و عزادارى حسينى ، زردشتيان آن شهر را به زور و تهديد و ارعاب گرد مىآورد و پشت سر دسته‌هاى سينه‌زنى مىانداخت كه « يا حسين » بگويند ، يكى از ايشان پيشاپيش هم‌كيشان خود قرار مىگرفت و آهسته زير لب مىگفت « از ضرب بگلر » و سپس « يا حسين » بلندى مىكشيد و ديگر زردشتيان هم مىگفتند « ما همه همينا مىگيم ! » اكنون منشاء اين مثل فراموش شده ، ولى مثل در افواه مردم آن سامان باقى مانده است ؛ مانند بسيارى مثلهاى ديگر . اين داستان نمونهء گويايى است از تقيّهء اقليّت در برابر متعصّبان نادان كه به كيش و طريقت و مسلك خويش به جاى سود ، زيان مىرسانند .\r\nسنّيان حنفى و حتّى خوارج نيز تقيّه را مجاز مىدانسته‌اند . . . » « 1 » .\r\nبه طور كلّى در رژيم‌هاى استبدادى و در جوامعى كه تعصّب و جمود حكومت مىكند ، مردم در ابراز عقيدهء سياسى و مذهبى خود آزاد نيستند . چنان كه به تفصيل گفتيم پس از آن كه شيعيان در برابر اهل سنّت و جماعت قرار گرفتند ، براى حفظ جان و مال خود ، راه تقيّه را برگزيدند تا جايى كه بعضى از پيشوايان عالم تشيع گفتند : « التّقية دينى و دين ابائى و من تركها قبل خروج قائمنا فليس منّا . » [ يعنى :\r\nكتمان عقيده و پنهان داشتن دين حقيقى شيوهء من و نياكان من است و هركه پيش از خروج مهدى قايم اين شيوه را ترك گويد از ما شيعيان نيست . 
  ] و براساس اين فكر ، جمعى قدم فراتر گذاشته گفتند : « الضّرورات تبيح المحظورات » يعنى ، دست يازيدن به كار ناروا و ناصحيح به هنگام ضرورت و نياز ، اشكال و ايرادى ندارد .\r\n\r\nعوارض گوناگون تكفير\r\nاسناد كفر و زندقه به يك مسلمان عواقب و آثار شومى در پى داشت « زيرا كافرى كه كفرش ثابت شود ، طرد و رانده خواهد شد ، حقّ تجارت ، كسب و بازرگانى با\r\n\r\n\r\n","description":"","footnote":"\r\n( 1 ) . حسن صبّاح ، كريم كشاورز ، تلخيص از صفحهء 18 تا 22 .\r\n","page_name":" 227 ","page_number":229},
  {"content":"\r\n\r\nمردم را نخواهد داشت ، هم‌خوراكى با وى ممنوع است ، زناشويى او باطل خواهد شد ، بايد از او پرهيز و وى را تحقير كرد ، پشت سرش نماز نتوان خواند ، گواهى او نزد قاضى و داور پذيرفته نيست ، حقّى و ولايتى در ازدواج دخترانش نخواهد داشت ، بر مرده‌اش نماز نگذارند ، پيش از ريختن خونش او را سه بار توبه دهند هرگاه نپذيرفت ، ريختن خونش واجب خواهد بود . . . در احوال اشعرى آورده‌اند كه در واپسين دم زندگيش ، ابو على سرخسى را نزديك بستر مرگ خود در بغداد فرا خواند ، در عين از حال‌رفتگى توانست اين جمله‌ها را بر زبان راند : گواه باش ! كه من هيچ كس از اهل قبله را تكفير نكرده‌ام ، زيرا كه مسلمانان هنگام پرستش رو به يك سو نمايند ، آن‌چه ايشان را از يكديگر جدا مىسازد جز ناسازگارىهاى لفظى نيست ؛ امّا در روايت ديگر آمده است كه واپسين سخن او لعنت بر معتزله بوده است . من نيز اين روايت دوّم را درست‌تر مىدانم ، زيرا روحيهء مردم آن روزگار پر از آشوب‌هاى مذهبى ، با تكفير سازگارتر از تمايل به نرمش‌گسترى و آشتى دادن بوده است . بيهوده نيست كه از قديم گفته‌اند : « عبادت متكلمان منحرف ، بو كشيدن در پى زندقت است . » تأليف‌هاى كلامى ، صورتى درست از اين قهرمانان به ما مىدهد كه همواره مشغول پرتاب واژه‌هاى كافر و زنديق به سوى كسى هستند كه جرأت كرده در چيزكى با مؤلّف مخالفت ورزد ؛ در ميان آن همه كشاكش ، تنها صوفيگرى است كه از آن نسيم نرمش و گذشت مىوزد . ما ديديم كه ايشان تا آن‌جا رفتند كه شعاير اساسى دين را منكر شدند ، اما غزّالى تا آن‌جا از آنها پيروى ننمود ؛ وى خطاب به مسلمانان مىگويد : « سفارش مىكنم كه تا مىتوانى زبان بر اهل قبله ، تا هنگامى كه لا إله الا اللّه ، محمّد رسول اللّه مىگويند و آن را نشكسته‌اند دراز مكن ! . . . » او برادران دينى خود را به سوى عقيده و ايمانى خواند كه معبد و مركز آن در دل‌ها و قلوب مردم است ، و اين بزرگترين اثر صوفيگرى ، در ساختمان مذهبى اسلام بود . . . » « 1 » .\r\n\r\nنرمش در قوانين اسلامى\r\nيكى از پژوهندگان ، با استناد به آيات قرآن و احاديث مىنويسد : « هيچ‌گاه هدف\r\n\r\n\r\n","description":"","footnote":"\r\n( 1 ) . از تتبعات غولد محقق مجارستانى ، ترجمهء فارسى درس‌ها . . . پيشين .\r\n","page_name":" 228 ","page_number":230},
  {"content":"\r\n\r\nقرآن و اسلام و علم « فقه » چنان نبوده است كه زندگى مسلمانان را يك‌باره در چارچوب دستورهاى فقهى گرفتار سازد . از همان آغاز كار به آيت‌ها و حديث‌هاى زيرين اهميّت فراوان نهاده مىشد : « خدا در آئين براى شما گرفتارى ننهاده است ( حج 22 : 78 ) ، خدا براى شما آسانى مىخواهد نه دشوارى ( بقره 2 : 185 ) ، خدا مىخواهد بار شما را سبك سازد ؛ چه آدمى ناتوانست ( نساء 4 : 28 ) ؛ و حديث‌هائى همانند ، نيز بسيار است . . . ابراهيم نخعى يكى از فقيهان سرشناس سدهء اوّل اسلام از اين اصل پيروى مىكرده ، وى هيچ‌گاه چيزى را حرام مطلق يا حلال مطلق نمىخواند ، بلكه مىگفت : اين را خوش نمىداشتند ( يعنى ياران ) و آن را مىپسنديدند ؛ و نيز عبد اللّه بن شيرمه ، از تابعان ، هيچگاه حكمى قطعى جز بر حلال بودن صادر نمىكرد و مىگفت : جز در جايى كه حديث‌هاى صحيح ثابت گردد ، نمىتوان چيزى را حرام قطعى داشت . » « 1 »\r\n\r\n\r\n","description":"","footnote":"\r\n( 1 ) . همان منبع .\r\n","page_name":" 229 ","page_number":231},
  {"content":"\r\n\r\n\r\nتاريخچهء تعصّبات مذهبى در ايران\r\nبايد توجه داشت كه در دوران بعد از اسلام تنها مردانى چون متوكّل خليفهء عباسى و محمود غزنوى دشمن آزادى انديشه نبودند ، بلكه ، بعضى از سلاطين آل بويهء شيعى مذهب نيز ، در جمود و خودخواهى و تعصّب و بدعت‌گزارى ، دست كمى از آنان نداشتند .\r\n\r\nجنگ‌هاى مذهبى در عهد آل بويه\r\nچنان كه اشاره شد بنى اميّه در دوران قدرت صد سالهء خود ، از روى تعصّب و جاهليّت دستور داده بودند كه عاشورا را عيد بگيرند و در اين روز شادمانى كنند ؛ اين امر بر شيعيان بسيار گران آمد ، « شدّت اين تأثّر در دعاها و زيارت‌نامه‌هايى كه از ائمّه ( ع ) روايت شده است ، به خوبى آشكار مىشود . آل بويه سخت به اين امر توجّه كردند كه روز عاشورا روز عزا اعلام نمايند تا اين سنّت منحوس بنى اميّه از ميان برده شود . . . تعطيل و عزادارى عاشورا با كيفيّتى كه از قرن‌ها قبل معمول بود و اكنون نيز معمول است ، از زمان آل بويه آغاز گرديد و قبل از آل بويه معمول نبود . آنان به ياد واقعهء كربلا و به مناسبت عظمت و اهميّت اين روز ، دستور دادند روز عاشورا تعطيل عمومى شود ، حتّى نانوايىها و دكان‌هائى كه موادّ خوراكى مردم را مىفروختند بسته شود ، مردم لباس عزا بپوشند ، زنها شيون كنند و اين رسم سال‌ها اجرا گرديد .\r\nپس از آن كه آل بويه از ميان رفتند ، تا چند قرن اجراى آن متوقّف شد و اگر انجام مىيافت به كيفيتى كه در زمان آل بويه معمول بود ، اجرا نمىگرديد ولى پس از روى كار آمدن صفويّه مجددا معمول شد . در زمان آل بويه ساكنان محلهء كرخ - از\r\n\r\n","description":"","footnote":"","page_name":" 230 ","page_number":232},
  {"content":"\r\n\r\nمحلّه‌هاى بزرگ و قديمى بغداد - چون شيعه بودند ، در روز عاشورا عزادارى مىكردند ( به طورى كه مقدسى نوشته ( احسن التقاسيم ص 126 ) در آن وقت در شهر بغداد غلبه با شيعه بوده است ؛ فرقه‌هاى ديگر اهل تسنّن نيز در آن شهر بوده‌اند ) . . . دستور عزادارى و تعطيل عاشورا را ، اوّل‌بار معزّ الدّوله در سال 352 صادر كرد . يافعى در اين‌باره مىگويد : در سال 352 در روز عاشورا معزّ الدّوله به اهل بغداد دستور داد ماتم به‌پا دارند و نوحه‌گرى كنند ، دكان‌ها را ببندند و جلو در آنها پلاس آويزان نمايند ، طبّاخان را از پختن طعام منع فرمود ، زن‌ها موىكنان و مويه‌كنان بيرون آمدند ؛ گويند اين نخستين روزى است كه بر شهداى كربلا عزادارى شد . . . » ( مرآت الجنان ص 247 ) .\r\nابن جوزى در وقايع سال 352 گويد : معزّ الدّوله دستور داده بود مردم در عاشورا گرد هم برآيند و اظهار حزن كنند ، در اين روز بازارها بسته شد ، خريد و فروش تعطيل گرديد ، قصّابان گوسفند ذبح نكردند ، هريسه ( حليم ) پزها هريسه نپختند ، مردم آب ننوشيدند ، در بازارها خيمه برپا كردند و بر آن خيمه‌ها پلاس آويختند ، زنان به سر و روى خود مىزدند و دور شهر مىگرديدند و بر حسين ندبه مىكردند ( منتظم 7 ص 15 ) . ابن كثير در وقايع همين سال گويد كه : اهل تسنّن قدرت منع شيعه را از اين كار نداشتند ، زيرا عدّهء شيعه بسيار و نيروى پادشاه با ايشان بود ؛ به طورى كه از فحواى نوشته ابن اثير و ابن كثير معلوم مىشود ، شيعهء « كرخ » شبيه واقعهء كربلا را نشان مىدادند . اين دو مورّخ در وقايع سال 363 گويند : در عاشوراى اين سال فتنهء بزرگى ميان سنّى و شيعه واقع شد ، به اين علّت كه اهل محلهء سوق الطّعام كه سنّى بودند دسته راه انداختند و براى نشان دادن واقعهء جمل ( به احتمال قوى در مقابل شيعه كه واقعهء كربلا را نشان مىدادند ) زنى را سوار شتر كردند و نام او را عايشه گذاشتند ، مردى خود را زبير و ديگرى خود را طلحه خواند و مىگفتند كه ما به جنگ ياران على مىرويم ؛ دو دسته در راه به يكديگر برخوردند و نزاع درگرفت ؛ اين وضع سال‌ها برقرار بود ( كامل ، ج 7 ، ص 51 . و البداية و النّهاية ، ج 11 ، ص 275 ) .\r\nذهبى در وقايع سال 364 چنين مىگويد : در اين سال شيعيان طبق عادت مستمر خود براى حسين سوگوارى كردند ، اين جريان بعد از آل بويه نيز كم و بيش در روزهاى عاشورا صورت مىگرفت و اغلب ميان سنّى و شيعه ، نزاع و زد و خورد\r\n\r\n","description":"","footnote":"","page_name":" 231 ","page_number":233},
  {"content":"\r\n\r\nاتفاق مىافتاد كه در يكى از اين وقايع ، اهل تسنّن حرم حضرت موسى بن جعفر ( ع ) را غارت و خراب كردند ( ابن اثير ، ج 8 ، ص 59 ) . چندبار هم شيعه و سنّى با هم آشتى كردند كه يك مورد در سال 502 بود ؛ گويا در سال‌هاى بعد مجدّدا اختلاف و زد و خورد شروع شده است . در سال 641 خليفه به ابن جوزى ( محتسب بغداد ) دستور داد كه مردم را از خواندن مقتل و قرائت اشعار ، جز در حرم موسى بن جعفر ( ع ) منع كند ( حوادث الجامعة ، ص 183 ) .\r\n\r\nمراسم عيد غدير - اظهار مسرّت و شادمانى از طرف شيعيان\r\nمراسم مربوط به عيد غدير خم نيز كه در سال 352 از طرف معزّ الدوله آغاز گرديد ، در سال‌هاى بعد ادامه يافت . همدانى در وقايع سال 352 گويد : شب پنجشنبه 18 ذيحجّه كه شيعه آن را غدير خم مىنامد ، در بازارها آتش افروختند ( آتش‌بازى يا چراغانى كردند ) . در آن شب همان‌گونه كه در شب‌هاى عيد مرسوم است دكان‌ها تا صبح باز بود ، نوبت‌چيان طبل و بوق مىزدند ، بامدادان شيعيان به مقابر قريش رفتند و نماز عيد به‌جا آوردند ( تكملهء تاريخ طبرى ، ج 1 ، ص 187 ) .\r\nابن جوزى در اين‌باره گويد : معزّ الدّوله دستور داد در روز عيد غدير مردم بر خلاف روز عاشورا كه در حال اندوه به سر مىبردند ، اظهار سرور بكنند ، خيمه‌ها برپا نمايند و آن‌ها را بيارايند ، در شب عيد غدير ، در مجلس شرطه آتش افروختند ، طبل و بوق زدند و بامدادان شترى نحر كردند و به زيارت مقابر قريش رفتند ( منتظم ، ج 7 ، ص 16 ) .\r\nاين رسم نيز سال‌ها جريان داشته است ، از جمله در سال 389 كه طبق نوشتهء ابن جوزى ، شيعه در كرخ و باب الطّاق بنابر عادت جارى خود ، در روز عيد غدير خم خيمه‌ها به‌پا كردند ، جامه‌هاى زيبا بر آن آويختند و بامداد شترى نحر كردند ( منتظم ، ج 7 ، ص 206 ) . ناگفته نماند كه پس از روى كار آمدن خلفاى فاطمى اسماعيلى در مصر كه تقريبا مقارن روى كار آمدن آل بويه در عراق بود ، آنان نيز در روز عاشورا مراسمى به‌پا داشتند . . . بازارها را مىبستند و مردم به حال دسته‌جمعى در حالى كه با هم شعرهايى در مصيبت كربلا مىخواندند و نوحه‌گرى مىكردند و به مسجد جامع قاهره مىرفتند . . . ( مقريزى ، ج 2 ، ص 289 و 290 ) .\r\n\r\n","description":"","footnote":"","page_name":" 232 ","page_number":234},
  {"content":"\r\n\r\n\r\nزيارت قبور بزرگان\r\nغير از آنچه گذشت ، آل بويه براى نخستين‌بار به زيارت كربلا و نجف رفتند . در سال 366 عزّ الدّوله به معيّت عده‌يى براى زيارت قبر امام حسين راه كربلا پيش گرفت و جسد پدرش معزّ الدّوله را به مقابر قريش حمل و دفن كرد ؛ بعد از او عدّه‌يى از سران دولت آل بويه از اين روش پيروى كردند . ناگفته نگذاريم كه از آغاز فعّاليّت مذهبى آل بويه عدّه‌يى از بزرگان اهل تسنّن ، زبان به اعتراض گشودند و موضوع عزادارى عاشورا و زيارت قبور ائمّه و مراسم غدير خم ، جملگى را بدعتها و رسوم نوينى شمردند كه به دست آل بويه در عالم اسلام راه يافته است . در سال 232 هجرى ، يكى از بزرگان حنبلى به نام « بربهارى » شروع به مخالفت با شيعه كرد و نسبت‌هايى به آنان داد ، مخصوصا به زيارت رفتن شيعه را سخت انكار كرد . از اين بابت در آن سال فتنه‌ها برخاست ، سرانجام خليفه الرّاضى باللّه دستور تفرقهء اتباع بربهارى و حنبلىها را صادر كرد . . . « 1 » .\r\n\r\nفقدان آزادى عقيدهء سياسى\r\nدر دورهء قرون وسطا نه‌تنها عامّهء مردم در ابراز عقايد و افكار اجتماعى و مذهبى آزادى نداشتند ، بلكه عقايد شخصى خود را نيز در مورد شخصيّتهاى سياسى و اجتماعى نمىتوانستند آزادانه اعلام نمايند . صابى وزير عضد الدّوله يك بار به گناهى زندانى شد ولى با پايمردى و شفاعت جمعى از حبس رهايى يافت به شرط آن كه كتابى در تاريخ آل بويه و مخصوصا پيشرفتهاى زمان عضد الدّوله بنويسد .\r\nداستان صابى اين بود كه : « او به نوشتن كتابى درين موضوع موسوم به « التّاجى » مشغول شد ، وقتى سخن‌چينان به عضد الدّوله خبر بردند كه يكى از دوستان صابى بر او وارد شده و از او پرسيده است چه مىنويسى ؟ و او گفته است « دروغى چند به‌هم مىبافم ! عضد الدّوله از اين سخن در خشم شد و فرمود تا صابى را در زير پاى پيلان اندازند ولى به شفاعت و عجز و لابهء چند تن از رجال از خون او درگذشت ، ليكن اموال او را مصادره و خود او را حبس كرد و او چند سال در حبس بماند و در\r\n\r\n\r\n","description":"","footnote":"\r\n( 1 ) . تلخيص از كتاب شاهنشاهى عضد الدّوله ، تأليف على اصغر فقيهى ، از صفحهء 117 تا 125 .\r\n","page_name":" 233 ","page_number":235},
  {"content":"\r\n\r\nاواخر ايام عضد الدّوله آزاد شد . . . » « 1 » اين همان عضد الدّوله است كه در برابر مدايح متنبّى در شيراز متجاوز از 200 هزار درهم به عنوان صله به او بخشيد . « 2 »\r\nديگر از مواردى كه به خوبى مىتوان به فقدان آزادى عقيده و وجدان در ايران پى برد ، مطالعه در جريان قتل « ابن بقيّه » و بررسى در احوال ابن الانبارى است كه قصيده‌يى در مرثيهء اين مرد گفت و مورد غضب عضد الدّوله قرار گرفت . دكتر باستانى پاريزى شرح اين واقعه را چنين مىنويسد : « هنگامى كه عضد الدّوله - وزير عزّ الدّوله - بختيار را كه محمّد بن بقيّه نام داشت ، پس از تسلط به او به قتل رسانيد . . .\r\nبه دستور عضد الدّوله ابن بقيّه را زير دست و پاى پيلان انداختند . سپس جلوى بيمارستان عضدى به‌دار آويختند . . . راجع به علّت اين قتل ، بيهقى گويد « اين پسر بقيّة الوزراء جبّارى بود از جبابره ، مردى فاضل و با نعمت و آلت و عدّت و حشمت بسيار ، اما متهور . . . در منازعتى كه مىرفت ميان بختيار و عضد الدّوله ، بىادبىها و تعدّىها و تهورها كرد و از عواقب نينديشيد كه با چون عضد مردى . . . آن‌ها كرد كه كردن آن خطاست . . . » ( تاريخ بيهقى ، ص 195 ) در همان‌حال كه ابن بقيّه بر بالاى دار بود ، ابن الانبارى قصيده‌يى در مرثيهء او بگفت ، چند شعر از قصيدهء او عينا با ترجمهء فصيح آقاى فقيهى در اين‌جا نقل مىشود :\r\n علّو فى الحياة و فى الممات * لحق انت احدى المعجزات\r\nكانّ النّاس حولك حين قاموا * وفود نديك ايّام الصّلات . . . \r\n[ يعنى در زندگى و مرگ مقام بلندى دارى ، به راستى كه تو يكى از معجزات به‌شمار مىروى . مردم دور چوبه دار تو گرد آمده‌اند ، گويى آمده‌اند مثل هميشه از تو صله و جايزه بگيرند . مردم همچون نمازگزاران ايستاده‌اند ، و همانند خطيب دست خود را به طرف آنان دراز كرده‌اى ، به همان‌گونه كه هنگام بخشش و عطا دراز مىكردى . دل خاك نتوانست مقام بلند ترا دربرگيرد ، ازين روى قبر ترا در هوا قرار دادند ، و از نسيم برايت كفن دوختند . اين از عظمت توست كه پاسبانان و محافظان مورد اعتماد در اطراف تو گمارند ، شب‌ها تا صبح براى تو چراغ مىافروزند . در دوران زندگى خود نيز چنين بودى ، تو همان شتر راهوارى را سوار شدى كه سال‌ها\r\n\r\n\r\n","description":"","footnote":"\r\n( 1 ) . صاحب بن عبّاد ، از انتشارات دانشگاه تهران ، ص 146 .\r\n( 2 ) . همان كتاب ، ص 178 .\r\n","page_name":" 234 ","page_number":236},
  {"content":"\r\n\r\nقبل از تو زيد سوار شده بود ( مقصود زيد بن علىّ بن الحسين است كه در كوفه به‌دار آويخته شد ) ، پيروى تو از زيد براى تو افتخارى است كه ديگر مجالى براى سرزنش دشمنان باقى نمىماند ، تنها اين چوبه‌دار تو است كه چنين جاذبه‌يى يافته كه زنان آزاده را واداشته تا به سوى آن گردن بكشند . 
  ] ( ص 181 )\r\n. . . اين انبارى اين قصيده را بر روى اوراقى نوشت و پنهانى به‌صورت شب‌نامه آن را در كوچه‌هاى بغداد انداخت تا به دست مردم رسيد ؛ معلوم بود كه چنين شعرى را بلافاصله مردم مىقاپند و در زبان‌ها پخش مىشود . . . خبر به عضد الدّوله بردند و گفتند كه شعر از ابن انبارى است ، شاعر بىنوا از ترس پنهان شد . يكسال هركجا را جستند ، شاعر را نيافتند ؛ شعر از مرزهاى بغداد گذشت و در اطراف ايران گشت ، از آن جمله در رى به گوش صاحب بن عبّاد وزير ديلميان رسيد ، صاحب خود شاعر بود و اهميّت كار را مىدانست . . . صاحب از بس تحت تأثير شعر قرار گرفته بود ، با اجازهء عضد الدّوله فرمان داد تا اعلام كردند كه ابن انبارى گويندهء شعر ، در امان است هركجا كه هست خود را معرّفى كند ، شاعر از پستو درآمد و به رى رفت و به حضور صاحب رسيد . صاحب پرسيد : گويندهء اين شعر تويى ؟ گفت : آرى ، گفت : براى من بخوان ؛ ابن انبارى شروع به خواندن كرد ، چون به اين شعر : ( اين چوبهء دار تو بود كه گردن زنان زيبا را به طرف خود متمايل كرد ) برسيد ، صاحب از جاى جست و شاعر را در آغوش گرفت و دهانش را بوسيد . پس او را نزد عضد الدّوله فرستاد ، چون به حضور پادشاه رسيد ، پادشاه از او پرسيد : چرا براى دشمن من مرثيه گفتى ؟\r\nجواب داد : به گردن من حقّ نعمت و احسان داشت ، اندوه در دلم غليان كرد و به‌صورت شعر مجسّم شد ، عضد الدّوله او را عفو فرمود و به صله و انعام سرافرازش كرد . . . جسد را همچنان بر بالاى دار نگاهداشتند و عضد الدّوله اجازه نمىداد آن را پائين بياورند و كسى هم جرأت حرف زدن نداشت .\r\nعضد الدّوله هرگز به فكر مردن نبود و اصولا از مرگ سخت مىترسيد و براى همين منظور بود كه دستور داد نام شهر « گور » را در فارس به ( فيروزآباد ) تبديل كردند ، چه هر وقت عضد الدّوله به آن‌جا مسافرت مىكرد ، لطيفه‌گويان شيرازى مىگفتند ملك به گور رفت . . . با همهء اين‌ها آخر كار ديديم چگونه گور بهرام گرفت ، به اين معنى كه به بيمارى صرع مبتلا شد ، تا اين كه روز دوشنبه هشتم ماه شوّال 372\r\n\r\n","description":"","footnote":"","page_name":" 235 ","page_number":237},
  {"content":"\r\n\r\nهجرى ( مارس 983 م ) در 48 سالگى چشم از جهان فروبست . . . .\r\nبرگرديم به دنبال داستان جسد ابن بقيّه ؛ اين جسد از 367 كه قتل عزّ الدّوله صورت گرفت تا 372 كه مرگ عضد است و بعد از آن ، همچنان بردار بود ؛ تا چند سال بعد از وفات عضد الدّوله ، مردى خراسانى كه چند شتر مىراند ، در ساحل غربى دجله نگاهش به چوبهء دار افتاد كه هنوز استخوان ابن بقيّه از آن آويزان بود ؛ بر زبان راند ( لا إله الّا اللّه ، امور دنيا چه شگفت است ، عضد الدّوله در زير زمين و دشمن او بالاى زمين است ) . همين سخن باعث شد كه جنازهء ابن بقيّه را پائين آوردند و دفن كردند .\r\n آخر ، همه كدورت گلچين و باغبان * گردد بدل به صلح چو فصل خزان رسد . . . « 1 » \r\n\r\nتعصبات و مشاجرات مذهبى در قرن پنجم و ششم\r\nچنان كه قبلا اشاره كرديم ، مبارزه و اختلاف تنها بين شيعه و سنّى نبود ، بلكه ميان فرق مختلف اهل سنّت نيز اختلاف و تعارض شديد وجود داشت . استاد ذبيح اللّه صفا مىنويسد : « بحث در ترجيح يكى از دو مذهب حنفى و شافعى بر يكديگر و يا ساير مذاهب ، و اختلاف و مشاجره علماى آنها ، در تمام قرن پنجم و ششم داير بود . تقريبا مىتوان گفت كمتر شهرى بود كه از اين مشاجرات مذهبى خالى باشد ، غالبا مجالسى در خدمت وزرا و امرا و سلاطين براى بحث در مسائل مذهبى منعقد مىشد و علما و ائمّهء فرق مختلف و رجال و معاريف در آن حضور مىيافتند و اين بحثها و مشاجرات ائمهء فرق ، طبعا مايهء تحريك عوام الناس و برافروختن نايره تعصّب در آنان مىشد و كار مشاجره و مناقشه را به مجادله و تخريب محلات و سوختن كتابخانه‌ها و كتب و نظاير اين سفاهت‌ها مىكشانيد و اين سفيهان حتى در فتنه‌ها و مصائب سخت مانند حملهء غزان و هجوم مغول نيز از اين اختلاف دست بىنمىداشتند . بعد از غارت شعواء غز در نيشابور و قتل و حرق ، « چون غزان برفتند ، مردم شهر را به سبب اختلاف مذاهب حقايد قديم بود ، هر شب فرقتى از محلتى حشر مىكردند و آتش در محلّت مخالفان مىزدند تا خرابىها كه از\r\n\r\n\r\n","description":"","footnote":"\r\n( 1 ) . تلخيص از مقالهء دكتر باستانى پاريزى راجع به شاهنشاهى عضد الدّوله ، در مجلهء راهنماى كتاب ، سال سيزدهم ، شماره‌هاى 3 و 4 ، ص 283 به بعد .\r\n","page_name":" 236 ","page_number":238},
  {"content":"\r\n\r\nآثار غزان مانده بود ، اطلال شد و قحط و و با بديشان پيوست تا هركه از تيغ و شكنجه جسته بود ، به نياز بمرد . » ( راحة الصّدور ، ص 182 ) نظاير اين وقايع در بسيارى از بلاد اتّفاق مىافتاد ؛ در اصفهان بين شافعيّه و حنفيّه كه تحت رياست آل خجند بوده‌اند ، نزاع و كشمكش و تعصّب ، مستمر بود و در رى بين شافعيّه و حنفيّه و شيعه . در ساير بلاد عراق و خراسان هم اين نوع كشمكش‌هاى مذهبى دائما در جريان بود و همهء فرق ، خود جداگانه با اسماعيليّه كه آنان را مطلقا ملاحده مىخواندند ، مبارزه و نزاع داشتند . اين كشاكش‌ها به وضع بسيار بد و با خونريزىهاى مستمر جريان داشت و بسيارى از خلق خدا در گيرودار اين حوادث به قتل مىرسيدند . « در اين سى سال ( يعنى از حدود 530 تا 560 ) هر ملحدى معروف كه در حدود گردكوه و طبس گيلكى و ديار الموت - خربّها اللّه - و قلاع طالقان ناپديد شد ، چون بازجستند سرش در سارى يافتند ، پا در ارم ؛ بر سر نيزه شاه شاهان و ملك ملوك مازندران ، دستش طعمهء سگان كه الوف الوف ، از آن كلاب جهنم و خنازير جحيم را ، آن شاه شيعى به تأييد الهى طعمهء سباع و طيور مىكند . . . و تا ملك مازندران به رستم بن علىّ بن شهريار افتاد بيست و هفت هزار مرد ملحد كه در حدّ اعتبار و التفاتند ، به تيغ او كشته شدند بيرون از آن گروه كه به قتل ايشان التفات نباشد . . . » ( كتاب النّقض ، 78 - 79 ) .\r\nدر مقابل اين كشتارهاى فجيع ، اسمعيليان نيز بسيارى از وزرا و ائمّه و امرا را مانند نظام الملك و . . . به ديار نيستى فرستادند و « ملاحده و تعليميان كه معرفت خداى از طريق سمع و قول پيغمبر اثبات كنند ، قلعه‌يى ساخته بودند نامش مهرين‌دژ برنهاده و ذخيره‌هاى عالم را در آنجا نهاده و سلاحهاى گران در آن جمع كرده و مردان جنگى در وى نشانده و راه‌ها بر مسلمانان حنفى شفعوى و شافعى بگرفته و ناايمن گردانيده و عيش‌ها بر مسلمانان منغّص كرده و ضعفا را از مهمّات محروم گردانيده ؛ تا در شهور سنهء ثلاث و خمسين و خمسه مائه ( 553 ) قافله‌يى از سفر حجاز بازگشت با عدّت و آلت و برگ و ساز ، همه حنفيان نيكو اعتقاد و سنّيان عدلى نه جبرى و مشبهىاند ، هزار مرد از ماوراء النّهر و غزنين و بخارا و خوارزم و بلاد آن ديار ، با بدرقه . . . چون به بسطام رسيدند بدرقه بازگشت ، و ملحدان از مهرين دژ به ايشان شبيخون آوردند و چهارصد هزار دينار صامت و ناطق بردند و چهارصد\r\n\r\n","description":"","footnote":"","page_name":" 237 ","page_number":239},
  {"content":"\r\n\r\nو هشتاد و اند مسلمان و حاجى و غير حاجى را شهيد كردند ، و چون آن ، چندبار در هرسال مىكردند راه‌ها مخوف مىبود و مسلمانان به جان و مال در خطر بودند . . . » .\r\n( كتاب النّقض ، ص 367 ) .\r\n\r\nنمونه‌يى چند از تحديد عقايد و افكار\r\nتعصّبات مذهبى در اين دوره منحصر به بحث‌ها و مشاجرات فقها ، يا جنگ و خونريزى دسته‌هاى مختلف نبود ؛ بلكه به صورت‌هاى گوناگون در تاريخ اواخر قرن پنجم و ششم و اوايل قرن هفتم ملاحظه مىشود . بين سنّيان بر سر ترجيح مذهب حنفى و شافعى ، يا بر سر بحث در جبر و اختيار و يا دربارهء رؤيت و نفى رؤيت ، و يا در ترجيح مذهب اشعرى و معتزلى . . . بحث‌هاى طولانى و سخت ، كه غالبا به تشكيل مجالس و تأليف كتب منجر مىگرديده ، يا به گرفتن خط و اقرار به ترك عقيده و قبول عقيدهء ديگر مىانجاميده ، و گاه به كشتن و مثله كردن و كندن زبان و نظاير آن فجايع پايان مىيافته است . . . در اصفهان به عهد محمود و مسعود سلجوقى « مشبّهه » را آزارها دادند و در رى « اصحاب ابو حنيفه را به محفل پادشاهان حاضر كردند به كرات كه به ديدار خداى تعالى بگويند و بنويسند كه قرآن ، قديم است ؛ و ايشان امتناع كردند . چون شيخ ابو الفتح نصرآبادى و خواجه محمّد حدّاد حنفى و غير ايشان . . . » ( كتاب النّقض ، ص 52 ) « و در وقت ما . . . هيچ ماه نباشد كه گروه گروه مجبّران در طبرستان و مازندران در پيش تخت شاه مازندران نيارند و الزام نكنند كه ايمان بياورند و دست از مجبرى بدارند و بر آن مصادره دهند بسيار ، تا از مذهب جبر باز گردند . . . » ( كتاب النّقض ، ص 52 ) .\r\n. . . از اشارات تاريخى چنين مستفاد مىشود كه . . . عدّه‌يى از امرا كه تحت تأثير القائات ائمّهء اعتزال قرار گرفته بودند ، به شدّت شروع به مبارزه با مجبّره و مشبّهه و اشاعره كردند ، و در قزوين و رى و اصفهان و بغداد و ديگر بلادى كه تحت سيطرهء آنان بود ، بر علماء و فقهاى مخالف خود فشارهاى سخت وارد آوردند و آنان را به جبر و شكنجه وادار به ترك عقايد خود كردند و اقرار كتبى از آنان گرفتند ، و بعضى از عوام را كه در طرفدارى از عقايد ائمّهء خود و مخالفت با توحيد و اعتزال تعصّب مىورزيدند كشتند ، و از شورشى كه در ميان خلق پديد آمده بود به تهديد ممانعت\r\n\r\n","description":"","footnote":"","page_name":" 238 ","page_number":240},
  {"content":"\r\n\r\nكردند ، و بدين ترتيب اشاعره و مجبّره و مشبّهه مدتى در خذلان به سر بردند .\r\nنصير الدّين ابو الرّشيد عبد الجليل بن حسين بن ابو الفضل قزوينى از كبار متكلمان شيعه در قرن ششم در كتاب معروف خود « 1 » ، علاوه بر اشاراتى كه قبلا گذشت شرح مفصلى دربارهء مطالبى كه آورده‌ايم ، دارد . . . وى گفته است :\r\n« در عهد سلطان سعيد مسعود بن محمّد بن ملكشاه رحمة اللّه عليه به شهر رى با حضور رايت سلطان در اين مسئله ( يعنى نفى عقل و نظر ، به وسيلهء اشاعره و فرق مشابه آنها ) و در مسائل ديگر كه مجبّره بدان منفرد است ، ماجراهاى بسيار رفت ، در پيش تخت سلطان و به حضور اركان دولت و به حضور ائمّهء عراق و خراسان . و از مذهب خواجه ، اين معنى درست شد و علما و رؤساى آن طايفه به خط خويش بنوشتند و تبرا كردند و از مذهب به تقيّه و خوف سلطان رجوع كردند و گواه گرفتند و نسخه‌هاى آن در عالم منتشر شد ، و مفتى روزگار قاضى ابو محمّد حسن استرآبادى رحمة اللّه عليه به صحت تأثير عقل و ردّ تعليم و تقليد ، فصول غرّاء مشبع نوشت ؛ و منقّبان و اوباش ، سراى خواجه بو نصر هسنجانى به غارت بردند . در حال خواصّ سلطان و غلامان امير عبّاس غازى برفتند و بسيارى را بگرفتند و سه غوغايى قزوينى را برآويختند و در آن مال‌ها خرج شد و به سختى از آن رجوع به مدينة السّلام به دار الخلافه فرستادند و بلفتوح اسفراينى را از حضرت خلافت مهجور كردند و به پيرانه‌سر ، با اسفراين فرستادند . » ( وى از علماى بزرگ اهل سنّت بود ) .\r\n. . . اين عبارت كه نقل كرده‌ايم وضع مذهبى عصر و مجاهدات علماى هر فرقه را براى قبولاندن عقايد خود و فتنه‌هاى عوام در تعصّب نسبت به آن عقايد و دخالت‌هاى امرا در ترويج مذهبى از مذاهب ، و فشار بر پيروان مذاهب ديگر و علاقه آنانرا به استماع بحث‌هاى مذهبى كه منجر به حضور در مجالس وعظ و تذكير و مناظره و جدل مىشده است ، و شكنجه و آزار مردم را در راه عقيده و ايمان قلبى ، به خوبى آشكار مىكند .\r\nبازار تهمت و افترا در اين دوره رواجى عجيب داشت ، معتقدين هر مذهب ضمن ايراداتى كه بر مذاهب ديگر وارد مىدانستند ، به ذكر تهمت‌ها و افترائاتى نيز\r\n\r\n\r\n","description":"","footnote":"\r\n( 1 ) . النّقض .\r\n","page_name":" 239 ","page_number":241},
  {"content":"\r\n\r\nبر اهل آن مذاهب مبادرت مىنمودند و در اين امر حتى از وقاحت و بىشرمى هم دريغ نمىكردند . ضمن مطالعه در كتب مذهبى اين دوره ، نخستين مساله‌يى كه جالب توجه است ، ذكر فضايح هر مذهب مىباشد . البته ذكر فضايح مذاهب از اوائل قرن پنجم و شايد پيش از آن معمول بود ، ليكن در اين دوره علماء هر دسته سعى مىكردند فضايح جديدى براى مخالفان خود بجويند و آن فضايح را بزرگ كنند و پنهان و آشكار به مردم بگويند ، تا مخالفان خود را رسوا كنند و مردم را به تبرّى از آنان برانگيزانند . مثلا يكى از مؤلّفان زمان ، در حدود سال 556 يا اندكى پيش از آن كتابى در انتقاد شيعيان نوشته بود به نام « بعض فضايح الروافض » . مؤلّف اين كتاب كه قسمتى از عمر خود را در اعتقاد به تشيع به سر برده بود ، براى هم‌مذهبان قديم خود 67 فضيحت در كتاب خويش آورده بود و اين فضايح غير از مثالب متعدّد و طعن‌ها و ريشخندهاى متعدّد ديگرى است كه به شيعيان زده است .\r\nشيعيان هم بيكار ننشسته و چند سالى بعد از تأليف آن كتاب - يعنى در حدود سال 560 هجرى - كتابى در نقض آن نوشتند به نام « بعض مثالب النّواصب فى نقض بعض فضايح الّروافض » كه از كتب مشهور شيعه و به كتاب النّقض معروف است . در كتاب النّقض هم از ذكر مثالب و فضايح اهل سنّت ، خاصّه مجبّره و مشبّهه ، خوددارى نشد و در برابر هر موردى كه مؤلّف بعض فضايح الّروافض براى طعن شيعيان يافته بود ، مواردى براى جواب ذكر شد و از اين راه كتابى عظيم كه اتّفاقا حاوى نكات بسيار مهمّ تاريخى هم هست ، فراهم آمد .\r\nدر كتاب‌هاى ديگر اين دوره هم مانند الملل و النّحل شهرستانى و تبصرة العوام سيّد مرتضى بن داعى حسنى رازى و امثال آن‌ها ، از ذكر فضايح فرق مختلف غفلت نشده و نويسندگان آن كتب از طعن و لعن فرقى كه دور از ذوق و عقيده مذهبىشان سخن مىگفته‌اند ، خوددارى نكرده‌اند .\r\nدر مناقشاتى كه اهل مذاهب با هم مىكرده‌اند ، سخنان عجيب دربارهء يكديگر مىگفتند . مثلا از مدّعيات اهل تسنّن بر روافض آن بود كه توبهء رافضى مقبول نخواهد بود و شيعه اجلّاء صحابه را شتم مىكند ، درس فقه و شريعت ندارند ، مردمى ضعيف‌رأىاند و « رافضى دهليز ملحدى است » ، و شيعه مانند گبركان هستند ، و گبرانى هستند كه سر به گريبان رفض برآورند ، و با ملاحده تفاوتى ندارند و\r\n\r\n","description":"","footnote":"","page_name":" 240 ","page_number":242},
  {"content":"\r\n\r\nبا دهريه يكسانند ، و امثال اين ترّهات ( كتاب النّقض ، صفحات 9 ، 11 ، 49 ، 84 و غيره ) . و شيعه هم از ذكر سخنانى نظاير آن‌چه گفته‌ايم در قبال اين دشنام‌ها خوددارى نداشتند و اهل سنّت را به جبر و تشبيه و تعصّب و تقليد و نظاير اين مسائل سرزنش مىكردند و به دشمنى با دين و عناد با خاندان رسالت متّهم مىنمودند . . . از جمله بدبختىها ، آن بود كه كار اين مناقشات متعصّبانه و كودكانه ، غالبا به اهانت و جسارت مردم به بزرگان دين مىكشيد و طرفين ضمن مناقشات خود ، گاه عنان اختيار از كف مىدادند و به جاى تاخت بردن بر اهل سنّت يا شيعيان ، به مقتدايان آنان بد مىگفتند . . . اهل سنّت نيز با آن كه على عليه السّلام از خلفاى راشدين است ، در انكار محامد و فضايل او و همچنين اولاد و جانشينان وى مقالاتى مىپرداختند . . . و شيعه نيز در مقابل به شيخين و عثمان و معاويه و يزيد و آل مروان دشنام‌ها مىدادند . . . پيروان مذاهب سنّت با يكديگر و پيروان مذهب شيعه با هم ، همين دشمنىها و مناقشات لفظى و كشتارها و آزارها را معمول مىداشتند و همهء آن‌ها با خوارج ، و خوارج با همهء آن‌ها دشمنى و عناد سخت مىورزيدند ، و طوايف مختلف خارجى هم هريك ديگرى را كافر واجب القتل مىدانست . خلاصه در اين دوره به رغم هر دسته‌يى از دسته‌هاى متعدّد اسلامى ، همهء عالم پر از مردم « بدمذهب » و بددين يا « كافر » و ملحد بود و آزار و قتل بعضى از آنان حتّى زنان و فرزندانشان هم جزو مثوبات بوده است ، و موجب سعادت و فلاح اخروى و تملّك حور و قصور در خلد برين مىشده است .\r\n\r\nتسلّط علماى دينى\r\nدرين عهد ، علماى دينى تسلّط و نفوذ تامّ و تمام در پيروان خود داشته و واقعا آن‌ها بودند كه در شهرها و قرا و قصبات ، بر مردم حكومت مىكردند . به حكم و اشارهء آنان ، مريدان از فدا كردن مال و جان ابا نداشتند براى اين موضوع در شرح احوال مشايخ تصّوف و رجال بزرگ مذهبى شواهد بسيار داريم . . . بسيارى از امرا و سلاطين و وزراء اين عهد ، از پيروان و علاقمندان به علما بوده و نفقات فراوان در راه مشايخ صوفيّه يا ائمّهء مذهبى صرف مىكرده‌اند و از مهم‌ّترين آن‌ها نظام الملك توسى است . . . شايد يكى از علل فراوانى عدد فقها در اين دوره و وجود شمارهء\r\n\r\n","description":"","footnote":"","page_name":" 241 ","page_number":243},
  {"content":"\r\n\r\nبسيارى از آنان در همهء بلاد و قراء و قصبات ، همين تشويق و بزرگداشتى باشد كه مقامات رسمى دربارهء آنان معمول مىداشتند ؛ و البتّه اين را نبايد تنها علّت اين امر دانست بلكه علّت‌هاى ديگر و از آن جمله ريشه دوانيدن دين در ميان مردم و شيوع تعصّب و اعتقاد شديد عموم مسلمانان به مسائل دينى و اظهار علاقه و تمايل عامه به اين مسائل هم وسيلهء عمدهء افزايش عدّهء علماى دينى در اين دوره بوده است .\r\nعلّت عمدهء ديگر ، ضعف علوم عقلى و يا متروك ماندن آن در بسيارى از مراكز بوده است . . . كثرت عدد فقها را در آن ايّام تا قرن هفتم مىتوان از اين‌جا حدس زد كه فقط در كنف ادارهء امام برهان الدّين محمّد معروف به صدر جهان - از كبار ائمه و رؤساى آل مازه بخارا - و سلف او نزديك شش هزار فقيه به‌سر مىبردند و البته اينان همه از فقهاى حنفى بوده‌اند ، نه از ساير فرق . . . با تمام اين احوال علماى دينى بر اثر اختلافى كه ممكن بود بين عقايد آنان و امرا و سلاطين زمان باشد ، دچار مشكلاتى از قبيل نفى بلد و حبس و شكنجه و الزام به ترك عقيده و امثال اين امور نيز مىشده‌اند . . . حتّى ممكن بود درگير و دار اختلافات مذهبى عوام ، دستهء مخالفان به جان و مال و خان و مان علماى مخالف نيز دست‌درازى كنند . . . » « 1 » .\r\nدر جنگ‌هاى مذهبى قرون وسطا ، گاه « زمام‌داران براى حفظ آرامش و رعايت بىطرفى از هيچ‌يك از فرق مذهبى علنا جانبدارى نمىكردند ، فى المثل خواجه نظام الملك ، با آن‌كه در دل علاقه به پيروزى شافعىها داشت ، براى حفظ انتظامات ، از هرگونه برخورد بين فرقه‌ها به شدّت جلوگيرى مىكرد ، چنان كه از يك طرف فتنهء مربوط به تحريكات خواجه عبد اللّه انصارى را در هرات با تبعيد آن پير سال‌خورده فرو مىنشاند و از طرف ديگر وقتى شيخ ابو اسحق شيرازى از بغداد به وى نامه‌يى نوشت و در طى آن از غلبهء حنابله در بغداد شكايت كرد ، در جوابش مىنوشت كه مذهب مردم را نمىتوان تبديل كرد ؛ در بغداد ، مذهب امام حنبل فزونى دارد و بايد با حنابله مدارا كرد . حتّى رفتارى كه خواجه در فتنهء هرات نسبت به خواجه عبد اللّه انصارى كرد ، نشانى بود از همين علاقه به نظم و انضباط : خشونت به خاطر نظم ، و محبت به خاطر نظم . اين واقعه در عين‌حال نشان مىدهد كه در اين سال‌ها ،\r\n\r\n\r\n","description":"","footnote":"\r\n( 1 ) . دكتر ذبيح اللّه صفا ، تاريخ ادبيّات ، ج 2 از ص 147 تا 160 ( به اختصار ) .\r\n","page_name":" 242 ","page_number":244},
  {"content":"\r\n\r\nاختلافات مذهبى و مشاجرات مربوط به عقايد ، تا چه حدّ ممكن بود دستاويز جار و جنجال‌هاى سياسى شود .\r\nقضيه اين بود كه مقارن اين اوقات ، در هرات واعظى به منبر سخن‌هايى گفت كه بوى فلسفه مىداد ، شيخ الاسلام خواجه عبد اللّه انصارى با وى درافتاد ، اهل هرات را بر ضدّ وى تحريك كرد و عوام شهر ، خانهء وى را آتش زدند . واعظ به پوشنگ نزديك هرات گريخت و رجّالهء هرات در دنبال او به پوشنگ ريختند و فتنه بزرگ شد . خواجه ( نظام الملك ) براى فرونشاندن فتنه حكم كرد شيخ الاسلام هرات را توقيف كنند و او را از هرات تبعيد نمايند تا فتنه بيارامد . ليكن بعدها با وجود ناخرسندىهايى كه از انصارى داشت ، او را به لشگرگاه خواند و تكريمش كرد و حتّى از وى درخواست وعظ كرد . نصيحت‌نامه‌يى كه در بين آثار انصارى ازين وعظ باقى است ، اگر هم از تصرفات و دستكارىهاى بعد خالى نباشد ، علاقهء نظام الملك را به اين گونه سخنان ، نشان مىدهد . در عين‌حال اين خشونت خواجهء توسى در حقّ پير هرات نشان مىدهد كه با وجود محبّت به صوفيّه و عالمان دين ، علاقه به نظم و عدالت ، وى را از هيچ‌گونه اقدام خشونت‌آميز جهت اعادهء امنيّت مانع نمىآمده است . اگر مجلس او براى مناظرات شديد اهل عقايد آمادگى داشت ، وى به هيچ وجه اجازه نمىداد اين‌گونه مشاجرات منتهى به اختلال در نظم و عدالت شود . . . » « 1 » .\r\n\r\nجنگهاى شيعه و سنّى با يكديگر\r\nجلال همائى ، در غزّالىنامه مىنويسد : « . . . اختلاف فرق اسلامى با يكديگر در سدهء پنجم هجرى كاملا بروز كرد ، و كار مشاجرات به دسته‌بندىها و زد و خوردهاى خونين پيوست . مذهب تشيّع كه اساسش بعد از رحلت حضرت رسول ( ص ) بنياد گشته و در عهد دولت آل بويه علانية رايج شده بود ، در بغداد و ايران و غيره پيروان بسيار و تشكيلات مخصوص داشت در اين دوره شيعه و سنى مخالفت‌هاى خود را با يكديگر سخت بروز دادند و چند مرتبه ميان آن‌ها جنگ‌هاى بزرگ در بغداد ، و ديگر شهرهاى اسلامى برپا شد و جمع بسيار كشته شدند .\r\n\r\n\r\n","description":"","footnote":"\r\n( 1 ) . دكتر زرين‌كوب ، فرار از مدرسه ، از انتشارات انجمن آثار ملّى ، درباره زندگى و انديشهء ابو حامد غزّالى ، ص 60 به بعد .\r\n","page_name":" 243 ","page_number":245},
  {"content":"\r\n\r\nيافعى و ابن اثير چندين واقعهء خونبار ميان شيعه و سنّى را در حوادث سال‌هاى 407 و 408 و 432 و 443 و 444 و 478 و سنوات ديگر ضبط كرده‌اند ، همهء اين وقايع ، سخت بود ؛ مثلا حادثهء 407 در حدود واسط واقع مىشود و خانه‌هاى شيعيان را سوختند و اهل تشيّع پناه به « على بن مزيده » بردند ، و در سال 444 در محلهء كرخ بغداد ، شيعه‌ها بر در مساجد « محمّد و على خير البشر » و « حىّ على خير العمل » كه جزو عقايد و آداب مخصوص شيعه است ، نوشتند و اهل سنّت به مخالفت ، غوغاى عظيم برپا كردند و زن و مرد بسيار در اين واقعه كشته شدند .\r\nدر همان‌حال كه شيعه و سنّى با يكديگر جنگ و جدال داشتند ، فرق سنّى هم به جان يكديگر افتاده بودند و شافعيّه و حنفيّه و حنبليّه و مالكيّه سخت در مخالفت يكديگر مىكوشيدند و اشاعره و معتزله با هم زد و خورد مىكردند و علما و فقهاى هر طايفه بر ضد عقايد فرقهء ديگر تبليغ مىنمودند و كار به غوغاى عامّه و محاربه و كشتار مىكشيد . چون شيعهء اسماعيليّه در حقيقت با همه فرق و احزاب اسلامى مخالف بودند ، گاه مىشد كه طوايف ديگر شيعه مانند دوازده اماميان هم از بيم جان خودشان با اهل سنّت و هواخواهان عبّاسى ، در مخالفت باطنيّه همدست و همداستان مىشدند .\r\nدر سال 402 هجرى ، براى قدح در نسب خلفاى فاطمى مصر و اين كه اين فرقه از باطنى ، مجوسى و خرّم‌دينى و امثال اين‌ها هستند ، در بغداد محضرى تمام كردند كه علماى سنّى و شيعه همگى نوشتند ؛ از جمله بزرگان شيعه اثنى عشرى سيّد مرتضى ( علم الهدى ، متوفّى 436 ) و برادرش نقيب الاشراف سيّد رضى ( متوفى 406 ) استشهاد را نوشته و امضا كردند . علّت اقدام سيّد رضى و سيّد مرتضى و امثال آن‌ها بر اين كار ، ترسى بود كه از دو سوى ، هم از طرف فاطمى و هم از ناحيهء عبّاسى داشتند . در همان‌حال كه شيعه و سنّى با يكديگر جنگ و جدال داشتند ، فرق سنّى هم به جان يكديگر افتاده بودند و شافعيّه و حنفيّه و حنبليّه و مالكيّه سخت در مخالفت هم مىكوشيدند . » « 1 » .\r\n« ابو نصر بن استاد ابو القاسم قشيرى ، واعظ نظاميّهء بغداد بود و در سال 469 در\r\n\r\n\r\n","description":"","footnote":"\r\n( 1 ) . غزّالىنامه ، استاد همايى ، طبّع دوم ، ص 44 به بعد .\r\n","page_name":" 244 ","page_number":246},
  {"content":"\r\n\r\nمجلس وعظ و خطابه به حمايت مذهب اشعرى و ابطال عقيدهء حنبلى سخن گفت و سبب فتنهء عظيم گشت و جماعتى در آن غوغا كشته شدند . . . زد و خورد رافضى و سنّى و مخالفت‌هاى شديد شافعى با حنفى ، و اشعرى با معتزلى ، در بيشتر بلاد اسلامى بخصوص خراسان و اصفهان به راهى خطرناك و دشمنى سخت ميان احزاب و فرقه‌هاى مسلمانان افتاده بود . . . ارباب مذاهب مختلف در عين اين كه با يكديگر مىجنگيدند ، همگى از حريف پرزورى يعنى طبقه‌يى از فلاسفه و حكما سخت در بيم بودند ، چرا كه عقايد مذهبى را در خطر شبهات و تشكيكات عقلى فلسفه مىديدند . . . اساس فلسفه ، همان فلسفه‌يى كه در مهد يونانى پرورش يافت و به اقوام و ملل عالم رسيد و از راه ترجمهء كتب ارسطو و غيره به دست مسلمانان هم افتاد ، روى تعقّل صرف ، و اساس ديانت بيشتر روى تعبّد است و تعبّد با تعقّل و در نتيجه دين با فلسفه طبعا سازگار نيست . » « 1 »\r\n\r\nوضع اقليّت‌هاى مذهبى\r\n« نامسلمانانى كه پشت در پشت يعنى در طى ساليان دراز ، در خاك اسلام مىزيستند « ذمّى » خوانده مىشدند . . . فقط اهل الكتاب نظير نسطورىها ، يهودىها ، ارمنيان ، گرجيان ، زرتشتيان . . . در عداد اهل ذمّه قرار داشتند و ظاهرا مذهبشان آزاد و مجازد بود . . . در عراق عجم و خراسان و ماوراء النّهر ، عدّهء زيادى يهودى مىزيستند ، چنان كه در همدان 30 هزار نفر و در اصفهان 15 هزار نفر و در شيراز ده هزار نفر و در غزنه 80 هزار نفر ، تجارت هند و كشمير را در انحصار داشتند . در سمرقند نيز سى هزار نفر يهودى سكونت داشتند كه به تجارت با چين مشغول بودند ، علاوه بر اين يك شهر يهودىنشين در اصفهان و يكى در مرو و يكى در بلخ وجود داشت ، در حالى كه در مصر يعنى در دو شهر قاهرهء قديم و اسكندريّه فقط ده هزار و در روضة البحرين سه هزار يهودى مىزيستند و تجارت مصر و مغرب را در انحصار خود داشتند . مسيحيان نيز در بلاد مختلف پراكنده بودند . . . وضع نامسلمانان تا عهد متوكل كمابيش قابل تحمّل بود ، ولى از عهد متوكل خليفهء مستبّد\r\n\r\n\r\n","description":"","footnote":"\r\n( 1 ) . جلال همائى ، غزّالىنامه ، ص 46 به بعد .\r\n","page_name":" 245 ","page_number":247},
  {"content":"\r\n\r\nو فاسد عباسى به بعد ، مشكلات و محدوديت‌هاى آنان فزونى گرفت . از قرن چهارم هجرى ( دهم ميلادى ) مخصوصا در عهد آل بويه ، وضع ترسايان ، مجوسان و جهودان رو به بهبود نهاد و بعضى از آنها به مقامات مهمّ مملكتى رسيدند . » « 1 »\r\nمىگويند در ميان خلفا و جانشينان پيغمبر ، عمر دوّم ( پسر عبد العزيز اموى ) « به جهاد ، حسن نظر نداشت و مىكوشيد كه اسلام را به وسيلهء مبلّغان ، و از طريق مسالمت رواج دهد ، وى به برخى از فرمانروايان بيگانه پيشنهاد كرد كه اسلام آورند و روايت است كه گاه اين‌گونه مساعى وى با موفقيت قرين مىگشته است . . . عمر در داخل قلمرو و دولت خويش مىكوشيد كه عدلش فقط شامل مسلمانان نباشد ، مسيحيان و ديگر مؤمنان به اديان ديگر جزيه مىپرداختند ، ولى مقرّر بود كه جزيه را بدون اعمال تضييقات و بدون نقض عهدنامه‌هاى موجود ، وصول كنند . » « 2 » عمر دوم حتّى به هنگام ايراد خطبه و وعظ در مساجد نيز ، بر خلاف عادت مشهور مسلمانان در نواحى مفتوحه ، شمشير با خود نداشت و مىگفت مسلمانان بايد بر آنچه از خدا رسيده اكتفا كنند و به فتوحات تازه دست نيازند . وى ، جرّاح بن عبد اللّه والى خراسان را كه نسبت به پيروان ديگر اديان ، تضييقات فراوان روا مىداشته و نومسلمانان را به اكراه از پرداخت جزيه معاف مىكرده است ، از كار بر كنار كرد . اين والى مستبّد به خليفه نوشته بود كه خراسان را فقط به يارى شمشير و تازيانه مىتوان اداره كرد و لاغير ، ولى خليفه با او همداستان نبود . و در دوران كوتاه فرمانروايى ، ماليات‌هاى نامشروع را لغو و به محتاجان كمك و يارى كرد .\r\nدر روايتى تأكيد شده كه عمر دوّم هيچ‌گونه برترى براى امويان قايل نبود و اموالى را كه اينان از راه نامشروع به دست آورده بودند ، باز پس گرفت و اين خود اعتراض شديد آنان را برانگيخت . گويا عمر با خوارج مذاكراتى انجام داده بود و بنا به تقاضاى آنان درصدد بود يكى از افراد متّقى را كه با دودمان اموى قرابتى نداشته باشد ، به جانشينى خود منصوب كند ، ولى امويان پيش‌دستى كرده زهرش دادند و پس از سه روز درگذشت ؛ ولى اين روايت مورد تكذيب است ، زيرا بيمارى عمر قبل\r\n\r\n\r\n","description":"","footnote":"\r\n( 1 ) . نگاه كنيد به زندگى مسلمانان در قرون وسطا ، از دكتر على مظاهرى ، ترجمه مرتضى رواندى ، از ص 170 تا 177 .\r\n( 2 ) . گزيدهء مقالات تحقيقى ، بارتولد ، ترجمهء كريم كشاورز ، ص 390 .\r\n","page_name":" 246 ","page_number":248},
  {"content":"\r\n\r\nاز آن كه به مرگش منتهى شود ، 20 روز طول كشيد . » « 1 »\r\nواليان ، گذشته از اجراى عدالت و حمايت از مردم در مقابل فشار و تضييقات ، مراقب پاكى و سلامت اخلاق مردم نيز بودند ، والى مصر دستور داشت كه نوشيدن شراب را منع كند و دكّه‌هاى مىفروشان را بشكند ؛ زنان از رفتن به گرمابه‌هاى عمومى منع شده بودند و مردان چون به گرمابه مىرفتند مىبايست « مئرز » كه نوعى فوتهء حمّام بود ، ببندند . » « 2 »\r\n\r\nسياست خلفاى عبّاسى و روش جاهلانه متوكّل\r\nنخستين خلفاى عبّاسى با كشيشان مسيحى روشى ارفاق‌آميز داشتند و گاه با آنان نشست و برخاست ، و در مسائل مذهبى بحث و گفتگو مىكردند و به قول جرجى زيدان « عهدنامهء سنگين عهد عمر ( خليفهء دوّم ) را ناديده مىگرفتند و آنان را در اقامهء مراسم و جشن‌هاى مذهبى و ساختن كليساها و پوشيدن هر نوع لباس آزاد مىگذارند . . . متوكّل به اين دوران آزادى و تساهل مذهبى كه در عهد مأمون تا واثق به دست معتزله رواج داشت ، پايان داد و به عمّال خود گفت همهء كليساهاى تازه‌ساز را ويران كنند و از همكارى آنان در امور دولتى جلوگيرى نمود و قدغن كرد مسيحيان در روزهاى شعانين ( يكشنبه پيش از عيد پاك ) خاج‌ها را بيرون نياورند ، و نيز مقرّر داشت مسيحيان تصوير شياطين را از چوب ساخته ، در خانه‌هاى خود بگذارند و طيلسان عسلىرنگ بركنند و زنّار ببندند و در پشت زين خود دو قرقرهء چوبى بگذارند ، و مردان روى لباس خود دو تكّهء كهنه به رنگى غير از رنگ لباس خود بدوزند و اندازه هر تكّه كهنه به قدر چهار انگشت باشد ، و زنان مسيحى هنگام بيرون آمدن ، چادر عسلىرنگ سر كنند و مردان مسيحى كمربند ببندند و ساير سختگيرىهاى ديگر را كه شرحش مفصّل است . . . » « 3 » .\r\nمسيحيان مقيم مصر نيز گاه در زمان فاطميان دستخوش اين تعديّات بودند ، مثلا در زمان الحاكم بامر اللّه فاطمى در سال 395 سختگيرى نسبت به مسيحيان آغاز\r\n\r\n\r\n","description":"","footnote":"\r\n( 1 ) . بارتولد ، گزيدهء مقالات ، پيشين ، ص 394 .\r\n( 2 ) . همان كتاب ، ص 404 .\r\n( 3 ) . جرجى زيدان ، ج چهارم ، از صفحه 161 به بعد .\r\n","page_name":" 247 ","page_number":249},
  {"content":"\r\n\r\nشد ؛ وى « دستور داد آنان را به پوشيدن پلاس مخصوص و بستن زنّار مجبور سازند و از اجراى مراسم عيد شعانين و امثال آن باز دارند ، اموال كليسا را به سود دولت مصادره كرده به قدرى بر مسيحيان سخت گرفت كه تا آن موقع چنين كارى سابقه نداشت . وى در مورد مسلمانان نيز سختگيريهائى معمول داشت ، مثلا چون - معاويه دشمن شيعيان - پنيرك « 1 » دوست داشت ، الحاكم خوردن آن را ممنوع كرد ، و چون تره‌تيزك « 2 » منسوب به عايشه بود ، خوردن آن را نيز منع نمود . ساير عمليّات او نسبت به مسلمانان و مسيحيان ، از حماقت و جنون الحاكم حكايت مىكرد . به طور كلى جنگهاى تعصّب‌آميز ، كينهء شديدى بين مسيحيان و مسلمانان پديد آورد ، مثلا اگر يك محلّهء مسلمان‌نشين دستخوش حريق مىشد ، يهود و نصارى را متّهم كرده به امر دولت ، معبدهاى آنان و خودشان را آتش مىزدند . اين نوع تعصّبات و كينه‌خويىها از مقتضيات آن دوره تاريك بود ، زيرا رفتار حكمرانان مسيحى نسبت به مسلمانان زيردست خود بهتر از اين‌ها نبود ، بلكه خيلى هم سخت‌تر بوده است و چه بسا اسيران مسلمان را تهديد به قتل مىكردند تا ناچار مسيحى شوند . »\r\n\r\nجنگهاى مذهبى\r\nبا آن كه پيشوايان بزرگ مذهبى يكديگر را نفى نكرده‌اند ، در طول تاريخ بشرى اديان و مذاهبى به‌وجود آمده‌اند كه همه با يكديگر در اصول و فروع اختلافات فراوان دارند . . . « اين مغايرت و تباين ما بين عقايد و افكار دينى موجب كشمكش‌هاى بسيار گرديده و ميوه‌هاى تلخ به بار آورد . . . گاهى امرا و سلاطين حريص در زير لواى مذهب به ممالك مجاور خود حمله كرده و شهوت جهانگيرى و كشورستانى خود را بدين وسيله تشفّى داده‌اند و گاهى صاحبان منافع و سياست . . . ، دين را مانند حربه‌يى برنده بر ضد دشمنان و رقيبان خود به كار برده‌اند . . .\r\nو زمانى كشيشان و پيشوايان مذاهب براى آن كه مخالفان خود را از پاى درآورند ، تشكيلات قساوت‌آميز و دستگاه‌هاى هولناك ، به منظور تضييق و فشار و تفتيش عقايد به‌وجود آورده‌اند ؛ چه بسا افراد كه به جرم زندقه يا الحاد و به تهمت كفر و\r\n\r\n\r\n","description":"","footnote":"\r\n( 1 ) . مادّه‌اى سفيدرنگ كه در انتهاى خوشهء خرماست .\r\n( 2 ) . نوعى سبزى كه به آن شاهى نيز مىگويند .\r\n","page_name":" 248 ","page_number":250},
  {"content":"\r\n\r\nانكار به قتل رسيده و چه بسا نفوس زكيّه كه يا از دم شمشير گذشته و يا به دار آويخته شده و يا آنكه زنده طعمهء آتش گشته‌اند . تلفات جانى و خسارات مالى كه جنگ‌هاى ما بين « پاگان » ها ( بت‌پرستان و مشركين ) با اهل كتاب و يا ما بين ملل خداپرست ، چون كاتوليك‌ها با پروتستان‌ها ، و سنّيان با شيعيان و امثال آن‌ها ، بر نوع انسانى وارد ساخته بيش از حدّ احصا و شمار است . . . » « 1 » .\r\nاين همه اختلاف و تعارض در اصول و فروع مذاهب بزرگ ، نه‌تنها مردم عادى را گمراه ساخته و به خاك و خون كشيده است ، بلكه متفكّرين نامدار را بر آن داشته كه دست از جان بشويند و از بيان آن‌چه حقيقت مىشمردند ، خوددارى نكنند .\r\n\r\nآزادى نسبى\r\nجالب توجّه است كه با وجود اعتراضات شديدى كه زكريّاى رازى و ابو العلاى معرّى و ديگران ، در حدود هزار سال پيش بر دين اسلام و ديگر اديان كرده‌اند ، احدى درصدد آزار و اذيّت آن‌ها برنيامده ؛ و اين مىرساند كه تا قرن سوّم هجرى ، ملل اسلامى در بعضى مناطق كمابيش از نعمت آزادى انديشه برخوردار بوده‌اند .\r\nسيّد مرتضى ( علم الهدى ) مجتهد و روحانى عاليقدر آن دوران ، در پاسخ اعتراض ابو العلاء ، در مورد بريدن دست دزدان مىگويد :\r\n عزّ الامانة اغليها و از حصها * ذلّ الخيانة ، فافهم حكمة البارى \r\n[ يعنى : عزّت و گران‌بهايى امانت ، گران كرد آن را ( يعنى دست را ) و ارزان كرد آن را ذلّت و پستى خيانت ( يعنى دزدى ) 
  ] . ابو العلاء در عين تقوا و پرهيزكارى به تعليم و تربيت و تصنيف كتاب مىپرداخت و كار و فعاليّت را ركن دين مىشمرد و مىگفت :\r\n« ادين النّاس من يسعى و يحترف » [ يعنى : دين‌دارترين مردم كسى است كه كار و شغلى پيشه كند . 
  ] ابو العلاى معرّى مانند زكرياى رازى و برخى ديگر از ماديون آن دوران مىگفت اين اديان و شريعت‌ها ساخته و پرداختهء فكر بشر است ؛ وى عقل و انديشه را پيامبر حقيقى مىشمرد و مىگفت : « اى فريب‌خورده ، اگر عقل دارى حقيقت را از او بپرس كه هر عقلى پيامبر است . تا زنده‌ام كار نيك خواهم كرد ، روزى\r\n\r\n\r\n","description":"","footnote":"\r\n( 1 ) . تاريخ اديان ، على اصغر حكمت ، ص 320 به بعد .\r\n","page_name":" 249 ","page_number":251},
  {"content":"\r\n\r\nكه مردم بر من نماز نگزار . » ابو العلا با صراحت تمام ، مردم روى زمين را به دو گروه تقسيم مىكند ، يكى آنان كه عقل دارند و دين ندارند ، دوّم گروهى كه دين دارند و از عقل بىبهره‌اند . » « 1 »\r\nولى اين آزادىهاى نسبى ريشهء اجتماعى و فرهنگى نداشت و محصول رشد جامعه نبود به همين علت دوام نمىيافت و مدّتى بعد جمود و تعصّب جاى آن را مىگرفت .\r\nاز آن‌چه در صفحات قبل ديديم ، به اين نتيجه مىرسيم كه در عهد سامانيان نسبت به شيعيان و اسماعيليان ، روش خشونت‌آميزى اعمال نمىشد ولى از دورهء سلطان محمود غزنوى به بعد سياست حكومت‌هاى ايران دگرگون گرديد .\r\nمخصوصا از عهد سلاجقهء بزرگ تا پايان زمامدارى نظام الملك ، سياستمداران از هرگونه تضييق و فشارى نسبت به شيعيان و فرقهء اسماعيليه فروگذار نمىكردند .\r\nتركان سلجوقى سياست تقويّت آل عبّاس را پيش گرفتند و با تمام قوا ، عالم تسنّن و حكومت محتضر عبّاسى را از مرگ رهايى بخشيدند . شيعيان و رافضيان در اين دوران ياراى تظاهر به دين و ورود در خدمات عمومى نداشتند ؛ نظام الملك مىگويد : « در روزگار محمود و مسعود ، و طغرل و الب ارسلان انار اللّه برهانهم ، هيچ گبرى و ترسايى و رافضيئى را ياراى آن نبود كه به صحرا توانستى آمد ( يعنى نمىتوانستند تظاهر و اظهار وجود كنند ) يا پيش بزرگى شدى . كدخدايان تركان و دبيران خراسان حنفى مذهب يا شفعوى پاكيزه باشند ، دبيران و عاملان بدمذهب عراق ، به خويشتن راه ندادندى و تركان هرگز روا نداشتندى كه ايشان را شغل فرمايند و گفتند كه ايشان ، هم‌مذهب ديلمانند و هواخواه ايشان . » « 2 »\r\n\r\nسياست مذهبى الب ارسلان\r\nالب ارسلان پس از آنكه يكى از دهخدايان شيعىمذهب را با ضرب و شتم از درگاه خود بيرون راند ، خطاب به عمّال و لشكريان خود چنين گفت : « . . . من نه يك‌بار و دوبار بلكه صدبار با شما گفتم كه شما لشكر خراسان و ماوراء النّهريد و\r\n\r\n\r\n","description":"","footnote":"\r\n( 1 ) . عمر فروخ ، عقايد فلسفى ابو العلاء ، ترجمه حسين خديو جم ، ص 69 و 143 و 168 .\r\n( 2 ) . سياست‌نامه ، از صفحهء 199 به بعد .\r\n","page_name":" 250 ","page_number":252},
  {"content":"\r\n\r\nدر اين ديار بيگانه‌اند ، و اين ولايت به شمشير و قهر و تغلّب « 1 » گرفته‌ايد ، ما همه مسلمان پاكيزه‌ايم و اهل عراق ، اغلب بدمذهب و بددين و بداعتقاد باشند ( يعنى شيعى ) و هواخواه ديلم . . . و ميان ترك و ديلم ، دشمنى اخلاف نه امروزينه است بلكه از قديم است و امروز خداى عزّ و جّل ، تركان را از بهر آن عزيز گردانيده است . . .\r\nكه تركان ، مسلمان پاكيزه‌اند . . . و ايشان ، همه مبتدع و بدمذهب و دشمن ترك . . . اگر كمتر گونه‌يى قوّت گيرند . . . يكى از ما تركان زنده بنمانند و از خر و گاو كمتر باشند ، از آن كه دوست و دشمن ندانند . . . » « 2 » .\r\nعلماى مذهبى خراسان هم كه در دستگاه‌هاى دولتى نفوذ فراوان داشتند ، به حكم تعصّب ذاتى ، با تركان ، در دشمنى فرق غير سنّى و غير مشبّهه و مجسّمه هم‌آوازه شده بودند ، و اخبار و احاديث فراوان براى آزار مخالفان خود بر آنان فرو مىخواندند . . . با تمام اين دشوارىها و با آن كه قرن پنجم و ششم دورهء غلبهء مذهب سنّى و چيرگى متعصّبان آن قوم بود . مذهب تشيّع در ايران از طريق توسعه و كسب تدريجى نيرو ، باز نمىايستاد . و در حقيقت به آتشى مىماند كه در زير خاكستر توسعه يابد و اندك اندك آمادهء اشتغال شود . . . از اواخر عهد ملكشاه ، در همان‌حال كه متنفّذّين اهل سنّت ، سلاطين سلجوقى را بر علماى شيعى و همهء رافضيان مىشورانيده و به آزار آنان برمىانگيخته‌اند ، يك دسته از متنفّذين شيعه كه در دستگاه سلجوقى راه يافته بودند ، در برانداختن نظام الملك و برچيدن بساط اقتدار او سرگرم فعاليّت بودند ، و عاقبت هم‌چنان كه مىدانيم به بهانهء وليعهدى محمّد بن ملكشاه توانستند نظام الملك را خانه‌نشين كنند . اين وزير ، مزد مخالفت‌هاى سخت خود را نسبت به فرقه شيعه ، در نهاوند از يك فدايى گرفت و جان خود را در سر اين كار نهاد . تاج الملك ابو الغنائم قمى ، هنگامى كه توانست نظام الملك را از كار بر كنار كند و خود قدرت را در دست گيرد ، پاى گروهى از هم‌مذهبان خود را ، مانند مجد الملك ابو الفضل قمى كه ديوان استيفا را به او داده بود ، به دربار سلجوقيان باز كرد . نظام الملك وزير كه خود متوجّه اين توطئه بود . . . مىگويد : « . . . و كسان هستند كه امروز در اين دولت قربتى دارند و سر از گريبان شيعت بيرون كرده‌اند و نه از\r\n\r\n\r\n","description":"","footnote":"\r\n( 1 ) . غلبه و جنگ .\r\n( 2 ) . سياست‌نامه ، ص 201 و 202 .\r\n","page_name":" 251 ","page_number":253},
  {"content":"\r\n\r\nشيعت‌اند و نه از اين قوم ( يعنى بواطنه ) اند و در سرّ ، كار ايشان مىسازند و قوّت مىدهند و دعوت مىكنند و خداوند عالم ( يعنى پادشاه وقت ) را بر اين مىدارند كه خانهء خلفاى عبّاسى را براندازند . . . آنگاه خداوند را معلوم گردد فساد و فعل بدايشان ، كه بنده از ميان رفته باشد . . . » « 1 » . در نتيجه نفوذ تدريجى ، شيعيان كمتر تقيّه مىكردند ؛ حتى عدّه‌يى را به نام منقبت‌خوانان يعنى كسانى كه مدايح ائمّه را به آواز در كوى و برزن مىخواندند ، تربيت مىكردند . . . با اين كه متعصّبان قوم نسبت به اين گروه بدرفتارى عجيب مىكرده و مثلا زبانشان را مىبريدند ( كتاب النّقض ، ص 77 ) اين سختگيرىها از توسعهء تبليغات شيعه نمىكاست .\r\n\r\nنفوذ شيعيان در دستگاه حكومت\r\nنفوذ رجال شيعه در دستگاه‌هاى امارت اندك اندك باعث نزديكى تركان و رافضيان گرديده بود ؛ صاحب كتاب « بعض فضائح الروافض » كه اندكى پيش از سال 560 هجرى تأليف شده بود ، از نزديكى شديد شيعه و تركان ، سخت بيمناك و متأثّر است . . . و مىگويد : « در هيچ روزگارى اين قوّت نداشتند كه اكنون چه دلير شده‌اند و به همه دهان سخن مىگويند ( يعنى بىباكانه ) ، هيچ سرايى نيست از تركان كه در او ده پانزده رافضى نيستند و در ديوان‌ها هم دبيران ، ايشانند و اكنون بعينه همچنان است كه در عهد مقتدر خليفه بود . » ( كتاب النّقض ، ص 53 ) .\r\nصاحب كتاب فضائح روافض كه اين عمل تركان يعنى نزديكى شيعيان را با آنان گاه به بىحميّتى و گاه به نادانى و گاه به غفلت حمل مىكرده ، مورد حملهء نويسندهء كتاب النّقض قرار گرفته است ، و او از تركان طرفدارى كرده آنان را مردمى « عاقل و عالم » دانسته است . ( كتاب النّقض ، ص 77 ) نفوذى كه رجال شيعه در دستگاه‌هاى امراى ترك عراق حاصل كرده بودند ، در خراسان نيز بىاثر نبود ، و نخستين اثر آن در سلطان مقتدر سلجوقى ، سنجرين ملكشاه است كه چنان كه ديده‌ايم با باطنيّه عهد مودّت بست و دست آنان را در نواحى متصرفىشان بازگذاشت .\r\nاثر مهم‌ّتر نفوذ شيعه را در مشرق ، مىتوان در دستگاه خوارزمشاهيان\r\n\r\n\r\n","description":"","footnote":"\r\n( 1 ) . سياست‌نامه ، ص 235 .\r\n","page_name":" 252 ","page_number":254},
  {"content":"\r\n\r\nجست‌وجو كرد ، چنان‌كه پيش از اين گفته‌ايم ، ميان علا الدّين تكش و پسرش سلطان محمّد با خلفاى عباسى نقار و كدورت روزافزون حاصل شده بود ، شيعه با طرفدارى از سپاهيان خوارزم در عراق و همدستى با آنان در ايذاء اهل سنّت ، و غارت اموال آنان . . . به سلاطين نزديكتر شده و آتش اين اختلاف را دامن زدند . اين نفوذ در اواخر قرن ششم و اوايل قرن هفتم به آنجا كشيد كه سلطان محمّد خوارزمشاه ، يكى از علويان را بنام علاء الملك از ترمذ براى خلافت نامزد كند ، و ائمّهء مملكت را وادار سازد تا بر عدم استحقاق آل عبّاس به خلافت ، فتوى دهند و گويند كه سادات حسينى مستحقّ خلافت‌اند . . . نزديكى شيعه ، با تركان به درجتى بود كه نصرت دين را به يارى آنان مىدانستند و چون در اواسط قرن ششم ، اعتقاد داشتند كه امام قائم در ايّام نزديك به آن روزگار ظهور خواهد كرد ، شهرت داده بودند كه تركان در ركاب او يارى دين خواهند نمود . يكى از طرقى كه شيعه پس از كسب قدرت براى نشر مذهب خود انتخاب نموده بودند ، استفاده از « مناقب‌خوانان » بود .\r\n\r\nمناقبيان ، مدّاح آل على بودند\r\nمناقبيان ظاهرا از دورهء آل بويه در عراق وجود داشتند ، زيرا درست در آغاز دورهء سلجوقى كه شيعه در نهايت ضعف به سر مىبردند ، مناقبيان در طبرستان و بعضى نواحى عراق سرگرم كار بودند . . . مناقب‌خوانان قصيده‌هاى رافضيان را كه در مدح على ( ع ) يا ساير ائمّه اطهار بود ، در كوى و برزن و بازار مىخواندند ، و در آنها گاهى به دسته‌يى از صحابه كه غاصبان حق شمرده مىشدند ، تعريضاتى وجود داشت .\r\nدر اين قصايد علاوه بر ذكر منقبت آل على ( ع ) از بعضى اصول عقايد شيعه مانند تنزيه بارى تعالى و عدل و توحيد و عصمت ائمّه و معجزات آنان نيز سخن مىرفت . مانند اين كه ، على ( ع ) را به فرمان خداى تعالى در منجنيق نهادند و به ذات السّلاسل انداختند و به تنهايى آن قلعه را كه پنج هزار تيغ‌زن اندرو بودند ، بستدند ، و على در خيبر را به يك دست براند كه به صد مرد از جاى خود نجنبيدى ، و به دست مىداشت ، تا لشكر رسول بدان گذر مىكرد . اهل سنّت بر اين كار ، طعن‌ها و تمسخرها مىزدند ، و شيعه نيز در اثبات صحّت اين امر اخبار و احاديثى\r\n\r\n","description":"","footnote":"","page_name":" 253 ","page_number":255},
  {"content":"\r\n\r\nداشتند . . . بر گرد اين مناقبيان حلقه‌هايى از شيعه و گاه مردم ديگر تشكيل مىشد . . .\r\nعلماء سنّت و مؤلّفان آن قوم ، از اين كار شيعيان سخت ناخشنود بودند و مىگفتند :\r\n« رافضيان اين همه مناقب‌ها بدان خوانند تا عوام النّاس و كودكان ديگر طوايف را از راه ببرند و فرا نمايند كه آن‌چه على كرده ، مقدور هيچ آدمى نيست و صحابه همه دشمن على بودند » و مخصوصا از اين كه اين منقبت‌ها ، در تركان اثر بليغ داشته ناراحت بودند . گاه رفتار متعصّبان قوم با اين مناقبيان بسيار شديد و وحشيانه بود ، چنان كه دختر ملكشاه ، زن اصفهبد على ، زبان يكى از آنان را بريد . نسبت به فضائليان يعنى فضائل خوانان صحابه هم ، شيعه ، همين عمل متقابل را روا مىداشتند و اگر دستشان مىرسيد از كشتن و پاره پاره كردن آنان ابا نمىكردند .\r\n( كتاب النّقض ، ص 78 )\r\n\r\nتظاهر شيعيان\r\n. . . شيعه به تظاهرات خود ، در اين دوره بيش از آن‌چه در عهد آل بويه شروع كرده بودند ، اشتغال داشتند . چنان كه در روز عاشورا . . . مصيبت شهداء كربلا را تازه مىنمودند ، و بر منبرها ذكر مصائب اهل بيت مىكردند و علما ، سر ، برهنه مىساختند و عوام ، جامه چاك مىزدند ، و زنان مويه‌كنان ، روى مىخراشيدند ، و بعضى از علماى اهل سنّت به پيروى از اعتقاد امام شافعى و امام ابو حنيفه ، در اين امر با آنان همراه مىشدند و حتى در بلادى مانند همدان كه شيعه در آن‌جا بسيار نبودند ، علماى شيعه اين امر را مجرى مىداشتند و در مراسم خود بر معاويه و يزيد و قتلهء اهل بيت لعنت و نفرين مىكردند ، بعضى از علماى اهل سنّت هم بر مقتل حسين بن على ( ع ) ، مقتل عثمان را مىافزودند و بر قتلهء او هم لعنت مىفرستادند ، مگر در آن نواحى كه خوارج و مشبّهه غلبه داشتند ، كه خلاف ساير نواحى بر على و حسين ( ع ) لعنت مىكردند . ( كتاب النّقض ص 402 - 406 و 445 )\r\nساختن مراثى اهل بيت و همچنين سرودن قصايد و اشعار در مناقب آنان ، از امور عادّى شعراى شيعى اين زمان بوده است . سنايى شاعر بزرگ . . . بر دوستان معاويه و مدافعان او طعنه زده و گفته است :\r\n دوستار پسر هند مگر نشنيدى * كه ازو و سه كَسِ او به پيمبر چه رسيد ؟ ! \r\n\r\n","description":"","footnote":"","page_name":" 254 ","page_number":256},
  {"content":"\r\n\r\n پدر او ، دُرِ دندان پيمبر بشكست * مادرِ او ، جگر عَمّ پيمبر بمكيد\r\nاو به ناحق ، حقِ داماد پيمبر بِستَد * پسر او سَرِ فرزند پيمبر ببريد\r\nگر تو لعنت به چنين كس نكنى ، شرمت باد * لَعَن اللّه يزيدا و عَلى آلِ يزيد \r\n\r\nفعاليّت تبليغاتى شيعيان\r\nشيعه غير از راه‌هايى كه گفته شد ، براى تبليغ مقاصد مذهبى و ضدّ عربى خود ، در اين دوره راه مهمّ ديگرى را نيز تعقيب مىكردند و آن تأليف كتب در كلام و تفسير و احاديث و نظاير اين‌ها بود . . . علاقهء شديد شيعه به گشودن پر و بال و بيرون آمدن از گمنامى و تظاهر به اعتقادات و مراسم خاص خود ، در تمام اين دوره موجب كشاكش‌هاى سخت بين آنان و فرق اهل سنّت مىشده است . . . در محرّم 445 بين شيعه و سنّى بغداد اختلافاتى كه از اواخر سال 444 بروز كرده بود ، شدّت گرفت و دسته‌هايى از تركان نيز در تعصّبات شركت جستند ، در نتيجه ، نزاع و قتالى سخت در بغداد درگرفت و بسيارى از خانه‌هاى محله كرخ بغداد كه مسكن شيعيان بود و خانه‌هاى محلات ديگر ، طعمهء آتش شد و با خاك يكسان گشت . ( كامل التّواريخ ، ابن الاثير ، حوادث سال 445 ) .\r\nمناقشات لفظى و قلمى هم در تمام اين دوره بين اهل سنّت و شيعه جارى و داير بوده است . . . مانند آن‌چه از قول صاحب كتاب بعض فضائح الروافض نقل كرده‌اند كه او ، رافضيان را : كافركيش ، احمق روش ، عوان طبع ، ابله و بىتميز گفته و دل‌هاى آنان را پر از غشّ و كين دانسته است ( كتاب النّقض ، ص 45 ) . . . شيعه نيز در آثار خود نظاير اين‌گونه دشنام‌ها را بر فرق مخالف روا مىداشته‌اند ، و آنان را مجبّرى و مشبّهى و كافر و ملحد مىدانستند و سخنان عجيب را به آنان نسبت مىدادند و مىگفتند : « كفر و عصيان به مشيت و ارادهء خداى تعالى گويند ، و على را قتّال گويند ، و مصطفى را كافربچه و اشكم شكافته و عاشق دانند ، و ابو بكر و عمر را تمام النّبوّة خوانند و رافضيان را لعنت كنند و كافر خوانند ، و سلمان و بو ذر و مقداد و عمّار و خزيمه و . . . همه به دوزخ روند از بهر آن كه منكر اختيار امامت بو بكر و عمرند .\r\n( كتاب النّقض ، ص 297 )\r\n\r\n","description":"","footnote":"","page_name":" 255 ","page_number":257},
  {"content":"\r\n\r\n\r\nاعتراض شديد اهل سنّت\r\nاز جمله مطاعن اهل سنّت بر تشيّع ، يكى آن بود كه اين مذهب را تغيير شكلى از آئين زرتشتى مىشمردند و معتقد بودند كه ايرانيان براى آنكه انتقام خود را از رجال اسلامى و از اسلام بگيرند ، از راه تشيّع به لباس اسلام درآمدند و كردند آنچه خواستند .\r\n. . . علماى اهل سنّت ، خصوصا در قرن ششم سخنانى درشت‌تر از اين درين‌باره مىگفتند ، مثلا به عقيدهء آنان : « آن جماعت كه مذهب رفض نهادند . . . ، ميلشان به كيش گبركى بود ؛ كينهء دين مىخواستند ، از اصحاب و تابعين و غازيان اسلام .\r\nچون در رسول طعن نمىيارستند زدن كه كسى قبول نمىكرد ، در ياران و زنانش طعن زدند تا بدين ، عوام را به خود كشند ؛ پس مويه‌هاى گوناگون آغازيدن كردند كه بر فاطمه ظلم كردند و حسن را زهر دادند و بكشتند و حسين را در كربلا به تشنگى هلاك كردند و سر ببريدند و بر چوب بستند و فرزندانش را به بردگى ببردند ، واويلاه و وازجراه در روز عاشورا دربستند تا عوام النّاس گويند چنين است . ( بعض فضايح الروافض ، منقول در كتاب النّقض ، ص 373 ) نظير اين مطالب را با شدّت بيشتر در قول ابو منصور عبد القاهر بن طاهر البغدادى نسبت به اسماعيليّه در اوايل قرن پنجم ملاحظه مىكنيم كه باطنيّه را با جويندگان استقلال ايران مانند افشين و پيروان بابك خرّم‌دين همدست دانسته و از قول اصحاب تاريخ نقل كرده است كه آنان از اولاد مجوس و مايل به دين اسلاف خود بوده و چون از بيم شمشيرهاى مسلمين جرأت اظهار عقيدهء خود نداشتند ، پس براى مردم ساده و نادان بنيادى گذاردند كه هركدام مىپذيرفت ، در نهان آئين مجوس را بر كيش‌هاى ديگران برترى مىداد . ( الفرق بين الفرق ، چاپ دوّم ، ص 171 ) .\r\n. . . اين اقوال اگرچه غالبا نمايندهء تعصّب و دشمنى مخالفان شيعه با آن فرقه است ، ليكن در هرحال يك حقيقت را كه از همان اوايل امر معلوم رأى مطّلعين شده بود ، نشان مىدهد و آن ، نفوذ بسيارى از عقايد و سنن قديمهء ايرانيان در مذهب شيعه و آميزش آن‌ها با مبانى دين اسلام است . و غالب عقايد شيعه ، با آن مبانى و سنن سازش داشته و به همين سبب است كه ايرانيان از آغاز كار بيش از ديگر اقوام اسلامى به مذهب تشيّع توجّه كرده و ناشران واقعى شعب مختلف آن در ممالك\r\n\r\n","description":"","footnote":"","page_name":" 256 ","page_number":258},
  {"content":"\r\n\r\nاسلامى گرديده‌اند . . . » « 1 »\r\nكسانى كه بخواهند از اصول عقايد ديگر فرق شيعه نظير شيعه آل عباس ، شيعه علويه ، فرقهء مباركيّه ، قرامطه ، شميطيّه ، افطحيّه و جز اين‌ها واقف گردند ، مىتوانند به كتاب ملل و نحل شهرستانى از صفحهء 106 تا 155 مراجعه نمايند .\r\nناگفته نگذاريم كه « به عقيدهء فرقه اماميه دنيا هيچوقت از وجود امام خالى نيست و خداوند مختار است كه امام را در ميان خلق ظاهر نمايد و يا از انظار ايشان غايب چه زمين هيچگاه از حجّت خالى نيست و حجت خداوند بعد از امام يازدهم فرزند اوست كه در حال غيب است و هروقت مشيت الهى تعلق بگيرد ، ظاهر خواهد شد ، يعنى هروقت جهان را ظلم و جور فراگرفت ، قيام امام دوازدهم براى پر كردن عالم از عدل و قسط صورت خواهد گرفت . » « 2 »\r\n\r\nتحول اسلام ، در ايران\r\nبه نظر پروفسور ويكنز ، پس از نفوذ اسلام در خاورميانه ، تعاليم و دستورهاى دين جديد بر حسب شرايط و اوضاع اجتماعى و اقتصادى هر كشورى كم و بيش دستخوش تحوّل و تغيير گرديد ، ولى در ميان كشورهاى اين منطقه ، ايران بيش از ديگر كشورهاى جهان ، مذهب اسلام را دستخوش اغراض و مقاصد سياسى و اجتماعى خود گردانيده . به قول پروفسور ج . م ويكنز استاد عربى دانشگاه كمبريج « از قديم‌ترين ازمنهء تاريخ به زحمت مىتوان يك عقيده ، مسلك ، مرام ، اميد ، مذهب ، فرقه و يا آرزو ، و رؤيايى پيدا كرد كه در اين معجون عجيب و پرقوّت ، يعنى فرهنگ ايران ، يا به كلى حلّ و جذب نشده و يا معلّق نمانده باشد . . . تسلّط فكرى و فرهنگى ايران از يك طرف به واسطهء لخت و عور بودن اسلام اوّليه از فرهنگ ، و از طرف ديگر به سبب اينكه انضباط و « دكترين » حقيقى و واقعى در اين مذهب وجود نداشت ، دگرگونيهايى در اسلام پديد آورد . اسلام ايرانى را به راحتى مىتوان در زير\r\n\r\n\r\n","description":"","footnote":"\r\n( 1 ) . دكتر ذبيح اللّه صفا ، تاريخ ادبيّات ، ج 2 ، از ص 181 تا 201 ( نقل و تلخيص ) . براى كسب اطّلاعات بيشتر راجع به فرق اسلامى رجوع كنيد به كتاب : خاندان نوبختى ، تأليف عبّاس اقبال ، از ص 50 به بعد و ملل و نحل شهرستانى و تبصرة العوام رازى .\r\n( 2 ) . خاندان نوبختى ، پيشين ص 53 .\r\n","page_name":" 257 ","page_number":259},
  {"content":"\r\n\r\nسه فصل عمده كه خيلى كلّى است و به هيچ وجه دقيق يا مشخّص نيست ، مطالعه كرد و اين سه فصل عبارت‌اند از سه نهضت :\r\n1 - شيعه\r\n2 - عرفان و تصوف\r\n3 - اعتقاد به تقدير . »\r\nسپس « ويكنز » ضمن بحث در پيرامون تشيّع مىنويسد : « در اين كه تشيّع ، از لحاظ مظاهر مذهبىاش يك پديدهء كاملا ايرانى است ، جاى هيچ شكّى نمىتواند باشد ، كسانى كه فقط ناظر تاريخ سياسى هستند به اين نكته تكيه مىكنند كه بسيارى از طرفداران اوّليهء حضرت على ( ع ) از نژاد عرب بوده‌اند ، ولى اين مبحث هيچ‌كس را نسبت به اين حقيقت كه تشيّع ، ابداع ايرانىهاست گمراه نخواهد كرد . . . » « 1 » .\r\nبه نظر مونتگمرى وات فرقهء شيعه از لحاظ مرام سياسى ، فرقهء مترّقى و منطقى نبوده است ؛ چه « شيعه معتقد به حكومت مطلقه است ، شايد منظورشان حكومت مطلقهء خيرانديشى است كه به منافع طبقات پايين توجّه كاملى داشته باشد . . . به نظر مىرسد كه اسماعيليّه در حدود سال 144 هجرى از هستهء اصلى شيعه مشتق شده است . . . به تصديق اكثر محقّقين ، اسماعيليّه يك دستهء سياسى وابسته به طبقات كارگر و هنرمند بود كه عليه طبقات بالا فعّاليت مىكرد . شايد از مفهوم نوشتهء نظام الملك در مورد باطنيّه بشود چنين نظرى در مورد باطنىها اظهار داشت . . .\r\nغزّالى نيز در كتاب خود كه به خليفه المستظهر باللّه اهدا شده ، از 8 طبقه از مردم كه مجذوب جنبش اسماعيليّه شده‌اند ، بحث مىكند به شرح زير :\r\n1 - مردمى با تمايل به پرستيدن اشخاصى مثل حضرت على ( ع ) و الوهيّت قايل شدن براى آنان ؛\r\n2 - مليّون ايرانى كه در تكاپوى احياى مجدّد استقلال ايران بودند ؛\r\n3 - مردمى كه در جستجوى قدرت و انتقام‌جويى بودند ؛\r\n4 - مردمى كه خود را بالاتر از ديگران فرض كرده و در جستجوى چيزهاى خارق العاده بودند ؛\r\n\r\n\r\n","description":"","footnote":"\r\n( 1 ) . پرفسور ويكنز ، ميراث ايران ، ( مذاهب ايران ) ، ترجمهء حاتمى ، ص 252 و 256 .\r\n","page_name":" 258 ","page_number":260},
  {"content":"\r\n\r\n5 - پيروان كم‌مايه و سطحى عقايد و فرقه‌هاى فلسفى ؛\r\n6 - فلاسفهء منكر خدا و مشركين و زنادقه ؛\r\n7 - مردمانى متمايل به مذهب شيعه كه تحت تأثير تعاليم باطنيّه قرار گرفته‌اند ؛\r\n8 - كسانى كه تحت تسلّط احساسات خود قرار گرفته و قوانين دينى را كسل‌كننده و خستگىآور تصور مىكردند .\r\nهرچند كه ممكن است بعضى از اين طبقات از كارگران و صنعتگران بوده باشند ، ولى در عين‌حال ، عدّهء زيادى نيز از طبقات غير كارگر و صنعتگر بودند . اخوان الصّفا جزو دستهء ششم هستند و شايد بعضى از آن‌ها جزو طبقهء پنجم باشند . اساس عقيدهء شيعه اعتقاد به امامى است كه صاحب نيروى خارق العاده است ، در حالى كه سنّىها رستگارى و موفقيّت را در عضويّت اجتماعى مىدانند كه داراى نيروى فوق العاده باشد . » « 1 »\r\n\r\nدين در خدمت سياست\r\nدر دورهء قرون وسطا ، سلاطين و زورمندان غالبا « دين » را وسيلهء اجراى هدف‌هاى سياسى خود قرار مىدادند . همه مىدانند كه يكى از دشمنان به نام آزادانديشى در جهان ، محمود غزنوى است ؛ اين مرد ، بدون اين كه در اجراى تعاليم اسلامى تعصّبى داشته باشد ، از اسلام بهره‌بردارى سياسى و اقتصادى مىكرد ، او از مىگسارى و امردبازى و غارتگرى و مكيدن خون كشاورزان ، ابا و امتناعى نداشت و اين كارها را خلاف شرع و عرف و اخلاق نمىدانست ، ولى زير لواى دين ، دشمنان سياسى خود را به نام قرمطى و معتزلى از بين مىبرد . به نام خدا و دين مردم بىآزار هندوستان را مورد تجاوز قرار مىداد ، و آثار هنرى و تاريخى آن خطّه را از بين مىبرد . به قول گرديزى ، در شهر فرهنگ‌پرور « رى » ، « بفرمود تا كسانى را كه بدان مذهب متّهم بودند ( يعنى قرمطى مذهبان ) را حاضر و دستگير كردند و بسيار كس را از اهل آن مذهب بكشت . و بعضى را به بست و به سوى خراسان فرستادند ، و تا بمردند ، اندر قلعه‌ها و حبس‌هاى او بودند . . . » « 2 » . همچنين در ناحيهء ملتان هند به قول\r\n\r\n\r\n","description":"","footnote":"\r\n( 1 ) . امام محمد غزّالى ، مونتگمرى ، وات ، ترجمهء اصفهانىزاده ، ص 118 به بعد .\r\n( 2 ) . تاريخ گرديزى ، به تصحيح استاد قزوينى ، ص 72 و 55 .\r\n","page_name":" 259 ","page_number":261},
  {"content":"\r\n\r\nگرديزى « . . . قرامطه‌يى كه در آنجا بودند ، بيشتر ايشان بگرفت و بعضى را بكشت و بعضى را دست ببريد و نكال كرد و بعضى را به قلعه‌ها بازداشت ، تا همه اندر آن جاىها بمردند . »\r\nمحمود غزنوى ، با خلفاى فاسد عباسى در راه تحديد عقايد و افكار همكارى مىكرد ؛ وقتى كه خليفه القادر باللّه براى دستگيرى و قتل حسنك اصرار مىورزد ، به وى مىنويسد : « من از بهر عباسيان انگشت در كرده‌ام در همهء جهان و قرمطى مىجويم و آن‌چه يافته آيد بردار مىكشند . . . » « 1 » . باز در تاريخ گزيده مىخوانيم كه سلطان محمود « به غزاى هندوستان رفت و جنگى سخت مىكرد و از بتخانهء هندوستان ، بتى كه مهتر بتان بود ، سنگين به وزن قريب ده هزار من بيرون آورد .\r\nهندوان از او برابر مرواريد عشرى مىخريدند و نفروخت و گفت مردم بازگويند كه آزر بت‌تراش و محمود بت‌فروش ! و آن بت را به اصفهان آورد و جهت خوارى در آستانهء مدرسه‌يى كه خوابگاه سلطان است انداخت و امروز همچنان هست . گويند به وقت وفات اين ابيات انشاء كرد و بر زبان مكرّر مىگردانيد :\r\n به زخم تيغ جهانگير و گُرزِ قلعه‌گشاى * جهان مُسَخّر من شد چون تن مُسخّرراى\r\nبسى بلاد گرفتم به بيك اشارت دست * بَسى قِلاع گشودم به يك فِشردن پاى\r\nچو مرگ تاختن آورد ، هيچ سود نداشت * قضا قضاى خدايست و مُلك مُلك خداى . » « 2 » \r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح دكتر غنى و فيّاض ، ص 183 .\r\n( 2 ) . تاريخ گزيده ، حمد اللّه مستوفى ، چاپ تهران ، ص 447 .\r\n","page_name":" 260 ","page_number":262},
  {"content":"\r\n\r\n\r\nسياست مذهبى مغولان\r\nمغولان پس از حمله و تصرف كشورهاى خاورميانه ، ملل تابع را در پيروى از افكار و عقايد مذهبى آزاد گذاشتند ، ولى با گذشت زمان مخصوصا در دوران قدرت ايلخانان ، سران مغول ، به تدريج تحت تأثير فرهنگ و تمدن ايرانى قرار گرفتند ، پس از آن كه در اكتبر سال 1296 ميلادى غازان خان پسر 24 ساله ارغون خان به سلطنت رسيد ، چون او در جستجوى راه‌حلى براى خروج از بن‌بست سياسى و اقتصادى بود بر آن شد كه يك‌باره سياست ادارهء كشور را تغيير دهد ، او خود را به اشراف بلندپايه ايرانى و روحانيان متّكى كرد ، رسما دين اسلام را پذيرفت و آن را دين رسمى دولت شمرد .\r\nسران مغول ، سياست مذهبى ثابتى نداشتند ، چنان كه گيوك خان حامى و طرفدار عيسويان بود .\r\n\r\nسياست مذهبى گيوك خان\r\nگيوك خان ، عيسويان را به طور قطع بر پيروان ديگر اديان ترجيح مىنهاد . تقريبا از همه‌جا از سوريه ، يونان ، بغداد و روسيه روحانيان و پزشكان مسيحى به دربار او روى مىآوردند و در آن ميان شمار پزشكان بيش از روحانيان بود . . . مسيحيان از موقع خود استفاده مىكردند و به مسلمانان شديدا حمله مىكردند و مسلمين جرأت مخالفت با ايشان را نداشتند ( جوينى ، چاپ قزوينى ، ص 214 ) .\r\nآن‌چه گفته شد از سخنان جوينى بود ؛ در تأليف جوزجانى حملات شديدى به گيوك خان و دشمنى او با اسلام شده است ؛ گيوك خان بنا به تلقين و اندرز يكى از\r\n\r\n","description":"","footnote":"","page_name":" 261 ","page_number":263},
  {"content":"\r\n\r\n« توينان » كه در چين و تركستان شهرت داشت گويا فرمان داده بود ، كه همه مسلمانان را اخته كنند ( خصى كنند ) ، خوشبختانه « توين » ى را كه فرمانى براى اجراى اين دستور در دست داشت ، سگ مهيبى پاره پاره كرد و گيوك بر اثر اين « داورى خدايى » حكم خويش را لغو كرد .\r\n\r\nاعتراض ترسايان به پيشواى اسلام\r\nجماعت ترسايان و قسّيسان و توينان بت‌پرست ، از گيوك خواستند كه امام نور الدّين خوارزمى را براى مناظره مذهبى فراخواند ؛ او چنين كرد و مناظره در حضور گيوك صورت گرفت . از امام پرسيدند كه محمّد چه كسى بوده ؟ « آن امام ربّانى گفت : محمّد خاتم النبيّن و سيّد المرسلين و رسول ربّ العالمين بود . . . آن جماعت كفار گفتند كه پيغمبر ، آن بود كه روحانى محض بود و به شهوت نسوان تعلّق نكند و بدان التفات ننمايد ، چنان كه عيسى بود ؛ محمّد را نه حجره و چندين كنيز بوده است ، اين چگونه باشد ؟ امام گفت : داود پيغمبر را 99 زن بوده است و سليمان صاحب امكان را 360 زن بود در نكاح ، و يك هزار كنيزك خدمت فراش « 1 » او كردندى . آن جماعت كفار از راه تعنّد « 2 » ، نبوّت داود و سليمان را انكار كردند و گفتند :\r\nايشان پادشاه بودند ؛ سرانجام مسيحيان مناظره را موقوف داشتند و از گيوك خواستند كه به امام امر كند تا وى نماز گزارد . امام به اتّفاق مسلمانى ، به نماز ايستاد ؛ مسيحيان هر دوى آن‌ها را ناراحت مىكردند و به هنگام سجود مىزدند ، ولى آن دو ، نماز را به پايان رسانيدند و به منزل رفتند . . . »\r\n\r\nشهريار بىتعصّب و حقيقت‌جو\r\nدر سفرنامهء ماركوپولو مىخوانيم كه برادران پولو ، پس از آنكه به خان ( قوبيلاى ) معرّفى شدند ، وى با كمال مهر و محبّت از آن‌ها پذيرايى كرد و اطلاعات فراوانى از اوضاع اجتماعى و معتقدات مذهبى مردم مغرب‌زمين كسب نمود ، بعد تصميم گرفت آن‌ها را به همراه يكى از صاحب منصبانش به روم گسيل دارد ؛ قوبيلاى گفت :\r\n\r\n\r\n","description":"","footnote":"\r\n( 1 ) . زنان .\r\n( 2 ) . دشمنى .\r\n","page_name":" 262 ","page_number":264},
  {"content":"\r\n\r\n« . . . منظورش از اعزام آن‌ها دو چيز است : اول آن كه از پاپ تقاضا كنند صد نفر از مبلّغين زبردست و متبحّر خود را به چين بفرستد تا بتوانند مردم روشنفكر اين كشور را به راه راست هدايت نموده با دلايل متين و متقن ثابت كنند كه عقيدهء مسيحيّت بالاتر و والاتر از ساير عقايد مذهبى و مبتنى بر حقايق بيشترى است ، و همچنين بفهمانند كه خدايان تاتارها و بت‌هايى كه در خانه‌هاى مردم مورد پرستش‌اند ، جزء اجنّه و شياطين هستند و مردم شرق به خطا آن‌ها را موجوداتى الهى و آسمانى مىپندارند . . . » « 1 » .\r\nدر ميان سلاطين مغول ، قوبيلاى قاآن غير از فعّاليت‌هاى سودمند اقتصادى و اجتماعى و كمك به اهل حرف و صنايع و كشاورزان ، به امور و مسائل مذهبى نيز توجّه داشت ؛ وى مانند مأمون خليفهء عباسى از مباحثات و مناظرات مذهبى و فلسفى لذّت مىبرد ، به دستور او علماى اسلام و دانايان يهود و نصارا و دانشمندان ختا و ديگر ممالك مغولستان ، در محفلى جمع مىشدند و به بحث و مناظره مىپرداختند و قوبيلاى با شوق و ذوق فراوان از استماع لطايف و مسايل عقلى و نقلى لذّت مىبرد و به دستور او قرآن ، تورات و انجيل و كتاب شامكوهى را به زبان مغولى ترجمه كردند .\r\n\r\nنمونه‌اى از بحث‌هاى مذهبى در محضر قوبيلاى قاآن\r\nدر عصر قوبيلاى ، جمعى از جهودان ، به اطّلاع آباقا خان رسانيدند كه در قرآن آيهء  « قاتِلُوا الْمُشْرِكِينَ كَافَّةً »  [ يعنى : عموم مشركين را بكشيد 
  ] وارد شده ، و با اعلام اين معنى مىخواستند وى را عليه مسلمانان برانگيزند ؛ آباقا گفت : قوبيلاى قاآن از من در اين امور داناتر است . براى كشف حقيقت ، اين آيه را با ايلچيان به ختا فرستاد ؛ قوبيلاى نخست به احضار مولانا بهاء الدّين بخارى فرمان داد و سپس ديگر علما و دانشمندان را به محضر خود فراخواند و آنان را از مداهنه و نفاق برحذر داشت و گفت : « شرايط انصاف رعايت نمايند » آنگاه پرسيد كه  قاتِلُوا الْمُشْرِكِينَ كَافَّةً  كلام حقّ است يا نى ؟ گفتند : بلى ، قاآن گفت : مضمون اين كلمه چيست ؟ جواب دادند كه از\r\n\r\n\r\n","description":"","footnote":"\r\n( 1 ) . سفرنامهء ماركوپولو ، ترجمهء حبيب اللّه صحيحى ، ص 7 .\r\n","page_name":" 263 ","page_number":265},
  {"content":"\r\n\r\nمحتواى اين آيت مستفاد مىشود كه جميع مشركان را مىبايد كشت ، قاآن گفت :\r\nچون فرمان حقّ چنين است ، چرا نمىكشيد و از فرمان او تجاوز جايز مىداريد ؟\r\nقاضى علاء الدّين توسى گفت كه : انتظار وقت مىكشيم ؛ قاآن انصاف و عدم مداهنهء او پسنديده داشت و گفت : راست مىگوئيد ، اكنون بيائيد تا از جانبين ، لجاج و عناد و تعصّب بگذاريم كه نه شما خون ما حلال دانيد و نه ما ، مال و سر شما مباح شمريم و غرض از اين مباحثه استفاده است و بس . پرسيد كه آفريدگار محمّد ( ص ) كيست ؟\r\nگفتند : خداى بزرگ ، پرسيد كه : محمّد ( ص ) را ارشاد و هدايت كه داد ؟ جواب دادند كه : هم خداوند تعالى ، پرسيد كه : چنگيز خان را كه آفريد ؟ گفتند كه : خداى جهان‌آفرين ، گفت : توانايى و قدرت و شمشير و مكنت او كه نهاد ؟ گفتند : اين همه از پروردگار است ، قاآن گفت كه : قادر مختار مىتوانست كه توفيق و هدايتى كه به محمد ( ص ) ارزانى داشت ، به چنگيز خان دهد ؟ ائمّه پاسخ گفتند كه : اين قضّيه را خداى تعالى بهتر داند ، قاآن گفت : از اين مباحثه و مناظره به وضوح پيداست كه بارىتعالى به بندگان دو نظر دارد ، يكى نظر لطف و يكى نظر قهر ، محمّد ( ص ) را به نظر لطف آفريد و چنگيز را به نظر قهر ، و نسبت هر دو به او سمت تساوى دارد ، پس چگونه شما طرف لطف بر جانب قهر راجح مىداريد ؟ ائمّه در جواب سكوت و خاموشى گزيدند ، قاآن گفت : آخر نه در كتاب شما مسطور است كه هركه فرمان اولو الامر را خلاف كند ، مجرم و گناهكار باشد ؟ ( مقصود آيهء  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  است ) گفتند : بلى ، گفت كه : چون است كه شما از حكم فرزندان چنگيز خان ( كه پادشاه جبّار ذواقتدار بود ) تجاوز جايز مىداريد ؟\r\nائمّه جواب دادند كه : آن‌چه موافق كتاب و مطابق شرع باشد ، قبول مىكنيم و اگر نباشد تمرّد مىنمائيم كه پيش ما به درجهء شهادت رسيدن بهتر است از كافر زيستن ؛ قاآن از استماع اين سخن خشمگين شد . . . » « 1 » . سرانجام مسلمانان براى جلوگيرى از قهر و غضب سلطان ، بدر الدّين بيهقى را به محضر قاآن بردند ، وى بار ديگر پرسيد :\r\nچرا مشركان را نمىكشند ؟ آن بزرگ گفت كه اين خطاب به پيغمبر و صحابهء عظام اوست كه مشركان عرب و عجم را بكشيد و چون قاآن و اوروغ چنگيز خان بر سر\r\n\r\n\r\n","description":"","footnote":"\r\n( 1 ) . روضة الصّفا ، ج 5 ، ص 211 به بعد .\r\n","page_name":" 264 ","page_number":266},
  {"content":"\r\n\r\nيرليغ‌ها نام خداى جاويد مىنويسند ، چگونه كافر و مشرك باشند ؛ با اين جمله ، آتش خشم سلطان فرونشست و بار ديگر با مسلمانان از سر مهر و عطوفت سخن گفت .\r\nبه طور كلّى پس از حملهء مغول ، اقليت‌هاى مذهبى نظير يهوديان و عيسويان ، بيشتر از نعمت آزادى برخوردار بودند و كمتر مسلمانان متعرض آنان مىشدند ، ليكن پس از آمدن هلاكو به ايران چون مادر و زن هلاكو پيرو آئين مسيح بودند ، پيروان كيش ترسايى در ايران قدرت و نفوذ فراوان كسب كردند تا جايى كه عيسويان بغداد در راه برانداختن خلافت عبّاسى نقش مهمّى ايفا كردند . امرا و سرداران هلاكو نيز در مناطق مفتوحه به ايجاد كليساهاى تازه پرداختند .\r\nپس از آن كه سپاهيان مغول در چند مورد از لشكريان اسلام در شام شكست خوردند ، سياستمداران مغول بر آن شدند كه براى تحصيل پايگاه سياسى ، عيسويان را در داخل ايران تقويّت كنند و نه‌تنها با ارمنيان ايران بلكه با دشمنان اسلام يعنى صليبيان و پاپ و سلاطين فرنگ ، از در دوستى درآيند و ايشان را با اعزام نمايندگان سياسى به حمله بر ممالك ايّوبى و ديگر ممالك اسلامى تشويق و ترغيب نمايند . . . « 1 » .\r\nدر دوران كوتاه سلطنت احمد تكودار ، كه به دين اسلام گرويده بود ، چندى عيسويان دچار ضعف و شكست شدند ، ولى با روى كار آمدن ارغون خان بار ديگر عيسويان و يهوديان جانى تازه گرفتند و كليساها و كنشت‌ها رونق سابق را بازيافت .\r\nپس از آن‌كه سعد الدّوله با تحميل مالياتى سنگين از راه حبس و شكنجه ، پول فراوانى براى خزانهء ارغون تحصيل كرد و مورد عنايت خاصّ او قرار گرفت و به مقام وزارت رسيد و كسان و نزديكان خود را به سمت‌هاى مهمّ گماشت ، يكى از فضلاى بغداد از سر طعن و طنز زبان به شكايت گشود و گفت :\r\n يهود هذا الزّمان قد بلغوا * مرتبتة لا ينالها ملك\r\nالملك فيهم و المال عندهم * و منهم المستشار للملك\r\nيا معشر النّاس قد نصحت لكم * تهوّدوا قد تهوّد الفلك \r\n[ يعنى : اكنون يهوديان به مقامى رسيده‌اند كه ملك و مال از آن ايشان است و\r\n\r\n\r\n","description":"","footnote":"\r\n( 1 ) . براى كسب اطّلاعات بيشتر به تاريخ مغول ، عبّاس اقبال ، چاپ اوّل ، از صفحهء 198 تا 204 مراجعه فرمائيد .\r\n","page_name":" 265 ","page_number":267},
  {"content":"\r\n\r\nمستشار و مؤتمن پادشاهند ، شما نيز اى مردم به آئين يهود بگرويد زيرا جهان يهودى شده است . . . 
  ] .\r\nسعد الدّوله پس از آن كه كاملا اعتماد ارغون را به خود جلب كرد ، بر آن شد كه به يارى او ، يكباره اساس اسلام را براندازد ؛ پس به دو گفت كه مقام نبوت از چنگيز به طريق ارث به وى رسيده است و او مىتواند با اعلام جهاد ، بنيان قدرت خود را استحكام بخشد و همان‌طور كه محمّد مصطفى ( ص ) براى ترويج دين ، ياران خود را به جنگ و مقاتلت تحريض كرد و در يك روز عدّه‌يى را در خندق سر بريد ، « ايلخان نيز متقاضى همّت عالى را نصب فرمايد . . . ملّتى متجدّد و دولتى متّحد در روزگار پايدار گذارد ، هركه . . . سر بر خطّ انقياد نهاد ، از جرعه‌ريزى خون او دست كشيده داريم . . . » « 1 » . سعد الدّوله براى آن‌كه در اجراى نقشهء خود توفيق يابد ، عدّه‌يى از علماى شرع را بر آن داشت كه دربارهء پيغامبرى ايلخان و اين‌كه مردم بايد بر دين او باشند ، شرحى بنويسند و امضا كنند و به اين كار نيز قناعت نكرد ، « با ايلخان مقرّر كرد كه كعبه را معبد اصنام بىنام سازد و اهل اسلام را از عبوديّت سبحان به عبادت اوثان الزام كند ؛ بر اين انديشه مراسلات با اعراب يهود ، پيشه گرفت . . . » در همان ايّامى كه سعد الدّوله به تجهيز قوا پرداخته ، و مصمّم بود در اولين فرصت علماى دين و مخالفان نقشهء خود را از ميان بردارد ، ايلخان بيمار شد و در سال 690 درگذشت و مردم بىدرنگ سعد الدّوله و عدّهء زيادى از همكيشان و همفكران او را به ديار نيستى فرستادند .\r\n\r\nمشورت هلاكو با خواجه نصير الدّين توسى\r\nدر دوره خلافت مستعصم ، يعنى در همان ايّامى كه بغداد را خطر سقوط قطعى تهديد مىكرد ، بين شيعه و سنّى اختلاف شديد وجود داشت . شيعيان و ابن العلقمى ( وزير خليفه ) معتقد به سازش با مغولان بودند ولى سنّيان كه خليفه را غيرقابل شكست مىانگاشتند ، معتقد به صف‌آرائى و جنگ با هلاكو بودند ؛ حتّى بعد از اسارت خليفه هنوز اهل سنّت مىگفتند كه اگر خون خليفه بر زمين ريخته\r\n\r\n\r\n","description":"","footnote":"\r\n( 1 ) . تاريخ وصّاف ، ص 241 .\r\n","page_name":" 266 ","page_number":268},
  {"content":"\r\n\r\nشود ، لشكر مغول در نتيجهء زلزله‌يى سخت به زير زمين خواهند رفت ، و به حدّى در اين انديشهء باطل مصر بودند كه امر بر هلاكو نيز مشتبه شد و با خواجه نصير الدّين توسى مشورت كرد ، و وى با ذكر ادّله‌يى چند بطلان اين نظر را نشان داد .\r\nپس از قتل مستعصم صحّت منطق شيعيان بر همگان آشكار و از قدرت ديرين اهل تسنّن تا حدّى كاسته شد . پس از مرگ مستعصم خلافت عبّاسى به كلّى از بين نرفت ، يكى از اقرباى خليفه يعنى احمد بن الطّاهر ، عمّ مستعصم به ديار مصر رفت و به يارى بيبرس ، با لقب المستنصر به مسند خلافت نشست ؛ بعد از او بازماندگان خلافت عبّاسى در سرزمين مصر تا آغاز قرن نهم ، مرجع تقليد اهل سنّت بودند و ملوك ترك مصر از آنان حمايت و جانبدارى مىكردند .\r\n\r\nگرايش مغولان به دين اسلام\r\nدر ايّامى كه غازان در خراسان حكومت و امارت داشت تحت تأثير تبليغات امير نوروز و ديگران در سال 694 ه . به دين اسلام درآمد . پس از آن‌كه غازان در ذى حجّه همان سال به ايلخانى رسيد ، در تشييد و تحكيم مبانى اسلام همّت گماشت ، تا جايى كه به قول خواجه رشيد الدين فضل اللّه ، قوم تاتار به پيروى از خان مغول « . . . از كافر و كافره ، از هفت ساله تا هفتاد ساله ، از سر رغبت و اختيار فوج فوج به تبعيّت پادشاه اسلام . . . به دين اسلام درآمدند . . . » به اين ترتيب دين اسلام كه پس از حملهء مغول به‌صورت يكى از دين‌هاى مجاز درآمده بود ، از بركت اسلام آوردن غازان ، پس از حملهء مغول به‌صورت دين رسمى درآمد . از اين دوره به بعد دين‌هاى بودايى ، مسيحى و يهودى ، كه از آغاز حكومت چنگيزى به‌صورت اديان مجاز درآمده بودند و كمابيش از نعمت آزادى برخوردار بودند ، بار ديگر گرفتار تعصّب و خودبينى مسلمانان شدند ، تا جايى كه « به يرليغ جهانگشاى روز شنبه هشتم ذى الحجّه سنهء اربع و تسعين و ستّمأته ( 694 ) آغاز تخريب بتخانه‌ها و هدم كنايس و كليساهاى نصارا و كنشت جهود . . . فرمود ، و معابد اصنام . . . از جملهء ديار آذربايجان منهدم و منقطع گردانيد . . . » « 1 » . پس از آن كه غازان و اطرافيان او به تبريز\r\n\r\n\r\n","description":"","footnote":"\r\n( 1 ) . تاريخ مبارك غازانى ، ص 78 .\r\n","page_name":" 267 ","page_number":269},
  {"content":"\r\n\r\nرسيدند ، چون مسلمانان اعمال خود را مورد تأييد غازان ديدند ، بار ديگر معابد يهودى و مسيحى و مجوس را مورد حمله و تعرّض قرار دادند .\r\n\r\nسياست مذهبى غازان خان\r\nبه‌طورى كه از تاريخ مبارك غازانى برمىآيد ، غازان خان بعد از قبول اسلام « . . .\r\nفرمود تا تمامت اصنام را بشكستند و بتخانه‌ها و آتشكده و ديگر معابد كه شرعا وجود آن در بلاد اسلام جايز نيست ، جمله را خراب گردانيدند و اكثر جماعت بخشيان بت‌پرستان را مسلمان كردند ، و چون حق‌ّتعالى ايشان را توفيق نبخشيده بود ايمان درست نداشتند . . . بعد از مدّتى پادشاه اسلام نفاق ايشان را ادراك كرد و فرمود كه از شما هركس كه مىخواهد با بلاد هند و كشمير و تبّت و ولايت اصلى خود رود ، و آنان كه اين‌جا باشند ، منافقى نكنند و آن‌چه در دل و ضمير ايشان است بر آن باشند . . . اگر بدانم كه آتش‌كده‌ها يا بتخانه‌ها ساخته باشند ، ايشان را بىمحابا غلف شمشير گردانم . . . » .\r\nبه اين ترتيب تفتيش عقايد و افكار بار ديگر آغاز گرديد ؛ غازان بعد از قبول اسلام دستور داد در سكه‌هاى جديد كلمهء شهادتين را نقش كنند و اميران مغول را بر آن داشت كه به جاى كلاه‌هاى تترى ، عمّامه به سر بگذارند . با سقوط خلافت عبّاسى و اسلام آوردن غازان ، نه تنها ايران از نعمت استقلال نسبى برخوردار شد ، بلكه اهل تشيّع بيش از پيش نيرو گرفتند و اهل علم با نوشتن كتب و رسالات فراوان به اثبات معتقدات خود از طريق ادلهء عقلى و كلامى همّت گماشتند . هوارت در تاريخ خود مىگويد : « وقتى كه غازان مسلمان شد ، ارتباط خود را با خان بزرگ مغول در اقصاى شرق منقطع ساخت ؛ از اين تاريخ تفوق راهبان بودايى و شمنى ( يعنى بت‌پرست ) بر علماى اسلام موقوف شد ، معبدها و بتخانه‌هاى ايشان به مدارس و مساجد تبديل يافت ، علوم اسلامى كه از جهاتى غنى و نيرومند و از جهاتى ديگر فقير و ناتوان بود ، دوباره مورد احترام و تشويق واقع گرديد . »\r\n« ويلهلم روبروك ، تصوير كم‌نظيرى ، از هم‌زيستى مسالمت‌آميز پيروان اديان مختلف در دربار بعضى از فرمان‌روايان مغول براى ما نقش مىكند . قاآن به كرّات در مجالس عبادت مسيحيان شركت مىكرد ؛ راهبان مسيحى يك هفته پيش از عيد\r\n\r\n","description":"","footnote":"","page_name":" 268 ","page_number":270},
  {"content":"\r\n\r\nپاك در روز يكشنبه به حضور او مىرفتند تا دعايش كنند ، او خود از آن نان مىخورد .\r\n. . . تصوير ويلهلم روبروك ، يك‌جانبه است ، چه او به زندگى پيروان مذاهب ديگر كمتر اشاره مىكند ، اما به حقّ بايد دانست كه پيروان مذاهب ديگر ، داراى حقوق و آزادىهاى مشابهى بوده‌اند . . . ناگفته نماند كه اين رفتار مسالمت‌آميز مخصوص فرمان‌روايان شمنى و بودايى بود ، زنان مسيحى خانوادهء خان ، و همچنين خان‌هاى مسلمان ، در زمان‌هاى بعد ، صميمانه و با جديّت براى ترويج دين خود كوشش مىكردند . . . » « 1 » چنان كه غازان پس از آن‌كه به دين اسلام روى آورد ، « به مكتب فقه حنفى پيوست ، لذا پيروان اين مكتب را در برابر مكاتب سه‌گانه تقويّت مىكرد ، امّا اختلاف ميان اين مكاتب چون اهل سنّت و شيعيان عميق نبود . ايلخانان از اين اختلاف نيز مصون نماندند ، غازان مىكوشيد تا حسن نيّت خود را نسبت به شيعيان ثابت كند ، مساجدى بنا نمود و به زيارت مرقد حضرت على ( ع ) و امام حسين ( ع ) رفت و در جلسات قرائت قرآن شركت مىكرد . . . افكار و عقايد شيعيان در پايان فرمان‌روايى غازان آن اندازه ميان مغولان رواج يافته بود كه در سال 1304 ميلادى ، يكى از شيعيان به نام پير يعقوب باغستانى به لباس مجتهدان شيعه در محافل و مجالس ظاهر مىشد و براى شاهزادهء آلا فرنگ تبليغ مىكرد ؛ غازان پس از درهم شكستن شورش اين شاهزاده فرمان داد تا يعقوب را با وجود لباس روحانيّتش به پرتگاهى افكنند . . . » « 2 » در عصر او معابد بودايى چپاول و ويران شد ؛ الجايتو برادر و جانشين غازان در اين جهت بيشتر پيشروى كرد ، او نخست مسيحى بود ، سپس بودايى شد و سرانجام به اسلام تشرف يافت . نويسنده‌يى كه كتاب ابو الفرج را ادامه داده است ، علّت اين امر را آن مىداند كه « بزرگان و قاطبهء مغولان در ايران به اين دين ايمان آورده بودند . نحوه بيان نويسنده نشان مىدهد كه وضع در ده سال اخير تا چه حدّ تغيير يافته بود . . . » « 3 » پس از آن‌كه الجايتو ، در اثر اختلاف اهل تسنّن ، در زمرهء شيعيان و مخالفان اهل سنّت قرار گرفت ، به او توصيه شد كه به مكّه لشكركشى كند و مقابر خلفا ( ابو بكر و عمر ) را ويران كند ، ولى مرگ اولجايتو از تصّادم شديد بين\r\n\r\n\r\n","description":"","footnote":"\r\n( 1 ) . تاريخ مغول ، اثر اشپولر ، ص 206 .\r\n( 2 ) . همان كتاب ، ص 195 .\r\n( 3 ) . همان كتاب ، ص 196 .\r\n","page_name":" 269 ","page_number":271},
  {"content":"\r\n\r\nاهل سنّت و شيعيان جلوگيرى كرد .\r\nدر اين دوران سيف فرغانى شاعر شيعىمذهب پايان قرن هفتم با يادآورى قتل امام حسين ( ع ) در كربلا ، در تقويّت مبانى تشيّع مىكوشد :\r\n اى قوم ، درين عزا بگرييد * بر كُشتهء كربلا بگرييد\r\nبا اين دل مرده ، خنده تا چند ؟ * امروز درين عزا بگرييد\r\nفرزند رسول را بكشتند * از بهر خداى را بگرييد \r\nدر نتيجهء اشاعه و پيشرفت تشيّع در قرن هفتم و هشتم ، اهل سنّت تا حدّى از عناد و مخالفت خود با شيعيان دست كشيدند و شيعيان از بدگويى به شيخين خوددارى كردند .\r\n\r\nنتايج اختلافات مذهبى در عهد مغول\r\nاين عادت مذموم و اين جنگ زيان‌بخش بين شيعيان و اهل تسنّن به كلى ريشه‌كن نشد پس از غازان ، سلطان محمّد اولجايتو تحت تأثير تبليغات ائمّهء حنفى به اين مذهب گرايش بيشترى داشت و پس از جلوس به تخت پادشاهى ، حنفيان از اين جريان سوء استفاده كردند و با شافعيان درافتادند ، تا جائى كه ايلخان و سران و بزرگان مغول از قبول اين مذهب پشيمان شدند ؛ « توضيح واقعه چنان است كه بر اثر علاقه و تمايل خواجه رشيد الدّين ، قاضى نظام الدّين عبد الملك مراغه‌يى عالم بزرگ شافعى ، نزد اولجايتو تقرّب يافت و قضاء مملكت به دو مقوّض گشت ؛ قاضى كه در مذهب شافعى متعصّب بود با ائمّهء حنفى در حضور سلطان بحث‌ها مىكرد و آنان را مجاب مىنمود و همين امر موجب توجه اولجايتو به مذهب شافعى گرديد .\r\nدر اين اوان كه مصادف با سال 707 هجرى . . . بود صدر جهان بخارايى كه رياست حنفيان را داشت ، به درگاه سلطان آمده بود ، جماعت حنفيان شكايت قاضى القضاة به دو بردند ؛ او نيز روز جمعه در حضور سلطان سؤالاتى از قاضى ، درباره نكاح كرد و دو طرف شروع به عرض فضايح مذهب مخالف خود كردند و رسوايىها به بار آوردند . . . از آن مباحثات بىوجه ، سلطان و امرا و وزرا برنجيدند و زمانى خاموش شدند و به همديگر مىنگريدند ، سلطان از سر غضب از آن مجلس برخاست و به وثاق رفت ، قتلغ شاه با ديگر امرا گفت كه اين چه كار بود كه ما كرديم و ياساى\r\n\r\n","description":"","footnote":"","page_name":" 270 ","page_number":272},
  {"content":"\r\n\r\nچنگيز خان و دين پدران خود بگذاشتيم و به دين عرب رو آورديم كه به چندين قسم منقسم است و اين رسوايى ميان ايشان قائم . . . به دين اسلاف خود مىرويم . و ميان تمامت امرا و خوانين و اصحاب اردوها اين خبر شايع شد ، متنفّر شدند و هركه را از اصحاب عمايم مىديدند ، طنز و افسوس آغاز مىكردند و طباع تمامت اتراك از اين قضيه نفرت گرفت . . . و در مدت 3 ماه در فتور و تذبذب مىبودند . . . » « 1 » .\r\nدر نتيجه اختلاف شيعيان با اهل تسنّن ، و تعارض و تباينى كه بين فرق اهل تسنّن وجود داشت ، سلطان و اطرافيان او مدت‌ها در ترديد و دودلى به‌سر مىبردند .\r\nسلطان گاه به مذهب شيعه مىگرويد و زمانى در نتيجهء تبليغات دستهء مخالف به يكى از فرق تسنّن متمايل مىشد ؛ سرانجام در حدود سال 709 هجرى اولجايتو مذهب تشيّع را پذيرفت و ياران خود را به قبول مذهب جديد واداشت و فرمان داد كه نام سه خليفهء نخستين را از خطبه بيندازند و به نام على و حسين ( ع ) اختصار كنند ، و در اذان حىّ على خير العمل گويند ؛ به اين ترتيب سلطان محمّد اولجايتو پس از مدّتى ترديد و دودلى ، چون شيعه‌يى متعصّب بر اريكه سلطنت نشست ، شيعيان او را خدابنده و اهل سنّت وى را خربنده خواندند . خدابنده در اواخر دوران سلطنت دريافت كه چون اكثر رعاياى او اهل سنّت و جماعت‌اند ، بايد از افراط در تقويّت شيعيان خوددارى كند ، ولى در هرحال توجّه غازان خان و اولجايتو به اهل تشيّع موجب تقويّت و نيرومندى اين جماعت شد و چنان كه ضمن مطالعه در تاريخ سياسى ايران در دوران فترت حكومت ايلخانان ديديم ، قيام‌هاى ملّى اين دوران نظير قيام سربداران و حكومت سادات مرعشى ، بيشتر رنگ مذهبى داشت و علم‌داران و اداره كنندگان اين جنبش‌ها شيعيان بودند و . . . صفويان با استفاده از اين زمينهء اجتماعى ، مذهب شيعه را آئين رسمى ايران خواندند . . . « 2 » .\r\n\r\nحاصل جنگ‌هاى مذهبى\r\nجنگ‌ها و تعصّبات مذهبى گاه كار را به وطن‌فروشى و خيانت به مملكت مىكشانيد . استاد فقيد اقبال آشتيانى مىنويسد : « . . . نزاع ما بين حنفيّه و شافعيّهء\r\n\r\n\r\n","description":"","footnote":"\r\n( 1 ) . مجمع التّواريخ ، حاشيهء صفحه 50 - 51 .\r\n( 2 ) . مأخوذ از جلد سوّم تاريخ ادبيّات ، دكتر ذبيح اللّه صفا ، از ص 144 به بعد .\r\n","page_name":" 271 ","page_number":273},
  {"content":"\r\n\r\nاصفهان تا سال 633 باقى بود و در اين سال شافعيّه براى آن كه يكباره از شرّ خصم دينى خود خلاص شوند ، به سپاهيان مغول يعنى اردوى اوگتاى قاآن كه بار ديگر به ايران آمده بودند ، در انجام اين قضيّهء شوم توسّل جستند و با اين حركت سفيهانه ، مغول را كه تا آن تاريخ بر اصفهان مستولى نشده بودند ، به آن شهر كشيدند و خانمان خود را يكسره به باد نيستى دادند . . . ابن ابى الحديد گويد ، مغول . . . در سال 633 اصفهان را در حصار گرفتند و شافعيّه و حنفيّه در همان موقع كه مغول شهر را در محاصره داشتند ، در داخل به جان يكديگر افتادند و جمعى كثير از طرفين به خاك هلاك افتادند ؛ عاقبت شافعيّه دروازه‌هاى شهر را بر مغول گشود ، به اين اميد كه تاتار حسب الوعده ، حنفيّه را قتل‌عام كنند و از سر خون شافعيّه درگذرند ، ولى مغول در ورود به اصفهان قتل‌عام را از شافعيّه ابتدا كردند و پس از كشتارى فجيع از ايشان به حنفيّه پرداختند و سايرين را از دم تيغ بىدريغ گذرانيدند ، زنان را به اسيرى گرفتند و شكم آبستنان را شكافتند ، اموال را به غارت بردند و اغنيا را مصادره كردند ، سپس آتش در شهر زدند و اصفهان به تلّى از خاكستر مبدل گرديد . . . » « 1 »\r\n\r\nمقدّمات تعصّب شيعيان در تبليغ آئين خود\r\nچنان‌كه گفتيم چون مغولان پيرو آيين خاصّى نبودند ، ملل تابع را در آراء و نظريّات مذهبى آزادى كامل مىدادند و اين تساهل مذهبى مدّت‌ها ادامه داشت ؛ تا احمد تكودار برادر اباقا خان به آيين اسلام گرديد و غازان خان كه از 694 تا 703 ه ق پادشاهى كرد و جانشين و برادر وى اولجايتو مشهور به سلطان محمّد خدابنده كه مدت 13 سال حكومت كرد ، هر دو به دين اسلام گرويدند . « اولجايتو به تشويق پاره‌يى از عالمان امامى ، پيرو كيش اماميان گرديد سكّه به نام دوازده امام زده خطبه به نام 12 امام خواند و مسجد باشكوه سلطانيّه را كه يكى از شاهكارهاى معمارى ايرانى شد ، بر سبيل يادبودى از ايمان خويش برپا داشت . اين مسجد با گنبد زيباى آن ، از ابنيهء بسيار معظم اسلامى و داراى تناسب و رموز معمارى بىنظيرى است كه بر اثر لطمات چندين قرن نزديك به انهدام بود كه در سالهاى اخير تا حدى تعمير\r\n\r\n\r\n","description":"","footnote":"\r\n( 1 ) . مجموعهء مقالات اقبال آشتيانى ، به اهتمام دكتر دبير سياقى ، ص 299 به بعد .\r\n","page_name":" 272 ","page_number":274},
  {"content":"\r\n\r\nشده است - ديو لافوا فرانسوى آن را بزرگترين و جالبترين بناهائى شمره است كه پس از استيلاى عرب در ايران بنا شده است . » « 1 » اولجايتو بزرگترى علّامهء شيعى عهد ، حسن فرزند يوسف حلّى را از عراق عرب به سلطانيّه آورد و وى را به تدريس در مدرسهء شاهى گماشت ؛ ابن بطوطه جهانگرد نامدار مغربى كه در همين عهد از ايران ديدن كرده است در سفرنامه مىنگارد كه چگونه پادشاه مغولى ايران به اشاره و تشويق علّامهء حلى بر بخش‌هاى مختلف كشور و از آن جمله عراق و فارس و آذربايجان و اصفهان و كرمان و خراسان ، قاصدان ويژه فرستاد و از مردم خواستار پيروى از آراء و عقايد اماميان گرديد و چه‌سان مردم ايران به‌ويژه ساكنان اصفهان و شيراز پافشارى ورزيده و قاصدان ايلخان را با تهديد به بازگشت نزد ولىنعمت خود مجبور كردند . از نوشته‌هاى ابن بطوطه پيداست كه اكثريت مردم ايران در نيمهء اوّل سدهء هشتم هجرى اهل سنّت بودند و از كيش شافعى پيروى مىكردند . . . » و به شهرياران و زورمندان عصر اجازه نمىدادند كه در معتقدات مذهبى و امور شخصى و وجدانى آنان مداخله و امر و نهى نمايند . در اين دوران مراكز شيعىنشين جهان اسلام به بحرين ، لحسا ، شهر قطيف و كوفه منحصر بود . . . همين نكته‌ها را جغرافيادانى بزرگ و موشكاف چون حمد اللّه مستوفى كه در حدود 740 ه ق در سراسر ايران سفر كرده است ، تأييد مىكند . گرايش سلطان محمّد خدابنده به گسترش آراى شيعهء امامى در سراسر ايران ، كمابيش به دوران صد سالهء تقيّهء اماميان پايان داد . ميان طبرستان كه از ديرباز پناهگاه امنى براى اماميان بود و مراكزى چون مشهد و قم كه كوچ‌نشين عربان شيعى كيش كوفه بود ، مناسبات آشكارى برقرار گرديد . عقايد شيعى كه ترجمان بغض‌هاى نهفته و آرمان‌هاى سرخوردهء تودهء رنجبر و مستمند بود ، بر اثر روحيّهء تساهل و مشرب آزادىخواهى فرزندان تيمور به ميان اشراف و حاكمان خودكامه نيز رخنه كرد ؛ عقايد كيش شافعى كه موافق نوشته‌هاى ابن بطوطه و حمد اللّه مستوفى كيش اكثريت مردم اين عهد و عهد مغول بود ، بيش از معتقدات پيروان ساير كيش‌هاى سنّت با آراى اماميان همانندى داشت . . . » « 2 » .\r\nپس از آن‌كه الجايتو درگذشت ، مربيّان و مشاوران ابو سعيد موفّق شدند كه\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوّم ، ص 2415 .\r\n( 2 ) . تاريخ اجتماعى ، طاهرى ، پيشين ، ص 131 .\r\n","page_name":" 273 ","page_number":275},
  {"content":"\r\n\r\nايلخان جوان را به مبانى مذهبى اهل سنّت معتقد سازند . بر روى سكّه‌هاى وى بار ديگر نام خلفاى راشدين ديده مىشود ؛ به اين ترتيب مذهب شيعهء اثنى عشرى نفوذ خود را تا حدّى در دستگاه دولت از دست داد و ايران از آن پس بار ديگر عرصهء برخورد شاخه‌هاى مختلف اسلام گرديد . تا سرانجام پس از پايان حكومت تيمور و جانشينان او ، با تشكيل حكومت صفويّه پيروزى نهايى نصيب صفويان و آئين تشيّع گرديد .\r\n\r\nسياست مذهبى تيمور\r\nتيمور مانند سلطان محمود غزنوى سياستمدارى بود كه از دين نيز براى اجراى نقشه‌هاى سياسى خود استفاده مىكرد ، فى المثل او با اين دستور مذهبى  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  كه مردم را به اطاعت بى چون و چراى خدا و رسول و اولو الامر ( سلطان ) تبليغ مىكند ، كاملا موافق بود و اين قبيل تعاليم را با روش استبدادى و ظالمانهء خود مغاير نمىديد ، ولى در عين‌حال به ديگر اصول و تعاليم اخلاقى قرآن و اسلام چندان پاىبند نبود و قتل هزاران هزار از نفوس بشرى و تجاوز به حقوق عمومى و غارت اموال مردم و شراب‌خورى و ديگر كارهاى نارواى خود را منافى اسلام نمىدانست . وى به اقتضاى محيط اجتماعى و ايلياتى خود با زنان بىحجاب مخالفت نمىكرد . بارتولد مىنويسد : « موضوع دين و توجّهات فوق العادهء تيمور به روحانيون ، به عقيدهء مورّخين يكى از وسائل سياسى روز بود ، كه او را به مقاصد و هدف‌هاى سياسيش نزديكتر مىساخت ، همان شخصى كه در سوريه تعصّب عجيبى نسبت به عالم تشيّع و طرفداران حضرت على ( ع ) از خود نشان مىداد ، در خراسان سنّيگرى را رواج مىداد . . . » « 1 » گاه تيمور به قصد عوام‌فريبى و جلب افكار عمومى با خداوندان زهد و تصوف گرم مىگرفت ، چنان كه يك بار چون به قصبهء تايباد ( واقع در جنوب قهستان ) رسيد اظهار تمايل كرد كه با ابو بكر تايبادى ملاقات كند و او را به حضور خود طلبيد ، ولى زاهد گفت كه او را با تيمور كارى نيست ، هرگاه تيمور مايل است به زاويهء درويش تشرف حاصل كند . بالاخره با پاى\r\n\r\n\r\n","description":"","footnote":"\r\n( 1 ) . الغ بيگ و زمان وى ، تأليف بارتولد ، ترجمهء احمدىپور ، ص 44 .\r\n","page_name":" 274 ","page_number":276},
  {"content":"\r\n\r\nخود به خدمت وى رفت و چند ساعت با هم گفتگو كردند ، تيمور ، مكرّر از نتيجه و اثر اين ملاقات با زاهد ، به مورّخ خود « حافظ ابرو » و ديگران مطالبى گفته است .\r\nتيمور از زاهد پرسيد : « سبب چيست كه حكمران هرات با علم به مناهى شرعى و عرفى به هيچ يك از آنها عمل نمىكند ؟ شيخ جواب داد : ما پيش از تو بارها به دو گوشزد كرديم ولى متأسّفانه عمل نكرد ، در نتيجه خداوند تو را بر جان و ناموسش مسلّط گردانيد ، هرگاه تو هم بدان چه گفتيم عمل نكنى شخص ثالثى را بر تو مسلّط خواهد كرد . « ولى چنان كه تاريخ نشان مىدهد تيمور هرگز دست از ظلم و ستمگرى برنداشت و بر خلاف گفتهء زاهد ، شخص ثالثى بر وى مسلّط نشد بلكه او نيز مانند چنگيز خونريز با همه بيدادگرىها ، عمرى طولانى كرد و به مرگ طبيعى درگذشت . به حكم تاريخ ، جنگ با ستمگران و تأمين آزادى و دموكراسى تنها با بيدارى و رشد اجتماعى و اتّحاد و همكارى وسيع تودهء مردم امكان‌پذير است و بس ؛ چنان‌كه انقلابات اجتماعى در انگلستان و فرانسه و ديگر كشورها با قيام و همكارى خلق صورت گرفت ، برگرديم به تاريخ ايران .\r\nشاهرخ جانشين تيمور نيز سياست مذهبى مشخّصى نداشت ، او نيز از قتل هركس كه با حكومت او مخالف بود ابا نداشت چنان‌كه خواجه فضل الدّين صدر تركه و عدّه‌يى ديگر از دانشمندان معروف را به نام صوفيگرى در 580 ه ق به قتل رسانيد .\r\n\r\nرابطهء علما و روحانيان با سلاطين\r\nطبقهء روحانيان و علما ، مادام كه سر از اطاعت سلاطين مستبد زمان نمىپيچيدند كمابيش مورد احترام پادشاهان و ارباب قدرت بودند ، ولى همين كه امير يا سلطانى احساس مىكرد كه فردى يا افرادى از اين طبقه در راه سرنگون كردن تاج و تخت او قدمى برداشته يا منافع و مصالح او را به چيزى نگرفته‌اند ، بىمحابا و در مواردى بدون توجه به افكار عمومى ، روحانى نافرمان را به سختى كيفر مىداد به عنوان مثال يادآور مىشويم كه ميرزا محمّد بايسنقر در دورانى كه حكومت عراق ، قزوين ، رى و قم به او تفويض شده بود ، چون دخل او به خرج وفا نمىكرد ، راه تجاوز و تعدّى پيش گرفت . شاهرخ سيورغال او را به سلطانيّه و قزوين محدود كرد ،\r\n\r\n","description":"","footnote":"","page_name":" 275 ","page_number":277},
  {"content":"\r\n\r\nميرزا محمّد از اين جريان برآشفت و به عصيان گرائيد و بر آن شد كه اصفهان ، يزد و گرگان و فارس را به حيطهء نفوذ خود بيفزايد . چون به اصفهان آمد با مردم و علما به رفق و مدارا رفتار كرد ، چون شاهرخ از اين جريان با خبر شد با وجود كبرسن به اصرار گوهرشاد بيگم همسر خويش ، به قصد سركوبى نوهء خود ، از هرات به سوى فارس شتافت . ميرزا محمّد چون از حركت شاهرخ آگاهى يافت از تصميم تسخير شيراز درگذشت و به اطرافيان خود گفت : سر خود گيريد و فرمان پذيريد و گرنه فردا همه كشته و اسير خواهيد شد . به اين ترتيب اكابر و علماى اصفهان از دور او پراكنده شدند ، « اما غالب آنها از جمله شاه علاء الدّين و مولانا امام امين الدّين و خواجه عبد الرّحمن و خواجه فضل الدّين تركه و شرف الدّين على يزدى به دست سپاهيان ميرزا شاهرخ مقيّد و اسير گرديدند و در قيد بودند تا ضمن بازگشت بنا به اصرار گوهرشاد بيگم بدار آويخته شدند . . . » « 1 » . به قول نويسندهء تاريخ جديد يزد ، « سيزدهم رمضان خمسين و ثمانمائه ( 850 ) ايشان را آوردند و بر دروازه‌هاى ساوه بياويختند و مثل اين قتل از آن شاه سعيد عجب نمود و مبارك نيامد . . . » « 2 » . و بعد از هشتاد روز شاهرخ درگذشت . با اينكه در اين جريان علما و روحانيان كمترين تأثيرى در طغيان ميرزا محمّد نداشتند ، صرفا به گناه همگامى و عدم اعتراض به روش او ، مورد غضب شاهرخ قرار گرفتند و به وحشيانه‌ترين صورتى كيفر ديدند . . . .\r\n\r\nدعوى سيّد محمّد نوربخش\r\nدر دورهء شاهرخ ، سيّد محمّد نوربخش با سرسختى تمام دعوى مظهريّت كرد . در شرح حال او چنين آمده است : سيّد محمّد نوربخش ( 975 - 869 ) در شمار كسانى است كه دعوى رياست و پيشوايى داشتند ؛ چون دعوى امامت و مظهريّت نمود ، شاهرخ حكم قتل او را صادر كرد ولى چون سيّد بود ، از كشتن وى منصرف شد . در مدّت 20 سال سه بار به حبس افتاد ، ولى هيچگاه از دعاوى خود روى نگردانيد . در نامه‌يى كه به شاهرخ مىنويسد فضائل و كرامات خود را ذكر مىكند و در مقام شكايت مىگويد « . . . سه نوبت مقيّد گردانيده است و دو نوبت در چاه داشته ، و\r\n\r\n\r\n","description":"","footnote":"\r\n( 1 ) . نقل و تلخيص از مقدّمهء ملل و نحل شهرستانى ، به قلم جلالى نائينى ، ص 40 به بعد .\r\n( 2 ) . همان كتاب ، ص 41 و تاريخ جديد يزد ، ص 252 .\r\n","page_name":" 276 ","page_number":278},
  {"content":"\r\n\r\nهزار فرسخ تقريبا پابند ، اقليم به اقليم گردانده و الحال كه آخر عمر وى است و نوبت پادشاهى نزديك است كه منقضى شود ، هنوز در انديشهء آن است كه اين مظهر را ، باز به دست آرد و مقيّد گرداند و اين حال نزد مكاشفان محال است . . . اكنون توقع از آن پادشاه آن است كه از كرده پشيمان گردد و استغفار فرمايد و زياده از اين در قصد جان خاندان پيغمبر نكوشد كه عمر و سلطنت به پايان رسيده است و نوبت آل محمد ( ص ) است . و السّلام على من اتّبع الهدى . . . » « 1 » .\r\n\r\nظهور فرقهء حروفيّه انديشه‌ها و افكار اين جمعيّت\r\nدر عهد تيمور فرقهء حروفيّه به‌وجود آمد و به تدريج توسعه يافت و تا عهد شاه عبّاس كبير به حيات خود ادامه داد ، اينك شمّه‌يى از آرا و نظريّات اين جماعت را ذكر مىكنيم : فضل اللّه استرآبادى در عهد امير تيمور گوركان فرقهء حروفيّه را بينان نهاد ، وى مىگفت كه كليّهء حروف مقدّسند و در هر حرفى رازى نهان است ؛ اين فرقه جمال انسانى را مظهر حروف مىشمردند و معتقد بودند كه آدمى در نتيجهء كفّ نفس و رياضت رو به كمال مىرود و به مقام الوهيّت مىرسد ، آنها حروف را در صورت زيبا متجلّى مىدانستند و زيبارويان را مقدّس و شايستهء عشق‌ورزى مىشمردند ، پيشواى اين جماعت يعنى فضل اللّه استرآبادى ( متولّد در 740 ه . ) سيّدى علوى بود كه عمر خود را در تقوا و پرهيزكارى سپرى مىكرد ، دوبار به سفر مكّه رفت . . . با اينكه مريدان بسيارى داشت از مفت‌خورى بيزار بود و از گرفتن هدايا و نفقات خوددارى مىكرد ، در ايّام اقامت در اصفهان از راه كلاه مالى گذران مىنمود ، در سنّ چهل سالگى به تبريز يعنى زادگاه پدران خود آمد و دعوى كشف و شهود كرد و مذهب جديد حروفيّه را بنيان نهاد و كتاب جاودان‌نامه يا جاويدان كبير را در زندان شروان تأليف كرد و مردم را به قبول آئين جديد دعوت كرد . چون امير تيمور را به دين خود خواند ، وى فرمان قتل پيشوا را صادر نمود و چون پيغمبر جديد نزد ميرانشاه فرزند امير تيمور پناه برد ، وى بىدرنگ فرمان پدر را به كار بست و سر\r\n\r\n\r\n","description":"","footnote":"\r\n( 1 ) . اسناد تاريخى ، مؤيّد ثابتى ، ص 373 .\r\n","page_name":" 277 ","page_number":279},
  {"content":"\r\n\r\nفضل اللّه را نزد پدر خونخوار خود فرستاد ولى او جسد وى را طلب كرد و در سال 804 پيكر بىجان رئيس فرقه را در آتش سوخت و به اين ترتيب به قول حاجى خليفه ، سيّد جلال الدّين فضل اللّه استرآبادى در سال 804 به تيغ دين كشته شد . با اين حال تعداد پيروان فرقهء حروفيّه در دوران قدرت جهانشاه رو به فزونى نهادند ، و عده‌يى به آئين جديد گرويدند . رهبر آنان مولانا يوسف و دختر ميرزا فضل اللّه نعيمى بود كه با علاقهء فراوان به تبليغ عقايد خود مىپرداختند . با اينكه اين جماعت معروف به اباحت بودند ، مولانا نجم الدّين اسكويى ، كه مردى پرهيزكار بود ، حكم به قتل آنان نداد ولى سرانجام او را به اين كار واداشتند و قريب پانصد تن از اين جماعت و ياران و دوستان ايشان را كشتند و سوختند ، از آن جمله دختر مولانا فضل اللّه نعيمى كه زنى شجاع و شاعر بود ، كشته شد . اين رباعى ازوست :\r\n در مَسلَخِ عشق جُز نكو را نكشند * لاغرصفتانِ زشت‌خو را نكشند\r\nگر عاشق صادقى ز كُشتن مگريز * مُردار بُوَد هر آنكه او را نكشند \r\n\r\nاصول عقايد حروفيّه\r\n« اصول عقايد حروفيّه در كتابى به نام « محرّم‌نامه » كه در سال 828 ه . تأليف گرديده ، مسطور است . آنان ، عالم را قديم مىدانند و آن از دوران ازلى سرمدى همواره در حركت مىباشد ، تغييراتى كه در عالم مشاهده مىشود معلول همان حركت است ، تبديل اوضاع جهان به طور ادوارى نمودار مىگردد ، هر دورى را آغازى و انجامى است كه به مظاهر مشابه به يكديگر ظاهر مىشوند ، ظهور آدم در ابتدا ، قيامت در انجام ، تكرار مىشود ؛ خداوند متعال در شخص انسان متجلّى مىشود و خصوصا در صورت او ، زيرا « خلق اللّه آدم على صورته » اين مظاهر الهى در صور متواليّهء انبياء و بالاخره به‌صورت الوهيّت ظهور مىكند ، محمّد بن عبد اللّه ( ص ) آخرين و خاتم پيغمبران بوده و بعد از او نوبت به اولياء مىرسد كه عبارتند از على بن ابيطالب ( ع ) تا حسن عسگرى ( ع ) امام يازدهمين و فضل اللّه استرآبادى ، خود خاتم الاولياء و آخرين آن مظاهر است و ليكن خود را سرآغاز دورهء جديد و مظهر الوهيّت مىداند . . . انسان بر ساير موجودات به قوّهء ناطقه ( كلمه ) امتياز دارد و آن را به وسيلهء 28 حرف الفبا به تحرير مىآورد . براى حساب جمل كه از\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nارزش عددى اين حروف استخراج مىشود ، اين طايفه تأثيرات عظيم قائل هستند و ظاهرا اين حساب حروف و اعداد را از فرقهء اسماعيليّه و باطنيّه اقتباس كرده باشند . . . پس از كشته شدن فضل اللّه استرآبادى شاگردان و جانشينان او به انتشار تعاليم حروفيّه پرداختند . . . يكى از جانشينان نامدار او كه ملقّب به على الاعلى بود به آناتولى ( تركيه ) گريخت و به خانقاه حاجى بكتاش درآمد و جاويدان‌نامه را به صوفيان آن خانقاه تعليم دادن گرفت ، حاجى بكتاش و پيروان ، او را پذيرفتند و از آن پس حروفىمذهب شدند .\r\n. . . از حروفيّه كتابهايى به فارس و تركى مانده كه غالبا با كلمهء « نامه » همراه است مانند آدم‌نامه ، جاودان‌نامه ، نوم‌نامه ، آخرت‌نامه ، هدايت‌نامه ، حقيقت‌نامه ؛ شعرائى نيز داشته‌اند . . . سرانجام حروفيّه با وجود تقيّه‌اى كه در حفظ اسرار مذهب خود مىكردند ، بارها در تركيهء عثمانى گرفتار تعقيب و آزار حكومت‌هاى وقت عثمانى شدند ، بسيارى از حروفيّه و بكتاشيّه را كشتند و خانقاه‌هاى آنان را ويران كردند و اموال آنان را به صوفيان نقشبنديّه دادند . . . در باب قلع و قمع اين طايفه در قرن يازدهم هجرى اسكندربيگ منشى در كتاب عالم‌آراى عباسى ، در وقايع سال 1002 هجرى كه مقارن هفتمين سال جلوس شاه عبّاس اوّل است ، اشاره به قتل و زجر فرقهء حروفيّه كرده و مىنويسد كه : چگونه پيشواى ايشان درويش خسرو قزوينى را كه از جماعت نقطويّه بود و در قزوين مسكن داشت و تكيه بنا نهاده بود ، به امر شاه جوان در آن شهر به قتل رسانيدند و همچنين جمعى از علماى آن فرقه مانند مولانا سليمان طبيب ساوجى را كشتند و مير سيّد احمد كاشى كه رساله‌يى در علم نقطه نوشته بود ، پادشاه با دست خود با شمشير ، او را دو پاره كرد ، درويش كمال اقليدى و درويش بريانى با سه چهار تن از مريدان او را در اصفهان به ديار عدم فرستادند . به‌طورى كه اسكندربيگ منشى متذكّر شده است ، در ايّامى كه در ايران در اثر تحديد و تفتيش عقايد و افكار ، حروفيّه تأمين جانى نداشتند ، بعضى از سران اين فرقه به هندوستان پناه بردند . پيروان طريقت حروفى در باكو و شيروان و ديگر شهرهاى قفقاز نيز پيروانى داشتند .\r\n\r\n","description":"","footnote":"","page_name":" 279 ","page_number":281},
  {"content":"\r\n\r\n\r\nجنبش حروفيّه در ايران\r\n« جنبش دراويش حروفى را بايد جزء رشته جنبش‌هاى انقلابى دراويش مانند سربداريّه ، مرعشيّه ، بكتاشيّه و نظاير آن دانست كه در نقاط مختلف ايران و تركيهء امروزى پديد شده است ، و از جنبش‌هاى پيكار جو و مثبت صوفيان و درويشان است .\r\nجنبش حروفى از زمان ميرانشاه ولد امير تيمور گوركان در نيمهء دوّم قرن هشتم هجرى آغاز مىشود و در زمان شاهرخ ميرزا با كشتار هواداران آن در نيمهء اوّل قرن نهم خاتمه مىيابد و لذا اين جنبش را مىتوان به دو دوره مجزا از يكديگر تقسيم كرد و ما مىكوشيم اطّلاعاتى را كه دربارهء اين دو دورهء جنبش گرد آورده‌ايم ، هرچه جامع‌تر به دست دهيم .\r\n\r\nالف - حروفيّه در دوران ميرانشاه :\r\nدربارهء جريان اين جنبش در « مزارات تبريز » كه آقاى دكتر صادق‌كيا در مجلّهء دانشكدهء ادبيّات بخش‌هايى از آن را نقل كرده‌اند اطلاعات جالبى مىبينيم . جريان اين است كه شخصى به نام مولانا فضل اللّه نعيمى استرآبادى حروفى بنيادگذار اين فرقه است ، فضل اللّه استرآبادى از ميان انواع علوم صوفيّه ، به « علم حروف » توجه خاصّى كرد و آن را وسيلهء كشف و كرامات براى خود قرار داد ، مولانا فضل اللّه نعيمى شاگرد پير سيّد نسيمى بيضاوى شاعر بود و در دوران ميرانشاه ولد امير تيمور گوركان مىزيست . در مزارات تبريز دربارهء فرقه حروفيّه آمده است : « اين طبقه مشهور به اباحت و تزند قند و در آن زمان با پادشاه خيلى اختلاط داشته‌اند ، مردم به اين قوم بسيار گرويده بودند ، آخر علما هجوم كرده فتواها نوشتند كه شرعا خون اين قوم را بايد ريخت و اگر پادشاه احتمال كند ، دفع پادشاه نيز غرض است ، مولانا نجم الدّين اسكويى كه از گزيدهء علماست در نوشتن فتوى به قتل اين جماعت ملاحظه نموده نداد ، پادشاه معتقد به فتواى وى بود ، گويند در آن زمان مجذوبى بود در كوه سرخاب كه هرگز به شهر عبور نمىكرد ، در خلال اين حال روزى مجذوب در كمال حدّت به شهر آمد و به خانهء مولانا نجم الدّين رفت و از روى عتاب تمام گفت كه حضرت رسالت پناهى ( صلعم ) امشب به واقعهء من آمد و فرمود كه برو\r\n\r\n","description":"","footnote":"","page_name":" 280 ","page_number":282},
  {"content":"\r\n\r\nبه نجم الدّين بگو كه حكم به قتل اين جماعت كن كه اينها مخرّب دينند ، چون مولانا اين سخن بشنيد گريهء بسيار كرد و حكم قتل فرمود ، گويند كه قريب پانصد كس كشتند و سوختند و اهل حقيقت بر اين‌اند كه در فضل اللّه نعيمى فتورى نبود و در كمال تزهّد بود و نان كسى نمىخورد و به طاقيه‌دوزى اوقات مىگذرانيد . . . » .\r\nاز اين شرح جالب « مزارات تبريز » چند چيز فهميده مىشود :\r\n1 - حروفيّه با ميرانشاه روابط نزديك داشتند مانند زمان قباد ساسانى كه با مزدكيان رابطهء نزديك داشت ، شايد ميرانشاه مىخواسته است ، از آن‌ها براى تضعيف روحانيّت ، چنان كه شيوهء متداول در ايران بوده است ، استفاده كند .\r\n2 - مانند همان دوران كه موبدان اعمال فشار مىكردند ، اين‌بار نيز علما جنجال برداشتند و پيروان مردى را كه از راه طاقيه ( كلاه ) دوزى ارتزاق مىكرد ، و به زهد و ورع معروف و تمام عمر در شروان زيسته ، در شهر هرات به « اباحه » و « زندقه » و اعتقاد به تناسخ منسوب يا متّهم كردند يعنى تقريبا همان اتّهامات زمان مزدك را تكرار كردند . در بعضى از منابع به حروفيّه مجاز شمردن شرب شراب و ضرورت اعتراف به گناه در مقابل « بابا » ( مقام روحانى ) نسبت داده شده كه آن هم به قصد درآميختن نظريّات آن‌ها با مسيحيان و برانگيختن جماعت عوام عليه آنان است .\r\n3 - مهم‌ترين عالم وقت ( مولانا نجم الدّين اسكويى ) از راه صداقت يا سالوسى زير بار فشار نمىرفت تا آن كه « مجذوبى » خواب‌نما شد و پس از اين صحنه‌سازى مولانا فتوا داد و پانصد نفر در شهر هرات كشته شده يا محروق گرديدند .\r\n\r\nفضل اللّه نعيمى\r\nمولانا فضل اللّه نعيمى استرآبادى كه بود و چه گفت ؟ وى در زمان امير تيمور مىزيست و با طاقيه‌دوزى به‌سر مىبرد و در شهر شروان كتبى به نام « جاودان‌نامه » يا جاويدان كبير و عرشنامه و غيره به لفظ گرگانى تأليف كرده است و البته مقصد از اين كار آن بود كه تعاليم خود را براى مردم ، عوام فهم‌تر گرداند ، و موافق شطحيّات قائلان به علم صوفيانه و « حروف » گفت : من به « سرّ اوحى الى عبده ما اوحى » پى برده‌ام زيرا براى رخنه كردن در بطون كلام قرآن و حديث ، راهى جز يافتن راز حروف نيست . وى حروف را قديم مىدانست و مىگفت كه خدا بر نص « و علّم الاسماء » و\r\n\r\n","description":"","footnote":"","page_name":" 281 ","page_number":283},
  {"content":"\r\n\r\n « يا آدَمُ أَنْبِئْهُمْ بِأَسْمائِهِمْ »  آنها را به آدم آموخت .\r\n. . . پس از آن كه فضل اللّه حروفى به قولى به دست شخص ميرانشاه كشته شد ، حروفيّه كينهء ميرانشاه را به دل گرفتند و او را مارانشاه و دجّال زمان ناميدند . هنگامى كه ميرانشاه در جريان جنگ « سروررود » كشته شد ، حروفيّه گفتند اينك كه دجّال مرده است ، ديگر نوبت ظهور قائم موعود است كه صاحب السّيف است و جهان را پر از عدل و داد خواهد كرد . در نظريّات حروفيّه ، فضل اللّه استرآبادى به مثابه يكى از مظاهر الهى توصيف مىشد زيرا حروفيّه تحت تأثير صوفيه كه خداوند را در ذات عالم منتشر و در همه چيز متجلّى مىديدند ، قايل به امكان مظهريّت انسان بودند و در واقع براى فضل اللّه استرآبادى ( چنان‌كه بعدها بهائيّه براى ميرزا حسينعلى بها ) نوعى الوهيّت قائل گرديدند و وى را صورت تامّ خدا مىشمردند ، اين انديشهء تجسّم خداوند در وجود يك مظهر نجات‌بخش كه به شكل ديگر در پايهء « مهدويّت » نيز قرار دارد ، انديشه‌اى كهن است .\r\n\r\nب - حروفيّه در دوران شاهرخ :\r\nدربارهء حروفيّه در دوران شاهرخ ، « حبيب السير » تأليف خواندمير اطّلاعات جالبى به ما مىدهد « 1 » . وى مىنويسد كه روز جمعه 13 ربيع الآخر 830 هنگامى كه شاهرخ به مسجد جامع هرات رفته بود كپنگ پوشى احمدى نام كه از مريدان مولانا فضل اللّه استرآبادى بود ، به‌صورت دادخواهان ، كاغذى در دست بر سر راه شاهرخ آمد و كاردى بر شكم او زد ، زخم منجر به مرگ شاهرخ نشد ولى احمدى را در دم كشتند ، بعدها ميرزا بايسنقر فرزند شاهرخ و امراء به تفحّص احوال احمدى مشغول گشتند و به قول حبيب السير در بين « رخوت و لباس آن مردك » كليدى يافتند و در خانه‌يى كه در تيمچهء شهر واقع بود ، با آن كليد گشوده شد و مردم گفتند كه در اين خانه جمعى كه به طاقيه‌دوزى مىپردازند و از معاريف شهرند و از آن جمله صاين الدّين على تركه نويسنده و دانشمند معروف زمان مولانا معروف خطّاط رفت و آمد مىكنند كه خود از نزديكان امرا و شاهان و از روشنفكران نامبردار زمان خود\r\n\r\n\r\n","description":"","footnote":"\r\n( 1 ) . ج 3 ، ص 615 به بعد .\r\n","page_name":" 282 ","page_number":284},
  {"content":"\r\n\r\nبود ؛ بايسنقر ميرزا دستور داد مولانا معروف را در چاه قلعهء اختيار الدّين محبوس كردند ، سپس خواجه عضد الدّين كه دخترزاده مولانا فضل اللّه استرآبادى بود و جمعى ديگر از موافقان احمد لر را مقتول بلكه « محروق » ساختند .\r\nدر اين موقع بايسنقر و شاهرخ مطلع شدند كه احمد لر گاهى نزد امير سيّد قاسم انوار شاعر معروف نيز مىزيسته است . . . پس از آن كه بايسنقر نسبت به قاسم انوار شاعر و دانشمند معروف مظنون شد ، او را از هرات به سمرقند تبعيد كرد و او در اين شهر تحت حمايت ميرزا الغ بيگ قرار گرفت و سپس به خراسان برگشت و در خرجرود از ولايت جام وفات يافت ، هنگامى كه بايسنقر ، قاسم انوار را تبعيد مىكرد ، وى غزلى گفت بدين مطلع :\r\n نمىدانم چه افتاده است قسمت از قَدَر ما را * كزين درگاه مىرانند دائم در بدَر ما را \r\nشاعر و عارف معروف عبد الرّحمن جامى متذكّر مىشود كه شاگردان قاسم انوار برخى مقرّرات و آداب دينى را مراعات نمىكرده‌اند و مثنوى « انيس العارفين » را تفسير غلطى از مصطلحات صوفيه مىشمرد .\r\n\r\nرنج‌ها و آلام سيّد صاين الدين - تفتيش عقايد در عهد شاهرخ\r\nيكى ديگر از كسانى كه در جريان « احمد لر » مظنون واقع شد و صدمات گران ديد دانشمند و نويسندهء معروف سيّد صاين الدّين على بن محمّد بن محمّد تركهء اصفهانى نويسندهء رسالات معروف « نفثة المصدور » اوّل و ثانى است . پس از سوء قصد احمد لر چنان كه گفته شد ، علاوه بر قاسم انوار ، صاين الدّين على نيز مورد سوء ظن واقع شد وى در نفثة المصدور دوّم ، خطاب به ميرزا بايسنقر پس از بيان آن كه شنيدن خبر كارد خوردن شاهرخ مايهء حيرت و تأسف او شد ، گويد : « يك صباح جمعى صلحاء و عزيزان را طلبيد ( يعنى طلبيدم ) و نسخهء صحيح بخارى ، در ميان نهاده و در كيفيّت ختم آن جهت سلامتى از واقعه مشورت مىكند ، ناگاه شخصى از قلعه رسيد كه ايلجى آمده است و به حضور شما احتياج دارند جهت مشورت ، ضرورت شد روان شدن ، همان بود ، ديگر نه خانه را ديد نه ياران و نه فرزندان و عيال ، مگر به بدترين اوضاع و احوال .\r\n باريد بباغ ما تگرگى * وز گلبن ما نماند برگى \r\n\r\n","description":"","footnote":"","page_name":" 283 ","page_number":285},
  {"content":"\r\n\r\nهركس كه روزى سلامى بدين فقير كرده بود ، روى سلامت نديد همه را به تعذيب گرفتند ، خانه را مهر كرده بنده را در قلعه به جايى محبوس داشتند ، هيچ آفريده را نمىگذاشتند كه پيش اين فقير آيد مگر جمعى محصّلان متشدّد كه چيزى مىطلبيدند ؛ تا كاغذها و املاك هم ستدند ، بعد از آن كه چند روز تعذيب كردند با جمعى روانه گردانيدند كه عياذا باللّه از تشويش و تعذيب كه كردند سبع ضارّ ، پيش ايشان ملكى باشد .\r\n دلِ پر ز خون و با تو نزنم دمى كه نتوان * به حضور نازنينان غم دل دراز گفتن \r\nو تفرقهء بسيار از آن ممرّ به خاطر رسيد كه اين فقيرزاده را طفل و عورتى چند ملازم بودند و هيچ خدمتكار را زهره نبود كه پيدا شوند تا به خدمت چه رسد .\r\n از جور بىحفاظى و از ظلم بىخودى * زيشان چه‌ها نديدم بر من چه‌ها ، نرفت \r\nچون به همدان رسيد ، آن مادّهء حادّ ، رو به انحطاط نهاد و كربت پيرى و دانش و همه‌دانى فايده كرد . بزرگان همدان وضع اين فقير به داروغه گفتند او نيز ترحيبى كرد ، و ليكن به طرف كردستان فرستاد و ايشان را با قلاع تركمانان ( مقصود تركمانان آق‌قويونلو است ) آمد و شد و دوستى بود . در حال شخصى همراه كرد بر سبيل سوقات پيش تركمان فرستادند و ايشان نيز خلاص كردهء خود را با جمعى همراه كردند و به تبريز سپردند . . . » « 1 » .\r\nپس از مدّتى در تبريز و گيلان و نطنز بالاخره در صاين قلعه ، « سيّد با شاهرخ ملاقات مىكند . شاهرخ در اين ملاقات به سيّد گفت ، زحمات وارده تدارك مىشود . » « 2 » و اين رساله كه مؤلّف به ميرزا بايسنقر نوشته ، على القاعده بايستى به تاريخ 832 باشد و از احوال سيّد جز اين اطلاعى نيست ؛ اين‌قدر معلوم است كه وى اين رساله را براى طلب تدارك و جبران خدمت به بايسنقر نوشته و مكتوب خصوصى ديگرى در فصل زمستان به شاه يا بايسنقر نوشته و پس از دعا مىگويد :\r\n« . . . امرى كه فرمودند كه هركس چيزى از اين فقير برد ، بازپس دهد مقرّر فرمايند امضا يابد . . . باز مىگويد عيال و اطفال در گرو قرض خواهانند ، و مىخواهد از وجوه حاصله قرض‌هاى خود را ادا كند و عيال و اولاد را خلاصى داده حركت كند و شايد\r\n\r\n\r\n","description":"","footnote":"\r\n( 1 ) . لغت‌نامهء دهخدا ، حرف « ص » ، صفحهء 5 .\r\n( 2 ) . ملل و نحل ، شهرستانى ، به اهتمام جلال نائينى ، از صفحهء 36 به بعد .\r\n","page_name":" 284 ","page_number":286},
  {"content":"\r\n\r\nاين نامه بر « نفثة المصدور ثانى » مقدّم باشد . . . » « 1 » .\r\nاين شرح ، طولانى است و صاين الدّين على شيوهء رفتار دولت وقت را با يك مظنون و متّهم سياسى با دقّت بيان مىكند كه از لحاظ تاريخى جالب است . اين كه كسى مانند « قاسم انوار » ، « مولانا معروف خطاط » و « صاين الدّين على تركه » در خانهء اسرارآميز تيمچهء شهر هرات با احمد لر تماس مىگرفتند و او را به كشتن شاهرخ يعنى در واقع انتقام گرفتن حروفيّه تشويق مىكردند ، خود نشانهء ريشهء عميق جنبش حروفيّه در ميان روشنفكران معروف عهد ، و تلاش آنها براى واكنش در مقابل كشتار خشن هيئت حاكم وقت است .\r\n\r\nاصول انديشه‌هاى فرقهء حروفيّه\r\nجنبش حروفيّه ، خواه از جهت محتواى فكرى و خواه از جهت محتواى تاريخى خود ، « بسيار جالب است . از جهت محتواى فكرى ، اين آموزش صوفيانهء رمزآميز ريشهء عميق در كهن‌ترين اشكال تفكّر ( لدنّى و سرّى ) اقوام ايرانى ، عبرى و عربى دربارهء خواصّ غريبهء اعداد و حروف دارد . از جهت تاريخى ، اين جنبش جزو سلسله جنبش‌هاى صوفيانه‌يى است كه با هيئت حاكم و مذهب مسلّط وقت ، مردانه درمىافتد و نمودار مبارزهء طبقاتى در جامعهء فئودالى است . از آنجا كه طرف تيز اين جنبش مانند جنبش سربداريّه ، عليه غاصبان مغولى است رنگ ميهن‌پرستانهء آن نيز آشكار است . اگر از جهات محتواى فكرى خود ، جنبش حروفيّه غير معقول و خرافى است ، از جهات مضمون تاريخى خود ، يعنى از جهت جنبهء ملّى و طبقاتى خود مترقّى است . . . » « 2 » .\r\nبه نظر هلموت ريتر « فضل اللّه نوعى واقع‌بينى بسيار اغراق‌آميز تعليم مىدهد :\r\nبه عقيدهء وى واژه‌ها يعنى نام چيزها خود آن چيزها هستند ، نام و ناميده يكى است ، « اسماء عين مسمّى » ( جاودان‌نامه نسخهء جودى 20 ) اثبات اين نظر در رسالهء ( 2 ) مندرج است و ما در اينجا مختصرا به چند اصل آن اشاره مىكنيم : وقتى دو چيز عين يكديگرند كه رفع يكى سبب رفع ديگرى گردد . اگر از اشياء نام آنها را برداريم ، خود\r\n\r\n\r\n","description":"","footnote":"\r\n( 1 ) . همان كتاب ، ص 43 .\r\n( 2 ) . احسان طبرى : ويژگيها و دگرگونيهاى جامعهء ايران . . . ، از ص 336 .\r\n","page_name":" 285 ","page_number":287},
  {"content":"\r\n\r\nآنها هم ديگر وجود نخواهند داشت ، عالم اشياء بدون اسماء قابل تصور نيست ؛ راه بردن به اشياء بدون وجود اسماء اصلا محال است ، اگر كسى سؤال از ماهيت يك شئى بكند ؛ جواب او را فقط با ذكر اسم و صفات آن شئى مىتوان داد ، و راى اين كلمات ، هيچ‌چيز ديگرى نيست .\r\nفضل گويد : اگر كسى بپرسد آن چيست كه در جوى مىرود ، مخاطب پاسخ مىدهد : آب ، پرسنده گويد : من نام آن را پرسيدم ، ديگرى خواهد گفت مادّه‌ايست متحرك و شفاف و سيّال ، پرسنده باز گويد : من سؤال از صفات آن نكردم ، مىخواهم ماهيّت آن را بدانم ، مخاطب قادر به جوابى ديگر نيست . . . الخ » بنابراين كلمه اللّه علّت وجود جميع اشياء است از اصل كلّ كائنات آمد سخن ، و چون ببينيم كه كلمهء حضرت كه عين ذات است بر جميع اشياء احاطه دارد ، پس لازم است كه حقّ سبحانه و تعالى بالذّات به همهء اشياء محيط باشد و احاطهء كلمه بر همهء اشياء بر يك وجه آنست كه از روى اسميّات به همهء اشياء رسيده است و از قبل اللّه تعالى هر شئى به اسمى موصوف شده‌اند . . . و نيز كلام الهى عين اشياست و نيز مظهر و مظهر ، عين همند . . . چون منشأ كلام و اسماء و حروف خداست ، پس آن‌چه گفتار يا سخن است ، اصلى خدائى دارد . مسيح در آغاز انجيل مىگويد : اوّل چيزى كه از آسمان نازل شد ، كلمه بود و من كلمه هستم . . . معنى آن‌چنين است : كلمه‌يى كه خداوند با آدم و پيامبران گفت ، آن كلمه در ميان خدا و پيمبران من بودم ، بنگر چه پايه‌ايست كه دور از آن بهره نيست . . . چنان كه خواهيم ديد ، فضل رسالت خاص و افتخار خود را در همين مىداند كه عاقبت معنى اشياء و اصولا معنى باطنى و حقيقى اساطير و احكام مرويّهء مثبتهء مذهبى را آشكار كرده است . وى مىخواهد براى مسيحيان هم‌عقايدشان را توضيح دهد ، وسيلهء اين توضيح همان تأويل باطنيّه است ، كه اسماعيليّه ايجاد كردند . حروفيّه از اين اصل تأويل باطنيّه بساط بسيار پهناور و پيچيدهء حرف‌بازى و عددبازى صعب الهضم خود را به‌وجود آوردند كه آن را مىتوان علّت اصلى قلّت اشتغال دانشمندان به آثار حروفيّه دانست .\r\n. . . پاره‌يى از آراء فضل نكته‌هايى است كه قبل از او در آثار متصوفهء متأخر ديده مىشود ، بعضى صوفيان سابقا پيرو اين نظر بودند كه پسر زيبا ظهر جمال حقّ\r\n\r\n","description":"","footnote":"","page_name":" 286 ","page_number":288},
  {"content":"\r\n\r\nاست و در اثبات اين رأى به حديثى استدلال مىكردند كه طبق آن آدم به‌صورت خدا آفريده شده و حديث ديگر كه مىگويد پيغمبر هنگام معراج خدا را به هيأت پسرى خوب‌روى ديد . فضل ، قدم را فراتر مىنهد ، در نظر او مظهر و مظهر هر دو يكى است از اين جهت انسان نه‌فقط عرش خدا بلكه خود خداست ، پس جاى شگفتى نيست كه پيروان فضل بالاخصّ او را خدا مىدانستند . . . فرقهء حروفيّه با اظهار اين عقايد كه شمّه‌يى از آن به اختصار گذشت ، خود را از قيد يكى از اركان اصلى معتقدات اسلامى يعنى غيبت و نامرئى بودن ذات پروردگار در اين جهان خاك ، آزاد كرده است و آيه  « لَنْ تَرانِي »  كه در كوه سينا خطاب به موسى صادر گشت ( سورهء اعراف آيهء 143 ) ديگر اعتبار ندارد ، چنان‌كه در بشارت‌نامه گويد : « از خمار لن ترانى رسته‌ايم . » . فرقهء حروفيّه مردمانى زحمتكش و پاكدامن بودند . فضل و مريدانش از رنج دست خودشان مىخوردند ، هرگز به كسى به ديدهء شهوت نمىنگريستند و از كينه‌ورزى اجتناب مىكردند » « 1 » .\r\n\r\n\r\n","description":"","footnote":"\r\n( 1 ) . هلموت ريتر ، فرقهء حروفيّه ، ترجمهء حشمت مؤيّد ، به نقل از فرهنگ ايران‌زمين ، ( به اهتمام ايرج افشار ) ، ج 10 ، ص 323 به بعد ( به اختصار ) .\r\n","page_name":" 287 ","page_number":289},
  {"content":"\r\n\r\n\r\nعلل رشد تصوف و انديشه‌هاى عرفانى در ايران قبل از اسلام\r\nبه حكايت تاريخ ، قبل از ظهور اسلام ، مخصوصا در اواخر حكومت ساسانيان ، در ايران و ساير كشورهاى شرق نزديك به علت محروميتهاى گوناگون و استثمار شديد طبقات زحمتكش و زورگويى سلاطين و مظالم فئودالها و طبقات ممتاز ، زمينه براى رشد تصوف و اعراض از زندگى آميخته با تجمل فراهم گرديده بود . پس از ظهور اسلام ، انديشه‌هاى صوفيانه از قرن دوم هجرى قمرى به بعد ، كم و بيش در ايران و ساير كشورهاى خاورميانه رو به رشد نهاد .\r\n\r\nمنابع خارجى تصوف\r\nغير از زمينهء داخلى كه بطور اجمال به آن اشاره كرديم تصوف ايران از منابع خارجى نيز تأثير پذيرفته است .\r\nاما منابع خارجى تصوف اسلامى كه تدريجا و در طى قرون به سبب ورود اتباع مذاهب و اديان و فرقه‌هاى مختلف اهل كتاب و غير اهل كتاب ، و نفوذ بقايائى از عقايد آنها - در محافل صوفيّه وارد و مقبول شده است ، عبارتند از : ديانت مسيحى و اعمال رهبانان ، افكار هندى و بودايى ، انديشه‌هاى ايرانى ( گنوسيان و مانويان ) و فلسفه نوافلاطونى .\r\nمانى مىكوشيد دين او سراسر عالم را فراگيرد . وى براى اجراى اين نقشه ، عقايد خود را با عقايد ملل و نحل مختلف وفق مىداد و از اصطلاحات و تعبيرات آنها براى جلب قلوب عموم ملل استفاده مىكرد . به نظر حسن تقىزاده شرح عقايد\r\n\r\n","description":"","footnote":"","page_name":" 288 ","page_number":290},
  {"content":"\r\n\r\nو بيان سيستم فكرى و مذهبى مانى فوق العاده عجيب و دشوار و در مواردى متناقض و غير قابل درك است ؛ مخصوصا موقعى كه وى از ده آسمان و هشت زمين و هفت ستون و سه چرخ و ديوهاى دريا و قسمتهاى آسمان سخن مىگويد و ضخامت هر فلك را ده هزار فرسنگ مىخواند ، درك و توجيه مطلب بسى دشوار مىشود . اساس دين مانى بر دو اصل خير و شر و نور و ظلمت و سه دور ، يعنى ماضى و حال و استقبال ، مبتنى است . منشأ كل وجود يا خداى بزرگ دوتاست كه يكى را نور و ديگرى را ظلمت مىناميم .\r\nقبل از حدوث خلقت اين دو اصل مجزا و مستقل از يكديگر وجود داشته است :\r\nمقرّ نور در بالا و مقرّ ظلمت در پائين بود ؛ در قلمرو نور نظم و آرامش و صلح و سعادت حاكم بود ، در حالى كه در منطقهء ظلمت اغتشاش و ظلم و كثافت فرمانروايى داشت ؛ مانى اولى را درخت حيات و دومى را درخت مرگ ناميده است ( شبيه شجرهء طيبه و شجرهء خبيثه در قرآن ) « 1 » .\r\nحكمت عملى مانويان مبتنى است بر خويشتن‌دارى ، كه از آن به 7 مهر ( به ضم ميم ) تعبير مىشود ؛ از جمله مراد از مهر دهان احتراز از گفتار بد و كفرآميز و مهر دست خوددارى از اعمال زشت و مهر دل خوددارى از شهوات و آرزوهاى پليد است .\r\nاين مهرها و ممنوعيّتها براى عامهء مؤمنان و گروه برگزيدگان مفهوم واحدى نداشت ؛ برگزيدگان محروميتهاى بيشترى را تحمل مىكردند و از خوردن گوشت و آزار رسانيدن به ذرات نور و خوردن شراب و اختيار زن خوددارى مىورزيدند . دادن زكات و روزه گرفتن و نمازگزاردن تكليف عمومى بود ؛ در 24 ساعت چهار نوبت نماز مىخواندند ، پيش از شروع نماز با آب وضو مىگرفتند و در صورت فقدان آب با خاك و چيزهاى ديگر تيمم مىكردند . در نماز دوازده بار به سجده مىافتادند و صدقه دادن واجب بود . صوفيان اصيل نيز مانند مانويان براى درك حقايق و كشف اسرار از مجاهده و رياضت روگردان نبودند .\r\n\r\n\r\n","description":"","footnote":"\r\n( 1 ) . حسن تقىزاده ، مانى و دين او ، ص 37 .\r\n","page_name":" 289 ","page_number":291},
  {"content":"\r\n\r\n\r\nگزيدهء انديشه‌هاى مانى\r\nچون پاره‌يى از تعاليم منفى مانى در اعمال و انديشه‌هاى صوفيان راه يافته به ذكر گزيده‌يى از نظريات او مىپردازيم :\r\n« اى منادى بزرگ ، تو روان مرا از خواب بيدار كردى ! » ( از نوشته‌هايى كه در تورفان بدست آمده ) « احكام خرد و روشهاى نيكوكارى ، همه يكى پشت سر ديگرى ، با نظم و ترتيب از طريق پيكهاى ايزدى براى ما فرستاده شده . آورندهء اين پيام براى مردم ، روزى از هندوستان بود و بودا نام داشت و روز ديگر زرتشت بود كه از سرزمين ايران برخاسته بود ، زمانى هم عيسى بود كه روشنائى خدا را به باختر زمين ارمغان آورد ، واپسين پيام‌آور آخر الزمان من هستم ، يعنى مانى كه از مرز و بوم بابل مىآيم » ( شاپورگان ) .\r\nمانى خود را پيامبر آخر الزمان مىشمرد ، پيروان او مىبايست در راه گسترش و تبليغ نظريات او كوشا باشند ؛ عقايد مانى را بايد در كتابهايش جستجو كرد . اينك فهرست آثار او : 1 ) شاپورگان ( به زبان پهلوى ) 2 ) انجيل زنده يا جاويدان 3 ) گنجينهء زندگى 4 ) پراگمانيا ( حاوى ، يا جامع كتاب اعمال ) 5 ) كتاب رازها 6 ) كتاب ديوها « 1 » .\r\nبيشتر اين كتابها و رساله‌ها به زبان سريانى و يا زبان آرامى است ، علاوه بر كتب سابق الذكر ، كشفهاى مهم و آثارى از اواخر قرن نوزدهم كه در منطقهء تورفان و تركستان چين و ديگر مناطق آسيا بدست آمده است مدارك اصيل و گرانقدرى در اختيار پژوهندگان و اهل تحقيق قرار داده است .\r\n\r\nمبناى عقايد مانويان\r\nمبناى عقايد مانويان نوعى عرفان يا گنوسيزم (  Gnocisme  ) بود كه با مذهب الهيّون كم و بيش تعارض دارد . در يك متن گنوسى چنين آمده است : پايهء عقيدهء ما شناسايى خود ماست ، يعنى دانستن آنچه هستيم و آنچه شده‌ايم ، از كجا آمده‌ايم ، و به كجا افتاده‌ايم . و به كجا مىرويم ، و از ما چه گناهى سر زده است كه بايد جبران شود ، چگونه زاده مىشويم و مىميريم و چگونه از نو ديده به هستى مىگشاييم . در\r\n\r\n\r\n","description":"","footnote":"\r\n( 1 ) . ناصح ناطق ، بحثى دربارهء زندگانى مانى و پيام او ، ص 54 .\r\n","page_name":" 290 ","page_number":292},
  {"content":"\r\n\r\nمتن ديگرى آمده است : « شناختن آدميزاد ، سرآغاز كمال است و شناختن خدا پايان آن . . . » « 1 » ريشهء انديشهء گنوسى يا عرفانى ، دست يافتن به حقايق از طريق حال و جذبه و كشف و شهود است ؛ تنها از اين راه مىتوان جوهر اصلى اشياء و امور را با چشم دل ديد - انديشه‌هاى گنوسى ، عرفانى قرنها قبل از مانى در دماغ بشر راه يافته بود « بازيليد » مىگويد : از ارادهء خدا ، آنچه در دست داريم اينست كه همه‌چيز را دوست بداريم زيرا همه‌چيز از اوست و به او باز مىگردد . وظيفهء انسان اين است كه طمع در چيزى نبندد و هيچ‌چيز را دشمن ندارد و با كسى خصومت نورزد . پيروان اين افكار چنان كه « اپيفان » مىگويد از نظر نوع دوستى اشتراك كامل دارند و مىگويند همه ، به همه بايد عشق بورزند تا بذر كلامى و عقلى محفوظ بماند . در اخلاق « ايزيدور » آمده است « هنگامى كه حواريان پرسيدند آيا بايد زن خواست يا از زناشوئى پرهيز كرد ؟ خدايگان در پاسخ گفت : همه اين سخن را درنمىيابند زيرا كسانى هستند كه مرد نيستند . » « 2 » سن اگوستين كه حدود ده سال مجذوب افكار و انديشه‌هاى مانى بود و اصل دوگانگى مانى ، يعنى جهان روشناييها و نيكيها ، و جهان تاريكيها و پليديها را قبول داشت و نبرد و پيكار ميان اين دو جريان نيكى و بدى را جاودانه و سرمدى مىشمرد ، پس از آنكه به مسيحيت گرويد يكباره با انديشه‌ها و معتقدات ديرين خود قطع رابطه نكرد « سن اگوستين مدعى بود كه براى آشتى دادن فرقه‌هاى گوناگون مذهبى مىجنگد ، او مىخواهد به حكيمان بگويد كه اگر از چند روش نادرست دست بكشند ، آنان نيز به حقيقت كلّ خواهند رسيد ولى اگوستين فلسفهء اپيكور را به هيچ روى پذيرفتنى نمىدانست ؛ در هنگامى كه با ملحدان طرف صحبت است مىگويد كه هر اشتباهى حاوى جزئى از حقيقت است ، البته حقيقت پوشيده يا حقيقت كاسته شده و كم‌مايه ، ولى همهء اين حقايق ناقص و يا پنهان مىتوانند در كيش كاتوليكى با هم آشتى كنند و به همزيستى دست يابند .\r\nاگوستين منكر قدرت دولت نيست ، او مىخواهد ثابت كند كه آسايش مردم ، در زير سايهء دولتها و در گرو صفات عاليهء شهروندان است او با احترام به نيروى اجتماعى ، تقوا را تشويق و فسق و ناپارسايى را محكوم مىسازد . » « 3 » كيش مانى با تمام مشكلاتى\r\n\r\n\r\n","description":"","footnote":"\r\n( 1 ) . همان كتاب ، ص 68 .\r\n( 2 ) . همان كتاب ، ص 87 .\r\n( 3 ) . همان كتاب ، ص 94 ( به اختصار ) .\r\n","page_name":" 291 ","page_number":293},
  {"content":"\r\n\r\nكه در سر راه خود داشت روز به روز به شمارهء پيروانش افزوده مىشد ، فرتوناتوس از پيروان مانى ، در چند جلسه با سنت اگوستين در پيرامون صحّت راه و رسم مانيگرى سخن مىگويد و سنت اگوستين بر بطلان عقايد او و صحّت مبانى مسيحيّت دليل مىآورد - در سال 1028 پاپ اينوسان سوم به جهان مسيحيّت اعلام خطر كرد و از عواقب گسترش آيين بدعت‌گذاران كاتار ( پيروان مانى ) سخن گفت .\r\nدر نتيجه ، جنگ و جهاد با مردم آلبى يا كاتارها سالها طول كشيد تا سرانجام در سال 1344 ميلادى دژ من سگور « 1 » آخرين پناهگاه اين فرقهء بىآزار بدست دشمن متعصب افتاد ، 210 تن از پيروان آيين كاتار را بىرحمانه بر فراز تلّى از هيمه ، چون شمع سوزاندند و آنان بدون اينكه راه تقيّه و كتمان پيش گيرند شجاعانه از مرگ استقبال كردند . با مرگ اين گروه ناقوس فناى تمدنى بس درخشان در جنوب فرانسه به نوا درآمد . در جريان قرن يازدهم تا سيزدهم ميلادى ، دادگاههاى تفتيش عقايد هرجا فردى از افراد كاتارى مىيافتند بىدرنگ به دست آتش مىسپردند .\r\n\r\nنظريّات كاتارها\r\nكاتارها ، جهان مادى را ساختهء خدا نمىدانستند بلكه مىگفتند « جهان ما پر از شر و پليدى است و سازنده و آفرينندهء آن شيطان است . روح آدمى اسير زندان تن است ( كه شيطان آن را آفريده است ) و روح انسان مولود خدا و ساختهء اوست و مىتواند به رهايى و آزادى بشر از پليديها كمك كند . » « 2 » كاتارها از بركت اخلاق خوب و روش توأم با مدارايى كه داشتند مورد محبت و علاقهء اكثريت مردم بودند - نه‌تنها نجبا و اشراف ، بلكه بورژواها ، تجار ، پيشه‌وران و كشاورزان به حمايت آنان برخاستند و جمعى از آنان به آيين كاتارى پيوستند ، دهقانان نسبت به كاتارها بسيار مشفق بودند و كاملان شكنجه شده را احترام مىكردند و پناه و غذا مىدادند و در صورت لزوم پنهان و مخفى مىكردند - جالب توجه است كه كاتارها اهل سعى و عمل بودند . بسيارى از مبلّغان كاتار از راه بافندگى و نساجى امرار معاش مىكردند و در حقيقت رابطه‌يى ناگسستنى بين زندقهء كاتارى و حرفهء بافندگى بود . از 1209 تا\r\n\r\n\r\n","description":"","footnote":"\r\n( 1 ) .  Mount Segur . \r\n( 2 ) . همان كتاب ، ص 115 . ( به اختصار ) .\r\n","page_name":" 292 ","page_number":294},
  {"content":"\r\n\r\n1250 بيشتر اشراف ، كاتارى مذهب بودند و از 1250 تا 1300 غالبا بورژوازى ثروتمند ، صرافان ، صنعتكاران ، قضات و مالكان كوچك ، مذهب كاتارى داشتند و از 1300 تا 1350 غلبه با كارگران شهرى و كارگران روستائى بوده است . بطور كلى بايد گفت مذهب كاتارى هيچگاه مخصوص يك طبقه يا قشر مشخصى نبوده است ؛ كاتاريسم با روح عرفانى خاصى كه داشت مذهبى مردم‌پسند بود ؛ انديشهء پيروزى بر هوا و هوس از راه تحمل رنج ، و اخلاق پاك و بىآلايش ، و تقوايى كه كاتارها موعظه و تبليغ مىكردند ، سبب گرديد كه طبقات مختلف جامعه به اين مذهب ساده و بىآلايش بگروند و كاتارها چه براى تبليغ عقايد خود و چه براى تأمين نيازمنديهاى اقتصادى ، به فعاليتهاى گوناگون روى آوردند و در پناه پول توانستند بسيارى از نقشه‌ها و هدف‌هاى خود را عملى سازند و با دادن رشوه ، كاتارهاى زندانى را از زندان كليسا فرار دهند ؛ يا بعضى از مأمورين تفيش عقايد را بخرند و با خود همدست كنند و حتى كسانى را به قتل آنان وادارند - غير از « كاملان » كه از تلاشهاى مادى و اقتصادى دورى مىجستند ، كاتارهاى عادى از طريق كسب و تجارت و خريد و فروش خانه‌ها ، موستان‌ها و كشتزارها پول كلانى بدست مىآوردند و از راه پول و رشوه نه‌تنها به خنثى كردن توطئه‌ها و دسايس كليساى كاتوليك و دستگاه تفتيش عقايد و افكار موفق مىشدند ، بلكه با اين پولها و اعاناتى كه دولتمندان در اختيار رهبران قرار مىدادند ، پخش كتابهاى مذهبى ، برگزارى اجتماعات ، فعاليّتهاى تبليغاتى در كشورهاى همجوار ، دستگيرى از نيازمندان ، خريد عمّال فاسد و ديگر تلاشهاى اجتماعى به سهولت امكان‌پذير مىگرديد و كاتارها كه در نظر دشمنان قومى كافر و مرتد به شمار مىرفتند مىتوانستند به حيات مخاطره‌آميز و پرتلاش خود ادامه دهند .\r\n\r\nحرفه‌ها و مشاغل كاتارها\r\nبطور كلى كاتارها براى آنكه در محيط آميخته به تعصب و جاهليت قرون وسطا بتوانند نقشه‌هاى خود را مخفيانه عملى كنند ، هركس بر حسب ذوق و استعدادى كه داشت به كار و كسبى مىپرداخت يعنى از راه تجارت ، خريد و فروش پارچه ، و نيز از راه كفّاشى ، نانوائى ، بنّائى ، سلمانى ، نخ‌ريسى ، پارچه‌بافى و جز اينها به تلاش\r\n\r\n","description":"","footnote":"","page_name":" 293 ","page_number":295},
  {"content":"\r\n\r\nمعاش و تبليغ عقايد خود مىپرداختند . بطور كلى كاتارها ، از نظر ايدئولوژى نسبت به مسيحيت و كليساى كاتوليك ، و از لحاظ روش اقتصادى نسبت به فئودالها ، جماعتى پيشرو و مترقى بودند و با روح زمان و طبقهء بورژوازى تازه به دوران رسيده كه هواخواه گسستن بندهاى قرون وسطائى بود توافق و هماهنگى داشتند . كاتارها براى كمك به نهضت نوين بورژوازى و بجريان انداختن پولهاى راكد ، سود دادن و سود گرفتن از سرمايه را امرى مباح شمردند و علىرغم كليسا ، مرابحه دادن و بهره‌بردارى معتدل و معقول از پول را عملى سودمند مىشمردند ؛ به همين جهت سرمايه‌دارى فرانسه با علاقه و صميميت از كاتاريسم حمايت مىكرد و اين جريانات در مجموع به افزايش و توسعهء شهرها ، ايجاد راههاى ارتباطى ، ترقّى صنعت و تجارت ، رشد فكرى مردم و سست شدن مبانى فئوداليسم كمكى شايان كرد « 1 » .\r\nصومعهء مانويان داراى 5 تالار بود كه يكى اختصاص به كتب و تصاوير و ديگرى براى روزه و خطابه‌هاى مذهبى و تالار سوّم براى عبادت و اعتراف و چهارمى براى تعليمات مذهبى و آخرين تالار براى مؤمنين و برگزيدگان بود . مانويان در اين تالارها به اقامهء مراسم مذهبى مىپرداختند ، نمازهاى آنها با غنا و موسيقى همراه بود . آنها نه‌تنها موسيقى را حرام نمىشمردند بلكه موسيقى را هديه‌يى آسمانى و عاملى براى تزكيهء نفس مىدانستند . در الفهرست ابن النديم ، اصولى كه نيوشاگان يعنى عامهء مردم ( در مقابل برگزيدگان ) بايد از آن پيروى كنند چنين بيان شده است : « بتها را نبايد پرستيد ، دروغ نبايد گفت ، از تنگ‌نظرى و خسّت بايد گريزان بود ، از قتل نفس ، از زنا و دزدى بايد احتراز كرد ، در انجام وظايف و در پيشه و حرفه بايد كوشا و دقيق بود ، از فلسفهء ساحرى و افسونگرى بايد دورى گزيد ؛ نيوشاگان در عمل زن و فرزند و دارايى داشتند و به سوداگرى و كشاورزى مىپرداختند و در فكر آسايش خويش بودند به همين جهت مخالفان آنها را پيرو اصيل مكتب مانى نمىشمردند . با اينكه نيوشاگان زندگى پارسايانه نداشتند ، ولى چون وقت خود را وقف خدمت برگزيدگان مىكردند وجودشان براى جامعهء مانوى سودمند بود » « 2 » .\r\n\r\n\r\n","description":"","footnote":"\r\n( 1 ) . براى كسب اطلاعات بيشتر نگاه كنيد به سلسله مقالات جلال ستارى در پيرامون كاتارهاى مانوى در مجلهء آينده خرداد ماه 1360 از صفحه 202 به بعد .\r\n( 2 ) . ناصح ناطق ، بحثى دربارهء مانى ، پيشين ، ص 229 به بعد .\r\n","page_name":" 294 ","page_number":296},
  {"content":"\r\n\r\n\r\nتعقيب شديد مانويان\r\nاز عهد بهرام پادشاه ساسانى كه مانى طريقت خويش را اعلام كرد ، تا قرنها پس از ظهور اسلام ، زنادقه همواره مورد تعقيب خلفا ، امرا و مردم جاهل و متعصب زمان بوده‌اند .\r\nدر تاريخ يعقوبى مىخوانيم كه : « مهدى خليفه با پشتكار و جديّت ، زنديقان را مىجست و مىكشت و در نتيجه كسان بسيارى به جرم زندقه به دست وى كشته شدند . روزى به وى خبر رسيد كه پسر دبير درگاهش ابى عبد اللّه زنديق است ، او را احضار كرد و به او تكليف كرد كه توبه كند ، وى گفت : از آنچه كه بر آن هستم برنمىگردم و راه و رسم ديگرى را هم نمىپذيرم . مهدى به پدر صالح ابى عبد اللّه فرمان داد كه سر فرزندش را با دست خود ببرد ، وى نتوانست فرمان را اجرا كند ، و ديگرى صالح را گردن زد ، پس مهدى از ابى عبد اللّه خواست نامه‌اى بنويسد ، وى بر پيكر بىجان فرزندش خيره شده بود دستش به كاغذ و قلم نمىرفت . مهدى آثار ناراحتى را در سيماى ابى عبد اللّه ديد و به وى گفت كه از كشته شدن دشمن خدا آزرده شدى ؟ خداوند ترا از من دور كند ، سپس او را معزول كرد و شغلش را به يعقوب ابن داود داد .\r\nسپس صالح بن عبد القدّوس را آوردند و پس از توبه دادن در حين بازگشت ، وى را هم گردن زدند . وى شعرى خواند كه مفادش اين بود كه هيچ پيرمردى اگر زير خاك هم خوابيده باشد ، اخلاق خود را عوض نمىكند ( الشّيخ لا يترك اخلاقه حتّى يوارى فى شرى رمسه ) » .\r\nطبرى در تاريخ الامم و الملوك آورده است : در سال 169 موسى زنديقان را دنبال كرده و گروهى از آنان را در راه خدا كشت ، از آن جمله « يزدان پورباوان » بود ، همچنين يقطين و على بن يقطين را كه از اهل نهروان بودند گردن زدند ، گناه وى اين بود كه در سفر حج هنگامى كه حاجيان را در حال هروله ديد با طعن و طنز گفت ما اشبهم بالبقر تدوس فى البيدر . موسى وى را مصلوب كرد ؛ ولى چون صليب شكست ، بر سر يكى از حاجيان افتاد ، در نتيجه حاجى و خرش هر دو كشته شدند . . .\r\nمقدسى دربارهء آئين مانى مىگويد : « زرقان معتقد است كه خرّميان با مانويان در دوگرائى شريكند ، خرميان به مسلمانى تظاهر مىكنند ، ولى مانويان به دو نيرو\r\n\r\n","description":"","footnote":"","page_name":" 295 ","page_number":297},
  {"content":"\r\n\r\nمعتقدند ؛ صابئين به روشنائى و تاريكى عقيده دارند ( مانند مانويان ) ؛ مانى نخستين كسى بود كه زندقه را آشكار كرد . زندقه نامهاى گوناگون داشت و اكنون به آن علم الباطن و باطنيه نيز مىگويند . . . » .\r\n\r\nتصوف در جهان مسيحيت\r\nچنان كه قبلا اشاره كرديم در عالم مسيحيت ، بعضى از عيسويان مشرق‌زمين تحت تأثير شرايط خاص اقتصادى و اجتماعى به رهبانيّت روى آوردند ؛ « در مصر و سوريه عدّه‌يى گوشه‌نشينى اختيار كردند و دور از مردم به ذكر و فكر مشغول شدند ؛ اين جماعت را ارميت « 1 » يعنى كسانى كه در بيابان زندگى مىكنند يا موآن « 2 » يعنى منزوى مىناميدند . در قرن چهارم ميلادى تعداد رهبانان رو به فزونى گذاشت ؛ در بعضى نواحى صومعه تشكيل دادند ، همگى از يك قانون پيروى مىكردند و از رئيسى كه « پدر » خوانده مىشد اطاعت مىكردند . . . يك اسقف بنام سن بازيل « 3 » قوانين و نظاماتى وضع كرد كه در همهء صوامع شرق مجرى گشت . زندگى بعضى از آنان با انواع محروميتها قرين بود از جمله : يك رهبان مصرى در اطاق كوچكى كه به قبر شباهت داشت سكنى گزيده بود بعد از سه چهار روز روزه با شيرهء نباتات و چند انجير افطار مىكرد و جان ضعيف و ناتوان خود را نگاه مىداشت ، غالبا نماز و دعا مىخواند ، براى آنكه خستگى بدنى ممدّ مشقّات روزه باشد زمين را بيل مىزد ، به تقليد رهبانان و مطابق دستور پولس مقدس كه گفته بود : « كسى كه كار نمىكند نبايد غذا بخورد » ، از نى زنبيل مىبافت به اندازه‌يى ضعيف الجثّه بود كه بيش از پوست و استخوانى نداشت ، موى سر را سالى يك مرتبه روز عيد فصح كوتاه مىكرد ، تا دم مرگ روى خاك يا حصير مىخوابيد ، توبره‌يى را كه لباسش بود هرگز نمىشست و مىگفت نظافت با زنّار بستن منافات دارد .\r\nعاداتى كه گفتيم در غرب ديرتر شايع شد ؛ اوّلين صومعه در گل در آخر قرن چهارم ميلادى بنا شد سن مارتن « 4 » قبل از آنكه اسقف شود ، دو صومعه نزديك\r\n\r\n\r\n","description":"","footnote":"\r\n( 1 ) .  Ermite . \r\n( 2 ) .  Moines . \r\n( 3 ) .  Saint Basile . \r\n( 4 ) .  Martin . \r\n","page_name":" 296 ","page_number":298},
  {"content":"\r\n\r\n« پوآتيه » « 1 » و تورس « 2 » ايجاد كرد و دو صومعهء ديگر نيز در مارسى احداث نمود . » « 3 »\r\n\r\nرهبانان مسيحى\r\nانقطاع از دنيا و رهبانيت بين سالهاى ( 305 تا 712 م ) به علت شكستهاى سياسى و اقتصادى جامعهء روم بيش از پيش در بين مردمى كه خود را متعبّد و دين‌دار مىشمردند فزونى گرفت . رهبانان ناگزير بودند كه از اوامر و دستورهاى بلهوسانهء مرشدان و پيران خود پيروى كنند و گاه به رهبانان دستور داده مىشد كه « مثلا صخره عظيمى را از جاى بردارند و با منتهاى دقت چوب خشكى را كه در زمين غرس شده بود آب بدهند تا بعد از سه سال چون درختى بارور شود ؛ به تنور پرآتش قدم نهند و يا كودك خردسال خود را در استخر ژرفى اندازند . در تاريخ ديرهاى عيسوى به وصف احوال چند تن قدّيس يا ديوانه برمىخوريم كه به واسطهء بىفكرى و بىباكى در اجراى اوامر پيران خويش ، نامشان باقى مانده است . آزادى فكر كه سرچشمه هرگونه احساس عقلانى و جوانمردانه است بر اثر اعتياد به فرمانبردارى و خوشباورى از بين رفت . . . رهبانان تائب در زير بار جانكاه چليپاها و زنجيرها بر زمين مىافتادند و جوارح پوست و استخوان شدهء آنها ، فشار گردنبندها ، دستبندها ، بازوبندها ، و زانوبندهاى سنگين آهنى را تحمل مىكرد ، هرگونه تنپوش و پوشاكى را با اشمئزاز تمام به دور مىافكندند . طبق روايات موجود به ذكر احوال پاره‌اى از اين قديسان وحشى برمىخوريم كه زن يا مرد ، لخت و عريان راه مىرفته‌اند و فقط موهاى بلندشان بدنشان را مىپوشانيده است . . . رهبانان ، مركب از افراد سنگدل و بىعاطفه‌اى بودند . . . تعصب و حميّت بىرحمانهء اين گونه مردمان بود كه چون پيگير شد ، سازمان مقدس ! انگيزسيون يا تفتيش عقايد را بوجود آورد .\r\n. . . همگى اعتقاد داشتند كه اين‌گونه مردم تارك دنيا مىتوانند با لمس دستى ، اداى كلمه‌اى يا فرستادن پيامى از دور ، بيماريهاى مزمنى را علاج كنند و سمج‌ترين شياطين را از تن‌ها و روانهاى افراد برانند ؛ همگى اعتقاد داشتند كه اين گونه مردم\r\n\r\n\r\n","description":"","footnote":"\r\n( 1 ) .  Poitiers . \r\n( 2 ) .  Tours . \r\n( 3 ) . تاريخ روم ، تأليف آلبرماله و ژول ايزاك ، ترجمهء عبد الحسين زيرك‌زاده ، كتابخانهء ابن سينا ، ص 352 .\r\n","page_name":" 297 ","page_number":299},
  {"content":"\r\n\r\nتارك دنيا مىتوانستند بدون پروا ، به شيران و مارهاى بيغوله نزديك شوند يا با لحنى تحكم‌آميز آنها را امر و نهى كنند ، شاخه‌هاى خشك را بارور سازند ، آهن سنگين را به روى آب معلق نگاه دارند ، بر پشت تمساحى سوار شده از رود نيل بگذرند ، به ميان كورهء آتشين رفته بىگزند بيرون آيند و . . . خوشباورى مردم مسيحى قواى عقلانى را فاسد و بىاثر كرد ، ادّله و براهين تاريخى را بىمقدار ساخت ، موهوم‌پرستى اندك اندك مشعل سرسخت فلسفه و طبيعيات را خاموش كرد . . . » « 1 » .\r\n\r\n\r\n","description":"","footnote":"\r\n( 1 ) . تاريخ گيبون ، ترجمهء آقاى طاهرى ، از ص 523 به بعد .\r\n","page_name":" 298 ","page_number":300},
  {"content":"\r\n\r\n\r\nريشه‌هاى مادى تصوف بعد از اسلام\r\nبه نظر ويل دورانت « . . . در شرق كهن ، كه توالد روزافزون بشر بر توليد ناچيز خاك پيشى مىجست و فرد بر اثر فقر مغلوب جمع مىگشت ، عقيده به اراده در دين و فلسفه سستى گرفت و معنى سعادت عبارت شد از نفى لذت و خوشى ؛ فرد ، مقهور عقيده به سرنوشت و قضا و قدر و عقيدهء حكيم و كاهن شد . . . فرد خود را در برابر آن گذشتهء غم‌انگيز بىپايان ، ذره‌يى ناچيز مىديد . . . امّا در تمدنهاى فعال و مترقى ، كه شعلهء مرموز انديشه بر چهره سرنوشت تابيد و تسلطى موقت بر محيط پديد آورد . . . ، فرد در اعتقاد به شخصيت خلاق خود دليلى بهتر پيدا كرد و در خود اثرى از آزادى و اختيار ديد . » « 1 »\r\nصاحبنظران امروز ضمن بحث در پيرامون علل مادى رسوخ انديشه‌هاى عرفانى مىگويند « كه اگر محيط مادى و جغرافيائى تغيير كند ، در ساختمان جسمانى و طرز فكر انسان نيز متقابلا تغييراتى پديدار مىشود ؛ به عنوان مثال اگر دو برادر دوقلو را ، كه ساختمان مغزشان تقريبا يكى است ، در دو جامعهء متفاوت كه طرز توليد مواد ( زراعت و صنعت ) ، آداب و رسوم و مذهب و غيره در آن‌ها با هم فرق دارد تربيت كنيم طرز تفكر دو برادر با يكديگر اختلاف خواهد داشت ؛ به عبارت ديگر يك شخص در خرابه و شخص ديگرى در قصر دو نوع مختلف فكر مىكنند . پس فكر هر موجود زنده ، نمايندهء جميع عوامل مادى است كه در وى و اسلاف وى يعنى اساسا در تشكيل او مؤثر بوده است . . . تصوف از عقايدى است كه\r\n\r\n\r\n","description":"","footnote":"\r\n( 1 ) . لذات فلسفه ، ترجمهء زرياب خوئى ، ص 61 به بعد .\r\n","page_name":" 299 ","page_number":301},
  {"content":"\r\n\r\nدر ضمن اين تكامل پيدا شده است . . . در مواردى كه شرايط زمانى و مكانى تحقير استدلال و منطق را ايجاب مىنمود و بشر و جامعه در خود ضعف و عجز احساس مىكرده است ، اين عقيده شيوع كامل پيدا كرده است . . . » « 1 » .\r\nوالتر ليپمن نويسنده‌ى آمريكائى مىگويد : « مسيحيت و بعضى ديگر از مذاهب به پيروان خود اندرز مىدهند كه در مقابل خطاكاران و گناهكاران مقاومت ننموده ، فقر را ننگ ندانسته و از تمايلات شهوانى برحذر باشند ، اما اين مسأله كاملا آشكار است كه اگر بشر بخواهد در مقابل كسانى كه مرتكب گناه مىشوند سكوت نموده و بىاعتنائى پيشه كند ، و اين روش را بطور مداوم ادامه دهد ، دنيا گرفتار نهب و غارت خواهد شد ؛ اگر بشر دنبال جمع مال و كسب نرود و با فقر بسازد ، دنيا در كثافت و ظلمت غوطه‌ور خواهد شد ؛ اگر در تمام دنيا مردم شيوهء تجرّد را پيشه كنند ، نسل بشريت از بين خواهد رفت . بدين ترتيب ديده مىشود كه تعاليم روحانى بعضى اديان مختلف را نمىتوان به عنوان قوانينى در زندگى بشر به كار برد . . . » « 2 » .\r\nخوشبختانه اسلام بشريّت را به اعتدال و ميانه‌روى و كار و كوشش دعوت مىكند و از رهبانيّت و درويشى و عدم توجه به امور مادى و معيشتى برحذر مىدارد « 3 » .\r\n\r\n\r\n","description":"","footnote":"\r\n( 1 ) . عرفان و اصول مادى ، دكتر تقى ارانى ، ص 3 .\r\n( 2 ) . فلسفهء اجتماع ، اثر والتر ليپمن ، ترجمهء فخر داعى ، 257 .\r\n( 3 ) . لا رهبانيّة فى الاسلام .\r\n","page_name":" 300 ","page_number":302},
  {"content":"\r\n\r\n\r\nفرقه‌هاى گوناگون صوفيان\r\nتصوف در آغاز امر مذهب و راه و رسمى ساده و بىتكلف بود ؛ ولى با گذشت زمان تحت تأثير عوامل اجتماعى ، سياسى و اقتصادى ، فرقه‌هاى گوناگونى در عالم تصوّف ظهور كردند و هريك آراء و نظرياتى ابراز كردند ؛ عده‌يى گفتند بين ظاهر و باطن دين اختلاف است و حقيقت با شريعت يكى نيست .\r\n« براى حل مشكل لازم آمد تا قرآن تأويل شور و بر سر تأويل بين عالمان دين و صوفيان اختلاف افتاد : مثلا در قرآن كريم است كه  الَّذِي أَنْطَقَ كُلَّ شَيْءٍ  ( سورهء سجده ، آيهء 92 ) و يا  وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  ( سورهء اسرى ، آيهء 46 ) كه به ظاهر سخن ، لازم است كه جمادات را نيز حيات و نطق باشد و سخن گفتن به زبان نيست بلكه وجود اشياء ، خود تسبيح‌گوى خداوند و شاهد يكتائى اوست - پس فرقه‌اى گفتند كه اين تسبيح به زبان حال است و فريقى باب تأويل را بستند و آن را ممنوع دانستند ؛ احمد بن حنبل در اين كار ، پا بالا گذاشت و تأويل را به كلى منع كرد ؛ او و اصحابش برآنند كه خطابات به حرف و صوتست ؛ غزالى مىگويد ابن حنبل تاويل را ممنوع كرد تا باب تأويل و خروج امر از ضابطه ، مفتوح نگردد . بعضى گفتند كه شرع ، راه بهشت است و تصوف راه خداوند ، و گفتند از علم شريعت بايد به علم حقيقت روى آورد . بارى صوفيان بسيارى از احكام را تأويل كردند و بين عالمى كه حلال از حرام بازشناسد با عالمى كه توحيد و معرفت كردگار را بداند تفاوت گذاشتند .\r\nصوفيان ، كه خداى را كمال مطلق و محبت مطلق مىدانستند ، گفتند كه اهل باطن دين را با عنبر روحانى معطر مىسازند و تصوف جاى خالى دل مسلمانان را از\r\n\r\n","description":"","footnote":"","page_name":" 301 ","page_number":303},
  {"content":"\r\n\r\nمهر و عشق و اميد سرشار مىكند . چون فكر تثليث عرفانى كه عبارتست از عشق و عاشق و معشوق پديد آمد ، با فيلسوفان اختلاف طريق پيدا شد ، چه فيلسوف جهان را از راه تفكر كشف مىكند و عارف آن را از طريق مشاهده مىبيند .\r\nصوفيان با زاهدان ، تفاوت پيدا كردند و گفتند كه زهد ترك دنياست به اميد بهشت و از بيم عقاب ، اما تصوف روى آوردن به صفاى نفس است براى اتصال به خداوند ، حب مطلق است بىانتظار پاداش و بيم از كيفر . گفتند نهايت راه زاهدان ، سلامت است و نهايت راه صوفيان ، وصول . - زاهد از دنيا مىگريزد زيرا كه دنيا او را از بهشت دور مىسازد و صوفى از دنيا اعراض مىكند چه آنكه دنيا او را از ياد خدا بازمىدارد . . . » « 1 » .\r\n\r\nفتوّت\r\n« از جمله علوم صوفيان علم « فتوّت » است و آن عبارتست از معرفت و كيفيت ظهور نور فطرت انسانى و استيلاى آن بر ظلمت نفسانى . . . فتوت به حقيقت اتّصافست به صفات حميده و تخلق باخلاق پسنديده و منفعت آن آنست كه جوانمرد پيوسته شادمان و خوش‌دل باشد و مشفق و ناصح خلق خدا در مصالح اين دنيا . . . مبانى و اصول تصوف هشت است : وفا ، صدق ، امن ، سخا ، تواضع ، نصيحت ، هدايت ، توبه ؛ و حاصل و نتيجهء آن اتّصاف به فضايل اخلاق و اجتناب از رذايل اوصاف است ، و تمامت فضايل در چهار چيز منحصرند عفت و شجاعت و حكمت و عدالت ؛ شرط استعداد فتوت داشتن هفت صفت است : مردى ، بلوغ ، عقل ، دين ، صحّت بنيه ، مروت ، حيا . فتيان را مراتب و درجات و همچنين اصطلاحات خاص است . » ( مأخوذ از نفايس الفنون » « 2 » .\r\n\r\nاسلام و تصوف\r\nبطور كلى اسلام در عمل نشان داد كه با رهبانيّت و رياضت هندى سازگارى ندارد . ( لا رهبانيّة فى الاسلام ) رياضت و گوشه‌گيرى در اسلام نيست . با اين‌حال در\r\n\r\n\r\n","description":"","footnote":"\r\n( 1 ) . مأخوذ از چنگ مثنوى ، دكتر اسد اللّه مبشرّى ، ص 27 و 28 .\r\n( 2 ) . تاريخ ادبيات ، دكتر صفا ، ج 3 ، ص 177 .\r\n","page_name":" 302 ","page_number":304},
  {"content":"\r\n\r\nقرآن ، آياتى در اعراض از دنيا نيز آمده است . بنابراين براى بيان عناصر اسلامى كه در پيدايش تصوف تأثير داشته‌اند بايد به قرآن و سنّت رسول و زندگى مسلمانان صدر اسلام از صحابه و تابعين رجوع كنيم .\r\n « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ »  ، بگو كى حرام كرده است زينت‌هاى مجاز خدائى را و خوراكهاى نيكو را ، بگو اينها براى كسانى است كه ايمان آورده‌اند به روز رستاخيز .\r\nبرخى از خاورشناسان برآنند كه تصوف از خارج به اسلام وارد شده و بعضى برعكس مىگويند بذر حقيقى تصوف در قرآن است و بطور كلى هر مذهبى و طريقتى كه پيروان خود را به تقوا و تأمل و اخلاص فراخواند براى پرورش روح تصوف و عرفان آمادگى دارد ؛ با اينحال بايد قبول كرد كه مأخذ تصوف اسلامى ، بعضى كاملا اسلامى و برخى غير اسلامى است ، يعنى هندى ، فارسى ، مسيحى و يونانى است .\r\nچون به قرآن كه بهترين مرجع عقيدتى مسلمانان است مراجعه كنيم آيات بسيارى مىبينيم كه مسلمانان را به اعراض از دنيا و كوشش براى زندگى اخروى دعوت مىكند :\r\n « يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ »  ( سورهء منافقون ، آيهء 9 )\r\nاى اهل ايمان هرگز مال و فرزندانتان ، شما را از ياد خدا غافل نسازد و كسانى كه به امور دنيا از ياد خدا غافل شوند ، آنها زيانكاران عالمند .\r\n « وَ مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ . . . »  ( سورهء بقره ، آيهء 265 ) .\r\nمثل آنان كه مالشان را در راه خشنودى خدا انفاق كنند و با اطمينان خاطر دل به لطف خدا شاد دارند مثل دانه‌ايست كه در زمين شايسته بريزند و بر آن باران زيادى به موقع ببار و حاصلى دوچندان كه منتظرند دهد . . . .\r\nهمچنين در قرآن ، آياتى است دربارهء ذكر و مراقبت نفس و بسيارى از اموريكه متصوّفين به عنوان « مقامات » برگزيدند و مذهب خود را بر آن بنا نهادند :  « وَ اصْبِرْ \r\n\r\n","description":"","footnote":"","page_name":" 303 ","page_number":305},
  {"content":"\r\n\r\n نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ وَ لا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً »  ( سورهء كهف ، آيهء 28 ) .\r\n« و هميشه خويش را با كمال شكيبايى و به محبت آنان كه صبح و شام خدا را مىخوانند و رضاى او را مىطلبند وادار كن و يك لحظه از آن فقيران چشم مپوش كه بر نيّت‌هاى دنيا مايل شوى و هرگز با آنان كه ما دلهاى آنها را از ياد خود غافل كرده‌ايم و به هواى نفس و تبهكارى پرداختند متابعت مكن . »\r\n « فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ غُرُوبِها وَ مِنْ آناءِ اللَّيْلِ فَسَبِّحْ وَ أَطْرافَ النَّهارِ لَعَلَّكَ تَرْضى »  ( سورهء طه ، آيهء 130 ) .\r\n« پس تو اى رسول ! بر آنچه ملت جاهل مىگويند صبر و تحمل پيش گير و خداى را پيش از طلوع و بعد از غروب آن و ساعاتى از شب تار و اطراف روز روشن ستايش و تسبيح‌گوى ، باشد كه به مقام رفيع شفاعت خوشنود شوى . »\r\n « وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها لا نَسْئَلُكَ رِزْقاً نَحْنُ نَرْزُقُكَ وَ الْعاقِبَةُ لِلتَّقْوى »  ( سورهء طه ، آيهء 132 ) .\r\n« تو اهل بيت خود را به نماز امر كن و خود نيز به نماز و ذكر حق صبور باش ، از تو روزى كسى را نمىطلبيم بلكه به همه روزى مىدهيم و بدان كه عاقبت خوب مخصوص پرهيزكارى و تقوا است . »\r\nدر قرآن نه‌تنها آياتى است كه مؤمنان را به ذكر و پرستش و نماز و ترك دنيا بر مىانگيزد بلكه آياتى است كه صوفيان مىتوانند آنها را دليل همهء نظريات خود قرار دهند ، و از آنها براى آراء و عقايد خود پايه و اساسى بسازند . مثلا دربارهء ذكر آمده است :  « فَاذْكُرُونِي أَذْكُرْكُمْ . . . »  ( سورهء بقره ، آيهء 152 ) « پس مرا ياد كنيد تا شما را ياد كنم . . . » .\r\n « . . . وَ اذْكُرْ رَبَّكَ كَثِيراً وَ سَبِّحْ بِالْعَشِيِّ وَ الْإِبْكارِ »  ( سورهء آل عمران ، آيهء 41 ) . « پيوسته ياد خدا باش و او را شبانگاه و صبحگاه تسبيح گوى » .\r\n « وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً . . . »  ( سورهء اعراف ، آيهء 205 ) « خداى خود را با تضرّع و پنهانى ياد كن . . . » .\r\nصوفيه از اين هم فراتر رفته و براى نظريات خود در حلول و وحدت وجود نيز از\r\n\r\n","description":"","footnote":"","page_name":" 304 ","page_number":306},
  {"content":"\r\n\r\nقرآن دلايلى اقامه كرده‌اند :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ . »  ( سورهء حديد ، آيهء 3 ) .\r\n « وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ . »  ( سورهء بقره ، آيهء 115 ) .\r\n« مشرق و مغرب هر دو ملك خداست پس به هر طرف روى كنيد به سوى خدا روى آورده‌ايد . »\r\nو نيز براى وحدت اديان با وجود تعدد مظاهر آن مأخذى يافته‌اند :  « لِكُلٍّ جَعَلْنا مِنْكُمْ شِرْعَةً وَ مِنْهاجاً وَ لَوْ شاءَ اللَّهُ لَجَعَلَكُمْ أُمَّةً واحِدَةً »  ( سورهء مائده ، آيهء 48 ) « 1 » « ما بر هر قومى شريعتى و راهى مقرر داشتيم و اگر خدا مىخواست همه را يك امت مىگردانيد . . . »\r\nدر سيرهء رسول نيز مىبينيم از او روايت شده كه فرمود : « بهترين شما كسى نيست كه دنيا را براى آخرت و يا آخرت را براى دنيا ترك كند ، بهترين شما كسى است كه هم نصيب خويش از دنيا برگيرد و هم ذخيرهء راه آخرت فراهم سازد . » از تجرّد نيز نهى فرمود و به مردى كه مىخواست تجرّد اختيار كند گفت : « بنابراين تو از اخوان الشيطان هستى . اگر از راهبان نصارى هستى به ايشان پيوند و اگر از ما هستى بدان كه سنّت ، نكاح است . » و نيز فرموده است « كسى كه غذا مىخورد و شكر مىگويد ، از زاهد روزه‌دار بهتر است . » و نيز از او روايت شده كه گفت : « از دنياى شما دو چيز را دوست دارم : زنان و بوى خوش را ، و روشنى چشم من نماز است . . . » .\r\nحضرت ، مردم را به عبادت و تقوا و اداى حقوق خداوند ترغيب مىكرد ، ولى هرگز از لذايذ مشروع دنيا نهى نكرده و خود را از آنها محروم نساخته است « 2 » . با اينكه در قرآن جمع‌آورى طلا و نقره منع شده است مىبينيم بسيارى از سران عالم اسلام از سنت على ( ع ) و از روش ابو بكر پيروى نكردند و به حطام دنيا روى آوردند ، از جمله زبير بن عوام قريشى كه از عشرهء مبشّره است ( يعنى آنان كه پيغمبر به آنان بشارت بهشت داده بود ) چون از دنيا رفت املاكى بر جاى گذاشت كه بهايش 35 ميليون درهم بود . صحابه‌يى ديگر از عشرهء مبشره طلحة بن عبيد اللّه بود كه او نيز غير از املاكى به مبلغ 30 هزار درهم ، صد كيسهء چرمى كه هريك حاوى سه قنطار طلا\r\n\r\n\r\n","description":"","footnote":"\r\n( 1 ) . حنّا الفاخورى - خليل الجرّ ، تاريخ فلسفه در جهان اسلامى ، ترجمهء عبد الحميد آيتى ، ص 245 .\r\n( 2 ) . همان كتاب ، ص 246 .\r\n","page_name":" 305 ","page_number":307},
  {"content":"\r\n\r\nبود برجاى گذاشت « 1 » .\r\n\r\nنظرات عارفانهء امام هشتم ( ع )\r\nحضرت امام رضا ( ع ) ( رحلت به سال 203 ه . ) به علت ولايت عهدى مأمون ، مورد توجه همهء گروههاى مسلمان قرار گرفت ؛ هرچند به نقل شيعه ، اين منصب را به اكراه پذيرفته بود . او پانزده هزار پرسش علمى را پاسخ گفت . همچنانكه به على بن حسين ( ع ) صحيفهء سجاديه منسوب است ، به امام رضا نيز ، صحيفة الرضا را نسبت داده‌اند كه مجموعه‌يى است از احاديث نبوى در موضوعات پراكنده و « قشيرى » صاحب رسالهء معروف نيز در سلسله سند آن را قرار داد . از جمله روايات اين صحيفه ، حديثى است با نشانه‌هاى آشكارى از تصوّف و آن اين است : « خداى تبارك و تعالى را شرابى است خاص دوستان ، كه چون نوشند مست شوند و چون مست شوند ، به طرب درآيند و چون به طرب درآيند ، سرخوش گردند و چون سرخوش گردند ، بگدازند و چون بگدازند ، پاك شوند و چون پاك شوند ، به دوست رسند و چون رسيدند ، پيوسته شوند و چون پيوستند ، ميان ايشان و دوست فرقى نماند . » عباراتى قريب به همين مضمون از حلّاج نيز نقل شده و از جلال الدين رومى ، معنى عبارتى شبيه به آن پرسيده شده و او شراب را در اينجا بادهء آگهى تفسير كرده است . » « 2 »\r\n\r\nرشد تشيّع\r\nدكتر كامل مصطفى الشّيبى در كتاب تشيع و تصوف مىنويسد : « شيعه ، پس از مأمون ، دورانهاى پرفراز و نشيب از سر گذرانيد . متوكّل ، آنان را بازداشت و تعقيب مىكرد و براى نخستين‌بار ، يك شيعه را به جرم دشنام به ابو بكر و عمر و عايشه به قتل رسانيد . نخست ، هزار تازيانه‌اش زدند و در آفتاب بداشتندش تا مرد و جسدش را در دجله انداختند ؛ و به سال 244 يعقوب بن اسحق ، مؤلّف\r\n\r\n\r\n","description":"","footnote":"\r\n( 1 ) . همان كتاب ، ص 247 .\r\n( 2 ) . دكتر كامل مصطفى الشيبى ، تشيع و تصوّف ، از آغاز تا سدهء دوازدهم هجرى ، ترجمهء عليرضا ذكاوتى قراگوزلو ، ص 33 به بعد .\r\n","page_name":" 306 ","page_number":308},
  {"content":"\r\n\r\nاصلاح المنطق نيز به دليل تشيع كشته شد . ليكن شيعيان نيز از وجود خلفاى هم‌عقيده بىنصيب نماندند . مثلا معتضد تصميم داشت ، بخشنامه‌يى متضمّن ستايش على ( ع ) و نكوهش معاويه منتشر كند ؛ ولى چون قيامهاى زيديان ، ممالك اسلامى را فراگرفته بود و آن منشور ، موجب تشويق مردم و يارى آنان مىشد ، از آن كار خوددارى كرد ؛ ولى در هرحال حكومت عباسى متزلزل بود ، چنان كه در سال 334 آل بويه وارد بغداد شدند و سررشتهء كارها را به دست گرفتند و با حكومت آنان بخت شيعه بار ديگر بلندى گرفت و سرانجام آل بويه از زيديگرى به 12 امامى گرائيدند . » « 1 »\r\nدايرة المعارف بريتانا تصوف را چنين تعريف كرده است : « تعريف تصوف به عنوان يكى از مراحل انديشه ، يا دركى در « درون » دشوار است . ظاهرا تصوف يعنى : كوشش عقل انسانى براى درك حقايق و لذت رسيدن به خدا . اما قسمت اول اين تعريف ، جنبهء فلسفى تصوف است و قسمت دوم تعريف دينى آن ، كوشش نخستين نظرى و تأمّلى است و كوشش دوم عملى . جنبهء عملى تصوف قبل از جنبهء فلسفى آن پديد آمد . متصوف راه خود را هميشه با مجاهده و رياضت آغاز مىكند ، نه با تأمل و انديشه ، از اين‌رو « قلب » در نظر صوفيه از « عقل » مهمتر است ، بلكه مىتوان گفت كه « قلب همه چيز است » ، از اين‌رو آن را « عرش رحمان » خوانده‌اند ، از اين جهت بايد گفت ، تصوف جنبه « عاطفى » دارد و مذهب صوفيه از باب « دل » است نه از باب « انديشه » ؛ وقتى قلب براى معرفت بهترين وسيله باشد ، عشق به منزلهء كليد آن است . » « 2 »\r\n\r\nتصوف و مسيحيت\r\nانجيل و مسيحيت در تصوف اسلامى تأثيرى عميق و ريشه‌دار باقى گذاشت . از خصوصيات دين مسيح توكل مطلق به خدا و اعتقاد نامحدود به عنايت اوست ، در انجيل متّى ( 6 : 25 - 26 ) چنين آمده است :\r\n\r\n\r\n","description":"","footnote":"\r\n( 1 ) . همان كتاب ، ص 40 به بعد .\r\n( 2 ) . حنا الفاخورى ، خليل الجرّ ، تاريخ فلسفه در جهان اسلامى ، ترجمهء عبد الحميد آيتى ، ص 297 .\r\n","page_name":" 307 ","page_number":309},
  {"content":"\r\n\r\n« به شما مىگويم از بهر جان خود انديشه مكنيد ، كه چه خوريد يا چه آشاميد و نه براى بدن خود كه چه پوشيد ، آيا جان از خوراك و بدن از پوشاك مهمتر نيست ؟\r\nمرغان هوا را نظر كنيد ، كه نه مىكارند و نه مىدروند و نه در انبارها ذخيره مىكنند . . . » .\r\nقبل از اسلام ، مسيحيت در جزيرة العرب شناخته شده بود ، قرآن نيز به راهبان جهانگرد مسيحى اشاره كرده و آنها را به مناسبت پرهيزكارى و حمد و سپاس خدا و امر به معروف و نهى از منكر ستوده است .\r\n « التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ »  ( سورهء توبه ، آيهء 112 ) .\r\n« و نيز از زنان اين قوم براى زنان پرهيزكار مسلمان سرمشقى قرار داده است » « 1 » .\r\nدر كتب صوفيه اخبار بسيارى از مسيح روايت شده ، در « قوت القلوب » ابو طالب مكى آمده است : « روايت شده كه مسيح بر طايفه‌يى از عباد گذشت كه از عبادت سوخته شده بودند ، مسيح پرسيد : شما چه كسانيد ؟ گفتند : ما عابدانيم ، پرسيد :\r\nبه چه سبب عبادت مىكنيد ؟ گفتند : از خوف آتش ، ما از آتش مىترسيم ! گفت :\r\n« بر خداست كه شما را از آنچه مىترسيد ايمن گرداند » - پس از آنجا گذشت و به گروه ديگر رسيد با عبادت بيشتر ، پرسيد : به چه سبب عبادت مىكنيد ؟ گفتند : « به شوق بهشت و دست يافتن به آنچه خدا براى دوستان خود آماده ساخته ! » مسيح گفت :\r\n« بر خداست كه آنچه را كه اميد مىداريد به شما عطا كند . » پس ، از آنان گذشت و به گروه ديگر از عابدان رسيد و گفت : شما چه كسانيد ؟ گفتند : عاشقان خدا و اگر او را مىپرستيم به خاطر بيم از آتش او يا شوق به بهشت او نيست ، بلكه بخاطر دوستى او و تعظيم در برابر اوست . گفت : « شما اولياء خداوند هستيد ، و من مأمورم كه در ميان شما بمانم » پس در ميان آنها ماند . » « 2 »\r\nغزالى به قول انجيل استشهاد مىكند ، كه « چون تصدّق دهى ، چنان ده كه دست چپت نداند كه دست راستت چه كرده است ، زيرا آنكه به خفيّات آگاه است به آشكار ، تو را پاداش دهد و چون روزه گرفتى ، صورت خود بشوى و موى خود را به روغن\r\n\r\n\r\n","description":"","footnote":"\r\n( 1 ) . همان كتاب ، ص 251 .\r\n( 2 ) . همان كتاب ، ص 252 .\r\n","page_name":" 308 ","page_number":310},
  {"content":"\r\n\r\nبياميز تا جز خداى تو ، كس ديگر از آن آگاه نشود . » شايد اين سخن متصوفان كه مىگويند : « هر كس به درجهء اتّحاد رسيد ، حكم شريعت از او اسقاط شود » ، از رسائل پولس قدّيس اخذ شده باشد ، او در نامه‌يى كه به « غلاطيان » نوشته ، گويد : « اگر از روح ، هدايت شديد ، زير حكم شريعت نيستيد . » ( فصل پنجم ، آيهء 18 ) همچنين قدّيس آگوستينوس نيز ، درجاتى را كه انسان بايد طى كند تا به مقام اتّحاد رسد برشمرده و آن را در هفت درجه منحصر ساخته است از اين قرار : « توبه ، طهارت جسد ، طهارت نفس ، طهارت عقل ، فضيلت ، طمأنينه ، دخول در نور و مشاهده . » « 1 »\r\n\r\nنگاهى به انديشه‌ها و شطحيّات بعضى از خداوندان تصوف\r\nبطور كلى شطحيّات عبارت از سخنانى است كه ظاهر آن خلاف شرع باشد ، و گاه عرفاى كامل در شدّت وجد و حال ، آن عبارات را بر زبان مىرانند ؛ مانند « انا الحق » گفتن حسين بن منصور حلاج و گفتار بايزيد بسطامى كه مىگفت : ليس فى جبّتى سوى اللّه در دايرة المعارف فارسى در پيرامون شطحيّات چنين آمده است :\r\n« شطحيّات در اصطلاح صوفيه كلام مجذوبانه‌يى است كه به سبب غلبهء وجد و جاذبه از زبان عارف بيرون مىآيد و ظاهر آن غالبا خلاف ادب يا خلاف شريعت به نظر مىرسد ؛ از اين‌گونه است عباراتى مانند « سبحانى ما اعظم شأنى » كه بايزيد بسطامى مىگفته است ، نظير اين اقوال را غير از بايزيد و حلاج ، ساير صوفيّه هم مثل شبلى ، ابو الحسن نورى ، عين القضاة همدانى ، احمد غزّالى ، ابن سبعين و ديگران گفته‌اند و فقها و متكلمين بسبب اين گونه اقوال ، بر صوفيه طعن بسيار كرده‌اند ، خود صوفيه نيز غالبا اين گونه سخنان را محتاج « تأويل » دانسته‌اند ، چنان كه ابو نصر سراج در كتاب اللّمع فصلى جداگانه به ذكر و تأويل اين گونه اقوال كه از بعضى مشايخ نقل كرده‌اند ، اختصاص داده است و قبل از او جنيد بغدادى به تأويل شطحيات بايزيد پرداخته است .\r\nدر هرحال ، با آنكه صوفيه غالبا حمل اين گونه سخنان را بر آنچه از ظاهر آنها برمىآيد ، دور از احتياط و مستلزم قبول طعن در حقّ مشايخ مىدانند ، لكن بسبب\r\n\r\n\r\n","description":"","footnote":"\r\n( 1 ) . همان كتاب ، ص 253 .\r\n","page_name":" 309 ","page_number":311},
  {"content":"\r\n\r\nآنكه از اين گونه اقوال آثار دعوى و خودپسندى مشهود است ، صوفيهء معتدل ، از تكلم و تفوّه به اين اقوال اجتناب مىكنند » « 1 » .\r\nاكنون به ذكر گزيده‌يى از اقوال و معتقدات صوفيه مىپردازيم :\r\nابو الحسن خرقانى مىگويد : « نمىگويم بهشت و دوزخ موجود نيستند ولى مىگويم نزد من ارزشى ندارند ، زيرا خداوند آنها را خلق فرموده ؛ هرجا كه من هستم براى مخلوق مكان و منزلتى نيست . » از اينجاست كه جميع اشكال اديان متساويند . . . ابن عربى اينطور مىبيند و مىگويد آنها كه خدا را در شمس ( خورشيد ) عبادت مىكنند ، شمس را مىبينند - آنها كه در بين زندگان عبادتش مىكنند زندگانى را مىبينند و آنان كه در جمادات عبادتش مىكنند ، جماد مىبينند ، و آنان كه او را در شكل و وجود صمدانى كه چيزى مثل او نيست عبادت مىنمايند ، چيزى را مىبينند كه مثل و مانند ندارد پس به هيچ عقيده خود را بتمامه بند مكن . . . كه اگر خود را بند ساختى ، نه‌فقط خير كثيرى را از دست داده‌يى ، بلكه نمىتوانى حق را آشكارا در اعمال و افكار خود بيابى ، و خدا ، در هر زمان و مكان موجود و بر هر چيزى قادر است ، محدود در هيچ عقيدتى نمىشود چه خود مىگويد :  فَأَيْنَما تُوَلُّوا فَثَمَّ وَجْهُ اللَّهِ  ( سورهء بقره آيهء 115 ) « 2 » . « هر كس معتقد خود را تمجيد مىكند پس خداى او مخلوق خود اوست و تمجيد او تمجيد نفس خود مىباشد و بدين جهت سايرين را عيب‌جويى مىكند ، كه چون انصاف دهد خواهد ديد عيب‌جوئى او مبتنى بر « جهل » اوست و اگر قول جنيد را بفهمد كه مىگويد : « رنگ آب همان رنگ ظرف اوست » ، هرگز دخالت در عقايد مردم نمىكند و خدا را در هر معتقدى مىيابد ، حافظ كه صوفى متفكر آزادانديشى است مىگويد كه عشق آنست كه پردهء خودستائى از صورتت برگيرد كه بالاى ديوارهاى دير يا هرجا كه آتش مقدس مىدرخشد ، همه‌جا يكى است « همه‌جا خانهء عشقست چه مسجد چه كنشت » . . .\r\nدر اكثر موارد تصوّف مؤيّد آزادى فكر است . » « 3 » . . . « صوفيان بدون شك عمل ذيقيمتى براى اسلام انجام داده‌اند ، فقط قشرهاى دين را نپذيرفته و اصرار براى تحصيل مغز\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوّم ، ص 1473 .\r\n( 2 ) . اسلام و تصوف ، نيكلسون ، ترجمهء محمد حسين مدرسى نهاوندى ، ص 83 .\r\n( 3 ) . همان ، ص 84 .\r\n","page_name":" 310 ","page_number":312},
  {"content":"\r\n\r\nآن دارند ، آن هم بوسيلهء كامل كردن مشاعر روحى و پاك كردن ضمير . . . بعضى از مستشرقين گفته‌اند كه صوفيان دكانى مقابل دين اسلام ساخته‌اند » « 1 » .\r\n\r\nگفتارى چند از خداوندان تصوف\r\nسى سال از خدا غايب بودم و اين در اثر ذكر او بود و چون از ذكر او جدا ماندم ، او را در هرحال يافتم مثل اينكه او من است . ( از ابو نعيم الاولياء ، جلد دهم ص 35 . )\r\nپس از خدائى بخدائى متوجه شدم ، يا از خدائى به سمت خدائى ديگر رفتم ، تا از خود خوانده شدم و در خود شنيدم تو منى ( انت انا ) « 2 » .\r\n« صوفيه عقيده دارند كه آنها از خود خدا مستقيما ملهم مىباشند يا ادراك مىنمايند ؛ ابو يزيد بسطامى به علماى زمان خود مىگويد : شما علمتان را از مرده‌اى بعد از مرده‌اى مىگيريد و حال آنكه ما علم خود را از حيا لا يموت اخذ مىكنيم . . . » « 3 » .\r\n\r\nتاريخ پيدايش تصوف\r\nبه نظر مجتبى مينوى : « به مجردى كه خلافت به آل اميه رسيد مشهود مسلمانان گرديد كه رفتار خلفاى اموى با رفتار چهار خليفهء اول ، تفاوت كلى دارد ، و احكام شريعت بر خلاف عصر پيغمبر و جانشينان اوليهء او مجرى و متبع نيست ، خلافت بدل به پادشاهى شده است و حكومت به صورت جبّارى درآمده است و قدرت دنيايى بدست صاحبان ثروت دنيايى افتاده است و برادرى مسلمين و عدالت اسلامى در كار زايل شدن است . تكليف مردمى كه اوضاع و احوال را منافى متابعت راه راست مىدانند چيست ؟ يكى از چهار : يا اينكه آنها هم همرنگ ارباب قدرت و ثروت شوند و از نعمت آن نصيبى ببرند و به جاه و مال و مقامى برسند ، يا اينكه با جماعت و يا صاحبان اقتدار بجنگند و چنان كه غالبا اتفاق مىافتد مغلوب و مقهور شوند ، يا اينكه خود را به جنون و كم‌عقلى بزنند و مسخرگى پيشه كنند ، و يا اينكه جماعت و ارباب قدرت را به حال خود گذاشته از ايشان كناره‌گيرى كنند و به شغل و فكر خود مشغول شوند .\r\n\r\n\r\n","description":"","footnote":"\r\n( 1 ) . همان كتاب ، ص 88 .\r\n( 2 ) . همان كتاب ، ص 22 .\r\n( 3 ) . همان كتاب ، ص 27 .\r\n","page_name":" 311 ","page_number":313},
  {"content":"\r\n\r\nدر همهء ادوار تاريخى هر ملتى ، اوضاع و احوال خراب مملكت و بىنظمى و بىقاعدگى اهل ديوان و اولياى حكومت ، منجر به چنين حال و روزى مىشود ؛ آنها كه نمىتوانند با خرابى اوضاع و با اعمال زشت دنياداران بسازند و در امر به معروف و نهى از منكر فايده‌اى نمىبينند ، ناچار ترك علايق دنيوى و گوشه‌گيرى از جماعت را اختيار مىكنند . . . بارى بعضى از مردم باهوش و پاك و درست و شريف در ممالكى كه در عصر معاويه و يزيد و جانشينان ايشان جزء بلاد اسلام بود ، ديدند كه على بن ابيطالب و حسين بن على و همراهان و پيروان آنها [ كه 
  ] از مخالفت با اوضاع و جنگيدن با اشرار صرفه‌اى نبردند و كارى صورت ندادند و نمىتوانستند مانند عمرو عاص و امثال او با رجال فاسد و ظالم همكاسه و همكار شوند . . . دنيا را به اهل دنيا واگذاشتند ؛ در اين ضمن كتابهاى زهد و پند و اندرز و حكمت و فلسفه هم از پهلوى و هندى و سريانى به عربى ترجمه شد و افكار فلسفى سقراط و افلاطون و ارسطو بنوعى كه در اسكندريهء مصر ، نشو و نما يافته و تغيير حالت داده و جنبهء عرفانى پيدا كرده بود در ميان مسلمين شايع شد . . . در مدت دويست سالهء بين 80 هجرى كه تقريبا مبداء ظهور زهد و افكار صوفيانه بود و 280 هجرى كه تخمينا آغاز دخول حلاج به رشته تصوف بود ، بتدريج خيالات و انديشه‌هاى اين صوفيان دچار تحولات و تبدّلات كلى شده بود و بزرگانى مثل معروف كرخى و عبدك صوفى و بشر خافى و حاتم اصمّ . . . ظهور كردند و از طريق طلب و عشق و معرفت و استغناء و توحيد و حيرت داخل شده بودند و به مرحله‌اى رسيده بودند كه در كليه آثار خلقت ، جز خداى چيزى نمىديدند و فناى در ذات خدا را غايت مطلوب صوفى مىدانستند ؛ اما اين متصوفين و عارفين عموما به احكام شرع عمل مىكردند و و ظاهر اسلام را حفظ مىكردند . . . سخنان خود را به لسانى مىگفتند كه مردم مبتدى نمىفهميدند . . . انصافا برخى از تعليمات صوفيه و اقوالى كه از آنها روايت شده است كاملا منطقى و بجا به نظر مىرسد ، مثل اين قول از رابعهء عدويّه نقل كرده‌اند كه گفت « مىروم آتش در بهشت زنم و آب در دوزخ ريزم تا اين هر دو حجاب رهروان ، از ميان برخيزد و مقصد معين شود و بندگان خدا ، خدا را بىغرض رجا و علّت خوف خدمت كنند . . . » .\r\nصوفى خالص مخلص در دنيا غرضى جز پرستش خدا نداشت و مقصد او همان\r\n\r\n","description":"","footnote":"","page_name":" 312 ","page_number":314},
  {"content":"\r\n\r\nعبادت بود و بس ؛ مىخواست كه عبادت خدا چنان بر قواى او مسلط شود كه از خودى او چيزى بجا نگذارد . تفاوت عمده يك عابد متشرّع در موضوع ذات الهى در اين بود كه اهل شرع و علماى ظاهر ، خداوند را متفّرد مىدانستند به اين معنى كه او را از حيّز مخلوقات او خارج مىدانستند و صوفى مىگفت خداوند در عين اينكه متفرد و ماوراى عالم است در كليهء مخلوقات خود نيز تجلّى مىكند ؛ آثار خدا از خدا جدا نيست و هر ذره‌اى از ذرات عالم هم عين خداست ؛ بنابراين من هم خدا هستم ، شما هم خدائيد ؛ امّا اين مطلب را تا زمان حلّاج كسى به اين صراحت نگفته و به هرحال علماى متشرع چنين عقيده‌اى را نمىتوانستند بشنوند و تحمل كنند .\r\nحلاج آمد و گفت انا الحق ؛ به او گفتند بگو انا على الحقّ يعنى من بر حقم ، باز گفت انا الحق يعنى من خود حقم . . . حلاج معتقد به حلول خداوند در ذرّات وجود و اتحاد مخلوقات با خالق است كه همهء همعصران او روايت كرده‌اند و مثالى از او آورده‌اند به اين عبارت كه حلاج گفت نقطه ، اصل هر خطى است ، و خط عبارت از نقطه‌هائيست كه در پى يكديگر آمده است پس خط از نقطه بىنياز نيست و نقطه از خطّ مستثنى نيست و آنچه چشم انسان بر آن مىافتد نقطه‌يى است ما بين دو نقطه و اين نشانه‌يى است بر تجلى حق از آنچه ديده مىشود ، و از اين جهت است كه من گفتم هيچ چيزى را نمىبينم مگر آنكه خدا را در آن مىبينم .\r\nو امّا مخالفت علما و صوفيه با او و اقدام دستگاه خلافت به گرفتن او ، همگى به اين علت بود كه گفتار او را بر خلاف معتقدات صحيح دينى مىدانستند و مىترسيدند كه عوام را گمراه كند . . . صوفى واقعى بجز تصفيهء باطن خود كارى وهمّى ندارد ؛ فرق فاحش ميان صوفى و متشرع همين است ، كه اهل شرع و دين هرچه مىكنند يا نمىكنند به اين نظر است كه امر و نهى خدا را اطاعت كرده باشند خدا گفته است كه روزه بگيريد و دزدى نكنيد ، نماز بخوانيد و مال وقف نخوريد ، دزدى نكردن و دروغ نگفتن و آزار مردم ندادن ، همگى صفاتيست كه مرد متشرع اگر داشته باشد از روى طبع و فطرت و حسن اخلاق جبلّى نيست بلكه براى عمل به حكم قرآنست و به همين جهت وقتى كه خيال كند فلان مصلحت دينى مقتضى است ، دروغ هم مىگويد ، حديث جعل مىكند ، عوام را هم اغوا مىكند ؛ اما متصوف ، اهل صفاى باطن و مرد اخلاق است ، سعى و كوشش او اين است كه دل\r\n\r\n","description":"","footnote":"","page_name":" 313 ","page_number":315},
  {"content":"\r\n\r\nرا از هرچه زشت و بد است منزّه كند و خود را به درجهء كمال انسانى مداوم نزديكتر كند دروغ و غيبت و دزدى و مردم‌آزارى ، و حتى آزردن يك حيوان ، بر طبع او چنان منفور مىشود كه اگر براى اطاعت امر خدا هم نبود ، آن كارها را نمىكرد ؛ وقتى كه سگ را مخلوق ، و نشانه قدرت پروردگار مىداند ديگر چرا او را سنگ بزند ؟ وقتى كه كليه اعمال و افعال انسان را بر حسب مشيت خدا مىداند ديگر چرا عيسوى و يهودى و زردشتى را بر عقايدشان ملامت كند ؟ . . . يكى نقل كرده است كه روزى در بازار بغداد با يك يهودى منازعه مىكردم و بر زبانم گذشت كه « اى سگ » در اين دم حلاج از پهلوى من گذشت نگاهى تند به من كرد و گفت : « سگ نفس خود را به عوعو وامدار . » و به سرعت رفت ؛ من چون از نزاع خود فارغ شدم نزد حلاج رفتم و او روى خود از من بگردانيد ، از او عذر خواستم تا از من خشنود شد ، سپس گفت : « اى پسركم همه اديان از آن خداست ، و هر طايفه‌اى را به دينى مشغول كرده است . . .\r\nمقصود و منظور از همهء آنها يكيست و اختلافى ميان آنها نيست . . . » « 1 » .\r\nراجع به احوال و آثار و افكار حسين بن منصور حلاج بسيارى از صاحبنظران شرق و غرب مقالات و رسالاتى به رشتهء تحرير درآورده‌اند كه ما به زبده‌يى از آثار آنان قناعت مىكنيم :\r\nاينك نظريهء ماسينيون محقق فرانسوى :\r\n« حسين بن منصور حلاج - ( 244 - 309 ) - از يكى از دهات بيضاى فارس بود ؛ در بيست سالگى به بصره رفت و شاگرد مدرسه‌ى حسن بصرى شد و بيش از پيش با عالم تصوف آشنا شد . پس از آنكه خرقهء تصوف را در بركرد ، زن اختيار نمود و صاحب سه پسر و يك دختر شد . وى مدتى در بين قبيلهء بنى مجاشع كه مسلكى افراطى داشتند و از جنبهء سياسى با شورش زيديّهء زنج وابسته بودند درنگ و اقامت نمود و با انديشه‌هاى تند اهل تشيع آشنا شد .\r\nدر 26 سالگى به مكه رفت . او همواره دنبال كمال مطلوبى بود كه مردم عادى از درك آن عاجز بودند ؛ و مطالبى و سخنانى بر زبان مىراند بالاتر از درك عوام . از جمله مىگفت :\r\n\r\n\r\n","description":"","footnote":"\r\n( 1 ) . مجتبى مينوى ، نقد حال ، از ص 43 به بعد .\r\n","page_name":" 314 ","page_number":316},
  {"content":"\r\n\r\nلو القى ممّا فى قلبى ذرّة على جبال الارض لذابت ؛ يعنى اگر از آنچه در دل دارم ذره‌يى بر كهساران جهان افتادى همه بگداختى .\r\nجبلت روحك فى روحى كما - يجبل العنبر بالمسك الفتق ؛ روح تو در روح من بياميخت ، چنان كه عنبر در مشك ناب بياميزد .\r\nدرك سخنان پرمغز منصور براى مردم عادى سخت دشوار بود .\r\nصوفيان نيز در خلوت و هنگام راز و نياز ، اسرار نهان را براى اهل دل بيان مىكردند ؛ منصور چون اسرار درون را بدون توجه به ظرفيت فكرى خلق آشكار كرد و بر زبان راند بدست دشمنان به دار آويخته شد ؛ چه مردم عادى و متشرعين ، اتحاد انسان را با خدا ناممكن و ناروا مىانگاشتند ولى حلاج دست از دعوت مردم برنمىداشت « مىكوشيد تا هركس ، در ذات خود يزدان را بجويد و بيابد ؛ به همين مناسبت او را حلّاج الاسرار مىخواندند . حلاج به پيروان اديان و مذاهب مختلف ، به ديدهء تساهل و محبت مىنگريست . به نظر حلاج آداب و رسوم ظاهرى مذاهب ، فرع و درك حقيقت ، اصل و اساس كار است ؛ حلاج پس از پايان نخستين حج دوبار ديگر به حج رفت . در خلال آن به جهانگردى پرداخت و پاى خود را از قلمرو اسلام بيرون نهاد ، با پيروان مانى و ملل و نحل هندوستان و بودائيان ماوراء النهر و سرانجام با كاروان بازرگانان ، تا تورفان ( چين ) به پيش رفت » . پس از اين جهانگردى ، شوق ديگرى را با كمال شكيبائى و حيا در دل پرورانيد و آن اين بود كه فراتر از امّت اسلامى بنگرد و تمام جهانيان را به هم‌آهنگى فراخواند تا جمله را سرمست شوق يزدانى سازد . . .\r\nدر جريان حج سومين ، يا واپسين حج ، چون به عرفات رسيد بجاى آنكه براى خود ، بستگان و آشنايان طلب آمرزش كند ، چنين گفت : خدايا مرا بيش از اين بينوا و مستمند بكن ، خدايا رسوايم ساز تا لعنتم كنند ، خدايا مردم را از من بيزار كن تا هر كلمهء شكر كه از لبم برآيد فقط براى تو باشد و از كسى جز تو منت نكشم . . . در جاى ديگر مىگويد مردمان گوسفندان قربانى كنند و من خون دل خود را اهدا كنم .\r\nدر بغداد ، شور و هيجان درونى او رو به فزونى نهاد ؛ روزى در جامع المنصور فرياد برآورد و گفت : اعلموا انّ اللّه تعالى اباح لكم دمى ، فاقتلونى اقتلونى توجزوا و استرح ، ليس فى الدّنيا للمسلمين شغل اهمّ من قتلى ؛ يعنى بدانيد كه خداوند خون\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nمرا بر شما روا كرده است پس بكشيدم ، بكشيدم تا شما را پاداش رسد و مرا آرام ، مسلمانان را در جهان كارى برتر از كشتن من نيست . . . » « 1 »\r\nو به روايتى گفته است : « اقتلونى يا ثقاتى ! انّ فى قتلى حياتى ؛ يعنى اى دوستان ثقه « 2 » ! مرا بكشيد ، زيرا زندگى من در قتل من است . منصور حلاج مانند زكريّاى رازى چندين رساله در ابطال نبوت نوشته بود . . . » « 3 » .\r\nاو غالبا در مجالس و محافل ، سخنانى غيرعادى و بالاتر از ظرفيت فكرى مردم بر زبان مىراند . گاه خدا را مخاطب قرار مىداد و مىگفت : من طالب و عاشق شوريدگى خود هستم و بهشت و دوزخ را به چيزى نمىگيرم . . . پس همگان را بيامرز و مرا ميامرز ، بر همگان مهربان شو و با من مشو ، زيرا كه من نه براى جان خويش با تو در پيكارم و نه حقّ خويش را از تو طلبكار .\r\nبعضى از صاحبنظران حلاج را جزء فرقهء واصليّه بشمار آورده‌اند ، حسن رازى در تبصرة العوام مىنويسد :\r\n« . . . فرقت چهارم از صوفيان را واصليّه خوانند ؛ گويند ما واصليم به حق ، نماز و روزه و زكات و حج و احكام ديگر از بهر آن نهاده‌اند تا شخص ، اول بدان مشغول شود و تهذيب اخلاق حاصل كند و او را معرفت حق حاصل شود و چون معرفت حاصل شد ، و اصل بود يعنى به حق رسيده باشد و چون و اصل شد تكليف از وى برخاست و هيچ‌چيز از شرايع دين بر وى واجب نبود و جملهء محرمات . . . بر وى حلال بود كسى را بر وى اعتراضى نبود ؛ هرچه او كند نيكو بود . . . » « 4 » .\r\n\r\nدر پيرامون تصوف حلّاج\r\nبروكلمان ضمن بحث در پيرامون تصوف ، از حلاج سخن مىگويد و مىنويسد كه اين مرد بىآرام ، مدت 6 سال نزد « جنيد » به سير و سلوك پرداخت و سرانجام به پيروان « سهل » پيوست و مانند او معتقد شد كه به خدا و اصل شده است . « اين مقامى بود كه مرشدش نيز دعوى آن را داشت ؛ سپس حلاج به سفر و موعظه\r\n\r\n\r\n","description":"","footnote":"\r\n( 1 ) . قوس زندگى منصور حلاج ، به قلم ماسنيون ، ترجمهء عبد الغفور روان فرهادى ، ص 28 .\r\n( 2 ) . مورد اعتماد .\r\n( 3 ) . همان كتاب ، ص 32 .\r\n( 4 ) . تبصرة العوام ، به تصحيح عباس اقبال ، ص 131 .\r\n","page_name":" 316 ","page_number":318},
  {"content":"\r\n\r\nپرداخت و تا هند رفت و رازى بزرگترين پزشك زمان را ملاقات كرد و به وسيلهء وى با فلسفهء يونان آشنا شد و گويا با رؤساى قرامطه نيز ارتباط حاصل كرد . و در 908 پس از دومين سفر مكه ، به بغداد مراجعت كرد . عقيده وى راجع به جذبه و رياضت كه بالنتيجه ارادهء مخلوق را تابع اراده خالق مىكند ، بطورى كه گفتار و كردار وى مظهر گفتار و كردار خداست و تعبد و الزام را از احكام و قوانين برمىدارد ، سبب جلب مريدان زيادى شد . اين نظريه ، عقايد عمومى را كه خود سست شده بود بيش از پيش متزلزل كرد و از طرف متشرعين و روحانيان مورد اتّهام و تعقيب قرار گرفت ؛ حلاج 8 سال به رنج زندان مبتلا شد . . . » « 1 » .\r\n\r\nيگانگى و اتحاد در عالم تصوف\r\n« در امر اتحاد تجربهء صوفى با هرگونه تجربهء ديگر فرق دارد ؛ تجربهء حسى و تجربه عقلى نياز به دو چيز دارد : يكى تجربه‌كننده و ديگرى موضوع تجربه ؛ و اين موضوع خارج از حيطه وجدان و جدا از آن است . ولى در تجربهء صوفى ، موضوع تجربه چنان آشكار مىشود كه گويى از اعماق وجود جارى مىگردد و موضوع تجربه و تجربه‌كننده به‌صورت واحد درمىآيد ، چنان كه حلاج بيضاوى گويد :\r\n انا من اهوى و من اهوى انا * نحن روحان حللنا بدنا \r\nو ابن فارض گويد :\r\n مازلت ايّاها و ايّاى لم تزل * و لا فرق بل ذاتى لذاتى احبّت \r\nو جلال الدين رومى ، مقصود و منظور حلّاج و ابن فارض را به شعر فارسى درآورده است .\r\n در اصل يكى بُده‌ست جان من و تو * پيداى من و تو ، نهان من و تو\r\nحالى باشد ، بگويم ، آنِ من و تو * برخاست من و تو از ميان من تو \r\nو نيز گويد :\r\n نى من منم و نه تو تويى ، نى تو منى * هم من منم و هم تو تويى ، هم تو منى\r\nمن با تو چنانم اى نگارِ خُتنى * كاندر غلطم كه من توام يا تو منى . » « 2 » \r\n\r\n\r\n","description":"","footnote":"\r\n( 1 ) . تاريخ ملل و دول اسلامى ، ترجمه دكتر جزايرى ، ص 205 .\r\n( 2 ) . حنّا الفاخورى - خليل الجرّ ، تاريخ فلسفه در جهان اسلامى ، ترجمهء آيتى ، ص 241 .\r\n","page_name":" 317 ","page_number":319},
  {"content":"\r\n\r\n\r\nوحدت وجود به نظر ابن العربى\r\nبسيارى از خداوندان تصوف معتقد به وحدت وجود بودند ، مانند ابن العربى و ابن سبعين . اين جماعت معتقدند به تنزّل علّت به مرتبهء وجود معلول ، بسيارى از گفته‌هاى ذو النون مصرى ، بايزيد بسطامى و حلاج اعتقاد آنان را به اتحاد و حلول مىرساند ؛ حلّاج مىگفت : انا الحق - سبحانى ما اعظم شأنى .\r\n انا من اهوى و من اهوى انا * نحن روحان حللنا بدنا \r\nجنيد گفت : ليس فى جبّتى سوى اللّه .\r\nابو العباس قصاب گفت : ليس فى الدّارين الّا ربّى .\r\nو محى الدين عربى گفت : درخت و سنگ و تمام اشياء جلوه‌يى از ذات بارى است .\r\n فانظر الى شجر و انظر الى حجر * و انظر الى كلّ شىء ذالك اللّه\r\nبه زير قبّهء تقديس ذات ، مستانند * كه هرچه هست ، همه صورت خدا دانند \r\n( ابو سعيد ابو الخير )\r\nقصّهء سيمرغ در منطق الطّير شيخ عطّار و بسيارى از گفته‌هاى مولوى ، معرّف عقيدهء آن بزرگان به وحدت وجود است .\r\nبعضى از متفكّرين و صاحب‌نظران را عقيده بر اين است كه هدف غائى مردانى چون ابن العربى ، حلّاج ، جنيد و ديگران ، توجه دادن مردم به مقام و ارزش انسانى است ، اين مردان بزرگ مىخواستند به مردم سرگردان و حيرت‌زدهء قرون وسطى كه در منجلاب انديشه‌هاى خرافى و غير علمى غوطه‌ور بودند ، بفهمانند كه همه‌چيز « انسان » است و هيچ قدرت و نيروئى ما فوق انسان نيست ؛ پس انسان براى حل مشكلات و غلبه بر ناسازگاريها و بدبختيهاى خود ، بايد از عقل مشكل‌گشا ، مدد گيرد و با كار و كوشش و غلبه بر طبيعت ، از آلام و دردهاى بشرى بكاهد ؛ منتها چون در آن دوران ، افكار عمومى قادر به درك اين حقايق نبود ، آن رادمردان مجاهد ، مكنونات قلبى خود را در عباراتى كه قابل تفسير و تعبير بود بيان مىكردند .\r\n\r\nدعوى خدائى\r\n« كامل الدّوله نوشته بود ، كه در شهر مىگويند عين القضاة دعوى خدائى مىكند ،\r\n\r\n","description":"","footnote":"","page_name":" 318 ","page_number":320},
  {"content":"\r\n\r\nو به قتل من فتوى مىدادند ؛ اى دوست اگر از تو نيز فتوى خواهند ، تو نيز فتوى بده .\r\nمن همه را اين وصيت مىكنم كه فتوى ، اين آيه نويسند : و للّه الاسماء الحسنى فادعوه بها و ذرو الّذين يلحدون فى اسمائه ، من خود اين قتل در سماع به دعا مىخواهم ؛ دريغا هنوز دور است ، كى باشد و ما ذلك على اللّه بعزيز . . . » « 1 » .\r\n\r\nخدا در نظر صوفيان\r\nبعضى از صوفيان ، بر اساس نظريهء « وحدت وجود » خدا را همان هستى و « وجود مطلق » مىدانند و همهء اشيا ، پديده‌ها و انسانها را « خدا » يا « مظهر خدا » مىانگارند .\r\nابو بكر رازى در مرصاد العباد از قول « شيخ محمّد كوفى » مىنويسد : « . . . روح انسان را از قرب جوار ربّ العالمين به عالم قالب و ظلمت آشيان عناصر و وحشت‌سراى دنياى پائين آوردند ؛ و چون اهل آسمان بر اين‌حال اظهار تأسّف كردند ، ندا رسيد كه : « . . . شما سر در زير گليم « كلّ حزب بمالديهم فرحون » « 2 » كشيد و كار خداوندى ما ، به ما بازگذاريد كه  إِنِّي أَعْلَمُ ما لا تَعْلَمُونَ  « 3 » . »\r\nولى بوده‌اند كسانى كه : « . . . آشكارا به دعوى خدائى برخاسته بلكه همه‌چيز را به خدائى ستوده‌اند :\r\n ما ذاتُ ذو الجلالِ خداوند اكبريم * قدّوس ذات ، از همه الواث « 4 » برتريم\r\nمائيم ، ذات ماست بهر ذره‌اى عيان * آثار ذات ماست ، ندانى كه ديگريم\r\nمن خويش را بخويش ستايم بهر صفت * گاهى شراب و شاهد و گاهى چه ؟ ساغريم !\r\nاى دل ! تويى خداى ، مَبين غير در ميان * ما ذات ذو الجلال خداوند اكبريم » \r\nاگر « انا الحق گوئى » حلّاج بمعنى دعوى خدائى بشمار مىرفت ، تودهء متعصّب ، بيش از هركس از گستاخى مذهبى او در خشم فرو مىرفت ، ليكن ، در بين تمام گزارشها منعكس است كه خليفه ، حلّاج را در زندان مىكند و باز هم خلق ، همچنان بديدن او مىروند و از او مسائل مىپرسند ، تحليل جامعه‌شناسانهء توطئهء خلافت بغداد و اصرار به فتوىگيرى از فقها ، عليه « حلّاج » و روىآوردن مردمان به وى با\r\n\r\n\r\n","description":"","footnote":"\r\n( 1 ) . احوال و آثار عين القضاة ، باب اول ، ص 28 .\r\n( 2 ) . هر حزب و جمعيتى به معتقدات خود دلبستگى دارد .\r\n( 3 ) . من آنچه شما نمىدانيد مىدانم .\r\n( 4 ) . آلودگيها .\r\n","page_name":" 319 ","page_number":321},
  {"content":"\r\n\r\nتوجّه به وضع آشفته ، قحط ، گرسنگى ، « و با » زدگى ( بغداد عصر مقتدر ) و پريشانى جهان اسلامى آن روزگار ، چيزى ديگر عرضه مىدارند و آن اينكه : حلّاج عليه نظام خلافت قيام كرده بوده است . حلّاج نهضت خود را « حقّ » ، و نظام خلافت را « باطل » مىشمرده است . . . خلافت بغداد بسيار كوشيده است تا ذهن‌ها را نسبت به حلّاج گمراه گرداند ، و با استناد به ( انا لحّق گوئى ) او ، برچسب خود ، خدابينى را بر حلّاج برزند ، او را به شرك و الحاد متهم سازد ، كوتاه‌سخن ، وى را كسى معرّفى كند كه خداى اسلام را انكار كرده است ، خود را خداوند پنداشته است و مردمان را به زنديقىگرى سوق داده است .\r\nبغداد ، ظاهرا در مورد دگرگون‌نمائى حلّاج تا حد فراوانى به هدف خود رسيده است ، چنان كه تا امروز اين سوء درك در فهم ، حتّى در ميان خاورشناسان حكمفرماست ، در حالى كه حلّاج هرگز چنين هدف و حتّى ادّعائى نداشته است .\r\nحامد بن عبّاس ، وزير المقتدر ، بسيار كوشيده است تا عليه حلّاج مداركى جمع‌آورى نمايد . از جمله ، افرادى را به اداى شهادت عليه او مجبور مىسازد . ليكن كمتر به مقصود خود نايل مىگردد ؛ حتّى در يكى از نزديكترين شهادتها ، به تهمت خود خدابينى حلاج ، وى در چنين افترائى صريحا برى اعلام شده است . . . اينك براى آنكه ببينيم حلّاج در برابر چه دستگاهى شعار انا الحق ( من حقم و شما باطليد ) را سر داده است ، به نقل سخنى چند از مورّخان دربارهء « المقتدر » و حامد بن عباس ، سر توطئه‌گر حلّاج ، مىپردازيم ؛ هندوشاه درباره‌ى مقتدر مىنگارد :\r\n« چون بر سرير خلافت نشست ، سيزده ساله بود . . . گويند در سراى مقتدر يازده هزار خادم خصّى ( خواجهء اخته ) بودند از رومى و سودانى و خزاين جواهر در ايّام او . . . مملو بود ، از آن جمله ياقوت پاره‌يى داشت كه هارون الرشيد آن را به سيصد هزار دينار بخريد . . . مقتدر اين همه نفايس را در اندك زمانى برانداخت . . . به سبب آنكه مقتدر در صغرسن به خلافت نشست ، زنان و مادر و خادمان بر او مستولى بودند و كارهاى دولت او ، بر تدبير اين جماعت مىرفت و او به لذّات مشغول و ممالك خراب مىشد و خزائن تهى مىگشت و اصحاب اطراف را طمع ، تضاعف\r\n\r\n","description":"","footnote":"","page_name":" 320 ","page_number":322},
  {"content":"\r\n\r\nمىيافت . » « 1 » در چنين عصرى از خودكامگى و لجام‌گسيختگى ، كه مردى حرم‌باره در سيزده سالگى بنام خليفهء خداوند ، تكيه بر مسند خلفاى راشدين مىزند و تنها حرم‌سراى او را 11 هزار خواجه پاسدارى مىكند ، مردى ديگر در برابر مىايستد و ندا در مىدهد كه « انا الحقّ ، من حقم » و مردم به وى روى مىآورند . . . به گفتهء هندوشاه : « چون مقتدر را احوال ( ميل عوام به حلّاج ) معلوم شد وزير خود حامد عبّاس . . . را فرمود كه علما و فقها را بخوانند و حلاج را حاضر كنند و با هم بحث كنند و آنچه فتوى و حكم شرع باشد ، ما را اعلام دهند تا با او آن كنيم . . . » « 2 » .\r\nنتيجه اين دادگاه فرمايشى ، مانند تمام دادگاههائى از اين قبيل در دوران بعد از اسلام ، به زيان متّهم پايان يافت و همكارى دين و دولت با خليفه‌اى فاسد و منحرف چون « مقتدر » نشان داد كه هميشه سران و زورمندان ، در گمراهى خلق و سركوبى قيامها ، منفعت مشترك دارند .\r\n\r\nكلمه‌اى چند دربارهء عرفان ايرانى\r\n« اگر ما عرفان ايرانى را تنها از آن جهت كه وى به تكفير و تذليل عقل معرفت جوى پرداخت و عشق و جذبهء ديوانه‌وار را جانشين آن ساخت و در شطحيّات نامفهوم و مرموز سير من الخلق الى الحق غرق شد ، يك جريان صرفا خرافى و مطلقا انحطاطى بشمريم ، دچار خطاى منكرى شده‌ايم . عرفان ايرانى از بسيارى جهات بدون ترديد از قلل عاليه‌ى تفكر مردم ميهن ما در سده‌هاى گذشته است و در بسيارى از مسائل نظرى و عملى به نتايجى بسى درست‌تر و والاتر از مذاهب عصر و حتّى برخى مكاتب فلسفى متداول در قرون وسطاى ايران رسيده است .\r\nانديشهء مركزى در عرفان ، « وحدت وجود » يا « پانتئيسم » است ؛ يعنى اينكه سراسر جهان داراى گوهر و مايهء واحدىست و داستان هستى همانا حكايت سير و حركت اين مادهء واحده گاه در سير نزولى آن است كه منجر به پيدايش جهان ناسوتى در سير صعودىاش ( كه منتجّ به تكامل و تعالى انسان و وصل و اتصالش به مبداء لاهوتى ) مىشود ، لذا خدا و آفريننده‌اى بيرون از اين جهان كه بر مسند عرش اعلى\r\n\r\n\r\n","description":"","footnote":"\r\n( 1 ) . تجارب السّلف ، ص 198 به بعد .\r\n( 2 ) . نقل به اختصار از خط سوم ، دكتر صاحب الزمانى ، ص 445 به بعد .\r\n","page_name":" 321 ","page_number":323},
  {"content":"\r\n\r\nبنشيند و بر « ماسوا » فرمان راند موجود نيست بلكه بايد وى را مستحيل در ذرات وجود شمرد كه در همه چيز و همه جا هست :\r\n بيدِلى در همه ايّام خدا با او بود * او نمىديدش و از دور خدايا مىكرد \r\n* * *\r\n در خرابات مغان نور خدا مىبينم * وين عجب بين كه چه نورى ز كجا مىبينم \r\n( حافظ )\r\n* * *\r\n يك گهر بوديم همچون آفتاب * بىگره بوديم و صافى همچو آب \r\n* * *\r\n چون به صورت آمد ، آن نور سره * شد عدو چون سايه‌هاى كنگره \r\n( مولوى )\r\n* * *\r\n موسئى نيست كه دعوى انا الحقّ شنود * ورنه اين زمزمه اندر شجرى نيست كه نيست \r\n( حاج ملّا هادى سبزوارى « اسرار » )\r\n* * * اين انديشه مونيستى يعنى قايل شدن به جوهرى يگانه براى سراسر هستى متنوع و متكثر ، انديشهء حقيقى واقعى بزرگيست و به همين جهت ، متفكّرين بزرگ وحدت وجود يا پانته‌ئيسم را كه مفهوم خداوند را در پيكره طبيعت حل مىكند ، براى دوران قرون وسطا يك جريان فكرى مترقى مىشمرند . قايل بودن به جوهر واحد براى سراسر وجود ، ناچار انديشه تبدّل و تكامل عناصر و اجزاى وجود و حركت جوهرى را نيز در ذهن عرفا وارد كرد و براى آنكه معلوم شود چگونه جهان از گوهرى يگانه تراويده و باليده و چگونه بار ديگر به آن منشاء و مبداء نخستين باز مىگردد ، نتايج بسيار درستى دربارهء تكامل ماده و نقش مرگ ( به مثابه گذار از يك مرحلهء سافل به مرحلهء عالى ) و غيره و غيره گرفته شده است .\r\nانديشهء وحدت وجود و تكامل دائمى هستى متحرك ، در مسائل اخلاقى و عملى هم يك سلسله نتايج نيكو و عالى بدست داده است . فى المثل مانند كيش جهان‌پرستى يا اونيورساليسم كه موجد پهناورى افق ديد و ميدان جولان روح و\r\n\r\n","description":"","footnote":"","page_name":" 322 ","page_number":324},
  {"content":"\r\n\r\nمنجر به از ميان بردن عصبيّت و قشريّت و ظاهربينى و عدم تسامح نسبت به عقايد و نظريّات مختلف و تجليل مقام انسان به مثابه عالىترين مظهر تكامل ، تجهيز قدرت روحى و معنويش و تصديق امكانش براى آنكه از « ملك پران شود و آنچه اندر وهم نايد آن شود » در نزد عرفا گرديده است و يا كيش « مهر و زيبائى » كه بشر دوستى و احتراز از خشكىها و سالوسى زاهدانه و ستايش زيبائيها و لذّتهاى حيات را پند مىدهد ، و ثناى شراب و پسند موسيقى و رقص و تعلّق شگرف به شعر و ترانه را روا مىدارد و يا كيش وارستگى و بىنيازى را كه منجر به استغناى معنوى و سر خم نكردن در برابر زورمندان عصر و بيم نداشتن از مرگ و نيستى و ستايش فقر و تلقين مقاومت روحى در مقابل مصائب ، و نشاط منطقى و خوش‌بينى به آينده شده است .\r\nتمام اين صفات عالى انسانى كه در مقابل صفات خشك و جامد و محدود و رذيل و عبوس و خشن و قشرى عصر به حدّى شگفت‌آور ، كامل و پيش افتاده است ، به‌ويژه در اشعار دلاويز و سحرانگيز دو شاعر نابغه يعنى مولوى و حافظ منعكس شده است و علّت جاذبهء شگرف آثار آن دو تن مرد واقعا بزرگوار ، همانا در همين تجليّات يك روح فوق العاده انسانى ، پرشور ، فروتن ، مهربان ، لطيف ، رها از عصبيّت ، سرشار از عشق به بشر در عين‌حال مغرور و بلندپرواز ، قوى و پيكارجوست .\r\nبه همين جهت اين نكته كه به‌ويژه مولوى و حافظ مظهر حيات كاملا مثبت عرفان ايرانى هستند ، نكتهء درستى است ، آن را مىتوان از روى آثار اين دو هنرمند شگرف ، كاملا مبرهن ساخت .\r\nدر عين‌حال عرفان قرون وسطائى به مثابه يك آموزش متناقض داراى جهات انحطاطى و خرافى بسيارى است ، كه ارواح ضعيف را به جادهء جادوگرى ، جوكيگرى ، رياضيت و غيب‌گوئى و كرامات‌پرستى و طامات‌بافى و انواع مفاسد اخلاقى افكنده است .\r\nعدم درك اين تناقض و درآميختن ارثيهء مولوى و حافظ ، با ارثيهء سخيف عرفان و صوفيگرى سالوسانه و انحطاطى و جدا نكردن مغز از پوست ، و سزا از ناسزا ، و سره از ناسره در اين مهمترين و قويترين و شاملترين جريان تفكّر ايرانى ، كارى است نادرست و نوعى نفى مطلق خلاقيّت فكرى مردم ميهن ماست زيرا از شگفتيها اين\r\n\r\n","description":"","footnote":"","page_name":" 323 ","page_number":325},
  {"content":"\r\n\r\nاست كه تفكر عرفانى ، طى قرون طولانى و حتى از عهد ساسانى در اذهان و عقول بهترين متفكّرين ايرانى پيوسته تسلّطى آشكار يا پنهانى داشته است ؛ راز اين تسلط را بايد در عناصر منطقى و عدالت‌آميز اين آموزش دانست و در اينكه اين آموزش از جهت فكرى و روحى بيشتر قادر به حلّ آن معضلاتى بوده كه زندگى و طبيعت در هر گام در برابر انسان زنده و متفكّر مىگذاشت ؛ و مذهب ، تنها با توسّل به « تعبّد » مىخواست پاسخ آنها را براى هميشه مسكوت گذارد . اگر مطلب را بدين نحو درك و تحليل نكنيم ، در آن صورت بخش عمدهء حيات فكرى و معنوى كشور خود را به گم‌كشتگى در ظلمات جهالت ، و انحراف عميق از شاهراه معرفت محكوم ساخته‌ايم ، امرى كه نه عادلانه است و نه موافق با حقيقت .\r\n\r\nتشعّب در عرفان\r\nعرفان ايرانى به سبب نهاد و سرشت متناقض خود ، از همان آغاز منشعب شد و هركس از اين تعاليم ، بهره‌اى را كه مطلوبش بود ، گرفت و باقى را فرو گذاشت ؛ با اين حال عرفان ايرانى ، تقريبا هميشه در مجموع ، به صورت تفكّر مخالفين اجتماعى ( ايدئولوژى اپوزيسيون ) در مقابل مذاهب رسمى ، ايستادگى كرد ، خواه در جادهء زهد و پارسائى گام گذاشته باشد ، خواه در جادهء رندى و لااباليگرى .\r\nعرفان بر حسب تعاليم خود يك جريان فكرى مخالف ولى انفعالى ( پاسيف ) بوده است ؛ ولى در دورانى ( بويژه در قرن هشتم هجرى ) شكل پيكارجويانه‌يى به خود گرفت ، و اين زمانيست كه عرفان به صورت جنبش خلقى دراويش درآمده است .\r\nخانقاه اقطاب و پيروان صوفى و عارف ، بهتر از مساجد فقها و شيوخ حنفى مىتوانست مركز تجمّع عاصيان و ناخرسندان شود و جالب اينجاست كه بواسطهء كين و دشمنى ديرينه‌يى كه بين فقها و شيوخ حنفى و حنبلى از طرفى و پيران و اقطاب صوفى از طرف ديگر بود ، آن گروه اوّل طرفدار زمامداران وقت ، و اين گروه دوم چه بسا جانب مردم را گرفته‌اند .\r\nبىنصيب‌ترين قشرهاى شهر و ده در جامه‌ى درويشى يا بقول سعدى « خلقان گردآلود » درآمده و در سلك صوفيان منسلك و بدينسان متشكل گرديدند و در\r\n\r\n","description":"","footnote":"","page_name":" 324 ","page_number":326},
  {"content":"\r\n\r\nقرنهاى هفتم و هشتم و نهم يك نيروى نسبتا متشكل اجتماعى را بوجود آوردند كه صرفنظر از برخى مختصّات انگل‌وار زندگى ، بطور كلى سپاه فقر و نياز در قبال دولتمندان بودند و چنان كه مىبينيم در بسيارى نقاط ايران ، اين سپاه به حركت درآمده و به قول حافظ جهان را پر بلا كرده است - اين جنبش‌ها بويژه پس از ايلغار مغول و تاخت و تاز تيموريان و هنگامى كه فقر و مسكنت عادى جامعهء قرون وسطاى ما را ، هجومهاى قساوتكارانهء اجنبى بحدّ اعلا مىرساند رخ داد . پيش از اشاره به اين جنبشها ، بىفايده نيست كمى در معنى لغوى درويش و انعكاس اين لفظ در ادبيات ايران دقّت بكنيم :\r\n\r\nمعنى لغوى درويش\r\nلفظ درويش همانطور كه شادروان پورداود ، در « يادداشتهاى اوستا » متذكّر شده است از واژهء اوستائى « دريگو » كه به معنى بينوا و بيچاره است آمده و در پهلوى و درى درسى ، هيأت درويش و دريوش به خود گرفته است - در ادبيات فارسى پيوسته درويش در كنار مستمند و فقير و گدا ، در قبال توانگر و دولتمند قرار دارد . سعدى مىفرمايد :\r\n كارِ درويش و مستمند برآر * كه تو را نيز كارها باشد \r\n* * *\r\n اى نفس اگر بديدهء تحقيق بنگرى * درويشى اختيار كنى بر توانگرى \r\n* * *\r\n اى پادشاه شهر چو وقتت فرا رسد * تو نيز با گداى محلّت برابرى \r\n* * *\r\n تو زن‌دارى و زردارى و سيم و سود و سرمايه * كجا با اينهمه شغلت بود پرواى درويشان \r\n* * *\r\nو حافظ فرمايد :\r\n درويشم و گدا و برابر نمىكنم * پشمين‌كلاه خويش به صد تاج خسروى \r\n* * *\r\n اى توانگر مفروش اينهمه نخوت كه ترا * سر و زر در كنف همّت درويشان است \r\n\r\n","description":"","footnote":"","page_name":" 325 ","page_number":327},
  {"content":"\r\n\r\nلفظ درويش ، فارسى كلمهء « فقير » است كه آن در ميان صوفيان به مثابه عنوان عام براى سالكين راه به كار رفته است . كلمهء درويش از بس در سلك صوفيه به مثابه عنوان عادى سالك طريقت به كار رفت بتدريج با صوفى معناى موازى يافت و حال آنكه اصل معناى لغت ، آن چنان كه گفته شد بىچيز و مستمند است ، اطلاق لفظ فقير و بىچيز و مستمند به سالكان راه و به پيروان صوفيگرى ، خود دليل روشنى است بر آنكه مردم تهيدست شهر و ده پيروان عمدهء طريقت بوده‌اند و طريقت صوفى غالبا به محرومترين قشرهاى جامعهء قرون وسطائى كشور ما تكيه داشته است ، در آثار سعدى و حافظ پيوسته لفظ درويش ، هم به معناى سالكين طريقت صوفى و هم به معنى فقيران مستمند به كار رفته است .\r\nدر اينجا بىمناسبت نيست متذكر شويم كه واژهء ديگرى كه آن نيز از مبداء و منشاء سالكين صوفيه خبر مىدهد ، واژه‌ى « رند » است كه در ادبيات پارسى به معناى ولگرد و اوباش هم به‌كار رفته است ، حافظ ، رند را به معناى سالكى كه در كار خود كامل عيار است به كار برده است و پيوسته به رندى خود نازيده است .\r\nدر برهان قاطع ( به تصحيح دكتر معين ) رند بكسر اول مردم محيل و زيرك و بىباك و منكر و لاابالى بىقيد تفسير شده است و نيز كسى كه ظاهرا خود را در ملامت دارد و در باطنش سلامت باشد .\r\nدر ادبيات فارسى معمولا به معناى اوباش و رجّاله به كار رفته است چنان كه بيهقى در داستان حسنك وزير مىنويسد :\r\n« آواز دادند سنگ برداريد ، هيچكس دست به سنگ نمىكرد ، همه زار زار مىگريستند خاصه نشابوريان ، پس مشتى رند را سيم دادند كه سنگ زنند . . . » « 1 » .\r\nبراى آنكه معناى دوگانهء درويش ( فقير و سالك ) روشن‌تر گردد ذكر شواهدى از دو شاعر بزرگ شيراز ( سعدى و حافظ ) بيفايده نيست . . . نزد سعدى معانى درويش به معناى سالك و درويش و به معناى فقير و مستمند درآميخته است ولى در نزد حافظ واژهء درويش بيشتر به معناى سالك طريقت به كار مىرود و از آنجا كه اين سالكان معمولا از بىچيزترين مردم بوده‌اند ، لذا معناى فقير و مستمند نيز به خودى\r\n\r\n\r\n","description":"","footnote":"\r\n( 1 ) . تاريخ بيهقى ، تصحيح دكتر غنى و فياض ، ص 187 .\r\n","page_name":" 326 ","page_number":328},
  {"content":"\r\n\r\nخود در اين لفظ مضمر است .\r\nسعدى نه فقط بخشى از گلستان را به وصف گذران درويشان و سيرت ايشان اختصاص مىدهد ، بلكه در غزليّات زيباى خود به حمايت از اين جماعت كه در عصر او ديگر قدرت اجتماعى و معنوى خاصى بودند ، برمىخيزد و آنها را به مثابهء مردمى حق‌پرست ، پاكدل و حقگوى معرفى مىكند ، كه هر عمل خلاف راستى ، خلاف راى آنان است :\r\n قبا بر قد سلطانان چنان زيبا نمىافتد * كه آن خَلقِان « 1 » گردآلود بر بالاى درويشان\r\nگر از يك نيمه ، شه آرد سپاه مشرق و مغرب * ز ديگر نيمه بس باشد ، تن تنهاى درويشان\r\nگرت آئينه‌يى بايد كه نور حقّ در آن بينى * نبينى در همه عالم مگر سيماى درويشان\r\nكه حق بينند و حق گويند و حق جويند و حق باشد * هر آن معنى كه آيد در دل داناى درويشان \r\nاين ابيات دلاويز دلبستگى عميق سعدى را به درويشان مبرهن مىسازد و تصور روشنى را كه وى از سيماى اين ژنده‌پوشان بىاعتنا به طنطنهء شاهان داشته است ، بدست مىدهد و در عين‌حال مسالهء مبارزه ثروت و فقر را با وضوح تمام مطرح مىكند . حافظ نيز مانند سعدى در غزلهاى شيواى خود درويشان را مىستايد ؛ شايان ذكر است كه در اوايل عصر حافظ شورشهاى درويشان سربدارى و مرعشى در بسيارى از نقاط ايران رخ داده بود ، از اين بيت حافظ كه مىگويد :\r\n ساقى ز جام عدل بده باده ، تا گدا * غيرت نياورد كه جهان پُر بلا كند \r\nداراى محتواى مشخّص و اشاره به وقايعى معيّن از دوران حيات اوست ، به همين ترتيب در ابيات زيرين ( اگر از حافظ باشد ) نمىتوان همين اشارات تاريخى را نديد :\r\n از كران تا بكران لشكر ظلم است ولى * از ازل تا به ابد فرصت درويشان است\r\nاى توانگر مفروش اين همه نخوت كه ترا * سر و زر در كنف همّت درويشان است\r\nگنج قارون كه فرو مىرود از قهر هنوز * خوانده باشى كه هم از غيرت درويشان است \r\nدر مورد سعدى و حافظ و رابطه فكرى آنان با درويشان بايد گفت در حالى كه شيخ مصلح الدّين سعدى خود را پروردهء نعمت توانگران مىشمرده ، گاه ( از جمله در\r\n\r\n\r\n","description":"","footnote":"\r\n( 1 ) . خلقان : لباس ژنده و كهنه .\r\n","page_name":" 327 ","page_number":329},
  {"content":"\r\n\r\nجدال سعدى با مدّعى ) به مشاجره با درويشان برمىخاسته ، لذا بين درويش و توانگر در نوسان است ؛ حافظ در ابراز علقهء شديد معنوى و روحى به درويشان ، هم از جهة آنكه گردآلود فقرند و هم از جهت آنكه جوياى حقيقت ، به مراتب پىگيرتر است و نوسانها و سازشها ، در اشعارش كمتر به چشم مىخورد .\r\n« جنبشهاى سياسى قرون وسطا نظير جنبش سربداران و جنبش مرعشيّه و جنبش حروفيهء و جنبش پيروان شيخ صفى الدّين اردبيلى كه بعدها به حمايت شاه اسمعيل برخاستند ، جملگى كمابيش به همّت درويشان مبارز ، به ثمر رسيده است . . . » « 1 » .\r\n\r\nعلل ظهور فكر عرفانى\r\nبه نظر دكتر اسلامى ندوشن « . . . مهمترين علت سر برآوردن فكر عرفانى را بايد در اوضاع و احوال زمان جست كه پس از شكست در قيامهاى ملى و نهضتهاى رهائى طلب ، شروع به باليدن مىكند . نخست سرخوردگى از اسلام اموى و عباسى است ، سپس آثار شوم اتحاد عرب و ترك كه نتيجه‌اش پامال شدن طبقهء محروم و اختناق افراد روشن‌بين و سرزنده است ، و اين حالت روحى در فتنهء مغول به اوج خود مىرسد .\r\nعصر منصور حلاج را مىتوان به عنوان نمونه ذكر كرد ، فساد خانواده عباسى به خوبى روى نموده و اميدهائى كه در ايران بر اثر انتقال خلافت از اموى به عباسى برانگيخته شده بود ، فرونشسته ، تساهل نسبى دوره مأمون ، جاى خود را به خشونت دوران توكلى داده است ، سبكسرى و دلقكى همراه با تحجّر و بگير و ببند عناصر آزادمنش ، انحطاط و بحران در همهء شؤون و بيشتر از هرجا در خود دربار خلافت مشهود است .\r\nاز هشت خليفه‌يى كه با منصور حلّاج همزمان هستند ( منتصر ، مستعين ، معتزّ ، مهتدى ، معتمد ، متعضد ، و مكتفى و مقتدر ) شش تن به كشتن مىروند يا با زهر يا با تيغ ، و بعضى از شكنجه‌هاى سخت از پا درمىآيند . خليفه ، گرچه به اسم\r\n\r\n\r\n","description":"","footnote":"\r\n( 1 ) . احسان طبرى ، ويژگيها و دگرگونيهاى جامعه ايرانى ، از ص 324 به بعد .\r\n","page_name":" 328 ","page_number":330},
  {"content":"\r\n\r\n« امير المؤمنين » است ضعفهاى اخلاقى او از چشم هيچ فرد آگاهى پنهان نيست .\r\nاز اين‌رو واكنشها دو گونه است يا به صورت قيام ، چون شورش زنگيان و علويان طبرستان و سركشى يعقوب ليث يا به شيوهء سياووشى چون در نهضت منصور حلّاج .\r\nكسى چون حلاج وقتى مىبيند كه تا اين حدّ دين ، از راه خود بدور افتاده و همهء جدّها به مسخره و هزل گرفته شده‌اند ، عجبى نيست كه قلم بطلان بر جميع ضوابط دنياداران بكشد . و هنگامى كه در خود اسلام فرقه‌هاى متعدّد پديد مىآيد و به روى همديگر شمشير مىكشند و هر دسته ابا ندارد كه ديگرى را خارج از دين بشناسد ، منصور ، جز اين راهى نمىبيند كه پا بر سر همهء اين تفرقه‌ها بگذارد و كل مردم جهان را برادر و عضو يك خانواده بخواند . نهضت حلاج مانند سياووش ، مانند مسيح و سقراط جنبهء سياسى داشته ، اعتراضى بوده است به كانونهاى قدرت زمان كه در دين و دولت سنگر گرفته بودند و از اين روست كه مىبينيم گروهى از مخالفان دستگاه خلافت ، با آن همراه شده بودند . هر شهيدى وضعش منطبق با نياز قومى است كه او از آن برخاسته ، به دو صورت : يكى آنكه نحوهء شهادت او با مقتضيات ايجاب‌كننده وفق مىيابد يعنى او خود را آنگونه شهيد مىكند ، كه وجدان آگاه يا ناآگاه زمان مىخواهد ؛ ديگر آنكه تخيّل مردم بعدها به سرگذشت وى رنگ دلخواه خود مىبخشد و او را به صورتى كه مىپسندد درمىآورد .\r\nشهادت سقراط جوابگوى نياز مردم براى صيانت واقعيّت علمى و عقلى و فكر پوينده و جوان است در برابر خرافه‌ها و كژفكريهاى رسوب شدهء زمان . . . شهادت حلّاج ، محكوميّت مسخ‌شدگى دين را اعلام مىكند . شهيد ، همواره از ميان ستم و جهل سر برمىآورد ، تا نيروى ضدّ بدى را توجيه و تجهيز كند .\r\n. . . امر شهادت در عرفان ايران . . . به جسم محدود نيست ، به نفس تسّرى پيدا مىكند و آن شهادتى است كه در روح حادث مىگردد . به صورت كشتن نفس و منى خود ، به منظور رسيدن به زندگى علوىيى كه مقصدگاه عارف است ، بايد « خود » از ميان برخيزد ، تنها حجاب ، اين « خود » است وقتى « خود » رفت همهء درها گشوده مىشود . بشر به انسان پهناور و قادر تبديل مىگردد كه ديگر بين او و كلّ كائنات حائلى نيست ، ديگر چيزى براى خود نمىجويد زيرا همه‌چيز خود اوست ، چيزى\r\n\r\n","description":"","footnote":"","page_name":" 329 ","page_number":331},
  {"content":"\r\n\r\nبراى خود نمىخواهد زيرا همه‌چيز در او جاى گرفته است ، چيزى براى او حرام يا ممنوع نيست چه او در درجه‌يى برتر از اين ضوابط جاى دارد .\r\nبراى چنين كسى واسطه‌ها نيز معنى ندارند ، زيرا با منبع نور يا منبع قدرت يا منبع فيض پيوند كرده است ، جزئى از آن شده است ، خود آن شده است .\r\nاينجاست كه حلّاج مرگ جسمانى و نفسانى را با هم مىآميزد : اوّلى را علامتى مىكند براى دوّمى ، وقتى مىگويد « مرا بكشيد ( اقتلونى ) تا از دست خود رهائى يابم . . . مرگ پايان همه‌چيز نيست غايت مطلوب است . . . » حلاج امكان فرار از زندان را داشت و نكرد ( چون سقراط كه او نيز پيشنهاد فرار از زندان را نمىپذيرد . )\r\nكسى كه به عالم وصول دست يافت قيود ظاهرى از جلوش برداشته مىشود ؛ حلّاج در پنجاه سالگى به صراحت مىگويد : « تاكنون هيچ مذهب نگرفته‌ام ، اما از هر مذهب آنچه دشوارتر است بر نفس اختيار كرده‌ام » ( تذكرة الاولياء ) و عين القضات ابا ندارد كه علنا از ترك فرايض دم زند ، او نيز مانند ابن سينا و مولوى چون به معشوق دست يافت دلّاله‌ها را روانه مىكند . . . در نظر او نه بين مسلمان و نامسلمان فرق است و نه بين دوست و دشمن . حلّاج همه را دعا مىكند ، بر دشمنان خود مىبخشايد و در حق دژخيمان خويش مىگويد « الهى بدين رنج كه براى تو بر من مىبرند ، محرومشان نگردان و از اين دولتشان بىنصيب مكن » ( تذكرة الاولياء ) . . .\r\nهرگز چشمداشتى در كار نيست نه در عبادت و نه در ايثار و رنج كشيدن ، و اين درست عكس ساخت تشريع است كه در آن بىاميد پاداش قدمى برداشته نمىشود و عبادت و محروميّت به طمع بهشت و تمتّع حور و غلمان است ، عارف ، مزدور نيست ، شريك است ، براى خويش سهمى و حقى در كارخانهء عالم وجود مىبيند ، حلّاج در گفتن انا الحقّ خود را جزئى از وجود پروردگار مىشمارد . . . عين القضاة نيز مانند پهلوانان اساطيرى ابا ندارد كه از هماوردى با پروردگار دم زند : « او ( خدا ) با من كشتى مىگيرد و تا خود ، كدام از ما افتاده شود . . . » ( تمهيدات ص 94 ) شايد بتوان گفت كه كسى به اندازه عارف شهيد كه نماينده‌اش حلّاج است در تفكر عرفانى ايران تأثير نداشته است .\r\nبى او و سخنان او و سرمشق او ، عطّار و مولوى و حافظ به اين درجه از عمق و خروشندگى كه رسيدند نمىرسيدند ، دو بزرگوار ديگر عين القضاة و سهروردى\r\n\r\n","description":"","footnote":"","page_name":" 330 ","page_number":332},
  {"content":"\r\n\r\nنه‌تنها در انديشه ، بلكه در شيوهء زندگى و مرگ نيز راه او را پيمودند و هر دو در جوانى جان خود را بر سر شور و عشق خويش نهادند و از طريق اين كسان و امثال آنهاست كه خونى كه از تن حلّاج جارى گرديده در سراسر رگهاى فكر ايرانى روان شده است به قول ماسينيون « زندگى پس از مرگ او . . . از نامورى اسكندر و قيصر در نظر غريبان برتر و برجسته‌تر است . . . » « 1 » .\r\nچنان كه اشاره شد يكى از دلباختگان عالم تصوّف عين القضاة همدانى است كه او نيز مانند منصور حلّاج شهيد راه آزادى فكر گرديد ، اينك شمّه‌يى از افكار و آثار او :\r\n\r\nعين القضاة مردى آزادانديش بود\r\n« عين القضاة همدانى به واسطهء اطّلاعات وسيع و احاطهء كاملى كه به نظريات و افكار متصوّفه داشته در آراى صوفيانهء خود از نظريات بزرگان عرفاى مقدم ، بخصوص حسين بن منصور حلّاج و امام محمد غزّالى و امام احمد غزّالى متأثر شده است ، و در واقع نظريات او اغلب همان نظريات عرفاى بزرگ قبل از وى است ، با اين فرق كه امام محمد غزّالى ، و امام احمد غزّالى ، همچنين سايرين رعايت افكار عامّه را نيز در بيان عقايد خود لازم شمرده‌اند ، ولى عين القضاة رموز و دقايق عرفان را روشن و بىپروا بيان نموده و تفسير آيات و احاديث را با بىمحابائى انجام داده است .\r\nاتهام او به الحاد و زندقه و دعوى الوهيّت ، نيز گذشته از علل سياسى به علت بيان روشن و صريحى بوده است كه علماى ظاهر و عوام الناس از درك حقايق سخنان وى عاجز بوده‌اند . . . از عقايد و آراى او چيزى كه بيش از همه قابل توجه است اينست كه تمام مذاهب در نظر او يكسان بوده و فرقى بين آنها قايل نبوده است و همه را يك دين و يك ملّت شمرده ، گفته است كه تشبيه ، خلق را از حقيقت دور كرده ؛ اسماء بسيار است اما اسم و مسمّى يكى باشد . . .\r\n آتش بزنم بسوزم اين مذهب و كيش * عشقت بنهم بجاى مذهب در پيش \r\n\r\n\r\n","description":"","footnote":"\r\n( 1 ) . قوس زندگى حلّاج ، ص 20 . همچنين نگاه كنيد به كتاب داستان داستانها از محمد على اسلامى ندوشن ، از ص 203 به بعد .\r\n","page_name":" 331 ","page_number":333},
  {"content":"\r\n\r\n تا كى دارم عشق ، نهان در دل خويش * مقصود رهم توئى نه اينست و نه كيش \r\nطالب بايد كه خدا را در آسمان و زمين و در دنيا و در آخرت و در بهشت و در دوزخ بجويد كه راه طالب خود اندرون اوست زيرا كه هيچ راهى به خدا بهتر از راه دل ، رونده نيست : القلب بيت اللّه ، و اين بيت همين معنى دارد .\r\n اى آنكه هميشه در جهان مىپوئى * اين سعى تو را چه سود دارد گوئى\r\nچيزى كه تو جويان نشان اوئى * با تست همى ، تو جاى ديگر جوئى \r\nدريغا هفتاد و دو مذهب ، كه اصحاب بحث با يكديگر خصومت مىكنند و از ملّت ، هريكى خود را ضدّ مىدانند و يكديگر را مىكشند اگر همه جمع آمدندى و اين كلمات از اين بيچاره بشنيدى ايشان را مصوّر شدى كه همه يك دين و يك ملّتند ، تشبيه ، خلق را از حقيقت خود دور كرده است . . . » .\r\nبه نظر او حكمت ايجاب مىكند كه سپيدى با سياهى ، خوب با بد و ابليس با محمّد ( ص ) در عالم وجود تظاهر كند ، وى خدا را منشاء نيكىها و بديها مىانگاشت و آشكارا مىگفت : « گيرم كه خلق را ضال ، ابليس كند ، ابليس را كه آفريد ؟ . . . گناه همه خود او راست ، كس را چه گناه باشد .\r\n همه رنج من از بلغاريانست * كه مادامم همى بايد كشيدن\r\nگُنه بلغاريان را نيز هم نيست * بگويم گر تو بتوانى شنيدن\r\nخدايا اين بلا و فتنه از تست * و لكن كس نميآرد چخيدن « 1 » \r\nدر اغلب نامه‌هاى عين القضاة ، چخيدن در مصرع آخر به معنى دم‌زدن و اعتراض كردن است ، به مردم سفارش شده است كه هرگز ظلم نكنند بلكه همواره احسان و نيكوكارى را پيشه خود سازند .\r\n« اى عزيز چندانكه توانى ظلم مكن و با ظالمان يكى مباشد الا لعنته اللّه على الظّالمين فراموش مكن و تا توانى راحتى ميرسان به درويشى و مال و جاه ، و قلم خود را در راه عاجزان مصروف دار و هيچ انديشه مدار و اين راهى عظيم است كه تو را وانمودم . . . يقين دان كه چون تو شرّ خود را از خود و ديگران واداشتى شر هيچ كس به تو نرسد . . . چون شر تو از تو برخيزد ، همه عالم را دوست خود بينى . . . » « 2 » .\r\n\r\n\r\n","description":"","footnote":"\r\n( 1 ) . قوس زندگى حلاج ، ص 93 .\r\n( 2 ) . همان كتاب ، ص 154 .\r\n","page_name":" 332 ","page_number":334},
  {"content":"\r\n\r\nقوام الدين درگزينى كه با وى سر دشمنى داشت ، از عناد روحانيان با وى استفاده كرد ، مجلسى ترتيب داد و پس از نشان دادن كتب و آثار عين القضاة حكم قتل او را گرفت ، وى را دستگير كرد و به بغداد فرستاد ؛ پس از چندى او را در جمادى الثّانيه 525 بر دار آويختند ، بعد او را از دار به زير آورده پوست كندند و سپس در بوريائى آلوده به نفت پيچيدند و بدست شعله‌هاى آتش سپردند ، خاكسترش را بر باد دادند .\r\nمىگويند قبل از مرگ از سرنوشت خود آگاه شده بود و اين رباعى را به او نسبت مىدهند :\r\n ما مرگ و شهادت از خدا خواسته‌ايم * و آن هم به سه چيز كم‌بها خواسته‌ايم\r\nگر دوست چنين كند كه ما خواسته‌ايم * ما آتش و نفت و بوريا خواسته‌ايم \r\nبهترين آثار او « زبدة الحقايق » است .\r\n\r\nروش صوفيان عاليقدر\r\nبسيارى از خداوندان تصوّف در بيان معتقدات باطنى و ما فى الضمير خود راه حزم و احتياط پيش مىگرفتند و نظريات باطنى خود را فقط به كسانى مىگفتند كه به اهليّت اخلاقى و استعداد فكرى و دماغى آنان ايمان داشتند ، نسفى در مقدمه‌ى كشف الحقايق مىنويسد : « . . . اما آنچه اعتقاد اين درويش است در اين كتاب نياوردم ، از جهت آنكه هر آدميى باشد همهء چيزها را نداند و نه هرچه آدمى داند بتواند گفت و نوشت ، بلكه از صد هزار كس يك كس دانا باشد و آنكه دانا باشد از هزار چيز كه بداند يكى بتواند گفت و از هرچيز كه بتواند ، يكى چنان باشد كه بتواند نوشت كه نوشته بدست اهل و نااهل افتد و منظور نظر مستعد و نامستعد شود ؛ اى درويش ! همه كس را استعداد ادراك حقايق نباشد ، كه آدميان در تحصيل علوم بتفاوتند ، بلكه در جملهء كارها ، از جهت آنكه هريك ، آلت كارى و مظهر چيزىاند . . . » « 1 » .\r\nولى حلّاج ، عين القضاة و عده‌يى ديگر از صوفيان نامدار بدون پرده‌پوشى مكنونات قلبى خود را بر زبان مىراندند .\r\n\r\n\r\n","description":"","footnote":"\r\n( 1 ) . كشف الحقايق نسفى ، مقدمهء مؤلف ، ص 6 .\r\n","page_name":" 333 ","page_number":335},
  {"content":"\r\n\r\n\r\nانا الحق\r\nسلطان ولد فرزند مولوى در فيه ما فيه فصل 11 در پيرامون انا الحق چنين مىنويسد : « آخر اين انا الحق گفتن ، مردم مىپندارند كه دعوى بزرگى است ، انا العبد گفتن دعوى بزرگ است ، انا الحق عظيم تواضع است زيرا آن كه مىگويد من عبد خدايم دو هستى اثبات مىكند يكى خود را و يكى خدا را ؛ امّا انك ، انا الحق مىگويد خود را عدم كرد ؛ بباد داد مىگويد انا الحق يعنى من نيستم و همه اوست ، جز خدا را هستى نيست ، من بكلّى عدم محضم و هيچم ؛ تواضع درين بيشتر است . . . » « 1 » .\r\nتصوّف در قرن هفتم تنها به روش « وجد و حال » بسنده نكرد و به طريق علمى و شيوهء تعليل و توجيه هم متمايل گرديد . اين كار را پيش از قرن هفتم گاه نزد صوفيان بزرگ مىبينيم خاصّه در آثار عين القضاة همدانى عارف و متفكّر بسيار بزرگ كه مانند پيشرو ديگر خود حسين بن منصور حلّاج ، شهيد تعصّب عالمان سبك‌مغز دين‌فروش و تقواهاى بيخردانهء آنان گرديده بود ( 525 ه . ) ؛ وى در كتابهاى خود با تعليلهاى عقلانى ، عرفان و فلسفه را به هم نزديك ساخته و در حقيقت بنيان شيوهء علمى را در ميان صوفيان نهاده بود . . . از اوايل قرن هفتم تصوّف به صورت سادهء خانقاه خود كه مبتنى بود بر تعليمات عملى و مواعظ و نصايح ، اقتصار و اكتفا نكرد بلكه هيئت علمى يافت و از اين پس در شمار علوم مختلفى از قبيل حكمت و كلام تدريس شد . . . از قرن هفتم به بعد تصوّف ادبيات فارسى را از نظم و نثر با شدّت عجيبى تسخير كرد و تحت سيطره و نفوذ منطقى خود درآورد و حتى بر فرهنگ ايرانى - اسلامى به نحو خاصى سايه افكند . . . و در نحوهء تفكّر و حتى در حيات اجتماعى ملت ايران ريشه دوانيد و بدان رنگى خاص بخشيده است » « 2 » .\r\nمحمد تقى دانش‌پژوه ضمن مطالعه در احوال و آثار عين القضاة مىگويد : « . . .\r\nچون متكلمان ظاهرى در برابر معتزليان پيرو عقل و فيلسوفان پيرو آراء خردمندان يونانى و هندى و زنديقانى مانند صالح بن عبد القدّوس و ابن ابى العوجاء و ابن مقفّع و ابن راوندى و ديگر آزادانديشان به ستوه آمده و نتوانستند به آنها پاسخ گويند با\r\n\r\n\r\n","description":"","footnote":"\r\n( 1 ) . تلخيص از تاريخ ادبيات دكتر صفا ، ج 3 ، از صفحه 163 به بعد .\r\n( 2 ) . فيه ما فيه ، فصل 11 .\r\n","page_name":" 334 ","page_number":336},
  {"content":"\r\n\r\nدستگاه فرمانروائى همدست و هماهنگ شدند و اندك‌اندك آنها را از ميان برداشتند و پس از تعديلى كه به كوشش طحاوى در مصر و ماتريدى در سمرقند و ابو الحسن اشعرى در بصره در مذهب ظاهريان جبرى نگاهبان فرمانروايان تازى شده بود و مسلك اشعرى نزديك به عقل آشكار گرديد ، آنها براى گريز از خرده‌گيريهاى معتزليان و فيلسوفان به تصوّف و عرفان كه چندان هم از آنها راضى نبودند پناه برده‌اند ؛ چه تصوّف با حفظ اصل نسبيّت با آنها موافقت مىكرده و خود هم دستگاهى سياسى نداشت كه با دو دستگاه خلافت بغداد و سلطنت ترك مخالفت و دشمنى ورزد ولى اسماعيليان كه در اصل تعليم با صوفى و اشعرى و در دو اصل تمثيل و تأويل با صوفى و عارف شريك بوده‌اند ، دستگاهى در برابر خلافت بغداد چيدند و امامانى داشتند ، اين بود كه عباسيان و تركان تا توانستند با خامه و شمشير با آنها جنگيدند و كار آنها را به تكفير و نفى نسب هم كشانده بودند و تصوّف و عرفان هم‌چون به ظاهر به دستگاه اشعرى متكّى بوده است ، براى آنها دشمنى به شمار آمد ، گذشته از اينكه صوفى ، معلّم را منحصر در طبقه خاصى نمىداند ولى معلّم اسماعيلى بايد فاطمى يا صباحى باشد . . . » « 1 » .\r\n\r\nعلل شيوع تصوّف\r\nبه نظر بروكلمان يكى از علل شيوع تصوّف « اختلافات مذهبى بود كه پيوسته از طرف روحانيان تشديد مىشد ، و بر اختلافات سياسى و دسته‌بندى امرا و بزرگان افزوده مىگرديد . در قسمت مذهب اختلاف منحصر به شيعه و سنى نبود ، بلكه سنى نيز مانند حنبلىهاى متعصّب با ديگران دائما در منازعه بودند . مردم زيرك و سليم براى فرار از اين گونه مجادلات طريقهء سير و سلوك را پيش گرفتند ، و خود را ما فوق تعصّبات مذهبى و سياسى قرار دادند - توجه و تمايل به اين طريقه حتّى از زمان بنى اميه آغاز شده بود و افرادى مانند حسن البصرى كه در 728 ميلادى در كوفه درگذشت و جابر بن حيّان الكيميائى شيعه و ابو العتاهيّهء شاعر به اين مسلك درآمده بودند ، از موقعى كه پايتخت امپراتورى اسلام به بغداد انتقال يافت ، عرفا با\r\n\r\n\r\n","description":"","footnote":"\r\n( 1 ) . تقى دانش‌پژوه ، راهنماى كتاب ، سال سوم ، شمارهء دوم ، احوال و آثار عين القضاة .\r\n","page_name":" 335 ","page_number":337},
  {"content":"\r\n\r\nپيروان سير و سلوك دستجاتى تشكيل دادند و در اجتماعاتى كه در مساجد عمومى يا محافل خصوصى منعقد مىساختند سعى داشتند با مواعظ عرفانى ، روح تصوّف و سلوك را در پيروان خود تقويت و تشديد كنند ؛ اين دسته ، خرقهء پشمى را كه « صوف » مىناميدند از كشيشان مسيحى اقتباس كردند . » « 1 »\r\nژوكوفسكى در مقدمهء كتاب كشف المحجوب جلالى ضمن بحث در پيرامون « تجليات تصوف ايرانى » مىنويسد : « درخشنده‌ترين تجليّات روح آريائى در وجود يك شخصيت اعجوبهء ايرانى به ظهور پيوست ؛ اين شخص نابغه حسين بن منصور حلّاج بود كه با تصانيف و تآليف بىشمار خود غوغاى عظيمى در عالم اسلامى به پا كرد ، بطورى كه خلافت عرب از كثرت پيروان وى به وحشت افتاد و حكم اعدام يكى از نوابغ روزگار را صادر نمود . ولى اعدام اين شخصيت جليل القدر هرگز نتوانست مانع تجليّات تصوّف ايرانى شود بطورى كه افكار حلّاج پس از مرگ وى توسعهء بيشترى يافت و اگر او ، كوس ( انا الحقّ ) مىنواخت بعد از او بايزيد بسطامى يكى ديگر از صوفيهء نامدار ايرانى سرود « سبحانى ما اعظم شأنى » را ترنّم نمود ؛ و شبلى يكى ديگر از مشاهير عرفاى ايرانى گفت : « انا و الحلّاج شىء واحد . . . » .\r\nپيشواى تصوّف ايرانى ، مولانا جلال الدين بلخى رومى ، براى نجات تصوّف ايران از تعصّب اوباش و عوام كالانعام ، افكار فلسفى درخشان ايرانى را با آيات قرآنى و احاديث نبوى مستند ساخت و بدينطريق بزرگترين دائرة المعارف عشق و عرفان ايرانى يعنى مثنوى آسمانى خود را ارمغان عالم انسانى كرد ، اين طرز تأليف يكى ديگر از ابتكارات روح ايرانى و از تجليّات جاويدان انديشه و افكار ايرانيان بود . » « 2 » ولى ناگفته نماند كه قبل از مولوى ، سنائى راه تصوف و عرفان را هموار كرده بود .\r\n\r\nسير تصوّف در طى قرون\r\nتصوّف در قرون اوليهء اسلامى ، وقتى كه تعصّب خشك و زهد ريائى عالم اسلام را فراگرفته بود ، تنها مكتبى بود كه مطالب عقلى و فلسفى را پيش مىكشيد ، در\r\n\r\n\r\n","description":"","footnote":"\r\n( 1 ) . بروكلمان ، تاريخ ملل و دول اسلامى ، ترجمه دكتر جزايرى ، ص 203 .\r\n( 2 ) . ژوكوفسكى ، كشف المحجوب جلالى ، « مقدمه » .\r\n","page_name":" 336 ","page_number":338},
  {"content":"\r\n\r\nآراى اين جماعت آثار مبارزه با استبداد سلاطين و فئودالها و حمايت از تودهء مردم بخصوص صنعتگران و پيشه‌وران ديده مىشود .\r\n\r\nشعراى صوفى مسلك\r\nچون صوفيان اين زمان ، به هيچ اصل مسلّم و تغييرناپذيرى پابند نبودند مىتوانستند نظريات خود را هرطور بخواهند بيان كنند و به فكر خود اجازهء پرواز و جولان بدهند .\r\nدر اين دوره ما در آثار صوفيان ، عناصر فلسفهء كلاسيك يونان و انعكاسى از مكاتب ماترياليستى قديم را مشاهده مىكنيم ؛ آنان زحمت و كار را مورد ستايش قرار مىدادند و براى طبقهء كشاورزان احترام قائل بودند . عده‌يى ديگر از اهل تصوّف ، افكار بشردوستانهء خود را با شور و شوقى فراوان به گوش مردم مىرسانيدند ؛ اين افكار تأثير عميقى در ادبيات و شعر فارسى باقى گذاشت ، به همين مناسبت شعراى صوفى مسلك را بايد از شعراى دربارى و ديگر شعرا جدا ساخت . شعراى صوفى مسلك مانند باباكوهى ، سنايى ، عطّار و مولوى با اشعار شيواى خود كوشش كرده‌اند ماهيّت فئوداليسم و خصوصيات اجتماعى و اقتصادى و اخلاقى عصر خود را مجسّم سازند .\r\n\r\nمراحل تصوّف\r\nپيروان اين مكتب براى سير در مراحل كمال بايد سه مرحله را كه عبارت از مرحلهء شريعت ، طريقت و حقيقت است طى نمايند .\r\nدر مرحلهء نخست ، سالك بايد احكام شرع را به كار بندد و از اداى نماز و روزه و حج غفلت نورزد تا به كمال مطلوب نزديك شود . شيخ شبسترى مىگويد :\r\n ولى تا ناقصى زنهار ، زنهار * قوانين شريعت را نگهدار \r\nسالك طريقت بايد مراحل و مقاماتى را طى كند تا به مرحلهء نهائى يعنى به مرحلهء حقيقت برسد .\r\nضمن مطالعهء كتب اهل تصوّف ، پژوهنده با تشكيلات و اجتماعات و راه و رسم و اصطلاحات خاصّ آنان از قبيل خلوت ، رياضت ، مراقبت ، سماع ، رقص ، خرقه ،\r\n\r\n","description":"","footnote":"","page_name":" 337 ","page_number":339},
  {"content":"\r\n\r\nمرقع ، زاويه ، وجد ، حال ، قبض ، بسط و غيره آشنا مىشود .\r\n\r\nاصول تصوف\r\nمحمود شبسترى در مثنوى گلشن راز به سؤالات امير حسينى راجع به اصول تصوف پاسخ مىدهد ؛ اينك سؤالات :\r\n 1 نخست از فكر خويشم در تحيّر * چه‌چيز است آنكه گويندش تفكّر\r\n2 كدامين فكر ، ما را شرط راه است ؟ * چرا گه طاعت و گاهى گناه است ؟\r\n3 كه باشم من ؟ مرا از من خبر كن * چه معنى دارد ( اندر خود سفر كن ) ؟\r\n4 مسافر چون بود ، رهرو كدام است ؟ * كرا گويم كه او مرد تمام است ؟\r\n5 كه شد بر سرّ وحدت واقف آخر * شناسائى چه آمد عارف آخر ؟\r\n6 اگر معروف و عارف ذات پاك است * چه سودا در سر اين مشت خاك است ؟\r\n7 كدامين نقطه را نطق است ( انا الحق ) * چه گوئى هرزه بود آن قول مطلق ؟\r\n8 چرا مخلوق را گويند و اصل ؟ * سلوك و سير او چون گشت حاصل ؟\r\n9 وصال ممكن و واجب بهم چيست ؟ * حديث قُرب و بُعد و بيش و كم چيست ؟\r\n10 چه بحر است آنكه نطقش ساحل آمد ؟ * ز قعر او چه گوهر حاصل آمد ؟\r\n11 چه جزو است آنكه از كلّ فزون است ؟ * طريق جستن آن جزو ، چون است ؟\r\n12 قديم و محدث از هم چون جدا شد * كه اين « عالم » شد ، آن ديگر « خدا » شد ؟\r\n13 چه خواهد مردِ معنى زان عبارت * كه دارد سوى چشم و لب اشارت ؟\r\n14 شراب و شمع و شاهد را چه معنى است ؟ * خراباتى شدن آخر چه دعوى است ؟\r\n15 بت و زنّار و ترسائى در اين كوى * همه كفر است اگر نه چيست ؟ برگوى \r\n« . . . از نظر علمى و روحانى ، تصوّف از مرتبهء زهد و تقشّف آغاز و به عقيدهء حلول و اتّحاد و وحدت موجود ، در بعضى از طوايف صوفيه ختم شده است . به اين ترتيب كه ابتدا زهد و عبادت بود و سپس به‌صورت رياضت و آداب و سنن مخصوص درآمد ، در اين مرحله قواعد فلسفه علمى داخل تصوّف شد و از اين مرتبه بالاتر رفت و شكل عرفان به خود گرفت و معرفة اللّه اساس تصوّف گرديد و سپس با فلسفهء ايران و هند و مسلك رواقى و اشراقى يونان درآميخت و به‌صورت علمى خاص بيرون آمد و كم‌كم دنبالهء عقايد به وحدت وجود رسيد و بعضى قدم\r\n\r\n","description":"","footnote":"","page_name":" 338 ","page_number":340},
  {"content":"\r\n\r\nبالاتر گذارده به وحدت موجود و حلول و اتحاد معتقد شدند . . . اعمال صوفيه سه قسمت است : يكى عبادات ظاهرى مانند صوم و صلوة و غيره ، از اين جهت با ساير مسلمانان چندان تفاوت ندارند ، ديگر رياضتهاى شاقّه مانند چلّه نشستن كه با رفتار ظاهرى عامّهء مسلمانان تفاوت دارد . قسمت سوم يك دسته آداب و شعارها و به اصطلاح خودشان « آداب استحسانى » مانند خرقه ، عصا ، ركوه ، ميان‌بند ، رقص ، سماع ، وجد ، تواجد و آداب رباط و خانقاه و خرقه و امثال آنها كه ميان همهء طوايف و سلاسل صوفيّه يكسان نيست .\r\nاختلاف متشرع با صوفى بيشتر راجع به دو قسمت اخير است چرا كه متشرع به ظاهر عبادت قانع است و بعضى رياضات شاقّه را جزو بدعت مىشمارد . با رقص و سماع و امثال آنها نيز مخالف است ، از بعضى صوفيان علاوه بر جهاتى كه با ظاهر شريعت سازش ندارد پاره‌يى شطحيّات مانند « انا الحقّ » و « ليس فى جبتّى سوى اللّه » سر زد كه دستاويزى به مخالفان داده است تا همگى صوفيه را به كفر و زندقه متهم ساخته‌اند . صوفى و متشرع گذشته از اعمال و كردارهاى ظاهرى ، در عقايد هم با يكديگر سخت اختلاف دارند ، و اين اختلاف از ديرباز ميان دو طايفه برقرار بوده و نسبت به مراتب تعصّب مذهبى يا هوى و هوس دنيوى و مقتضيات هر دوره شدّت و ضعف يافته است و گاهى كار بدست غوغا افتاده و جماعتى از صوفيّه را كشته و جسد بعضى را سوخته‌اند . علماى دو فرقه هم كتابها در ردّ يكديگر نوشته‌اند . . .\r\nتصوّفى كه با روح ايرانيان پرورش يافت و امثال مولانا و حافظ در آن ظهور كردند با ساير ملل اسلامى بسى فرق دارد . چيزى كه دست رشت ايرانيان از كار درآمد ، اگر بتوانيم تار و پودش را از هم باز و معلوم كنيم كه هر رشته از كدام كارگاه بيرون آمده و چه دستى در آن اثر كرده است ، نكته‌ها و اسرار عجيب كه اكنون همه در پرده است بر ما كشف خواهد شد . متأسّفانه هنوز چنان كه بايد در اين موضوع تحقيق نشده و اين رشته همچنان سربه‌گم و نامعلوم باقيمانده است ؛ مولوى يك تار از اين رشته را بدست مىدهد ، آنجا كه مىفرمايد :\r\n هركه را در عشق اين آيين بود * فوق قهر و لطف و كفر و دين بود » « 1 » \r\n\r\n\r\n","description":"","footnote":"\r\n( 1 ) . مأخوذ از غزالىنامه ، استاد جلال همائى ( به اختصار ) .\r\n","page_name":" 339 ","page_number":341},
  {"content":"\r\n\r\n\r\nرابطهء غزّالى با اهل تصوّف\r\nغزّالى در پايان عمر ، به عالم تصوّف روى آورد . وى در شمار كسانى بود كه « وجد و سماع و جامه خرقه كردن و كف‌زدن و شنيدن آوازهاى طرب‌انگيز را جايز و مباح مىدانست و مىگفت نصّ و قياسى بر حرمت اين امور نداريم و چه بسا كه سماع و سرود ، عشق الهى را در سر مىانگيزد ؛ مخالفانش بر سر اين حرف جامه درانيها كردند . ابن قيّم مىگويد : شگفتا غزّالى از فقه و دين خارج شده و به هذيان افتاده است .\r\nغزّالى گاه سخنان بايزيد و حلّاج را تأويل مىكرد ؛ مخالفانش مىگفتند اگر سخنان حلّاج و بايزيد دليل كفر نباشد ، پس كافر كيست . » ( نگاه كنيد به غزالىنامهء همائى ) .\r\nاكنون ببينيم شرع يا شريعت چيست و چه اختلافى با طريقت دارد ؟\r\n\r\nشرع يا شريعت\r\nشرع يا شريعت راهى است كه خداوند بر بندگان خود از احكام و اعتقادات نهاده است چنان كه در قرآن كريم ( جاثيه ، 17 ) آمده است :  « ثُمَّ جَعَلْناكَ عَلى شَرِيعَةٍ مِنَ الْأَمْرِ »  يعنى : پس تو را بر راه و روشى كه از امر ماست قرار داديم ؛ و به اين معنى شريعت با كلمهء دين مرادف است ، و مىتوان آن را به هريك از پيغمبران صاحب دين نسبت داد ، مثلا بجاى دين موسى مىتوان گفت : « شريعت موسى » و يا شريعت يهود . بنابراين تعريف ، شريعت ، هم شامل اعتقادات است مثل اصول دين و هم شامل احكام اعتقادى ؛ و اصول دين را مىتوان احكام شرعى گفت ؛ نه از اين جهت كه دانستن آن موقوف بر شريعت است ، بلكه از اين جهت كه اين احكام با راه و شريعت الهى موافق است . امّا احكام شرعى در صورت اطلاق ، به احكام فقهى فرعى برمىگردد .\r\n. . . گاهى شريعت در برابر عقل ، و شرعى در برابر عقلى مىآيد و در اين‌صورت مقصود از حكم شرعى حكمى است كه عقل را مستقيما در اثبات و نفى آن دخلى نباشد و فقط چون شارع تصديق كرده است آن احكام را بالتبع تصديق مىكند مثل عدد ركعات نماز كه عقل مستقيما نمىتواند در آن حكمى كند ، بر خلاف احكام\r\n\r\n","description":"","footnote":"","page_name":" 340 ","page_number":342},
  {"content":"\r\n\r\nرياضى كه عقلى صرف است . » « 1 »\r\n\r\nطريقت\r\nنزد صوفيه ، طريقت به سيرت و روش مخصوص اهل سلوك ، از قطع منازل و ترقّى در مقامات اطلاق مىشود ، كه تحت ارشاد و هدايت شيخ و با آداب و رسوم تربيتى خاصّ همراه باشد .\r\nمريد كه رهرو اين راه به شمار است براى ورود به حلقهء اهل سلوك مراحل مختلف از بيعت ، شدّ « 2 » و تلقين را مىگذراند و بعد از ملازمت عزلت و طى چلّه و صحبت ، عملا در شمار اهل طريقت درمىآيد . نزد صوفيه ، در امر سلوك مقصد البته حقيقت است .\r\nاما غالبا طريقت را راه وصول به مقصد ، و شريعت را نشان آن مىشمردند . در بيان اهميت و تفاوت هريك از اين سه امر اقوال صوفيّه بسيار است . بعضى شريعت را پوست ، حقيقت را مغز و طريقت را چيزى بين اين دو مىشمارند و بعضى گفته‌اند شريعت گفتهء پيغمبر است ، طريقت عمل او و حقيقت ديد او ؛ و آنكه جامع اين هر سه باشد قطب عالم و انسان كامل است . مولوى در بيان تفاوت اين سه امر از باب تشبيه مىگويد كه « شريعت همچون علم كيميا آموختن است از استاد و يا كتاب ، و طريقت استعمال كردن داروها و مس را در كيميا ماليدن است ، و حقيقت زر شدن مس . »\r\nدر هرحال صوفيه براى طريقت اهميت بسيار قائلند ؛ و غالبا در وصول به مقصد ، آن را مهمتر از شريعت مىشمارند ، به همين جهت خود را اهل طريقت مىخوانند .\r\nو البته طى طريقت را جز به دلالت و هدايت شيخ ممكن نمىدانند . اما راه بين انسان و حق ، كه آن را « طريق » نيز مىخوانند ، غالبا در نزد صوفيّه متعدد است ، و آن را به عدد نفوس خلايق مىدانند . با اينهمه در باب كيفيّت اين راه اقوال مختلف دارند :\r\nبعضى كه آنها را « حكما » خوانده‌اند ، گفته‌اند كه اين راه طولى است ، و در حقيقت نسبت هر فردى از افراد موجودات با خدا شبيه است به نسبت هر مرتبه از مراتب\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوم ، ص 1471 .\r\n( 2 ) . كمر بستن ( در بين جوانمردان و بعضى از فرق صوفيه ) .\r\n","page_name":" 341 ","page_number":343},
  {"content":"\r\n\r\nحيات و نمو درخت با تخم درخت . بعضى از صوفيّه گفته‌اند كه اين راه عرضى است و در واقع نسبت هر فردى از افراد انسان با خدا مانند است به نسبت هر حرف نامه‌يى با نويسندهء آن .\r\nامّا جماعتى كه از آنها به اهل وحدت تعبير مىكنند مدّعى شده‌اند كه اصلا بين انسان و خدا راه نيست ؛ چون در حقيقت نسبت بين انسان و حقّ همان نسبت است كه بين هر حرف يك نامه است با مركّبى كه آن حرف را بر آن نوشته‌اند و در واقع بين آنها فاصله‌يى نيست تا راه ، وجود داشته باشد « 1 » .\r\nبحث در باب طريق و طريقت و مسائل مربوط به آنها منتهى به مسائل راجع به فرق و سلاسل و آداب سلوك و صحبت و خرقه و خانقاه است و براى تفصيل در اين ابواب بايد به منابع و مآخذ مربوطه رجوع كرد « 1 » .\r\nشادروان دكتر رجائى در مقدمهء فرهنگ اشعار حافظ علل ظهور و رشد تصوّف را در ايران چنين توجيه مىكند : « به عقيده اينجانب تصوف در ايران عكس العمل روحى مردمى حسّاس و هوشمند است كه در طول چند قرن كشورشان تحت اشغال بيگانه بوده و حقّ و قدرت هيچگونه اظهار نظرى در امور مملكت و حتّى در امور زندگى خويش نداشته‌اند ، دست و زبانشان بسته و دل و قلمشان شكسته بوده است - آنان كه صوفيان را كناره‌جوى و بيكاره و منفى مىدانند كسانى هستند كه تاريخ ايران و اوضاع سياسى و اجتماعى قرون گذشته آن را بدقت در مطالعه نگرفته‌اند و در بستر امن و راحت ، وحشت و استغاثهء زورق‌نشينانى را كه شب‌هنگام گرفتار امواج سهمگين شده‌اند ، بيهوده و سزاوار طعن و سرزنش مىپندارند .\r\nما هزار سال پيش را كه از امريكا نامى در ميان نبود و اروپا در ظلمت تعصّبات مذهبى و تحت سلطه گماشتگان پاپ و فئودالها دست و پا مىزد و در آسيا و ديگر نقاط جهان زبان شمشير زبان بين المللى بود ، كنار مىگذاريم و به مردمان آن روزگاران نيز كارى نداريم ؛ بشر امروز را در عصر حاضر در نظر مىگيريم عصرى كه قرن بيستم ميلادى و قرن اتم و موشك است و سازمان ملل متّحد و دادگاه داورى لاهه و اعلاميّهء حقوق بشر و اصول دموكراسى مورد قبول بسيارى از جهانيان است\r\n\r\n\r\n","description":"","footnote":"\r\n( 1 ) . دايرة المعارف فارسى ، ص 1624 .\r\n","page_name":" 342 ","page_number":344},
  {"content":"\r\n\r\nو به كودكان دبستانى آموخته مىشود - آيا نه اينست كه در همين روزگار درخشان ! مردم بعضى از كشورهاى به ظاهر آزاد و مستقل ، آزادى مذهب و عقيده و بيان و قلم ندارند ! و اگر كلمه‌يى بر خلاف ميل فرمانروايان خويش ادا كنند ، به تهمتى جايشان گوشهء زندان و يا نهانگاه گورستان است ؟ ؟ !\r\nدر چنين كشورهائى كه قدرت و امتيازات در دست يك طبقهء معينى است و ديگران در امور مملكت دخالتى ندارند و رأى و تدبير و سخنشان به چيزى گرفته نمىشود و شرف و تقوى ، لگدكوب شهوت و مال است ، تكليف طبقهء با شرف و مردم صاحبدل حساس فهميده چيست ؟ چيست جز اينكه دامن از آلايش محيط فراهم گيرند و با ياران يكدل پاكنهاد گوشه‌يى بگزينند و خدمت و محبت بلاشرط را شعار خود قرار دهند ؟\r\nصوفيّه نيز در ايران چنين كرده‌اند ، آنها با اين مصيبت و مصيبتهاى ديگرى در طول چند قرن دست بگريبان بوده‌اند . . . » « 1 » .\r\nپطروشفسكى ضمن بحث در تاريخ سربداران در مورد تصوّف مىنويسد :\r\n« چنان كه مىدانيم تصوّف مسلكى كاملا يكدست و واحد نبود و جريانهاى گوناگون تصوّف و عرفان اسلامى « باطنيت » چه آنهائى كه تابع مذهب رسمى بودند و چه آنهائى كه مخالف آن بودند ، با آن پيوستگى داشتند ، و وجه مشترك عقايدشان اين بود كه هر فردى مىتواند از طريق تزكيّهء نفس و رهائى از هوسهاى جسمانى و ترك علايق دنيوى و پرهيزكارى و سير و سلوك ، بلاواسطه به حقيقت تمام ، و اصل شود و شخصا با خداوند تماس يابد و در مرحلهء عالى « حقيقت » و راه و طريق تصوف حتّى كاملا به خداوند متصل گردد ، شرط لازم اين پيوستگى اين بود كه شخص به اختيار از دنيا و « من » خويش دست بكشد و خود را « فنا » سازد و خويش را در ذات حقّ مستحيل كند . . . نفوذ تصوّف در خراسان و سراسر ايران در فاصلهء بين قرن يازدهم و چهاردهم ميلادى استوار گشت ، ويرانى وحشت‌انگيز كشور بعد از هجوم سلجوقيان و اقوام غز و مغول و فشار و سنگينى ظلم و بيداد فاتحان صحرانشين سبب شد كه نظر بدبينانه تصّوف به زندگى و تبليغ چشم‌پوشى از علايق دنيوى و\r\n\r\n\r\n","description":"","footnote":"\r\n( 1 ) . دكتر رجائى استاد سابق دانشگاه ، فرهنگ اشعار حافظ ( مقدّمه ) .\r\n","page_name":" 343 ","page_number":345},
  {"content":"\r\n\r\nاختيار فقر و غيره رايج شود . . . آكادميسين آ . ا . كريمسكى چنين مىگويد « ويژگى بارز تاريخ تصّوف اين است كه تمام طرايق عمده صوفيگرى درست ، در بحبوحهء خونريزيهائى پديد آمد كه خاصّ جنگهاى داخلى دوران انقراض امپراتورى سلجوقيان و عهد پريشانى و درماندگى مردم در زير سلطهء مغولان بود ؛ ولى در عين حال اين طرايق تصوف روزبروز به سوى انحطاط و فساد رفتند و به‌صورت معجزه‌نمائيهاى عاميانه درآمدند و به پرستش عدهء كثيرى اقطاب و شيوخ زنده و مرده كه به « درك حق » نايل آمده بودند پرداختند و به زيارت مراقد و آثار ايشان سرگرم شدند ، شعبه‌هاى درويشى و تصوف و خانقاهها مركز پرستش شيوخ و اوهام و خرافات گوناگون گشت . . . گاه آنان از شيخان ، معجزه مىخواستند و مايل بودند كه شيوخ صوفيّه در امور زندگى ياريشان كنند . . . اميران و ملوك و شهريها پول و كالا و جواهر و غلات و اراضى ، وقف بر خانقاهها كردند . . . و فرمانهاى معافيّت از خراج بنام آنها صادر شد . . . اگر بگوئيم كه تمام طرايق تصوف در ايران آنزمان ، روحيّهء تمام مردم را منعكس نموده‌اند دورنماى تاريخى را دگرگون جلوه مىدهيم و تحريف كرده‌ايم ؛ برعكس اكثر طرايق ياد شده با تبليغ ترك علايق دنيوى و چشم‌پوشى از دار فانى و اين ويرانسراى تباهى ، و امتناع از هر كوشش و فعاليت اجتماعى ، قدرت قشرهاى بالاى ملوك الطوايف را استوار ساخته‌اند . . . بىسبب نبود كه عده‌يى از سران فئودال حامى جدّى طرايق درويشى ياد شده گشتند .\r\nبا اينحال روحيهء مخالفت‌آميز عامّهء مردم و صداى اعتراض ايشان عليه يوغ تحمل ناكردنى دولت ايلخانان در تعليمات بعضى ( نه همه ) از شعب تصوف منعكس شد . . . برخى از نويسندگان از شكل ظاهر و قالب تصوف براى بيان افكار غير روحانى و اين جهانى كه بالكل عارى از جنبهء باطنى و حتّى گاهى فرسنگها از مبادى اسلام دور بوده است ، به صورت استتارگونه‌اى استفاده مىكردند تا از تعقيب و آزار روحانيون و مأموران دولت‌هاى فئودال در امان باشند ، بسيارى از شاعران و پيروان مسالك مخالف و مبلغان فكرهاى بشردوستانه و عقايد اجتماعى كه دشمن سازمان موجود بودند و گاهى نيز مؤلفانى كه طريق الحاد مىپيمودند به اين وسيله متوسل مىگشتند - رشيد الدين فضل اللّه مورّخ مشهور ضمن صحبت از خروجى كه با نام شاهزاده آلافرنگ در ( سال 1303 ميلادى 807 هجرى ) روى داد ، مىگويد كه\r\n\r\n","description":"","footnote":"","page_name":" 344 ","page_number":346},
  {"content":"\r\n\r\nرهبران فكرى آن نهضت ، به ظاهر خود را از شيوخ درويشان نموده عملا طرز فكر مزدك را تبليغ مىكردند .\r\nحمد اللّه مستوفى قزوينى در تأليف جغرافيائى خويش از مجامعى سخن مىگويد كه پيرو مزدك و به ظاهر مدّعى مسلمانى بودند و در ناحيهء رودبار عراق عجم مىزيستند . » « 1 »\r\n\r\nمعنى لغوى صوفى\r\nلفظ صوفى از صوف كه به معنى پشم است مشتقّ شده است و معمولا فارسىزبانان ، به عرفا پشمينه‌پوش مىگويند ، زيرا اين جماعت به زندگى ساده‌يى قناعت مىكردند و از هر نوع تجمل و تظاهر و تفاخر دورى مىجستند ، عده‌يى نيز چون « جامى » كلمه صوفى را مشتق از وجوه ديگرى مىدانند .\r\nراجع به منشاء ظهور فكر تصوف و عرفان چنان كه اشاره شد بين محققين وحدت نظر نيست ؛ عده‌يى تصوف را ناشى از اسلام و افكار باطنى پيشواى آن مىدانند و عده‌يى برعكس مىگويند زندگى خصوصى محمّد بن عبد اللّه ( ص ) و مبارزات پيگير و دلاورانه او و ياران نزديكش در راه توسعه و گسترش اسلام و گردآورى غنائم به خوبى نشان مىدهد كه تا چه حدّ جنبش اسلامى با تصوّف فاصله دارد ؛ بعضى مىگويند تصوف عكس العمل دفاع آريائى در مقابل مذهبى است كه نژاد سامى بر نژاد آريائى تحميل كرده است . « 2 »\r\nطرفداران اين فكر نيز چند دسته‌اند برخى معتقدند كه عقايد صوفيّه از جهاتى شباهت به بعضى از عقايد و مذاهب هندى دارد و به همين دليل مىگويند منشاء آراى اهل تصوف را بايد در هندوستان جستجو كرد ، ولى چون تاريخ مناسبات فكرى و فرهنگى ايران و هند از دوره ساسانيان به بعد كاملا روشن نيست ، اظهارنظر در اين‌باره آسان نيست . بعضى ديگر تصوف ايرانى را ناشى از نفوذ افكار عارفانهء مكتب افلاتونيان جديد مىدانند ، ظاهرا از دوره‌ى پيش از اسلام بين ايران و يونان كم و بيش مناسبات علمى و فرهنگى بود و اين دو كشور باستانى از ذخاير فرهنگى\r\n\r\n\r\n","description":"","footnote":"\r\n( 1 ) . نهضت سربداران در خراسان ، تأليف پطروشفسكى ، ترجمهء كريم كشاورز ، ص 19 .\r\n( 2 ) . مأخوذ از تاريخ ادبيات ايران ، نوشتهء ادوارد براون ( به اختصار ) .\r\n","page_name":" 345 ","page_number":347},
  {"content":"\r\n\r\nيكديگر استفاده مىكرده‌اند « زيرا فرفوريوس نويسندهء شرح احوال فلوطين گويد :\r\nفلوطين مخصوصا بدان قصد به ايران رفت كه روشهاى فلسفى را كه در آنجا تعليم مىدادند مورد مطالعه قرار دهد . »\r\nعلاوه بر اين ، پناه آوردن 7 تن از حكماى افلاتونى جديد به سبب تعقيب ژوستينين به دربار ايران ، خود نمودارى از وجود مناسبات فرهنگى بين شرق و غرب در نيمهء اول قرن ششم ميلادى است ، ولى چنان كه براون متذكر شده « . . . صوفى را اصولا مشرب و مسلك چنانست كه از هر گوشه‌اى كه وى را پسند آيد توشه‌اى گزيند و از هر خرمنى خوشه‌اى برگيرد و در اخلاق و دين به آزادى از قيود و حدود گرايد و نسبت به‌صورت ظاهر عبادات و شرايع سهل‌انگار و بىبندوبار باشد - از كلمات قصار صوفيّه كه مورد علاقه و توجه آنان است اين جمله است :\r\nالطّرق الى اللّه بعدد نفوس الخلائق ، راه‌هاى به طرف خدا به شمارهء نفوس مردم است و حديث اطلبوا العلم و لو بالصّين هميشه ورد زبان اهل تصوف است . « 1 » » ايوانف محقّق شوروى ضمن بحث درباره تصوف مىنويسد « انگلس » در اثر خود بنام جنگ دهقانى در آلمان به وصف فرقه‌هاى رهبانى مىپردازد و مىگويد كه گاهى اين جمعيت‌هاى صوفىمآب در باطن با رژيم فئوداليته مبارزه مىكردند . اين جملهء انگلس را مىتوان درباره تصوف قرون وسطا در آسيا تعميم داد ؛ در اوايل امر ، اهل تصوف غالبا در رأس نهضتهاى پيشه‌وران و صنعتگران ، عليه فئودالها قرار مىگرفتند ، ولى پس از چندى صوفيگرى و درويش‌مآبى به‌صورت اسلحه‌يى براى تحميق توده‌هاى مظلوم درآمد ، صوفيگرى چنان جريان ايدئولوژيك وسيعى بود ، كه در تحت لواى آن ممكن بود هر نظريه‌يى را تبليغ كرد ، به همين مناسبت عده‌يى از شعرا خود را صوفى مىخواندند تا در پناه آن بتوانند كليهء عقايد آزاديخواهانه و نظريات باطنى خود را اظهار كنند ؛ اثر اين افكار در آثار جلال الدين بلخى و معاصر او سعدى شيرازى بطور محسوسى به چشم مىخورد غفوراف مىنويسد : « تصوف ( صوفيگرى ) از كلمه صوف كه به معنى لباس پشمين است مشتقّ شده است ، پيروان تصوف اين لباس ناراحت را بر تن مىكردند و با تحمّل مشقّات گوناگون به سير و\r\n\r\n\r\n","description":"","footnote":"\r\n( 1 ) . مأخوذ از تاريخ ادبيات ايران ، نوشتهء ادوارد براون ( به اختصار ) .\r\n","page_name":" 346 ","page_number":348},
  {"content":"\r\n\r\nسلوك مىپرداختند . از قرن يازده ميلادى به بعد ، جماعت صوفيه مانند بسيارى ديگر از فرق اسلامى مورد تعقيب قرار گرفتند ، با اينحال نهضت صوفيّه به علت سازگارى محيط در مدت كوتاهى وسعت گرفت و در ايران ، سوريه ، مصر و آسياى ميانه عدهء زيادى طرفدار پيدا كرد . تصوف يك چند از نارضايتى توده‌هاى مردم و صنعتگران شهرى حكايت مىكرد ، و در بين اين طبقات طرفدارانى پيدا كرده بود ؛ چه اين طبقه از اسلام انتظار داشتند كه به دوران بدبختى و محروميت ايشان پايان دهد ؛ ولى چون انتظارات آنان به حقيقت نپيوست ، تمايلات عرفانى در آنان قوت گرفت . اختلاف اين جماعت با قرمطيان در اين است كه قرمطيان اهل مبارزهء مثبت بودند و حال آنكه جماعت متصوفه با مخالفين خود مبارزهء منفى مىكردند . » « 1 »\r\nبعضى از اهل تصوف با از خودگذشتگى و شهامت بسيار به مردم خشك و متعصّب زمان حمله مىكردند و جنگ 72 ملت و مبارزات دينى را ميوهء جهل و بىخبرى مىدانستند : چنانچه حافظ گويد :\r\n جنگ هفتاد و دو ملّت ، همه را عذر بنه * چون نديدند حقيقت ، ره افسانه زدند \r\n\r\n\r\n","description":"","footnote":"\r\n( 1 ) . تاريخ تاجيكستان ، ترجمهء شادروان على اصغر چارلاقى ( قبل از انتشار ) .\r\n","page_name":" 347 ","page_number":349},
  {"content":"\r\n\r\n\r\nتوضيحى پيرامون معتقدات و روشها و بعضى اصطلاحات اهل تصوف\r\n\r\nاصطلاحات اهل تصوف\r\nاستاد فقيد ملك الشعراى بهار ، پس از ذكر مقدّمه‌يى ، بعضى از اصطلاحات اهل تصوّف را توضيح مىدهد :\r\nبه نظر استاد ، بهار علت اساسى تصوّف حسّ غيرت و رشك است ، « غيرت » يعنى عدم رضايت از اينكه كسى ديگر ، از آنچه حق ماست ، بدون اعتنا كردن به ما ، بهره‌مند گردد . رشك هم شبيه به اين است و آن نوعى از حسد است ، يعنى ديگرى داراى چيز يا چيزهائى باشد كه ممكن بوده يا هست كه ما داراى آن چيز باشيم ، علت و پايهء اساسى اختلاف بشرى از آغاز تاريخ همين بوده و پيشوايان و حكما ، جمعى با مبارزهء مثبت و برخى با روشهاى منفى براى مبارزه با ظلم و تبعيض بپاخاسته و راهها و عقايدى ابراز كرده‌اند .\r\nپيروان مبارزهء منفى سعى كرده‌اند كه تا با ايجاد « حسّ گذشت و بىاعتنائى به دنيا و مال و جاه و زن و زر . . . » مردم را از مبارزه بازدارند و آنان را دلشاد و راضى نگهدارند ، مبناى بسيارى از اديان قديم نظير دين برهمائى و بودائى و دين مسيح و مذهب مانى ، ترغيب مردم به قبول اين افكار بود ، و حتّى در مذهب مانى ، برگزيدگان قوم از داشتن زن و خانه و لباس ( زياده از يكدست ) و حتى اقامت بطور دايم در يك محلّ ممنوع بوده‌اند .\r\nبعضى سعى كرده‌اند كه اسلام را كه از راه تبليغ به توحيد و به كمك شمشير گسترش يافته و كم و بيش هدف سياسى و اجتماعى نيز داشته است ، پيرو مكتب\r\n\r\n","description":"","footnote":"","page_name":" 348 ","page_number":350},
  {"content":"\r\n\r\nعرفان و اصول تصوّف معرّفى كنند :\r\n« مىگويند پيغمبر زيادتر از چند بز و شتر شيرده كه غذاى خانوادهء او را مىداد ، و خانه و اثاثهء محدود و يك دست لباس و يك مركوب هيچ نداشته است و مىگفته است كه من فقيرم و به فقر فخر مىكنم . »\r\nرفقاى نزديك پيغمبر يعنى « اصحاب صفّه » كه پاكترين و باايمان‌ترين ياران او بودند ، جملگى فقير بودند : على داماد پيغمبر و ابو بكر و عمر دوستان او ، تا پايان عمر ، زندگى ساده‌يى داشتند و غذاى آنها از نان و پياز ، و نان و سركه ، و نان خشك و نمك تجاوز نمىكرد .\r\nبا اينحال نمىتوان پيشوايان اسلام را با آن مبارزات شجاعانه و با آن اهداف نوع‌دوستانه پيرو مكتب تصوّف شمرد ، اگر آنان به حدّاقّل وسايل زندگى مىساختند براى اين بود كه جامعهء عرب از آنها پيروى كنند و آلودهء تجملّات و مزخرفات زندگى نشوند ، و روح مبارزه و جنگجويى و كشورگشايى را از دست ندهند ، تا از اين راه بتوانند آئين اسلام را هرچه بيشتر گسترش دهند .\r\nتصوف از قرن سوم در بغداد قوت گرفت و از آنجا به ممالك اسلامى راه يافت و از قرن پنجم وارد ادبيّات فارسى گرديد ، معروفترين صوفيان ، ايرانى بودند و به عقيدهء بعضى از پژوهندگان موجد و مخترع آئين تصوّف ايرانيان بودند ؛ پس از آنكه تصوّف در ادبيّات فارسى رسوخ كرد عده‌يى از ادباى ايران نظير سنائى به استعمال لغات و اصطلاحات اهل تصوّف مبادرت كردند ؛ اينك بعضى از آن اصطلاحات باختصار ذكر مىشود :\r\n« صومعه : اطاق مخصوصى كه زاهد يا صوفى در آن بسر مىبرد و آن را زاويه مىگويند .\r\nخرابات : جائى كه صاحبان آن گبر يا ترسا بودند و در آنجا محرمانه شراب مىخوردند ، و موسيقى مىنواختند و مردم رند و لاابالى ، آنجاها عيش مىكردند ، ولى در اصطلاح صوفيان ، خانقاه و مجلس شيخ را خرابات مىگويند و خراباتى ، كنايه از اهل خرابات و به اصطلاح صوفى را گويند .\r\nقلّاش : از اصطلاحات سنائى است و بعد صوفيان ، به قلندرها و سالكان پرشور ، قلّاش مىگفتند .\r\n\r\n","description":"","footnote":"","page_name":" 349 ","page_number":351},
  {"content":"\r\n\r\nابدال : بعضى از ياران قطب بودند .\r\nطامات : افسانه‌هاى خرافى :\r\n نخواهم من طريق و راه طامات * مرا مىبايد و راه خرابات \r\n« شبسترى »\r\nترّهّات : سخنان بىاساس و بيهوده .\r\nمنيّت : خودشناسى و شخصيّت دوستى .\r\nحقيقت : ضد مجاز .\r\nقبض : گرفتگى درويش در وقت رياضت بر خلاف بسط كه گشادگى دل درويش در حين رياضت است .\r\nوجود : اشاره به ذات خدا .\r\nكشف : حالتى است كه سالك را در آخرين منزل وصول روى مىدهد و حقايق وجود بر او مكشوف مىشود .\r\nفقر و فقيرى : درويشى و صوفيگرى است .\r\nفاقه : گرسنگى و رياضيت‌كشى .\r\nلا و الّا : اشاره به نفى همه‌چيز و وحدت وجود و يكى بودن كليّه موجودات است .\r\nسنائى براى اولين‌بار گويد :\r\n از دَرِ دروازهء « لا » تا به دار الملك شاه * هفت هزار و هفتصد و هفتاد راه و رهروست \r\nيعنى از روزى كه تربيت منفى را پذيرفتى و ترك همه‌چيز را گفتى تا روزى كه به پايتخت وصول و كشف برسى ، 7770 طريق و راه و در هر طريق و راهى همينقدر راهزن و دزد و شيطان موجود است .\r\nمرقّع : خرقه ، يعنى جبّه‌يى كه سراسر وصله‌دار باشد .\r\nسالوس : رياكارى .\r\nحال : كيفيّتى است كه در حين سير و سلوك عارض مىشود .\r\nمحو : فرورفتن صوفى به خود و فنا و مردن در راه صواب است .\r\nملكوت : صور عالم مادى .\r\nوقت : موقعى كه صوفى به تفكّرات معنوى مشغول شود .\r\nقلندر : قلندر به طايفه‌يى از صوفيان گويند كه به هيچ قيد و هيچ علاقه‌يى ، حتى\r\n\r\n","description":"","footnote":"","page_name":" 350 ","page_number":352},
  {"content":"\r\n\r\nقيد ظواهر شريعت اعتنا ندارند و قلّاش و اوباش و رند و تردامن و پاكباز و مقامر ( قمارباز ) و كم‌زن و شاهدباز و ملامتى از اصطلاحات قلندران است .\r\nاسرار : رازهاى پنهانى صوفيان .\r\nمحرم و نامحرم : محرم به صوفى و نامحرم به زاهد و فقيه و رياكار گفته مىشود .\r\nخامى و پختگى : مراتب سير و سلوك .\r\nسماع : مجلسى كه صوفى شعر مىخواند با آهنگ و كسى به آن آهنگ ضرب مىگيرد و صوفيان حال مىكنند و مىرقصند و خرقه‌هاى خود را پاره كرده بخواننده ( قوّال ) مىبخشند ؛ بعضى از صوفيان اين عمل را جايز نمىشمارند و بعضى جايز مىدانند . » « 1 »\r\nدكتر رجائى در مقدمهء « فرهنگ اشعار حافظ » در پيرامون اين اصطلاح چنين مىنويسد :\r\nسماع : سماع در لغت به معنى شنيدن است چنان كه گويند سماع حديث يا سماع قرآن ؛ امّا سماع در اصطلاح صوفيه عبارتست از آواز خوش و آهنگ دل‌انگيز روح‌نواز و بطور مطلق قول و غزل و آنچه ما امروز از آن به موسيقى تعبير مىكنيم .\r\nصوفيان آواز خوش و نواى موسيقى را پيك عالم غيب مىدانند ، چنان كه مولانا فرمايد :\r\n نالهء سُرنا و تهديد دهل * چيزكى ماند بدان ناقور كلّ\r\nبانگ گردشهاى چرخ است اين كه خلق * مىسرايندش به طنبور و به حلق\r\nپس غذاى عاشقان آمد سَماع * كه درو باشد خيال اجتماع \r\nغزّالى در « كيمياى سعادت » نيز همين مطلب را بيان مىكند : سماع ، آواز خوش و موزون آن ، گوهر آدمى را بجنباند و در وى چيزى پديد آرد ، بىآنكه آدمى را در آن اختيارى باشد . . . » .\r\nدر شرح حال ابو بكر شبلى نوشته‌اند : نقل است كه يك بار چند شبانروز در زير درختى رقص مىكرد و مىگفت هوهو ، گفتند اين چه حالت است ؟ گفت : اين فاخته بر اين درخت مىگويد كوكو من نيز موافقت او مىگويم هوهو . . . . شيخ سعد الدين\r\n\r\n\r\n","description":"","footnote":"\r\n( 1 ) . نقل و تلخيص از مقالهء ملك الشعراى بهار در مجلهء پيام نو . ( وابسته به انجمن روابط فرهنگى ايران و شوروى ) .\r\n","page_name":" 351 ","page_number":353},
  {"content":"\r\n\r\nحموى مىگويد :\r\n دل وقت سماع بوى دلدار برد * جان را به سراپردهء اسرار برد\r\nاين زمزمه مركبى است مر روح تو را * بردارد و خوش به عالم يار برد \r\n. . . ابو الحسن غزنوى فرمود : « هركه گويد مرا به اصوات و الحان و مزامير خوش نيست ، يا دروغ گويد يا نفاق كند و يا حسّ ندارد و از جملهء مردمان و ستوران ، برون باشد . » « 1 »\r\nزيرا نه‌تنها آدميان بلكه ستوران و چارپايان نيز به آواز خوش و آهنگ موزون علاقه و دلبستگى دارند .\r\nسعدى گويد : اشتر به شعر عرب در حالتست و طرب .\r\n\r\n\r\n","description":"","footnote":"\r\n( 1 ) . رجوع كنيد به مقدمهء فرهنگ اشعار حافظ ، از دكتر رجائى ، استاد سابق دانشگاه .\r\n","page_name":" 352 ","page_number":354},
  {"content":"\r\n\r\n\r\nصوفيانى كه در تنعّم و بىنيازى مىزيستند\r\n\r\nنفوذ معنوى صوفيان\r\nتصوف در آغاز قرن پنجم هجرى ( حدود 1024 ميلادى ) يعنى در مرحله پيش از تشكيل و طريقه ، با رياضت و خويشتن‌دارى همراه نبود ، بطورى كه از كتاب « اسرار التوحيد فى مقامات شيخ ابو سعيد » برمىآيد ، ابو سعيد و بسيارى از مشايخ بزرگ در زير سايهء پربركت مريدان ، با تنعّم و جاه و جلال زندگى مىكردند ؛ چنان كه شيخ ابو سعيد با سعهء صدر و كراماتى كه از خود نشان مىداد ، توجّه قشر وسيعى از مردم ادارى و اعيان شهرى و بازرگانان و پيشه‌وران را به سوى خود جلب كرده بود و همين موقعيت ممتاز اجتماعى ، طبقه حاكم را از ظهور فتنه‌يى احتمالى نگران ساخته بود . با اينكه شيخ ممرّ درآمدى جز هداياى مريدان خود نداشت ، در ضيافتها روشى مسرفانه پيش گرفته بود ، به همين علّت هنگاميكه قاضى خرقان به ملاقات شيخ رفت ، بر خلاف انتظار « . . . شيخ را ديد در چهار بالش چون سلطانى ، و درويشى پاى شيخ را در كنار گرفته مغمزّى ( مشت‌مالى ) مىكرد ، قاضى در دل گفت كى ، اينجا فقر كجاست و و اين مرد با چندين تنعّم نيز از فقرا چون تواند بود ؟\r\nاين پادشاهى است نه صوفيى و درويشى ! »\r\nهجويرى نيز مىنويسد : ابو سعيد ، هرگز لاف فضيلت فقر بر نعمت نمىزد . . .\r\nهنگامى كه شيخ سواره از شهر بيرون مىرفت بر الاغ نمىنشست ، بلكه بر اسب سوار مىشد و خادمى ركابدارى او مىكرد و هنگام گذر از خيابانهاى شهر ، باشكوهى تمام ، مردم او را بر دوش مىبردند ، مريدان او از طبقات و قشرهاى مختلف اجتماعى به فراخور امكانات به شيخ يارى مىكردند ، و در التزام ركاب او بودند ، محبوبيّت شيخ ، سؤظنّ علما و اعيان شهر و پيشوايان مكاتب فقهى مذهب\r\n\r\n","description":"","footnote":"","page_name":" 353 ","page_number":355},
  {"content":"\r\n\r\nسنّت و شخصيتهاى ممتازى چون قاضى صاعد و ابو محمّد جوينى پدر امام الحرمين را برانگيخت ، چنان كه شيعيان دوازده‌امامى و علويان ، هنگام عبور شيخ از شوارع ، آشكارا او را لعن مىكردند . غير از ابو سعيد ، دسته‌هاى ديگرى از صوفيان بودند ، كه رهبرى آنان ، با ابو القاسم قشيرى بود كه هم فقيه اشعرى بود و هم صوفى ؛ با اينكه اين مرد در آثار خود نشان داده بود كه تصوّف با اعتقادات اهل سنّت و جماعت مباينتى ندارد ، با اشعار عارفانه شيخ و روش و علاقه او به شنيدن موسيقى به هنگام ذكر ، يا مجلس سماع ، و به جايز بودن رقص در القاء جذبه ، با نظر ترديد مىنگريست .\r\n- بنابر اسرار التوحيد جريانهاى مخالف با شيخ ، زمانى شدّت گرفت ، كه قاضى صاعد و ابو بكر محمّد كرّامى ادعانامه‌يى عليه خلافكاريهاى شيخ تنظيم كردند و به دربار غزنه فرستادند و در آن به زندگى شيخ و علاقهء او به شنيدن موسيقى و رقص و سماع و توجه عوام الناس به او و احتمال فتنه‌اى عام در شهر نيشابور سخن رفته بود . با اينكه پاسخ سلطان ، دست ائمّهء شافعى و حنفى را در اعمال حداكثر مجازات بازگذاشته بود ، ظاهرا ديدارهاى رهبران مذهبى نيشابور و گفتگوهاى شيخ ابو سعيد با امثال قشيرى ، جوينى ، صابونى و ديگران سبب نوعى مصالحه و سازش بين آنان گرديد و با اينكه محمود به طور جدّى از مذهب سنّت حمايت مىكرد همين كه يكى از مريدان شيخ ، پس از مرگ شيخ ابو سعيد ، از دربار محمود وجهى خواست ، بىدرنگ پرداخت شد و وام خانقاه ادا گرديد .\r\nبه طورى كه از تاريخ ابو الفضل بيهقى برمىآيد سلطان مسعود كه مردى بىتدبير بود ، بر خلاف پدر بىايمان ولى سياستمدار خود تظاهر به دوستى اين گروه نمىكرد .\r\nسلطان مسعود ، صوفيان را « سوهان سبلت » مىخواند و به قول بيهقى : « او در هركجا متصوّفى ديدى يا سوهان سبلتى دام زرق نهاده ، يا پلاسى پوشيده دل سياه‌تر از پلاس ، بخنديدى » ، آنچه مسلم است ، بعضى از رهبران مذهبى با انتصاب به مشاغل قضا و خطابه ، مزدبگير دستگاه حاكم بودند ، در حالى كه پيشوايان تصوّف ، زير سلطهء مستقيم حكومت نبودند و چون با طبقات مختلف ، به خصوص بازرگانان و دكانداران رابطهء مستمّر داشتند ، حكومت مركزى به آنان با چشم سوءظّن مىنگريست و از نفوذ معنوى آنان بيمناك بود ، ناگفته نماند كه پدر ابو سعيد در ميهنه ، عطار و پيشه‌ور بود . . . » « 1 » .\r\n\r\n\r\n","description":"","footnote":"\r\n( 1 ) . كليفورد ادموند باسورث ، تاريخ غزنويان ، ترجمه حسن انوشه ، ص 192 به بعد .\r\n","page_name":" 354 ","page_number":356},
  {"content":"\r\n\r\n\r\nفرق تصوّف و تشيّع\r\nتشيّع به طور كلّى يك گرايش مثبت و فعّال بود ، خواه به‌صورت قيامهاى مسلحانهء زيديان ، كه به حقّ مىتوان برايشان عنوان « خوارج شيعه » را اطلاق كرد ، خواه به‌صورت تبليغات نهائى اسماعيليان و يا دست‌كم آمادگى براى قيام از طرف اماميان ؛ ولى تصوّف مبتنى بود بر تسليم به ناتوانى و بيچارگى و روگردانيدن از ماديات و اعراض از جاه‌جويى و بلندپروازى و بزرگىطلبى ، و در حقيقت نهضتى بود كه انديشه‌ها و آرمانهاى منفى را مورد توجّه قرار مىداد ، عصبيّت و تبار را به حساب نمىآورد و ملاك خود را به دورافكندن اين‌گونه چيزها نهاده بود ، به اميد آنكه عظمت معنوى و روحى را پايهء اعتبار و افتخار و عصبيّت قرار دهد و لذا صوفيان از علويان دورى مىجستند و نمىخواستند آنان را به جنبش خود بپيوندند ، بدينگونه دو مشرب جدا و بيگانه از هم به استقلال خود باقى ماندند - تا آنكه تشيّع به منظور استفاده از موقعيّت تصوّف ، براى دست‌يافتن به مقاصد خود ، به سوى آنان متمايل گرديد - يكى از صوفيان به نام ، در مرو ، به مريد علويش مىگفت : « تا از اين علويگرى خويش ، يعنى تجبّر و نفس خويش ، به كلّ بيرون نيايى ، از اين كار ( يعنى تصوّف ) بويى نيابى . . . » « 1 » .\r\n« . . . مصنّفان اسماعيلى در سرآغاز رسائلشان خود را صوفى مىناميدند ، زيرا مردم به تصوّف اعتماد داشتند و نيز انجمن فرهنگى خود را « اخوان الصّفا » نام نهادند . . . با بررسى پيگير ، نشانه‌هاى صوفيانه در تشيّع ، معلومات ساده و پراكنده‌يى به دست مىآيد كه نخست ، اندك است و هرچه با تاريخ به جلو مىآييم ، به موازات گرمى بازار تصوّف و از بين رفتن فشارهايى كه بر شيعه وارد مىشد ، عمق و وسعت بيشترى مىيابد ، ابن بابويه قمى از حلقه‌هاى ذكر سخن گفته و به مفادّ حديثى كه آورده ، آن مجالس را همچون باغ‌هاى بهشت شمرده است . . . و جوانمردى را به مصداق عبارت مشهور : لا سيف الّا ذو الفقار و لا فتى الّا علىّ ، به على ( ع ) منسوب داشته است . » « 2 »\r\n\r\n\r\n","description":"","footnote":"\r\n( 1 ) . دكتر كامل مصطفى الشيبى ، تصوّف و تشيّع از آغاز تا سدهء دوازدهم ، ترجمهء عليرضا ذكاوتى قراگوزلو ، ص 66 .\r\n( 2 ) . همان كتاب ، ص 68 به بعد .\r\n","page_name":" 355 ","page_number":357},
  {"content":"\r\n\r\n\r\nچگونگى اجتماع عارفان\r\n عارفان را لذّت و ذوق و سماع * خوشتر است از قدر و جاه ارتفاع\r\nراحت روحست و اسباب فتوح * عاشقان را خاصه هنگام صبوح\r\nمرغ جان را بشنود آواز خوش * سوى مركز مىكند پرواز خوش\r\n. . . ذوق و شادى لايق هر شخص نيست * رقص كردن ، عارفان را نقص نيست\r\nگوش بايد اوّل و آنگه سماع * بىجماعت نيست ممكن اجتماع\r\nاشتر از آواز ، حالى خوش شود * جان او از عشق پر آتش شود\r\nبلبل آيد در فغان وقت سحر * بر جمال گل چو اندازد نظر\r\nهركسى را كز سماعش ذوق نيست * ذرّه‌اى در جان آنكس شوق نيست\r\n. . . ابر مىغرّد به وقت نوبهار * تا ز صوت او به رقص آيد چنار\r\n. . . تا نواى مرغ در گوش آورد * خويش را از ذوق بس هوش آورد\r\nبيد مىجنبد ز باد اى نيك‌بخت * مىنشايد بود كمتر از درخت\r\nكار عشق است آتشى افروختن * نالهء گردون بود از سوختن\r\nهم شنيدستى كه روزى مصطفى * از سماع نغمهء اهل صفا\r\nجنبش و حالت نمود و گشت شاد * تا رداى او ز دستش اوفتاد » « 1 » \r\n\r\nتصوّف و تلاش\r\nبسيارى از خداوندان تصوّف اهل كار و مرد سعى و عمل بودند : « خواجه\r\n\r\n\r\n","description":"","footnote":"\r\n( 1 ) . فتوّت‌نامه ناصرى ، از قرن هفتم ، به اهتمام سعيد نفيسى ، نقل از فرهنگ ايران‌زمين ، جلد دهم ، ص 276 .\r\n","page_name":" 356 ","page_number":358},
  {"content":"\r\n\r\nعلاء الدّين عطّار يكى از مشايخ طريقهء خواجگان مىفرمود كه وجوه مكاسب دهقانى و باغبانى ، اقرب است به حليّت ، درين زمان ، از تجارت . . . » ( رشحات عين الحيوه ، تصحيح على اصغر معينيان ، ص 152 ) .\r\nو شيخ ابو سعيد آبريز به مريدان خود هميشه توصيه مىكرد ، كه « . . . مشغول به امر زراعت باشيد و آمدن ما را مانع آن شغل مسازيد . . . » ( ايضاء ص 378 ) ؛ و « خواجه عبيد اللّه احرار هميشه مىفرمودند كه ياران ما بايد كه يكى از دو امر اختيار كنند : يا آنكه چيزى از وجه حلال قبول نمايند و يا به زراعت مشغول شوند و در مجموع مشغوليها خود را نگاه دارند ، چنان كه طريقهء خانواده خواجگان است ، قدّس اللّه تعالى ارواحهم - يا خود را درافكنند و از شدن ، ناشدن انديشه نكنند - » ( ايضا ، ص 495 ) و همين خواجه احرار به مولانا اسماعيل فركتى از مشايخ سلسله مىفرمود :\r\n« به جهت ما يحتاج اين جماعت به حسب ضرورت ، به امر زراعت و سرانجام آن ، مشغول مىبايست كردن تا جمعى توانند كه به فراغت مشغول باشند و خاطر ايشان به سبب ما يحتاج ضرورى متفرق نشود . . . » ( ايضا ص 69 ) و به قول شيخ محمود شبسترى :\r\n كسى مرد تمام است از تمامى * كند با خواجگى ، كار غلامى « 1 » \r\n\r\nفرق عرفان و درويشى با تنبلى و بىبندوبارى\r\nعلى پاشا صالح ضمن بحث كوتاهى از عرفان مىگويد : « . . . گوهر درخشان ادبيات ما عواطف لطيف انسانى و عوالم بىشائبه و شريف عرفا نيست . . . آنچه نشاطآور ، روح‌پرور و كيميااثر است ترانهء عشق ، زمزمهء محبت ، نغمهء مروّت ، صفاى روح ، صلاى آزادگى و كف نفس ، جاذبهء همدلى و همدردى ، لواى جوانمردى و فتوّت ، نداى حقّ و حقيقت ، درس عبرت ، كيمياى سعادت و رستگارى است . . .\r\nبساط زهدفروشى و افسونگرى ديگرست و بازار كوكنار و چرس و بنگ و افيون سوى ديگر ، قلندرمآبى ، ژنده‌پوشى ، دلق‌ريايى ، دريوزگى ، بىبندوبارى ، بىخبرى ، بىهنرى ، بىاثرى يا ولگردى و هوسرانى و اخيرا هيپىگرى هم نمودارى از خوى ديگر ! » « 2 » . پس بكوشيم تا منشأ خدمت و اثرى در جامعه بشرى باشيم .\r\n\r\n\r\n","description":"","footnote":"\r\n( 1 ) . باستاى پاريزى ، سنگ هفت قلم بر مزار خواجگان هفت چاه ، ص 583 .\r\n( 2 ) . ادوارد براون ، تاريخ ادبى ايران ، ج 2 ، ترجمهء على پاشا صالح ، پيشگفتار مترجم ، ص 21 .\r\n","page_name":" 357 ","page_number":359},
  {"content":"\r\n\r\n\r\nروش انتقادى سنائى\r\nدر ميان شعرا ، سنايى پس از آنكه به جهان عرفان و تصوّف روى آورد ، روش شهرياران و زورمندان و رفتار جهان‌جويان و جهانداران متجاوز و زورگو را مورد انتقاد شديد قرار داد ، و سعى كرد مستان بادهء غرور و خودخواهى و ديوانگان خشم و شهوت را با اعتراضات پر از نيش و سرزنش خويش بيدار و هشيار كند :\r\n اى خداوندان مال ، الاعتبار الاعتبار * اى خداجويان قال ، الاعتذار الاعتذار\r\nپيش از آن كاين جان عذرآور فرو ميرد ز نطق * پيش از آن كان چشم عبرت‌بين فرو ماند ز كار\r\nپند گيريد اى سياهيتان گرفته جاى پند * عذر آريد اى سپيديتان دميده بر عذار\r\nدر فريب‌آباد گيتى چند بايد داشت حرص * چشمتان چون چشم نرگس ، دست چون دست چنار\r\n. . . در جهان شاهان بسى بودند كز گردون ملك * تيرشان پروين گسل بود و سنان جوزا شكار\r\nبنگريد اكنون بنات النّعش‌وار از دست مرگ * نيزه‌هاشان شاخ‌شاخ و تيرهاشان پارپار\r\n. . . سر به خاك آورد امروز آنكه افسر بود دى * تن به دوزخ برد امسال آنكه گردن بود پار\r\nچند از اين رمز و اشارت راه بايد رفت راه * چند از اين رنگ و عبارت كار بايد كرد كار\r\nتا به جان اين جهانى زنده چون ديو و ستور * گرچه پيرى همچو كودك ، خويشتن كودك شمار\r\nحرص و شهوت در تو بيدارند خوش ، خوش تو مخسب * چون پلنگى بر يمين دارى و موشى بر يسار \r\nسنايى ، وارستگى و استغناى طبع خود را در ابيات زير آشكار مىكند :\r\n من نه مرد زن و زر و جاهم * به خدا گر كنم و گر خواهم \r\n\r\n","description":"","footnote":"","page_name":" 358 ","page_number":360},
  {"content":"\r\n\r\n ور تو تاجى دهى ز احسانم * به سَرِ تو ، كه تاج نستانم \r\n« حديقه »\r\n\r\nتصوّف و الحاد\r\nدر بعضى از اقوال خداوندان تصوّف ، رايحهء كفر و الحاد به مشام مىرسد : از جمله ابو يزيد بسطامى ( وفات به سال 260 ه . ) مىگويد : « به خدا سوگند كه لواى من از لواى محمّد ( ص ) بزرگتر است ، لواى من از نورى است كه همهء جن و انس و پيامبران در زير آن باشند » . « اگر يك بار مرا ببينى ، ترا بهتر از آن است كه هزار بار پروردگارت را ببينى » « پروردگارا ، اطاعت تو مرا بزرگتر است از اطاعت من تو را » « جنيد كوشيد تا كلمات نامقبول بايزيد را تفسير كند و به فهم مردم نزديك سازد . » « 1 »\r\n\r\nتصوّف ابن سينا\r\n« . . . تصوّف ابن سينا از مذاهب صوفيّه و سنّت‌گرايان متمايز است ، تصوّف او مردم را به زهد و اعتزال از نعيم جهان دعوت نمىكند ، بلكه تصوّف او مذهبى است عقلى ، كه به انتصار ذهن و اشراق عقل و تزكيّهء نفس منتهى مىشود تا نفس ، مستعّد دريافت فيض عقل فعّال گردد و اين بدان جهت است كه ابن سينا عقايد فارابى را در تصوّف پذيرفته است ، تصوّف فارابى تصوّفى است كه بر اساس عقل استوار است و صرفا براى تطهير نفس و رياضت و مجاهده نيست ، بلكه تصوّف او تصوّفى است نظرى و متكّى به بحث و تأمّل » « 2 » . فارابى و ابن سينا مرد كار و سعى و عمل بودند .\r\n\r\nعارف و عابد\r\n« عبادت در نزد غير عارف نوعى معامله است ، گويى در اين دنيا عملى مىكند تا مزد آن را در آخرت بگيرد ، اما در نزد عارف عبادت رياضتى است ، كه او را از عالم غرور به جانب حق باز مىگرداند ، عارف خدا را براى خدا خواهد . . . عبادت وى نه به خاطر اميدى است و نه از بيمى . . . » « 3 » .\r\n\r\n\r\n","description":"","footnote":"\r\n( 1 ) . تاريخ فلسفه در جهان اسلامى ، ترجمهء آيتى ، پيشين ، ص 261 .\r\n( 2 ) . همان كتاب ، ص 493 .\r\n( 3 ) . همان كتاب ، ص 495 .\r\n","page_name":" 359 ","page_number":361},
  {"content":"\r\n\r\nكلام ابن سينا در وصف عارفان ، بيانى زيباست : « عارف هميشه خرم و گشاده‌رو و خندان است هم خردان را گرامى دارد و هم بزرگان را و با فرومايهء گمنام ، چندان گشاده‌رو باشد كه با بزرگوار مشهور و عارف ، شجاع است و چگونه چنين نباشد ، كه او از مرگ نپرهيزد و بخشنده است و چگونه چنين نباشد كه به باطل دل نبندد ، و از گناهها درگذرد و چگونه چنين نباشد ، كه نفس او بزرگتر از آن است كه خطاى نوع بشر او را خشمگين كند و حقد و كينه را فراموش كند چگونه چنين نباشد كه فكر او به حق مشغول است . » « 1 » ( الاشارات و التّنبيهات ، ص 119 ) .\r\n\r\nتصوّف در نظر نجم رازى\r\nبه نظر دكتر محمّد امين رياحى « در قرن هفتم دو شيوه و مكتب تصوف در ايران رواج داشته ، يكى طريقهء وجد و حال و شوريدگى و وارستگى ، كه رهروان اين طريقت بيشتر به احوال و گفتار پيشروان تصوّف ، از حسين بن منصور و بايزيد بسطامى و ابو سعيد ابو الخير نظر داشتند ، از معاصران نجم رازى ، عطار و بعد از او مولوى نمونهء كامل اين گروهند ، كه شيوهء آنان را « تصوّف عاشقانه » بايد ناميد .\r\nدر مقابل آنها ، مكتب ديگرى در تصوّف بود ، كه بيشتر راغب آداب و سنن و اوراد و اذكار بودند و از معاصران مؤلّف ، محيى الدّين ابن العربى ( متوفى 638 ) و ابن فارض ( متوّفى 632 ) از معاريف اين دسته‌اند ، كه روش آنان را تصوّف عابدانه به شمار آورده‌اند .\r\nتصوّف نجم ، جمع بين آن دو مكتب و آميختن عشق و عبادت است ؛ او از يك طرف دلبستگى كامل به اجراى احكام شرع و ملازمت اوراد و اذكار نشان مىدهد و از جانب ديگر عشق را غايت معرفت و سلوك مىشمارد و در تمام فصول چهل‌گانهء مرصاد و رسالات ديگر او اين شيوه نمايان است . خود مؤلف در يك‌جا عارفان را به دو طريقت مىنهد : اول « زاهدان » كه طريقت آنان « مجاهدت خشك » است ، كه با رياضت ، در تهذيب اخلاق كوشند ، در مقابل شيوهء خود و مشايخ خود را « طريقت عاشقان » نام مىنهد كه بناى كار آنها « بر تصفيه دل » و عشق به حضرت عزت است .\r\n\r\n\r\n","description":"","footnote":"\r\n( 1 ) . همان كتاب ، ص 496 .\r\n","page_name":" 360 ","page_number":362},
  {"content":"\r\n\r\nجاى ديگر ، طريقت خود را ، با دسته‌اى كه در عشق ، گرم‌روتر و شوريده‌تر از او بوده‌اند مىسنجد و مىگويد « روندگان اين راه دو قسمند ، سالكان و مجذوبان ، مجذوبان آنهااند كه ايشان را به كمند جذبه بربايند و به مقامات عرفان به تعجيل گذرانند ، و در غلبات شوق اطّلاع بر احوال راه و شناخت مقامات ندهند ، اينان شيخى را نشايند ، اما سالك اگرچه به كمند جذبه رود امّا به تأنّى رود و راه و چاه بشناسد و مقام شيخى و رهبرى را شايد » « 1 » .\r\n\r\nموقعيت اجتماعى بعضى از درويشان بىنياز و وسيع الصدر\r\n« شنيدم كه چون طغرلبك به همدان آمد ، از اولياء سه پير بودند : بابا طاهر ( مقصود بابا طاهر عريان همدانى است ) و بابا جعفر و شيخ حمشا - كوهكى است بر در همدان ، آن را خضر خوانند ، بر آنجا ايستاده بودند . نظر سلطان بريشان آمد ، كوكبهء لشكر بداشت و پياده شد و با وزير ابو نصر الكندرى پيش ايشان آمد و دستهاشان ببوسيد . بابا طاهر پارهء شيفته‌گونه بودى . او را گفت : اى ترك با خلق خدا چه خواهى كرد ؟ سلطان گفت آنچه تو فرمايى . بابا گفت آن كن كه خداى مىفرمايد ، آيه :  إِنَّ اللَّهَ يَأْمُرُ بِالْعَدْلِ وَ الْإِحْسانِ  . سلطان بگريست و گفت چنين كنم . بابا دستش بستد و گفت از من پذيرفتى ؟ سلطان گفت آرى . بابا سر ابريقى شكسته كه سالها از آن وضو كرده بود در انگشت داشت ، بيرون كرد و در انگشت سلطان كرد و گفت مملكت عالم چنين در دست تو كردم ، بر عدل باش ، سلطان پيوسته آن در ميان تعويذها داشتى و چون مصافى پيش آمدى آن در انگشت كردى » « 2 » .\r\n\r\nزاهد و عابد و عارف\r\n« برخى ميان زاهد و عابد و عارف فرق گذاشته‌اند ، چنان كه در ترجمهء اشارات آمده است : كسى كه معرض از متاع دنيا و خوشيهاى آن است ، زاهد خوانند و آنكس را كه مواظب باشد بر اقامت عبادت از نماز و روزه ، او را عابد گويند و كسى را كه فكر و انديشهء خود را صرف كرده باشد به قدس جبروت و همواره منتظر به شروق نور\r\n\r\n\r\n","description":"","footnote":"\r\n( 1 ) . نجم رازى ، مرصاد العباد ، به اهتمام دكتر رياحى ، مقدّمهء مصحّح ، ص 34 .\r\n( 2 ) . راحة الصدور راوندى ، به اهتمام عبّاس اقبال و مجتبى مينوى ، ص 98 به بعد .\r\n","page_name":" 361 ","page_number":363},
  {"content":"\r\n\r\nحق باشد ، عارف خوانند . . . عارفان و شاعران و متصوّفه ، گروهى از زاهدان رياكار و متظاهر را پيوسته نكوهش مىكردند و زهد خشك و ريائى را نوعى شيادى و فرومايگى مىشمردند ، بويژه كه زاهدان خشك ، اغلب به آزار و رنج و تكفير عارفان و متصوفان مىپرداخته و از راه عوام‌فريبى حقيقت را فداى اغراض پليد خويش مىساختند ؛ از اين‌رو ، در اشعار شاعران متصوّف بويژه حافظ شيرازى حملات سخت به زهّاد شده و زاهد و شيخ را كه با طريقت تصوّف مخالف بودند به قسمى نكوهش كرده‌اند . . . » « 1 » .\r\nحملهء خانمان‌سوز مغول و ادامهء جنگهاى فئودالى در ايران به انحطاط روحى و اختلالات روانى مردم در ايران كمك كرد . جامعهء ايران كه از عهد سامانيان تا عهد خوارزمشاهيان كمابيش ، از استقلال فردى و آزادى فكرى و عملى برخوردار بود ، از اواخر عهد خوارزمشاهيان در نتيجهء سياست غلط اجتماعى و اقتصادى زمامداران ، حيات عقلى و فكريش رو به انحطاط نهاد و حمله وحشيانهء مغول و كشتارها و فجايع آنان شخصيّت جامعهء ايرانى را درهم شكست و افراد حسّاس و مآل‌انديش جامعه را به بيماريهاى روانى و انحرافات فكرى سوق داد و زمينه را براى منحطترين انديشه‌هاى صوفيانه فراهم كرد .\r\nنيكلسون با توجه به سابقهء تاريخى تصوّف مىگويد : « اغلب صوفيان ، هم معلّم بوده‌اند و هم از فدائيان با حرارت ، تعليمات آنان فضيلت و فلسفه بوده است و به هرحال به اصول اخلاقى ارتباط داشته كه با مناعت تمام تلقين مىشده و دستگيرى و طهارت قلب و ترك علايق و مطيع كردن نفس را كه از جمله اسباب سعادت ابدى است مىآموختند . در ميدان ادبيات ، سخنان موزونى به سبك مثنوى كه از اين دسته است حديقة الحقيقهء سنائى غزنوى و منطق الطّير عطّار نيشابورى شايسته يادآورى است ؛ نيز از اين جهت بايد آنها را يادآورى كرد كه جلال الدّين رومى صاحب كتاب مثنوى ، سنائى و عطّار را در مذهب تصوّف استادان خويش مىشناخته است . . . » « 2 » .\r\nدر تعاليم بسيارى از خداوندان تصوّف ، كار و كوشش و سعى و عمل و احتراز از\r\n\r\n\r\n","description":"","footnote":"\r\n( 1 ) . مأخوذ از لغت‌نامهء دهخدا ، ص 77 .\r\n( 2 ) . چنگ مثنوى ، از دكتر مبشّرى ، ص 34 .\r\n","page_name":" 362 ","page_number":364},
  {"content":"\r\n\r\nتنبلى و تن‌آسائى بكرّات تأكيد شده است :\r\n فعل تو كان زايد از جان و تنت * همچو فرزندى بگيرد دامنت\r\nچون بِكارى جو ، نرويد غير جو * قرض ، تو كردى ز كه خواهى گرو ؟\r\nجرم خود را بر كس ديگر مَنِه * گوش و هوش خود برين پاداش نه\r\nجرم بر خود نه كه تو خود كاشتى * با جزاءِ عدل حقّ ، كُن آشتى\r\nرنج را باشد سبب ، بد كردنى * بد ز فعل خود شناس از بخت نِى\r\nليك برخوان از زبان فعل نيز * كه زبان قول سست است اى عزيز\r\nلقمه‌اى كان نور افزود و كمال * آن بود آورده از كسب حَلال\r\nهيچ گندم ، كارى و جو ، بردهد ؟ * ديده‌اى اسبى كه كُرّه خَر دهد ؟\r\nلقمه ، تخم است وَبَرش انديشه‌ها * لقمه ، بحر و گوهرش انديشه‌ها\r\nدوست دارد يار اين آشفتگى * كوشش بيهوده به از خُفتگى\r\nاندر اين ره ميتراش و ميخراش * تا دم آخر دَمى فارغ مباش\r\nو آنكه پايش در ره كوشش شكست * در رسيد او را براق و برنشست\r\nهركه چيزى جُست ، بىشكّ يافت او * چون بجدّ اندر طلب بشتافت او\r\nهين مباش اى خواجه يكدم بىطلب * تا بيابى هرچه خواهى بىتعب\r\nو آنكه او نگذاشت كشت و كار را * پر كند كورىّ تو ، انهار را \r\n« مولوى »\r\n\r\nدعوت به اعتدال\r\n« آنكه خرسند است اگر نيز گرسنه و برهنه است توانگر است و آنكه زيادت جوست اگر عالم ، همه از آن اوست درويش است . . . » « 1 » .\r\nحافظ در تاييد اين معنى گويد :\r\n در اين بازار اگر سودىست ، با درويش خرسند است * خدايا مُنعمم گردان به درويشى و خرسندى \r\nبعضى از صوفيان معتقدند كه سالك ، در عين كار و كوشش بايد توكّل به خدا كند تا اگر در طريق مقصود با شكست روبرو گرديد ، زياد مأيوس و غمگين نشود . شيخ\r\n\r\n\r\n","description":"","footnote":"\r\n( 1 ) . تاريخ گزيده ، حمد اللّه مستوفى .\r\n","page_name":" 363 ","page_number":365},
  {"content":"\r\n\r\nعطار ، مولوى و سعدى و عده‌يى ديگر از خداوندان تصوّف پيرو اين عقيده هستند ولى برخى از زهّاد و صوفيان منحرف ، مىگويند كه آدمى بايد در كليّهء امور توكّل به خدا كند و دنبال سعى و عمل و كار و كسب نرود و اگر فى المثل بيمار شد ، از پزشك و دارو استمداد نجويد .\r\nصوفيان روشن‌ضمير نه‌تنها كار و كوشش را منافى توكّل و تصوّف نمىداند ، بلكه معتقدند مال و اسباب و وسايل زندگى موجب پيشرفت آدمى در مراحل ترقى و كمال است و پشت‌پا زدن به ماديّات گوشه‌گيرى و انزوا به منزلهء شكستن بال و پر است ؛ آنچه فى الحقيقه خطرناك و زيانبخش است تعلّق خاطر و دلبستگى شديد به تعلّقات زندگى است : « چون تعلّق شديد و دلبستگى از ميان رفت ، جاه و منصب و زن و فرزند و مال نه‌تنها زيانى ندارد ، بلكه منافع بسيار را متضمّن است . . . » « 1 » مولوى مىفرمايد : جهد حقّ است و دوا حقّ است .\r\nاز آنچه گفتيم نتيجه مىگيريم كه فقط دلبستگى شديد به هرچيزى ضرر دارد و اعتدال در تعلّقات زندگى سودمند است .\r\n بهر چه بسته شود راهرو ، حجاب ويست * تو خواه مصحف و سجّاده گير و خواه نماز \r\nجنيد بغدادى گويد : « ايّاكم و العزلة فانّ الغزلة مقاربة الشّيطان . . . و عليكم بالصّحبة فانّ فى الصّحبة رضاء الرّحمن » يعنى از گوشه‌نشينى دورى گزينيد ، چه عزلت ، نزديكى با ديو است و با مردم آميزش كنيد كه در آن خشنودى خداست .\r\n( از كشف المحجوب هجويرى )\r\n\r\nتشويق و ترغيب به كسب و كار\r\n هيچ وازِر ، وِزر « 2 » غيرى برنداشت * هيچ كس نَدرود تا چيزى نكاشت\r\nطمع خامست آن ، مخور خام اى پسر * خام خوردن علت آرد در بشر\r\nكان فلانى يافت گنجى ناگهان * من همان خواهم ، نه كار و نه دكان\r\nكار بخت است آن و آن هم نادرست * كسب بايد كرد تا تن قادرست \r\n\r\n\r\n","description":"","footnote":"\r\n( 1 ) . خلاصهء مثنوى ، از استاد فروزانفر ، ص 96 .\r\n( 2 ) . وزر به معنى گناه و ازر گناهكار است .\r\n","page_name":" 364 ","page_number":366},
  {"content":"\r\n\r\n كسب كردن گنج را مانع كى است ؟ * پا مكش از كار ، آن خود در پى است\r\nتا نگردى تو ، گرفتار « اگر » * كه اگر اين كردمى يا آن دگر\r\nهين نگو فردا كه فرداها گذشت * تا به كلى نگذرد ايام كشت \r\n« مولوى »\r\nبه نظر على دشتى ، تصوّف ، چون هر مذهب و طريقهء ديگرى آغاز ساده‌اى داشته و به مرور زمان و رنگ پذيرفتن از افكار و آراء ديگران ، دگرگون و منبسط شده است و چون پيوستى مستقيم با روح عاطفى متصوّفان دارد ، دشوار مىنمايد كه آن را چون منظومه‌هاى فلسفى يا مقولات عقلى در تحت نظم و طبقه‌بندى خاصّى درآورد ، از همين روى شخصيتهاى گوناگون و متفاوت را دربرمىگيرد : هم مردمان تاريك‌انديش و كوته‌نظر در آن طبقه مىبينيم ، هم افراد روشن‌بين و آزادانديش ؛ هم اسيران عقايد تعبّدى ، هم مردمانى با مشرب فلسفى و انسانى ؛ هم عاميان كودن بازارى ، هم عالمان متشخّص و خوش‌قريحه . . . خلاصه هم سيماى نورانى و اميدبخش مولوى در ميان آنها هست و هم چهرهء تاريك و عبوس و ياس‌انگيز شيخ نجم الدّين دايه ؛ هم شريعتمدار موحّد و گشاده‌رويى چون شيخ ابو سعيد ابو الخير در ميان آنان هويدا مىشود و هم هيكل رعب‌انگيز زن‌باره و شكم‌خواره‌اى چون شيخ احمد جام ؛ هم فكر جوينده و پويندهء زاهد وارسته‌اى چون يحيى ابن ميرك سهروردى ( شيخ اشراق ) در ميان صوفيان هست و هم شطحيّات زننده و كرامات بىپايه و بنياد روزبهان و صوفى كوته‌فكر متعصّب و سختگيرى چون خواجه عبد اللّه انصارى .\r\nقطع نظر از اين اختلافات و تعدّد اصناف و جنبه‌هاى گوناگونى كه طبعا نمىتوان آنها را از يك طايفه و فرقه فرض كرد ، تصوّف بر دو اصل استوار است نظريهء وحدت وجود كه قابل بحث است و چون فرضيه‌هاى ديگر فرضيه‌يى بيش نيست ؛ و اصل سلوك كه بر پايهء ملكات فاضله گذاشته شده و به حال اجتماع و نظم زندگانى سودمند است و از اين جهت مىتوان اساس متين ، و روشن‌ترين منطقهء تصوّفش ناميد .\r\nسختگيرىهاى فقيهان و محدّثان قشرى ، كه شريعت را دكان كسب و مال و جاه ساخته ، هر نوع آزادانديشى و تمايل به مقولات عقلى را زندقه مىگفتند و استقلال\r\n\r\n","description":"","footnote":"","page_name":" 365 ","page_number":367},
  {"content":"\r\n\r\nرأى و ندائى را كه مطابق معتقدات آنها نبود ، انحراف از شريعت مىدانستند ، مردم را بسوى متصوّفه كشانيدند .\r\nزيرا اينها با همهء ورع و تقوى ، اصل تسامح و گذشت و سعهء صدر را پذيرفته بودند ، صوفيان بزرگ همهء مردم را بنده خدا دانسته و معتقد بودند همهء راهها به سوى خدا منتهى مىشود . از اين روى تفاوت فاحشى ميان اقوام و ملل و حتّى ميان اديان و مذاهب قايل نبودند ، زيرا به عقيدهء آنها اگر آدمى به خدا روى آورد و از روى ايمان به ستايش پروردگار پرداخت از شرّ و بدى رسته است ، خواه ستايش او در مسجد صورت گيرد يا كليسا ، در دير باشد يا در صومعه .\r\nصوفيان خود را جوانمرد مىگويند يعنى اصل فتوّت و رادى را پذيرفته حمايت از ضعيف و دستگيرى مستمند ، يارى ناتوان ( از هر كيش و ملّتى ) در صدر مرام و مقصد آنان قرار گرفته است ، زيرا پايهء شرايع و حكمت بعث رسل در اين راز سترگ نهفته است كه آدميزاد از خوى بهيمى و ددى دور شده به مرتبهء انسانيت رسيد .\r\nخودستايى ، خودبينى ، خودخواهى ، خودپرستى ، مصدر شرور و آفات اين جهان است ، پس بر صوفى اجتناب از اين مراحل ، اوّل قدم سلوك است .\r\nاصل فناى از خويشتن كه در گفتهء بزرگان عرفا آمده است ، بدين معنى نيست كه شخص از حوائج ضرورى چشم پوشد بلكه بدين مقصد شريف است كه آدمى خود را محور زندگى ندانسته از خودى خود بيرون آمده و از هر عملى كه به ديگران زيان رساند ، پرهيز كند . در فصول سابق جمله‌هائى از مشايخ صوفيّه آورديم كه همه ناظر به اين معنى است . از صوفى بزرگى پرسيدند : تواضع چيست ؟ گفت : هنگامى كه از خانه بيرون آمدى ، ساير خلق را بهتر از خود بدانى . بايزيد چراغ خانه خود را به خانهء همسايهء گبرش برد تا كودكش كه از تاريكى گريه مىكرد آرام گيرد . همهء خرج سفر مكّهء خويش را در بين راه به مرد بينواى عيالوارى داد تا به بسطام برگشت .\r\nابو سعيد با جمعى از اصحاب به كليسائى رفت و در آنجا به تلاوت قرآن پرداختند و حالتها رفت ، پس از بيرون آمدن ، يكى از شاگردان شيخ گفت : ترسايان چنان منقلب شده بودند كه اگر مىفرمودى زنّار برگرفتندى ؛ شيخ گفت : ما شان نبسته بوديم كه بگوئيم زنار برگيرند .\r\nبو تراب نخشبى به مريدان مىگفت هريك از شما مرقّع پوشد سؤال كرده است ،\r\n\r\n","description":"","footnote":"","page_name":" 366 ","page_number":368},
  {"content":"\r\n\r\nهركه در خانقاه نشست سؤال كرده است ، هركس قرآن خواند به قصد اينكه ديگرى بشنود سؤال كرده است . . . در اين جمله‌هاى كوتاه خودنمائى ، گدائى و تن‌پرورى و هر عملى براى جلب‌نظر مردم ، منع گرديده و همهء آنها را نوعى دريوزگى ناميده است . . . » « 1 » .\r\nدشتى مىنويسد : « نظريّهء وحدت وجود » از اواخر قرن دوّم در انديشهء پاره‌يى از صوفيان بزرگ بوده ولى نه به شكل يك اصل فلسفى ، بلكه از راه مبالغه در توجّه و اينكه ذات خداوند مصدر هستى است . جنيد كه مورد احترام و قبول تمام صوفيانست ، مىگفت : « در جهان هستى جز خداى كسى نيست » ، جنبيد به شبلى گفت : « ما اين علم را آراستيم و در زيرزمينها پنهان كرديم و تو برخاسته به همگان گفتى » شبلى گفت : « من مىگويم و من مىشنوم ، مگر در دو جهان جز من كسى هست ؟ » سهل بن عبد اللّه تسترى مىگفت : « من سى سال است كه با خدا سخن مىگويم و مردم خيال مىكنند با آن‌ها حرف مىزنم » .\r\nكمابيش در سخنان صوفيان قرن سوّم جملاتى هست كه بوى وحدت وجود از آن استشمام مىشود و ملامتى كه به حلّاج مىكنند اين است كه راز را فاش كرد « جرمش اين بود كه اسرار هويدا مىكرد . . . » شبلى مىگفت من و حسين بن منصور بر يك عقيده بوديم ولى نسبت دادن جنون به من مرا رهايى بخشيد .\r\nشارح بزرگ اين فرضيّه ( ابن العربى ) كه در قرن ششم ظاهر شد ، با كمال صراحت ، وحدت وجود را اين‌چنين بيان مىكند :\r\n« چون خدا خواست اسماى حسناى خود را در عيان مشاهده كند يعنى خويشتن را در خارج از خويش بيند جهان هستى را بيافريد ، و خويشتن را در آن چون آينه ديد ، آدم صورت كاملى است كه در آينه نمودار شده است ؛ اين صورت نام انسان و خليفه به خود گرفت ؛ اين صورت گرچه حادث است ولى چون صورت ذاتيست كه او در آينه منعكس كرده است ، تمام صفات او را دارد غير از واجب الوجود بودن .\r\nدر حقيقت ، او هم واجب الوجود است ولى اين صفت در وى ذاتى نيست ؛\r\n\r\n\r\n","description":"","footnote":"\r\n( 1 ) . پردهء پندار در ديار صوفيان ، نوشتهء على دشتى ، اطّلاعات ، 13 ارديبهشت 54 ، شماره 14696 .\r\n","page_name":" 367 ","page_number":369},
  {"content":"\r\n\r\nبه عبارت ديگر خداوند واجب الوجود بالاصاله است و جهان هستى واجب الوجود تبعى » ( مانند رأى بعضى از فلاسفه كه خداوند را قديم ذاتى و جهان هستى را قديم عرضى مىگويند . )\r\nمحيى الدّين مىگويد : « پس خداوند خويشتن را به‌وسيله ما ، به ما شناسانيد ، هنگامى كه او را مىبينيم ، خويشتن را مىبينيم و وقتى كه او ما را مىبيند خويشتن را مىبيند . . . » . اين فكر و اين تصوّر در تمام ازمنه و در نواحى مختلف كرهء زمين بود و در همهء اقوام جهان به صورتهاى گوناگون بوده و هست و شايد معقول‌ترين و متواضع‌ترين آنها جمله‌اى باشد كه سه هزار سال قبل در تورات آمده است كه « خدا آدمى را به‌صورت خود آفريد ، پس او صورت خداست يا از خدائى چيزى در وى هست و همين امر ، او را از سايرين ممتاز و اشرف كرده است . . . چيزى كه اين فرض را محتمل مىكند ، عبارتيست كه بعنوان حديث ميان صوفيان متداول و رايج است .\r\nكنت كنزا مخفيا فاحببت ان اعرف فخلفت الخلق لكى اعرف يعنى گنجى بودم پنهان ، دوست داشتم شناخته شوم پس خلق را آفريدم تا شناخته شوم . . . .\r\nنيكلسون كه خود داراى مشربى صوفيانه است و در سير تصوّف اسلامى مطالعات دقيقى دارد ، اظهارات حلّاج يا بسطامى را دليل عقيدهء آنها به وحدت وجود ندانسته بلكه آن را وحدت شهود مىگويد ؛ يعنى صوفى همهء اعيان وجود را در خدا مىبيند يا خدا را در همهء موجودات مشاهده مىكند ، عبارتى چون انا الحقّ يا سبحان ما اعظم شانى كه ناشى از جذبهء صوفيانه و غلبهء شوق است را نبايد با يك نظريّهء فلسفى ، مختلط كرد .\r\nصوفى در جهان ، جز خدا نمىبيند و فرضيّهء وحدت وجود مشعر بر اينست كه ماهيّت و حقيقت وجود يكى است كه به اعتبارى گاهى نام خدا بر آن مىگذارند و گاهى جهان .\r\nگوئى [ حلاج 
  ] از سرنوشت خود آگاه بود يا از فرط انديشيدن بدان سرنوشت و آرزوى چنين سرانجامى ، وقوع آن را محتوم و مسلّم مىدانست و اين معنى را روايتى كه عبد الودود بن سعيد آورده تأييد مىكند ، زاهد مزبور مىگويد :\r\nدر جامع منصور بغداد ، حلّاج را ديدم كه براى خلق كثير سخن مىگفت ، در آخر به آنها گفت : « خداوند خون مرا بر شما مباح كرده است ، مرا بكشيد » ، من پيش رفتم و\r\n\r\n","description":"","footnote":"","page_name":" 368 ","page_number":370},
  {"content":"\r\n\r\nبه وى گفتم : اى شيخ چگونه بكشم كسى را كه نماز مىگزارد و روزه مىگيرد و قرآن مىخواند ؟ گفت مطلبى كه مانع ريختن خون كسى است ، از نماز و روزه خارج است ، مرا بكشيد مأجور مىشويد و من نيز آسوده مىشوم .\r\nماسينيون كه مطالعات و تحقيقات دقيق دربارهء حلّاج كرده است ، از وى صورتى چون مسيح ترسيم مىكند ، و راجع به كيفيت حيات وى مطالبى مىنويسد كه قبلا آورده‌ايم .\r\nبه نظر دشتى ، بيگناهى ، به طرز وحشيانه و قساوت‌آميزى كشته شد . سالها زندان ، هزار تازيانه ، قطع دست و پا ، بريدن سر ، سوزاندن كالبد ، سرگذشت دردناك حسين بن منصور حلّاج بود ، نمازى كه خواند ، آياتى كه تلاوت كرد و مناجاتى كه با خداى خويش به ميان آورد او را از تمام آن فقهائى كه به قتل وى فتوا داده بودند مسلمان‌تر ، متديّن‌تر و باايمان‌تر نشان مىدهد . . . » « 1 » .\r\n\r\nازدواج در نظر صوفيان\r\nبه نظر دشتى « غريزهء جنسى ، چون خوردن و آشاميدن از ضروريّات طبيعت حيوانى و موجب بقاء نسل است . ازدواج در شريعت اسلامى جزو سنّت است ، جملهء لا رهبانيّة فى الاسلام اگر حديث نبوى نباشد ، حاكى از روش پيغمبر و اصحاب اوست ؛ در يك قسمت از آيهء 27 سورهء حديد ، جمله حاوى نكوهشى است بر ترسايان تارك دنيا . صوفيان اوايل ، چون به زمان پيغمبر نزديك بودند ، امتناع و كراهتى از متابعت غريزهء بشرى نداشتند ولى كم‌كم زهد خشك و سترون بر مزاج بسيارى غالب شد ، به‌طورى كه زبان بر نكوهش آن گشودند ؛ حسن بصرى مىگفت :\r\nاگر خداوند براى فردى خير و نيكى خواست ، هرگز او را دچار زن و فرزند نخواهد كرد . »\r\nرياح بن عمرو قيسى مىگفت : « شخص به درجه صد يقين نمىرسد مگر اينكه زن خود را چون بيوه‌اى رها كند و فرزندان خود را چون يتيمان كند و به لانهء سگان پناه برد . . . » ابو سليمان درّانى مىگفت : « ازدواج روى آوردن به محبّت دنياست . » وحيد\r\n\r\n\r\n","description":"","footnote":"\r\n( 1 ) . پردهء پندار . . . على دشتى ، اطّلاعات شمارهء 14692 .\r\n","page_name":" 369 ","page_number":371},
  {"content":"\r\n\r\nاغرب معتقد بود كه در حال تجرّد ، شيرينى عبادت و فراغت خاطر بيشتر است .\r\nطبعا اعتقاد به چنين اصلى ، غلط و مخالف طبيعت بشرى و حقيقت زندگى است ؛ علاوه بر اين كه با تعاليم و سنن اسلامى كه حضرات خود را سخت بدان پاىبند مىدانند سازگار نيست ؛ بر خلاف طبيعت بشرى نيز هست ، علاوه بر اين چنين اعتقادى براى تهذيب نفس و پاكيزه كردن شرايط زندگى زيان‌بخش و منشاء شرور و مفاسد است . . . » « 1 » . و جامعه بشرى را بسوى انحطاط و زوال رهبرى مىكند .\r\n\r\nانديشه‌هاى انحرافى\r\nانديشهء نارساى بعضى از فرق صوفيّه و اشعريان ، كه همهء حوادث و رويدادهاى جهان هستى حتى اعمال بشرى را مستقيما مولود مشيّت پنداشته است ؛ حتّى در حوزهء زندگى خود ، شر و بدى ، بيمارى و ستم را رايج و متداول مىبينند ؛ ناچارند بگويند تمام اينها ، عين عدالت است ، زيرا خداوند مالك است ، و مالك هرچه بر سر مملوك خود آورد رواست ، بلكه عين عدالت است .\r\nاين پندارهاى بىبنياد نه‌تنها با موازين عقلى سازگار نيست بلكه در آيات عديدهء قرآن ، خلاف آن ديده مىشود :\r\n1 -  وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ  ، هركسى بسزاى كردار خود مىرسد و بر كسى ستمى روى نمىدهد ( سورهء جاثيه ، آيهء 23 ) .\r\n2 -  وَ لِكُلٍّ دَرَجاتٌ مِمَّا عَمِلُوا   وَ هُمْ لا يُظْلَمُونَ  ، در خور كردار هركسى با وى رفتار مىشود و به آنها ستمى نخواهد رسيد ( احقاف ، 19 ) .\r\n3 -  الْيَوْمَ تُجْزى كُلُّ نَفْسٍ بِما كَسَبَتْ ، لا ظُلْمَ الْيَوْمَ  ، امروز ( يعنى روز قيامت ) هركسى به سزاى اعمال خود مىرسد ، آن روز ظلمى روى نمىدهد ( غافر ، آيهء 17 )  وَ ما ظَلَمَهُمُ اللَّهُ وَ لكِنْ أَنْفُسَهُمْ ، يَظْلِمُونَ  ، ما به گناهكاران ستمى نمىكنيم ستم از كردارشان برمىخيزد ( آل عمران ، 117 ) « 2 » .\r\nابن عربى اينطور مىبيند و مىگويد : « آنها كه خداوند را در شمس عبادت مىكنند ، شمس را مىبينند - آنها كه در بين زندگان عبادتش مىكنند زندگانى را\r\n\r\n\r\n","description":"","footnote":"\r\n( 1 ) . راهنماى كتاب ، تير و شهريور 54 ، ص 487 .\r\n( 2 ) . پردهء پندار ، على دشتى ، اطّلاعات ، شمارهء 14694 .\r\n","page_name":" 370 ","page_number":372},
  {"content":"\r\n\r\nمىبينند و آنان كه در جمادات عبادتش مىكنند ، جماد مىبينند ، و آنان كه او را در شكل وجود صمدانى كه چيزى مثل او نيست عبادت مىنمايند ، چيزى را مىبينند كه مثل و مانند ندارد . . . هركس معتقد خود را تمجيد مىكنند پس خداى او مخلوق خود اوست و تمجيد او تمجيد نفس خود مىباشد و بدينجهت سايرين را عيب‌جوئى مىكند ؛ كه چون انصاف دهد خواهد ديد عيب‌جوئى او مبتنى بر جهل است و اگر قول جنيد را بفهمد كه مىگويد : « رنگ آب همان رنگ ظرف اوست ، هرگز دخالت در عقايد مردم نمىكند . . . همه‌جا خانه عشقست چه مسجد چه كنشت . . . » « 1 » .\r\nدر اكثر موارد ، تصوّف مؤيد آزادى فكر است . . . « 2 » . « . . . صوفيان بدون شك عمل ذيقيمتى براى اسلام انجام داده‌اند ، فقط قشرهاى دين را نپذيرفته و اصرار براى تحصيل مغز آن دارند ، آن هم به وسيلهء كامل كردن مشاعر روحى و پاك كردن ضمير . . . » « 3 » .\r\n\r\nگرايش غزالى به تصوّف\r\nمىگويند يكى از علل گرايش و توجّه غزّالى به تصوّف اين بود كه « يك روز وقتى ابو حامد با غرور و نخوت فقيهانه به وعظ و ارشاد اشتغال داشت ، احمد كه صوفيانه و بىتكلّف با وى نشست و خاست داشت آهسته براى وى شعرى خواند كه در وى تأثير فوق العاده بخشيد ، در طى اين شعر گوينده مخاطب را ملامت مىكرد كه چرا ديگران را هدايت مىكنى ، به راه مىاندازى و خودت بازپس مىمانى ؛ آخر اى سنگ فسان ، تا كى آهن را تيز مىكنى و خودت نمىتوانى ببرى » « 4 » .\r\nغير از آنچه گفتيم ، ظاهرا علّت اساسى انتباه و بيدارى غزّالى اين بود كه وى در دوران رشد و كمال عقلى ، پس از آنكه از همكارى با سلاطين و رجال سياسى عهد سلجوقى و خلفاى عباسى ( المستظهر باللّه ) نادم و پشيمان گرديد و به فساد و آلودگى دستگاههاى قدرت ، چه در ايران و چه در بغداد ، واقف شد ، به عالم تصوّف روى\r\n\r\n\r\n","description":"","footnote":"\r\n( 1 ) . اسلام و تصوّف ، نيكلسون ، ترجمهء نهاوندى ، ص 82 .\r\n( 2 ) . همان كتاب ، ص 84 .\r\n( 3 ) . همان ، ص 88 .\r\n( 4 ) . دكتر زرّين‌كوب ، فرار از مدرسه ، ص 139 .\r\n","page_name":" 371 ","page_number":373},
  {"content":"\r\n\r\nآورد ، و در اين دوران وارستگى و گوشه‌گيرى است كه غزّالى به يكى از شاگردان خود كه معنى تصوّف را پرسيده بود ، چنين مىنويسد : « ديگر پرسيده‌اى كه تصوّف چيست ؟ بدانكه تصوّف دو چيز است : راستى با خداى تعالى و سكون از خلق ؛ هركه با خداى عزّ و جلّ ، راست روزگار است و با خلق ، نيكوخوى و بردبار است ، او صوفى است و راستى با خداى تعالى آنست كه . . . خود فداى امر او كند ، و نيكوخويى با خلق آنست كه كس را فرامراد خود ندارد بلكه خود را فرامراد ايشان دارد ، مادام كه مراد ايشان موافق شرع باشد . » « 1 »\r\n\r\nخدمت غزّالى به عالم تصوّف\r\nيكى از دانشمندان معتقد است كه در قرون اوّليّهء نهضت اسلامى ، آزادى فكر و انديشه كمابيش وجود داشت ، تنها بر آراى ضد دولتى سختگيرى مىشد ؛ « . . . كشاكش باورها ، با همهء گوناگونى رايها هنوز به سرحدّ تعصّب و دسته‌بندى نرسيده بود ؛ كينه‌توزى دو طرف ( سنّت‌گرايان و خردگرايان ) آشكار نگشت ، جز هنگامى كه روحيّهء جدال در باورها گسترش يافت .\r\nدر احوال اشعرى آورده‌اند كه در واپسين دم زندگىاش ، ابو على سرخسى را نزديك بستر مرگ خود در بغداد ، در خانه‌اى كه در آن درگذشت ، بخواند ؛ در عين از حال‌رفتگى اين جمله را بر زبان راند : « گواه باش ! كه من هيچ‌كس از اهل قبله را تكفير نكرده‌ام زيرا كه مسلمانان هنگام پرستش رو به يك سو نمايند ، آنچه برخى از ايشان را از ديگران جدا مىسازد جز ناسازگارىهاى لفظى نيست .\r\nاما در روايت ديگر آمده است كه واپسين سخن او لعنت بر معتزله بوده است ؛ من نيز اين روايت دوّم را درست‌تر مىدانم ، زيرا كه روحيّهء آن روزگار ، پر از آشوبهاى مذهبى ، با تكفير سازگارتر از تمايل به نرمش گسترى و آشتى دادن بوده است .\r\n. . . در ميان آن همه كشاكش . . . تنها صوفيگرى را مىبينيم كه از آن نسيم نرمش و گذشت مىوزد . ما ديديم كه ايشان تا آنجا پيش رفتند كه شعاير اساسى دين را نيز منكر شدند ؛ امّا غزّالى تا آنجا از ايشان پيروى ننمود ، هنگامى كه او مىخواهد از آن\r\n\r\n\r\n","description":"","footnote":"\r\n( 1 ) . مكاتيب فارسى غزالى ، به اهتمام عبّاس اقبال ، ص 104 .\r\n","page_name":" 372 ","page_number":374},
  {"content":"\r\n\r\nغلطاندازىها در شكل دادن باورها انتقاد نمايد . . . نوشته‌هايش خروشان مىنمايد .\r\nوى يك كتاب در نرمش و گذشت نگاشته « فيصل التّفرقة بين الاسلام و الزّندقة » ( تميز ميان اسلام و زندقت ) و در آن براى مسلمانان ، روشن ساخت كه محك ايمان درست همگامى در اركان اساسى دين مىباشد ، ناسازگارى در شاخ و برگ باورها و شعاير ، گرچه به انكار خلافت سنّيان برسد ، يا اين رفتار به شيعيگرى منتهى شود ، نمىتواند پايهء تكفير گردد ؛ سپس به مسلمانان سفارش داده مىگويد : « تا مىتوانى زبان بر اهل قبله تا هنگام كه لا إله الّا اللّه محمّد رسول اللّه مىگويند دراز مكن . »\r\nبارى ، ارزش غزّالى بزرگ در تاريخ اسلام ، زنده كردن اين مبداء كهن است ، وى آن را به ياد برادران دينيش آورد و به‌طور جدى به كار بست . . . وى درين كردار نيز چنان كه ديديم نوآور نبود ، بلكه او راه بازگشت به اخلاق نيكو و مطلوب گذشتگان را نشان مىداد ، وى روحيه‌اى را كه مردم رها كرده و ناديده گرفته بودند ، در ايشان بيدار نمود ، با الهام افكار صوفيانهء خويش آن را ثمربخش مىساخت . او خود از كشاكشهاى عقيدتى و فقهى كناره گرفت و با آن مبارزه كرد . . . وى فلسفهء مذهب را از شكلى خشك كه صاحبانش مدّعى بودند و جز آن را نمىپذيرفتند ، بدر آورد و برادران دينى خود را به سوى ايمانى خواند كه در دل باشد و فراهم‌آورندهء پراكنده‌ها باشد ، او به سوى پرستشى خواند كه معبد آن در دلهاست ، و اين بزرگترين اثر صوفيگرى در ساختمان مذهبى اسلام بود . » « 1 »\r\n\r\nرابطهء غزّالى با اهل تصوّف\r\nغزّالى در پايان عمر به عالم تصوّف روى آورد ؛ وى در شمار كسانى بود كه « . . . وجد و سماع و جامه خرقه كردن و كف‌زدن و شنيدن آوازهاى طرب‌انگيز را جايز و مباح مىدانست و مىگفت نصّ و قياسى بر حرمت اين امور نداريم و چه بسا كه سماع و سرود ، عشق الهى را در سر مىانگيزد . مخالفانش بر سر اين حرف جامه‌درانىها كرده‌اند ؛ ابن قيّم مىگويد : شگفتا غزّالى ، از فقه و دين خارج شده و به هذيان افتاده است .\r\n\r\n\r\n","description":"","footnote":"\r\n( 1 ) . درسهائى درباره اسلام ، ص 366 به بعد .\r\n","page_name":" 373 ","page_number":375},
  {"content":"\r\n\r\n. . . غزّالى گاه سخنان بايزيد و حلّاج را تأويل مىكرد ، مخالفانش مىگفتند اگر سخنان حلّاج و بايزيد دليل كفر نباشد ، پس كافر كيست ؟ . . . »\r\n\r\nروش و تعاليم صوفيان پيشرو\r\nبزرگان اهل تصوّف بر خلاف بعضى از فقهاى زمان براى رقص و سماع اهميّت فراوان قائل بودند و براى اين كار « قوّال » ها را نزد خود به خانقاه دعوت مىكردند و آنان با خواندن اشعار عرفانى جانبخش ، شور و شعفى در جمع صوفيان پديد مىآوردند ، تا جائى كه گاه خود به زمزمهء اشعار پرداخته به پايكوبى ، چرخ‌زدن ، نعره‌هاى بيخودانه كشيدن ، پاره كردن پيراهن و حركات ديگر كه جملگى از شور و هيجان باطنى و پيدايش « حال » در آنان حكايت داشت دست مىزدند و كف‌زنان و پايكوبان شادى مىكردند .\r\nچون شيخ صلاح الدّين زركوب كه خليفهء ملّاى رومى بود درگذشت وصيّت كرد ، كه آئين عزا در جنازه او به عمل نيايد و او را با ساز و سماع به خاك سپارند :\r\n« مولانا بيامد و سر مبارك را باز كرده و نعره‌ها مىزد و شورها مىكرد و فرمود تا نقاره‌زنان بشارت آوردند و از نفير خلقان قيامت برخاسته بود و هشت جوق گويندگان در پيش جنازه مىرفتند ، جنازهء شيخ را اصحاب گران برگرفته بودند و خداوندگار تا تربت بهاء ولد چرخ‌زنان و سماع‌كنان مىرفت و در جوار سلطان العلماء بهاء ولد به عظمت تمام دفن كردند . . . » .\r\nفرزند مولانا جلال الدّين رومى موسوم به سلطان ولد در ولدنامه راجع به اين وصيّت شيخ صلاح الدين زركوب مىگويد :\r\n شيخ فرمود در جنازهء من * دُهُل آريد و كوس بادفزن\r\nسوى كويم بريد رقص‌كنان * خوش و شادان و مست و دست‌افشان\r\nتا بدانند كاولياى خدا * شاد و خندان روند سوى بقا\r\nاينچنين مرگ با سماع خوشت * چون رفيقش نگار خوب كش است \r\nملّاى رومى گويد :\r\n هركه را جامه ز عشقى چاك شد * او ز حرص و عيب كلّى پاك شد\r\nشاد باش اى عشق خوش سوداى ما * اى طبيب جمله علّتهاى ما \r\n\r\n","description":"","footnote":"","page_name":" 374 ","page_number":376},
  {"content":"\r\n\r\n جسم خاك از عشق بر افلاك شد * كوه در رقص آمد و چالاك شد \r\nسعدى گويد :\r\n جهان پر سماع است و مستى و شور * و ليكن چه بيند در آئينه ، كور\r\nنبينى شتر بر سماع عرب * كه چونش به رقص اندر آرد طرب\r\nشتر را چو شور و طرب در سر است * اگر آدمى را نباشد خر است \r\nشيخ عطّار در شرح حال ابو الحسن نورى نوشته است :\r\n« نقل است كه چون غلام خليل به دشمنى اين طايفه برخاست و پيش خليفه گفت كه جماعتى پديد آمده‌اند كه سرود مىگويند و رقص مىكنند و كفريّات مىگويند همه روزه تماشا مىكنند و در سردابها مىروند پنهان ، و سخت « 1 » مىگويند اين قومىاند از زنادقه . اگر امير المؤمنين فرمان دهد به كشتن ايشان ، مذهب زنادقه متلاشى شود . . . خليفه در حال فرمود تا ايشان را حاضر كردند و ايشان ابو حمزه و ارقام و شبلى و نورى و جنيد بودند ، پس خليفه فرمود تا ايشان را به قتل آرند ؛ سيّاف « 2 » قصد كشتن ( ارقام ) كرد ، نورى بجست و خود را در پيش انداخت به صدق ، و به جاى « ارقام » بنشست و گفت اوّل مرا به قتل آر طرب‌كنان و خندان ، سيّاف گفت اى جوانمرد وقت تو نيست و شمشير چيزى نيست كه بدان شتابزدگى كنند ، نورى گفت بناى طريقت من بر ايثار است و من اصحاب را بر ايثار مىدارم و عزيزترين چيزها در دنيا زندگى است ، مىخواهم تا اين نفسى چند در كار اين برادران كنم تا عمر ايثار كرده باشم ، با آنكه يك نفس در دنيا نزديك من دوست‌تر از هزار سال آخرت . . . چون اين سخن وى بشنيدند از وى نزد خليفه عرض كردند ، خليفه را از انصاف و قدم صدق او تعجّب آمد . » « 3 » .\r\nبراى آنكه خوانندگان بهتر به اصول عقايد و افكار و طرز مبارزه اين جماعت آشنا شوند ، قسمتى از گفته‌هاى دلنشين صوفيان را نقل مىكنيم .\r\n\r\nعدم توجه به احكام ظاهرى شرع\r\nدر كتاب اسرار التّوحيد مىنويسد : « . . . روزى بعد از دعوت ، سماع مىكردند و\r\n\r\n\r\n","description":"","footnote":"\r\n( 1 ) . سخت : محكم و استوار .\r\n( 2 ) . سيّاف : شمشيرزن\r\n( 3 ) . از تذكرة الاولياء ، شيخ عطّار .\r\n","page_name":" 375 ","page_number":377},
  {"content":"\r\n\r\nشيخ ما را حالتى پديد آمده بود و جمله جمع در آن حالت بودند ، مؤذّن بانگ نماز پيشين گفت ، و شيخ همچنان در حال بود . و جمع در وجد بودند و رقص مىكردند و نعره مىزدند و در ميان آن حالت امام محمّد قاينى گفت ( نماز ) - شيخ ما گفت كه ما در نمازيم و همچنان در رقص بودند . » جاى ديگر مىنويسد :\r\n« . . . شيخ ما را پرسيدند كه مردان او در مسجد باشند ؟ گفت : در خرابات هم باشند . » شيخ ابو سعيد ابو الخير مردى صوفى و آزاده بود و بر احكام ظاهرى دين توجّه نداشت و همواره مىگفت « خدايت آزاد آفريد تو نيز آزاد باش » . به همين علّت ، روحانيّون قشرى زبان به تكفير او گشودند و گفتند : « . . . تفسير و اخبار نمىگويد و پيوسته دعوتها با تكلّف مىكند و سماع بفرمايد و جوانان رقص مىكنند و لوزينه و گوزينه و مرغان بريان و فواكه ( ميوه‌ها ) الوان مىخورند و مىگويد من زاهدم ، اين نه سيرت زاهدان و نه شعار صوفيان است و خلق به يك بار روى بوى نهاده‌اند و گمراه مىگردند . . . » .\r\nهمچنين در كتاب تذكرة الاولياء نيز حكايات زيادى است كه از بىاعتنائى اين جماعت به اصول و احكام ظاهرى دين حكايت مىكند از جمله : « نقلست كه كسى گفتش ترا هيچ حاجت هست به من ، شيخ ( مقصود ابو تراب نخشبى است ) گفت :\r\nمرا به تو و امثال تو حاجت بود كه مرا به خدا حاجت نيست يعنى در مقام رضاام ، راضى را با حاجت چكار ؟ » - « يكى گفت : چرا شب نماز نمىكنى ؟ گفت : مرا فراغت نماز نيست ، من گرد ملكوت مىگردم و هرجا افتاده است دست او مىگيرم ، يعنى كار در اندرون خود مىكنم . » ( از بايزيد بسطامى )\r\n« نقل است كه يكى با « بشر » مشورت كرد كه دوهزار درم دارم ، حلال مىخواهم كه به حج شوم . گفت تو به تماشا مىروى ، اگر براى رضاى خداى مىروى برو وام كسى بگذار . . . كه آن راحت كه به دل مسلمانى رسد از صد حجّ اسلامى پسنديده‌تر .\r\nگفت : رغبت حجّ بيشتر مىبينم . گفت : از آنكه اين مالها نه از وجه نيكو بدست آورده‌اى ، تا بناوجوه خرج نكنى قرار نگيرى ! »\r\n« نقل است كه روزى جوانى بيامد و در پاى عبد اللّه افتاد و زارزار بگريست و گفت گناهى كرده‌ام از شرم نمىتوانم گفت ، عبد اللّه گفت : بگوى تا چه كرده‌اى گفت :\r\nزنا كرده‌ام ، گفت : ترسيدم كه مگر غيبت كرده‌اى » . ( از عبد اللّه مبارك )\r\n\r\n","description":"","footnote":"","page_name":" 376 ","page_number":378},
  {"content":"\r\n\r\n« . . . و گفت : الهى در جمله مال و ملك من جز گليمى كهنه نيست ، با اينهمه اگر كسى از من بخواهد اگرچه محتاجم ازو باز ندارم تو را چندين هزار رحمت و چندين درمانده رحمت ، از ايشان دريغ داشتن چون بود . » ( يحيى معاذ )\r\nآثار تصوّف و عرفان پس از چندى در اشعار و آثار ادبى نفوذ كرد ، از جمله نظامى در افسانه‌هاى يوسف و زليخا ، ليلى و مجنون و سنائى غزنوى در كتاب حديقه الحقيقه و شيخ فريد الدّين عطّار در منطق الطّير ، دقايق عرفانى را در لباس شعر مجسّم كردند ؛ عطّار مىگويد :\r\n آن زمان كز خود رهائى باشدم * بيخودى عين خدائى باشدم \r\nدر جاى ديگر در مذمّت تعصّب مىگويد :\r\n اى گرفتار تعصّب مانده‌اى * دائماً در بغض و در حُبّ مانده‌اى\r\nگر تو لاف از عقل و از لُبّ مىزنى * پس چرا دم از تعصّب مىزنى ؟ ! \r\nمولانا جلال الدين رومى كه از بزرگترين شعراى صوفى مسلك است در دفتر دوّم مثنوى ، ضمن توضيح مناجات يك شبان نشان مىدهد كه مردم بىخبر حقيقت را برحسب ميزان شعور و انديشه خود جستجو و طلب مىكنند ، مثلا شبان عهد موسى خطاب به خدا مىگويد :\r\n تو كجائى تا شوم من چاكرت * چارقت دوزم زنم شانه سرت\r\nور تو را بيمارئى آيد به پيش * من تو را غمخوار باشم همچو خويش\r\nگر ببينم خانه‌ات را من دوام * روغن و شربت بيارم صبح و شام \r\nدر جاى ديگر مىگويد :\r\n آنها كه طلبكار خدائيد ، خدائيد * بيرون ز شما نيست ، شمائيد شمائيد\r\nچيزى كه نكرديد گم از بهر چه جوئيد ؟ * وندر طلب گم شده‌اى بهر چرائيد\r\nاسميد و حروفيد و كلاميد و كتابيد * جبريل امينيد و رسولان سمائيد \r\nو گاه در اشعارش آثار تحيّر و سرگردانى ديده مىشود .\r\n روزها فكر من اين است و همه شب سخنم * كه چرا غافل از احوال دل خويشتنم\r\nبه چكار آمده‌ام آمدنم بهر چه بود * بكجا مىروم آخر ننمائى ، وطنم \r\n\r\n","description":"","footnote":"","page_name":" 377 ","page_number":379},
  {"content":"\r\n\r\n مانده‌ام سخت عجب كز چه سبب ساخت مرا * يا چه بوده است مراد وى از اين سوختنم \r\n* * *\r\n چه تدبير اى مسلمانان كه من خود را نمىدانم * نه ترسا و يهوديّم ، نه گبرم نه مسلمانم\r\nنه شرقيّم ، نه غربيّم ، نه برّيّم ، نه بحريّم * نه اركان طبيعيّم ، نه از افلاك گردانم\r\nنه از خاكم ، نه از بادم ، نه از آبم ، نه از آتش * نه از عرشم ، نه از فرشم ، نه از كونَم ، نه از كانم \r\n\r\nعلاقه و محبّت مردم نسبت به صوفيان صادق\r\nبسيارى از صوفيان راستين ، مورد علاقه و محبت خلق بودند ، در شرح حال عبد اللّه بن المبارك مىخوانيم :\r\n« آنگاه ، كه خليفه هارون به « رقّه » درمىآمد ، مردمان يك جا بركندند و غلبه و انبوهى چنان شد كه از اصوات نعال و هلالوش مردمان گوشها كر ، و از غبار برانگيخته ، چشمها كور مىنمود ، زوجهء هارون از برج قصر خشبه سر بركرد و گفت اين چه رستاخيز است ، گفتند عالمى از مردم خراسان است موسوم به ابن المبارك كه به شهر درمىآيد ، گفت سوگند به خداى كه پادشاه اين است ، نه هارون كه به زخم چوب شرطگان و عوّانان ، مردمان را بر او گرد مىآورند . »\r\nدر قرون بعد ، در اثر رواج بازار عوامفريبى و رياكارى ، در آثار حافظ و مولوى و برخى ديگر از صوفيان و صاحبدلان ، از خرقه‌پوشان و دراويش منحرف و روحانيان قشرى و رياكار ، چون مفتى ، زاهد ، محتسب ، مرشد و جز اينها به بدى ياد شده است :\r\n زِرَهم ميفكن اى شيخ به دانه‌هاى تسبيح * كه چو مرغ ، زيرك افتد نفتد به هيچ دامى \r\n* * *\r\n\r\n","description":"","footnote":"","page_name":" 378 ","page_number":380},
  {"content":"\r\n\r\n حافظا مى خور و رندى كن و خوش باش ولى * دام تزوير مكن چون دگران قرآن را \r\n* * *\r\n\r\nبىاعتنائى خداوندان تصوّف به ارباب قدرت\r\nشيخ عطّار در تذكرة الاولياء مىنويسد : « نقل است كه چون حاتم [ اصم 
  ] به بغداد آمد خليفه را خبر دادند كه زاهد خراسان آمده است او را طلب كردند ، چون حاتم از درآمد ، خليفه را گفت : يا زاهد ، خليفه گفت : من زاهد نيم كه همه دنيا زير فرمان منست ، زاهد توئى ، حاتم گفت : نى زاهد تو باشى ، من كه به دنيا و عقبى سر فرود نمىآورم چگونه زاهد باشم ؟ »\r\n« نقلست كه روزى جماعتى از مشايخ نشسته بودند ، ابراهيم قصد صحبت ايشان كرد ، گفتند : برو كه هنوز از تو گند پادشاهى مىآيد ؛ با آن كردار ، او را اين گويند تا ديگران را چه گويند » ( توضيح آنكه ابراهيم ادهم از پادشاهى دست كشيد و به عالم تصوّف گرائيد . )\r\nسعدى در بوستان به پادشاهى كه مىخواست از سلطنت كناره گيرد و در صف درويشان درآيد ، اندرز مىدهد و مىگويد :\r\n تو بر تخت سلطانى خويش باش * به اخلاق پاكيزه درويش باش\r\nطريقت بجز خدمت خلق نيست * به تسبيح و سجاده و دلق نيست \r\n« نورى گفت : پيرى ديدم ضعيف و بىقوت كه به تازيانه مىزدند و او صبر مىكرد ، پس به زندان بردند ، من پيش او رفتم و گفتم تو چنين ضعيف و بىقوّت چگونه صبر كردى بر آن تازيانه ، گفت : اى فرزند به همّت ، بلا مىتوان كشيد نه به جسم . »\r\n« چون درويشى ، گرد توانگر گردد بدانك مرائى « 1 » است و چون گرد سلطان گردد بدانك دزد است . » ( سفيان ثورى )\r\n\r\n\r\n","description":"","footnote":"\r\n( 1 ) . فريبكار ، عوام‌فريب .\r\n","page_name":" 379 ","page_number":381},
  {"content":"\r\n\r\n\r\nخدا به چشم صوفيان\r\n« خدا به چشم مسلمان قشرى ، قهّار و منتقم و سريع الحساب و شديد العقاب است و دست بشر به دامان كبريائيش كمتر مىرسد و رابطهء او با پيغمبر اكرم غالبا به وسيلهء جبرئيل و بعد از مرگ پيغمبر آن رابطه وجود ندارد .\r\nاما خداى صوفيه ، خطابخش و خطاپوش و مهربان و دوست صوفى است ؛ صوفى تا كامل نشده بوسيلهء پير راهنما ، دايم مىتواند با خدا راه داشته باشد و وقتى كامل شد خدا را بىهيچ فاصله در دل خود خواهد داشت ، از ديدار او احساس مسرت و لذّت خواهد كرد و دايم با او مأنوس خواهد بود و اين مصاحبت دائمى ، رفته‌رفته او را از حدّ يك بشر عادى بالاتر برده و شريفتر و پاكتر خواهد كرد ، و صفات او را بيش از پيش پاك و منزّه خواهد ساخت و پيش از آنكه بميرد ، در همين جهان نه‌تنها به ملكوت الهى و اصل خواهد گرديد بل شمّه‌يى از صفات حقّ بلكه جزئى از ذات حقّ خواهد بود زيرا شخصيت و وجود او در ذات خداوند حلّ و فانى شده و همه ، او گشته است . . . صوفى مىگويد من چه فرقى دارم با خدا ؟ . . . من بندهء عاجز فانى هستم و او خداى قادر باقى است . اين عجز و فنا به چه‌چيز من مربوط است ؟ . . . بلاشك مربوط به جسم من است ، زيرا روح فانى نشدنى و جاويدان است . پس من اگر . . . هوسها و اميال ، شهوات و تمنيّات ، خشم و خودسريهاى جسم را مهار بزنم و بدينوسيله آن غبار تن را كه حجاب چهرهء جان است ناچيز بينگارم سراپا جان خواهم شد ، جانى كه وديعه و پرتوى از هستى حقّ است . » « 1 »\r\n\r\nمبارزه با رياكارى\r\nعدّه‌يى از اهل تصوّف با رياكارى ، ظاهرسازى و زهدفروشى به شدت مخالف بودند :\r\n« ابن جوزى در كتاب تلبيس ابليس كه بر ردّ صوفيّه نوشته درباره لباس صوفيان و عيب‌جوئى بر خرقه‌پرستى آنان مىنويسد : صحيح است كه رسول اكرم و عمر بن خطاب و اويس قرنى لباس وصله‌يى مىپوشيده‌اند اما قصدشان بىاعتنائى\r\n\r\n\r\n","description":"","footnote":"\r\n( 1 ) . از فرهنگ اشعار حافظ ، دكتر رجائى ( استاد سابق دانشگاه ) .\r\n","page_name":" 380 ","page_number":382},
  {"content":"\r\n\r\nبه زخارف جهان و كناره‌گيرى از دنيا و برگزيدن فقر بوده است و وقتى وصله به لباس مىزده‌اند كه اين كار لازم مىشده و گرنه معنى ديگرى براى اين كار تصوّر نمىتوان كرد ، ولى مقصد صوفيان امروز از پوشيدن خرقه‌هاى رنگ به رنگ ، كسب شهرت و تظاهر به فقر و عبادت است و وصله‌هائيكه بر لباس مىزنند ، از جنس خوب و با رعايت تناسب رنگ و زيبائى دوخته است و حال آنكه عمر با جامه‌ئى كه 17 پاره بر او دوخته شده بود و يكى از آنها چرمى بود در برابر كشيشان بيت المقدس كه مىخواستند خليفه مسلمين را ببينند ، ظاهر شد و چون او را بدانسان يافتند بيت المقدس را بىجنگ به او تسليم كردند . . . اين انتقادات را خود پيشوايان صوفيّه نيز بر صوفى نمايان داشته و كسانى كه لباس را اساس كار و وسيلهء دكاندارى و اشتهار قرار داده بودند صوفى نشمرده‌اند . . . شيخ عطّار چنين آورده : « نقل است كه جنيد ، جامه به رسم علماء پوشيدى ، اصحاب گفتند : اى پير طريقت ، چه باشد اگر براى خاطر اصحاب مرقّع درپوشى ؟ گفت : اگر بدانم كه به مرقع‌كارى برآمدى ، از آهن و آتش لباس سازمى و درپوشمى و لكن به هر ساعت در باطن ما ندا مىكنند كه ليس الاعتبار بالخرقة انّما الاعتبار بالحرفة . » « 1 »\r\nشيخ عطّار در جاى ديگر از قول ابو الحسن خرقانى ، صوفى معروف چنين مىنويسد :\r\n« نقل است كه مردى آمد گفت كه خواهم كه خرقه پوشم ، شيخ گفت ما را مسئله‌يى است اگر آن را جواب دهى شايستهء خرقه باشى ، گفت اگر مرد چادرزنى در سر گيرد زن شود ؟ گفت نه . گفت اگر زنى جامهء مردى هم درپوشد هرگز مرد شود ؟\r\nگفت نه . گفت تو نيز اگر در اين راه مرد نئى بدين مرقع پوشيدن مرد نگردى . »\r\n\r\nرازدارى\r\nبزرگان عالم تصوّف ، در كتمان اسرار خود سخت كوشا بودند ؛ براون مىنويسد :\r\n« متأخّرين از عرفا مانند فريد الدّين عطّار و حافظ و امثالهم ، حلّاج را قهرمانى مىدانند كه تنها عيب او فاش كردن اسرار بود و اين در صورتى است كه بتوان براى\r\n\r\n\r\n","description":"","footnote":"\r\n( 1 ) . از فرهنگ اشعار حافظ ، دكتر رجائى ( به اختصار ) .\r\n","page_name":" 381 ","page_number":383},
  {"content":"\r\n\r\nاو عيبى قائل شد ، اين مرد در آغاز قرن دهم ميلادى زندگى مىكرد و در خلافت المقتدر بسال 922 ميلادى چنان كه در افواه عامّه شايع بود بيشتر به آن دليل به قتل رسيد كه بر خلاف موازين شرع سخن مىگفت و در عالم وجد و حال « انا الحقّ » گفته بود . » شيخ عطّار در تذكرة الاولياء از قول احمد حضرويه مىنويسد : « نقلست كه گفت عزّ درويشى خويش را پنهان دار ، پس گفت درويشى در ماه رمضان يكى توانگر به خانه برد و در خانهء وى جز نانى خشك نبود توانگر بازگشت صرهء « كيسه » زر به دو فرستاد ، درويش آن زر را باز فرستاد و گفت اين سزاى آنكس است كه سرّ خويش با چون توئى آشكار كند ، ما اين درويشى به هر دو جهان نفروشيم . »\r\nبطور كلّى ، اهل تصوّف همه از راه و رسم واحدى پيروى نمىكنند ؛ عده‌يى براى تمام اديان و مذاهب و مكاتب فلسفى حقيقت واحدى قايل هستند . جمعى اهل معنى و كشف و شهودند و برخى اهل كرامات و اعمال خارق العاده هستند .\r\nشادروان تقىزاده طى مقاله‌يى مىنويسد : « چقدر شيرين است قصّه عوامانهء منسوب به بايزيد كه گويند به شهرى رسيد و در بازار راه مىرفت ، در دكان آشپزى ديد پلو پخته و مرغهاى بريان روى آن ، به خاطرش رسيد يك قدرت‌نمائى كند ، مرغان پخته را كيش كرد و مرغها زنده شده پريدند ، مردم كه اين كرامت را از او بديدند بسوى او ريختند و به دنبالش روان شدند و قطعات لباس او را براى تبرّك مىبردند ، چون ديد غوغاى عظيمى است و صد هزار نفر از روى اعتقاد او را دنبال كردند ، پشيمان شد كه از ناشناسى و تجرّد و عزلت خود را خارج كرد ، پس وقتى كه قدم‌زنان تا بيرون شهر رسيد ديد هنوز خلق انبوه او را دنبال مىكنند ، شلوار باز كرد و علنا ( شايد رو به قبله ) ادرار كرد ، يك مرتبه عوام مردم تف‌كنان و لعنت‌خوانان برگشته و متفرّق شدند . آنگاه به مريدان خود گفت : بلى آنها كه به « كيش » مىآيند به « جيش » مىروند . »\r\nتصوّف و عرفان « رهبانيّت » انحصار به شرق ندارد ، در مغرب‌زمين نيز در دوران انحطاط اقتصادى و سياسى ، انديشه‌هاى عرفانى قوّت گرفته است .\r\n\r\nتصوّف عطّار\r\nبه نظر دكتر زرين‌كوب « تصوّف عطّار عرفان معتدلى است ، نه زهد خشك ، آن را\r\n\r\n","description":"","footnote":"","page_name":" 382 ","page_number":384},
  {"content":"\r\n\r\nملال‌انگيز كرده است نه چاشنى « كلام » حتّى در مباحث الهىنامه و مصيبت‌نامه ، آن را از مزه نينداخته است ؛ در پروردن آن دل نيز به قدر سر تأثير داشته است ، و گوئى با آنكه در اين طرز فكر انسان در پايان سلوك خويش عين حقّ مىشود ، و در سراسر راه پرسوز و درد خويش براى خود جائى و مقامى دارد شاعر نمىكوشد دنيا را به كلّى همه‌جا از وجود او خالى كند تا براى خدا ، براى ذات نامحدود جائى باز كند ، در نظر وى وجود انسان ، آئينه و جلوه‌گاه حقّ است و بىآنكه در طىّ راه به كلّى فانى و لا شئى شود ، در پايان سلوك روحانى خويش به « حقّ » و اصل مىگردد . از اين روست كه تصوّف عطّار قطع نظر از منشاء آن ، چيزىست كه خيلى بيش از عرفان ساير متصّوفهء ما ، با شعر و دل سروكار دارد و عبث نيست كه شعر عطّار نيز مثل عرفان او لطافت و سادگى بىمانند دارد ، خيلى بيشتر از شعر سنائى و مولوى روح و ذوق را سيراب و متّأثر مىدارد . . . بدينگونه تصّوف عطّار از آنگونه تصّوف است كه از راه شريعت جدا مىشود و با آنكه سراسر آن درد و اندوه است ، سوز و شورش ، آن مايه نيست كه عقل و دين را نيز يكسره بسوزد و نيست و نابود كند و اتّصال مستقيم و ارتباط بىواسطه بين انسان و خدا را كه بعضى از اهل سكر مدّعى شده‌اند ، دعوى كند . . . ظاهرا همين مزيّت است كه در سخن او دردى و تأثيرى خاص نهاده است و تعليم او را در مذاق كسانى كه جرأت و داعيهء بلندپروازيهاى تند روان گستاخ را ندارند ، تا اين حدّ مطلوب و دلپذير كرده است . . . » « 1 » .\r\n\r\nتوجّه صوفيان نامدار به مستمندان و ارباب حرف و زحمتكشان\r\nاز جالبترين مختصّات ادبيّات عرفانى ايران توجّهى است كه از جانب خداوندان تصوّف به احوال طبقات محروم و اصناف و پيشه‌وران شده است . « شايد در تمام ادبيّات ايران ، اوّلين‌بار كه اجازهء حرف‌زدن به اين طبقات داده شد در همين آثار عرفانى بود ، به يك معنى شاعران و نويسندگان صوفى ، احوال مستمندان ، بىزبانان ، و درماندگان را آيينه‌يى كردند براى تصوير بىعدالتيهاى اجتماعى .\r\nصداى ضعيفى ازين طبقه در كلام انورى هم انعكاس دارد : « در حدود رى يكى\r\n\r\n\r\n","description":"","footnote":"\r\n( 1 ) . دكتر زرّين‌كوب ، با كاروان حلّه : عطّار ، ص 201 .\r\n","page_name":" 383 ","page_number":385},
  {"content":"\r\n\r\nديوانه بود » يا در قطعهء ديگر به اين مطلع : « آن شنيدستى كه روزى زيركى با ابلهى » اما آن نيز مربوط به لحظه‌هايى است كه پشيمانى وجدان ، اين پيامبر ستايشگران را به سرنوشت عامّه و سرگذشت آنها علاقمند مىكند . سنائى و مخصوصا عطّار بيش از هر شاعر فارسىزبان ، صداى اين محرومان را در حكايت كوتاه خويش ، خاصّه در آنچه از احوال و اقوال كسانى كه مجذوبان و شوريده‌حالان خوانده مىشوند ، آورده‌اند و منعكس كرده‌اند .\r\nجالب است كه شيخ عطّار غالب قهرمانهاى حكايات كوتاه خود را از بين اين طبقه مردم : گدا ، پاسبان ، برزگر ، برده ، سقّا ، گوركن ، ديوانه و ساير افراد عارى از هرگونه مزيّت ، انتخاب مىكند ، آيا اين نكته تا يك اندازه بدان سبب نيست كه شيخ به دستگاه هيچ‌يك از سلاطين و امراى عصر خويش منسوب نبوده و با آنچه شعر و ادب رسمى دربارى مىگويند ، ارتباط نداشت ، با اين همه سنائى نيز كه تا اواخر عصر شاعر دربارى بود باز به حكم اقتضاى عرفان در حديقه غالبا به احوال اين طبقات توجّه خاص نشان مىدهد . يك نكته كه علّت اين توجّه را مىتواند بيان كند ، شايد ارتباط و انتساب بعضى افراد يا اصناف اين‌گونه طبقات است ، به طريقهء صوفيّه .\r\n\r\nگروهى از مشايخ و پيشوايان تصوّف مرد كار و طرفدار سعى و عمل بودند\r\nدر حقيقت تعدادى از مشايخ صوفيّه ، خودشان از بين همين طبقات برخاسته‌اند ؛ چنان كه از مجموع شصت تن كسانى كه شيخ ابو الحسن هجويرى در كتاب كشف المحجوب جزو نام‌آوران و پيشروان صوفيّه ذكر مىكند دست‌كم پانزده تنشان به اين طبقات مربوط بوده‌اند : اويس قرنى چوپان ، حبيب بن سليم چوپان ، بايزيد بسطامى سقّا ، سرى سقطى سقطفروش ، شقيق بلخى تاجر ، ابو حفص نيشابورى آهنگر ، حمدون قصار رختشوى ، ابو القاسم جنيد شيه‌گر ، سمنون محبّ خرمافروش ، ابو بكر ورّاق صحّاف ، ابو سعيد خرّاز فروشندهء مهره ، خير نسّاج بافنده ، ابو العبّاس آملى قصّاب ، ابو اسحق خوّاص خرمافروش و ابو حمزهء بغدادى بزّاز . در بين سايرين مشايخ صوفيه هم اهل كسب و حرفه بسيار بود كه عنوان حرفه‌شان در دنبال نام آنها هنوز هست مثل خبّاز ( نانوا ) مزيّن ( آرايشگر ) سمّاك ( ماهىفروش )\r\n\r\n","description":"","footnote":"","page_name":" 384 ","page_number":386},
  {"content":"\r\n\r\nحصّاص ( گچكار ) خفّاف و خدّاء ( كفشگر ) سرّاج ( زين‌ساز ) دقّاق ( آردفروش ) و جز اينها .\r\nوجود اين القاب ، ارتباط مشايخ صوفيّه را با طبقات عامّه نشان مىدهد . و از اين نكته مىتوان دريافت كه ادب عرفانى چرا مىبايست زبان و بيانى داشته باشد كه از جهت روح و قوّت و سادگى با زبان متداول در ادب و زبان و ادب اهل مدرسه تفاوت داشته باشد .\r\nوقتى سروكار شاعر با اين طبقه و احوال و آمال آنها باشد ، صحبت از عدالت اجتماعى هم پيش مىآيد و صحبت از طرز توزيع مكنت در جامعه .\r\nدر واقع مساله‌يى كه درين مورد امثال عطّار و سنائى مطرح مىكردند ، چيزى بود كه امكان نداشت به قلم يا به خاطر يك شاعر منسوب به طبقات ممتاز و مربوط به اهل درگاه يا اهل مدرسه بيايد ، امّا اينها نيز اين مسائل را مطرح مىكردند غالبا اين اعتراض را در زبان آدمهاى شوريده‌حال ، مجذوب و مرفوع القلم مىنهادند . . . » « 1 » .\r\nدكتر زرّين‌كوب در صفحات بعد به خوبى نشان مىدهد كه اين ديوانگان و بهلول‌منشان در واقع سخنگويان جناح معترض جامعه بوده‌اند كه اختفاء در زير سپر جنون ، آنها را از تعقيب و آزار اهل قدرت و مدّعيان عقل ، ايمن مىداشته است ؛ يك حكايت بهلول با خليفه نمونه‌يى است از وضع اين ديوانگان در برابر اهل قدرت : مىگويند خليفه قصرى ساخت ، و وقتى به تماشاى آن رفت بهلول آنجا بود ، خليفه از وى پرسيد كه اين قصر را چگونه مىبينى ؟ بهلول پاره‌يى زغال برداشت و بر ديوار قصر عبارتى نوشت به اين مضمون كه تو خاك را برداشتى و دين را فرو گذاشتى ، اين را اگر از مال خويش كرده‌يى اسراف است و خداوند اسرافگران را دوست نمىدارد ، اگر هم از مال ديگران كرده‌يى ظلم است و خداوند ظالمان را دوست نمىدارد .\r\nعطّار ، در الهىنامه مقالهء سيزدهم نقل مىكند كه ديوانه‌يى در سر كويى نشسته بود ، موكب با حشمتى مىگذشت ، ديوانه سر در گريبان كشيد تا آنها رفتند ، يكى پرسيد كه چرا از ديدارشان اظهار نفرت كردى و سر در گريبان كشيدى ؟ گفت از بس « 2 »\r\n\r\n\r\n","description":"","footnote":"\r\n( 1 ) . نه شرقى نه غربى انسانى : زبان و فرهنگ ايران ، دكتر زرين‌كوب ، ص 233 .\r\n( 2 ) . بسيارى ، زيادى .\r\n","page_name":" 385 ","page_number":387},
  {"content":"\r\n\r\nباد و بروت ترسيدم كه مرا باد ببرد .\r\nيك قصّهء بهلول هم كه عطّار ، در مصيبت‌نامه مقالهء هشتم نقل مىكند ، بسيار پرمعنى است : مىگويد بهلول در غيبت خليفه فرصت يافت و بر تخت خلافت تكيه زد ، ملازمان رسيدند و با چوب و سنگ زدند كه اين جسارت چرا كرد ، وقتى هارون دررسيد ، بهلول به وى گفت كه من به يك دم نشستن برين مسند اين همه رنج ديدم تا تو كه عمرى بر آن نشسته‌يى چه خواهى ديد .\r\nاين‌گونه اقوال عبرت‌انگيز آكنده از ملامت در حقّ ارباب قدرت و حتّى اعتراض بر دستگاه خلقت ، در كلام اين مجذوبان بسيار است و اين بىپروايى را آنها نه‌فقط در مقابل ارباب قدرت و حشمت نشان مىدهند ، در مقابل اهل علم و مدّعيان عقل و حكمت هم دارند . . . » « 1 » .\r\n\r\nشعر صوفيّه\r\nشعر صوفيه نيز مثل فكر آنهاست : بىقيد ، طغيانگر و سنّت‌شكن ؛ همين نكته كه صوفيّه شعر را از درگاههاى باشكوه سلاطين و از رواقهاى پر مشغلهء مدارس بيرون آوردند و در درون خانقاهها ، مساجد ، بازارها و مجالس رقص و سماع خويش كشانيدند ، خود نقطهء شروع تحوّل شد . در ادب ، حتّى ادب غيرصوفى ، در واقع ادب عرفانى ايران بعد از آنكه به وجود آمد و شكل خود را بازيافت ديگر به محيط صوفيّه و مجالس اهل خانقاه محدود نماند و خارج از حدود مجالس صوفيه كسانى آن را ادامه دادند ، تقليد كردند يا توسعه بخشيدند . . . » « 2 » .\r\n\r\nعلاقهء بعضى از خداوندان تصوّف به تساهل و آسان‌گيرى\r\nسفيان ثورى ( 161 ه . ) گفت : هنر آن است كه مشكلى را از روى قواعد آسان‌سازى و گرنه سخت گرفتن از همه كس برمىآيد .\r\nابراهيم نخعى ( 96 ه . ) يكى از فقيهان سرشناس سدهء اوّل اسلام ، از اين اصل پيروى مىكرد : وى هيچگاه چيزى را حرام مطلق يا حلال مطلق نمىخواند : بلكه\r\n\r\n\r\n","description":"","footnote":"\r\n( 1 ) . همان كتاب ، 249 .\r\n( 2 ) . همان ، ص 266 .\r\n","page_name":" 386 ","page_number":388},
  {"content":"\r\n\r\nمىگفت : اين را خوش مىداشتند ( يعنى ياران خوش مىداشتند ) يا آن را نمىپسنديدند .\r\nدر بين فقها ، آنان كه سعهء نظر و وسعت فكرى داشتند و صوفى مشرب بودند ، همواره با استناد به قرآن و سنّت و حديث سعى مىكردند از مشكلات اجتماعى مردم بكاهند و راه‌حلى براى معضلات و دشواريهاى عمومى پيدا كنند . و براى توفيق در اين راه از قرآن كريم و حديث‌هاى نبوى استفاده مىكردند :\r\nخدا در آئين براى شما گرفتارى ننهاده است ( حجّ 22 : 78 ) ؛\r\nخدا براى شما آسانى مىخواهد نه دشوارى ( بقره 2 : 185 ) ؛\r\nخدا مىخواهد بار شما را سبك سازد چه آدمى ناتوان است ( نساء 4 : 28 ) ؛\r\nو حديثهائى مانند : « اين آئين آسان است ، يعنى سختگيرى ندارد . » ؛ « بهترين آئين نزد خدا دين حنيف آسان‌گير است . » ؛ « آسان بيائيد و سخت نگيريد . » ؛ « گناهى سنگين بر آن مسلمانى نهاده مىشود كه دربارهء امرى از برادر مسلمان خود ، پرسشهائى كند كه سرانجام به منع منتهى شود . » ؛ كارهاى ياران ديرين پيغمبر را چنين مىستودند كه : ساده و كم‌گرفتارى بوده است ، يكى از بزرگان اسلام عبد اللّه مسعود ( 32 ه . ) زمينهء پيشرفت فقه را چنين نهاد ، وى گفت : « هرآنكس كه روائى را ناروا كند ، همچنانست كه ناروائى را روا سازد . » ؛ فقه‌دانان همواره بدين اصل پابند بودند و با حديث‌هاى نبوى بران نيرو بخشيدند : « . . . اصل ، در هرچيز مباح بودن است و ناروائى ، يك امر فوق العاده نادر و غيرعادى به شمار مىآيد و در صورت شك به اصل باز مىگرديم . » ( مأخوذ از تتّبعات يك پژوهندهء مجارستانى . )\r\n\r\nمنابع تصوّف اسلامى\r\nبه عقيدهء ويل دورانت « تصوّف اسلامى ريشه‌هاى فراوان دارد ، كه تمايلات زاهدمآبى فقيران هند ، و عرفان مصر و شام ، و مباحث نوافلاطونى يونانيان متأخّر ، و نفوذ راهبان مسيحى كه همه در قلمرو اسلام پراكنده بودند از آن جمله است .\r\nدر جهان اسلام ، چون دنياى مسيحى يك اقليّت پرهيزگار بود كه مىخواست دين با وسايل و مقاصد دنياى اقتصاد هم‌آهنگ شود ، و تجمّل‌پرستى خلفا و وزيران و تاجران را تقبيح مىكرد ، و مسلمانان را به تجديد سادگى ابو بكر و عمر مىخواند و\r\n\r\n","description":"","footnote":"","page_name":" 387 ","page_number":389},
  {"content":"\r\n\r\nفكر وجود هر قسم واسطه‌اى را ميان انسان و خدا ، انكار داشت ، و حتّى مراسم دقيق نماز به نظر اين گروه ، مانعى بود كه ميان انسان و تعالى روح كه در نتيجهء رهائى از همهء مشاغل دنيوى به شهود ذات والاى خدا مىشتافت ، حائل توانست شد ؛ وقتى روح به اين مرحله مىرسيد با ذات الهى اتّصال مىيافت و با آن يكى مىشد .\r\nنهضت تصوّف در ايران ، رونق مخصوص داشت كه شايد موجب آن مجاورت هندوستان بود . در جنديشاپور نيز رونق تصوّف از نفوذ دين مسيح و افكار نوافلاطونى بود ، كه فيلسوفان يونان پس از فرار از آتن به ايران در سال 529 م . رواج داده بودند . . . در صف صوفيان اشخاص مؤمن و علاقمند به مبادى تصوّف ، شاعران معروف ، طرفداران وحدت وجود ، زاهدان ، حقّه‌بازان و مردانى كه چند زن داشتند ، بهم آميخته بودند ؛ مبادى صوفيان به اختلاف زمان و محيط تفاوت داشت . . .\r\nصوفيان تنها به گفتن لا إله الا اللّه اكتفا نمىكنند بلكه مىگويند در حقيقت موجودى جز او نيست ، بنابراين هركسى خداست ، و صوفى كامل بىپرده و صريح مىگويد كه او خود ذات الهى است . بايزيد ( حدود سال 288 ه . ، 900 ميلادى ) گفته بود « من خودم خدا هستم و خدائى بجز من نيست ، مرا بپرستيد » .\r\nحسين بن منصور حلّاج مىگويد :\r\n « من آنكسم كه شيفتهء اويم * و كسى كه شيفته اويم منست\r\nما دو روحيم كه به يك پيكر رفته‌ايم * اگر مرا ببينى او را ديده‌اى\r\nو اگر او را ببينى ما را ديده‌اى \r\nو همو گويد : « من غرق‌كنندهء قوم نوح و هلاك‌كننده قوم عادم . . . من خدايم . » « 1 »\r\n\r\nتأويل باطنيان به نظر امام محمّد غزّالى\r\n« . . . امام محمّد غزّالى پس از بحث مفصّلى راجع به تأويل باطنيان از عذاب و سعادت اخروى كه آن را عذاب و سعادت روحانى مىگويند ، صريحا و با قاطعيّت و خشكى بسيار مىنويسد چون در قرآن مكرّر از دوزخ و آتش و از بهشت و نعمات و لذّات جسمى ذكرى رفته است هرگونه تأويلى در اين باب انكار قرآن و تكذيب\r\n\r\n\r\n","description":"","footnote":"\r\n( 1 ) . تمدّن اسلامى ، ترجمهء ابو القاسم پاينده ، ص 177 به بعد .\r\n","page_name":" 388 ","page_number":390},
  {"content":"\r\n\r\nصاحب شريعت و مستلزم كفر است ، نتيجه‌يى كه مىگيرد چنين است : « بايد با آنان روش مرتدين پيش گرفت . مالشان بر ديگران حلال ، خونشان مباح ، زنشان بر آنها حرام است و اگر از اين معتقدات توبه كنند و به راه راست برگردند ، تمام عبادات سابق را بايد از نو قضا كنند . . . » .\r\n« در باب كافران ، امام عصر مخيّر است كه يا آنها را در مقابل فديه آزاد كند يا جزيه بگيرد يا به بردگى ببرد و يا بكشد ولى در باب مرتّدين اين اختيار از امام سلب است ، بلكه واجب است كه آنها را بكشد ، زيرا نه مىتوان آنها را به بردگى گرفت و نه مىتوان فديه پذيرفت و آزادشان كرد . پس چاره جز كشتن آنها نيست تا زمين از لوث وجودشان پاك شود . . . » و شايد خجالت كشيده است كه اين جمله را اضافه كند : « و خاطر مقام خلافت از بيم حسن صبّاح آسوده گردد . »\r\n\r\nسختگيرى و تعصّب غزالى\r\nامام محمّد غزّالى فقيه و محدّث و متشرّع ، بدين حدّ اكتفا نكرده مىفرمايد :\r\n« جواز قتل يا وجوب قتل آنان متوقف بر اين نيست كه در حال قتال باشند ( يعنى لازم نيست حكم كفّار حربى را دربارهء آنان رعايت كرد ) بلكه در حال مسالمت و اگر در خانه خود خوابيده‌اند و كارى به كسى ندارند بايد آنانرا كشت ، گروه نخستين كه از راه جهالت ، باطنى شده‌اند ، اگر جنگى روى دهد به طاغيان و مرتدان ملحق خواهند شد ، و در اين‌صورت كشتن آنها نيز واجب است ، ولى دستهء دوم ، كه به كفر آنها رأى داديم سزاوار كشتند هرچند در مقام جنگ و قتال نباشند . »\r\nاما راجع به زنان و اطفال آنها : « زنها اگر هم‌عقيدهء شوهرانشان باشند و ما شوهرانشان را مرتّد دانستيم ، بايد كشته شوند به دليل قول پيغمبر « من بدّل دينه فاقتلوه - هركس دين خود را تغيير داده بكشيد . » البتّه ( خليفه وقت ) مىتواند به رأى و اجتهاد خود عمل كند ، و يا متابعت از فتواى امام ابو حنيفه كند و از كشتن زنان صرفنظر كند .\r\nاما كودكان را بايد صبر كنيم تا به سن بلوغ برسند ، آنوقت اسلام را بر آنها عرضه مىكنيم ، اگر پذيرفتند از مرگ نجات يافته‌اند و اگر بخواهند بر مسلك پدران باقى بمانند بايد گردنشان را زد .\r\n\r\n","description":"","footnote":"","page_name":" 389 ","page_number":391},
  {"content":"\r\n\r\nاما راجع به اموال آنها ، اگر بدون هجوم سواران بر آن دست يافتيم مانند « فىء » است كه بدون محاربه به تصرّف مسلمين درآمده است و اگر نه حكم غنايم جنگى را دارد .\r\nاما زنان آنها ، بر خودشان حرام است ، ازدواج آنها بر مسلمين هم حرام است ، همانطور كه ازدواج با زن باطنيّه نيز حرام است مگر اينكه زن ، متديّن بوده ولى به واسطهء ازدواج ، مذهب آنها را قبول كرده باشد . در اين‌صورت نكاح او با مرد باطنى خودبخود فسخ شده و اگر دست‌نخورده باشد عدّه هم نگاه نمىدارد ، هر باطنى كه با زن غيرباطنى ازدواج كند نكاح او باطل است ، كمااينكه هر عقدى و معامله‌يى از خريد و فروش باطنيان منفسخ است .\r\nعلاوه بر اين غزّالى ، ذبيحهء باطنيان را چون ذبيحهء كفّار ، حرام مىگويد و اضافه مىكند ، كه ذبيحهء يهود و نصارا چون اهل كتابند حلال است يعنى باطنيان حتى از يهود و ترسايان از مسلمانى دورترند ؛ پس از آن ، تمام احكام قاضيان باطنى را باطل و شهادت آنان را غيرقابل قبول مىداند و تمامى عبادات آنها را از روزه و حج و نماز و زكات يكسره باطل مىشمارد .\r\nاز خواندن فتواى غزّالى و از مرور باب نهم كتاب كه در شرايط امامت است و با منطق عجيب خود خلافت مستظهر باللّه را نمايندهء حقيقى حضرت رسول مىگويد و دليلش اين است كه كشورهاى اسلامى از او تمكين كرده‌اند ، و هرگاه مىخواهد از خلافت نام برد بدين تعبير دست مىزند : المواقف المقّدمة النّبويّة المستظهريّه ضاعف اللّه جلالها معلوم مىشود دستگاه خلافت او را خيره ساخته و مقام علمى خود را فراموش كرده و جز تجليل و تقديس خليفه عباسى براى خود وظيفه‌يى نمىشناسد . » « 1 » آن هم خلفائى كه غرق فساد و دنياپرستى بودند .\r\n\r\nسير تصوّف از قرن هفتم به بعد\r\n« تصوّف در قرن هفتم تنها به روش « وجد و حال » بسنده نكرد و به طريق علمى و شيوهء تعليل و توجيه هم متمايل گرديد . اين كار را پيش از قرن هفتم ، گاه نزد صوفيان\r\n\r\n\r\n","description":"","footnote":"\r\n( 1 ) . غزّالى با حجّاج بن يوسف ثقفى ( از كتاب عقلا بر خلاف عقل ، اثر دشتى ، مجلهء يغما سال 52 ) .\r\n","page_name":" 390 ","page_number":392},
  {"content":"\r\n\r\nبزرگ مىبينيم خاصّه در آثار عين القضاة ، همان عارف و متفكّر بسيار بزرگ كه مانند پيشرو ديگر خود حسين بن منصور حلّاج ، شهيد تعصّب عالمان سبك‌مغز دين‌فروش و فتواهاى بىخردانهء آنان گرديده بود ( 525 ه . ) ، وى در كتابهاى خود با تعليلهاى عقلانى ، عرفان و فلسفه را به هم نزديك ساخته و در حقيقت بنيان شيوهء علمى را در ميان صوفيان نهاده بود . . . از اوايل قرن هفتم ، تصوّف به‌صورت سادهء خانقاهى خود كه مبتنى بود بر تعليمات عملى و مواعظ و نصايح . . . اقتصار و اكتفا نكرد بلكه هيئت علمى يافت . . . از اين پس در شمار علوم مختلفى از قبيل حكمت و كلام تدريس شد . . . از قرن هفتم به بعد تصوّف ، ادبيّات فارسى را از نظم و نثر با شدّت عجيبى تسخير كرد و تحت سيطره و نفوذ قطعى خود درآورد و حتّى بر فرهنگ ايرانى اسلامى به نحو خاصّى سايه افكنده . . . و در نحوهء تفكّر و حتّى در حيات اجتماعى ملّت ايران به نحو خاصّى ريشه دوانيده و بدان رنگ خاص بخشيده است . » « 1 »\r\nبه نظر ملك الشّعراى بهار « مشايخ قرن چهارم و پنجم نظر به هم‌عصرى با رؤساى متعصّب سنّت و جماعت و امرا و ملوك همان عصر كه همه در تعصّبات مذهبى ، پيرو علماى دينى زمان بوده‌اند ، سعى مىكردند به تحصيل علوم بپردازند و سپس علم را با عمل توأم سازند به اين معنى كه معتقد بودند بايستى مردم را به معنويت و حقيقت خداپرستى و توحيد و دين‌دارى و عظمت مقام انسانى و اميد و رجائى كه پيوسته صوفى به درگاه محبوب ازلى و واجب الوجود مىتواند در دل بپروراند ، رهبرى كنند و خوف و بيمى كه مفسّران از خشونت ظاهر ديانت و شرح و تفصيل آيات عذاب در دل بندگان خداى انداخته و آنان را بين خواهشهاى طبيعى نفسانى و بين دشخوارى كيفر يزدانى مبهوت ساخته و به زير منگنه و فشار نهاده‌اند ، از پيش بردارند و مردم عامّ را به وسيلهء لطفى كه خالق راست با خلق ، و عشقى كه ميانهء خالق و مخلوق مستمرّ است از سوئى ، اميدوار كنند و از سوى ديگر آنان را بر نفس و شهوات نفسانى مسلّط سازند و به زبان بىزبانى بفهمانند كه « مباش در پى آزار و هرچه خواهى كن . . . » .\r\n\r\n\r\n","description":"","footnote":"\r\n( 1 ) . تاريخ ادبيّات ، دكتر صفا ، ج 3 ، از ص 163 به بعد .\r\n","page_name":" 391 ","page_number":393},
  {"content":"\r\n\r\nو براى آنكه در مقابل متعصّبانى ظاهرى به كفر و زندقه و اباحه متهم نشوند ، و در حقيقت هم وسائلى براى تزكيّهء نفس و دفع شهوات و وصول به مراتب عاليهء مردمى ، بل اتّصال با مبداء به دست آورند ، سعى داشتند كه خود را به علوم ظاهرى آراسته و با زين‌افزار عمل و زهد و گذشت و رياضتهاى سخت مسلّح نمانند و پيروان را هم بر اين بدارند ، درويشى را كار آسان و خانقاه را تنبل‌خانه معرفى ننمايند بنابراين به عمل و خلوص در معاملات بسيار مقيّد بودند و مىگفتند كه بايد از راه عمل ، نيكى و صفاها و زيبائيهاى حقيقى را دريافت و آن را ملكه كرد و با ورزشهائى چنين ، بر نفس غالب آمد و روح را قوّت بخشيد و به سرمنزل سعادت رسيد .\r\nليكن صوفيان قرون بعد خاصّه بعد از حملهء مغول ، كه قيود تعصّبات دينى بدان استحكام نمانده بود ، به مشرب « رجاء » زيادتر ، ميل كردند و فرط سعى در آداب طريقت و عمل سخت را بىفايده شمردند و دريافتند كه در حضرت دوست عبادت 70 ساله گاهى به جوى ارزش ندارد و گفتند :\r\n غرّه مَشو كه مركب مردان مرد را * در سنگلاخ باديه پىها بريده‌اند\r\nنوميد هم مباش كه رندان جرعه‌نوش * ناگه به يك ترانه به منزل رسيده‌اند \r\nهرچند اين معنى در سخنان بزرگان قديم نيز آمده بود و از آن جمله است حكايت پسر شاه شجاع كرمانى كه گفته‌اند . . . » « 1 » وى مىخوردى و مست شدى و رباب زدى و سرود گفتى چنان كه نوعروسان از كنار شوى به ديدار وى بيرون دويدندى و با چنين حالت در شبى كه مستانه و سرودگويان و رباب‌زنان مىگشت به گفتهء شوهر يكى از زنان ، توبه كرد و پس چهل روز ، كارش به جائى رسيد كه ديگران به چهل سال آنجا كى رسند . . . » « 2 » .\r\nدربارهء مطالعهء كتب و ارزش علوم در روشنائى ذهن ، در اسرار التوحيد مىخوانيم « شيخ گفت به ابتدا كه اين حالت ما را روى نمود و اين حديث بر ما گشاده گشت كتابها داشتيم و جزوها داشتيم و يك‌يك مىگردانيديم و هيچ راست نمىيافتيم ، از خداى عزّ و جلّ درخواستيم كه يا رب ما را از خواندن اين علمها گشادگى نباشد و به خواندن اين ، از تو خداوند بازمانيم ما را مستغنى كن به چيزى كه در آن چيز تو را\r\n\r\n\r\n","description":"","footnote":"\r\n( 1 ) . سبك‌شناسى ، ج 2 ، ص 189 .\r\n( 2 ) . همان كتاب ، ج 1 ، 313 .\r\n","page_name":" 392 ","page_number":394},
  {"content":"\r\n\r\nبازيابيم تا از اينهمه بياسائيم ، با ما فضلى كرد . و آن كتاب‌ها از پيش برگرفتيم و فراغتى يافتيم تا به تفسير حقايق رسيديم . » « 1 »\r\nبنابراين متأخرّين از صوفيّه يكباره به حكم گردآورى و جمع حواسّ از هرچه جز « او » بود دل برگرفتند و در معاملات و معاشرتها نيز قيد را رها كردند و قلندريه و ملامتيّه پيدا شدند كه به حفظ ظواهر نيز پشت‌پا زدند و يكبارگى خود را به او سپردند و روش ادبيّات صوفيانه از اين راه تغيير عظيمى يافت به حدى كه نثر نتوانست از عهدهء تحمّل اين معانى دقيق برآيد و شعر جايگزين نثر گرديد و كتب و كلمات صوفيان از قرن ششم به بعد بيشتر صورت نظم گرفت ، ترانه‌ها و غزلها و مثنوىها گفته آمد و كتب نيز جنبه علمى خالص يافت مانند كتب محى الدّين نيازى و تأليفات جامى و امير حسينى و ديگران به پارسى . » « 2 »\r\n\r\nعرفان و صوفيگرى\r\n« عرفان (  Mystique  از واژهء يونانى  Mystikos  به معناى سرّى و غيبى ) ، عبارتست از باور بر آنكه انسان مىتواند ، انفرادا از طريق تزكيهء نفس ، رياضت ، نيايش ، اوراد و اذكار ، خلسه و جذبه ، سير و سلوك مراحل را طى كند ، و با خدا و نيروهاى ماوراء طبيعى ديگر ، وارد ارتباط بشود و بدينسان قلبش مهبط الهام و اشراقيّات الهى قرار گيرد و به حقايق بىخدشه و قطعى دست يابد . . . از قديمترين ايّام هنديان ، ايرانيان و يونانيان ما بين روحى كه در بدن ماست و آن را نفخهء ربّانى مىشمردند و وجود خداوند ، سنخيّت قايل بودند ؛ از آنجا به آسانى مىشد نتيجه گرفت كه روح در قفس تن رنج مىكشد و خواستار است كه به سراپردهء الست درآيد و به مبداء اصيل بپيوندد و به نظر عارفان ؛ اين امكان روح براى آميزش و ارتباط با جهان ماسواء ، ويژهء پيمبران و معصومان نيست بلكه با پيروى از قطب و مرشد و با اجراى يك سلسله مراسم معيّن و مراعات شرايط ويژهء اخلاقى و عملى براى همه‌كس ميسّر است ، علّت امكان آميزش روح مجزّاى انسانى با روح كلّ ، خويشاوندى و سنخيّت آنهاست ، يعنى روح بشرى به عقيدهء عرفا ، موجى از درياى پهناور روحانيّت است\r\n\r\n\r\n","description":"","footnote":"\r\n( 1 ) . اسرار التوحيد ، ص 49 ، چاپ پطرزبورغ .\r\n( 2 ) . سبك‌شناسى ، ج 2 ، ص 184 .\r\n","page_name":" 393 ","page_number":395},
  {"content":"\r\n\r\nكه خداوند نام دارد و بدون اين امواج ، آن دريا و بدون آن دريا ، اين امواج نيست .\r\nدربارهء اين وحدت عاقل و معقول ، و خالق و مخلوق ، مطالب جالب بسيارى عرفاى جهان و ايران گفته‌اند ؛ و من مىخواهم در اينجا شعر زيباى يك عارف كهن آلمانى بنام « انگلوس سيله‌زيوس » را نقل كنم كه مطلب را به شكلى جسورانه و بديع آورده است : « من مانند خدا ، بزرگ و خدا چون من خرد است و او برتر از من و من فروتر از او نتوانيم بود ، مىدانم كه حتى دمى خدا بى من نتواند زيست و اگر من نابود شوم او نيز بايد بناچار جان تسليم كند . »\r\nاين تفاوت عرفان با مذهب است ؛ تفاوت مهمّ ديگر عرفان با مذهب در آنست كه مذهب به « خلق » جهان از عدم معتقد است ولى عرفان ، جهان را انباشته از گوهر خداوند و ثمرهء تجلّى او و فيضان او مىداند ، مولوى با اشاره به اين مبداء تجلّى مىگويد :\r\n ساقيا آن لطف كو ، كانروز همچون آفتاب * نور رقص‌انگيز را بر ذرّه‌ها مىبيختى \r\nبه‌ويژه انسان بيش از هر موجود ديگر ، چنان كه ديديم ، از اين گوهر نورانى الهى انباشته است ، لذا عرفان وحدت وجودى ( پانته‌ئيستى ) است و مذهب خدا را گوهرى برتر و بالاتر از اين جهان و مستقل و « غير ممازج » مىشمرد ، ولى عرفان مىگويد خداوند « داخل فى الاشياء لا بالممازجة و خارج عن الاشياء لا بالمباينة »\r\n. . . در ميان آن جريانات فكرى كه خيال سرگشته آفريده است ، عرفان از همه بيشتر ، عوامل يك واقعيت بزرگ و انسانى را دربردارد ؛ و شايد علّت شيفتگى ديرينهء ايرانيان به عقايد عرفانى ، از اينجاست ؛ به‌ويژه در دوران پس از اسلام ، عرفان به پرچم فكرى مقاومت معنوى روشنفكران ايران و به پناهگاه روحى و اخلاقى آنها بدل مىگردد . اين ، به‌طور عمده يك مقاومت منفى و سركوفته بود كه محيط رنجبار ، بر جانهاى روشن تحميل مىكرد ؛ بايد اين ماليخولياى دردناك معنوى را در پيوند آن با زمانهء بيرحم و بىقلب درك كرد ، به قول سعدى :\r\n دل ضعيفم از آن كرده آه خون‌آلود * كه در ميانهء خونابهء جگر مىگشت » « 1 » \r\n\r\n\r\n","description":"","footnote":"\r\n( 1 ) . احسان طبرى ، ويژگيها و دگرگونيها ، پيشين . . . ص 41 به بعد .\r\n","page_name":" 394 ","page_number":396},
  {"content":"\r\n\r\n\r\nرفتار بعضى از صوفيان با خلفا\r\n« از پارسايان قديم كسى كه روح زهد و انقطاع در او پيدا شده است ، حسن بصرى ( متوّفى به سال 110 ه . ق ) را مىتوان نام برد . . . وى خطاب به عمر بن عبد العزيز خليفهء اموى سخنانى مؤثر گفته است و در طى آن سخنان ، كه در كتب صوفيّه نقل شده است كوشيده است تا زندگى شهوت‌آلود آميخته با فسق و گناه آن روزگاران را انتقاد كند . . . زهّاد آن عصر در برخورد با خلفا غالبا گستاخ‌وار ، موعظه‌هاى تلخ و دردناك مىكرده‌اند ، و مكرّر از اين گونه سخنان خويش خلفا را به خشم و اندوه و پشيمانى مىافكندند ؛ از جمله عبد العزيز بن ابى رواد ، پيرى بود زاهد كه گويند چهل سال از شرم خداى و فروتنى خويش سرفرا آسمان نكرده بود .\r\nوقتى منصور خليفه به حجّ رفت ، كوشيد تا از وى دلنوازى كند امّا او با خليفه به خشونت سخن گفت و او را از خويشتن دور كرد . چنان كه يك زاهد ديگر عبد اللّه بن مرزوق ، نيز در همين موسم با خليفه عتاب كرد و او را به سبب داروگير مركبى كه در خانهء خدا نيز همراه آورده بود ملامت سخت نمود . نيز گفته‌اند سفيان ثورى و سليمان خواص هم منصور را در موقعى كه به حجّ آمده بود ، در « منى » ديدار كردند و وى را پندهاى تلخ دادند ، سفيان او را از اينكه مال خدا و مال مسلمانان را بىاذن آنها ، هرجا دلش خواسته است ، خرج كرده است سخت ملامت كرد . . . فضيل بن عياض هم به هارون ، كه گويند از عراق براى ديدار او به حجاز رفته بود ، سخن‌هاى درشت گفت و او از عذاب نار بيم داد و بدسيرتىهاى او و پدرش را پيش روى او برشمرد ، خليفه نيز از سخنان وى متّأثر شد و يك لحظه به تلخى گريست ؛ حتّى ذو النّون مصرى ، كه خليفه متوكل او را بدرگاه خواست تا زجر كند ، خليفه را وعظ كرد و سخنان پردرد وى خليفهء عشرت جوى سنگدلى مثل متوكّل را نيز به گريه انداخت . . . در حقيقت اطوار و احوال اين زاهدان نيز مثل سخنان آنها عبرت‌انگيز و مايهء تنبيه و تأثّر بود . . . غالبا تنها به‌سر مىبردند ، بدون بستر و بدون همسر ؛ از اسباب زندگى به اندك چيز قناعت مىكردند . . . » « 1 » .\r\n\r\n\r\n","description":"","footnote":"\r\n( 1 ) . تاريخ ايران ، دكتر زرّين‌كوب ، ص 500 به بعد .\r\n","page_name":" 395 ","page_number":397},
  {"content":"\r\n\r\n\r\nسماع\r\nاز ميان خداوندان تصوّف ، مولانا جلال الدّين رومى سخت دلباختهء سماع رباب بود ، معاندان ، زبان به ملامت او مىگشودند و سرانجام پاى را از اين حدّ فراتر گذاردند و از قاضى القضاة قونيه ، سراج الدّين محمود ارموى در اين‌باره نظر خواستند ، وى هربار به نوعى از اين داورى سرباز مىزد و عاقبت گفت : « اين مرد ، مردانه مؤيد من عند اللّه است و در همهء علوم ظاهر نيز عديم المثل است ، با او نشايد پيچيدن ؛ او داند و خداى خود . . . » « 1 » .\r\n\r\nشيخ و سالك\r\nسالك بايد از شيخ و مرشد خود پيروى كند . شيخ عطّار در مصيبت‌نامه ، توصيف كاملى از وظايف سالك را نشان مىدهد :\r\n سالك القصّه چو پيرى زنده يافت * خويش را در پيش او افكنده يافت\r\nجانش از شادى او آمد به جوش * از ميان جانش شد حلقه به گوش\r\nصد هزاران گل كه درنايد به گفت * در گلستان دل سالك شكفت\r\nگاه اندر خنده گه در گريه بود * اين نبود از كسب او ، اين هديه بود\r\nسالها بايد كه تا يك قطره آب * در دل دريا شود درّ خوشاب\r\nگر شدى هر قطره‌اى درّ يتيم * هر يتيمى مصطفى بودى مقيم\r\nراه دورست اى پسر ، هشيار باش * خواب با گورافكن و بيدار باش . . . \r\nهجويرى در كشف المحجوب گويد : « اندر عادت مشايخ رضى اللّه عنهم ، سنّت چنان رفته‌ست كه چون مريدى به حكم تبرّك ، تعلّق بديشان كند ، مرورا به سه سال ، اندر سه معنى ادب كنند : يك سال به خدمت خلق و ديگر سال به خدمت حقّ و ديگر سال به مراعات دل خود . خدمت خلق آنگاه تواند كرد ، كه خود را اندر درجهء خادمان نهد و همهء خلق را اندر درجه مخدومان ، يعنى بىتميز همه را خدمت كند و بهتر از خود داند و خدمت جمله بر خود واجب داند ، و خود را بر آن خدمت فضلى ننهد . . . و خدمت حقّ جلّ جلاله ، آنگاه تواند كرد ، كه همه حظّهاء خويش از دنيا و\r\n\r\n\r\n","description":"","footnote":"\r\n( 1 ) . مناقب العارفين ، ج 1 ، ص 165 به بعد .\r\n","page_name":" 396 ","page_number":398},
  {"content":"\r\n\r\nعقبى به كلى منقطع تواند كرد و مطلق ، حقّ را پرستش كند ، تا بنده مر حقّ را براى كفّارت گناه ، و يافت درجات عبادت مىكند ، نه وى را مىپرستد ، مراعات دل آنگاه تواند كرد كه هموم مختلف از دلش برخاسته اندر حضرت انس ، دل را از موقع غفلت نگاه دارد ، و چون اين سه شرط اندر مريد حاصل شد ، پوشيدن مرقّع مريد را به تحقيق ، دون تقليد ، مسلّم باشد . » « 1 » « شيخ همچنانكه نفس خود را راه برد ، نفوس مريدان را نيز راهبرى كند تا مريد جزء شيخ شود ، چنان كه فرزند جزء پدر شود . » « 2 »\r\n\r\nانديشه‌هاى اجتماعى نسفى\r\nعزّ الدّين نسفى در كتاب « الانسان الكامل » در بيان شريعت و طريقت و حقيقت به زبانى ساده چنين مىنويسد : « اى درويش ، هركه قبول مىكند آنچه پيغمبر وى گفته است از اهل شريعت است ، و هركه مىكند آنچه پيغمبر وى كرده است از اهل طريقت است ، و هركه مىبينند آنچه وى ديده است از اهل حقيقت است . هركه هر سه دارد ، هر سه دارد و هركه دو دارد ، دو دارد و هركه يكى دارد ، يكى دارد و هر كه هيچ ندارد ، هيچ ندارد . اى درويش آن طايفه كه هر سه دارند كاملان‌اند و ايشان‌اند كه پيشواى خلايق‌اند و آن طايفه كه هيچ ندارند از اين سه ، ناقصان‌اند و ايشان‌اند كه از حساب بهايم‌اند .\r\nاى درويش : به يقين بدان كه بيشتر آدميان ، صورت آدمى دارند و معنى آدمى ندارند و به حقيقت خر و گاو و گرگ و پلنگ و مار و كژدم‌اند و بايد كه ترا هيچ شكّ نباشد كه چنين است ؛ در هر شهرى چند كسى باشند كه صورت و معنى دارند و باقى همه صورت دارند و معنى ندارند . . . بدان كه انسان كامل ، آن است كه او را چهار چيز به كمال باشد : اقوال نيك و افعال نيك و اخلاق نيك و معارف » « 3 » .\r\nبه نظر نسفى براى انسان كامل « . . . هيچ طاعتى بهتر از آن نيست كه راحت به خلق رساند و هيچ راحتى بهتر از آن نداند كه با مردم چيزى گويد و چيزى كند كه مردم چون آن بشنوند و به آن كار كنند ، دنيا را به آسانى بگذرانند و از بلاها و فتنه‌هاى اين\r\n\r\n\r\n","description":"","footnote":"\r\n( 1 ) . كشف المحجوب ، ص 61 .\r\n( 2 ) . تاريخ فلسفه در جهان اسلامى ، ترجمهء آيتى ، پيشين ، ص 269 .\r\n( 3 ) . عزيز الدّين نسفى ، كتاب الانسان الكامل ، به تصحيح ماريژان موله ، از ص 3 به بعد .\r\n","page_name":" 397 ","page_number":399},
  {"content":"\r\n\r\nعالمى ايمن باشند و در آخرت رستگار شوند . . . اى درويش ، انسان كامل هيچ طاعتى بهتر از اين نديد كه عالم را راست كند ، و راستى در ميان خلق پيدا كند و عادت و رسوم بد از ميان خلق بردارد ، و قاعده و قانون نيك در ميان مردم بنهد . . . » .\r\nنسفى در سطور بعد مىنويسد : « . . . انبياء و اولياء و ملوك و سلاطين ، بسيار چيزها نمىخواستند كه باشد و مىبود ؛ پس معلوم شد كه جملهء آدميان از كامل و ناقص ، و دانا و نادان ، و پادشاه و رعيت ، عاجز و بيچاره‌اند و به نامرادى زندگى مىكنند . بعضى از كاملان چون ديدند آدمى بر حصول مرادات قدرت ندارد . . .\r\nدانستند كه آدمى را هيچ كارى بهتر از ترك نيست و هيچ طاعتى برابر آزادى و فراغت نيست ؛ ترك كردند و آزاد و فارغ گشتند . . . » « 1 » .\r\nنسفى در زمرهء صوفيانى است كه به سعادت دنياوى مردم ، سخت علاقه دارد ، وى در رسالهء دوّم مىنويسد : « اى درويش ، دعوت و تربيت آن نيست كه شقى را سعادت بخشند و نامستعدّ را مستعدّ كنند ، و حقيقت چيزها را بر مردم آشكارا گردانند ، دعوت و تربيّت آن است كه عادتهاى بد از ميان بردارند و زندگى كردن و تدبير معاش بر مردم سهل و آسان كنند ؛ مردم را با يكديگر دوست و بر يكديگر مشفق گردانند و سعى كنند تا مردم با يكديگر راست‌گفتار و راست‌كردار شوند . دعوت و تربيت اين است كه گفته شد و بيش از اين نيست و امر معروف و نهى منكر از براى اين است . . . در عالم هيچ چيز بد نيست . جمله چيزها به جاى خود نيك است ، امّا چون بعضى نه بجاى خود باشد نامش بد مىشود . » « 2 » نسفى با مبارزات اجتماعى و طبقاتى و سعى و تلاش در راه مساوات و برابرى انسانها مخالف است ، وى خطاب به يار خود مىگويد : « اى درويش ، چون دانستى كه كار آدمى بيش از آمدن وى ساخته‌اند ، به دادهء خداى قناعت كن و راضى و تسليم شو ؛ درويش را با درويشى مىبايد ساخت و توانگر را با توانگرى هم مىبايد ساخت ، از جهت آنكه درويشى و توانگرى هر دو سبب عذاب آدمى است ، آن را كه سخى آفريده‌اند مىطلبد تا خرج كند و آن را كه بخيل آفريده‌اند مىطلبد تا نگاه دارد و هر دو در عذاب‌اند ، درويش مىپندارد كه توانگر در راحت است و توانگر مىپندارد كه درويش در راحت و\r\n\r\n\r\n","description":"","footnote":"\r\n( 1 ) . همان كتاب ، ص 6 و 8 .\r\n( 2 ) . همان كتاب ، ص 75 .\r\n","page_name":" 398 ","page_number":400},
  {"content":"\r\n\r\nآسايش است ؛ اى درويش به يقين بدان كه در دنيا خوشى نيست . » « 1 »\r\nنسفى در همه‌چيز و همه‌كار طرفدار اعتدال و ميانه‌روى است : « اى درويش ، در بند آن مباش كه علم و حكمت بسيار خوانى و خود را عالم و حكيم نام نهى ، و دربند آن مباش كه طاعت و عبادت بسيار كنى و خود را عابد و شيخ نام كنى كه اينها همه بلا و عذاب سخت است ، از علم و حكمت به قدر ضرورت كفايت كن ، و آنچه نافع است به دست آر و از طاعت و عبادت به قدر ضرورت بسنده كن و آنچه لابدّ است ( يعنى لازم است ) به جاى آر ، و دربند آن باش كه بعد از شناخت خداى ، طهارت نفس حاصل كنى و بىآزار و راحت‌رسان شوى كه نجات آدمى درين است :\r\nاى درويش ، هركه طهارت نفس حاصل نكرد ، اسير شهوت و بندهء مال و جاه است . . . دوستى مال و جاه ، نهنگ مردم‌خوار است ، چندين هزار كس را فرو برد و خواهد برد . و هركه از دوستى شهوت بطن « 2 » و فرج و از دوستى مال و جاه و فارغ گشت ، مرد تمام است و آزاد و فارغ است ؛ آزاد و فارغ مطلق وجود ندارد ، اما به نسبت آزاد و فارغ باشد . اى درويش ، جملهء آدميان در اين عالم در زندان‌اند ، از انبياء و اولياء و سلاطين و ملوك و غيره هم جمله دربنداند ، بعضى را يك بند است و بعضى را دو بند است و بعضى را ده بند است . بعضى را هزار بند است . هيچكس درين عالم بىبند نيست ؛ امّا آنكه يك بند دارد نسبت به آنكه هزار بند دارد ، آزاد و فارغ باشد و رنج و عذاب وى كمتر بود . اى درويش ، اگر نمىتوانى كه آزاد و فارغ شوى ، بارى راضى و تسليم باش . » « 3 »\r\nنسفى ضمن بحث در پيرامون سلوك و مراحل آن مىنويسد كه : « انسان مراتب دارد ، چنان كه درخت مراتب دارد . . . جملهء مراتب درخت در تخم موجودند ، باغبان حاذق و تربيت و پرورش مىبايد كه تا تمام ظاهر شوند ، و همچنين طهارت و اخلاق نيك و علم و معرفت ، و كشف اسرار و ظهور انوار ، جمله در ذات آدمى موجودند ، صحبت دانا و تربيت و پرورش مىبايد ، كه تا تمام ظاهر شوند . اى درويش ، علم اوّلين و آخرين در ذات تو مكنون است ؛ هرچه مىخواهى در خود طلب ، از بيرون چه مىطلبى ؟ . . . بايد كه تو چنان سازى كه آب از چاه تو برآيد و\r\n\r\n\r\n","description":"","footnote":"\r\n( 1 ) . همان كتاب .\r\n( 2 ) . شكم و شهوت .\r\n( 3 ) . همان كتاب ، ص 81 به بعد .\r\n","page_name":" 399 ","page_number":401},
  {"content":"\r\n\r\nهرچند كه كشى به ديگران كم نشود . » « 1 »\r\nنسفى در بيان سلوك مىنويسد : « . . . اوّل ترك است ؛ ترك مال و ترك جاه و ترك دوستى مال و جاه و ترك معاصى و ترك اخلاق بد كند ، دوّم صلح است ؛ با خلق عالم به يك بار صلح كند ، و به زبان هيچكس را نيازارد ، و شفقت از هيچكس دريغ ندارد و همه را همچون خود ، عاجز بيچاره و طالب داند ، سوّم عزلت است ، چهارم صمت است ، پنجم جوع است ، ششم سهر است ( يعنى بيدارى ) ؛ اين است شرايط سلوك كه گفته شد . » « 2 »\r\nنسفى بعد از توصيف توكّل ، يكباره مردم را از سعى بازنمىدارد ؛ به نظر او « . . . كسانى كه عيال دارند اگر كسب كنند و اگر ذخيره نهند ، توكّل ايشان زيان ندارد ، امّا بايد كه نفقهء يك ساله بيش ننهند و كسب بر وجه حلال كنند و در معامله كم ندهند و زياده نستانند و رحمت و شفقت در هيچ موضع فرونگذارند . » « 3 » او اشخاص مجرّد را نيز به كسب و كار تبليغ مىكند ، « . . . اما بايد به قدر ضرورت كسب كنند و ذخيره ننهند ؛ هرچه در روز كسب كنند ، در همان روز در راه رضاى خدا صرف كنند . » « 4 »\r\n\r\nگزيده‌يى از تعاليم اخلاقى ، اجتماعى و اقتصادى نسفى\r\nنسفى در كتاب انسان كامل در وصف روحيات و نفسانيات بشر چنين مىنويسد :\r\n« بدان كه در دماغ جملهء آدميان انديشهء پادشاهى ، يا تمنّاى حاكمى يا سوداى پيشوائى ، سر برمىزند و در دماغ آدميان يكى ازين سه بوده باشد البته ، و دانا اين را به رياضات و مجاهدات بسيار از دماغ خود بيرون كند و آخرين چيزى كه از دماغ دانا بيرون مىرود ، دوستى جاه است و باقى - جمله - به اين بلا گرفتارند و در اين روح بايست مىسوزند و به آتش حسد مىگدازند و دليل به اين سخن آن است كه اعتقاد هركسى در حقّ خود چنان است كه البته در عالم او را مثل و مانند نيست ، هرگز خود را برابر ديگران نداند و نبيند ، هميشه خود را بهتر از ديگران بيند و داند ، پس هر مرتبه‌يى كه در عالم بزرگتر باشد ، خود را خواهد و مستحق آن خود را بيند و اگر آن مرتبه به جاى دگر باشد ، به آتش حسد مىگدازد و اين طايفه همه روز در محفل و\r\n\r\n\r\n","description":"","footnote":"\r\n( 1 ) . همان كتاب ، ص 87 به بعد .\r\n( 2 ) . همان كتاب ، ص 95 .\r\n( 3 ) . همان كتاب ، ص 336 .\r\n( 4 ) . همان منبع .\r\n","page_name":" 400 ","page_number":402},
  {"content":"\r\n\r\nمجمع ، مدح خود گويند و دوست دارند كه ديگران مدح ايشان گويند و اگر مدح كسى ديگر گويند برنجند . اى درويش ! هركجا عقل و علم كمتر باشد اين صفت ، آنجا عالىتر بود ، و هركجا عقل به كمال باشد ، اين انديشه در خاطر وى نگذرد ، و گر بگذرد پناه با خداى برد . . . اى درويش ، بدان كه يك كس همهء چيزها نتواند دانست و يك كس همهء كارها نتواند كرد ، پس هيچ‌چيز و هيچ‌كس درين عالم بىكار نيست و هريك به جاى خود در كارند . نظام عالم به جمله است . پس در هر مرتبه‌يى كه باشى ، در مرتبه‌يى از مراتب اين وجود ، خواهى بود . اى درويش . . . تو امروز وقت خود به غنيمت دار و به جمعيّت و فراغت بگذران و تا امكان ، آزار به هيچ كس و هيچ‌چيز مرسان كه معصيت نيست الّا آزار رسانيدن و تا امكان است راحت به همه‌چيز و به كس مىرسان ، طاعت نيست الّا راحت رسانيدن و به يقين بدان كه هركه هرچه مىكند با خود مىكند ، اگر آزار مىرساند به خود مىرساند ، و اگر راحت مىرساند به خود مىرساند . . . » « 1 » .\r\nنسفى در رسالهء نوزدهم بار ديگر به اخلاقيّات آدميان توجه مىكند و خطاب به درويش مصاحب خود مىگويد : « علامت آدمى چهار چيز است : اقوال نيك و افعال نيك و اخلاق نيك و معارف ؛ هركه اين چهار چيز دارد آدمى است و هركه ندارد نه آدمى است . هركه اين چهار به كمال رساند او انسان كامل است . . . آدمى هريك خاصيّتى دارند . . . و آن استعداد را با خود آورده‌اند . . . اى درويش ، صحبت با نيكان دار و صحبت با بدان مدار ، كه هركه هرچه يافت از بدى ، از صحبت بدان يافت و گر خواهى كه آدمى نيك و آدمى بد را بشناسى ، بدان كه آدمى نيك آن است كه راست‌گفتار و راست‌كردار و نيكو اخلاق و راحت رسان بود و آدمى بد آن است كه راست‌گفتار و راست‌كردار نباشد و بداخلاق و آزاررسان باشد . اى درويش ، جهد كن . . . تا از خود ايمن گردى و ديگران از تو ايمن شوند ، هركجا امن هست بهشت است و هركجا امن نيست دوزخ است . » « 2 »\r\nنسفى در صفحات بعد با نگرانى و بدبينى بسيار به ياران خود اعلام خطر مىكند و مىنويسد به حكم « . . . احتياج ، با ناجنسان همصحبت مىبايد بود و با بىخبران\r\n\r\n\r\n","description":"","footnote":"\r\n( 1 ) . عزيز الدّين نسفى ، الانسان الكامل ، به تصحيح ماريژان موله ، ص 181 به بعد .\r\n( 2 ) . همان كتاب ، ص 255 و 258 .\r\n","page_name":" 401 ","page_number":403},
  {"content":"\r\n\r\nدست در كاسه مىبايد كرد ، چه بودى اگر نبودى ! . . . جهد مىبايد كرد تا بسلامت بگذريم و در فتنه‌يى از فتنه‌ها و آفت‌هاى اين عالم نيفتيم ، كه عالم پر از بلا و فتنه است . . . پر از گرگ و پلنگ است ، پر از مار و كژدم است و با اينان صحبت مىبايد داشت و روز و شب همصحبت ايشان مىبايد بود ، بلكه شب و روز خدمت ايشان مىبايد كرد و محكوم ايشان مىبايد بود . . . چه سود از اين فرياد و از اين ناله . . . » .\r\nنسفى با بدبينى شديد به جامعهء بشرى ، راه نجات را در چهار چيز مىداند : « اوّل ترك ، دوّم عزلت ، سوّم قناعت و چهارم خمول ( يعنى گمنامى ) . . . هركه اين چهار چيز دارد . . . به يقين مىداند كه دانا و آزاد است » . « 1 » در صفحات بعد بار ديگر در بيان بهشت و دوزخ به خلقيّات بشر توجّه مىكند : « . . . بدان كه بهشت و دوزخ درهاى بسيار دارند ، جملهء اقوال و افعال پسنديده و اخلاق حميده درهاى بهشت‌اند و جملهء اقوال و افعال ناپسنديده و اخلاق ذميمه درهاى دوزخند . . . » « 2 » .\r\nنسفى به بهره‌گيرى از حيات نيز معتقد است ، مىگويد : « اى درويش ، حيات را به غنيمت دار ، و صحّت را به غنيمت دار ، و جوانى را به غنيمت دار ، و جمعيّت و فراغت را به غنيمت دار ، و ياران موافق را و دوستان مشفق را به غنيمت دار ، كه هريك نعمتى عظيم‌اند و مردم از اين نعمت‌ها غافل‌اند ، و هركه نعمت نشناسد از آن نعمت برخوردارى نيابد و اين نعمتها به هيچ بقا و ثبات ندارند ، اگر درنيابى خواهند گذشت ؛ و چون بگذرد ، هرچند پشيمانى خورى سود ندارد . امروز كه دارى ، به غنيمت دار و هر كار كه امروز مىتوانى كردن به فردا مينداز كه معلوم نيست كه فردا چون باشد . اى درويش ! تو از اينها مباش كه چون نعمت فوت شود آنگاهش قدر بدانى ، كه بعد از فوت نعمت قدر دانستن هيچ فايده ندهد . با وجود نعمت ، اگر قدر نعمت را بدانى ، توانى كه آن را به غنيمت دارى . . . » « 3 » .\r\nنسفى در صفحات بعد بار ديگر زبان به مذّمت دنيا مىگشايد : « . . . بدان كه دنيا تخم تفرقه و اندوه است و تخم بلا و عذاب است ؛ هركه را مال و جاه بيشتر مىشود ، تفرقه و اندوه وى در بلا و عذاب ، بيشتر مىگردد . عاقلان هرچيز كه خواهند از براى راحت و آسايش خواهند ، و راحت و آسايش در ترك است . »\r\n\r\n\r\n","description":"","footnote":"\r\n( 1 ) . همان كتاب ، ص 272 .\r\n( 2 ) . همان كتاب ، ص 295 .\r\n( 3 ) . همان كتاب ، ص 325 .\r\n","page_name":" 402 ","page_number":404},
  {"content":"\r\n\r\n\r\nسير نزولى افكار و انديشه‌هاى عرفانى بعد از حملهء مغول گرايش مولانا جلال الدّين رومى به عالم تصوّف\r\n\r\nعلّت مهاجرت سلطان العلماء به خاك تركيّه\r\nچون شرح مهاجرت سلطان العلما ( بهاء ولد ) پدر مولوى از خطّهء خراسان و بلخ ، به سوى قونيّه ، معرّف و نمايشگر اوضاع اجتماعى و فكرى مردم در آن دوران ، و مظهر قدرت و نفوذ معنوى بعضى از روحانيان و خداوندان تصوّف در برابر شهرياران و زورمندان در قرن ششم و هفتم هجرى است ، قبل از بيان احوال مولانا جلال الدّين - از مبارزهء سلطان العلما با پادشاه وقت سخن مىگوئيم :\r\n\r\nمبارزهء سلطان العلماء با محمّد خوارزمشاه\r\nمولانا در ششم ربيع الاوّل 604 هجرى قمرى در بلخ متولّد شد ؛ اوايل زندگى خود را در بلخ و سمرقند گذرانيد و قسمت اعظم عمر خويش را در قونيّه يعنى در خاك روم يا تركيّهء كنونى سپرى كرد و به همين جهت به رومى معروف گشته است .\r\nعلّت مهاجرت اين مرد و پدرش را احمد افلاكى در مناقب العارفين ، شهرت فراوان سلطان العلماء در اقليم خراسان مىداند : « كرامت بىنهايت سلطان العلماء در اقليم خراسان و تختگاه بلخ شايع گشت و اجتهاد و رياضات و تقوا و ديانت و ورع . . . و ارشاد عباد و دعوت و نصايح آنان از حدّ بليغ و حدّ اعتدال درگذشت و قبول خاصّ و عامّ بىنهايت شد . . . علما و حكمائى كه رؤساى دهر و كبراى عصر بودند مثل فخر الدّين رازى و قاضى فرازى و جمال الدّين حصيرى . . . در عرض آن\r\n\r\n","description":"","footnote":"","page_name":" 403 ","page_number":405},
  {"content":"\r\n\r\nبزرگ ، زبان طعن گشودند : حبث فقيهانه مىكردند و حسودانه چيزها مىگفتند . . . و حضرت بهاء ولد دائما بر سر منبر در اثناى تذكر ، فخر الدّين رازى و محمّد خوارزمشاه را مبتدع خطاب كردى و آينه‌وار حال هريكى را كماكان بازنمودى و ايشان از راستگوئى او ، سخت رنجيدند و اصلا مجال قال ، و امكان جواب و سؤال نداشتند ؛ همچنان روزى در وعظ عظيم گرم شده بود ، فرمود كه اى فخر رازى و محمّد خوارزمشاه و مبتدعان ديگر ، بدانيد و آگاه باشيد كه شما صد هزار دلهاى با راحت را و كشوفها و دولتها را رها كرده‌ايد و در اين دو سه تاريكى گريخته‌ايد ؛ اين غلبه از بهر آنست كه نفس غالب است و شهوت طالب . . . چون اين كلمات و وعظ از حدّ گذشتى ، ايشان بالطبع ملول و منفعل مىشدند . . . به خدمت خوارزمشاه . . . غلوّ كردند كه بهاء ولد تمام خلق بلخ را به خود راست كرده و ما را و شما را اصلا اعتبار و تمكين نمىكند و تصانيف را قبول نمىكند و علوم ظاهر را فرع علوم باطن مىگيرد و به امر معروف ، خود را مشهور كرده است ، مىبايد كه در اين چند روز قصد تخت سلطانى خواهد كردن و كافّهء تاس و رنود با وى متّفقند ؛ حاليا در اين باب تدبير و تفكّر . . . از جملهء واجبات است ، همانا خوارزمشاه در اين فكرت حيرت نموده فرو ماند تا به چه طريق اين معنى را اظهار كند و به سمع او برساند .\r\nجماعتى از محبّان حضرتش ، از اين‌حال به خدمت شيخ اخبار كردند ؛ روز دوّم محمّد خوارزمشاه قاصدى از خاصّ خود به خدمت بهاء ولد فرستاد ، كه اگر مملكت بلخ را شيخ ما قبول مىكند تا بعد اليوم پادشاهى و مماليك و عساكر از آن او باشد و مرا دستورى دهد تا به اقليم ديگر روم و آنجا مقام گيرم كه در يك ملك دو پادشاه نباشد و للّه الحمد كه او را دوگونه مملكت و سلطنت مسلّم شده است ، يكى سلطنت اين جهانى ، دوّم سلطنت آن جهانى ، اگر چنان كه سلطنت اين جهانى به ما ايثار كنند و از سر آن برخيزند عنايت عظيم و لطف عميم خواهد بودن . چون قاصد سلطان بدين طريق تبليغ رسالت كرد ، حضرت بهاء ولد فرمود كه به خدمت سلطان اسلام سلام برسان و بگو ممالك ملك فنا و عساكر و خزاين و دفاين و تخت و بخت اين جهان لايق پادشاهان است ، ما درويشانيم ؛ مملكت چه مناسب حال ماست ؟\r\n. . . به خوشدلى سفر كنيم . . . بهاء ولد اصحاب خود را اشارت فرمود . . . استعداد كنيد تا عزيمت مصمّم كنيم ، چنان كه قريب سيصد شتر بار كتب نفيس ، و آلات خانهء\r\n\r\n","description":"","footnote":"","page_name":" 404 ","page_number":406},
  {"content":"\r\n\r\nاصحاب ، و زاد و زياد راحلهء سفر ايشان بود . . . فرياد و غريو از نهاد خلق كه مريد و محبّ او بودند برخاست و غلّوى عام شد و فتنهء عظيم خواست شدن ؛ خوارزمشاه متوّهم شد ، بار ديگر قاصدان معتبر پيش سلطان العلماء فرستاد . . . بعد از نماز خفتن ، پادشاه خود با وزير به خدمت بهاء ولد آمد و سر نهاده بىحد لابه كرد كه فسخ عزيمت كند . . . البتّه راضى نشد ؛ التماس نمود كه بارى چندان عزيمت كند كه مردم را اطّلاعى نبوده باشد و الا فتنها متولّد شود و خرابى عظيم واقع گردد ؛ بهاء ولد قول سلطان قبول كرد ؛ روز جمعه تذكير عظمى فرمود . مجلس به غايت گرم شد و شور و افغان خلايق از حدّ گذشت و به جاى اشكها از ديده‌هاى محبّان ، خون جارى گشت و همچنان در اثناى كلام سرآغاز كرد كه اى ملك ملك فانى ، بدان و آگاه باش ، اگرچه نمىدانى و آگاه نه‌اى ، تو سلطان و منهم سلطان ، ترا سلطان الامرا مىگويند و مرا سلطان العلماء و تو مريد منى ، همانا كه پادشاهى و سلطنت تو موقوف به يك نفس است و هم پادشاهى و سلطنت ما نيز وابسته به يك نفس است ، چون آن نفس از نفس تو منقطع شد نه تو مانى و نه تخت و بخت و مملكت و اعقاب و انساب و اسباب تو بماند . . . به كلّ معدوم شوند ؛ امّا چون نفس نفيس ما از قفس برآيد ، انساب و اولاد ما ، كه اوتاد الارضند تا قيامت خواهند بودن . . . اما معلومت باد كه در عقب من لشكر جرّار تاتار . . . مىرسند و اقليم خراسان را خواهند گرفت . . . و عالم را تراب و خراب خواهند كرد . گويند حضرت جلال الدّين محمّد در آن زمان 5 ساله بود و برادرش علاء الدّين محمّد هفت ساله بود . » « 1 » .\r\nهرچند مطالب و مندرجات مناقب العارفين با واقعيات تاريخى كاملا منطبق نيست ولى اين مطلب مسلّم است كه در آن ايام ، آشفتگى دولت خوارزمشاهى و قدرت رزمى مغولان بر ارباب عقل مكتوم نبود و سلطان العلماء از ضعف و اختلاف درونى حكومت خوارزمشاهيان به خوبى آگاه بود و خطر را پيش‌بينى مىكرد ، و چون مردى صوفى مسلك و اهل اشراق بود با امثال فخر رازى و حكما و فلاسفه كه تنها از عقل و استدلال براى كشف حقيقت مدد مىگرفتند ، رابطهء خوبى نداشت .\r\nدر چنين شرايطى بهاء ولد آهنگ سفر كرد و سرانجام در قونيّه با احترام فراوان\r\n\r\n\r\n","description":"","footnote":"\r\n( 1 ) . از نسخهء خطّى مناقب العارفين ، احمد افلاكى ( به اختصار ) .\r\n","page_name":" 405 ","page_number":407},
  {"content":"\r\n\r\nاقامت گزيد . سلطان علاء الدّين كيقباد و معين الدّين پروانه به خدمتش شتافتند ، سلطان مىخواست در طشت خانه خود از وى پذيرائى كند ولى او نپذيرفت و گفت : « . . . ائمّه را مدرسه و شيوخ را خانقاه و امرا را سرا و تجار را خان و رنود را زوايا و غربا را مصطبه مناسب است ، همانا در مدرسه التونيّه نزول فرمودند . . . » و به تذكير و تفسير آيات قرآنى پرداخت و پس از دو سال بيمار شد و درگذشت ؛ سلطان ولد گويد :\r\n چون بهاء ولد نمود رحيل * شد ز دنيا به سوى ربّ جليل\r\nدر جنازه‌ش چو روز رستاخيز * مرد و زن گشته اشك خونين ريز\r\nنار « 1 » در شهر قونيه افتاد * از غمش سوخت بنده و آزاد\r\nعلما سربرهنه و ميران * جمله پيش جنازه با سلطان\r\nهيچ در قونيه نماند كسى * از زن و مرد و از شريف و خسى\r\nكه نشد حاضر اندر آن ماتم * چون كنم شرح آن گران ماتم\r\nدر جهان هيچكس نداد نشان * كه برون شد جنازه‌اى ز انسان\r\nشد ز غمّ هفت روز ، برننشست * دل چون شيشه‌اش ز درد ، شكست\r\nهفته‌اى خوان نهاد در جامع * تا بخوردند قانع و طامع\r\nمالها بخش كرد بر فقرا * جهت عَرسِ « 2 » آن شَهِ و الا\r\nروز و شب در فراقش افغان كرد * از دو چشم اشك و خون دُرافشان كرد \r\n\r\nمولانا جلال الدين رومى\r\nبه حكايت ولدنامه چون بهاء درگذشت ، مريدان جمع شدند و مولانا را بجاى پدر نشاندند :\r\n تعزيه چون تمام شد ، پس از آن * خلق جمع آمدند پير و جوان\r\nهمه كردند رو به فرزندش * كه توئى در جمال مانندش\r\nبعد از اين دست ما و دامن تو * همه بنهاده‌ايم سوى تو رو\r\nشاه ما زين سپس تو خواهى بود * از تو خواهيم جمله مايه و سود \r\n\r\n\r\n","description":"","footnote":"\r\n( 1 ) . آتش .\r\n( 2 ) . مقام رفيع .\r\n","page_name":" 406 ","page_number":408},
  {"content":"\r\n\r\n شست « 1 » برجاش شه جلال الدّين * رو به دو كرد خلق روى زمين\r\nمفتىِ شرق و غرب گشت به علم * از جهان ، جهل در نوشت به علم\r\nبيقراران شدند از او ساكن * همه در ظلّ او ز خوف ايمن\r\nداد با هركسى عطاى دگر * شد از او يك چو ماه و يك چون خور \r\nپس از چندى سيّد برهان الدّين محقّق ترمذى ، مريد بهاء ولد ، كه از مريدى به مرادى رسيده بود در طلب شيخ به قونيّه آمد ، چون شيخ را نايافت به فرزندش جلال الدّين گفت : « به علم ، وارث پدر شدى ، غير از اين احوال ظاهر ، احوال ديگر بود و آن آمدنى است نه آموختنى . . . آن را از من كسب كن تا در همه چيز ظاهرا و باطنا وارث پدر گردى و عين او شوى . . . » چون اين سخن شنيد ، سر در پاى او نهاد و مريدش گرديد و مدت 9 سال در صحبت او بود و به مجاهده و رياضت مشغول بود تا به كمال شيخى رسيد و عين او گشت . برهان الدّين در سنهء 637 ه . ق درگذشت ؛ پس از او مولانا بر مسند ارشاد « 2 » نشست و به موعظه و فتوا و مجلس گفتن مشغول شد و قريب ده هزار كس ، گرد شمع وجودش پروانه‌وار مىگرديدند .\r\n\r\nظهور شمس تبريزى\r\nمولوى بعد از آن ، پنج سال تمام زاهدى سجّاده‌نشين شد . . . تا عاقبت آفتاب جمال شمس تبريزى نمايان شد و آن عارف كامل و زاهد سجّاده‌نشين و آن مدافع دين احمدى و جامع علوم منقول و صاحب منبر و دستار را به عاشقى شيدا و رندى لاابالى و مستى عربده‌كش ، كه جز پاى كوفتن و جهيدن و چرخيدن و غزل سرودن كارى نداشت ، مبدّل كرد . . . حاصل 38 سال عمر خود را در طبق اخلاص نهاد و تقديم شمس كرد . . . در نتيجهء اين عشق ، ديوان كبير به رشتهء نظم كشيده شد . . . و كتاب مثنوى كه چكيدهء تمام احوال و امواج زندگى و حاصل 69 سال عمر اوست ، به وجود آمد . . . شمس الدّين كه بود ، كه يكباره زاهد و شيخ مفتى را شاعر و ترانه‌گوى و خمّار كرد . . . شمس الدّين از مردم تبريز و به قول افلاكى ، نخست مريد شيخ ابو بكر زنبيل‌باف تبريزى بود ؛ چون به درجهء كمال رسيد ، در طلب مردان حقّ راه سفر پيش\r\n\r\n\r\n","description":"","footnote":"\r\n( 1 ) . نشست .\r\n( 2 ) . راهنمائى .\r\n","page_name":" 407 ","page_number":409},
  {"content":"\r\n\r\nگرفت ، در بغداد شيخ اوحد الدّين كرمانى را ديد ، پرسيد در چيستى ؟ « 1 » گفت ماه را در آب طشت مىبينم . فرمود كه اگر در گردن دنبل ندارى چرا در آسمانش نمىبينى ؟\r\nاكنون طبيبى به كف كن تا تو را معالجه كند تا در هرچه نظر كنى در او منظور حقيقى را بينى . شيخ به رغبت تمام گفت كه بعد اليوم مىخواهم كه در بندگيت باشم ، گفت به صحبت ما طاقت نيارى ، شيخ به جدّ گرفت كه البته مرا در صحبت و خدمت خود قبول كن ، فرمود به شرطى كه على ملاء النّاس « 2 » در ميان بازار بغداد با من نبيذ « 3 » بنوشى ، گفت نتوانم ، گفت براى من نبيذ خاصّ توانى آوردن ؟ گفت نتوانم . گفت وقتى من نوش كنم با من توانى مصاحبت كردن ؟ گفت نمىتوانم ؛ حضرت مولانا شمس الدّين بانگى زد كه از پيش مردان دور شو . . . صحبت من كار تو نيست . . . آرى شمس كسى را مىخواست كه مجنون‌وار گرد شمع وجودش گردد و از عشق نپرهيزد و مستى سرانداز مىخواست كه از عربده نگريزد ، و اگر سر طلبد در پايش اندازد و گر زر طلبد اندر قدمش ريزد ، كسى را طلب مىكرد كه به فرمانش ترك مسجد و منبر كند و راه خرابات پيش گيرد و در گوشهء آن با زخمه و چغانه به سر برد و گر شاهدى هم خواهد ، دست حرم خود را در دستش نهاد ( اشاره بدين مطلب از مناقب العارفين است كه . . . « مولانا شمس الدّين به طريق امتحان و ناز عظيم ، از حضرت والدم عظّم اللّه ذكره شاهدى التماس كرد ، پدرم حرم خود كراخاتون را كه در جمال و كمال جميلهء زمان و سارهء ثانى بود و در عفّت و عصمت مريم عهد خود ، دست بگرفته در ميان آورد ، فرمود كه او خواهر من است ، بلكه نازنين پسرى مىخواهم كه به من صحبت كند ، فى الحال فرزند خود سلطان ولد را كه يوسف زمان بود ، پيش آورد و گفت اميد آنست كه به خدمت و كفش گردانى شما لايق باشد ، فرمود كه او فرزند دلبند من است ، حاليا اگر قدرى صهبا « 4 » دست دادى اوقات را ، به جاى آب استعمال مىكردم كه مرا از آن ناگزير است ، همانا كه حضرت بنفسه « 5 » بيرون آمد ، ديدم كه سبوئى از محلّهء جهودان پر كرده بياورد و در نظر او نهاد ، ديدم كه مولانا شمس الدّين فرياد برآورد و جامه‌ها را به خود چاك كرد ، سر در قدم پدرم نهاد و از آن قوّت\r\n\r\n\r\n","description":"","footnote":"\r\n( 1 ) . در چه حالى ، در چه مرحلهء عرفانى سير مىكنى .\r\n( 2 ) . در برابر مردم .\r\n( 3 ) . شراب .\r\n( 4 ) . شراب .\r\n( 5 ) . خودش .\r\n","page_name":" 408 ","page_number":410},
  {"content":"\r\n\r\nمطاوعت « 1 » امر پير حيرت نمود ، فرمود كه به حقّ اوّل بىاوّل و آخر بىآخر كه از ابتداى عالم تا انقراض جهان مثل تو سلطانى در جهان وجود نه‌آمد و نه‌خواهد آمد » ؛ نقل از منتخب كتاب مناقب العارفين افلاكى ) .\r\n\r\nآغاز دوستى مولانا با شمس\r\nاكنون بازگرديم به آغاز دوستى مولانا با شمس . . . چون مولانا ، شمس را ديد يكباره اسير پنجهء عشقش گرديد و به خانه دعوتش كرد و ديوانه‌وار سر در پايش نهاد . . . دست معشوق را گرفت و به خانه برد و چهل روز يا به قولى سه ماه در خلوت پيش يار نشست و در را به روى موافقان و منافقان بست . . . بعد از بيرون آمدن از خلوت به كلّى تغيير حالت داد ، از وعظ و ارشاد و اقامهء نماز و فتوا و تذكير و امر به معروف و نهى از منكر و مجالس گفتن دست كشيد ، به سماع و رقصيدن و چرخيدن و پاىكوفتن و دست‌افشاندن پرداخت ، و درس و بحث فراموش كرد . . . از همه گسيخت و در دامن شمس آويخت ؛ مريدان همهمه سردادند . . . مريدان از يكطرف ، و مردم قونيّه از طرف ديگر به آزار شمس برخاستند ، آشكار و نهان فحش‌ها مىدادند و تيغ به رويش مىكشيدند و در تمهيد وسايل نابودى او بودند . . .\r\nعاقبت شمس از آزار مردم به تنگ آمد و تصميم گرفت قونيه را ترك كند . . . مولانا عجز و نياز عاشقانه نمود تا بلكه او را از عزم خود منصرف كند .\r\n بشنيده‌ام كه عزم سفر مىكنى ، مكن * مهر حريف و يار دگر مىكنى مكن\r\n. . . اى مَه كه چرخ زير و زبر از براى تست * ما را خراب و زير و زبر مىكنى ، مكن\r\nكو عهد و كو وثيقه كه با ما تو كرده‌اى * از قول و عهد خويش عبر مىكنى ، مكن\r\nچه وعده مىدهى و چه سوگند مىخورى * سوگند و عشوه را چه سپر مىكنى ، مكن \r\nزارىهاى مولانا در دل شمس تأثير نكرد و روز پنج‌شنبه 21 شوّال 643 ه . ق پس از 16 ماه مصاحبت با مولانا عازم دمشق شد . . . مولانا بىتابانه ناله مىكرد و نغمه مىسرود و با لحن خوش و به ياد روى يار و ايّام وصال ، نى و چنگ و رباب مىزد . . .\r\n ز غم تو زارزارم ، شب و روز بيقرارم * دل و جان به غم سپارم ، ز دو ديده خون ببارم \r\n\r\n\r\n","description":"","footnote":"\r\n( 1 ) . فرمانبردارى .\r\n","page_name":" 409 ","page_number":411},
  {"content":"\r\n\r\n دم شاد برنيارم ، ز زمانه بركنارم * همه اين شده است كارم ، صنما در انتظارم \r\n. . . مولانا پىدرپى ، نامه و پيام براى شمس مىفرستاد تا اينكه از حضرت مولانا شمس به خداوندگار نامه آمد ، مريدان كه حال را چنين ديدند به انابت و استغفار مشغول شدند و مولانا آنان را ببخشود و پسرش سلطان ولد و 20 تن ديگر را مأمور عذرخواهى از گناه و گستاخى مريدان نمود و اين غزل را بسرود :\r\n برويد اى حريفان ، بكشيد يار ما را * به من آوريد ياران ، صنم گريز پا را\r\nبه ترانه‌هاى شيرين ، به بهانه‌هاى رنگين * بكشيد سوى خانه ، مه خوب خوش‌لقا را\r\nاگر او به وعده گويد كه دم ديگر بيابم * همه وعده مكر باشد ، بفريبد او شما را\r\nدم سخت گرم دارد كه به جادوئى و افسون * بزند گره به آتش و ببندد او هوا را\r\nبه مباركىّ و شادى ، چو نگار من درآيد * بنشين نظاره مىكن تو عجايب خدا را\r\nچو جمال او بتابد ، چه بود جمال خوبان * كه رخ چو آفتابش ، بكشد « 1 » چراغ‌ها را\r\nبرو اى دل سبك‌پر ، به يمين دلبر من * برسان سلام و خدمت ، تو عقيق بىبها را\r\nشه ماست شمسِ دينم ، به حقيقت يقينم * ز لبان نبات ريزد ، ببرد ز ما عنا را \r\nسرانجام سلطان ولد و ياران ، پس از تفحّص بسيار به ديدار شمس توفيق يافتند و پس از روزى چند راه قونيّه پيش گرفتند « . . . چون خبر وصول ايشان به قونيه رسيد ، حضرت خداوندگار با تمامت اكابر و اعاظم به استقبال بيرون آمدند و چون مولانا به معشوق كه هم شمس و قمرش ، و هم سمع و بصرش بود رسيد ، در سماع شد و شادىكنان و چرخ‌زنان فرمود :\r\n شمس و قمرم آمد ، سمع و بصرم آمد * آن سيمبرم آمد ، و ان كان زرم آمد\r\nمستىّ سَرَم آمد ، نور نظرم آمد * چيز ديگر ار خواهى ، چيز دگرم آمد\r\nآن راهزنم آمد ، توبه شكنم آمد * و آن يوسف سيمين‌بر ، ناگه به برم آمد\r\nآن كس كه همى جستم ، وى شب به چراغ او را * امروز چو تنگ گل ، بر رهگذرم آمد\r\nدو دست كمر كرد او ، بگرفت مرا در بر * زان تاج نكورويان ، نادر گهرم آمد\r\nاز مرگ چرا ترسم ؟ كاو آب حيات آمد * وز تيغ چرا ترسم ؟ چون او سپرم آمد\r\nامروز سليمانم ، كانگشتريم دادى * وان تاج ملوكانه ، بر فرق سرم آمد \r\n\r\n\r\n","description":"","footnote":"\r\n( 1 ) . خاموش كند .\r\n","page_name":" 410 ","page_number":412},
  {"content":"\r\n\r\n. . . پس از سماع ، مولانا و يارانش شمس الدّين را با اعزاز تمام به قونيه آوردند ، مولانا از شادى در پوست نمىگنجيد و سر از دستار نمىشناخت ؛ هر ساعت در سماع مىشد و پروانه‌وار گرد شمع وجود شمس تبريزى مىچرخيد و مىرقصيد و پاى مىكوفت و دست مىافشاند و غزل مىخواند و روى به ياران كرده مىگفت :\r\n امروز نشستيم چو رندان به خرابات * امروز نداريم سرِ زهد و مناجات\r\nامروز شكستيم در توبه و پيمان * امروز به جز باده مدان جان خرابات\r\nامروز چه گوئيم ، چه بزمست و چه باده * امروز چه ساقى ، همه لطفست مراعات\r\nامروز ز هجران نه اثر ماند و نه بوئى * امروز ز دلدار ، وصالست و ملاقات\r\nامروز عطاها و نواهاست ز ساقى * امروز قدحها و فرحها و شرابات\r\nامروز همه مشغله و فتنه و سوزيم * امروز هياهوست در مجلس هيهات\r\nامروز شما را « ولد » آورد شرابى * كآنرا نه زمين ديد به خواب و نه سماوات \r\nجماعت حسودان و منكران توبه كردند و هريك به قدر وسع خوان نهادند و سماع كردند ، ولى اين دوران صفا و يك‌رنگى چندان نپائيد و بر خلاف آرزوى مولانا كه مىگفت :\r\n اى خدا ! اين وصل را هجران مكن * سرخوشان عشق را نالان مكن\r\nباغ جان را تازه و سرسبز دار * قصد اين بستان و اين مستان مكن\r\nبر درختى كآشيان مرغ تست * شاخ مشكن ، مرغ را پرّان مكن\r\nشمع جمع خويش را برهم مزن * قصد اين پروانهء حيران مكن\r\nنيست در عالم ز هجران تلخ‌تر * هرچه خواهى كن ! و ليكن آن مكن \r\n\r\nمخالفت مريدان مولانا ، با شمس تبريزى\r\nدر همان هنگام كه مولانا سرگرم يار بود ، مريدان و اهل قونيّه كه از تغيير حال مولانا - كه به يك‌بار ، پس از برخورد شمس ترك وعظ و اشارات و تدريس و فتوا و اقامهء نماز كرده و به رقص و سماع و چرخيدن و پاىكوفتن و دست‌افشاندن پرداخته بود - در خشم شدند و مريدان هم كه شمس را بدان اميد آورده بودند كه مولانا را بر آن دارد كه وعظ گويد و تدريس كند ، چون خلاف آن مشاهده كردند ، آشكار و نهان به دشمنى شمس قيام كردند ؛ امّا مولانا كه شرع را وسيله‌اى براى رسيدن به معشوق مىدانست ، ديگر وقت خود را به ظاهر و صورت و توسّل به راه‌هاى\r\n\r\n","description":"","footnote":"","page_name":" 411 ","page_number":413},
  {"content":"\r\n\r\nغيرمستقيم صرف نمىكرد و نماز و روزه و حجّ و امر به معروف و نهى از منكر را وسيلهء راه يافتن به معشوق نمىدانست ، چون با معشوق همنشين گشت دلّالگان را دفع كرد .\r\n چونكه با معشوق گشتى هم‌نشين * دفع كن دلالگان را بعد از اين \r\n( مثنوى )\r\nولى مردم كوته‌بين مىگفتند « دريغا ، نازنين مردى و عالمى و پادشاه‌زاده‌يى كه از ناگاه ديوانه و مختلّ العقل گشت » ( مناقب العارفين ) . دشمنان و رقباى مولانا نيز از فرصت استفاده كردند و به نام غيرت مسلمانى و نگاهدارى بيضهء اسلام آتش فتنه را دامن مىزدند و فرياد « وادينا » سر مىدادند و مردم و مريدان مولانا را بر ضدّ شمس برمىانگيختند و او را مسبّب آن حركات قلمداد مىكردند ؛ با اين‌حال آتش عشق مولانا تيزتر مىشد و بىپروا مىگفت :\r\n پير من و مراد من ، دردِ من و دواى من * فاش بگفتم اين سخن ، شمس من و خداى من \r\nشمس چون ديد مريدان قصد جانش كرده‌اند ، به ولد گفت : « ديدى مريدان عهد بشكستند ، اين‌بار چنان بروم كه نداند كسى كجايم » . . . شبى ناگهان از ميان جمع نهان شد . . . مولانا قريب 7 سال ، يعنى از سال 645 ه . كه سال ناپديد شدن شمس تبريزى است تا آغاز مصاحبتش با شيخ صلاح الدّين زركوب قونوى يعنى 652 ، دوبار در طلب شمس به دمشق رفت لكن آن آفتاب معرفت را در دمشق نيافت و پس از سالها فراق و غزلسرائى دست از شمس بداشت و گفت :\r\n فتنه و آشوب و خونريزى مجو * بيش از اين از شمس تبريزى مگو « 1 » \r\n\r\nتصويرى از محيط اجتماعى در جهان شمس\r\n. . . در عصرى كه توليد بيشتر ، توليد كشاورزى است و كشاورز آواره است ، . . .\r\nقوى زالوى ضعيف است ، توانگر بارى بر دوش ناتوان است ، آنگاه تصوّف و عشق از زبان شمس ، در اين‌چنين جهانى درس ايثار مىدهد : درس غمخوارى ، درس بارگيرى از دوش مردم را مىآموزد : « بار خود ، از دوش مردمان بردار و بار ايشان\r\n\r\n\r\n","description":"","footnote":"\r\n( 1 ) . مكتوبات جلال الدّين محمّد مشهور به مولوى ، با مقدّمه و تعليقات يوسف جمشيدىپور و غلامحسين امين ، از ص 4 تا 31 ( به اختصار ) .\r\n","page_name":" 412 ","page_number":414},
  {"content":"\r\n\r\nبكش ، و طمع از ايشان ببر و آن خود پيش ايشان نه ؛ ( و براى تجديد تعادل : ) ايشان ، توانگرى مىخواهند ، تو درويشى خواه : ايشان « عزّ » مىخواهد تو « ذلّ » خواه ( افلاكى 4 / 57 ) « 1 » .\r\nپس از آنكه پيشواى اسلام گفت كه در انسان صفات خدائى وجود دارد ، « جمله‌هائى از اين قبيل بيان شده است : « من حقّم ( حلّاج ) ، من دهرم ( حضرت محمّد ( ص ) ) ، من قرآن ناطقم ( حضرت على ( ع ) ) من سبحانم ( بايزيد ) . . . » « 2 » .\r\n« تصوّف با در نظر گرفتن جنبهء تأمّلى و پژوهشى ، آنكه بعدها رشد پيدا كرد ، نوعى از انديشهء آزاد و در واقع هم‌پيمان با عقليگرى است ؛ اهميّتى كه تصوّف به تمايز گذاشتن ميان ظاهر و باطن مىدهد ، سبب پيدا شدن حالت بىاعتنائى نسبت به هرچه ظاهرى و غيرواقعى است شده بوده است . . . از آنجا كه تصوّف از جنبهء تأمّلى و مراقبهء آن ، هيچ حدّ و سدّى براى انديشه قايل نبود ، بهترين متفكّران اسلامى را به خود جلب و جذب كرده است . به اين ترتيب حكومت اسلامى عموما به دست كسانى افتاده است كه از لحاظ فكرى و عقلى متوسّط بوده‌اند و توده‌هاى غيرمتفكّر مسلمانان كه شخصيّت‌هاى عالىترى براى رهبرى خود نداشته‌اند ، صلاح و سلامت خود را در آن يافته‌اند كه كوركورانه از مذهب پيروى كنند . . . » « 3 » .\r\n\r\nآتش عشق در دل مولوى\r\nبه قول جلال همائى : « . . . غزليّات آتشين مولوى كه در ديوان كبير اوست ، يك پارچه عشق و جذبه و حال است ؛ مثنوى شريف از سرآغاز دفتر اوّل :\r\n بشنو از نى چون حكايت مىكند * از جدائيها شكايت مىكند \r\nتا پايان مجلّد ششم . . . سر تا پا بر محور عشق مىگردد ، بطورى كه هيچكدام از شش دفترش از اشعار گرم پرشور و حال و داستانهاى عشق و عاشقى خالى نيست ( از باب مثال در دفتر اوّل داستان پادشاه و عشق كنيزك ، و در دفتر دوم قصّهء موسى و شبان ، و در دفتر سوّم و چهارم سرگذشت صدر جهان ، و در دفتر پنجم حكايت\r\n\r\n\r\n","description":"","footnote":"\r\n( 1 ) . خطّ سوم ، دكتر صاحب الزمانى ، ص 317 ( به اختصار ) .\r\n( 2 ) . احياى تفكّر دينى در اسلام ، نوشتهء محمّد اقبال لاهورى ، ترجمهء احمد آرام ، ص 127 .\r\n( 3 ) . همان كتاب ، ص 172 .\r\n","page_name":" 413 ","page_number":415},
  {"content":"\r\n\r\nمحمود و اياز ، و ليلى و مجنون و در دفتر ششم سرگذشت عاشق و اميد وعدهء معشوق . . . ) و هركجا رشتهء سخن به اين احوال مىكشد ، فيل مولوى ، به ياد هندوستان مىافتد ، مستى و جنون عشق عرفانى او را دست مىدهد ، و چندان روشنى و گرمى و سوز و فروغ در گفته‌هاى او موج مىزند كه خواننده و شنونده را هرقدر هم تاريك و سرد و افسرده و يخ‌زده باشد بر سر حال مىآورد و او را گرمى و روشنى نشاط مىبخشد . طبيب همهء علت‌ها و داروى جميع بيمارىهاى درونى و روانى بشر كه از شهوت و غضب و نخوت و ناموس توليد مىشود ، در مكتب عرفان مولوى همين عشق است .\r\n شاد باش اى عشق خوش سوداى ما * اى طبيب جمله علّت‌هاى ما\r\nاى دواى نخوت و ناموس ما * اى تو افلاتون و جالينوس ما . . . » « 1 » \r\n عشق ارچه بلاى روزگار است ، خوش است * اين باده اگرچه پرخمار است ، خوش است\r\nورزيدن عشق اگرچه كارى صعب است * چون با تو نگارى سروكار است ، خوش است \r\n( از رباعيّات ديوان شمس )\r\nمراتب ارادت و دلبستگى مولوى را به شمس در اشعار زير مىتوان دريافت :\r\n دلبر و يار من توئى ، رونق كار من توئى * باغ و بهار من توئى ، بهر تو بود بودِ من\r\nخواب شبم ربوده‌اى ، مونس جان تو بوده‌اى * درد توام نموده‌اى ، غير تو نيست سود من\r\nجان من و جهان من ، زهرهء آسمان من * آتش تو نشان من ، در دل همچو عود من\r\nجسم نبود و جان بُدم ، با تو به آسمان بُدم * هيچ نبود در جهان ، گفت من و شنود من\r\nپير من و مراد من ، درد من و دواى من * فاش بگفتم اين سخن شمس من و خداى من \r\n\r\nرقص ، سماع و وجد و برخى از عادات صوفيان\r\n« مولانا درين ابيات ، عادت صوفيان را در رقص توجيه مىكند . رقص ميان صوفيان از ديرباز معمول بوده است و آنها پس از آنكه در سماع گرم مىشدند ، گاه مىگريستند و گاه از فرط خوشى دست مىزدند و گريبان مىدريدند و فرياد\r\n\r\n\r\n","description":"","footnote":"\r\n( 1 ) . مولوىنامه ، از جلال الدّين همائى ، انتشارات آگاه ، از ص 8 به بعد .\r\n","page_name":" 414 ","page_number":416},
  {"content":"\r\n\r\nمىكشيدند و به رقص و پاى بازى برمىخاستند و گاه در حال رقص به دور خود مىگشتند و بدين مناسبت آنها را « چرخ » و چرخ‌زن مىگفتند ؛ عمّامه از سر مىافكندند ، خرقه را پاره مىكردند . . . و دست و پاى يكديگر را مىبوسيدند و گاهى برابر هم به خاك مىافتادند و سجود مىكردند و يكديگر را در بغل مىگرفتند و براى هريك از اين امور ، آداب خاصّ وضع كرده بودند . . . مولانا پس از اتّصال به شمس تبريزى به سماع مىنشست و به رقص برمىخاست و مجالس سماع و رقص وى ساعت‌ها طول مىكشيد . رسم سماع و رقص پس از وى ، به عنوان يك آيين مولوى ، بر سر تربت او و خانقاه‌هاى مولويان ، قرن‌ها ، متداول و معمول بود . اكنون نيز سالى يك نوبت در قونيّه اين مراسم برپا مىشود و تقليدى از اين آئين صورت مىگيرد .\r\nبسيارى از فقها و اهل ظاهر و بعضى از مشايخ تصوّف ، سماع و بالاخصّ رقص را منكر بوده‌اند و آن را خلاف شرع و بدعت انگاشته‌اند ، ولى اين رسم از ديرباز و على التحقيق از قرن سوّم هجرى در ميان صوفيان معمول بوده است . صوفيان رقص را از توابع و نتايج ظهور « وجد » مىدانسته‌اند و وجد حالتى است كه پس از سماع در سالك بظهور مىرسد و چون قوّت گيرد ، او را در گريه افكند يا فرياد شادى در وجودش برانگيزد ؛ سالك در اين احوال عملش غيرارادى و نشانهء لطف انديشه و صفاى دل است . . . » « 1 » اين همه تأثير سماع و حاصل اتّصال باطن به غيبت و مستى شهود جمال و كشف خالق و اسرار است ؛ سعدى در دفاع از جماعت صوفيان گويد :\r\n ندانى كه شوريده حالان مست * چرا برفشانند در رقص دست\r\nگشايد درى بر دل از واردات * فشاند سر و دست بر كاينات\r\nحلالش بود دست بر ياد دوست * كه هر آستينيش جانى دروست \r\n جانها بستند اندر ، آب و گِل * چون رهند از آب و گِلها ، شاد دل ؟\r\nدر هواى عشق حقّ رقصان شوند * همچو قرص بدر بىنقصان شوند ! \r\n\r\n\r\n","description":"","footnote":"\r\n( 1 ) . فروزانفر ، شرح مثنوى شريف ، جزء دوّم از دفتر اوّل ، ص 476 به بعد .\r\n","page_name":" 415 ","page_number":417},
  {"content":"\r\n\r\n\r\nروش مولوى\r\n« مولوى براى بيدارى مردم و آشنائى خلق با حقايق ، به روش تمثيل (  Analogie  ) توسّل مىجويد و با قصّه‌ها و حكايات شيرين سعى مىكند مردم عامى را با حقيقت آشنا كند و « حسّ درونى » آنان را كه افزار اشراق و الهام و درك حقايق باطنى است ، بيدار نمايد .\r\nمولوى طرفدار عقل ، منطق و فلسفه و حكمت نيست و با دلايلى نارسا و سفسطه‌آميز مىخواهد برترى « اشراق » را بر عقل و استدلات ثابت كند ؛ او در لباس شعر مىگويد مردى عرب ، شترى را با دو جوال كه يكى ، از دانه‌هاى گندم و ديگرى ، از شن پر بود حركت داده بود ، در راه حكيمى او را مىبيند و مىپرسد محتوى جوالها چيست ؟ اعرابى مىگويد براى حفظ تعادل در يكى گندم و در ديگرى ريگ ريخته ، حكيم مىگويد گندم را بين دو جوال تقسيم كن تا بار شتر سبكتر شود ؛ اعرابى صحّت گفتار حكيم را تأييد مىكند و مىگويد تو با اين فكر دقيق حيف است كه پياده روى ، او را سوار مىكند و از او مىپرسد : اى حكيم خوش‌سخن تو شاهى يا وزير ؟\r\n گفت : اين هر دو نِيَم ، از عامه‌ام * بنگر اندر حال و اندر جامه‌ام\r\nگفت : اشتر چند دارى ، چند گاو ؟ * گفت : نه اين و نه آن ، ما را مكاو !\r\nگفت : رختت « 1 » چيست بارى در دُكان ؟ * گفت : ما را كو دكان و كو مكان ؟ ! \r\nوقتى پس از سؤالات متعدّد بر اعرابى روشن مىشود كه حكيم مردى فقير و بىچيز است ، با وحشت او را مىراند كه حكمت تو شوم است ، من همان شيوهء احمقى و جوال ريگ بر شتر نهادن را بر عقل شومى آور تو ترجيح مىدهم ؛ و سپس مولوى نتيجه مىگيرد :\r\n گر تو خواهى كه شقاوت كم شود * جهد كن تا از تو حكمت « 2 » كم شود\r\nحكمت دنيا فزايد ظَنّ و شك * حكمت دينى پَرَد فوق فلك \r\nدر داستان « اهل سبا و سيزده پيمبر » كه از داستانهاى مشهور دفتر سوّم مثنوى است ، مولوى با شاخ و برگ زياد توضيح مىدهد كه مردم شهر بزرگ « سبا »\r\n\r\n\r\n","description":"","footnote":"\r\n( 1 ) . رخت : كالا ، اسباب خانه ، لباس .\r\n( 2 ) . تفكر فلسفى و استدلالى .\r\n","page_name":" 416 ","page_number":418},
  {"content":"\r\n\r\nسپاسگزار نعمت خدا نبودند و لذا 13 پيغمبر مىكوشند آنها را به دين راهنمائى كنند ولى آنها زيربار دين نمىروند . با اينكه مولوى با تمام نيروى خود به حمايت آنان برخاسته ، سخنان مردم شهر نيز جالب و شنيدنى است ؛ مردم گفتند : « شما كه مدعى طبّ روحانى هستيد مانند ما بستهء خواب و خوريد و اين حبّ جاه و سرورى است كه شما را به ادّعاى پيمبرى واداشته ، اگر دواى شما شفابخش بود ، ولو ذره‌اى هم باشد ، از رنج‌ها مىكاست ؛ و بعد مردم از تعليمات رنج‌آفرين پيامبران شكايت مىكنند :\r\n قوم گفتند ار شما سَعد خوديد * نحس ماييد و نكال و مرتديد\r\nجان ما فارغ بد از انديشه‌ها * در غم افكنديد ما را و عنا\r\nذوق جمعيّت كه بود و اتفاق * شد ز فال زشتتان صد افتراق\r\nطوطى نقل و شكر بوديم ما * مرغ مرگ‌انديش گشتيم از شما\r\nهركجا افسانهء غم‌گسترى است * هركجا آوازهء مستنكرى « 1 » است\r\nاز نكال و قصّه و فال شماست * در غم‌انگيزى شما را مشت‌هاست \r\nسرانجام پيمبران از آنكه بتوانند منكران را به راه آورند مأيوس مىشوند و پس از تهديدهاى شديد ، آنها را رها مىكنند . . . » « 2 » .\r\n\r\nتصوّف و عرفان مولوى\r\nراجع به سير تكامل منطق ديالتيكى ، در حدود 25 قرن پيش مردانى چون هر اقليت و ارسطو نظريّاتى ابراز كرده‌اند ، و از به‌هم پيوستگى اشياء و پديده‌ها ، حركت و تغيير دايم ، نبرد و وحدت متضادّين ، نفى در نفى و تكامل و سير دائمى از ساده به بغرنج و از دانى به عالى ، مطالبى از خلال مساعى و مطالعات آنها به چشم مىخورد . راجع به اين سير تكاملى در ايران هنوز چنان كه بايد محقّقان و پژوهندگان تحقيق كافى نكرده‌اند .\r\nآنچه مسلّم است پيروان ايدآليسم ( متافيزيك ) حركت تكاملى ذاتى جهان واحد و متّصل مادّى را نمىبينند ، كثرت را جانشين وحدت ، جمود را جانشين حركت ،\r\n\r\n\r\n","description":"","footnote":"\r\n( 1 ) . ناپسند ، طالب زشتى .\r\n( 2 ) . نگاه كنيد به كتاب ويژگيها ، پيشين ، از ص 285 به بعد .\r\n","page_name":" 417 ","page_number":419},
  {"content":"\r\n\r\nتكرار را جانشين تكامل ، تعادل و هم‌آهنگى را جانشين نبرد و تنازع مىكنند .\r\nعرفان مولوى شكل تكامل يافته و شايد قلّهء عرفان ايرانى در دوران بعد از اسلام است . عرفاى ايران در دوره بعد از اسلام ، بعضى مانند جنيد ظواهر مذهب را مراعات مىكردند و از وحدت وجود و اينكه ذات خداوند « ممازج با اشياء » است دم نمىزدند . و بدينسان اسرار را نگاه مىداشتند ؛ گروه دوّم كسانى هستند كه چنان مست بادهء حقيقت مىشدند كه ظواهر مذهب را زيرپا مىگذاشتند و آشكارا فرياد « انا الحق » و « ليس فى جبّتى الّا اللّه » سر مىدادند و اسرار را هويدا مىكردند ، چون منصور حلّاج و بايزيد بسطامى .\r\nدر ممالك اسلامى ، بعضى از عرفا مانند ابن عربى ، سهروردى ، غزّالى ، عطّار و مولوى گاه به زبان فلسفى و گاه به زبان شعر كه براى مستمع دلپذير باشد انديشه‌هاى عرفانى را تبليغ مىكردند ؛ سهروردى به آموزش خود ، سخت رنگ ايرانى و مصطلحات عرفانى پيش از اسلام را در آموزش خود به كار برد . ترك دنيا ، خوار شمردن عقل و استدلال ، تجليل عشق و كشف و شهود ، اعتقاد به واحد بودن جوهر هستى ، تسامح و فقدان تعصّب در مقابل عقايد ملل و نحل ، اصول عمدهء عرفان شرقى است . در عين‌حال در عرفان شرقى جسته جسته تعاليم و آموزشهاى مثبتى مانند آزادانديشى و ترديد در صحّت معتقدات ، بىاعتنائى به ظواهر ، وارستگى روحى و قدرت اخلاقى ، مقاومت در برابر نظامات مادّى و معنوى موجود ، و نرمش عقلانى ديده مىشود .\r\nاز قرن 2 تا 6 هجرى ، عرفان نضج مىيابد و سپس دوران كامل خود را طى مىكند ، صوفيگرى از صورت الحاد ممنوع و مطرود ، درمىآيد و كم و بيش به جريان رسمى و قانونى عصر بدل مىشود و عناصر ناراضى و طغيانى تحت عنوان درويشى و رندى و قلندرى و خراباتيگرى ، حساب خود را از صوفيان سالوس جدا مىكنند . در دوران حافظ ، درويشى در خراسان و كرمان و مازندران به‌صورت جنبش خلق درمىآيد و سپس همهء اين جريانات متلاشى مىشود و نقش فعّال و سرزندهء خود را از دست مىدهد .\r\nعرفان مولوى ، عرفانى ايران است و بيشتر جهات مثبت عرفان را منعكس مىكند : وحدت وجود و عشق به همهء ظواهر عالم به مثابه مظاهر خداوند ،\r\n\r\n","description":"","footnote":"","page_name":" 418 ","page_number":420},
  {"content":"\r\n\r\nخوار شمردن جهان و جسم ، ترديد در مذاهب و كشش به جانب نفى آن همراه با دشمنى شديد با فلسفه و تعقّل و تبليغ كرامات و مقامات عرفا و سعى در آشتى دادن شريعت و طريقت ، از مختصّات اين عرفان است .\r\nدر اين دوره جمعى از صاحبنظران مىكوشند كه تضادّ روح و ماده را با پانتئيسم « 1 » حل كنند ؛ اين گروه ، خدا را روح جهان و مظاهر گوناگون طبيعت را جزئى از ذات بارى مىانگارند ؛ برخى ديگر مىگويند همه‌چيز خداست و با اين بيان كه منتهى به وحدت وجود مىشود و خالق را ممازج با اشياء مىداند ، فكر بشرى را گامى به جلو مىرانند و خداوند را وراى طبيعت نمىجويند و آن را در درون طبيعت فرض مىكنند ؛ عطّار در اين معنى مىگويد :\r\n توئى معنى و بيرون تو اسم است * توئى گنج و همه عالم طلسم است\r\nزهى فرّ حضور نور آن ذات * كه بر هر ذرّه مىتابيد ذرّات\r\nتو را بر ذرّه ذرّه راه بينم * دو عالم  فَثَمَّ وَجْهُ اللَّهِ  « 2 » بينم \r\n( اسرارنامه ، ص 7 )\r\nمولوى پانته‌ايسم را در غزل زيباى زيرين وصف مىكند :\r\n اى قوم به حَجّ رفته ، كجاييد كجاييد ؟ * معشوق در اين جاست ، بيائيد بيائيد\r\nمعشوق تو همسايهء ديوار به ديوار * در باديه سرگشته شما در چه هوائيد ؟\r\nگر صورت بىصورت معشوق ببينيد * هم خواجه و هم بنده و هم قبله ، شمائيد \r\nدر اين شعر ، مولوى نه‌فقط وحدت وجود را تبليغ مىكند ، بلكه بر اساس اين نظر اعتبار اجراى مراسم مذهبى را نيز سست مىسازد . اين لاقيدى نسبت به ظواهر شرع ، روح تسامح و آزادانديشى را كه در ظلمات قرون وسطا غريب ، خطرانگيز و عميقا انسانى بود در برجسته‌ترين نمايندگان عرفان ما پديد آورده است و همين خود منشأ جذابيّت آثار عطّار ، مولوى و حافظ شيرازى شده است .\r\n مذهب عاشق ز مذهب‌ها جداست * عاشقان را مذهب و ملّت خداست \r\nاين طرز برخورد ، كه به داشتن نظرى فراگير و وسيع و مستغنى مىانجامد ، ناچار\r\n\r\n\r\n","description":"","footnote":"\r\n( 1 ) .  Pantheisme . \r\n( 2 ) .  فَأَيْنَما تُوَلُّوا فَثَمَّ وَجْهُ اللَّهِ  ، پس هر سو روى كنيد به سوى خدا روى آورده‌ايد ، ( سورهء بقره ، آيهء 115 ) .\r\n","page_name":" 419 ","page_number":421},
  {"content":"\r\n\r\nدر تضادّ عميق با قشريّت و سختگيرى مذاهب رسمى موجود بود . بر اساس اين سعهء نظر ، مولوى مىگويد :\r\n سختگيرى و تعصّب خامى است * تا جَنينى ، كار خون‌آشامى است \r\n\r\nسير تحوّلى مادّه و هستى\r\nعرفان نمىتوانست يگانه بودن جوهر هستى يا « مونيسم » را بر اساس « علم » ثابت كند و منظره‌اى از جهان به مثابهء مادهء متحرّك عرضه دارد . عرفان به هر جهت مىكوشد ، ديوار بين جمادى و نباتى و حيوانى و انسانى را بشكند . . . مولوى برآنست كه جهان وجود در سير تحوّلى است ، مادّه و هستى از جماد به نبات ، و از نبات به حيوان و از حيوان به انسان تحوّل مىيابد و از مقام انسانى نيز بالاتر مىرود ، ولى در هر مرحلهء ديگر مرحلهء كهن را از ياد مىبرد و فقط ميل و غريزه‌اى كور و نامحسوس نسبت به ظواهر عالم و مرحلهء طى شده در او باقى مىماند ؛ انتقال از يك مرحله به مرحلهء ديگر به‌وسيلهء نفى مرحلهء ماقبل است ، خود اين مرحله به نوبه خود نفى مىشود ( نفى در نفى ) ، لذا نفى يا مرگ عدم مطلق نيست بلكه فنا و مرگ شكل انتقال به مرحلهء تالى و و تحوّل و پلى براى گذار به عرصهء بالاتر است ؛ اگر اين انديشه‌ها را از محتوى عرفانى آن تهى كنيم ، انديشهء حركت تكاملى از طريق نفى در نفى ، يك انديشهء تمام‌عيار ديالكتيكى است :\r\n از جمادى مردم و نامى شدم * وزنما مردم ز حيوان سرزدم\r\nمردم از حيوانى و آدم شدم * پس چه گويم ؟ چون ز مردن كم شدم \r\nدر سراسر مثنوى نمونه‌هائى از انديشهء تضّاد وجود دارد ؛ به نظر مولوى جهان جنگ اضداد است ، ضدّها از ضدّها زاينده مىشوند ، ضدّها را با ضدّها مىتوان شناخت ، جهان آميزه‌اى است از عناصر متضّاد :\r\n اين جهان جنگ است چون كُل بنگرى * ذرّه‌ذرّه ، همچو دين با كافرى\r\nاين يكى ذرّه همى پَرّد به چپ * و آن دگر سوى يمين اندر طلب\r\nذرّه‌اى بالا و آن ديگر نگون * جنگ فعليشان ببين اندر سكون\r\nجنگ فعلى هست از جنگ نهان * زين تخالف آن تخالف را بدان \r\nمولوى ، تمثيل شيرينى براى بيان وحدت اضداد ذكر مىكند به نحو زيرين :\r\n\r\n","description":"","footnote":"","page_name":" 420 ","page_number":422},
  {"content":"\r\n\r\n شب چنين با روز اندر اعتناق « 1 » * مختلف در صورت ، امّا اتّفاق\r\nروز و شب ، اين هر دو ضدّ و دشمنند * ليك هريك ، يك حقيقت مىتنند\r\nهريكى خواهان ديگر ، همچو خويش * از پى تكميل فعل و كار خويش \r\nمولوى نفى در نفى را پلى به تكامل مىداند و برآنست كه شكلى كه جانشين شكل منتفى مىشود از آن كاملتر است :\r\n هر شريعت را كه حقّ منسوخ كرد * او گيا برد و عَرَض آورد وَرد\r\nشب كند منسوخ ، شغل روز را * بين جمادىّ خِرَدافروز را\r\nكه ز ضد ضدّها آيد پديد * در سويدا « 2 » روشنائى آفريد\r\nجنگ پيغمبر ، مدار صلح شد * صلح اين آخر زمان ، زان جنگ بُد \r\nمولوى از نبرد متّضادها مفهوم « نسبى بودن » ارزشها را استنتاج مىكرد :\r\n در زمانه هيچ زهر و قند نيست * كه يكى را يا دگر را بند نيست\r\nزهر ماران مار را باشد حيات * نسبتش با آدمى باشد ممات\r\nخَلق آبى را بود دريا چو باغ * خلق خاكى را بود آن مرگ و داغ\r\nپس بد مطلق نباشد در جهان * بد به نسبت باشد ، اين را هم بدان\r\nدر تَك دريا ، گهر با سنگ‌هاست * فخر ما اندر ميان ننگ‌هاست \r\nانديشه جنبش جاويد و تجدّد دائمى در وجود ، در فلسفهء عرفانى رسوخ كاملى دارد ؛ شبسترى اين مفهوم ديالكتيكى حركت و تغيير دائمى را با عمقى تمام در اشعار زيرين ياد مىكند :\r\n جهان كل است و در هر طُرفةُ العَين * عدم گردد وَ لا يبقى زَمانَين\r\nدگرباره شود پيدا جهانى * به هر لحظه زمين و آسمانى\r\nهميشه خلق در خلق جديد است * اگرچه مدّت عمرش مديد است \r\nمولوى نيز در تأييد اين معنى گويد :\r\n هر زمان نو مىشود دنيا و ما * بىخبر از نو شدن اندر بقا\r\nپس ترا هر لحظه مرگ و رجعتى است * مصطفى فرمود دنيا ساعتى است \r\nنظير اين اشعار در مثنوى زياد است كه بايد از طريق فحص و استقصاء يافت .\r\n\r\n\r\n","description":"","footnote":"\r\n( 1 ) . سازش و نوازش .\r\n( 2 ) . تاريكى ، سياهى .\r\n","page_name":" 421 ","page_number":423},
  {"content":"\r\n\r\nبين فلسفه و ديالتيك هگل با نظريات مولوى پيوندها و تشابهاتى وجود دارد ؛ در فلسفهء هگل ايدهء مطلق كه جاويد است كليهء پديده‌هاى طبيعت و جامعه را به شكل نهان در خود مستقر دارد و مانند منبع قواى محرّكه است ، ايدهء مطلق در جريان تكامل بذاته مراحل گوناگون را مىگذراند و مضمون درونى خود را دم به دم كامل‌تر عرضه مىدارد ، نخست در درون خود رشد مىكند و سپس به شكل طبيعت غير ارگانيك و ارگانيك ، آنگاه انسان و سپس دولت و هنر و مذهب و فلسفه ؛ بدينسان جهان متنوّع محصول رشد و كمال ايدهء مطلق و مجموع اشكال بروز و ظهور اوست يا به بيان عرفانى تجلّى انوار اوست . ترديدى نيست كه هم مولوى و هم هگل در اين سيستم تفكّر كه فوق العاده به هم شبيه است از عرفان نو افلاتونى الهام گرفته‌اند ، ولى بايد گفت كه شباهت انديشه‌هاى هگل به نظريات عارف ايرانى به نظر قويتر از آن مىآيد كه اين توضيح را در مورد آن بتوان كافى دانست . . . شباهت فكر و بيان هگل و مولوى ، اين انديشه را به ذهن خلجان مىدهد كه شايد هگل از انديشه‌هاى عرفانى مولوى باخبر بوده است ؛ همچنين تشابهى كه بين برخى استنتاجات مولوى با برخى از افكار هر اقليت وجود دارد ، موجد اين فكر است كه شايد مولوى به ترجمهء عربى آثار متفكّرين يونانى دست يافته بوده است ؛ به هر جهت موضوع قابل پژوهش است . . . » « 1 » .\r\n\r\nگوهر واحد جهان\r\nشمس تبريزى با غرورى فوق بشرى مىگويد : « اين مردمان را حقّ است كه به سخن من التفات نكنند ، سخن من همه از روى كبريا مىآيد ، قرآن و سخن محمّد ( ص ) همه از روى نياز آمده ؛ سخن من نگرى نه در طلب و نه در نياز ، از بلندى چنان كه برمىنگرى كلاه مىافتد . » آرى آن سخن پركبريا ، درك اين واقعيّت است كه همه چيز از جهان جاندار تا جهان بيجان ، از يك گوهر واحد است ، و آدمى هموند خاندان هماهنگ عشق است كه متأسفانه ستم ، تعصّب ، خرافه و نادانى رشته‌هاى پيوندش را از هم مىگسلد :\r\n\r\n\r\n","description":"","footnote":"\r\n( 1 ) . احسان طبرى ويژگيها و دگرگونيهاى جامعهء ايران . . . ، از ص 293 به بعد ( به اختصار ) .\r\n","page_name":" 422 ","page_number":424},
  {"content":"\r\n\r\n چونكه بىرنگى اسير رنگ شد * موسيى با موسيى در جنگ شد \r\nبر پايهء همين وحدت‌بينى بود كه منصور حلّاج فرياد مىزد كه « در طيلسان من كسى جز خدا نيست » و لذا عرضهء سنگسار مىشد و هنگامى كه مىديد شبلى ( عارف ) نيز به ناچار به سنگ‌افكنان پيوسته و با پرتاب كلوخى تشفى خاطر خليفهء وقت را خواستار است ، آه برمىآورد . در تذكرة الاولياء عطّار آمده است :\r\n« . . . هركسى سنگى مىانداختند ، شبلى موافقت را گلى انداخت ، حسين منصور آهى كرد . گفتند از اين همه سنگ آهى نكردى از گلى آه كردن چه معنى است ؟ گفت :\r\nاز آنكه آنها نمىدانند و معذورند ، از او سختم مىآيد كه او مىداند كه نمىبايد انداخت . »\r\nو اين عارفان ، به‌ويژه برخى از آنان كه سوختهء ادراك خورشيدآساى خود بودند ، در پاره‌اى از افكار به خود به چنان ذروه‌اى « 1 » از لطافت بشرى و ادراك انسانى دست يافته بودند كه حيرت‌انگيز است . ميان آن پرند زرّينه‌اى كه تار و پود روان آنها بود ، و خشونت بهيمى جلّادان و عوّانانى كه بر آنها حكمروا بودند تفاوتى عظيم است ؛ سلطان دين‌دارش از قبيل محمود غزنوى و محمّد مظّفر بودند ، اوّلى به عنوان جهاد و « دفاع از بيضهء اسلام » در قبال قرامطه و رافضيان ، مردم را مىچاپيد ؛ ابن اثير در الكامل نقل مىكند كه زمانى محمود خبر يافت مردى از نيشابور مال فراوان دارد ، احضارش كرد و گفت : « مرا خبر دادند كه تو قرمطيى » آن مرد به فراست دريافت ، گفت « قرمطى نيستم ولى مال فراوان دارم ، هرچه مىخواهى برگير و اين تهمت از من بردار . » و آن دوّمى - يعنى محمّد مظّفر كه شاه محتسب نام داشت و خم مىشكست و زه طنبور مىگسست - در حالى كه به تلاوت قرآن مشغول بود ، موافق روايت يكى از نزديكان او به نام لطف اللّه صدر الدّين عراقى ( و بنا به نقل فارسنامه ) مصحف را يكسو مىنهاد و محكوم را با دست خويش سر مىبريد و سپس باز مىگشت و كلام اللّه مىخواند و گويا اين واقعه در زندگى اين دژخيم هفتصد بار رخ داده است .\r\nو اگر در حرم اين جبّاران رخنه كنيم داستان آذرميدخت‌ها ، تركان خاتون‌ها ،\r\n\r\n\r\n","description":"","footnote":"\r\n( 1 ) . بلندى ، اوج .\r\n","page_name":" 423 ","page_number":425},
  {"content":"\r\n\r\nدلشاد خاتون‌ها ، بغداد خاتون‌ها ، شاد ملك خانم‌ها ، پرى خانم‌ها و ديگر زنان شهوت‌ران و شعبده‌باز را مىبينيم كه كشورى و خلقى را آلت هوس خود مىساخته‌اند . . . بيهوده نبود كه عبيد زاكانى در رسالهء تعريفات خود مىنوشت :\r\nالخاتون ، آنكه معشوق بسيار دارد و الكدبانو ، آنكه اندك دارد . جانهاى پاك ، از اين زباله‌هاى زراندود نفرت داشت « 1 » .\r\n\r\nمبارزه غزّالى با نودولتان\r\nغزّالى كه از اين نودولتان ترك و فارس و عرب كه هر روز با رنگى و نيرنگى ديگر بر اريكه‌هاى كبر و زور مىنشستند ، به جان بيزار بود . در كيمياى سعادت مىنويسد :\r\n« مگس برنجاست آدمى ، نيكوتر كه عالم بر درگاه سلطان » . ناصر خسرو مىگفت :\r\n چه حاجت به پيش اميرم ، چه دانم * كه گر مير پيشم نخواند ، نميرم \r\nدر جوامع الحكايات عوفى آمده است كه زمانى مورّخ معروف ، محمّد بن جرير طبرى ، از يكى از آشنايان خود جوياى خبرهاى روز شد ؛ آشناى او گفت كه المعتزّ كه مردى اديب و شاعر بود خليفه شده و او محمّد داود جرّاح را كه مردى عادل و فاضل بود ، به وزارت برداشته و ابو المثنى را كه قاضى امينى بود به قاضى القضاتى برگزيده است . طبرى كه خود نگارندهء كارنامهء مهيب سوانح تاريخ بود ، از اين تحوّل نابيوسيدهء حوادث در جهت خير و نيكى به شگفت شد ، پيش‌بينى كرد كه كار اين سه تن در اين دوران كه « روزگار در تراجع است » دوام نخواهد آورد ، عوفى مىگويد :\r\nهمچنان بود كه وى گفته بود ، آن منصب يك شب بيش به ايشان نماند تا عاقلان را معلوم شود كه هنر در همهء ايّام سبب حرمان بوده است .\r\nدرست در دورانى كه دين « زرپرستى » يا مذاهب الذّهب در كنار كيش قدرت جوئى و قدرت‌ستائى رواج داشت و عاشقان ثروت مىگفتند : « الدّرهم مزيل الهمّ » يعنى درهم زداينده اندوه است ، اين آزادمردان به درويشى و به فقر فخر مىكردند ؛ حافظ مىگفت :\r\n گرچه گردآلود فقرم ، شرم باد از همتم * گر به آب چشمهء خورشيد دامن تر كنم \r\n\r\n\r\n","description":"","footnote":"\r\n( 1 ) . تلخيص از همان منبع .\r\n","page_name":" 424 ","page_number":426},
  {"content":"\r\n\r\nو شاعر عارف ، عراقى مىسرود :\r\n در حلقهء فقيران ، قيصر چكار دارد ؟ * در دست بحرنوشان ، ساغر چكار دارد ؟\r\nدر راه عشق‌بازى ، زين حرفها چه خيزد ؟ * در مجلس خموشان ، منبر چكار دارد ؟ \r\nبارى ، اكنون دفتر گذشتگان طى شده است و بر فرهنگ كلاسيك ، غبار سنگينى از كهنگى و اندراس نشسته است ؛ جهان ما به‌ويژه در نيم‌قرن اخير چنان چهره دگرگون ساخته كه بشريّتى سراپا نو در حال طلوع است ، لذا آنچه كه از ارثيهء پارينه براى ما معتبر است ، برخى خطوط نورانى و جاودانى آنست مانند يگانگى گوهر عالم ، يگانگى بشر ، ارجمندى دانش ، رتبهء والاى انسانيت و مردمىگرى ، نفرت از عصبيّت ، ستم و خرافه و مال يغما ، ثناى مردانگى و وفا و عشق و بىپيرايگى .\r\nدر آستان آن پرستشگاه مقدّسى كه در آن انسانهاى بزرگى عذاب ديده و خون‌آلود مدفونند سوگند مىخوريم كه روان خود را به اين رشته‌هاى نورانى پيوند دهيم و او را به سوى اوج‌هاى والاترى اعتلا بخشيم ، ما بهروزى خود را در مستى دوزخى قدرت و طفيلىگرى نخواهيم شناخت ، آن را در خدمت صادقانه و محجوبانه به حقيقت و عدالت و فضيلت خواهيم جست . . . » « 1 » .\r\nفروزانفر در شرح حال مولوى ، سير تصوّف و تحوّلات آن را از قرن پنجم هجرى به بعد مورد مطالعه قرار داده است و ما براى اطّلاع خوانندگان از وضع اجتماعى آن دوران ، با رعايت اختصار قسمتهائى از تتبّعات استاد را عينا نقل مىكنيم :\r\n« پدر مولوى يعنى بهاء الدّين ولد از اكابر صوفيان بود و به قول افلاكى خرقهء او به احمد غزّالى مىپيوست . به‌طورى كه از كتاب « معارف » برمىآيد ، عمر اين مرد بيشتر در راه ارشاد و موعظهء خلق سپرى شده است ؛ روش او اين بود كه يكى از آيات قرآن را مىخواند و به تفسير و تشريح آن مىپرداخت و خلق را به امر به معروف و نهى از منكر ترغيب مىكرد . سلطان محمّد خوارزمشاه كه پادشاهى بىتدبير و فاسد بود ظاهرا از گرايش و توجّه مردم به بهاء الدّين ولد نگران گرديد و وى را به مهاجرت مجبور ساخت . در اين دوره بيش از پيش ، بين خداوندان تصوّف و فلاسفه اختلافاتى بروز كرده بود ؛ چنان كه مىدانيم فلاسفه معتقدند كه تنها از راه\r\n\r\n\r\n","description":"","footnote":"\r\n( 1 ) . ويژگيها و دگرگونيهاى جامعهء ايرانى . . . ، از ص 403 به بعد .\r\n","page_name":" 425 ","page_number":427},
  {"content":"\r\n\r\nعقل و استدلال مىتوان به درك حقايق توفيق يافتز در حالى كه صوفيان عقل بشرى را محدود و ناتوان مىشمارند و معتقدند كه درك حقايق فقط در سايهء صفاى روح و اشراق و جذبهء الهى امكان‌پذير است ؛ بهاء الدّين ولد فلاسفه را منحرف و « مبتدع » مىشمرد و در يكى از فصول كتاب « معارف » خود در حق فلاسفه و متفكّرين و اهل استدلال چنين داورى مىكند :\r\n« فخر رازى و زين كيشى و خوارزمشاه را و چندين مبتدع ديگر بودند ، گفتم كه شما صد هزار دلهاى با راحت را و كشوفها و دولت را رها كرده‌ايد و در اين دو سه تاريكى گريخته‌ايد و چندين معجزات و براهين را مانده‌ايد به نزد دو سه خيال رفته‌ايد ، اين چندين روشنائى آن مدد نگيرد كه اين دو سه تاريكى عالم را بر شما تاريك دارد و اين غلبه از بهر آنست كه نفس غالب است و شما را بيكار مىدارد و سعى مىكند به بدى . . . » .\r\nمسلك تصوّف از قرن پنجم به اين طرف عظمت يافته و در بين عوام هم منتشر شده بود و امراء نامدار و سلاطين ، به مجالس مشايخ تصوّف مىرفتند و در كارهاى مهمّ وساطت آن را با كمال منّت مىپذيرفتند . اقطاب و مشايخ از طرفى ، روش خود را به دين و مذهب نزديك ساخته و سخنان و مجالس خود را به ذكر خدا و رسول و آيات قرآن و احاديث آراسته و جنبهء عوام‌پسندى به آنها داده و زبان طعن و تعريض مخالفان را بسته بودند و از طرف ديگر در موقعى كه اكثر علماء مذهب ، و ارباب فقه و حديث آلايش مادى پيدا كرده و به شغل قضا و تدريس مشغول بودند و اكثر وظايف ديوانى داشتند و حدود شرع را از باب رعايت خاطر ديوانيان مهمل و معطّل مىگذاردند و عامّه كه به ظواهر امور بيشتر فريفته مىشوند از علما نوميد شده بودند ، مشايخ و اقطاب به ترك دنيا و اعراض از امرا و عزلت و انقطاع ، ظواهر حال خود را مىآراستند و برخى به امر معروف و نهى از منكر نيز مىپرداختند و در حقيقت عامّه ، آنان را متصدّى اجراى حدود و تعليم فروع ، و خوّاص مكمّل روح و متمّم انسانيت و نردبان آسمان معرفت و برخى هم غايت ايجاد و مغز عالم وجود مىپنداشتند . . . ليكن فلاسفه به جهت برترى تعليمات فلسفى از افق عامّه . . . از شهرت و قبول عامّ بىنصيب بودند و علماى ظاهرپرست كه بال و پر افكارشان در قفس رياست‌پرستى و حفظ تمايل عوام فروريخته و شكسته بود ، اين طايفه را\r\n\r\n","description":"","footnote":"","page_name":" 426 ","page_number":428},
  {"content":"\r\n\r\nبه انتحال مذاهب دهرييّن و ارباب تعطيل و نفى حدوث و انكار معاد جسمانى و بدانديشى نسبت به اصول دين متّهم مىساخته و هرچند حكماء اسلام آراء و اقوال خود و گذشتگان را به اصول مذهب نزديك ساخته و حتّى الامكان درصدد بودند كه نتايج آزادى و تعقّل را با تقليد وفق دهند . . . ولى عامّه و روساء آنان به هيچ وجه فلاسفه را جزو متمسّكين به حبل اللّه نمىشناختند ، به خصوص از وقتى كه حجّة الاسلام ابو حامد غزّالى بر ردّ فلاسفه كمر بست و نام ابو على سينا و ابو نصر فارابى و عموم فلاسفه را در زير گرد تكفير محو كرد . . . » « 1 » اختلاف بين متصوّفه و فلاسفه ، وسعت و فزونى يافت .\r\nبه طور كلى محيط سياسى و اجتماعى ايران نزديك حمله مغول براى اهل علم و فلسفه چندان سازگار نبود ، چنان كه در خطّهء فارس كه از بركت حسن تدبير و كاردانى اتابكان از حملهء مغول در امان مانده بود فقط زهدپيشگان و اصحاب دين با عزّت و احترام زندگى مىكردند . به قول نويسندهء تاريخ وصّاف ( جلد دوّم ) باران انعام اتابك ابو بكر بن سعد فقط بر سر عبّاد و زهّاد و صلحا و متصوّفه مىباريد « . . . و جانب ايشان را بر ائمّه و علما و افاضل مرجّح داشتى و چون به داعيهء حسن اعتقاد خريدار متاع زهد و تقشف بود ، متزّهدان از انعامات او محفوظ مىشدند و اربان بلاهت را گفتى اولياء و جلساء خداى تعالىاند و نفوس ملكى دارند . . . لاجرم چند افراد از ائمّهء نامدار و علماء بزرگوار به واسطهء نسبت علم حكمت از عاج « 2 » كرد و قهرا و جبرا از شيراز اخراج . . . » .\r\nدر چنين شرايطى خاندان علاء الدّين كيقباد ، اصحاب عقل و درايت و حكما و فلاسفه را مورد احترام خود قرار مىدادند تا جائى كه بعضى از افراد اين خاندان به جانب‌دارى از فلاسفه و كفّار متّهم شدند ؛ شهاب الدّين قتلمش به فن نجوم و فلسفه دلبستگى داشت و فرزندان او نيز به علوم عقلى و فلسفى علاقه داشته و در نتيجهء اين مطالعات « به گفته ابن الاثير بنيان عقايد دينى آنان سستى گرفت و نيز ركن الدّين سليمان شاه بن قلج ارسلان ( 588 - 600 ه . ) به جد دوستار فلاسفه بود و در بزرگداشت و ترفيه خاطر حكما مىكوشيد و صلات گرانمايه از ايشان دريغ\r\n\r\n\r\n","description":"","footnote":"\r\n( 1 ) . زندگى مولوى ، به قلم استاد فروزانفر ، ص 10 به بعد .\r\n( 2 ) . از جاى بركندن ، ناراحت ساختن .\r\n","page_name":" 427 ","page_number":429},
  {"content":"\r\n\r\nنمىكرد و اين طايفه از هركجا آواره مىشدند به دو پناه مىبردند . . . » « 1 » .\r\nبعد از مرگ بهاء الدّين ولد ، مولانا يكسال بىشيخ و پير بود ، بعد در نتيجهء مسافرت سيّد برهان الدّين محقّق ترمذى مولانا 9 سال به وى ارادت ورزيد ؛ چون او بمرد ، مولانا 5 سال بالاستقلال به وعظ و ارشاد خلق همّت گماشت تا اينكه ظاهرا در سال 542 ملاقات تاريخى مولانا با شمس تبريزى به وقوع پيوست . تا قبل از اين برخورد و گفتگو ، عمر مولانا به بحث و موعظه مىگذشت « فتوى مىنوشت و از يجوز و لا يجوز سخن مىراند . . . خلق به زهد و رياضت و علم ظاهر كه مولانا داشت فريفته بودند و به خدمت و دعاء او تبرّك مىجستند و او را پيشواى دين و ستون شريعت احمدى مىخواندند ؛ ناگهان پرده برافتاده و همه كس را معلوم شد كه آن صاحب منبر و زاهد كشور ، رندى لاابالى و مستى پيمانه به دست و عاشقى كف‌زنان و پاىكوبان است » « 2 » . مولانا در وصف حال خود گويد :\r\n زاهد كشورى بدم ، صاحب منبرى بدم * كرد قضا دل مرا ، عاشق كف‌زنان تو \r\n-\r\n زاهد سجّاده‌نشين بودم و با زهد و ورع * عشق درآمد از درم برد به خمّار مرا \r\n\r\nانقلاب فكرى مولانا\r\nتغيير و انقلاب بزرگى كه در معتقدات و افكار و عقايد مولانا پديد آمده است تا حدّى مولود ملاقات و گفتگوهائى است كه بين اين مرد و شمس تبريزى به وقوع پيوسته است ؛ متأسّفانه در منابع تاريخى و عرفانى اسناد و دلايل زنده‌اى كه معرّف اصول افكار و انديشه‌هاى شمس تبريزى باشد به دست نيامده است . آنچه مسلّم است اينكه شمس پاى خود را از حدود تعاليم ظاهرى « شرع » فراتر نهاده بود و به مذهب و آئين معيّنى ايمان و اعتقاد نداشت . چنان كه در ملاقاتى كه بين او و اوحد الدّين كرمانى دست داد براى درك جمال و كمال مطلق به وى گفت به جاى عشق‌ورزى با ماهرويان به همين عالم و عالميان عشق ورزد « شيخ اوحد الدّين به رغبت تمام گفت كه بعد اليوم مىخواهم كه در بندگيت باشم ، گفت به صحبت ما\r\n\r\n\r\n","description":"","footnote":"\r\n( 1 ) . شرح حال مولوى ، فروزانفر ، ص 26 .\r\n( 2 ) . همان كتاب ، صفحهء 48 .\r\n","page_name":" 428 ","page_number":430},
  {"content":"\r\n\r\nطاقت نيارى ، شيخ به جدّ گفت كه البتّه مرا در صحبت خود قبول كن ، فرمود به شرطى كه على ملا النّاس در ميان بازار بغداد با من نبيذ ( شراب ) بنوشى ، گفت نتوانم ، گفت براى من نبيذ خاصّ توانى آوردن ؟ گفت نتوانم ، گفت وقتى من نوش كنم با من توانى مصاحبت كردن ؟ گفت نتوانم ، مولانا شمس الدّين بانگى بزد كه از پيش مردان دور شو » چنان كه از اين حكايت و ديگر روايات مستفاد است مولانا شمس الدّين ، به حدود ظاهر بىاعتنا و به رسوم ، پشت‌پا زده بود . . . .\r\n از پى ردّ و قبول عامه خود را خر مساز * زآنكه نبوَد كار عامه جز خرى يا خرخرى \r\nچنان كه شمس الدّين در طريق معامله به همهء همت ، روى به نقطه و مركز حقيقت آورده و از پسند و ناپسند كوتاه‌بينان گذشته و رعايت حدود و رسوم مسجد و خانقاه را كه آن روزها سرمايهء خودفروشى و خويشتن‌بينى بعضى از كم‌همّتان زاهدنماى جاه‌پرست به شمار مىرفت ترك گفته بود . . . نظر به همين عقيده ، مولانا را از خواندن و مطالعه كلمات بهاء ولد ( مقصود كتاب معارف بهاء ولد است ) بازمىداشت ، راجع به اوّلين ملاقات شمس با مولانا روايات مختلفى ذكر مىكنند ، از جمله مىگويند در جمادى الاخر 642 شمس به قونيّه قدم نهاد و در خان شكرفروشان در حجره‌اى اقامت گزيد تا آنكه « روزى مولانا از مدرسهء پنبه‌فروشان درآمده و بر استرى راهوار نشسته بود و طالب علمان و دانشمندان در ركابش حركت مىكردند ؛ ناگاه شمس تبريزى در برابر او ظاهر شد و از مولانا پرسيد كه بايزيد بزرگتر است يا محمّد ( ص ) ؟ مولانا گفت اين چه سؤال باشد ؟ محمّد ختم پيمبران است ، وى را با ابو يزيد چه نسبت ؟ شمس الدّين گفت پس چرا محمّد ( ص ) مىگويد « ما عرفناك حقّ معرفتك » و بايزيد گفت سبحانى ما اعظم شأنى ؟ مولانا از هيبت اين سؤال بيفتاد و از هوش برفت ، چون به خود آمد مولانا دست شمس بگرفت و پياده به مدرسهء خود آورد و در حجره تا چهل روز به هيچ آفريده راه ندادند . . . شمس الدّين به مولانا چه آموخت . . . بر ما مجهول است ، ولى كتب مناقب و آثار ، بر اين متّفق است كه مولانا بعد از اين خلوت ( كه از چهل روز تا سه ماه گفته‌اند ) روش خود را بدل ساخت و به جاى اقامهء نماز و مجلس وعظ به سماع نشست و چرخيدن و رقص بنياد كرد و به جاى قيل و قال مدرسه و جدال اهل بحث ، گوش به نغمهء جانسوز نى و ترانهء دلنواز رباب نهاد . . . مريدان و اهل قونيّه به ملامت و سرزنش برخاسته ولى\r\n\r\n","description":"","footnote":"","page_name":" 429 ","page_number":431},
  {"content":"\r\n\r\nمولانا سرگرم كار خود بود . . . شمس الدّين از گفتار و رفتار مردم متعصّب قونيّه و ياران مولانا كه او را ساحر مىخواندند رنجيده‌خاطر گشت و هذا فراق بينى و بينك برخواند ، آن غزل گرم و پرشور مولانا و اصرار و ابرام و عجز و نياز عاشقانهء او هم در شمس مؤثّر نيفتاد ، سر خويش گرفت و برفت . . . تمام مدّت مصاحبت اين دو نفر تقريبا شانزده ماه بوده است مولانا در طلب شمس به قدم جدّ ايستاده و پس از ارسال نامه‌ها و اشعار جانسوز سرانجام فرزند خود سلطان ولد را با بيست تن از ياران ، براى آوردن آن صنم گريزپا به دمشق فرستاد . شمس خواهش مولانا را پذيرفت و به قونيّه آمد ولى اين‌بار نيز دوران سكوت و آرامش مردم چندان نپائيد ؛ بار ديگر خلق زبان به اعتراض گشودند :\r\n باز گستاخان ادب بگذاشتند * تخم كفران و حسدها كاشتند \r\n« مردم قونيّه و مريدان در خشم آمدند ، مولانا را ديوانه و شمس را جادو خواندند و سخن آشفتگى مولانا ، نقل مجالس علما و داستان هر كوچه و بازار شد و ظاهرا علّت شورش فقها و عوام قونيّه اوّلا آن بود كه مولانا پس از اتّصال به شمس ترك تدريس و وعظ گفته به سماع و رقص نشست و نيز جامهء فقيهانه را بدل كرد . . . بنياد سماع نهاد و از شور عشق و غوغاى عاشقان عالمى پر شد . . . بديهى است كه بنياد سماع و ترك تدريس از فقيه و مفتى و مدرسى ، در محيط مذهبى و ميانهء فقهاء قونيّه چه اندازه زشت و بدنما بود و تا چه حدّ مردم را به شمس بدبين مىساخت ؛ بدين جهت آنان كه حسن نيّت و ايمانى داشتند از سردرد مسلمانى حسرت مىخوردند كه دريغا نازنين مردى و عالمى و پادشاه زاده‌اى ، كه ناگاه ديوانه شد و مختّل العقل گشت . » و رقبا و حاسدان خاندان مولانا از بوميان قونيّه و مهاجرين كه بر پيشرفت طريقه و احترام پدر و شخص مولانا از ديرباز حسد مىبردند ، در اين هنگام فرصت غنيمت شمرده آتش فتنه را به نام غيرت مسلمانى و حميّت دين دامن مىزدند و به انواع و اقسام درصدد آزار خاطر شريف و بركندن بنياد عظمت مولانا برمىآمدند و به نام بحث علمى يا حمايتى شرع ، از مولانا مسائل مىپرسيدند و تحريم سماع را مطرح مىكردند و مولانا سرگرم كار خود بود و پرواى آنان نداشت . . . مولانا همين شمس را كه در عقيده عوام كافر بود ، مىپرستيد و او را مغز دين و سرّ اللّه مىشمرد . و آشكارا شمس من و خداى من مىگفت :\r\n\r\n","description":"","footnote":"","page_name":" 430 ","page_number":432},
  {"content":"\r\n\r\n پير من و مُرادِ من ، درد من و دواى من * فاش بگفتم اين سخن ، شمس من و خداى من \r\nوقتى كه مريدان قديم و خالص آهنگ ديدار مولانا مىكردند ، وى روى نمىنمود و مىگفت :\r\n هله ساقيا سبكتر ، ز درون ببند آن در * تو بگو به هركه آمد كه سَرِ شما ندارد \r\nبه اين ترتيب پيداست كه مولانا پس از دمسازى با شمس ، رشتهء اتّصال ديرين خود را با مريدان و فرزندان و خاندان خود قطع كرد ؛ در نتيجهء اين احوال ، علاء الدّين محمّد فرزند ، مولانا با دشمنان همدست شد و بعضى او را شريك خون شمس مىدانند . . . » « 1 » .\r\nظاهرا در نتيجهء ماهها گفتگوى مدام با شمس تبريزى ، مولوى افكار و انديشه‌هاى تازه‌اى پيدا كرد و قلم نسخ بر بسيارى از آراء و پندارهاى ديرين خود كشيد . ديگر مولوى در طريق اسلام و شريعت محمّدى خود را محدود نمىكرد ، از قرآن و آئين اسلام و ديگر مذاهب « مغز » يعنى انسان‌دوستى و كمك به همنوع را برگزيد و استخوان يعنى حدود و قيود شرايع و اديان را به دور افكند . در زندگى او اصل صلح و سازش با تمام ملل و مذاهب برقرار شد و با همه يكى گشت و مسلم و يهود و ترسا را به يك چشم مىديد و مريدان را نيز بدين مىخواند :\r\n جزو درويشند جمله نيك و بد * هركه او نبود چنين درويش نيست \r\n\r\nسعهء صدر مولانا و تحريكات دشمنان\r\n« روزى در سماع گرم شده بود و مستغرق ديدار يار گشته ، حالت مىكرد ، ناگاه مستى به سماع درآمده شورها مىكرد و خود را بىخودوار به حضرت مولانا مىزد ، ياران و عزيزان او را رنجانيدند ، فرمود كه شراب او خورده است شما بدمستى مىكنيد ؟ گفتند او ترساست ، گفتا او ترساست چرا شما ترسا نيستيد ؟ ! سر نهاده مستغفر « 2 » شدند . » و اين مطلب يعنى صلح و يگانگى با ملل يكى از اصول مولاناست كه خود بدان عمل كرده و در آثار خود به خصوص در مثنوى ، خلق عالم را بدان خوانده است . . . در ايّام زندگى با آن همه تعريض و ناسزا كه خصمان كوردل\r\n\r\n\r\n","description":"","footnote":"\r\n( 1 ) . شرح حال مولانا ، ص 76 به بعد .\r\n( 2 ) . پوزش طلبيدند .\r\n","page_name":" 431 ","page_number":433},
  {"content":"\r\n\r\nمىگفتند ، هرگز جواب تلخ نمىداد و به نرمى و حسن خلق آنان را به راه راست مىآورد .\r\nوقتى نزد سراج الدّين قونوى تقرير كردند « كه مولانا گفته است كه من با 73 مذهب يكىام ؛ چون صاحب غرض بود ، خواست كه مولانا را برنجاند و بىحرمت كند ، يكى از نزديكان خود ، كه دانشمند بزرگى بود بفرستاد كه بر سر جمع از مولانا بپرس كه تو چنين گفته‌اى ؟ اگر اقرار كند او را دشنام بسيار بده و برنجان ؛ آن كس بيامد و بر ملا سؤال كرد كه شما چنين گفته‌ايد كه من با هفتاد و سه ملت يكىام ؟\r\nگفت گفته‌ام ، آنكس زبان بگشاد و دشنام و سفاهت آغاز كرد ، مولانا بخنديد و گفت با اين نيز كه تو مىگوئى يكىام . . . » « 1 » .\r\n\r\nتوجه مخصوص مولانا به پيشه‌وران\r\nبا مردم از وضيع و شريف ، به تواضع رفتار مىفرمود و ميانهء پير و برنا ، و مؤمن و كافر فرق نمىنهاد . . . بر پادشاهان در مىبست و عزّ الدّين كيكاوس و امير پروانه را به خود بار نمىداد و پيوسته به قصد اصلاح و تربيت ، گمنامان و پيشه‌وران را به صحبت گرم مىداشت و به راه خير و طريق راستى هدايت مىفرمود . . . دشمنان گفتند « مريدان مولانا عجائب مردمانند ، اغلب علما و محترفهء شهرند . . . هركجا خيّاطى و بزازى و بقّالى كه هست او را به مريدى قبول مىكنند » . بر خلاف صوفيان رياكار كه از راه گدائى و اوقاف خانقاه‌ها و زكات و صدقه و هديه و هبه امرار معاش مىكردند وى از حقّ التدريس گذران مىكرد ، مردم را به كار و كوشش مىخواند و بيكاران و سايه‌نشينان را توبيخ و ملامت مىنمود . » « 2 » .\r\n\r\nتحريكات مخالفان عليه مولوى\r\n« در اين جريان بعضى از روحانيان ، محدّثان و فقيهان آرام ننشستند و بر غربت اسلام و ضعف دين افسوس و دريغ مىخوردند و آشكارا بر روش مولانا كه حافظان قرآن را به شعرخوانى و طرب مىخواند و معتكفان مساجد و صومعه‌ها را در\r\n\r\n\r\n","description":"","footnote":"\r\n( 1 ) . نفحات الانس ، جامى .\r\n( 2 ) . نقل و تلخيص از شرح حال مولوى ، ص 142 به بعد .\r\n","page_name":" 432 ","page_number":434},
  {"content":"\r\n\r\nمجلس سماع به جولان مىآورد ، انكار مىكردند و آن را بدعت و كفر صريح مىشمردند و پيغام‌هاى درشت مىفرستادند و يك بار . . . نزد قاضى سراج الدّين ارموى كه از بزرگان علماى آن عصر بود از روش مولوى شكايت كردند ، قاضى گفت :\r\n« اين مرد مردانه مؤيّد من عند اللّه است و در همهء علوم ظاهر نيز بىمثل است ، با او نبايد پيچيدن ، او داند با خداى خود . . . » با اين‌حال متشرّعين دست از سر مولانا برنداشتند و بو الفضولى چند مسائل مختلف فقهى ، علمى و فلسفى را بر ورقى نوشتند و نزد مولانا فرستادند ، مولوى پس از مطالعهء سطحى نامه در پاسخ آنان نوشت : « معلوم رأى عالم آراى علما باشد كه مجموع خوشىهاى جهان را از نقود و عقود ، و اعراض و اجناس و آنچه در آيت « زيّن للنّاس » است در جميع مدارس و خانقاه‌ها را به خدمت صدور مسلّم داشته به هيچ منصبى از آنها نگران نيستم و به كلّى على الدّنيا و ما فيها قطع نظر كرده‌ايم تا صدور را اسباب متوافر و لذّات مرتّب و مستوفى باشد و زحمت خود را دور داشته و در كنجى منزوى گشته‌ايم . . . » .\r\nبا تمام تحريكات و ناسزاها و گزاف‌گويىهاى خلق ، مولانا همچنان به كار خود ادامه مىداد و به قول فرزندش :\r\n روز و شب در سماع ، رقصان شد * بر زمين همچو چرخ گردان شد\r\nبانگ و افغان او به عرش رسيد * ناله‌اش را بزرگ و خُرد شنيد\r\nسيم و زر را به مطربان مىداد * هرچه بودش ز خان و مان مىداد\r\nيك زمان بىسماع و رقص نبود * روز و شب لحظه‌اى نمىآسود\r\nغلغه اوفتاد اندر شهر * شهر چه ، بلكه در زمانه و دهر\r\nكاين چنين قطب و مفتى اسلام * كاوست اندر دو كون شيخ و امام\r\nخلق از وى ز شرع و دين گشتند * همگان عشق را رهين گشتند\r\nعاشقى شد طريق و مذهبشان * غير عشق است پيششان هَذيان\r\nكفر و اسلام نيست در رهشان * شمس تبريز شد شهنشهشان . . . » « 1 » \r\n\r\n\r\n","description":"","footnote":"\r\n( 1 ) . شرح حال مولوى ، از صفحهء 81 به بعد ( نقل و تلخيص ) .\r\n","page_name":" 433 ","page_number":435},
  {"content":"\r\n\r\n\r\nموقعيت اجتماعى مولوى\r\nدربارهء موقعيّت اجتماعى و روابط مولانا با زمامداران وقت ، و احترامى كه آنان براى مولانا قائل بودند نيكلسن پژوهندهء انگليسى مىنويسد : « به‌طورى كه از آثار افلاكى و ساير نويسندگان برمىآيد ، رومى نه‌تنها پيشوا و راهنما و مرشد و دولت معين الدّين پروانه وزير سلجوقيان و حاكم مردم بود ، بلكه در نظر شخص سلطان علاء الدّين ( كيقباد ) نيز همين مقام را داشت ؛ در هرحال به نظر مىرسد كه رومى و اطرافيان صوفى او ، از حمايت متنفّذين برخوردار بودند و مىتوانستند ، كسانى كه عقايد آن را مورد حمله قرار مىدادند جواب گويند و نسبت به آنان بىاعتنا باشند ؛ شاعر خود به اشخاص ساده‌لوح و سگهائى كه در شب مهتاب ، عوعو مىكنند خطاب مىكند :\r\n گفت از بانگ و علالاى سگان * هيچ واگردد ز راهى كاروان ؟\r\nيا شب مهتاب از غوغاى سَگ * سست گردد بَدر را در سير و تك ؟\r\nمه فشاند نور و سگ عوعو كند * هركسى بر خلقت خود مىتند\r\nهركسى را خدمتى داده قضا * درخور آن گوهرش در ابتدا » « 1 » \r\n\r\nافكار باطنى مولوى\r\nپىبردن به كنه انديشه‌ها و افكار مولوى كارى است دشوار ، به خصوص كه او مانند غزّالى به علّت سخت‌گيرى و تعصّبى كه در قرن ششم و هفتم هجرى در عالم اسلام سايه افكنده بود ، از بيان ما فى الضمير و عقايد و افكار درونى ، خوددارى كرده و براى بيدارى عوام النّاس در تلو حكايات ، مثنوى معنوى را به رشتهء نظم كشيده و مطالبى را براى روشن شدن افكار عمومى به زبانى ساده بيان كرده است :\r\n در خور عقل عوام اين گفته شد * از سخن باقىِ آن بنهفته شد\r\nخود طواف آنكه او شَه‌بين بُوَد * فوق قهر و لطف و كفر و دين بود \r\nمولوى بر خلاف متشرّعين ، گاه از قدم عالم سخن مىگويد ، و برآنست كه قبل از ظهور موسى و عيسى و محمّد جهان بوده :\r\n\r\n\r\n","description":"","footnote":"\r\n( 1 ) . مقدمهء رومى و تفسير مثنوى معنوى ، ص 20 .\r\n","page_name":" 434 ","page_number":436},
  {"content":"\r\n\r\n موسى و عيسى كجا بُد كآفتاب * كِشتِ موجودات را مىداد آب\r\nآدم و حوّا كجا بد آنزمان * كه خدا افكند در زه اين كمان \r\nآنچه مسلّم است اينكه ، مولوى با توجّه به شرايط اجتماعى و مذهبى دوران ، قادر نبوده است كه معتقدات شخصى خود را بىپرده بيان كند .\r\nچنان كه قبلا اشاره كرديم يكى از عواملى كه در انقلاب فكرى و اخلاقى مولانا تأثيرى شگرف باقى گذاشته ؛ ملاقات و گفتگوى مولانا با شمس تبريزى است ؛ استاد فروزانفر در اين‌باره مىنويسد : « مولانا ، كه تا آن روز خلقش بىنياز مىشمردند ، نيازمندوار بر دامن شمس درآويخت و با وى به خلوت نشست . . . در خانه بر آشنا و بيگانه ببست و آتش استغنا در محراب و منبر زد . . . ترك مسند تدريس ، و كرسى وعظ گفت و در خدمت استاد عشق زانو زد و با همهء استادى ، نوآموز گشت و به روايت افلاكى مدت اين خلوت به چهل روز يا سه ماه كشيد . شمس الدّين به مولانا چه آموخت و چه فسون ساخت كه چندان فريفته گشت و از همه‌چيز و همه‌كس صرفنظر كرد ، و در قمار محبت نيز خود را درباخت ، بر ما مجهول است ولى كتب مناقب و آثار بر اين متفّق است كه مولانا بعد از اين خلوت ، روش خود را بدل ساخت و به جاى اقامهء نماز و مجلس وعظ به سماع نشست و چرخيدن و رقص بنياد كرد و به جاى قيل و قال مدرسه اهل بحث ، گوش به نغمهء جان‌سوز نى و ترانهء دلنواز رباب نهاد . . . » « 1 » .\r\nفرزند مولوى ، بهاء الدّين سلطان ولد ، در « ولدنامه » در پيرامون آشنائى و دلبستگى مولانا به شمس چنين مىگويد :\r\n غَرَضم از كَليم ، مولاناست * آنكه او بىنظير و بىهمتاست\r\nمفتيان گزيده شاگردش * همه صفها زده ز جان گِردش\r\nهر مريدش ز بايزيد افزون * هريكى در ولد دو صد ذو النّون\r\nبا چنين عِز و قدر و فضل و كمال * دائما بود طالب ابدال\r\nحضرتش بود شمس تبريزى * آنكه با او اگر درآميزى\r\nهيچكس را به يك جُوى نخرى * پرده‌هاى ظلام را بدرى \r\n\r\n\r\n","description":"","footnote":"\r\n( 1 ) . بديع الزّمان فروزانفر ، احوال و زندگى مولانا جلال الدّين محمّد ، ص 69 به بعد .\r\n","page_name":" 435 ","page_number":437},
  {"content":"\r\n\r\n بعد بس انتظار ، رويش ديد * گشت سِرها بر او چو روز ، پديد\r\nديد او را كه هيچ نتوان ديد * هم شنيد آنچه كس ز كس نشنيد \r\nپس از گفتگوها و بحث‌هاى مكرّر با شمس ، مولوى نه‌تنها اوضاع اجتماعى ، بلكه سطح فكر عمومى را در حدّى نمىديده كه بتواند منويّات قلبى خود را عرضه كند .\r\n من نگويم ، چونكه تو خامى هنوز * در بهارى و نديدستى تموز \r\nبه قول جلال همائى : « مولوى در عين آنكه اختلاف مذاهب را سبب اختلاف ديد و نظرگاه مىداند ، مىگويد كلّ مذاهب حقّ نيست و همه هم باطل نيست ، پس باطل شمردن يا حقّ شمردن همهء مذاهب ، نادانى و احمقى است . . . » « 1 » .\r\n اين حقيقت دان : نه حقّند اين همه * نى به كلّى گمرهانند اين رمه\r\nزانكه بىحقّ ، باطلى نايد پديد * قَلب را ابله به‌بوى زر خريد\r\nپس مگو جمله خيال است و ظلال * بىحقيقت نيست در عالم ، خيال\r\nآنكه گويد جمله حقّند ، احمقى است * وانكه گويد جمله باطل ، او شقى است \r\nدر مورد جبر و اختيار ، مولوى بيشتر « انسان » را مختار مىداند و معتقد است كه هركسى مسئول اعمال و رفتارى است كه در دورهء زندگى انجام مىدهد :\r\n در هر آن كارى كه ميلستت بدان * قدرت خود را همى بينى عيان\r\nدر هر آن كارى كه ميلت نيست و خواست * اندر آن جبرى شوى ، كاين از خداست\r\nامر و نهى و خشم و تشريف و عتيب * نيست جز مختار را ، اى پاك جيب\r\nسنگ را هرگز نگويد كس بيا * وز كلوخى ، كس كجا جويد وفا ؟ \r\nبه نظر جلال همائى : « ملّا صدرا و پيروان او ، در جبر و تفويض پيرو مسلك مولوى شده‌اند . بسيارى از فلاسفهء اسلامى ، به‌ويژه آن گروه كه شيعهء امامى بوده‌اند ، از قبيل خواجه نصير الدّين طوسى و قطب الدّين محمّد رازى و امثال ايشان ، همه در مسألهء جبر و اختيار همان مسلك امر بين الامرين و حالت ما بين جبر و اختيار را اختيار كرده‌اند و مخصوصا گروه متأخّرين كه رئيس و پيشواى آنها صدر المتألهين يعنى ملّاصدراى شيرازى صاحب اسفار است ( متوفّى 1050 ه . ق ) در اين‌باره با مسلك\r\n\r\n\r\n","description":"","footnote":"\r\n( 1 ) . مولوىنامه ، پيشين ، ص 48 .\r\n","page_name":" 436 ","page_number":438},
  {"content":"\r\n\r\nمختار مولوى كه مأخوذ از « مارميت اذ رميت » ) باشد و مخصوصا با انضمام لطايف و با چاشنى دقايق عرفانى كه شيوهء خاصّ ممتاز مولوى است ، بسيار نزديك گشته به طورى كه مىتوان گفت پيرو مسلك و مكتب او شده‌اند .\r\nحاجى ملّا هادى سبزوارى ( متوّفى 1289 ه . ق ) كه از خواص اتباع فلسفهء ملا صدرا بوده است و مىگويد : « الفعل فعل اللّه و هو فعلنا » و مولوى فرموده است :\r\n فعل حق و فعل ما هر دو ببين * فعل ما راهست دان پيداست اين\r\nگر نباشد فعلِ خلق اندر ميان * پس مگو كس را ، چرا كردى چنان ؟\r\nخلق حقّ ، افعال ما را موجد است * فعل ما ، آثار خلق ايزد است\r\nليك هست آن فعل ما مختار ما * زو جزا گه مار ما ، گه يارِ ما \r\nدلايل مولوى در اثبات اختيار :\r\n اختيارى هست ما را در جهان * حسّ را منكر نتانى شد عيان\r\nاختيار خود ببين ، جبرى مشو * ره رها كردى به ره آ ، كَج مَرو \r\nترديد در اينكه فلان كار را بكنم يا نكنم ، دليل اختيار است :\r\n اينكه فردا اين كنم يا آن كنم * اين دليل اختيار است اى صنم\r\nدر تردّد مانده‌ام اندر دو كار * اين تردّد كى بود بىاختيار » « 1 » \r\n« مولوى عالم را حادث ذاتى و قديم زمانى و همچنين ، نفس انسان را نيز حادث ذاتى و قديم » زمانى مىداند ؛ چيزى كه هست وى معتقد است كه بشر عادّى از درك ازليّت و ابديّت عالم عاجز است و نبايد جاهلانه خود را در ماجراى اين بحث بيندازد :\r\n آن يكى مىگفت : عالم حادث است * فانى است اين چرخ و حقّش وارث است\r\nفلسفيّى گفت : چون دانى حدوث * حادثىِ ابر ، چون داند غيوث ؟ « 2 »\r\nآسمانها و زمين يك سيب‌دان * كز درخت قدرت حقّ شد عيان\r\nتو چو كِرمى ، در ميان سيب در * از درخت و باغبانش بىخبر . » « 3 » \r\nمولوى طرفدار « عقل » بود و از تقليد و استناد به گفتهء اين و آن خوددارى مىكرد و هفتصد سال پيش فرمان‌روائى « پير عقل » را بر تعبّد و تقليد مرجّح مىشمرد :\r\n\r\n\r\n","description":"","footnote":"\r\n( 1 ) . مولوىنامه ، پيشين ، ص 80 .\r\n( 2 ) . غيوث جمع غيث يعنى بارانها .\r\n( 3 ) . همان كتاب .\r\n","page_name":" 437 ","page_number":439},
  {"content":"\r\n\r\n از پى تقليد ، وز رايات نقل * پا نهاده بر جمال پير عقل \r\nو يا :\r\n خلق را تقليدِشان بر باد داد * اى دو صد لعنت بر اين تقليد باد ! \r\n\r\nاحوال شمس تبريزى\r\nبىسوادى شمس تأييد نشده است . در فصل سوّم كتاب « تحقيق در شرح احوال مولوى » ، فروزانفر مىنويسد : شمس الدّين مردى عالم و كامل و جهان‌ديده به صحبت بسيارى از مردان رسيده بود ، در سلوك ظاهر و سير باطن مقامى بلند و در فنون قال و رموز حال ، كمالى بسزا داشت و اگر دست به كار تأليف مىزد و به تقييد معانى همّت مىگماشت ، بر ورق ، درّ مىپاشيد ، و گوهر مىافشاند و خاطر و مغز اصحاب طلب را به لطف سخن ، بوستان ارم مىساخت و آثار گرانبها به يادگار مىگذاشت ، ولى چون اكثر اين طايفه علم ظاهر و كتابت را سدّ طريق و حجاب راه مىدانند و در تأليف كتب عنايتى مبذول نمىدارند بدين جهت اكنون كتابى كه تأليف يافته و ريختهء خامهء شمس الدّين باشد موجود نيست و پيشينيان هم نشانى از آن نديده‌اند و آثار وى منحصر است در كتابى به نام « مقالات » . . . ديگر ده فصل از معارف و لطائف اقوال وى كه افلاكى در ضمن كتاب خود « مناقب العارفين » نقل كرده است و اين هر دو يادداشتهايى است كه مريدان از سخنان شمس فراهم كرده و صورت تدوين بخشيده‌اند .\r\nاما كتاب مقالات . . . « پرده از روى بسيارى از رموز و اسرار برمىدارد و علّت ارتباط و فريفتگى مولانا را به شمس تا حدّى روشن مىسازد و بر خلاف آنچه مشهور است او را دانائى بصير و شيفتهء حقيقت و شايستهء مرشدى و راهنمائى معرفى مىكند . . . علاوه بر آنچه گذشت . . . شمس الدّين مبدأ زندگى جديدى براى مولانا شده است . . . » « 1 » به نظر نيكلسن : « شمس مردى خارق العاده بود كه خود را در نمد زبر و سياه پيچيده و لحظه‌يى روى اين صحنه نمايان مىشود . . . او بالّنسبه\r\n\r\n\r\n","description":"","footnote":"\r\n( 1 ) . تاريخ ادبى ايران ، ج 2 ، از فردوسى تا سعدى ، تأليف براون ، ترجمه و حواشى از على پاشا صالح ، ص 919 .\r\n","page_name":" 438 ","page_number":440},
  {"content":"\r\n\r\nبىسواد بود ، ولى در عوالم روحانى سرى پرشور و ذوقى سرشار داشت ، خود را برگزيدهء حقّ و سخنگوى او مىدانست از اينرو همهء كسانى كه پا به حلقهء سحرانگيز وى مىنهادند مجذوب او مىشدند . . . » « 1 » .\r\n\r\nامتياز درويشان واقعى بر درويش نمايان\r\nاستاد سخن سعدى ، در باب دوّم گلستان پرده از روى رياكاران و عوام‌فريبان بر مىدارد و با صراحت مىنويسد :\r\n« ظاهر درويش جامهء ژنده است و نفس مرده ، . . . طريق درويشان ذكر است و شكر ، و خدمت و طاعت ، و ايثار و قناعت ، توحيد و توكّل ، و تسليم و تحمّل ؛ هركه بدين صفت‌ها موصوف است به حقيقت درويش است اگرچه در قباست . امّا :\r\nهرزه‌گرد بىنماز ، هواپرست هوس‌باز كه روزها به شب آرد در بند شهوت و شبها روز كند در خواب غفلت ، و بخورد هرچه در ميان آيد ، و بگويد هرچه بر زبان آيد ؛ رند است اگرچه در عباست :\r\n اى درونت برهنه از تقوا * كز برون جامهء ريادارى\r\nپردهء هفت رنگ درمگذار * تو كه در خانه بوريا دارى . » « 2 » \r\nمولوى كه معاصر سعدى است ، در دفتر پنجم مثنوى همان مطالب را در دو بيت در وصف اين گروه مىگويد :\r\n هست صوفى آنكه شد صفوت « 3 » طلب * نه لباس صوف و خيّاطى و دب\r\nصوفييى گشته به پيش اين لئام * الخياطه « 4 » و اللواطه « 5 » ، و السّلام ! \r\nبا اين‌حال نبايد چنين پنداشت كه در سراسر تعاليم و آثار منظوم و منثور صوفيان ، تخم يأس و حرمان و دورى گزيدن از كار و تلاش در مزرع دلها كاشته شده و مردم را به طور كلّى از سعى و عمل و بهره‌گيرى از نعمات و لذايذ زندگى باز داشته‌اند . از جملهء صوفيان خواجه عبد اللّه انصارى در رسالهء « صد ميدان » ضمن\r\n\r\n\r\n","description":"","footnote":"\r\n( 1 ) . همان كتاب ، ص 878 .\r\n( 2 ) . محمّد على فروغى ( ذكاء الملك ) ، كليّات سعدى ، با مقدّمه و شرح حال ، ص 131 .\r\n( 3 ) . طالب برگزيدگى .\r\n( 4 ) . دوزندگى .\r\n( 5 ) . امردبازى .\r\n","page_name":" 439 ","page_number":441},
  {"content":"\r\n\r\nتعاليم صوفيانه ، گه‌گاه به ارزش « حيات » و لزوم تفكّر و تعقّل در امور ، نيز اشاره مىكند . وى ، ضمن گفتگو در پيرامون مروّت مىنويسد : « . . . اركان مروّت سه چيز است : زندگى كردن با خود به عقل ، و با خلق به صبر ، و با حقّ به نياز ، و نشان زندگى كردن با خود به عقل ، سه چيز است : قدر خود بدانستن و اندازهء كار خود ديدن و در خير خويش بكوشيدن ؛ و نشان زندگى كردن با خلق به صبر ، سه چيز است :\r\nبه توانائى ايشان از ايشان راضى بودن ، و عذرهاى ايشان را بازجستن ، و داد ايشان از توانائى خود به دادن . » « 1 » خواجه در صفحات بعد پيرامون ارزش فراوان « وقت » تا آنجا پيش مىرود كه مىگويد : « وقت بر خداوند وقت گرامىترست از دو جهان وى » « 2 » و در مورد غنا و توانگرى ، قائل به سه نوع غناست : غناى مال و غناى خوى و غناى دل .\r\nبه نظر او غناى مال بر سه گونه است : آنچه از حلال است محنت است ، و آنچه از حرام است لعنت است ، و آنچه افزونى است عقوبت است ، و غناى خوى از نفس است . . . و غناى نفس سه چيز است : خشنودى و خرسندى و جوانمردى ؛ و غناى دل سه چيز است : و آن « غناء القلب » است كه در خبر است : همّت از دنيا مهم‌ّتر ، و مراد از بهشت بزرگتر ، و آرام از هفت آسمان و زمين برتر . » « 3 »\r\nاسفزارى ، از بزرگان تصوّف ، براى طهارت قلب و باطن ارزش فراوانى قايل است .\r\nبه نظر او « . . . بدايت طهارت ، پاكى ظاهر است و ظاهر تن است و جامهء تن ، و اخسّ درجات طهارت اين است و اين طهارت به آب حاصل گردد . و حصولش بىحقيقت طهارت به كار نيابد : انّ اللّه ينظر الى قلوبكم ، چون دل نجس بود ، طهارت ظاهر به چه كار آيد ؟\r\nدوّم درجه ، در طهارت حواسّ است از آنچه قواطع راه خداست :  إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  ؛ و سوّم ، طهارت دماغ است از خيالات و اوهام ، كه مرد را از راه حقّ بازدارد و اينها جنود ابليس‌اند .\r\nچهارم ، طهارت دل است از خواطر قواطع ، درين راه دراز ، و چون اين طهارت دست داد روى به قبله بايد آورد و وقت احرام گفتن بود . . . » « 4 » .\r\n\r\n\r\n","description":"","footnote":"\r\n( 1 ) . خواجه عبد اللّه انصارى ، صد ميدان ، به اهتمام قاسم انصارى ، ص 18 .\r\n( 2 ) . همان كتاب ، ص 49 .\r\n( 3 ) . همان كتاب ، ص 64 .\r\n( 4 ) . فرهنگ ايران‌زمين ، ج 14 ، كلمات اسفزارى ، ص 335 .\r\n","page_name":" 440 ","page_number":442},
  {"content":"\r\n\r\nبه نظر صاحب كتاب « لمع » : « در طريق تصوّف بايد هفت مرحله را پيمود : توبه ، ورع ، زهد ، فقر ، صبر ، توكّل و رضا . . . » « 1 » توكّل يعنى تسليم صرف ، و از كف دادن ارادهء شخصى . در اين حكايت ، عالىترين درجهء رضا و توكّل را مىبينيم : « درويشى در دجله افتاد و شخصى از ساحل او را صدا كرد ، چه مىديد شناگرى نمىداند : آيا مىخواهى اشخاصى را صدا كنم تا تو را به ساحل برسانند ؟ جواب داد : نه ، پس گفت : مىخواهى غرق شوى ؟ جواب داد : نه ، سپس مرد گفت : چه اراده‌اى كرده‌اى ؟ جواب داد : خدا هرچه بخواهد خواهد كرد ، مرا با اراده و ميل چه كار ؟ . . . » « 2 » .\r\nصوفيان منحرف پيشين ، در عالم توكّل چنان غوطه‌ور بودند كه « . . . حتّى طلب قوت نمىكردند و عملى انجام نمىدادند كه به ازاء آن عمل اجرتى دريافت دارند و به تجارتى نمىپرداختند و دوائى كه حين مرض بدانها مىدادند ، نمىخوردند يا لااقلّ در پذيرفتن مداواء تعللّ و مسامحه مىنمودند . . . » « 3 » ولى صوفيّهء اخير بر خلاف صوفيان اوائل ، سعى در راه تحصيل رزق را منافى توكّل ندانسته ، بلكه مىگويند با توكّل اتّفاق تامّ دارد ، به دليل قول رسول ( ص ) كه فرمود « اعقلها و توكّل » : « انس بن مالك گفت : مرد شترسوارى آمد و گفت يا رسول اللّه شترم را رها كردم و توكّل به خدا مىكنم ، رسول فرمود : خير ! پايش را ببند و بعد توكّل به خدا كن ، اعقلها و توكّل ( رساله قشيريّه ، ص 99 ) . يا به قول مولوى : با توكّل زانوى اشتر ببند » « 4 » .\r\nيكى از پژوهندگان غرب در پيرامون پارسايانى كه در توكّل و ابن الوقتى راه افراط رفته‌اند ، مىنويسد : « . . . ايشان به هيچ چيز اهميّت نمىدادند و دنيا را به هيچ مىگرفتند و از هرگونه انديشهء كوشش براى منافع خود پرهيز مىنمودند ، بلكه خويش را يكسره به اميد خدا سپرده بىهيچگونه اراده و جنبش ، مانند مرده در دست مرده‌شوى در اختيار وى مىنهادند . . . تحقيركنندگانشان ، خوددارى آنان را از كوشش ، و نيز قناعت و ارامش و سكون ايشان را تنبلى از كار و پستى دريوزگان خوانند . » « 5 » . يعنى تنبلى و تن‌آسانى را محكوم مىكردند .\r\n\r\n\r\n","description":"","footnote":"\r\n( 1 ) . اسلام و تصوف نيكلسون ، ص 32 .\r\n( 2 ) . همان كتاب ، ص 43 .\r\n( 3 ) . همان كتاب ، ص 44 .\r\n( 4 ) . همان ، ص 47 .\r\n( 5 ) . درسهائى در پيرامون اسلام ، ص 318 .\r\n","page_name":" 441 ","page_number":443},
  {"content":"\r\n\r\n\r\nتعصّب و خودبينى شيخ احمد جام\r\nدر ميان صوفيان ، شيخ احمد جام بر خلاف حلّاج و عين القضاة و شيخ عطّار و ملّاى رومى و حافظ و بسيارى از خداوندان تصوّف ، وسعت ديد و سعهء صدر نداشت و بسيار خام و خودخواه بود « وى با پيروان اديان ديگر تندى و نامهربانى مىكرد و همهء آنها را ، ولو آنكه از اولياى دين خويش و صاحب كرامات اخلاقى باشند و زندگى را در كمال خداپرستى و نوع‌دوستى سپرى نموده باشند ، محكوم به آتش مىدانست و در رفتار خويش با آنها به جاى محبّت و احترام زور و تعصب به كار مىرود و مىكوشيد كه آنان را به دين اسلام درآورد . » « 1 » داستان شيخ و زاهد انصارى ، با آنكه احمد جام ناظر صفا و كرامات زاهد انصارى بود حاضر نشد با او از در رفق و مدارا درآيد و خطاب به مريدان كوته‌بين خود گفت : « . . . بدانيد فرزندان و ياران و مريدان من كه آنچه من از او ديدم و شنيدم ، اگر او و مانند او كسى - نعوذ باللّه - به ميان خلق آيد بسى خلق را گمراه كند و از جادهء شريعت و سنّت و جماعت ، به يك سو نهد ( يعنى منحرف كند ) ؛ وصيّت من شما را آنست كه اگر كسى را بينند كه چون ماهى به روى آب مىرود و يا چون سمندر در آتش مىرود . . . اگر او بر دين شريعت و سنّت و جماعت راست بيايد ، او را خدمت كنيد و متابعت او كنيد ، و اگر يك ترك شريعت و سنّت و جماعت عمدا از وى ديديد ، گرد او مگرديد كه او غولى است كه خلق را از راه حقّ به راه باطل دعوت مىكند و هذه نصيحة . . . » « 2 » .\r\n\r\nتصوّف در راه انحطاط\r\nتصوّف نيز مانند اديان و هرچيز ديگر ، براى بعضى از كلّاشان شكمباره و سبكسار ، دكّانى شد رائج ، كه زير تاج فقر به دريوزگى و تاراج مال و دين پرداختند . . .\r\nدر بسيارى از روزگاران ، تصوّف عكس العملى بود در مقابل خشونت و رياكارى دين نمايان و تعدّى زورآوران ، نبردى بود با غولان راهزن و ديوان مردم فريب . . . آن مردم شريف و زيرك كه به ديدهء تحقيق و تدبير به جهان مىنگريستند از تصوّف سنگرى ساختند . خانقاه ، ستاد روشنفكران آزاده و جنگجويان ديوافكن و پناهگاه بىپناهان\r\n\r\n\r\n","description":"","footnote":"\r\n( 1 ) . مقامات ژنده‌يل ، تأليف محمد غزنوى ، به اهتمام حشمت مؤيد ، ص 4 مقدمه .\r\n( 2 ) . همان كتاب ، درسهاى شيخ ، ص 43 .\r\n","page_name":" 442 ","page_number":444},
  {"content":"\r\n\r\nگرديد بر ضدّ خلافت دروغين ، كه شمّه‌اى از رسوائى و ننگش را حسن صبّاح در نامه‌اى كه به ملكشاه نوشته رقم زده است . . . زورمندان شكست‌خورده ديدند ، بهتر آنكه صوفى دروغين هم بسازند چنان كه در طول بعضى خلافتها نيز در مقابل اولياء و اتقيا ، صوفى مصنوعى و زاهد ريائى تعبيه كرده بودند ؛ وسايل تبليغ و زور در اختيار داشتند . . . ريزه‌خواران خان ، كه نيز بازيگران اين صحنهء ريا بودند . . . به مردم چنين مىفهمانيدند كه قتل و ايلغارى كه به دست خان صورت مىگيرد ، الهام آسمانى است و سرّى عظيم و مصلحتى بزرگ در آن است . . . مردم ساده‌دل . . .\r\nنمىفهميدند كه بايد گفتار و كردار ، و ظاهر و باطن را با هم سنجيد كه ( سگى را طوق زرّين پوشاندى ، وى را با آن طوق سگ شكارى نخوانند ) « 1 » بوى كريه ريا را استشمام نمىكردند و داغ زشت تزوير را بر چهرهء شوم آنان نمىديدند ؛ چهره را با قبا و عبا پوشانده بودند و نمىپرسيدند : يك شاخهء گل كو ، اگر آن باغ ، بديديد ؟ « 2 »\r\nواعظ ريائى بر سر منبر ، ناز و كرشمه مىكرد و نابكار را دعا مىگفت و سوداگر دين در جامهء اهل علم و تقوا به غير حقّ سجده و تعظيم مىكرد . . . امّا عارف صاحبدل مىگفت : اذا رأيتم العلماء على باب الملوك فبئس الملوك و بئس العلماء ( زمانى كه دانشمندان را بر درگاه سلاطين ديديد ، واى بر هردوشان ) و : شرّ العلماء من زار الامراء ( بدترين علماء كسى است كه به ديدار امراء رود ) و : بئس الفقراء على باب الامير ( واى بر فقرا و دراويشى كه بر درگاه حاكم روند ) .\r\n به خاكپاى صبوحى كشان كه تا منِ مست * ستاده بر در ميخانه‌ام به دربانى\r\nبه هيچ زاهدِ ظاهرپرست نگذشتم * كه زير خرقه نه زنّار داشت پنهانى \r\n( حافظ )\r\n« اگر برف و يخى بگويد كه من آفتاب تموز را ديدم و آفتاب تموز بر من تافت ، هيچ عاقل باور نكند ، محال است كه آفتاب تموز بتابد و يخ و برف بگذارد . . . » « 3 » .\r\n آن يكى پرسيد اشتر را كه : هى ! * از كجا مىآيى اى فرخنده پى ؟\r\nگفت : از حمّام گرم كوى تو * گفت : اين پيداست از زانوى تو ! « 4 » \r\n\r\n\r\n","description":"","footnote":"\r\n( 1 ) . فيه ما فيه .\r\n( 2 ) . ديوان شمس .\r\n( 3 ) . فيه ما فيه .\r\n( 4 ) . چنگ مثنوى ، از دكتر اسد اللّه مبشرى ، ص 35 .\r\n","page_name":" 443 ","page_number":445},
  {"content":"\r\n\r\n\r\nرفتار صوفيان صاحب‌دل با سلاطين\r\n گفت شاهى شيخ را اندر سُخن * چيزى از بخشش زِمَن درخواست كُن\r\nگفت : اى شه شرم نايد مر ترا * كه چنين گوئى مرا ، زين برترا\r\nمن دو بنده دارم و ايشان فقير * و آن دو بر تو حاكمانند و امير\r\nگفت : شه آن دو چه‌اند ؟ اين ذلّت است * گفت : آن يك خشم و ديگر شهوت است « 1 » \r\nحمد اللّه مستوفى در تاريخ گزيده ، ماهيّت صوفيان دوران خود را چنين توصيف مىكند : « . . . امّا جماعتى كه درين زمان . . . خود را از مشايخ مىشمارند ، اغلب چنانند كه در حقّشان توان گفت : التّصوّف فى زماننا عبارة عن متابعة التّيوس اللّحيانيّة اقتباس العكوس الظّلمانية و اقتناص الحظوظ الجسمانّية و استعظام الاشباح الجسمانيّة و استعمال الالفاظ الخيلانيّة و التّرقص بالحركات العيلانيّة و الانسلاخ من جميع الاخلاق الانسانية و مجانبة العلوم الرّوحانيّة و مد اومة الامور النّفسانيّة و مشابهة الارزاق الدّيوانيّة و مخالفة الرّسول فى جميع الوظايف الايمانيّة . . . » « 2 » .\r\nبه نظر حمد اللّه مستوفى ، صوفيان در اواخر عهد مغول جز متابعت نفس بهيمى و بهره‌گيرى از لذايذ جسمانى هدف و آرزوئى نداشتند و با اداء عباراتى غلط و نامفهوم و با حركاتى زشت و نامأنوس و با پشت‌پا زدن به جميع مبانى اخلاقى و اسلامى و انسانى و دورى گزيدن از علوم روحانى و پيروى از آرزوهاى نفسانى ، عملا به مخالفت با دين رسول برخاسته بودند .\r\n\r\n\r\n","description":"","footnote":"\r\n( 1 ) . همان كتاب .\r\n( 2 ) . تاريخ گزيده ، حمد اللّه مستوفى ، ص 678 .\r\n","page_name":" 444 ","page_number":446},
  {"content":"\r\n\r\n\r\nكيش شيخ صفى\r\nكسانى كه از صوفيگرى آگاهند ، مىدانند صوفيان خود ، « باورهايى مىدارند و آيينى براى زيستن پديد آورده‌اند . . . به گفتهء خودشان صوفيان اهل باطنند و از . . .\r\n« اهل ظاهر » بيزار مىباشند ؛ بلكه بسيارى از پيروان صوفى خود را والاتر از پيغمبران ، كه بنيادگذاران دين بوده‌اند شمرده ، گردن گذاردن به دينى يا كيشى را شايندهء خود نمىدانسته‌اند ، پيداست كه پيران صوفى مىبايست از كيشى كه در همان شهر و شهرستان رواج مىداشته درنگذرند و جز همان را برنگزينند ، زيرا در جايى كه همهء كيش‌ها در نظر ايشان يكسان مىبوده ، چه لازم كه كيش ديگر برگزينند و خود را به رنج و سختى اندازند ، از اينجاست كه صوفيانى كه در ميان شيعيان بوده‌اند ، كيش شيعى و آنان كه در ميان سنيان مىبوده‌اند ، كيش سنى داشته‌اند . - هم از اينجاست كه شيخ صفى و پيروان او در كيش شافعى مىبوده‌اند . در آن زمان در آذربايجان ، كيش شافعى رواج داشته و حمد اللّه مستوفى دربارهء مردم اردبيل مىنويسد : « اكثر بر مذهب امام شافعيند ، مريد شيخ صفى الدّين عليه الرّحمة » ؛ سنى شافعى بودن شيخ ، قطعى و در خور گفتگو نيست ، ولى چون پس از زمانى جانشينان او به شيعيگرى درآمده‌اند و نمىخواستند كه نياى بزرگ ايشان به سنّىگرى شناخته و معروف باشد ، از اين رو از هر راهى كوشيده‌اند كه پرده بر روى كيش شيخ كشند ، بلكه گاهى شيخ را از رواج‌دهندگان شيعىگرى نشان داده‌اند . . . » « 1 » .\r\n\r\nابتذال تصوّف ؛\r\nدر مثنوى « جام‌جم » اوحدى مراغه‌اى ، از ابتذال تصوّف و فساد و انحراف پيران و مشايخ صوفيّه در عهد ايلخانان به تفصيل سخن رفته است :\r\n پير شياد دانه پاشيده * گِرد او چند ناتراشيده\r\nريش را شانه كرده پرّه زده * سر كه بر روى نان و ترّه زده\r\nپنج ، شش جا نشانده حلقهء ذكر * سر خود را فروكشيده به فكر\r\nتا كه مىآورد ز در خوانى * يا كه سازد برنج و بريانى \r\n\r\n\r\n","description":"","footnote":"\r\n( 1 ) . شيخ صفى و تبارش ، كاروند كسروى ، مجموع 78 رساله و گفتار ، به كوشش يحيى ذكاء ، ص 81 به بعد .\r\n","page_name":" 445 ","page_number":447},
  {"content":"\r\n\r\n كم بَرى زَر ، ز زرق « 1 » نپذيرد * پُر برى ، زود در بَغَل گيرد ! \r\n* * *\r\n از برون ، خرقه‌هاى صابونى * وز درون ، صد هزار مأبونى\r\nچون بيابند نو ارادت را * كار بندند عرف و عادت را\r\nجامهء زرق بر نورد كنند * بر دلش حُبّ مال سرد كنند\r\nببرندش به دعوتى دو سه گرم « 2 » * تا در افتد زنان خلق به شرم\r\nپس به رمزش درآورند از خواب * كاى پسر وقت مىرود ، درياب !\r\nگر مريدى ، كجاست سفرهء آش * ور ندارى ، درين ميانه مباش \r\n* * *\r\n روى در روى ننگ و نام كند * از در و كوچه ، اقچه « 3 » وام كند\r\nببرد پير را به مهمانى * با مريدان سخت پيشانى \r\n* * *\r\n كودكان ناشتا ، پدر مديون * مخور اين نان و آش ، خون خور ، خون\r\nفقر ، بيرون ز ازرق است و كبود * نام آتش چرا نهى بر دود \r\n* * *\r\n شيخ بايد كه سيم و زر سوزد * تا ازو ديگرى نياموزد\r\nگر ندانى تو اين درم سوزى * زان بهشتى « 4 » چرا نياموزى\r\nكاو به عمرى چنين كتابى ساخت * پس به پيلى درم ، يخ آبى ساخت \r\n* * *\r\n شيخ ما آنچنان بزرگانند * نه چنان روبهان و گرگانند \r\n* * *\r\n فقر اگر خوردن است و گائيدن * هرزه‌اى چند پرورانيدن\r\nهمه را بهتر از تو هست اين حال * بر سر جاه و حسن و شوكت و مال\r\nبرو اى خواجه ، چارهء خود كن * رقعه بر دلق پارهء خود كن \r\n\r\n\r\n","description":"","footnote":"\r\n( 1 ) . رياكارى .\r\n( 2 ) . صميمانه .\r\n( 3 ) . پول ، زر و سيم .\r\n( 4 ) . مقصود از بهشتى حكيم ابو القاسم فردوسى توسى است .\r\n","page_name":" 446 ","page_number":448},
  {"content":"\r\n\r\nاوحدى در جاى ديگر پرده از روى زرق و تلبيس اين جماعت برمىدارد :\r\n گشت كار طريقت آشفته * شد جهان از مُجرّدان رُفته\r\nاين كچول « 1 » و كچل ، سرى چندند * كه به ريش جهان همى خندند\r\nرند و رقّاص و مارگير ، همه * زَرق ساز و زَنَخ « 2 » پذير ، همه\r\nدرم اندر كلاهِ خود دوزند * خلق را ترك همّت آموزند \r\nحافظ شيرازى نيز در مقام مبارزه با اين جماعت فاسد و رياكار مىگويد :\r\n خدا ز آن خرقه بيزار است ، صد بار * كه صد بُت باشدش در آستينى \r\nبه طور كلّى اوحدى مراغه‌اى كه مردى حقيقت‌خواه و حقيقت‌جوست به انحرافات اخلاقى نسل جوان و فقدان تعليم و تربيت صحيح در عهد خود اشاره مىكند و با دسايس و رياكاريهاى رندان و قلندران ، روى موافق نشان نمىدهد و با استادى تمام دوروئى و بىايمانى اين جماعت را برملا مىكند :\r\n تو اگر واصلى ، وسيلت چيست * وگرت حالتى است ، حيلت چيست\r\nدفّ قوّال را دريدى تو * ز چه بر مىجَهى ؟ چه ديدى تو ؟\r\nبا چنين آش و شربت و بريان * چيست آن چشم خيرهء گريان ؟\r\nچشم برهم نهى ، فرو مالى * بر هوا مىجهى و مىنالى\r\nشمع و قنديل و ناى و دف بايد * لوت و بريان ، چهار صف بايد\r\nبر نهالى ، نهاده بالش را * تا تو يادآورى جمالش را\r\nزين سماعت چه چيز نظم شود ؟ * بجز اين لوتها كه هضم شود\r\nاين سماعى كه عرف و عادات است * پيش ما ، مانع سعادات است\r\nتا نميرى ز حرص و شهوت و آز * نشود گوش آن سماعت باز\r\nعارفى راست اين سماع ، حلال * كه بود واقف از حقيقت حال . . . » « 3 » \r\nاوحدى مراغه‌اى در مواردى ديگر نيز زبان به طعن صوفيان ريائى گشوده و پرده از روى نهانكارىها و دسايس آنان برداشته است :\r\n اى صوفى پير و نارسيده * چون پير شدى ؟ جهان نديده\r\nگفتى كه مريد پرورم من * آه از سخن نپروريده \r\n\r\n\r\n","description":"","footnote":"\r\n( 1 ) . مردان بىبندوبار .\r\n( 2 ) . امردباز .\r\n( 3 ) . جام‌جم اوحدى ، چاپ وحيد ، ص 308 .\r\n","page_name":" 447 ","page_number":449},
  {"content":"\r\n\r\n تو عام خرى و عاميان خر * ويشان ز تو خرخرى خريده\r\nپشتت به نماز اگر شود خم * آن هم به ريا شود خميده\r\nگفتى كه شراب ، شوم باشد * وان كس كه شراب را مزيده\r\nاين خود گوئى ، ولى به خلوت * هم دُرد خورى و هم چكيده\r\nتا كى گوئى : فلان چنان گفت * اخبار ز ديده كن ، ز ديده\r\nتو راهبرى اگر بدانى * نه راه بُرى ، نه ره بريده\r\nدر خانهء مردمان ز شهوت * هم چشمت و هم دهان چريده » « 1 » . \r\nميرفندرسكى ( متوّفى به سال 1050 ق ) بر خلاف آن دسته از صوفيان ، كه تنبلى و تن‌آسائى را پيشهء خود ساخته و تن به سعى و تلاش نمىدهند ، معتقد است كه هركس كه از ثمرهء كار ديگران بهره‌مند مىشود بايد خود نيز به حال اجتماع مفيد باشد ، او مىنويسد : « جماعتى خود را بر صوفيان بندند و بتوكلّ گويند و معنى توكّل اين دانند كه نظام كلّ ، معطّل بايد بود تا آنچه خورند و پوشند همه حرام باشد كه معاونت نكنند و معاونت يابند . . . » ميرفندرسكى افكار براهمه را محكوم مىكند و عقيدهء آنان را كه مىگويند : « چون عاقبت دنيا فناست ، عمل براى غرض فانى نبايد كرد و به باقى مشغول بايد شدن . . . » ، ناصواب مىخواند و مىگويد در اين دنيا نيز بايد در راه كسب روزى و راحله و توشه بكوشيم و از تنبلى و مفتخورى پرهيز كنيم ؛ او نه تنها تأمين ضروريات زندگى را واجب مىشمارد بلكه به امور فرعى و تفريحى و « مضحكه و ملعبه » نيز اظهار علاقه مىكند و حتى درك موسيقى نظرى را براى همه ضرورى مىشمارد . . . » « 2 » .\r\n\r\nنمونه‌يى از شطحيّات مهربابا\r\nمهربابا كه در هندوستان از صوفيان بنام است ، يكى از پيروانش كتابى دربارهء او نوشته . . . و از زبان خود مهربابا داستانى چنين مىنويسد :\r\n\r\n\r\n","description":"","footnote":"\r\n( 1 ) . از قصايد اوحدى .\r\n( 2 ) . رسالهء صناعيّه ، از ميرفندرسكى ، ص 43 .\r\n","page_name":" 448 ","page_number":450},
  {"content":"\r\n\r\n« روزى شخصى از مهربابا برحسب كاوش و فهم حقيقت مىپرسيد كه اى قبلهء عالميان ! از دعوى خدائى و نبوّت و پيغمبرى و حقّانيت تو ، تكان و سكتهء سختى به مخلوق وارد آمده و از شنيدن اين كلمه و جمله ، همه رم مىنمايند ، تكليف چيست ؟ مهربابا جواب داد كه از قول من به مدّعيان و مخالفان من بگو من نمىگويم كه من خدايم ، بلكه فرياد مىزنم كه من خدايم تو خدائى او خداست ما خدائيم شما خدائيد ايشان خدايند دوستان خدايند دشمنان و مخالفين هم خدايند ، منهم از گفتار آنها ، رم مىنمايم و در شگفتم و تعجبم به شنيدن اينكه آنها خود را بنده و مخلوق دانسته و مىخوانند و خود را همين جسم يك ذرع يا دو ذرعى مىدانند و من نه‌فقط خود را خدا خوانده و خدا مىبينم ، بلكه سايرين هم هريك بالانفراد خدايند و خدا هم خود آنهايند ، حرفى ميانهء من و آنها نيست . . . » « 1 » كسروى در صفحهء 22 كتاب خود مىنويسد بعضى از صوفيان « آيه  وَ هُوَ مَعَكُمْ أَيْنَ ما كُنْتُمْ »  ( هركجا باشيد خدا با شماست ) را دليل بر يكى بودن هستى ( وحدت وجود ) آورده‌اند .\r\nبه نظر كسروى : « . . . بدآموزيهاى صوفيان و خراباتيان و باطنيان به همهء دلها راه يافته بود « . . . ابن جبير كه در سال 578 هجرى از اندلس به سوى مصر ، مكّه ، عراق ، سوريه و ديگر جاها سفر كرده است مىنويسد كه صوفيان در وضع خوبى زندگى مىكردند و در نتيجهء تعاليم آنها درويشى ، پارسائى و چشم‌پوشى از جهان ، به مغزها راه يافته بود ؛ در همه‌جا واعظان ، مردم را به گريستن وامىداشتند ؛ در همه‌جا سخن از عشق به خداوند و وجد و مانند اينها مىرفته ، در كتاب او هرگز سخن از نگهدارى كشور و جنگ و مردانگى به ميان نيامده و در همه‌جا مسلمانان از اين انديشه‌ها بسيار دور بودند . . . » « 2 »\r\n. . . در كتابهاى خود صوفيان نيز دربارهء درآمدن مغولان ، داستانهايى هست ، داستانهائى كه هريكى گواه روشن ديگرى به اين گفته‌هاى ماست ، مثلا نجم الدّين رازى كه يكى از بزرگان صوفيان شمرده مىشود ، در زمان درآمدن مغولان مىزيسته و چون آهنگ مغولان را به سوى رى شنيده از آنجا گريخته و خود او در « مرصاد العباد » داستان را بدينسان مىنويسد :\r\n\r\n\r\n","description":"","footnote":"\r\n( 1 ) . نقل و تلخيص از كتاب صوفيگرى ، ص 18 به بعد .\r\n( 2 ) . شيخ صفى و تبارش ، صفحهء 58 به بعد .\r\n","page_name":" 449 ","page_number":451},
  {"content":"\r\n\r\n« چون قهر و غلبهء آن ملاعين پديد آمد ، قريب يكسال اين ضعيف در ديار عراق صبر مىكرد بر اميد آنكه مگر شب ديجور فتنه و بلا را صبح عافيت بدمد و خورشيد سعادتى طلوع كند ، هرگونه مقاسات شديد و محن تحمّل مىكرد تا از سر اطفال و عورات نبايد رفت و مفارقت احباب و دوستان و ترك مقرّ و مسكن نبايد گفت ؛ نه روى آن بود كه متعلّقان را به جملگى از آن ديار بيرون آرد و نه دل بار مىداد كه جمله را در معرض هلاك و تلف بگذارد و عاقبت چون بلا به غايت رسيد و محنت بىنهايت و كار به جان و كارد به استخوان ، « الضّرورات تبيح المحظورات » بر مىبايست خواند و به فرمان  « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ »  ، قيام نمودن و ترك جمله متعلّقان گفتن و « من رجا برأسه فقد ربح » برخواندن و بر سنت « الفرار ممّا يطاق من سنن المرسلين » رفتن و عزيزان را به بلا سپردن .\r\n بىبلا نازنين شمرد او را * چون بلا ديد ، در سپرد او را\r\nتا بدانى كه وقت پيچاپيچ * هيچكس مر ترا نباشد هيچ \r\nاين ضعيف از شهر همدان كه مسكن بود ، شب بيرون آمد و با جمعى از عزيزان و درويشان در معرض خطرى هرچه تمامتر در شهور سنهء ثمان و ستّمائه ( 608 ) بر راه اردبيل روان شد و بر عقب اين ضعيف خبر رسيد كه كفّار دمّرهم اللّه [ خدا سرنگونشان سازد 
  ] به شهر همدان رسيدند و حصار دادند و اهل شهر به قدر وسع بكوشيدند و بسى شهيد شدند و عاقبت دست يافتند و شهر بستدند و بسى عورات و اطفال را اسير كردند و متعلّقان اين ضعيف را كه به شهر رى بودند ، بيشتر شهيد كردند .\r\n باريد به باغ ما تَگَركى * وز گُلبُن ما نماند برگى » \r\nاين داستان را نيك بخوانيد تا بدانيد صوفيان خود چه مىبوده‌اند . . . اين مرد مىگويد : يكسال شكيبيدم تا بلاى رسيده پايان يابد ، اين نادان اميد مىداشته كه مغولان خود به خود بازگردند ، چشم به راه مىبودى كه در ماوراء النّهر و بخارا و خوارزم و خراسان هرچه مىخواهند بكنند و چندانكه مىتوانند بكشند و آنگاه باز گردند و مردم عراق ( رى و همدان ) و ديگر جاها را از بيم و ترس آسوده گردانند ؛\r\n\r\n","description":"","footnote":"","page_name":" 450 ","page_number":452},
  {"content":"\r\n\r\nبه اين اميد مىشكيبيده و از نادانى اين نمىدانسته كه بايد او و هر سر جنبان ديگرى پيش افتد و مردم را بشورانند و به نگهدارى خاندانهاشان وادارند ؛ اينها به انديشهء او نمىرسيده از آن سو پستى را نگريد كه زنان و بچگان خود را بىسر گذارده و خود با چند تن « درويشان » كه افزار كارش مىبودند از همدان جان بدر برده . مردك اين نكرده كه به رى رود و با خاندان خود باشد ، كه اگر كشته شدن است با هم كشته شوند و اگر گريختن است با هم گريزند ؛ آيا چنين بىرگى ، جز از كوليان پست‌نهاد سر تواند زد ؟ ! . . . » « 1 » .\r\n\r\nروش صوفيان در عهد شاه عبّاس\r\n« پيترو دلاواله » كه در عهد شاه عبّاس ، سالى چند در ايران زندگى كرده و در جزئيّات زندگى اجتماعى ايرانيان تحقيق كرده است ، دربارهء اهل تصوّف چنين مىنويسد : « صوفيگرى ، يكى از فرقه‌هاى مذهبى ايران است و صوفىها فقر و تنگدستى را مايهء مباهات مىدانند ؛ آنان گرچه از لحاظ لباس با سايرين تفاوتى ندارند ولى هميشه تاجى بر روى سر مىگذارند . صوفيان همه با هم زندگى مىكنند و رئيس آنان به خود جنبهء تقدّس مىدهد كه بهتر است آن را عوام‌فريبى خواند .\r\nصوفيان در باطن از همهء مردم بدترند و شاه عبّاس شخصا هيچگونه اعتمادى به آنان ندارد و معتقد است همه در واقع شيّادانى بيش نيستند ، هرچه باشد و به هرحال مردم براى آنان احترام قائل هستند و شاه نيز ظاهرا چنين وانمود مىكند ، زيرا صوفيان از پيروان شاه صفى جدّ او كه پيشرو اين طريقت بود ، هستند . شاه نيز جدّ خود را از مقدّسين اين فرقه مىداند و در موقع دعا و استغاثه و پس از نام خدا و محمّد و على مىگويد : دينم و امامم شاه صفى . صوفيها هركجا شاه برود با او مىروند و شاه هر شب از آشپزخانهء خود براى آنان كه تعدادشان دويست سيصد نفر است شام مىفرستد و آنان غذا را يا در ملاء عام و يا در راهرو و اوّل قصر شاهى و يا در محوطه‌اى كه مخصوص اين كار ساخته شده است صرف مىكنند . . . » بعضى از مردم پلوى را كه از دست يك نفر صوفى دريافت كنند متبرّك مىدانند ؛ پيترو\r\n\r\n\r\n","description":"","footnote":"\r\n( 1 ) . همان كتاب ، ص 63 .\r\n","page_name":" 451 ","page_number":453},
  {"content":"\r\n\r\nمىنويسد : « بعضىها خود را گناهكار مىدانند و در مقابل رئيس صوفيان به زمين مىافتند و درخواست مجازات مىكنند تا گناهشان پاك شود ؛ رئيس با قيافهء جدى ، چوبى را كه در دست دارد چهار تا شش بار ، محكم يا آهسته بر آن گناهكار مىنوازد و اين ابلهان تصوّر مىكنند با همين مجازات سبك ، تمام گناهانشان آمرزيده مىشود . » « 1 »\r\n\r\nنظريّه شاردن در حقّ صوفىها و پيروان آنها\r\nشاردن پژوهندهء فرانسوى نيز از مفاسد اخلاقى ، تنبلى ، خودخواهى ، زن‌بارگى ، و اسراف و تبذير اين گروه پرتوقّع و بيكاره سخن مىگويد به نظر او صوفىها « موجوداتى بودند با عظمت ، فيلسوف‌هائى بودند كه هر روز براى همانروز مىزيسته و هنگام ظهور ناسازگارىهاى روزگار ، تقدير را مىپذيرفتند ؛ زيباپرستانى بودند كاهل ، مردمى بودند عاشق خوشگذرانى ، مؤدّب بودند و آرام صحبت مىكردند . . . گاهى هنگام صحبت ، فحش . . . ردّ و بدل مىكردند ، تجمّل فوق العاده ، زياده‌روى و هرزگى و اسراف و تبذير بر آنها حكومت مىكرد و بالاتر از همه مبالغى گزاف و باورنكردنى ، به مصرف حرمهاى خويش مىرسانيدند . » « 2 »\r\n\r\nآثار اجتماعى صوفيگرى\r\nكسروى با آن قسمت از تعاليم صوفيان كه مردم را از كار و كوشش بازمىدارد ، يا موجب رواج موهومات و خرافات و اشاعهء بدآموزىهاى ديگر مىشود به سختى مخالف است و در كتاب خود « صوفيگرى » مىنويسد : « . . . در اين هزار و سيصد سال كه از آغاز اسلام مىگذرد ، چند چيز كه در زندگى ايرانيان و توده‌هاى همسايه كارگر بوده و مايهء بدبختى اين مردمان گرديده ، يكى از هناينده‌ترين ( مؤثّرترين ) آنها همين صوفيگرى بوده است . . . صوفيگرى با هر بخشى از كارهاى زندگى برخورده زهر خود را به يكايك آنها آلوده ، شناختن جهان و زندگى ، خداشناسى و پرورش روان ، خرد و پيروى از آن ، درس خواندن و دانش‌پژوهى ، خيمها و خويها ، كار و پيشه ،\r\n\r\n\r\n","description":"","footnote":"\r\n( 1 ) . سفرنامهء پيترو ، ص 267 .\r\n( 2 ) . ميراث ايران ، پيشين ، ص 550 .\r\n","page_name":" 452 ","page_number":454},
  {"content":"\r\n\r\nآبادى شهرها و زمينها ، خانه‌دارى ، زناشوئى همه را زهرآلود گردانيده . . . » « 1 » .\r\nدر جاى ديگر مىنويسد : « . . . بيكارى و خانقاه‌نشينى كه صوفيان برگزيده‌اند گناه بزرگى از ايشان است ؛ هركسى مىداند كه در اين زندگى كوششهائى مىبايد تا خوراك و نوشاك و پوشاك و ديگر نيازمندىهاى زندگى بسيجيده شود ، و هركسى بايد به نوبت خود از راه كارى يا پيشه‌اى به كوشش پردازد و با ديگران همدستى كند و كسى كه نكوشد و مفت خورد ، ناراستى با توده كرده است . . . » « 2 » .\r\n. . . اين بيكارى زيان‌هاى ديگرى در پى مىداشته و آن اينكه صوفيان بنشينند و بيهوده‌انديشى و پنداربافى كنند ، بنشينند و مفت خورند و گزاف‌بافى كنند :\r\n ما ذات ذو الجلال خداوند اكبريم * قدّوس‌وار از همه الواث « 3 » برتريم \r\nبنشينند و مفت خورند و به مردم زبان‌درازى كنند :\r\n اهل دنيا از مِهين و از كهين * لعنة اللّه عليهم « 4 » اجمعين \r\n. . . سوّم زن نگرفتن صوفيان گناه بزرگ ديگر از ايشان بوده ، خدا زنان را براى مردان و مردان را براى زنان آفريده . . . مردى كه زن نگرفته مايهء بدبختى زنى گرديده . . .\r\nشاهدبازى كه از زشت‌ترين گناه‌هاست در خانقاه‌ها رواج مىداشته . . . اين شيوهء صوفيان مىبوده كه به هر كار بدى از خودشان عنوان نيكى درست مىكردند . . . مثلا بىكارى را « سر فرود نياوردن به دنياى دون » مىناميدند ، گدائى را « رياضتى » براى كشتن « منى » « 5 » و خودخواهى مىشمردند ، زن نگرفتن را « چشم‌پوشى از لذت » مىخواندند . . . چهارم نكوهش از جهان و خوار داشتن زندگى كه شيوهء صوفيان بلكه پايهء كارشان بوده گناه ديگرى از ايشان است . . . صوفيان كه « نفس » را مانندهء سگ شناخته‌اند و در بسيار جاها آن را سگ ناميده‌اند بهتر بودى به ياد آورند كه سگ را از گدائى باكى نباشد ، بلكه گدائى پيشهء اوست ، آن آدمى پاك‌روان است كه به گدائى نتواند گذاشت . . . آيا بيكار زيستن و چشم به دست ديگران دوختن و بگدائى و دريوزه برخاستن ، سرچشمه‌اى جز ناپاكى و سستى روان توانستى داشت . . . » « 6 » .\r\n« . . . شما اگر كتابهاى صوفيان را بخوانيد ، خواهيد ديد پياپى كارهاى نتوانستنى\r\n\r\n\r\n","description":"","footnote":"\r\n( 1 ) . صوفيگرى ، كسروى ، ص 15 .\r\n( 2 ) . همان كتاب ، ص 20 .\r\n( 3 ) . آلودگيها .\r\n( 4 ) . لعنت خدا بر همهء مردم .\r\n( 5 ) . شخصيّت .\r\n( 6 ) . همان كتاب ، ص 44 .\r\n","page_name":" 453 ","page_number":455},
  {"content":"\r\n\r\n« كرامات » از پيران و بزرگان خود ياد مىكنند و چنين مىرسانند كه پيران صوفى به « آيين سپهر » چيره مىبودند و مىتوانستند آن را بهم زنند و به كارهاى بيرون از آن آيين - از راه رفتن بر روى آب ، سخن گفتن با جانوران و گياهان و آگاهى دادن از ناپيدا ، زر گردانيدن خاك ، گوهر گردانيدن سنگ ، بهبود دادن به بيماران ، زنده گردانيدن مرده و مانند اينها - ، برخيزند . . . » « 1 » .\r\n« . . . پيران صوفى كه « اسم اعظم » مىدانسته‌اند و خاك را زر ، و سنگ را گوهر گردانيدن مىتوانسته‌اند ، چرا ديگر به گدائى مىپرداخته‌اند ؟ چرا وامدار افتاده و پرداختن وام‌هاشانرا از اين و آن مىطلبيده‌اند ؟ . . . » « 2 » . به نظر كسروى « . . . هنگامى كه مغولان به ايران آمدند ، از ديرباز در اين كشور گفتگوى كشوردارى و جنگ و مردانگى و اين گونه چيزها از ميان برخاسته و از يادها رفته بود ، و يك رشته گفتگوهاى ديگرى از بىارجى جهان و بدى جنگ و بيهوده بودن كوشش به جاى آنها آمده بود . »\r\nمنظور از نوشتن اين مطالب ، آگاهى و بيدارى نسل جوان و اعلام خطر از شركت آنان در محافل و مجالسى است كه اخيرا به دستور محافل ارتجاعى و امپرياليستى براى گمراه كردن مردم و جلوگيرى از سازندگى و تلاش و سعى و عمل جوانان پديد آمده است .\r\n\r\n\r\n","description":"","footnote":"\r\n( 1 ) . همان كتاب ، ص 47 .\r\n( 2 ) . همان كتاب ، ص 52 .\r\n","page_name":" 454 ","page_number":456},
  {"content":"\r\n\r\n\r\nعقايد خرافى و علل رشد و گسترش آن\r\n\r\nتاريخچهء نفوذ عقايد و افكار خرافى در ايران\r\nدر پيرامون عقايد و افكار خرافى و تاريخ ظهور و رشد و درجهء تأثير آنها در نفوس و اذهان عمومى ، چنان كه بايد مطالعه و تحقيق نشده است ؛ بعضى معتقدند كه مردم ايران‌زمين در طول تاريخ چند هزار سالهء خود كمتر به اختراع افكار و نظريات انحرافى ، خرافى و غير علمى مبادرت كرده و بيشتر تمايل به افكار مادى و منطقى داشته‌اند و اين تمايل و گرايش به افكار صحيح ، بيشتر در دوره‌هايى ديده مىشود كه وضع زندگى اقتصادى و اجتماعى مردم به حق و عدالت نزديك و آثار ظلم و استبداد كمتر بوده است .\r\nبه‌طورى كه در جلد اول اين كتاب ضمن بيان تعليمات آئين زردشت متذكر شديم بر روى هم ، اكثر تعليمات زردشت جنبه مادى دارد . مردم را به كار و كوشش در راه تأمين حيات بهتر ترغيب مىكند ؛ با اين‌حال مىبينيم حتى در ايران باستان در اثر تصادم مردم ايران با تورانيان ، پارتها ؛ كلدانيان ، بابليان ، يهوديان و يونانيان ، افكار و عقايد خرافى از ديگر ممالك به ايران راه يافته و در اذهان و افكار عمومى آثارى به يادگار گذاشته است ؛ در دورهء ساسانيان در بعضى از كتب مذهبى كه به دست مغ‌ها و موبدان و ديگر پيشوايان مذهبى نوشته شده مانند ارداويراژنامه ، دينكرت و نيرنگستان و غيره به يك رشته عقايد خرافى مانند تأثير ادعيه و اوراد در زندگى ، و احترام به چراغ و نان و تأثير چشم‌زخم و غيره برمىخوريم .\r\nصادق هدايت در ديباچهء نيرنگستان علل رسوخ اين افكار را در ايران چنين توجيه مىكند : « سرزمين ايران علاوه بر اينكه چندين قرن تاريخ ، پشت سر دارد ،\r\n\r\n","description":"","footnote":"","page_name":" 455 ","page_number":457},
  {"content":"\r\n\r\nمانند كاروانسرائى است كه همه قافله‌هاى بشر از ملل متمدن و وحشى دنياى باستان ، مانند كلدانى ، آشورى ، يونانى ، رومى ، يهودى ، ترك ، عرب و مغول پى درپى در آن بار انداخته و يا با هم تماس و آميزش داشته‌اند ، از اين رو كاوش ، و تحقيق درباره اعتقادات اكثريّت ، نه‌تنها از لحاظ علمى و روانشناسى قابل توجه است ، بلكه برخى از نكات تاريك فلسفى و تاريخى را برايمان روشن خواهد كرد و پس از تحقيق و مقايسهء اين خرافات با ساير ملل مىتوانيم به ريشه و مبدأ آداب ، رسوم ، اديان ، افسانه‌ها و اعتقادات مختلف پى ببريم ، زيرا همين قبيل افكار است كه همهء عقايد را پرورانيده ، ايجاد نموده از آنها نگهدارى مىكند . همين خرافات است كه گلهء آدميزاد را در دوره‌هاى گوناگون تاريخى قدم به قدم راهنمائى كرده ، تعصب‌ها ، فداكاريها ، اميدها و ترسها را در بشر توليد نموده است و بزرگترين و قديمىترين دلدارىدهندهء آدميزاد به شمار مىآيد و هنوز هم در نزد مردمان وحشى و متمدّن در اغلب وظايف زندگى دخالت تامّ دارد ؛ چون بشر از همه‌چيز مىتواند چشم بپوشد مگر از خرافات و اعتقادات خودش . به قول يكى از دانشمندان « انسان يك جانور خرافات‌پرست است . » در دوران قديم و در دورهء قرون وسطا به علت ركود بازار علم ، زمينه براى رشد افكار خرافى كاملا فراهم بود ولى در قرون جديد و معاصر در اثر پيشرفت علوم و افكار و كشف رابطهء علت و معلولى ، ترس و وحشت بشر از بروز حوادث طبيعى نظير رعد و برق و زمين‌لرزه و خسوف و كسوف و غيره تقريبا از بين رفته و بشر متمدن امروزى ، بروز اين حوادث را محصول ارادهء خدايان نمىداند بلكه به علل طبيعى و علمى ظهور اين حوادث پى برده است . يكى دو قرن پيش كه پاستور و ساير علماى طب ، ميكرب - يعنى علت واقعى بروز امراض گوناگون را كشف نكرده بودند ، همه ساله در گوشه و كنار جهان ميليونها نفر طعمهء ميكرب و با و طاعون و ديگر امراض مختلف مىشدند و مردم بيچاره و جاهل تمام اين بليات را مولود قهر و غضب خدا و محصول گناهان و نافرمانىهاى خود مىشمردند . عقايد خرافى مانند ديگر پديده‌هاى فكرى بشر ، گاه روى علل و عوارض خاصّ به وجود مىآيد و زمانى از بين مىرود و يا جاى خود را به خرافات و افكار ديگرى مىدهد . در عصر حاضر كه دوران پيشرفت سريع علوم است بر طبقهء روشنفكران و ترقىخواهان فرض است كه به گوشه و كنار مملكت روى آورند و با\r\n\r\n","description":"","footnote":"","page_name":" 456 ","page_number":458},
  {"content":"\r\n\r\nنقشه‌اى صحيح به طرزى ملايم و تدريجى و با استفاده از رسانه‌هاى گروهى به جنگى دامنه‌دار عليه افكار انحرافى و خرافى قيام و اقدام نمايند . تيلور « 1 » نيز چنين مىگويد : « . . . معرفت طبقات امم وظيفهء ديگرى را به عهده دارد كه بسيار مهم و دشوار است و آن عبارت است از اينكه مىبايستى آنچه را كه تمدن‌هاى پست و خشن قديم در جامعهء ما به‌صورت خرافات اسف‌آور باقى گذاشته است ، پرده از رويش بردارد و آنها را يكسره نابود و ريشه‌كن بنمايد . اين كار اگرچه چندان سهل و آسان نيست ، ولى براى آسايش و آرامش جامعهء بشر لازم و واجب است . . . علم ، همانطورى كه براى پيشرفت جامعه جدا كوشيده و كمك مىكند ، براى از هم گسيختن زنجيرهائى كه او را مقيد كرده نيز بايد اقدام بكند و بخصوص اين علم براى پيشوايانى است كه به جهت اصلاح و تجدد جامعه كمر مجاهدت بر ميان مىبندند . » « 2 »\r\nيهودىها به علت خويشاوندى با عربها به شيوع خرافات كمك كردند . عده‌اى به‌نام حديث‌نويس و اخبارنويس به تبليغ و اشاعهء خرافات دامن زدند . كعب الاحبار يهودى الاصل بود . به نظر صادق هدايت : « وضع افكار و زندگى به‌طور عموم ، و بخصوص وضعيت زن كه تغيير كرده است ؛ تعدد زوجات ، تزريق افكار قضا و قدر ، سوگوارى و غم و غصه و فقر ، فكر مردم را متوجه جادو و طلسم ، دعا و جن نمود ، و از كار و جديت آنها كاست و يك رشته خرافات جديد از اين راه تشكيل شد .\r\nنذرهاى خونين ، قربانى ، و تشريفات مربوط به آنها از عادات وحشيان ، و از پرستش ارباب انواع ناشى شده و به‌طور يقين اثر فكر ملل عقب‌مانده مىباشد ، چون انسان نادان اوليه از قواى طبيعت مىترسيده و خودش را مقهور آن مىدانسته ، هركدام از اين قوا را خدائى تشنه به خون پنداشته براى فرونشاندن خشم و حرص آنان . . . و معافيت جان خودش مىگفت مرا نكش و اين جانور را بخور ؛ اين شاهكار فكر سامى و متعلق به كلدانيان ، يهوديان و عرب‌ها بود و در مذاهب آرين قربانى خونين سابقه ندارد . » « 3 » .\r\nچيزى كه قابل توجه است اينكه در همين افكار عاميانه به امثال و احكامى برمىخوريم كه عوام بر ضد افكار خرافى وضع كرده است .\r\n\r\n\r\n","description":"","footnote":"\r\n( 1 ) .  E . TYlor . \r\n( 2 ) . از ديباچه نيرنگستان ، صادق هدايت .\r\n( 3 ) . نيرنگستان ، از ص 18 به بعد .\r\n","page_name":" 457 ","page_number":459},
  {"content":"\r\n\r\n بتراش سر و بگير ناخن * هر روز كز آن بتر نباشد \r\n« يكى شب چهارشنبه پول گم كرده ، يكى پول پيدا كرده » ؛\r\n« همهء ماه‌ها خطر دارد ، بدناميش را صفر دارد . » ؛\r\nناگفته نگذاريم كه اسلام مىگويد : « من لا معاش له لا معاد له ، كسى كه در راه معيشت و زندگى مادى خود نكوشد از معاد و زندگى خوش در آن جهان برخوردار نخواهد شد .\r\n« در اين كتاب ، تنها به اعتقادات و خرافاتى كه در افواه سارى و جارى است توجه داريم . كارى به كتابهاى گمراه‌كننده‌يى كه در اين زمينه‌ها نوشته شده نداريم ، مانند تعبير خواب ، يا خواص جانوران ، و چيزها و ادويه‌ها كه مربوط به طب قديم است و يا رساله‌هائى كه در علوم خفيّه وجود دارد همهء اين‌ها انباشته از موهومات است .\r\nتنها كتابى كه مىشود گفت راجع به آداب و رسوم عوام نوشته شده ، همان كتاب معروف كلثوم ننه تأليف آقا جمال خونسارى است كه به زبانهاى خارجه هم ترجمه شده و فارسى آن در دسترس عموم است . . . خرافات هم مانند همه‌گونه عقايد و افكار ، زندگى بخصوص دارد : گاهى به‌وجود مىآيد و جانشين خرافات ديگر مىشود ، و زمانى هم از بين مىرود . ترقى علوم و افكار و گذشت زمان به اين كار خيلى كمك مىنمايد . . . براى از بين بردن اين موهومات هيچ‌چيز بهتر از آن نيست كه چاپ بشود تا از اهميت و اعتبار آن كاسته شود و سستى و بىپايگى آن آشكار گردد و بيگانگان ، اين عقايد سخيفه را جزو عادات ملى ما نشمارند . ولى نبايد فراموش كرد كه دسته‌اى از اين آداب و رسوم نه‌تنها خوب و پسنديده است ، بلكه از يادگارهاى روزهاى پرافتخار ايران است ، مانند جشن مهرگان ، جشن نوروز ، جشن سده ، چهارشنبه‌سورى و غيره كه زنده كردن و نگاهدارى آنها از وظايف مهم ملى به‌شمار مىرود . . . »\r\nسپس صادق هدايت در بقيهء كتاب از « آداب و نظريات تودهء مردم در زمينهء آداب زناشوئى و زن آبستن ، بچه ، اعتقادات گوناگون در پيرامون ناخوشىها ، برآمدن حاجت‌ها ، خواب ، مرگ ، تفأل ، ساعات خوب و بد ، چيزها و خاصيت آنها ، گياهها و دانه‌ها ، خزندگان ، پرندگان ، دام و دد ، افسانه‌هاى عاميانه » و ده‌ها موضوع گوناگون ديگر به تفصيل سخن مىگويد « 1 » .\r\n\r\n\r\n","description":"","footnote":"\r\n( 1 ) . براى كسب اطلاع بيشتر رجوع كنيد به كتاب نيرنگستان از صفحهء 28 تا 202 .\r\n","page_name":" 458 ","page_number":460},
  {"content":"\r\n\r\n\r\nچشم‌زخم\r\nدر فرهنگ عامه ، چشم‌زخم عبارت است از آزار و گزندى كه گمان مىرود از تأثير نگاه كسى به انسان مىرسد ؛ كسانى را كه گمان مىرود چشمشان چنين تأثيرى داشته باشد ، « بدچشم » يا « شورچشم » مىخوانند و عمل او را چشم‌زدن ، چشم رسانيدن و نظر زدن تعبير مىكنند ، و براى اجتناب از تأثير چشم‌زخم غالبا عباراتى از قبيل « چشم بد دور » به‌كار مىبرند و براى جلوگيرى از آثار شوم چشم ، به دود كردن اسفند ، شكستن تخم‌مرغ ، آويختن مهره‌هاى سفيد و سياه و آبى كه « چشم‌زد » خوانده مىشود و آنچه « نظر قربانى » نام دارد و نيز انداختن  « وَ إِنْ يَكادُ . . . »  « 1 » و « چل بسم اللّه » به گردن و دوش كودكان مبادرت مىورزند . اين عقايد ، پس از حملهء مغول به ايران بيش از پيش در تودهء مردم نفوذ كرده است .\r\n\r\nچل بسم اللّه\r\nتعويذى است كه روى مس يا برنج مىنويسند ؛ مقصود از نوشتن بسم اللّه يا آيات و حك كردن خطوط و علامات ، دفع مضرت چشم بد است . معمولا اين تعويذ را بر گردن اطفال مىآويزند .\r\n\r\nچله‌نشينى\r\nعبارت است از خلوت گزيدن درويشان و زهاد و مرتاضان به مدت چهل روز ، كه در طى آن غالب اوقات خود را به عبادت و رياضت مىگذرانند . گاه براى تسخير جنّ و ساختن عزائم و طلسمات نيز به چلّه‌نشينى متوسل مىشوند ؛ در عقايد و خرافات عامه در مدت چله‌نشينى ممكن است عزائم و طلسمات مرتاضان و جن‌گيران در حق اشخاص مؤثر افتد ، از اين‌رو به منظور دفع سحر به « باطل السّحر » دست مىزنند كه « چله‌برى » خوانده مىشود . مثل جستن و پريدن از روى بعضى اشيا « 2 » .\r\n\r\n\r\n","description":"","footnote":"\r\n( 1 ) . تلخيص از دايرة المعارف فارسى ، از ص 801 تا 805 .\r\n( 2 ) . پيشين .\r\n","page_name":" 459 ","page_number":461},
  {"content":"\r\n\r\n\r\nافكار كريم خان زند\r\nبه طورى كه از اعمال و كارهاى كريم خان برمىآيد ، وى مردى عاقل و طرفدار دليل و منطق بود و حاضر نبود موهومات و امور غيرمعقول را بپذيرد . مؤلف رستم التواريخ دربارهء او مىنويسد : « آن و الا جاه عاقلى بود معقول فهم ، و منقول غيرمعقول را انكار كرد . . . و به افسانه هرگز گوش نمىكرد ، از آن جمله حديث خروج دجّال را باور نمىكرد ، و به كسانى كه براى او از اوهام و خرافات سخن مىگفتند ، مىگفت : اگر شما ما را لر خر ساده‌دل بىوقوفى پنداشته‌ايد اشتباه عظيمى كرده‌ايد ، ما سرما و گرما بسيار خورده‌ايم و با چرسى و بنگى و ترياكى و ملا و لوطى و درويش و قلندر و صوفى و دهرىمذهب رفاقت نموده‌ايم ، و با اهل هر ملت و مذهب نشستن و برخاستن نموده‌ايم و هر كتاب آسمانى و غيرآسمانى و قصص و تواريخ و احاديث را خوانده‌اند و ما شنيده‌ايم ، و از همه‌جا و همه‌چيز آگاه و با خبر هستيم ؛ اگرچه درس نخوانده‌ايم ، اما از آنها كه درس خوانده‌اند و ادعاى اجتهاد مىنمايند بهتر مىدانيم و بهتر چيز مىفهميم ، و در هر زمانى تا پادشاه آن زمان اعقل و افهم اهل آن زمان نباشد پادشاهى نمىتواند كرد . . . » « 1 » .\r\n\r\nافكار خرافى دورهء قاجار\r\nدر دورهء قاجاريه نيز به علت مخالفت و مبارزه شديد سلاطين اين سلسله و بعضى از روحانىنمايان با بيدارى مردم و رشد افكار عمومى ، بازار افكار و انديشه‌هاى خرافى بىرونق نبود . در مطالع الانوار ، نويسندهء كتاب تاريخ نبيل ضمن توصيف مسافرت باب به اصفهان مىنويسد كه در اواخر تابستان 1262 هجرى « باب » از شيراز به جانب اصفهان حركت كرد و از منوچهر خان معتمد الدوله ، حاكم اصفهان تقاضاى منزلى كرد . با توصيهء حكمران ، امام جمعهء اصفهان در منزل خود از او پذيرائى كرد ؛ « . . . مردم اصفهان ، نسبت به باب نهايت احترام را مرعى مىداشتند ؛ روز جمعه كه باب از حمام به منزل تشريف مىآوردند ، بسيارى از مردم آب خزانهء حمام را براى شفا و رفع بيمارىها تا آخرين قطره بردند و در سر تقسيم آب با هم\r\n\r\n\r\n","description":"","footnote":"\r\n( 1 ) . رستم التواريخ ، ص 323 .\r\n","page_name":" 460 ","page_number":462},
  {"content":"\r\n\r\nنزاع مىكردند . امام جمعه خدمات حضرت باب را خودش انجام مىداد : آفتابه‌لگن را از دست نوكرش مىگرفت و خودش آب به دست حضرت اعلى مىريخت . . . » « 1 » همين امام جمعه دربارى پس از آنكه ورق برگشت و عده‌اى از علما به قتل باب فتوى دادند ، براى حفظ موقعيت خود ، در حق او نوشت : « من در مدتى كه با اين جوان معاشر بودم ، عملى كه دلالت بر كفر او بكند و موجب قتل باشد ، مشاهده نكردم ولى چون از جهتى ادعاى مقام بزرگى را دارد ، و از طرفى ديگر بىاعتنائى به امور دنيا نمىكند . . . يقين كرده‌ام كه مجنون و ديوانه است . من فتوى به قتل نمىدهم ولى به ديوانگى او اقرار مىكنم . » « 2 »\r\n\r\nتعزيه‌خوانى\r\nتعزيه يا شبيه‌خوانى معلوم نيست از چه دوره‌اى در ايران معمول گرديده است ، آنچه مسلم است در زمان ناصر الدين شاه براى ترويج آن كوشش بسيار شده است و هر سال در دو ماههء محرم و صفر واقعهء كربلا با رعايت تشريفات ، با شكوه فراوان اجرا مىشد . گاه در اين تعزيه‌ها مسائل و موضوع‌هاى تفريحى نيز وارد مىكردند ، از جمله تعزيه‌هاى درّة الصّدق و امير تيمور و حضرت يوسف ، عروسى دختر قريش ، عساق والدين و غيره . شبيه‌خوانها مطالب خود را به شعر و به آوازى خوش مىخواندند و مخالف خوان‌ها اشعار خود را با لحنى پرخاش‌جويانه مىخواندند ؛ دستهء شاهى در زمان ناصر الدين شاه از بين بهترين افراد دسته‌ها برگزيده شده بود ، مردى كه تعزيه تحت نظر و با مراقبت او صورت مىگرفت تعزيه‌گردان ناميده مىشد و او وظايف هريك از بازيگران را گاه با دست و عصا روشن مىنمود . . . « 3 » .\r\n\r\nدسته\r\nدسته به تظاهرات گروهى از مردم كه به عنوان عزادارى مذهبى با آداب و شعار مخصوص به حال اجتماع حركت مىكنند ، اطلاق مىشود . اين تظاهرات از دورهء\r\n\r\n\r\n","description":"","footnote":"\r\n( 1 ) . مطالع الانوار ، تاريخ نبيل ، ترجمه و تلخيص عبد الحميد اشراق خاورى ، ص 190 به بعد .\r\n( 2 ) . همين كتاب ص 199 .\r\n( 3 ) . دايرة المعرف فارسى ، ص 647 .\r\n","page_name":" 461 ","page_number":463},
  {"content":"\r\n\r\nآل بويه شروع شد و دامنه آن به عصر ما كشيد . براى به راه انداختن دسته كه يكى از طرق عزادارى تودهء مردم ، مخصوصا داش‌ها ، بود عده‌اى از اهالى هر محل در تكيه يا مسجد يا ميدان سر محله جمع مىشدند و به حال ايستاده و غالبا در ضمن حركت دسته‌جمعى به نوحه‌خوانى و سينه‌زنى و قمه‌زنى و زنجيرزنى مىپرداختند . گاه اين تظاهرات وسيلهء اجراى مقاصد سياسى مىشد . « اصفهان يكى از مراكز عمدهء تدارك دسته بود ؛ در روز اربعين دسته‌اى ترتيب داده مىشد كه از ابتداى خلقت آدم را شامل مىشد و همهء محلات اصفهان در تدارك آن سهيم بودند و مبالغ هنگفتى براى تهيهء لباس و ساختن بناهاى متحرك مانند مسجد سجاد و غيره مصرف مىشد . » « 1 »\r\nگاه بعضى از روحانيان معروف ، از جهل و بىخبرى مردم بهره‌بردارى مىكردند و به فروش بهشت مىپرداختند .\r\n\r\nخريد بهشت\r\nشيخ احمد احسائى ( مؤسس مذهب شيخيه متوفى به سال ( 1242 ) سخت مقروض شده بود . محمد على ميرزا ( پسر بزرگتر فتحعلى شاه ) به شيخ گفت كه يك باب بهشت را به من به فروش من هزار تومان به تو مىدهم كه به قروض خود داده باشى ، شيخ يك باب بهشت را به او فروخت و به خط خود وثيقه نوشته و آن را به خاتم خويش مختوم ساخته به شاهزاده داد و هزار تومان از او گرفته قروض خود را پرداخت . « 2 »\r\n\r\nمبارزهء امير كبير با بدعتهاى مذهبى\r\nامير نخستين كسى است كه با قمه‌زدن و ديگر سنت‌هاى غيراسلامى به مبارزه برخاسته است ؛ او به خوبى مىدانست كه در صدر اسلام و بعد از شهادت امام حسين ( ع ) تا چند قرن اسمى از اين نوع عزادارى نبود ؛ بعدها اغراض خاص آل بويه و بعضى از سلاطين صفوى موجب به‌وجود آمدن اين راه و رسم گرديد ؛ امير كه از\r\n\r\n\r\n","description":"","footnote":"\r\n( 1 ) . همان كتاب ، ص 980 .\r\n( 2 ) . تلخيص از مجلهء يادگار ، سال اول ، شماره 2 ، ص 19 .\r\n","page_name":" 462 ","page_number":464},
  {"content":"\r\n\r\nريشهء عميق معتقدات مذهبى مردم آگاه بود بر آن شد كه ابتدا از روحانيان فتوائى در اين باب بگيرد و به همگان اعلام كند كه اقامهء اين مراسم مخالف آئين شريعت است . وى با وجود تحصيل فتوى ، در اين راه توفيق چندانى نيافت و به زودى دريافت كه مبارزه با جهل و تعصب محتاج به تعليم و تربيت و رشد مدنيت و بالا رفتن سطح شعور عمومى است و اين كار با حسن نيت و تلاش چند ساله او عملى نخواهد شد .\r\nحاج سياح در خاطرات خود مىنويسد : « . . . چون ايران از علم و فلسفه و صنعت و كار خالى است و مردم نمىخواهند با كار و زحمت نان بخورند يا به مقامى برسند ، هركس به ايشان بگويد اگر فلان ورد يا دعا را بخوانى يا ختم بگيرى ، يا فلان پول را با فلان قلندر بدهى يا مبلغى به كيمياگرى خرج كنى ، به مقصود مىرسى ، اغلب عقب اين خرافات مىروند و تعبد را پيشه كرده تقليد را گردن گرفته‌اند ؛ يكى به دعوى علم ، يكى به دعوى مستجاب الدّعوه بودن ، يكى به دعوى سحر يا شعبده . . . مردم را تابع كرده مىدوشند ، آنچه نيست علم و صنعت و فهم و حقيقت و بيان نكات قانون . . . و برادرى و مهربانى و اخوت است . . . » « 1 » .\r\n\r\nرونق بازار جادوگرى در تهران\r\nدر زمان « . . . مرحوم حاج ميرزا حسين خان سپهسالار در تهران ، دراويش صاحب نفس و رمال و جفّار چرب‌دست و اعداديّون با مهارت و اقطاب كارآزموده ، دكانى گشوده داشتند ، متاعى آماده و از پى مشترى دام‌ها نهاده ، گاهى دختران بىخريدار و زنهاى هوودار ، عشاق بىپول ، خدام احمق و گول را با ايشان سر و كار بود . طلسم و دعا جز در پيش اين طبقات و سر و گهوارهء اطفال ، مستعمل نبود ؛ امين السلطان برغم امير كبير از نو اين بازار را آذين بست و بر اين نيرنجات احمقانه وقعى گذاشت . . . » « 2 » .\r\n\r\nجن‌گيرى\r\n\r\n\r\n","description":"","footnote":"\r\n( 1 ) . خاطرات حاج سياح ، ص 84 .\r\n( 2 ) . خاطرات سياسى امين الدوله ، ص 133 .\r\n","page_name":" 463 ","page_number":465},
  {"content":"\r\n\r\nسيد ابو طالب در زمان ناصر الدين شاه جن مىگرفت و بين زن‌ها احترامى داشت ؛ روزى كه هدايت به اتفاق عده‌اى به ديدن سيد مىرود مىبيند كه زنى آمده كه « آقا جنّش را بگيرد ، تا چند نوبت دست در سينهء آن زن كرد و گفت جن تو خيلى حرامزاده است ، در مىرود ، و مستمر تجديد مىكرد تا آخر جن را از بغل آن زن گرفت ، در شيشه‌اى كرد ، درش را محكم بست و آن زن يك اشرفى روى آستانه گذارد و رفت . . . » « 1 » .\r\n\r\nپيشگويىها\r\nسيريل الگود دانشمند انگليسى كه پيرامون علم ايرانى بعد از اسلام مطالعاتى كرده است مىنويسد : « . . . هركس به كتاب‌هاى تاريخ ايرانى خاصه به نوشته‌هاى داستان‌نويسان مراجعه كند ، از عده پيشگويىهاى صحيحى كه منجمان آن ايام مىكرده‌اند ، حيرت مىكند . وظيفهء اصلى منجمان ، گذشته از تعيين ساعات سعد براى سفر كردن ، دارو خوردن و خون گرفتن و مانند آنها ، پيشگويى حوادث بود . اگر ادعاى آنان به كلى دروغ و باطل بود و خود نيز به اين امر وقوف داشته‌اند ، بايد اعتراف كرد كه الحق مردانى محيل و شجاع بوده‌اند ، زيرا كه پادشاهان تاب مدتى دراز همنشينى با سفيهان و ابلهان را ندارند . من گاهى به اين فكر مىافتم كه آيا ممكن نيست روزى يك كتاب خطى فارسى پيدا شود و نشان دهد كه علم احكام نجوم هم در آن ايام علمى بوده است به انسجام و استحكام نجوم تعليمى ؟ شايد علم احكام نجوم مبانى صحيحى هم داشته است كه با دعاوى موهوم آن ، به دور افكنده شده باشد . از ميان پيشگويىهاى درست و ضمنا عجيب شواهدى متعدد مىتوان آورد ، يكى از آنها مربوط به سياستمدار دانشمند خواجه نظام الملك وزير ملكشاه بود .\r\nخواجه عقيده‌اى راسخ به منجمى معروف به « حكيم موصلى » داشت . حكيم پيشگويى كرده بود كه خواجه در مدتى كمتر از شش ماه بعد از مرگ خود او درخواهد گذشت . منجم در بهار سال 485 ه . مرد و خواجه به تهيهء مقدمات مردن خود پرداخت و قضا را در پائيز همان سال كشته شد . ابن عطّاش قاتل را دستگير كرد\r\n\r\n\r\n","description":"","footnote":"\r\n( 1 ) . هدايت ، خاطرات و خطرات ، ص 88 .\r\n","page_name":" 464 ","page_number":466},
  {"content":"\r\n\r\nو در شهر اصفهان گرداندند تا مورد تحقير همگان قرار گيرد . سرانجام به دار آويخته شد ؛ در همان هنگام عابرى از او پرسيد كه « تو كه از نجوم بهره داشتى ، آيا چنين روزى را براى خود پيش‌بينى كرده بودى ؟ » گفت : « من در طالع خود ديده بودم كه با كبكبه و جلالى بالاتر از پادشاهان ، كوى و برزن‌هاى اصفهان را خواهم پيمود ، اما نمىدانستم بدين‌صورت است . » اما از طرفى هم شاهد شكست بزرگ انورى هستيم . . . « 1 » بسيارى از كسانى كه به گفته‌هاى او اعتقاد داشتند چنان ترسيدند كه به سرداب‌ها و غارهاى بيرون شهر پناه بردند ، اما در آن شب نسيمى هم نوزيد . . . » « 2 » .\r\nبه قول دكتر زرين‌كوب « . . . فال‌ها و استخاره‌ها ، دريچه‌هايى از دنياى غيب بشمارند و عبث نيست كه فال‌گشايان و فال‌نمايان كهن را « لسان غيب » خوانده‌اند .\r\nفال كه انواع گونه‌گون آن ، از كف‌بينى و شانه‌بينى و ماسه‌بندى و تعبير خواب از بقاياى آئين شمنان به نظر مىآيد ، از قديم در مشرق زمين رواج داشته است و عامهء مردم در مواقع دودلى و نگرانى و درماندگى به رهنمائى كاهنان و ساحران دست به‌كار مىزده‌اند . همان رمل و جفر و تعبير خواب و كف‌بينى و قيافه‌شناسى كه نزد عامه و حتى گاه در نزد بعضى از خواص نيز نوعى علم شناخته مىشده است ، زائيدهء اين رسم كهنه بشمار است ؛ بلكه انواع ساده فال نيز كه هم‌اكنون در شهرهاى ما با تفاوت‌هايى چند بيش و كم هنوز رايج است حكايت از قوت و رسوخ اين رسم كهن دارد و نشان مىدهد چگونه همه‌جا در هنگام درماندگى مردم به « غيب » و كسانى كه خود را واقف از اسرار آن نشان مىدهند ، پناه مىبرند . . . كلمهء فال كه در فارسى شگون هم گفته مىشود ، عربى است و به شگون خوب و شگون بد هر دو اطلاق مىشود . » « 3 »\r\nدر جاى ديگرى مىنويسد : « هنگام درماندگى و دودلى كه عقل از هر تدبير و چاره‌اى فرو مىماند . . . رمال يا منجم و فالگير چنان نيروئى به‌دست مىآورد كه فى المثل « شاه عباس كبير » خودمان را چندين روز جهت اجتناب از « نحس فلكى » از\r\n\r\n\r\n","description":"","footnote":"\r\n( 1 ) .\r\n گفت انورى كه بر اثر بادهاى سخت * ويران شود سراچه و كاخ سكندرى\r\nدر روز حكم او نوزيده است هيچ باد * يا مرسِل الرياح تو دانى و انورى \r\n( 2 ) . ميراث ايران ، علم ايرانى ، ترجمه بيرشك ، ص 468 .\r\n( 3 ) . يادداشتها و انديشه‌ها ، فال و استخاره ، صفحهء 256 ، 252 .\r\n","page_name":" 465 ","page_number":467},
  {"content":"\r\n\r\nتخت سلطنت به زير مىكشد و يا محمد على ميرزاى قاجار را وامىدارد كه براى رفع ترديد در هجوم به مجلس اول ، دست به دامان فال و استخاره شود . »\r\n\r\nجنبه‌هاى منفى تصوّف و درويشى\r\nآقاى حسين خليفى طى مقاله مشروحى از آثار شوم تعليمات بعضى از طرق تصوّف در ايران ياد مىكند و نشان مىدهد كه « . . . رؤساى آنها ، در نقاط مختلف جهان اسلامى بساط زهد و تقشّف خود را گستردند ، و دانسته يا ندانسته در تشويق مردم به ترك دنيا و قبرپرستى و توسّل به نفوس مشايخ و توجّه به خويشتن خويش و تزكيهء نفس پرداختند . . . » « 1 » ؛ بعد نويسنده ، از تعاليم طريقهء قادريّه در كردستان و بدآموزىهاى سران اين فرقه ياد مىكند ؛ به نظر او اساس تعليمات آنها بر 8 اصل استوار است :\r\n« . . . 1 - سخاوت - بذل و بخشش درويش و دادن هديه به مرشد ؛\r\n2 - رضايت - در برابر هرگونه حوادث ناگوار ، تسليم شدن و اعتراض نكردن به پيش‌آمدها ؛\r\n3 - صبر - در انتظار مائدهء آسمانى نشستن و كار نكردن تا مرحلهء مردن ؛\r\n4 - اشاره ( نمىدانم به چه‌چيز ) ؛\r\n5 - غربت - بىوطنى و دور از اطرافيان بودن و شانه از زير بار مسئوليت اجتماعى خالى كردن ؛\r\n6 - پشمينه‌پوشى - به زهد و ترك دنيا توصيه و تظاهر كردن به خاطر گول‌زدن آدم‌هاى ساده ؛\r\n7 - سياحت - يعنى : از هر چمنى گلى چيدن و دربه‌در بودن و در جايى مستقر نشدن ، به خاطر نپذيرفتن وظايف انسانى ؛\r\n8 - فقر - پذيرش هرگونه ستم و اجحافى و در نتيجه ساختن به هيچ ، و سربار جامعه شدن به‌نام بىاعتنائى به مال دنيا و دلخوشى داشتن كه فقر ، فخر است . . . » « 2 » .\r\nنويسنده ، در صفحات بعد ، از تعاليم و رسوم زيانبخش طريقهء نقشبنديّه در\r\n\r\n\r\n","description":"","footnote":"\r\n( 1 ) . مجموعهء سخنرانىهاى هفتمين تحقيقات ايرانى ، ج 3 ، بكوشش دريا گشت ، ص 108 ( انتشارات ملّى دانشگاه ، شمارهء 127 ) .\r\n( 2 ) . همان كتاب ، ص 101 .\r\n","page_name":" 466 ","page_number":468},
  {"content":"\r\n\r\nكردستان مطالبى مىنويسد : « . . . نتراشيدن ريش ، تراشيدن موى سر ، دست به سينه ايستادن نزد مرشد ( تسليم محض در برابر ارادهء مرشد ) ، ذكر خفّى ، هديه بردن براى شيخ ، استمداد از روح پير طريقت از طرف صوفى هنگام گرفتارىها ( بدون چاره‌انديشى و عمل ) ، مشورت با مرشد زنده در تمام امور ، دعا گرفتن از شيخ براى معالجهء بيماران و حامله شدن زنان ، تبرّك گرفتن از شيخ ، بوسيدن دست شيخ هنگام ملاقات او و . . . » « 1 » نويسنده در پايان اين مقاله با تأثّر بسيار از اولياى امور مىخواهد كه براى مبارزه با اين همه انحطاط فكرى و اجتماعى مردم اين خطّه ، درهاى فرهنگ و دانش را براى مردم گمراه بگشايند ، « و به هر وسيله كه صلاح مىدانند آنها را از اين بيمارى مزمن و خطرناك برهانند ؛ شايد در نسلهاى آينده ، روح حركت و حيات دميده شود . . . و با جايگزين كردن مدارس و معلّم به جاى خانقاه و شيخ و صوفى ، و نشر كتابهاى مفيد ، از شيّادى عناصرى فرصت‌طلب و بىمسئوليّت و خائن و انگل اجتماع جلوگيرى شود » « 2 » .\r\n7 قرن پيش ملّاى رومى هويّت اخلاقى اين گروه فاسد و بيكاره را در يك بيت برملا مىكند :\r\n صوفئى باشد به نزد اين لئام * الخياطه و اللّواطه ، و السّلام \r\nانديشه‌هاى خرافى گاه از سير طبيعى كاوش‌هاى علمى و تحقيقى جلوگيرى مىكرد . حدود 150 سال قبل در دورهء سلطنت ناصر الدين شاه ، خانم ژان ديو لافوا ، پرده از روى دسايس ملانماها و فرمانروايان خطهء خوزستان برمىدارد :\r\n« وزير خارجهء اعليحضرت شاه ايران به همكار خود در فرانسه اطلاع داده است كه فرمان‌هاى صادرهء قبلى پس گرفته مىشود ؛ او تسليم اظهارات ملاهاى دزفول شده است . همان عرض حالى كه قبلا ميرزا عبد الرحيم خلاصهء آن را به ما نشان داد ، هرگز چنين دادخواست عجيب و غريبى از در هيچ ديوان‌خانه‌اى عبور نكرده است :\r\n« عرض حال مقامات مذهبى خوزستان به حضرت اشرف مظفر الملك حاكم خوزستان و لرستان و غيره را به اطلاع مىرسانم :\r\n\r\n\r\n","description":"","footnote":"\r\n( 1 ) . همان كتاب ، ص 125 .\r\n( 2 ) . همان كتاب ، ص 125 .\r\n","page_name":" 467 ","page_number":469},
  {"content":"\r\n\r\nمحقق است كه اعتقادات هر سرزمينى متفاوت است ، ولى در خوزستان ، ما از مدتى قبل مىدانيم كه علت گرانى زندگى در دزفول ، بارانهاى سيل‌آسا و ابرهاى سياهى كه هرروز در افق جمع مىشوند مربوط به آمدن مهندسين فرانسوى و اقامت آنها در جوار مقبرهء دانيال است . عالىجنابان ، در قبور اشخاصى كه هزاران سال در زير زمين آرميده‌اند و در زمان حيات ، مؤمنانى معتقد به ديانتشان بوده‌اند كاوش مىكنند ؛ ايشان طلسم‌هائى را كه پيغمبران ما سابقا براى سلامتى خوزستان مدفون كرده‌اند ، از اعماق زمين بيرون مىآورند ، چه امراضى سرزمين ما را نابود خواهد كرد ! ثابت شده است كه هربار فرنگىها پا به خوزستان گذاشته‌اند علائم اوليهء خشم الهى نازل شده است و پس از آن بلاهاى آسمانى وحشتناك فرو آمده است .\r\nخداوند سرزمين ما را حفظ كند ، و بانيان نكبت را از سرزمين ما دور كند !\r\nمظفر الملك براى آنكه بىسروصدا از شر ما همسايگان مزاحم خلاص شود و بتواند در هنگامى كه ما در مخاطره هستيم شانه از زير بار مسئوليت حفاظت ما خالى كند ، از موقعيت استفاده كرده است ؛ او از صحنه‌هاى نابسامانى كه پس از ورود ما به شوش ايجاد شده ، ناراحتىهايى كه در موقع زيارت ما را به ستوه آورده ، تاخت و تازهاى متعدد قبايل عرب در خاك ايران و تعصب مردم محلى ، دسته گلى فراهم آورده و آن را تقديم ما فوق خود شاهزاده ظل السلطان پسر ارشد ناصر الدين شاه كرده است .\r\nدولت ايران اقرار مىكند كه قادر به جلوگيرى احساسات خصمانهء مردم نيست و نمىتواند امنيت ما را ضمانت كند و با حقارتى بىنظير از زيربار هرگونه مسئوليتى در مقابل چپاول و قتل‌عام شدن ميسيون فرانسوى شانه خالى مىكند .\r\nنماينده سياسى ما عقيده و برداشت خود را به اسناد ، پيوست مىكند ، و مىنويسد : ما در مقابل مانع بزرگى قرار گرفته‌ايم كه به علت اعتقادات خرافى مردم محلى به‌وجود آمده است . دولت ايران به‌علت ناتوانى نمىتواند در مقابل مردم ايستادگى كند و عكس العمل نشان دهد . حضرت اشرف مظفر الملك به‌طور صريح به من اظهار كرده است كه اگر به هيأت علمى فرانسه حمله شود ، دولت شاهنشاهى مسئوليتى قبول نمىكند ؛ با وجود مردم جاهل و با وجود غارتگرانى كه سه سال قبل خط تلگرافى شوشتر - اصفهان را منهدم كردند و هيچگونه مجازاتى نديدند ، ممكن\r\n\r\n","description":"","footnote":"","page_name":" 468 ","page_number":470},
  {"content":"\r\n\r\nاست هر آن اتفاق ناگوارى براى ميسيون پيش آيد ؛ از طرف ديگر اگر مشكلاتى كه وزير امور خارجه دربارهء آنها با من صحبت كرده است جدى نباشد و طمع بعضى حكام باعث ايجاد مشكلات شده باشد ، موسيو ديولافوا مرا در جريان خواهد گذاشت ، و در اين‌صورت مىتوانم دستورهاى صريحى از ظل السلطان بگيرم ، ولى اشكال كار در اين است كه نامه‌هاى ديولافوا پس از يك ماه به من مىرسند و ممكن است دير رسيدن نامه موجب شود كه عمل اشتباهى انجام دهم . مسيو ديولافوا در آخرين نامه‌اش اظهار داشته كه تاكنون هزاران ناراحتى براى هيأت علمى ايجاد شده است و من هنوز نمىدانم با تمام مشكلاتى كه براى گرفتن ارتباط بين تهران و شوشتر متحمل شده‌ام ، جواب نامه‌ها به او رسيده است يا نه ؛ در هرحال در تمام اين نامه‌ها به او سفارش كرده‌ام بسيار محتاط باشد . . . به محض بازگشت ما به فرانسه ، مذاكرات به‌شدت از سر گرفته شد ؛ دربار تهران سرانجام اجازه داد كه ميسيون ، چند ماه ديگر هم در مجاورت مقبرهء دانيال اقامت كند ، ولى به اين شرط كه اگر ميسيون فرانسوى نابود شود ، حكومت جمهورى فرانسه حق نداشته باشد هيچ توضيح يا خسارتى بخواهد . مع هذا با اينكه شاه از قبول هرگونه مسئوليتى خوددارى كرده است ، فرامين سال گذشته تغييرى نكرده است و بايد منافع او را طبق سفارش رسمى كه به مظفر الملك كرده است ، تأمين كنيم . . . » « 1 » .\r\n\r\nانتظارات مردم از دراويش\r\nدر كتاب حاجى باباى اصفهانى به بعضى از كارهاى رياكارانهء دراويش و انتظارات بىموردى كه مردم جاهل از آنان داشتند ، اشاره شده است : « . . . چون به اصفهان رسيديم من به يارى دوستان ، لباس لوطىگرى را به لباس درويشى مبدّل ساختم و راه تهران را پيش گرفتم به محض اينكه خبر ورودمان به پايتخت بر زبان مردم افتاد ، طالبين دوا و دعا از هر سو روى به ما آوردند : مادرها ، براى فرزندان خود دعاى چشم‌زخم مىخواستند ، زنها از براى شوهران دعاى عقد اللّسان درخواست مىكردند ، پهلوانان حرز تيغ‌بندى ، و دختران دعاى گشادگى بخت ، و ميراث‌خواهان\r\n\r\n\r\n","description":"","footnote":"\r\n( 1 ) . سفرنامهء ديولافوا ، ترجمهء ايرج فره‌وشى ، صفحه 172 به بعد .\r\n","page_name":" 469 ","page_number":471},
  {"content":"\r\n\r\nدعاى مرگ براى ارث‌گذاران مىخواستند ، جوانان نامراد شرم‌زده ، دوائى مىطلبيدند كه بر قوّهء مردى و نيروى كمر مىافزايد . اما مشتريان پايدار و لقمه‌هاى چرب و شيرين ، همانا اندرونيان پادشاهى بودند كه فوج‌فوج مىآمدند و همه به نيروى سحر و جادو ، محبّت و علاقهء پادشاه را منحصرا براى خود مىخواستند .\r\nداروخانهء درويش مرّكب بود از . . . كفتار ، موى گرگ ، و پيه خرس ، و استخوان بوم ، و پر و بال هدهد ، و على الخصوص خاكستر و جگر ميمون ، و پوست بينى بوزينه كه اثر اكسير و بهاى كيميا داشت . . . » .\r\nدر صفحهء 63 همين كتاب مىنويسد : « . . . روزى پيرزنى در را به شدّت كوبيد و فرياد برآورد كه استاد عطّار ، همسايهء شما « سده » « 1 » كرده و در كار مردن است ، دوائى نيست كه به حلقش نكرده باشم امّا هيچ ثمرى نبخشيده است ؛ آمده‌ام تا از تو دعائى بگيرم تا بلكه از بركت نفس تو فتوحى « 2 » بيابد . چون در منزل خود قلم و كاغذى نداشتم ، قرار شد دعا را در بالين مريض بنويسم ؛ پيرزن مرا از حياطى كوچك به اتاق تنگ و تاريكى برد كه بيمار در ميان آن در بسترى افتاده و ناله مىكرد ؛ ازدحام از زن و مرد به‌قدرى بود كه اگر سوزن مىانداختى زمين نمىافتاد . فرياد بيمار بلند بود كه اىواى ! مردم به فريادم برسيد ؛ در اطراف بسترش شيشه‌ها و كاسه‌هاى دوا و درمان ديده مىشد و معلوم بود كه براى نجات او از هيچ كارى مضايقه نكرده بودند . حكيم ، با شيشه اماله و لنگ قى در گوشهء اطاق ، قليان به نوك نشسته بود و مىگفت كار اين مريض از دواى من و معالجهء من گذشته است تا حالا دواى درويش چه كند . . . قلمدانى آوردند . . . با وقار و سكون اسرارآميزى ، سر تا پاى كاغذ را با خطّوط كج و معوج عمودى و افقى ، مورّب شطرنجى ساختم . . . آنگاه گفتم قدحى پرآب آوردند و آن كاغذ را در آن حل كردم و به مريض بلعانيدم ؛ حضّار در انتظار تأثير دعا چشمها دريده و گردنها كشيده بودند تا چه كند قوّت بازوى من . . .\r\nبيمار . . . آروغى چند زد . . . چندان قى مىكرد كه اگر ابن سينا تمام كتاب خودش را در حلقش كرده بود ، آنقدر قى نمىكرد . . . اين معجزه و كرامت را به ريش خود بستم . . .\r\nاما حكيم هم به دست‌وپا افتاد . . . به صدا درآمد كه تأثير دواى خودم بود . . . » « 3 » .\r\n\r\n\r\n","description":"","footnote":"\r\n( 1 ) . منظور سكته است .\r\n( 2 ) . گشايشى .\r\n( 3 ) . حاجى باباى اصفهانى ، ص 64 .\r\n","page_name":" 470 ","page_number":472},
  {"content":"\r\n\r\n\r\nرابطهء روحانيان واقعى با صوفيان و دراويش\r\nحاج بابا به زبان هزل و شوخى ، مخالفت شديد روحانيان را با دراويش چنين بيان مىكند : « اين فرقه همه ، نام خود را درويش مىگذارند خواه نور على شاهى ، خواه نعمت اللّهى ، خواه ذهبى ، خواه نقش‌بندى و خواه سلسلهء ملعون و خبيث اويسى ؛ ولى همه كافرند و مرتّد و واجب القتل ، و هركسى به آنها معتقد باشد كشتنى و سوختنى و گردن‌زدنى است و خونش مباح ، و زن به خانه‌اش حرام است . پاره‌اى از آنها مىگويند كه روزهء رمضان ، صرفهء نان است و نماز ، كار بيوه‌زنان و حجّ ، تماشاى جهان ؛ امّا دل به دست آوردن ، كار نيكان و مردان جهان . دسته‌اى ديگر مىگويند :\r\n طاعت آن نيست كه بر خاك نهى پيشانى * صدق پيش آر كه اخلاص به پيشانى نيست \r\nديگرى از آنها مىگويد :\r\n گر كسى از سجده‌ها ، رهبر شدى * دَنگ هم همراز پيغمبر شدى \r\nو باز يك نفر ديگر از اين فرقهء ضالّه مىگويد :\r\n فسق من و زهد تو ، فلك را چه تفاوت * آنجا كه بصر نيست ، چه خوبى و چه زشتى \r\nپس از اين قرار حسن و قبح اعمال و افعال ما به اعتبار ماست و در حقيقت حسن و قبحى وجود ندارد ؛ خلاصه آنكه « عباراتهم شتّى و معناها واحد » . حقيقت اين است كه به قرآن مجيد و به احاديث و اخبار سنن اعتقاد ندارند و مىگويند كلام اللّه مجيد رطب و يابس است و احاديث و اخبار ، مجعول و ساختگى است . . . حقيقت ، اعتقاد محمد است و طريقت ، افعال او و شريعت ، اقوال او ؛ ما را با معنى محمّد كار است و با افعال و اقوال او كارى نداريم ؛ ما اهل باطنيم و بس ، و پيروى از اقوال و افعال ، كار اهل ظاهر و قشر است . دستهء چهارمى هم دارند كه مىگويند ما با ذات واجب الوجود متّحديم يعنى وحدت وجودى هستيم و شطحيّاتى چند از قبيل « ليس فى جبّتى سوى اللّه » و « انا الحق » به قالب مىزنند . . . پاك و پليد و حرام و حلال و مباح و مستحب و مكروه نمىدانند ، لعنهم اللّه اجمعين . . . مىگويند يهود و نصارا و ترسا ، در نزد آنها ، مساوى است ، و كيش و مذهب و دين نمىشناسند ، خذ لهمّ اللّه . . .\r\nملّاى رومى . . . در مثنوى مىگويد :\r\n\r\n","description":"","footnote":"","page_name":" 471 ","page_number":473},
  {"content":"\r\n\r\n هركه را ، خلقش نكو ، نيكش شُمر * خواه از نسل على ، خواه از عُمَر . . . » « 1 » \r\n* * *\r\n « يغما » خوشم به خرقه كه عمرى در اين لباس * بودم شرابخواره و نشناخت كس مرا \r\n( يغماى جندقى )\r\n در كوه و دشت هر سبعى صوفئى بدى * گر هيچ سودمند بدى صوف بىصفا \r\n( سعدى )\r\nدر كتاب حاجى باباى اصفهانى هيأت ظاهرى يك درويش چنين توصيف شده است : « درويش صفر ، قلندرى عجيب‌هيأت ، غريب‌صفت ، قوىهيكل ، بلندبالا ، عقاب‌بينى ، سياه‌چشم ، شاهين‌نگاه و تيزنظر با ريشى انبوه و گيسوانى كه تا به شانه مىريخت ، تاجى هشت‌ترك منقوش به ابيات و آيات بر تارك داشت و پوست سختى از مرغ زبرپشت ، و منتشابى بر دوش ، و كشكولى منبّت با زنجير برنجى بر دست ، و خرقه و جلبندى مضبوط بر تن و دوش و رشمه‌اى از پشم با مهره‌اى از سنگ سليمانى در ميان ، و تسبيح هزار دانه بر گرد دست ؛ چنين قلندرى در كوچه و بازار با هيبت و سطوت قدم مىزد . پس از آنكه رشتهء انس و الفت محكمتر گرديد و از محارم شدم ، فهميدم كه آن همه آرايش و پيرايش تنها براى فريفتن مردمان سست‌مايه است و بس . . . شبى درويش صفر . . . روى به من نمود كه حاجى ! آيا واقعا حيف نيست كه تو با اين همه عقل و شعور و خطّ و ربط ، ديده باطنت كور باشد و اينقدر پست‌مايه باشى كه قليان‌فروشى را مايهء گذران سازى ؟ آيا ميل ندارى كه در سلك رندان درآئى و به حلقه خاصّان داخل گردى يعنى به يك كلمه آدم بشوى ؟\r\nراست است كه لباس درويشى در ظاهر چركين و كم‌بهاست و روزى درويشان از راه دريوزه و ريزه‌خوارى خوان ديگران مىرسد ، امّا بدان كه لقمه‌اى است بس رنگين كه تحصيل آن احتياجى به كدّ يمين و عرق جبين ندارد ؛ زندگى ما طايفه ، تنبلى و بيكارى و بيعارى و تن‌آسائى است .\r\n روضهء خلد برين خلوت درويشان است * مايهء محتشمى خدمت درويشان است\r\nدولتى را كه نباشد غم از آسيب زوال * بىتكلّف بشنو ، دولت درويشان است \r\n\r\n\r\n","description":"","footnote":"\r\n( 1 ) . حاجى باباى اصفهانى ، ص 227 .\r\n","page_name":" 472 ","page_number":474},
  {"content":"\r\n\r\n. . . خلاصه آنكه مردم زمانه ، بازيچهء دست درويشانند و ما در سايهء ضعف نفس و سستى اعتقاد و نادانى و ساده‌لوحى آنها زندگى مىكنيم و نانشان را مىخوريم و به ريششان مىخنديم ؛ همانا تو با اين استعداد خداداد و اين مايه و پايه ، نه‌تنها فخر طايفهء درويشان بلكه شبلى و جنيد ايشان خواهى شد . . . » « 1 » .\r\nرضا على ديوان بيگى ضمن توصيف اوضاع سياسى و اجتماعى ايران در عهد ناصر الدّين شاه ، از مشايخ طريقت نقش‌بندى در كردستان سخن مىگويد و از جمله مىنويسد : « مريدها ، دنيا را در اختيار آن مشايخ مىدانستند و از صبح تا غروب به فاصلهء هزار قدم روبروى شيخ سرپا مىايستادند و مثل مجسّمه تمام حواسشان صرف اين بود كه شيخ به آنها عطف توجه نمايد و هنگامى كه به اين سعادت نايل آمدند ، حال جذبه به آنها دست مىداد ؛ مانند مجانين حركاتى غريب و عجيب از آنها ديده مىشد . مىگفتند يك نفر از اين مريدان ( شيخ محمّد معروف ) هيجده سال جز با شيخ مرشد خود با احدى يك كلمه حرف نزد ، امثال اين مريدها خارج از حدود كردستان ، در بغداد و اسلامبول حتّى تركستان و هندوستان ، زياد بوده و هست كه اغلب به زيارت اين مشايخ مىآمدند يا نياز مىفرستادند . . . مشايخ طريقت نقشبنديّه هم مردانى عابد و زاهد و رياضت‌پيشه بودند و از رياضتهاى آنها يكى اين بود كه چلّه مىنشستند به اين معنى كه چهل دانه خرما همراه بر مىداشتند و در جاى تاريكى يك چالهء تنگ مىكندند ، به مانند قبر ، و چهل روز آن تو مىماندند و روزه مىگرفتند و روزى يك عدد از آن خرماها افطار مىكردند ، وقتى چلّه تمام مىشد به‌صورت مردهء متحرّكى از قبر بيرون مىآمدند . . . » « 2 » .\r\nخانهء جهل خراب !\r\n\r\n\r\n","description":"","footnote":"\r\n( 1 ) . حاجى باباى اصفهانى ، ص 51 و 52 .\r\n( 2 ) . فرهنگ ايران‌زمين ، جلد بيستم ، ص 115 .\r\n","page_name":" 473 ","page_number":475},
  {"content":"\r\n\r\n\r\nانديشه‌هاى اجتماعى و مذهبى در عهد قاجاريّه\r\nدر دورهء قاجاريه ، در نتيجهء نفوذ تدريجى تمدّن جديد به ايران ، تا حدّى از اختلافات و جنگ‌هاى مذهبى كاسته شد . از نامه‌يى كه آقا محمّد خان قاجار به ميرزا ابو القاسم قمّى نوشته « 1 » ، پيداست كه اين مرد جنگجو و سفّاك توجّه خاصى به طبقهء روحانيان نداشته ، ولى از دورهء فتحعلى شاه به بعد طبقهء روحانيان ، موضع و موقعيّت اجتماعى خود را مشخّص كردند . روحانيان مادّى و دنياپرست ، گرد هيأت حاكم زمان خود حلقه زدند و با تأييد مظالم زورمندان ، از اين خوان يغما حصّه‌يى كلان به دست آوردند و آن دسته از روحانيان كه اهل صفا و حقيقت بودند ، از ستمگران دورى گزيدند و سعى كردند كه از اختلافات و مبارزات مذهبى جلوگيرى كنند و مردم را از تعصّب و جمود برحذر دارند ، پس از آن كه شيخ احمد احسائى شهرتى كسب كرد ، فتحعلى شاه ضمن نامه‌يى از او خواست كه به تهران آيد ؛ شيخ پس از تأمّل بسيار به تهران آمد ، ولى دوران اقامت او در اين شهر چندى نپاييد . چون فتحعلى شاه علّت رجعت او را پرسيد ، آشكارا گفت اگر من در جوار سلطان مسكن گزينم باعث تعطيل امر سلطنت خواهد بود . . . چه سلاطين و حكّام ، تمام اوامر و احكام را به ظلم جارى مىنمايند . . . « اگر مردم از من استمداد جويند ، حمايت خلق بر من واجب است و چون در مقام وساطت برآيم اگر سخن مرا بپذيرند ، موجب تعطيل امر سلطنت خواهد بود و اگر نپذيرند براى من خوارى و ذلّت است » سلطان ناچار سر تسليم فرود آورد و با مراجعت او موافقت كرد . در همين دورهء فتحعلى شاه ،\r\n\r\n\r\n","description":"","footnote":"\r\n( 1 ) . نگاه كنيد به مجلّهء بررسىهاى تاريخى ، شمارهء 1 سال چهارم ، مقالهء ابراهيم دهگان .\r\n","page_name":" 474 ","page_number":476},
  {"content":"\r\n\r\nميرزا احمد اديب شيبانى شاعر دانشمند كاشان ، طى منظومه‌يى انتقادى به جنگ‌هاى كودكانهء حيدرى و نعمتى حمله مىكند ، و از جمله چنين مىگويد :\r\n چون كه سلطانِ اهتدا ، حيدر * پور سُلطان جنيد ، شد سرور\r\nسر زد از اردبيل و بست ميان * همچو شَه نِعمتُ اللّه از كِرمان\r\nدم از ارشاد و اهتدا مىزد * خلق را سوى خود صلا مىزد\r\nدر ميان مريد اين دو مُراد * بيكران خصمى و نزاع افتاد\r\nحيدرى - نعمتى دو فرقه شدند * اين يكى آتش و دگر چو سپند\r\nآب و آتش به‌هم همى آميخت * رومى و ترك خون هم مىريخت\r\nپادشاهان ز مصلحت به دَوام * خصمى « 1 » افكنده در ميان عوام\r\nكه خود ، آسوده حكمران باشند * صيد ، بىزحمت اوفتد به كَمَند\r\nزان سپس ، شهرها دو نيم شدند * حيدرى - نعمتى زعيم شدند\r\n. . . ابله آن خلق كز تعصّب و جهل * كرده دشوار اين قضيّهء سَهل\r\nاى نديده تو مقتدايان را * به عبث مىكنى فدا جان را\r\nچهارصد سال شد كه اين دو امام * مرده‌اند و تو در تَعَصّبِ خام\r\n. . . باش اى نورديده همچو « اديب » * زين دو بيگانه ، و به دوست قريب « 2 » \r\nمؤلّف رستم التّواريخ مواردى چند از اختلافات شيعه و سنّى ذكر مىكند و با استناد به اقوال شخصيّت‌هاى مختلف ، جنگ اين دو را عبث و غيرمنطقى مىشمارد و مىنويسد : « در ميان حضرت على ( ع ) و خلفاى راشدين كمال اخوّت و الفت و محبّت و مودّت بوده و برهان اين قول آن است كه حضرت على ( ع ) دختر خود ( حضرت كلثوم ) را كه از حضرت فاطمهء زهرا داشت ، به فاروق اعظم ( عمر ) تزويج نمود و سه پسر خود را مسمّى به اسم خلفاى راشدين نمود و اين چهار ، ركن اسلام مىباشند و به مظاهرت و معاونت هم بالاتّفاق دين را رواج دادند . . . غرض آن كه اين دعوى خصومت و ضديّتى كه در ميان شيعه و سنّى مىباشد ، باطل و عاطل و بيهوده مىباشد . خدا گمراهان اين دو گروه را هدايت نمايد » « 3 » .\r\nبه‌طور كلّى در دوره قاجاريّه از اختلافات شديدى كه بين شيعه و سنّى وجود\r\n\r\n\r\n","description":"","footnote":"\r\n( 1 ) . دشمنى و اختلاف .\r\n( 2 ) . از تاريخ اجتماعى كاشان ، ص 105 .\r\n( 3 ) . رستم التّواريخ ، ص 231 .\r\n","page_name":" 475 ","page_number":477},
  {"content":"\r\n\r\nداشت ، به‌طور محسوس كاسته شده بود ولى جنگ و اختلاف بين مسلمانان و اقليّت‌هاى مذهبى همچنان باقى بود . يحيى دولت‌آبادى در شرح حال خود ضمن بحث از مسافرت به سوى حجاز از تعصّب سنّيان سخن مىگويد و مىنويسد :\r\n« در طى مسافرت خود در مدرسه‌يى ، مدّت يك ساعت استراحت كردم ، معلّم مكتب از حال و كار و مقصد و مذهب نگارنده پرسيده ، ايرانى و شيعه‌مذهب بودن خود را كتمان كردم تا بدانم او در چه عقيده‌يى است ؛ چون سخن از شيعيان به ميان آمد برآشفته شد و گفت هركس يك رافضى را بكشد بدان ماند كه هفتاد مرتبه طواف خانه خدا كرده باشد ؛ از تعصّب او تعجّب كردم و بر حال نورسانى كه پروردهء دست تربيّت او بودند ، تأسف خوردم . آرى ، چنان‌كه اتّحاد مذهبى مىتواند اقوام مختلف را به يكديگر نزديك كند ، تعصّب جاهلانه نيز مىتواند بزرگ‌ترين سنگ تفرقه را در راه ائتلاف ملل بيندازد ، و دل آدمى را گورستان رحم و مروّت نمايد » « 1 » .\r\nبعد از فوت حاجى سيّد كاظم رشتى در سنه 1259 ، ابتدا معلوم نبود كه جانشين وى يعنى « شيعهء كامل » بعد از او كه خواهد بود ، ولى طولى نكشيد كه دو مدّعى ، براى اين مقام پيدا شد : يكى حاجى محمّد كريمخان كرمانى كه رئيس كلّ شيخيّهء متأخّرين گرديد ، و ديگرى ميرزا على محمّد شيرازى كه خود را به لقب « باب » ( يعنى در ) مىخواند و مفهوم و مقصود او از اين كلمه تقريبا همان معنى بود كه از « شيعه كامل » اراده مىشد و استعمال اين كلمهء مخصوص ، چندان تازگى نداشت بلكه از همان زمان امام دوازدهم محمّد بن الحسن العسكرى ( ع ) استعمال آن معمول بود ، زيرا كه امام مذكور بعد از دفن و تجهيز پدر خود « امام حسن عسكرى » بلافاصله از انظار غيبت نمود . در دورهء اوّل اين غيبت كه به غيبت صغرى معروف است امام ثانى عشر ، به كلّى قطع روابط با اتباع خود نكرده بود ، بلكه مع الواسطه يعنى به توسط چهار نفر از صحابهء خود كه ايشان را ابواب اربعه مىخواندند ، با شيعهء خود مرابطه و مكاتبه داشت . اين دورهء غيبت يعنى غيبت صغرى به وفات باب چهارم ابو الحسن على بن محمّد السّمرى در 15 شعبان سنهء 328 منتهى شد و از اين تاريخ به بعد امام در غيبت كبرى داخل شد و به كلّى از انظار عامّه و خاصّه محتجب شد . امام\r\n\r\n\r\n","description":"","footnote":"\r\n( 1 ) . حيات يحيى ، جلد اوّل ، ص 73 .\r\n","page_name":" 476 ","page_number":478},
  {"content":"\r\n\r\nدوازدهم در سنهء 260 ( درست هزار سال پيش از ظهور ميرزا على محمّد باب ) به درجهء امامت رسيده جانشين پدر شد و در سنهء 328 غيبت كبرى نمود و از آن وقت تاكنون به عقيده شيعه ، وى زنده است و در آخر الزمان ظهور خواهد كرد و جهان را پر از عدل‌وداد خواهد نمود . ليملا الارض قسطا و عدلا بعدا ما ملئت ظلما و جورا « 1 » .\r\n\r\n\r\n","description":"","footnote":"\r\n( 1 ) . نقطة الكاف ، مقدّمه ، ص يح به بعد . ( دربارهء اين كتاب بعدا توضيح خواهيم داد ) .\r\n","page_name":" 477 ","page_number":479},
  {"content":"\r\n\r\n\r\nدر پيرامون فرقهء مبتدعهء باب\r\n\r\nكليّات\r\nميرزا سيّد على محمّد شيرازى ( 1225 - 1266 ) مشهور به « باب » را در آغاز دعوتش ، « باب امام » و در اواخر به موجب دعاوى خود او ، وى را مهدى موعود ، امام زمان و نقطهء اولى و مظهر الهى مىشمردند . اوّل كسى كه ميرزا سيد على محمّد را به اين عنوان شناخت ، ملّا حسين بشرويه بود كه بابيّه او را « اوّل من آمن » و باب را « باب الباب » لقب دادند .\r\nنخستين هيجده نفرى نيز كه به باب گرويدند ، او را به عنوان مهدى و امام قائم شناخته‌اند ، به حروف « حىّ » مشهورند كه برحسب حساب جمّل معادل 18 مىشود . بارى بابيّهء نخست ، خاصّه جماعت معروف به حروف حىّ ، در ترويج و نشر عقايد باب اهتمام بسيار به كار بردند و با آن كه خود باب در زندان بود ، پيروانش در اكثر بلاد ، عقايد و دعاوى او را نشر و ترويج كردند ، مردم را به پيروى و طرفدارى او دعوت نمودند ، چنان كه ملّا حسين بشرويه ، مقارن قيام سالار در خراسان اهتمام بسيار در اين باب كرد . حمزه ميرزا حشمت الدّوله او را به حبس افكند ، امّا او از آن‌جا گريخته به قلعهء « بدشت » در شاهرود و از آنجا به مازندران رفت . اولين مجمع بابيّه در قريهء بدشت شاهرود منعقد شد كه در آن بابيّه تمام مملكت فراز آمدند و ظهور تعاليم تازه را اعلام نمودند قرة العين در آن مجمع بىحجاب ظاهر شد و براى قوم سخن گفت . ملّا حسين بشرويه در پايان اين مجمع به سوى بارفروش رفت و در آن‌جا در قلعهء طبرسى قوايى جمع كرد و چند دفعه قواى محلّى ، و حتى قوايى را كه از مركز به دفع او گسيل شده بود ، شكست داد . عاقبت ملّا حسين بشرويه در ربيع الاوّل سنهء 1266 ه . ق كشته شد ، ولى بابيّه قلعهء طبرسى را همچنان نگاهداشته از آن مدافعه\r\n\r\n","description":"","footnote":"","page_name":" 478 ","page_number":480},
  {"content":"\r\n\r\nكردند ، امّا سرانجام تسليم شدند و قواى دولت آنها را قتل‌عام كرد و از آن جمله ملّا محمّد على بارفروش معروف به « قدوس » كه از حروف « حىّ » بود به قتل رسيد .\r\nجنگ طبرسى مدّت 9 ماه از شوّال 1264 تا جمادى الآخر سال 1265 طول كشيد ، اما دامنهء اين فتنه تا به بلاد ديگر نيز كشيد ؛ سيّد يحيى دارابى در نيريز خروج كرد ، در جنگى كه بين سپاه حكومت و بابيّه روى داد ، سيّد يحيى با 12 تن از يارانش به قتل رسيدند . در زنجان ملّا محمّد على زنجانى كه در نزد بابيّه ملقّب به « حجت » است ، قيام كرد ، حاكم زنجان براى اطفاى فتنه ، او را به مهمانى دعوت و توقيف نمود ، اما بابيّه به سراى حاكم ريخته ملّا محمّد على را رهانيدند ؛ در زنجان شورش درگرفت و امير كبير لشكر بدان جا گسيل كرد . ملّا محمّد على زنجانى و عدّه‌يى از اصحاب ، به قتل رسيدند و فتنه فرو خفت ( 1266 ه . ق ) . بعد از قتل باب ، باز بابيّه ، به سبب خشونتى كه دولت در دفع آنها داشت ، همواره درصدد شورش و طغيان بودند ، عاقبت در نياوران سوءقصد در حقّ ناصر الدّين شاه قاجار كردند ( 28 شوال 1268 ) كه كارگر نشد و در نتيجه آن ، عدهء زيادى از بابيّه دستگير شده ، هريك را به صنفى از مردم سپردند ، تا آن‌ها را در ولايات و تهران به فجيع‌ترين وضع هلاك نمايند ، و حتّى يكى از آن‌ها را به مدرسه دار الفنون آوردند تا معلّمين و شاگردان ، او را قطعه قطعه كردند . و چند تن از آن‌ها را شمع آجين كرده در شهر گردانيدند و كشتند ( سلخ ذيقعهده 1268 ) . بعد از آن بزرگان بابيّه و از آن جمله ميرزا يحيى صبح ازل - خليفهء باب - و برادرش ميرزا حسين على نورى ملقّب به بهاء اللّه به عراق تبعيد شدند و بابيّهء ايران در همهء بلاد معروض قتل و اهانت گرديدند . تعداد مقتولين بابيّه ، كه از ظهور باب تا اين زمان در ايران به حساب آمده ، مطابق ادّعاى كتب بابيّه بالغ بر 20 هزار بوده كه ظاهرا اين رقم از مبالغه خالى نباشد . بارى در سنه 1280 ه . ق ميرزا حسين على مدّعى ميرزا يحيى شد و حتى خود را موعود باب و « من يظهره اللّه » خواند . پس از آن ، بابيّه به دو فرقهء بهايى و ازلى تقسيم شدند و بهاء اللّه تعاليم تازه‌يى آورد كه به بهائيّت معروف شد « 1 » . اين بود مختصرى از نهضت بابيّه ، اكنون اندكى به تفصيل از علل اين جنبش و اصول تعاليم آن سخن مىگوييم .\r\n\r\n\r\n","description":"","footnote":"\r\n( 1 ) . مأخوذ از دايرة المعارف فارسى ، جلد اوّل ، پيشين ، ص 360 .\r\n","page_name":" 479 ","page_number":481},
  {"content":"\r\n\r\n\r\nجنبشهاى جديد مذهبى\r\nچنان كه قبلا اشاره كردم در دوره قاجاريّه مهم‌ترين نهضت مذهبى و اجتماعى نهضت بابيّه است كه از تعاليم شيخ احمد احسائى و سيّد كاظم رشتى سرچشمه مىگيرد .\r\n\r\nمكتب شيخيّه\r\nشيخيّه فرقه‌يى از شيعهء اماميهء اثنى عشريّه از پيروان شيخ احمد احسائى از علماى بزرگ شيعه در قرن 13 ( رجب 1166 - ذيقعده 1241 ه . ق ) مىباشند .\r\nپيروان اين مكتب يعنى احمد احسائى ، سيّد كاظم رشتى ، باب ، بهاء و حاج محمّد كريمخان قاجار و ديگران ، تحت تأثير تحوّلات و انقلابات اجتماعى ، مذهبى ، اقتصادى و فلسفى غرب و رشد سريع عقل‌گرايى ( راسيوناليسم ) در اروپا به گمان خود سعى مىكردند مانند فرقه اسماعيليّه با توسّل به قدرت نامحدود « امام » ، معتقدات خود را با موازين علمى و عقلى امروز نزديك سازند و قسمتى از تعاليم مذهبى را كه به تصوّر آنان با فرهنگ و تمدن جديد هماهنگى ندارد به دست فراموشى سپارند و چنان كه اشاره كرديم براى آنكه نزد شيعيان متعصّب و قشرى مورد تكفير و طعن و لعن قرار نگيرند ، در قدرت و اختيارات و درجه فهم و تشخيص « امام » غلوّ فراوان كردند ، تا در پرتو قدرت او بتوانند به زعم خويش با انديشه‌هاى مخالفان مبارزه كنند و راه و رسم نوينى به‌وجود آورند .\r\n\r\n","description":"","footnote":"","page_name":" 480 ","page_number":482},
  {"content":"\r\n\r\n\r\nامامت در نظر شيخيّه :\r\n« شيخيّه ، ائمه اثنى عشر ( يعنى 12 امام ) را ادّله اربعه موجودات ( علّت فاعلى ، صورى ، مادى و غائى علت ) مىدانند . به عقيده ايشان امام مشيّت خدا و قدرت خدا و دست خدا در اجراى جميع امور وجوديّه و كونيّه و شرعيه ، بدون استثنا است و « صاحب ولايت عامّهء مطلقه بر جميع ماسوى اللّه ، و شاهد و مطّلع بر كلّ موجودات است » ، هريك از ائمّه ، در حين تصرّف در امور عالم ، « امام ناطق » است و امام بعد از او ، در حال حيات او ، « امام صامت » به شمار مىرود يعنى مأذون نيست در احكام شرع چيزى بگويد ، مثلا امام حسن و امام حسين در حيات حضرت امير ، امام صامت بودند . و حضرت امير امام ناطق بود و حضرت امير در حيات حضرت رسول امام صامت بود . امام دوازدهم پس از على و حسن و حسين ، از امامان ديگر افضل است ، امام زمان درحال غيبت خود در اين دنيا نيست بلكه در دنياى ديگرى است به نام عالم برزخ يا « هورقليا » . . . شيخ احمد احسائى معراج جسمانى حضرت رسول را تعبير مىكند . . . گاهى مىگويد كه با جسم مادّى خود نرفت بلكه با جسم برزخى خود رفت و گاهى مىگويد كه جسم حضرت رسول الطف از همهء اجسام و بدن او محيط به همهء اجسام است . . . دربارهء معاد جسمانى ، احسائى معتقد است كه انسان را دو جسم است يكى جسم مركّب از عناصر زمانى كه به منزلهء اعراض جسم حقيقى است و مانند جامهء آنست و آنچه پس از مرگ مىپوسد و از ميان مىرود همين جسم است . و ديگرى جسمى است كه زمانى نيست و از عالم هور قلياست و نسبت آن به جسم اوّل مانند شيشه‌يى است كه در دل سنگ است ، امّا هيأت و شكل آن همين هيأت و شكل انسان است و آنچه روز قيامت محشور خواهد شد همين جسم است . . . شيخ احمد با اين تفسير ، هم خواسته است كه منكر معاد جسمانى كه از ضروريات دين است نشود و هم راهى براى حلّ اشكالات حاصل از اعتقاد به آن پيدا كند ، و از قضا همين عقيده موجب تكفير او شد و بسيارى از ملّاهاى قرن 13 ه .\r\nق . حكم به كفر او دادند . » « 1 »\r\nهانرى كربن راجع به اصول عقايد شيخيّه چنين داورى مىكند :\r\n\r\n\r\n","description":"","footnote":"\r\n( 1 ) . دايرة المعارف فارسى ، ج 2 ، از ص 1524 .\r\n","page_name":" 481 ","page_number":483},
  {"content":"\r\n\r\n\r\nاصول عقايد شيخيّه\r\n« مكتب شيخيّه كه به همّت شيخ احمد احسائى پايه‌گذارى شد ، در عين دلبستگى به اصول تشيّع و سعى در بالا بردن مقام ائمّه ، مىكوشيد براى پاره‌يى از عقايد مسلمين نظير معراج و معاد و غيره محمل عقلى و منطقى پيدا كند ، مشايخ شيخيّه با تعصّب و ايمان راسخى معتقد بودند كه « جميع علوم دنيا و آخرت ما كان و ما يكون صحيحش نزد آل محمّد ( ع ) بود . و آنچه ديگران گفته باشند كه بر خلاف فرمايش ايشان باشد ، آن جهل است و علم نيست و علم صحيحى جز علم قرآن نيست كه نازل به علم پروردگار شده و مفسّر آن هم آل محمّدند لا غيره » ( از كتاب فهرست ابراهيمى ، ص 72 به بعد ) . . . بر خلاف جمعى از علما ، كه اغلب تصريح مىكنند : « به عقل خود اينطور مىگوييم » و يا حكما كه در تعريف علم حكمت مىنويسند كه « آن علم به حقايق اشياء است ، خواه موافق با شرع باشد خواه نباشد . . . » « 1 » .\r\nبه نظر محقق و پژوهنده فرانسوى هانرى كربن : « خواسته‌هاى مكتب شيخيّه يك امام‌شناسى تامّ و مترقّى است و هميشه قصد دارد سطح چنين مكتب اماميّه‌يى را بالا ببرد . در بادى امر همين اراده و ميل به ارتقاء و سعى در بالا بردن سطح شعور مردم ، در معرفت امام ، اين مكتب را به اين‌صورت جلوه‌گر و مشخّص مىسازد كه در عالم معنى « تهذيب مجدّدى » و در آنچه مربوط به ماوراء طبيعت است « نظم و نسق جديدى » آورده است . اين تهذيب و تعديل به اين مكتب ، قدرت عمل و وسعت ميدانى مىدهد كه با ساير نهضت‌هاى « اصلاح‌طلبى » كه در ساير نقاط عالم شناخته شده و بيشتر كوشششان تطبيق دادن دين با اوضاع روز است ، به كلّى فرق دارد . به دنبال حكمت الهيّه رفتن ، آن هم حكمتى كه منحصرا از متون اخبار و نصوص ائمّهء اطهار گرفته شده است و انكار رجحان علم فقه و اصول ، بر حكمت الهيّه ، مطلبى بود كه بدون مقدمه براى همه مجتهدين قابل فهم نبود . . . با وجود اين بعيد است كه شيخيّه صاف و ساده پهلو به پهلوى حكماى پيرو مكتب ملّاصدرا و فلاسفهء پيرو بو على سينا و اشراقيّون خيمه بزنند و به اردوگاه اينان بپيوندند ، محقّقا\r\n\r\n\r\n","description":"","footnote":"\r\n( 1 ) . مكتب شيخى ، به قلم هانرى كربن ، ترجمه دكتر فريدون بهمنيار ، مقدّمهء مترجم ، از ص 12 به بعد .\r\n","page_name":" 482 ","page_number":484},
  {"content":"\r\n\r\nدر جاهايى با يكديگر عبور و با هم تلاقى مىكنند . . . با اين‌حال نه‌تنها فاصلهء زيادى شيخيّه را از حكما و فلاسفهء مذكور در فوق جدا مىسازد ، بلكه همين اندازه شيخيّه از صوفيه فاصله دارد . . . » هانرى كربن در پايان اين بحث متذكّر مىشود كه « وضع مكتب شيخى در عين‌حال با وضع قشرى و ظاهرى مكتبى كه اخبارى گفته مىشود ، به كلّى مغايرت دارد . . . » « 1 » .\r\nشايد به همين علّت باشد كه بعضى از روحانيان عليه شيخ احمد و سيّد رشتى به مبارزه برخاسته و در مواردى زبان به تكفير آنان گشوده‌اند ، چنان‌كه در نتيجهء تحريكات و نامه‌پراكنيهاى ملّا برغانى ، شيخ احمد خود را مواجه با وضع خطرناكى ديد و ناچار در سن 90 سالگى راه مكّه پيش گرفت و در سه منزلى مدينه در 1827 ميلادى درگذشت .\r\n\r\nارزش علمى شيخ احمد احسائى\r\nدر كتاب قصص العلماء دربارهء شخصيّت علمى شيخ ، چنين اظهار نظر شده است : « شيخ احمد جمع ميان قواعد شرع و حكمت نمود و معقول را به اعتقاد خود با منقول مطابق ساخت ، لهذا محل طعن و تكفير شد ، چه اكثر قواعد معقول ، تطبيق آن با ظواهر شرعيّه امكان ندارد . » در جاى ديگر از مندرجات قصص العلما چنين بر مىآيد كه اهل حكمت و فلسفه ، براى شيخ مقامى قائل نبودند : « . . . شيخ ، سرآمد اهل زمان شد . . . ليكن نزد حكما وقعى نداشت و ايشان چندان معتقد به فضيلت و معقول‌دانى شيخ نبودند و نيستند و از آخوند ملّا على نورى سؤال كردند كه فضيلت شيخ چگونه است ؟ گفت : عامى صافى ضميريست . » ميرزا محمّد تنكابنى مىنويسد : « هنگام مسافرت به خراسان مسائلى چند از حكمت و كلام در رساله‌يى جمع كردم و جواب اشكالات را از حاجى ملّا هادى سبزوارى خواستم ولى او به جهاتى پاسخ نداد چون اين مطلب را با علما در ميان نهادم گفتند از بيم تكفير سخنى نگفته است ، چه او نيز مانند شيخ احمد احسائى با ملّاصدرا هم‌مذهب و در فساد عقيده با او شريك بود . . . » تنكابى سپس مىنويسد : « ضمن گفتگو با سبزوارى\r\n\r\n\r\n","description":"","footnote":"\r\n( 1 ) . مكتب شيخى . . . ، صفحهء 6 به بعد .\r\n","page_name":" 483 ","page_number":485},
  {"content":"\r\n\r\nاز سبب تكفير شيخ احمد سؤال كرده گفتم در معاد ، مذهب او با مذهب ملّاصدرا يكى است ، حاجى گفت مگر ملّاصدرا را هم تكفير كرده‌اند ؟ گفتم او كه از قديم الايّام در السنهء علما ، جارى بوده . . . » « 1 » .\r\nسيّد رشتى كه او نيز مبلّغ آرا و افكار شيخ بود ، با چنين سرنوشتى روبرو گرديد و مخالفين عليه او به تحريكاتى دست زدند به طورى كه ناچار شد از كربلا حركت كند ، در مراجعت از سامره وقتى كه به بغداد رسيد نجيب پاشا حاكم عثمانى از او دعوت كرد و به او قهوه‌يى مسموم داد ؛ سيد دو روز بعد وفات نمود . اين وقايع و كارشكنىهايى كه عليه حاج محمّد كريمخان يكى ديگر از پيشوايان مكتب شيخيه به‌وقوع پيوست ، به خوبى نشان مىدهد كه سران اين جماعت از قماش روحانيون معمولى نبوده و همواره سعى كرده‌اند در مقابل فقها و اصوليّون عالم اسلام ، جريان ديگرى ايجاد كنند .\r\n\r\nتعاليم محمد كريمخان\r\nمحمد كريمخان به پيروان خود تعليم مىدهد كه در انتخاب راه ، از عقل خود مدد گيرند نه از روش پدران و گذشتگان : « بپرهيز از اين كه بگويى ما پدران خود را يافتيم كه بر اين يا بر آن طريقه مىرفتند ، چه‌بسا ممكن است كه پدر تو خودش نمىدانسته است ، بترس از اين كه مطمئن شوى ( يعنى با شكّ و ترديد و مطالعه و تحقيق ، سعى كن به حقيقت دست‌يابى ) نه اينكه به موافقت با بهايم يا با گمراهان حيران ، هر روز به راهى روى . . . كسى كه در او روح الايمان نيست مرده‌يى است ، اجتناب كن از مجالست و معاشرت با مردگان ، زيرا چه استفاده از اموات مىتوان انتظار داشت . . .\r\nمگو فلان ، مخالف اين‌هاست و « ديگران » اينطور نمىگويند ، من نيز يكى از اين ديگران هستم و تو نيز براى خودت كسى هستى ، پس چه باك از مخالفت اين و آن . . . » كربن در جاى ديگر اصول عقايد شيخيّه را عبارت از : « توحيد ، معرفت پيغمبر ، معرفت امام ، و معرفت شيعيان » « 2 » مىداند و مىنويسد كه 14 معصوم ( پيغمبر ، فاطمه و 12 امام در مذهب شيخيّه مقام شامخى دارند ) ايادى خدا و عوامل تكوين‌اند .\r\n\r\n\r\n","description":"","footnote":"\r\n( 1 ) . شيخيّه ، مقالهء آقاى جمال‌زاده ، به نقل از مجلهء يغما ، آذر 40 ، ص 444 و 446 .\r\n( 2 ) . مكتب شيخى ، پيشين ، ص 88 .\r\n","page_name":" 484 ","page_number":486},
  {"content":"\r\n\r\nبه نظر شيخيّه ، امام ناطق كسى است كه از جانب خدا يا پيغمبر نطق مىكند و امام صامت كسى است كه بايد بعد از او بيايد ، بنابراين هريك از دوازده امام در زمان امامت ، ناطق و قبل از احراز اين مقام صامت بودند ، هيچ‌يك از سران شيخيّه خود را فرد كامل يا باب امام معرّفى نكرده است ، زيرا با چنين اظهارى « سرّى » را كه اساس تشيّع است آلوده كرده و غيبت را نقض و رشتهء انتظار آخر الزّمانى را پاره كرده است . . . بنابراين بابىبودن جز منكر شيخى بودن نمىتواند چيز ديگرى باشد ، به عبارت ديگر بابىبودن ، شيخى نبودن است . » « 1 »\r\nديگر از كسانى كه دربارهء شيخيّه يا « شيخىگرى » بحث كرده‌اند ، سيّد احمد كسروى است . به نظر او « بهايىگرى از بابىگرى پديد آمده و بابىگرى از شيخىگرى ريشه گرفته و شيخىگرى از شيعه‌گرى برخاسته است . . . » كسروى مىنويسد :\r\n« داستان باب و بها ، با مهدىگرى يعنى ظهور حضرت ، پيوند نزديك دارد و اين پندار در آغاز نهضت اسلامى وجود نداشته بلكه قبل از پايان سدهء يكم اين فكر اندك‌اندك در مغزها راه يافته است . » « 2 » نبايد فراموش كنيم كه ايرانيان از ديرباز براى آل على ( ع ) و ائمه معصومين مقام و منزلتى و الا قائل بودند و همين گرايش مردم ايران به عالم تشيّع مقدمات استقلال سياسى ايران را در دوره سامانيان فراهم كرد .\r\nقبل از استقرار حكومت سامانيان خلفاى بغداد و اهل تسنن بر ايرانيان و ديگر ملل خاورميانه حكومت و فرمانروائى داشتند ، ولى ايرانيان با حفظ زبان و مليّت خود و برافراشتن پرچم تشيّع از دورهء صفاريان و سامانيان به بعد در راه استقلال و آزادى پيش رفتند و از دادن باج و خراج به حكومت بغداد خوددارى كردند . ولى حكومت فاسد عباسيان قرنها دوام يافت تا سرانجام در عهد خلافت مستعصم ، آخرين خليفه عبّاسى هلاكو خان مغول تحت تعليمات خواجه نصير الدين توسى به حكومت پانصد ساله عباسيان پايان بخشيد .\r\nبرگرديم به اصل موضوع : كسروى مىنويسد : تا پيش از جنبش مشروطه در ايران يگانه اميدگاه مردم امام ناپيدا مىبود ، و نيكى آينده و رهايى كشور از بدبختى و مانند اين‌ها را جز از راه پيدايش آن امام نمىدانستند ، هر روز سه بار در پشت سر\r\n\r\n\r\n","description":"","footnote":"\r\n( 1 ) . همان كتاب ، ص 101 .\r\n( 2 ) . بهايىگرى ، ص 2 .\r\n","page_name":" 485 ","page_number":487},
  {"content":"\r\n\r\nنمازها « السّلام عليك يا صاحب الزمان » خواندندى و شتاب او را در پيداشدن ، با ندبه و زارى طلبيدندى . . . » « 1 »\r\nكسروى پس از اين بحث ، از شيخىگرى سخن مىگويد و مىنويسد : « اين شيخ ( احمد احسائى ) از يكسو به شيعىگرى دلبستگى بسيار مىداشت و در آن زمينه كه ديگران راه گزاف‌انديشى و گزاف‌گويى را پيموده بودند اين ، چند گام نيز جلوتر مىافتاد . . . چون فلسفهء يونان با شيعه‌گرى هيچ‌گونه سازشى نمىداشت ، شيخ احسايى كه به هر دو دلبسته مىبود ، ديگرگونىهايى در شيعىگرى پديد آورد و از درهم‌آميختن باورهاى شيعى با فلسفه ، سخنان نوينى به ميان آورد و اين سخنان اگرچه بىپرده گفته نمىشد و شيخ آن را در لفافه مىپيچيد ، با اين‌حال پنهان نماند و به زبانها افتاد و ملّايان چه در نجف و كربلا و چه در شهرهاى ايران . . . به هياهو برخاستند و شيخ و شاگردانش را بىدين خواندند . . . » .\r\nتنكابنى نيز در قصص العلماء مىگويد : « شيخ تمام سعى خود را به‌كار برده است تا از حكمت الهى شيعه و فلسفه ، تركيبى كند به نوع تركيبى كه ملّاصدرا ساخت . . . » ولى كربن چنان كه گفتيم معتقد است بين انديشه‌هاى شيخ و فلسفه ، هيچ نوع سازگارى وجود ندارد ولى شيخ سعى كرده است براى بعضى معتقدات مسلمين نظير « معراج و معاد » محمل علمى و عقلى پيدا كند .\r\nكسروى از قول شيخ احسائى در مورد معراج مىنويسد : « پيغمبر ما چون به معراج مىرفت با درگذشتن از كرهء خاك ، عنصر خاكى خود را ، و درگذشتن از كرهء آب ، عنصر آبى خود را ، و درگذشتن از كرهء هوا ، عنصر هوايى خود را ، و درگذشتن از كرهء آتش ، عنصر آتشى خود را انداخت ؛ اين بود كه از تن مادّى رها گرديد و توانست از كره‌هاى آسمان درگذرد . » اگر اين گفتهء شيخ را بشكافيد ، معنايش اين است كه پيغمبر ، تنها روانش به آسمانها رفته است و اين يكى از ايرادهاى بزرگى بود كه ملّايان به او مىگرفتند . . . » « 2 » .\r\nدر ايّام اقامت شيخ احسائى در قزوين ، بين او و شهيد « 3 » از علماى آن شهر ، بحثى\r\n\r\n\r\n","description":"","footnote":"\r\n( 1 ) . همان كتاب ، ص 11 به بعد .\r\n( 2 ) . بهايىگرى ، كسروى ، ص 15 .\r\n( 3 ) . منظور ملّا محمّد تقى برغانى است كه به دست بابيّه به قتل رسيد و به شهيد ثالث موسوم گشت .\r\n","page_name":" 486 ","page_number":488},
  {"content":"\r\n\r\nدرگرفت و شيخ گفت : « من معاد را جسم هورقليايى مىدانم و آن‌هم در همين بدن عنصرى است ، مانند شيشه در سنگ . شهيد گفت : بدن هورقليائى غير از بدن عنصريست . . . در روز قيامت همين بدن عنصرى است كه بازگشت مىكند نه بدن هورقليايى . شيخ گفت كه مراد من هم همين است . پس از اين گفتگوها كار مناظره به كدورت و جدايى منتهى گرديد و سخن از تكفير شيخ به ميان آمد ؛ حاكم قزوين شبى علما را دعوت كرد تا شايد سروصدا را بخواباند ولى تلاش او به ثمر نرسيد و شيهد سوّم آشكارا گفت : « در ميان كفر و ايمان اصلاح و آشتى نيست ، شيخ را در مسألهء معاد ، مذهبى است بر خلاف ضرورت دين اسلام ، منكر ضرورى هم كافر است . . . » « 1 » .\r\n« حاج شيخ عبّاس على كيوان قزوينى در كتاب عرفان‌نامه چنين نوشت : در ميان شيعه ، اختلاف اخبارى و اصولى كه در قرن 12 هجرى پيدا شد از عجايب است كه همديگر را كافر و مبدع و واجب القتل دانستند و اصولى . . . از پيش برد ، شيخ يوسف صاحب كتاب حدائق را خوار و مردود عوام شيعه كرد ، ميرزا محمّد نيشابورى را به جرم اخبارى بودن در كاظمين به بلواى عام كشتند ، بدنش را دفن نكرده به سگان دادند . . . چند سال بعد شيخ احمد احسائى را كه فقيه اخبارى بود ، كافر خواندند . . . » « 2 » .\r\nدر كتاب شيخىگرى و بهايىگرى ، ضمن بيان احوالات شيخ چنين مىخوانيم :\r\n« در يكى از اوقات شيخ قرض‌هايى پيدا كرد ، آنگاه شاهزاده محمّد ميرزا كه وليعهد فتحعليشاه بود به شيخ گفت كه يك در بهشت را به هزار تومان به من فروش تا قرض خود را بدهيد ، شيخ در بهشت را به او فروخت و به خطّ خود نوشته آن را مهر كرد و به شاهزاده داد و هزار تومان از او گرفت و قرض‌هاى خود را پرداخت . . . شيخ احمد ادّعاى آن مىكرد كه از هر دانشى آگاهى دارد ، شخصى از او پرسيد ، شما در علم كيميا اطلاع داريد يا نه ؟ شيخ گفت علم كيميا را مىدانم ، آن شخص گفت اگر شما در علم كيميا سررشته داريد ، چرا بهشت به شاهزاده محمّد ميرزا مىفروشيد و قروض خود را ادا مىكنيد ؟ شيخ در پاسخ گفت آرى من علم كيميا دارم ولى كار آن را\r\n\r\n\r\n","description":"","footnote":"\r\n( 1 ) . شيخىگرى و بهايىگرى از نظر فلسفه ، تاريخ و اجتماع ، تأليف آقاى مدرّسى چهاردهى ، ص 18 .\r\n( 2 ) . همان كتاب ، ص 22 .\r\n","page_name":" 487 ","page_number":489},
  {"content":"\r\n\r\nندانم ، سؤال‌كننده گفت : چگونه مىشود كه دانش آن را داشته باشيد و كار آن را ندانيد ؟ گفت دور نيست ، چه من علم طىّ الارض دارم وى كار آن را ندانم . . . » « 1 » .\r\n\r\nاختلافات جديد\r\nدر همان سال‌هائى كه اروپائيان با سعى و عمل و مطالعه و تحقيق در راه تأمين سعادت فردى و اجتماعى خود مىكوشيدند ، در ايران و ديگر ممالك اسلامى در اثر ظلم و استبداد سلاطين و حكمرانان و نفوذ سياستهاى استعمارى ، استثمار شديد طبقات زحمتكش و ناآگاهى اكثريّت ، و پائين بودن سطح فرهنگ و دانش عمومى ، هر روز آتش اختلاف جديدى شعله‌ور مىشد : « برغانىها به كربلا نوشتند تكفير شيخ نموديم ( مقصود شيخ احمد احسائى است ) از پيش رفت ، شما دنبالش را بياوريد گروهى از علماى كربلا هم به جرأت آمده فرياد تكفير را بلند كردند ، جدايى افتاد و مذهب تازه‌اى در ميان شيعيان برقرار شد ، حرف « اصولى » و « اخبارى » رفت ، سخن « شيخى » و « بالاسرى » به‌ميان آمد ، هر دو نفرى كه در شهر به‌هم مىرسيدند از يكديگر مىپرسيدند : آيا شيخى هستى يا بالاسرى ؟ همين كه شيخ از خراسان برگشت و به كربلا رسيد ، عده‌يى او را كافر نجس خواندند ، قطع مراوده با او كردند مگر سيّد كاظم رشتى كه نزد شيخ درس مىخواند ، ترويج مطالب شيخ را نمود و مشهور به شيخى شد ، علما او را نيز كافر خواندند ، او مريد عرب ، بسيار داشت ، عرب‌ها جانب او را گرفتند ، دشمنى مذهبى پايدار شد . . . هر دو قوى و پرشور شدند . . . دليل‌ها براى دو طرف از اخبار و قرآن و عقل و اجماع پيدا و به‌هم بافته شد ، علما و عوام كربلا و ساير شهرستان‌هاى شيعه ، دو دسته شدند و با شدّت دشمنى كردند كشتارهاى پهناورى از دو طرف شد ، بخصوص در تبريز ميرزا شفيع مجتهد . . . ترويج مذهب شيخ مىنمود . . . شيخيّه دو گروه شدند اتباع ميرزا شفيع ، و پيروان حاج كريم خان كه اكثريّت با آنان بود . . . » « 2 » .\r\n\r\n\r\n","description":"","footnote":"\r\n( 1 ) . همان كتاب ، ص 15 .\r\n( 2 ) . شيخىگرى و بهايىگرى ، مدرّسى چهاردهى ، ص 24 .\r\n","page_name":" 488 ","page_number":490},
  {"content":"\r\n\r\n\r\nماجراى جلوگيرى از ورود شيخى به گرمابه در تبريز\r\nبه‌طورى كه هدايت در كتاب روضة الصّفاى ناصرى ، جلد نهم نوشته است در عهد ناصر الدّين شاه بين علماى اصوليّه و مجتهدين شيخيّه كار اختلاف بالا مىگيرد ، ميرزا احمد مجتهد تبريزى پيروان احسائى را كافر خواند و به منع ورود آنان به گرمابهء مسلمين فتوا داد ، مردى از جماعت شيخيّه قصد گرمابه كرد گرمابه‌بان از دخول او جلوگيرى كرد ، كار به مشاجره و نزاع كشيد ، جمعى به اين طرف و گروهى به آن طرف پيوستند ، « كسى آبى بر آن آتش نريخت تا بدان رسيد كه تمام كسبه و اهل حرفهء شهر ، دكّه‌ها بربستند و با دشنه و خنجر به يكديگر پيوستند و بيم آن بود كه شهرى بر دو گونه شوند و يكديگر را تاراج و غارت كنند . . . شاهزاده ملك قاسم ميرزا حكمران ، عاقلان را بخواند و بر خوان نشاند . . . بين علما و مسبّبين هر دو طبقه طرح مصالحه درافكند تا عامّهء خلايق از اين منازعه باز رستند . . . در پس دكّان كسب و عمل خويش فرونشستند . . . » « 1 » .\r\nكنت دوگوبينو وزير مختار اسبق دولت فرانسه در دربار ايران در كتاب « سه سال در ايران » دربارهء شيخيّه چنين نوشته است : « يكى از اين مسلك‌هاى پنهانى ، مسلك مذهبى شيخى است كه شصت يا هفتاد سال پيش از اين در شيراز به‌وجود آمد .\r\nشيخىها كه امروزه شماره‌شان نسبتا زياد است ، بر سر يك موضوع با شيعه‌هاى ايران اختلاف دارند و آن چگونگى زندگى امام دوازدهم يعنى مهدى ( ع ) مىباشد ، شيعيان مىگويند امام دوازدهم زنده است و با قالب جسمانى خود مرور ايّام مىنمايد تا روزى اراده نمايد و ظاهر شود ، ولى شيخىها با اين عقيده مخالف هستند ، مىگويند كه امام دوازدهم يعنى مهدى ( ع ) با قالب روحانى زنده مىباشد ، آزادى او هم به دست خودش نبود ، بلكه مانند ساير بندگان خدا ، تقدير و سرنوشتش به دست خداست . . . در تعقيب اين نظريّه ، شيخىها مىگويند كه روح امام دوازدهم قابل انتقال است و اكنون از بدن يك نفر به بدن ديگرى منتقل مىشود .\r\n\r\n\r\n","description":"","footnote":"\r\n( 1 ) . همان كتاب ، ص 31 .\r\n","page_name":" 489 ","page_number":491},
  {"content":"\r\n\r\n\r\nنظريات جديد\r\nديگر از عقايد شيخىها مربوط به ازدواج است ، مىگويند تعدّد ازدواج گرچه حلال مىباشد ولى كار بسيار بدى است . نيز اين دسته در ايران ، قابل به تساوى زن و مرد هستند و مىگويند كه استعداد زن كمتر از مرد نيست و نبايد او را از امور اجتماعى محروم نمود . شيخىها نسبت به قرآن هم نظريه‌يى دارند و مىگويند كه شايد بعضى از قسمت‌هاى قرآن از طرف جبرئيل آورده نشده و حضرت رسول ( ص ) شخصا آنها را تدوين كرده باشد . عقيدهء شيخى يكى از عقايد پنهانى است كه در نتيجه فساد بعضى از آخوندها در ايران پديدار شده است . . . » « 1 » .\r\nپس از مرگ « شيخ » مدّت 17 سال سيّد كاظم رشتى كمابيش جانشين شيخ احمد بود ، يكى از سخنان سيّد اين بود كه « زمان پيدايش امام نزديك است » كسى كه بيش از همه از اين گفتار سيّد سود جسته سيّد على محمّد باب است ، اين مرد در همان دوره‌يى كه بين پيروان سيّد اختلاف افتاده بود و كريم خان عدّه‌يى را دور خود جمع كرده بود و حاج ميرزا شفيع تبريزى نيز عدّه‌يى ديگر را ، و دو دستهء كريم خانى و شيخى به جان هم افتاده بودند ، وى نيز جمعى از مردم و روحانيان را مجذوب خود ساخت و به نام باب امام زمان رهبرى جماعت را به عهده گرفت . كريم خان مانند شيخ و سيّد كاظم اهل مطالعه بود و كتاب‌هاى زيادى نوشته و ما به قسمتى از آرا و نظريّات او قبلا اشاره كرديم ؛ وى خود را ركن رابع و جانشين ويژهء امام زمان مىشمرد و معتقد بود « جهان ، چهارپايه مىخواهد : خدا ، پيغمبر ، امام و جانشين ويژهء امام . . . » « 2 » كه همان ركن رابع است . در نتيجهء ظهور اين اختلاف بين جماعت كريم خانى و شيخى در شهرهاى مختلف ، جنگ‌ها و زد و خوردهايى به ظهور پيوست ؛ كسروى مىنويسد :\r\n« هفتاد ، هشتاد سال تبريز ميدان كشاكش اين دسته‌ها مىبود ، هر سال كه رمضان رسيدى هر دسته‌يى روزانه در مسجدهاى خود گردآمدندى و سخنان كهن را تازه گردانيدى . كريم خانيان يك مسجد بيشتر نمىداشتند و سخنانشان بيش از همه دربارهء ولايت و مقام و موقعيّت كريم خان و جانشينان او بودى . . . دشمنى ،\r\n\r\n\r\n","description":"","footnote":"\r\n( 1 ) . سه سال در دربار ايران ، تأليف كنت دوگوبينو ، ترجمهء ذبيح اللّه منصورى ، ص 76 .\r\n( 2 ) . بهايىگرى ، از ص 23 .\r\n","page_name":" 490 ","page_number":492},
  {"content":"\r\n\r\nميان شيخى و كريم خانى و متشرّع چندان بودى كه بيشترشان به همديگر سلام ندادندى و آمد و رفت نكردندى و دختر ندادندى و نگرفتندى . . . اين زيانى بود كه مردم از آن كشاكش مىبردند ولى از آن سو ، بعضى از پيشوايان ، سود بسيار مىيافتند . . . و دارايى بسيار مىاندوختند . . . » « 1 » .\r\nدر همان ايّامى كه كريم خان در كرمان و ميرزا شفيع در تبريز عدّه‌يى را به دور خود جمع كرده و داعيهء رهبرى داشتند ، سيّد على محمّد كه جوانى بيست و چند ساله بود و پايه و مايهء علمى كافى نداشت ، در شيراز خود را باب امام زمان خواند .\r\nكسروى مىنويسد : « دعوى بابى را شيخ و سيّد نيم آشكار و نيم پنهان كرده بودند ، كريم خان نيز آن را در كتاب‌هاى خود مىنوشت ولى سيّد على محمد آن را آشكارا مىگفت و به رويش پافشارى نشان مىداد . . . » « 2 » .\r\nاعتضاد السّلطنه مىنويسد : پس از رحلت سيّد كاظم « سيّد على محمّد با چند تن از شاگردان وى براى رياضت و عبادت به مسجد كوفه رفتند و سيّد چهل روز اقامت كرد ، به كلّى دماغش فاسد شد ، در نهانى مردم را به ارادت خود دعوت مىنمود و از هركس مطمئن خاطر مىشد ، با او مىگفت من باب اللّه هستم فادخلوا البيوت من ابوابها هيچ خانه را جز از در به اندرون نتوان شد . . . در كربلا جمعى گرد خود فراهم كرد . . . با خاصّان خويش گفت ، آن مهدى صاحب الامر . . . منم . » « 3 »\r\n\r\nحاج محمّد كريم خان كرمانى ( 1225 - 1288 ه . ق )\r\nباب با قيام و دعوت خود مىكوشيد بنيان معتقدات مذهبى مردم را كه با گذشت هزار سال در اذهان و افكار عمومى رسوخ كرده بود متزلزل كند و به خيال خود مىخواست از حدود و قيود شرعى و مذهبى بكاهد و تعاليم اسلام را با اوضاع و احوال عصر جديد سازگار كند ، وى به پيروان احسائى و رشتى مىگفت مهدى موعود منم ؛ البتّه عدّه‌يى از روحانيان و مردم عامى به او گرويدند ولى سيّد به‌قدرى بىمايه و سطحى و بىاطلاع بود كه نمىتوانست جواب روحانيان عادى را بدهد و به‌همين جهت هروقت باب بحث و گفتگو گشوده مىشد ، سيّد درمانده و عاجز\r\n\r\n\r\n","description":"","footnote":"\r\n( 1 ) . همان كتاب ، ص 26 .\r\n( 2 ) . بهايىگرى ، پيشين ، ص 26 .\r\n( 3 ) . فتنهء باب ، تأليف اعتضاد السّلطنه با توضيحات دكتر عبد الحسين نوايى ، ص 2 .\r\n","page_name":" 491 ","page_number":493},
  {"content":"\r\n\r\nمىماند . به قول كسروى اگر سيّد على محمّد پايه و مايهء علمى داشت و عاقلانه عمل مىكرد ، ممكن بود پيروزىهاى بزرگى كسب كند . تنها مرد فاضل و روشن‌ضميرى كه در آن هياهو ، پاى مقاومت فشرد و با باب از در معاوضه و مخالفت درآمد ، حاج محمّد كريم خان كرمانى قاجار بود ، وى اعلام كرد كه تنها پيرو صديق‌آراى احسائى و رشتى منم ، چون او مانند مقتدايان خود در حبّ آل على غلو مىكرد بعضى او را غالى و كافر مىخواندند ، با اين‌حال وى يك روحانى مترقّى و روشن‌بين بود . در كتابى به نام « ناصريّه » كه در بمبئى چاپ شد ، دربارهء اصلاح كشور و تجدّدخواهى مطالب جالبى نوشت ؛ وى قبل از سيّد جمال الدّين اسدآبادى و شيخ هادى نجم‌آبادى به مردم آموخت كه چگونه متجدّد و اصلاح‌طلب باشند .\r\nكتاب ناصريّه از قديمىترين كتاب‌هايى است كه دربارهء بيدارى ايرانيان نوشته شده است . . . » « 1 » .\r\nكريم خان از جامع‌ترين روحانيان آن عصر است ، « در تمام علومى كه تعليم و تعلّمش بين طلّاب علوم دينيّه معمول و متداول بوده و هست ، از صرف و نحو و املاء و تجويد و رسم الخطّ و فقه و اصول و حديث و تفسير و حكمت الهى و فنون فلسفهء طبيعى و رياضى ، از طبّ و كيميا و حساب و نجوم و هيئت و علوم غريبه ، از الواح و اعداد و طلسمات و رمل و ماسه و خصوصيّات و اقسام حكمت علمى ، از تهذيب نفس و سلوك الى اللّه و آداب معاشرت ، كتاب‌ها و رساله‌ها به عربى و فارسى تأليف كرد . علاوه بر كتب مستقل ، رسايل بسيار در جواب سؤالات سائلين تصنيف نمود . . . » « 2 » .\r\nبا تمام فضلى كه كريم خان داشت نتوانست به اختلافات مذهب جديد پايان دهد و سرانجام در مقابل دشمنان چاره‌يى جز انزوا و كناره‌گيرى نديد ، در اين دوره ، به پيروان شيخ احسائى ، « شيخى » مىگفتند و به شيعيان ، « بالاسرى » خطاب مىكردند ، زيرا شيخ ، موقع زيارت سيّد الشّهدا در پائين پا مىايستاد و آداب زيارت را به‌جا مىآورد ، درحالى كه ديگران در بالاى سر امام مىايستادند ؛ به همين مناسبت شيخيّه ديگران را بالاسرى خطاب مىكردند .\r\n\r\n\r\n","description":"","footnote":"\r\n( 1 ) . شيخىگرى و بابىگرى ، از ص 144 به بعد .\r\n( 2 ) . همان كتاب ، ص 149 .\r\n","page_name":" 492 ","page_number":494},
  {"content":"\r\n\r\n\r\nوضع اجتماعى\r\nگذشته از زمينه‌سازىهاى فكرى و عقيدتى شيخ احمد احسائى و سيّد كاظم رشتى ، وضع اجتماعى و اقتصادى ايران در آن دوره طورى بود كه مردم براى بهبود بخشيدن به زندگى درهم و آشفتهء خود و رها شدن از چنگال شاه و حكّام و فئودال‌هاى خون‌آشام ، همواره در انتظار پيشوا و رهبرى بودند ، در عهد فتحعلى شاه و جانشينان او ، ايران در زير نفوذ شديد دول استعمارى بود و زمامداران مملكت كمترين توجّهى به حقوق و آزادىهاى اساسى مردم نداشتند و ظلم و ستمگرى و تبعيض و حق‌ّكشى ، شيوهء عموم رجال و حكّام و فرمانروايان ايران بود . زمام‌داران روسيّهء تزارى و انگلستان هر دو در ايران اعمال زور مىكردند و هر روز به عنوانى قطعه‌يى از خاك ايران را تصرّف مىكردند و سلاطين و رجال خيانت‌كار ايران به جاى آن كه از مردم استمداد جويند و در راه بيدارى و هشيارى خلق و اصلاح ارتش ايران بكوشند و با سلاح علم و دانش به جنگ با استعمار برخيزند ، هر روز بر ميزان فشارهاى سياسى و اقتصادى مىافزودند و بيش از پيش مردم را ناراضى مىكردند . طبيعى است در چنين شرايطى از يك ملّت عقب‌مانده و بىخير كه از نيرو و قدرت سياسى و اجتماعى خود بىخبر است ، چه انتظارى مىتوان داشت ؟\r\nظاهرا بعضى از مردم آن روزگار ، « باب » را يگانه مظهر نجات خلق مىانگاشتند و به‌همين جهت به گرد او حلقه زدند ؛ كسروى مىنويسد : « اگر سيّد باب ، عربىهاى غلط نبافتى و برخى سخنان معنىدار و سودمند گفتى ، بىگمان كارش پيش رفتى و به دولت چيره شدى و آن را برانداختى ، ولى اين مرد به يك بار ، بىمايه مىبود و گذشته از آن كه آن غلطبافىها را مىكرد و آبروى خود را نزد باسوادان مىريخت ، برخى گفته‌هاى بسيار بىخردانه از او سرمىزد ، مثلا چون دربارهء همان غلطبافى ايراد مىگرفتند ، چنين پاسخ مىداد : « صرف و نحو گناهى كرد و تاكنون در بند مىبود ، ولى من چون خواستم ، خدا گناهش را بخشيد و آزادش گردانيد . . . » .\r\n\r\nسرگذشت فرهنگى و تعاليم مذهبى سيّد على محمّد باب\r\nسيّد على محمّد فرزند سيّد رضا شيرازى در سال 1225 ه . در شيراز متولّد شد ؛ در دوران كودكى ، پدر خود را از كف داد و در كنف حمايت و كفالت دايى خود\r\n\r\n","description":"","footnote":"","page_name":" 493 ","page_number":495},
  {"content":"\r\n\r\nحاج سيّد على درآمد . اين مرد از تعليم و تربيّت سيّد كوتاهى نكرد و او را نزد شيخ عابد ، براى فراگرفتن معلومات مقدّماتى فرستاد . شيخ عابد يكى از علماى شيخيّه بود و جماعت شيخيّه در آن روزگار ، مبلّغ افكار و انديشه‌هاى جديدى بودند كه در مكتب احسائى و رشتى فراگرفته بودند . سيّد ، غير از ساعات تحصيل ، در ايّام فراغت نيز از محضر علماى شيخيّه در شيراز و بوشهر بهره‌مند مىشد ؛ پس از چندى به سوى كربلا رهسپار شد و در شمار شاگردان سيّد كاظم رشتى قرار گرفت .\r\nسيّد على محمّد پس از درك فيض از محضر سيّد كاظم رشتى و آشنا شدن با تأويلات و تفسيرات شيخيّه در زمينهء معراج و معاد و غيره ، در پناه حمايت رشتى به تبليغ افكار خود پرداخت و عدّه‌يى از مردم جاهل و بىپناه ، دور او جمع شدند .\r\nسيّد همين كه خود را با استقبال خلق روبرو ديد ، « . . . دل قوى نموده و ميدان تأويل و تفسير را وسيع‌تر و فصيح‌تر نمود و در قيامت و صراط و ميزان و جنّت و نار ، تأويلات ملاحدهء اسماعيليّه را پيش گرفت و همان جمع ساده‌لوح كه با تأويلات مأنوس بودند پذيرفتند و وى را سيّد باب ناميدند كه باب علوم ائمّهء اطهار است . . .\r\nشوق سيّد در اين باب ، زيادتر شد و از حدّ تأويل تجاوز نمود و پا در مقام تنزيل گذارد و ادعيّه و مناجاتى گفت و وجديّات و شوقيّاتى سرود و دعوى نيابت خاصّهء امام نمود و آن دعوى نيابت خاصّهء او ، با بلند شدن رايت « يقول ما يشاء و يفعل ما يريد » ى او توأم بود . چه شيعه اثنى عشرى معتقد به وجود امام حقّ غايبى هستند و او را مختار مطلق و مظهر ارادهء حقّ مىدانند ، پس از احراز نيابت خاصه هر حكمى بكند و هر امرى بدهد وى را مفترض الطّاعه « 1 » مىدانند . باب ، هرچه را خواست گفت . . . و به بابيّت و ذكريّت و نيابت خاصّه و بالاخره به قائميّت خويش تأويل نمود و تلويحا اين‌طور نمايش مىداد كه شيخ احسائى و سيّد رشتى هم مستفيد از انوار غيبى شدند و به قرب ظهور ملهم گشتند ، امّا ميرزا « 2 » اين نغمه را شديدتر كرد و آن تلويح را به‌طور تصريح بيان كرد . و شيخ و سيّد را مبشّر ظهور « سيّد » معرّفى نمود ، چنان‌كه سيّد را از شركاى خود جلوه مىدهند و مىگويند دو نفر از علماى مسلم اسلام ، بشارت ظهور سيّد باب را هم مبشّر خود ، قلمداد فرمود پس از ميرزا عبّاس\r\n\r\n\r\n","description":"","footnote":"\r\n( 1 ) . كسى كه اطاعتش فرض ( واجب ) است .\r\n( 2 ) . منظور ، ميرزا حسينعلى نورى است كه بعدها به بهاء اللّه مشهور شد .\r\n","page_name":" 494 ","page_number":496},
  {"content":"\r\n\r\nديگر به‌طور قطع شيخ و سيّد بشارت باب را دادند ، حتّى مىگويند سيّد رشتى در حضور جمعى از تلامذهء خود در موقعى كه قرب ظهور را مىگفت و سيّد باب ، هم نشسته و از روزنهء باب ، آفتاب به دامن باب افتاده بود ، چنين گفت و به سيّد باب اشارت نمود كه « مثل اين آفتاب ، قائم موعود را در ميان شما مىبينم كه عنقريب ظهور مىكند . . . » « 1 » .\r\nسيّد باب در همان روزهايى كه دعوى نيابت سيّد كاظم رشتى را داشته و خود را باب امام مىدانسته است ، در كتاب احسن القصص كه به تصريح خود او از جانب امام دوازدهم نازل شده است ، مىگويد :\r\nيا اهل الارض انّى قد نزّلت عليكم الابواب فى غيبتى و لا تتّبعونهم من المؤمنين الا قليل ، و لقد ارسلت عليكم فى الازمنة الماضية احمد و فى الازمنة القريبة كاظما ، فلا تتّبعوهما الّا المخلصون ( سورهء 27 ) يعنى :\r\n[ اى اهل زمين ، من براى شما ابوابى را در غيبت خودم فرستادم ، ولى جز عدّهء قليلى از شما ، كسى از آنان پيروى نكردند ؛ در زمان گذشته احمد « 2 » و در زمان نزديك كاظم « 3 » ؛ و از آنها پيروى نكردند مگر مخلصون . . . 
  ] « 4 » .\r\nقرائن و اماراتى در دست است كه شيخ احسائى - كمتر - و سيّد كاظم رشتى - بيشتر - داعيه‌ها و آرمان‌هايى داشتند و مىخواستند كه ما فى الضمير خود را علنى و آشكارا بگويند ولى نه افكار عمومى را مساعد مىديدند و نه خودشان جرأت و جسارت كافى داشتند ؛ سيّد على محمّد باب هرچند از نظر علمى و اطّلاعات اجتماعى و فلسفى ، مردى ضعيف بود و به پاى آنان نمىرسيد ولى از لحاظ جرأت و جسارت بر استادان و مقتدايان خود پيشى گرفت و آن‌چه را كه آنان جرأت نداشتند بر زبان آورند ، وى علنى و آشكارا گفت و از زندان و مرگ نهراسيد ، با چوب‌هايى كه مىخورد و توبه‌هايى كه مىكرد ، از دعاوى خود دست بر نمىداشت . وى در كتاب « بيان » كه در زندان نوشته ، احكام دين خود را به فارسى و عربى به رشتهء تحرير كشيد ؛ در اين كتاب كه خالى از اغلاط نيست ، وى از آمدن رهبر\r\n\r\n\r\n","description":"","footnote":"\r\n( 1 ) . فلسفهء نيكو ، تأليف نيكو ، ج 2 ، ص 25 به بعد .\r\n( 2 ) . يعنى شيخ احمد احسائى .\r\n( 3 ) . منظور سيّد كاظم رشتى است .\r\n( 4 ) . محاكمه و بررسى باب و بهاء ، جلد دوم ، ص 26 و 27 .\r\n","page_name":" 495 ","page_number":497},
  {"content":"\r\n\r\nجديدى كه همان « من يظهره اللّه » است ، سخن گفته است .\r\nسيّد على محمّد چون ديد حاج محمّد كريم خان با ادّعاى ركن رابع به مقامى رفيع رسيده و عدّه‌يى دور او جمع شده‌اند ، بر آن شد كه دعوى خود را اعلام كند ، پس خود را نايب امام غايب خواند و كتاب « بيان » را نعم البدل قرآن شمرد ؛ در اندك زمانى هيجده تن به حلقهء ارادت او پيوستند كه بيشتر آن‌ها از علما بودند ، مانند ملّا حسين بشرويه‌اى و ملّا محمّد زنجانى و سيّد يحيى كشفى . . . » « 1 » با اين‌حال دوران رياست ظاهرى او چندان نپاييد . . . حاج ميرزا آقاسى حكم به حبس ابد او نمود و در شيراز زندانى شد ولى ياران او موجبات فرارش را به اصفهان فراهم كردند . حاكم اصفهان تا حيات داشت با وى خوش‌رفتارى مىكرد ولى جانشين او ، با سيّد از در دشمنى درآمد ؛ سرانجام او را به قلعهء چهريق تبريز انتقال دادند و مدّت دو سال از عمر او در آن‌جا سپرى شد تا به دستور دولت محاكمه و اعدام گرديد .\r\n\r\nجنبش بابيان\r\nبه اين ترتيب « آخرين جنبش انقلابى مهمّى كه در كشور ما با بسيارى از مشخصّات جنبش‌هاى قرون وسطايى رخ داد ، نهضت بابيان در نيمهء سدهء نوزدهم است كه از جهت دامنه و تأثير خود در تاريخ ، در رديف يكى از مهم‌ترين جنبش‌هاى انقلابى تاريخ كشور ماست . اين جنبش در مرز بين جامعهء سنّتى فئودالى و انحطاط و تجزيهء سريع آن قرار دارد و خود از عوامل اين انحطاط و تجزيهء سريع است . لذا در كنار اين خصايص كهن و مسلّط در اين جنبش ، خصايص نوينى نيز بروز مىكند ، خصايص كهن عبارت است از : اوّلا رنگ مذهبى جنبش كه به‌صورت يك الحاد و بدعت نوين عليه دين رسمى ( شيعهء اثنى عشرى ) بروز مىكند ، ثانيا به ارث گرفتن برخى عقايد سنّتى اجتماعى است مانند مساوات‌طلبى انديشهء حلول و تناسخ و در مواردى چند ، بازگشت به نوعى كمونيسم مزدكى در مورد مالكيّت . اما خصايص نوين برخى نظريّات اصلاح‌طلبانه به سود بورژوازى شهر ( بازرگانان و كسبه ) است كه به‌ويژه سيّد على محمّد باب در آموزش دينى خود منعكس مىكند .\r\n\r\n\r\n","description":"","footnote":"\r\n( 1 ) . شيخىگرى و بابىگرى ، ص 27 .\r\n","page_name":" 496 ","page_number":498},
  {"content":"\r\n\r\nو از اين مقوله ديرتر سخن خواهيم گفت . جنبش بابيان با يك سلسله انقلاب‌ها در اروپا و جنبش‌هاى بزرگ در آسيا ( مانند جنبش سپاهى در هند و جنبش تاىپينگ در چين ) مقارن افتاده است ، اين جنبش بدون ترديد در جنب‌وجوش بعدى هيأت حاكم كشور ما و در رفرم‌هاى امير كبير مؤثّر بوده است . همچنين اين جنبش در زمينه‌سازى براى روشنگران مشروطيّت و سپس پيدايش مشروطه تأثير داشته است ، لذا در تاريخ كشور ما داراى موقعيت خاصى است ، و سزا نيست كه بر پايهء ذهنيّات مذهبى و غيره آن را ناچيز گرفت و دربارهء آن سكوت كرد .\r\nريشهء فكرى بابىگرى به طور عمده آموزش شيخيّه ( پيروان شيخ احمد احسائى و شاگردش سيّد كاظم رشتى است . )\r\nو امّا ريشهء اجتماعى آن انحطاط فئوداليسم ، ستم استبدادى و تجاوزات استعمارى است كه مواد منفجرهء فراوانى را در بطن جامعهء ايران ، از ديرباز انبار كرده بود . هنگامى كه باب دعوى خود را آشكار مىساخت در بسيارى از شهرهاى ايران مانند اصفهان ، تبريز ، زنجان و يزد عليه حكّام محلّ و اشراف فئودال و روحانيان هم دست آنان شورش‌هاى فقراى شهرى روى مىداد ؛ در روزنامهء وقايع اتّفاقيّه از شورش‌هاى افواج نظامى در تبريز و نقاط ديگر صحبت شده است . جامعه در تب و تاب غريبى بود ، در اين شرايط انتظار دايمى مهدى آخر زمان كه از معتقدات مهمّ شيعه است ، جامعهء ستم‌ديده را روحا براى قبول دعوى مهدويّت از جانب كسى كه عليه ستمكار و ستم برخيزد مستعد مىساخت ، تعليمات شيخيّه مسألهء ظهور صاحب الامر را نزديك جلوه مىداد و تصوّر اين كه آخر الزّمان رسيده است و امام ، ظاهر خواهد شد افكار را تصرّف كرده بود . . . .\r\nشيخيّه در مورد امام زمان معتقد بودند كه وى با پيكر جسمانى خود زنده نيست ، بل با جوهر روحانى به‌سر مىبرد و اين روح مىتواند كالبدهاى مختلف را براى خود برگزيند و به كمك اين كالبدها زندگى خويش را ادامه دهد ، اين سخن تكرار نظريّهء حلول و تناسخ است ، كه بسيارى از نهضت‌هاى اجتماعى ما در آغاز اسلام بدان مجهّز بوده‌اند ، شيخيّه تعدّد زوجات را نفى مىكرده‌اند و به نوعى تساوى حقوق بين زن و مرد معتقد بودند و بر آن بودند كه ائمّهء اثنى عشريّه مظاهر خداوند و متّصف به صفات الهى هستند ، و امام دوازدهم كه در سال 260 هجرى\r\n\r\n","description":"","footnote":"","page_name":" 497 ","page_number":499},
  {"content":"\r\n\r\nوفات يافته ، بايد با مؤمنين رابطهء خود را محفوظ دارد و اين كار تنها از طريقهء شيعهء كامل يا ركن رابع ممكن است ، كه داراى سمت بابيّت و واسطگى بين امام زمان و مؤمنين است .\r\nشيخيّه به بركت دانش و پارسايى بنياد گزارش - شيخ احمد احسائى - كه در زمان حياتش شهرتى عظيم يافته بود و در سايهء درايت و زيركى حاج سيّد كاظم رشتى ، شاگرد و جانشينش ، نفوذى غريب يافتند . در رسالهء مجديّه در اين زمينه چنين آمده است :\r\n« مذهب شيخيّه كه از مستحدثات تشيّع است و اين اوقات يك علّت مزمنى شده است و به جسد دولت و ملّت ايران حلول كرده و قواى ملّت را مثل مزاج دولت عليل نموده است ، پيشوايان ملّت و پيشكاران دولت را مشغوليّت‌خاطر از علاج اين علّت نيز قاصر كرده است . عنقريب وليعهد دولت ايران را تشريفات اندرونى و بيرونى ، منسوبان امّى او كه امّت معتبرى شده‌اند ، يك شيخى مقتدر خواهد كرد و او را عصبيّت اين مذهب به عملى وامىدارد كه از حوصلهء دولت و ملّت خارج باشد . الحقّ از براى دولت بزرگى ننگى است وليعهدى تعيين كند كه مردود ملّت باشد . » ( رسالهء مجديّه ، به اهتمام سعيد نفيسى ، ص 10 )\r\nاين اظهارات مجد الملك نگارندهء يك رسالهء طنزآميز و انتقادى دربارهء اوضاع زمان خود حاكى از گسترشى است كه آموزش شيخيان ( مانند آموزش مانى و مزدك و حروفيّه و نقطويّه در دوران خود ) در محافل دولت و دربار يافته و حتّى وليعهد وقت را به خود جلب كرد . يكسال پس از مرگ حاج سيّد كاظم رشتى ( 1843 ميلادى ) ، بر سر جانشينى او بين سيّد على محمّد باب و حاجى محمّد كريم خان كرمانى اختلاف افتاد و هريك از آن دو ، كه شيخى با نفوذى بودند ، خود را جانشين سيّد كاظم شمردند ؛ آن موقع سيّد على محمّد شيرازى به قصد زيارت و تحصيل در كربلا اقامت داشت و پس از ابراز دعوى ، عدّه‌يى از روحانيان ايران مقيم آن ديار مانند ملّا حسين بشرويه‌اى و ملّا محمّد زنجانى و سيّد يحيى كشفى و غيره دعوى او را پذيرفتند . سيّد على محمّد رقيب خود ، حاج محمّد كريم خان را ، كه او نيز مدّعى جانشينى سيّد رشتى بود ، بعدها « دجّال » خواند زيرا خود او ديگر تا حدّ اعلاى مهدويّت پيش رفته بود .\r\n\r\n","description":"","footnote":"","page_name":" 498 ","page_number":500},
  {"content":"\r\n\r\nهنگامى كه سيّد على محمّد ، دعوى آشكار ساخت و ادّعاى بابيّت امام كرد ، نوجوانى 24 ساله بود ، هنگامى كه مدّعى مهدويّت شد و سپس قدم فراتر نهاد ، و خود را « قائم الزّمان » دانست و او را نقطهء اولى و مظهر الهى و « حضرت اعلى » و نقطهء بيان خواندند ، جوانى 27 ساله بود و هنگامى كه در ميدان تبريز تيرباران شد ، تنها سى سال داشت . مسلّما وى جوانى مستعدّ ، جسور و مغرور بود كه توانست نه‌تنها در آغاز شباب به دعاوى خطرناكى برخيزد ، بلكه كسانى را به خويش سخت ارادتمند سازد و به پيروى از خويش وادارد .\r\n\r\nسيّد على محمّد كه بود و چه مىگفت\r\nميرزا سيّد على محمّد باب پسر سيّد محمّد رضا بزّاز شيرازى در اوّل محرّم 1236 ( 19 اكتبر 1820 ) متولّد شد و در 27 شعبان 1266 ( 9 ژوئيه 1850 ) اعدام شد . نخست در بوشهر مانند پدر به سوداگرى مشغول بود ، و سپس براى زيارت و شايد تحصيل علوم روحانى به كربلا و نجف رفت و از پيروان شيخ احسائى و جانشينش سيّد كاظم رشتى شد . در موقع مرگ پيشواى شيخيّه ( سيّد كاظم ) چنان كه گفتيم دعوى جانشينى او را كرد ، به شيراز آمد ، دعوى بابيّت آشكار ساخت و گفت كه اينك كه هزار سال از غيبت امام مىگذرد ، وى واسطهء بين او و مؤمنين است ، بعدها خود را « قائم موعود » و « مهدى منتظر » و سرانجام « نقطهء بيان » و « مظهر خدا » خواند و مدّعى پيامبرى شد . حسين خان نظام الدّوله حاكم فارس او را دروغ‌گو شمرد و به چوب بست ولى منوچهر خان گرجى معتمد الدّوله ( ايچ آقاسى ) حاكم اصفهان - كه خود از شيخيّه بود يا نسبت به آن‌ها تسامح داشت - او را به نزد خود برد ، و محترم شمرد .\r\nهمين انتظار و پندار يافتن ياران و پيروانى در ميان هيأت حاكم و زمامداران ، موجب آن شد كه باب ؛ الواحى خطاب به بزرگان كشور مىفرستاد و تصور مىكرد كه مىتواند آن‌ها را به دين خود جلب نمايد و تكيه‌گاه خود سازد و به زعم خود دورانى نو در دين و سياست پديد آورد و حكومت مقدّس مذهبى را كه اديان وعده داده بودند ، در روى زمين مستقرّ كند . حمايت معتمد الدّوله ديرى نپاييد ، پس از مرگ او باب را برحسب شكوهء علماى شيراز و اصفهان ، به دستور حاجى ميرزا آقاسى ،\r\n\r\n","description":"","footnote":"","page_name":" 499 ","page_number":501},
  {"content":"\r\n\r\nصدر اعظم محمّد شاه ، بازداشت و به قلعهء ماكو سپس به قلعهء چهريق در نزديك مرز تركيّهء كنونى فرستادند . زندان باب به نوعى زيارتگاه بدل شد ، بابيان از اكناف ايران و حتّى هند و عثمانى به ديدار او مىشتافتند ؛ باب در ايّام زندان ، كتاب مقدّس خود « بيان » را نوشت .\r\nآموزش باب ، يك آموزش دينى است و نكتهء تازه‌يى در آن نيست ، جز آن‌كه دعاوى تازه‌يى كرده است ولى در عين‌حال در آن گرايش‌هاى مترقّى كه باب ، آن را از گوشه و كنار شنيده و گرد آورده ، ديده مىشود . باب كوشيده است تا مذهب خويش را با مقتضاى روزگار و مذاق زمانه سازگار سازد و حتّى از ضرورت پست و تلگراف ، و يكسان كردن پول ، و ايجاد راههاى ارتباطى و طرق ، و تأسيس مطابع « 1 » سخن گفته است . براى توجيه رسالت خود ، باب مدّعى شد كه تاريخ را ادوارى است و در هر دورى پيامبرى مىآيد ، و قوانين و شرايع تازه‌يى مىآورد و قوانين و شرايع كهن را منسوخ مىسازد . آموختن فقه و فلسفه را منع كرد ، آداب نماز و قبله و ديگر مناسك دينى را دگرگون ساخت ، عيد نوروز را به عنوان عيد مذهبى پذيرفت ، پرستش خورشيد را در روز نماز توصيه كرد . به گفتهء او پاسداران قوانين و شرايع كهن ، يا به قول مجد الملك پيشوايان دين و پيشكاران دولت ، منشأ همهء ستم‌ها و همهء رنج‌ها هستند . باب مىانگاشت كه به زودى در پنج ولايت ايران كه ارض اقدس است ( يعنى آذربايجان ، عراق عجم ، خراسان ، فارس و مازندران ) بابيان به كمك كتاب مقدّس خود ( بيان ) بر كافران غلبه كنند و آنها و خارجيان را از عرصهء مقدّس برانند . علّت آن كه باب به‌ويژه به قيام در اين بخش‌هاى پنج‌گانه اميد داشت ، گويا داشتن پيروان درخور اعتمادى در اين نواحى بود . باب آثار متعدّدى دارد ، مانند « تفسير سورهء يوسف » كه به قيّوم الاسماء موسوم است و « صحيفهء بين الحرمين » و « كتاب الرّوح » و « خصايل سبعه » ؛ و نيز مؤلّف الواحى است كه به رجال و سلاطين نوشته و سپس كتاب مقدّسى آورده است به نام « بيان » كه آن را در زندان نوشته است .\r\nاگر بخواهيم عقايد باب را كه وى در « بيان » آن را گاه به عربى و گاه به فارسى\r\n\r\n\r\n","description":"","footnote":"\r\n( 1 ) . جمع مطبعه ، يعنى چاپخانه‌ها .\r\n","page_name":" 500 ","page_number":502},
  {"content":"\r\n\r\nتوضيح داده است ، خلاصه كنيم حاصل چنين است : ذات خداوند كه همه‌چيز را مىداند و مىشناسد ، از حيزّ ادراك ما خارج است و تنها مشيّت است كه منبع يا نقطهء ظهور قرار مىگيرد . مسئلهء « ظهور » در نزد باب اهميت فراوان دارد و كاملا نظريهء « فيضان » را در نزد كليّهء عارفان و اشراقيّون ما به‌خاطر مىآورد ريشهء اين نظر را بايد در نزد شيخ احسائى و از آن پيش‌تر در فلسفهء ملّاصدرا جستجو كرد ؛ اين ريشه ، ريشه‌اىست از اين هم كهن‌تر و پرسابقه‌تر .\r\n. . . باب به ادوارى در تاريخ معتقد است ، بدين معنى كه ظهورات مشيّت اوّليّهء الهى ، طى تاريخ چند بار رخ داده و هر ظهور بعدى ، اشدّ و اشرف از ظهور قبلى است . موافق اين ظهورات است كه تاريخ را مىتوان به دوران‌هايى تقسيم كرد ، نطفهء آدم طى اين ظهورات رشد مىيابد . به عقيدهء باب اكنون دوازده هزار سال از دوران آدم مىگذرد و چون هر هزار سال از اين دوران برابر است با يكسال ، لذا از نموّ و رشد ظهورات ، دوازده سال مىگذرد و طىّ اين دوازده سال دوران موسى ، عيسى و محمّد ( ص ) از پى هم درآمده و سرانجام نوبت به خود باب رسيده است . باب محمد ( ص ) را « نقطهء فرمان » و خود را « نقطهء بيان » مىداند ، در نقطهء بيان نوبت به سيّد على محمّد باب كه به علت بودن هفت حرف در نامش ، به خود « ذات حروف سبع » نام داده رسيده است . چرا ظهور تازه‌يى لازم مىآيد ؟ زيرا هر ظهورى در حكم كاشتن درختى است كه وقتى به حدّ كمال رسيد ، به ناچار بايد ظهور تازه‌يى رخ دهد ؛ موافق محاسبه‌يى كه از آن ياد كرديم ، باب در دوازده سالگى يعنى دوازده هزار سال بعد از آدم آمده است و باب پيش‌بينى مىكند « من يظهره اللّه » بعدى بايد در 14 سالگى بيايد . در هر ظهورى نطفهء آدم به رشد و قوت تازه‌اى مىرسد و من يظهره اللّهى كه مىآيد ، حقايق دين را كامل‌تر بيان مىكند . چنان‌كه محمّد ( ص ) كه با اعراب جاهلى سروكار داشت ، بهشت و جهنّم را با تشبيه به سرزمين عشرت و عذاب اين جهان توصيف كرده است ، ولى باب بر اساس فلسفهء ظهور ، از اين كلمات تعبير ديگرى مىكند . قيامت ، دوران هر پيغمبرى است تا وقت « غروب اثمار شجرهء » آن ظهور يا كمال آن دين ، و هنگامى كه دين را بايد ظهور تازه و دين تازه‌يى دگرگون سازد . جنّت ، تصديق و ايمان به نقطهء ظهور است . نار يا جهنّم ، عدم ايمان و انكار نسبت به نقطهء ظهور است و برزخ فاصلهء بين دو ظهور . باب ، خود را خاتم\r\n\r\n","description":"","footnote":"","page_name":" 501 ","page_number":503},
  {"content":"\r\n\r\nظهورات مشيّت اوليّه نمىداند و چنان‌كه ديديم بر آن است كه مدّت‌ها پس از او ظهورات كامل‌ترى رخ خواهد داد و لذا باب ، بارها تأكيد كرده است كه اگر كسى دعوى من يظهره اللّه بودن كرد ، درصدد ايذاء او برنياييد - حتّى اگر هم در صدق و حقّانيّت او مردّد باشيد - زيرا شايد او دعوى درست مىكند ولى مردمان از آن غافلند .\r\nميرزا حسين على بهاء - كه باب را مبشّر خود دانست - ، اين تصريح باب را كه من يظهره اللّه بايد دو هزار سال پس از او بيايد ناديده گرفت ، و خود را همان من يظهره اللّهى خواند كه باب از آن سخن گفته بود . ميرزا يحيى صبح ازل به باب وفادار ماند و بدان اكتفا كرد كه خود را خليفهء او بشمرد و تابع دعوى برادرش نشد .\r\nپروفسور براون در مقدّمهء جالب « نقطة الكاف » « 1 » هنگامى كه از اقدام بهائيان به انتشار تاريخ جديد « نقطة الكاف » به منظور حذف كامل نام صبح ازل و تخليط در مسائل به سود بهاء اللّه بحث مىكند ، فرق ما بين بابى و بهائى را بدين نحو بيان مىدارد :\r\n« بايد دانست بهاء اللّه جنبه اخلاقى تعاليم باب را بسيار تقويّت نمود و بسط داد و جنبهء حكمت و عرفان آن را به چيزى نمىشمرد ، و سعى كرد كه حتّى الامكان ، از اهميّت آن كاسته و از ميان برداشته شود ، و نيز جهد نمود كه با دولت ايران از در صلح و آشتى داخل گردد و لهذا خود و اتباع خود را رعاياى مطيع و باوفاى ناصر الدّين شاه - كه بر سر بابيّه آن همه بلاياى فوق التّصور آورد - قلمداد مىنمود .\r\nبه اتباع خود توصيه نمود كه بايد كشته شدن را بر كشتن ترجيح دهند ، و با جميع اديان با روح و ريحان معاشرت نمايند ، همهء مردم « بار يك دارند ، و برگ يك شاخسار » و نحو ذلك . بابىهاى اصلى دور اوّل برعكس ، مسلكشان به كلى بر ضدّ اين بود ، شايد ايشان خود را مظلوم فرض مىكردند ولى در كمال اطمينان و يقين مىخواستند كه وارث ارض كردند ، ايشان كسانى را كه مؤمن به باب نبودند نجس و واجب القتل مىدانستند و به سلسلهء قاجاريّه ، بغض و نفرت شديدى داشتند و به هيچ‌وجه اين حسّ خود را پنهان نمىكردند . »\r\n\r\n\r\n","description":"","footnote":"\r\n( 1 ) . كتابى است تأليف ميرزا جانى كاشانى ، كه در تاريخ ظهور باب و بابيّه نوشته و ادوارد براون با مقدّمه‌اى جامع و جالب ، آن را در ليدن به طبع رسانيد .\r\n","page_name":" 502 ","page_number":504},
  {"content":"\r\n\r\nاين توضيح دقيق پروفسور براون جنبهء شديد محافظه‌كارى و سازشكارى بهائيان را از سويى ، و روش انقلابى و عصيانگرى بابيان را از سوى ديگر به‌خوبى نشان مىدهد ، و فرق اين دو طايفه را برملا مىسازد . پروفسور براون در همين مقدّمه ، نمونه‌هايى از تغييرات زشتى كه در نقطة الكاف داده شد ، مىآورد ؛ مثلا در دوران محاصرهء قلعهء طبرسى ، موافق نقل ميرزا جانى در نقطة الكاف ، « قدّوس » نامهء مردانه‌يى به مهدى قلى ميرزا فرماندهء سپاهيان شاه مىنويسد ولى در تاريخ جديد بهائيان ، اين نامهء دليرانه به ندبه‌نامهء متملّقانه‌يى نسبت به شاه بدل مىگردد . » « 1 »\r\nدر بيان و آثار ديگر باب ، تأثير عميق تعاليم فيثاغورثى و اخوان الصّفا و اسماعيلى دربارهء رمز اعداد و تعاليم حروفى و نقطوى كه با نظريّات عرفانى و اشراقى درآميخته به عيان ديده مىشود . . . آنان براى بعضى حروف و اعداد ارزش فروانى قائلند . . . پس از زندانى شدن « باب » در اجتماع « بدشت » ، طاهرهء قرّة العين كه از مبلّغان نامدار آنان بود ، به سران بابيّه گفت كه بايد حقيقت تعاليم باب را بر مريدان فاش كرد و آنان را در اين پندار باقى نگذاشت كه باب ، تنها واسطه با امام زمان است بلكه بايد او را به عنوان آورندهء دينى نو معرّفى كرد . بابيّه در اين دوران گويى تاكتيك اسماعيليّه را در دوران حسن صبّاح تكرار مىكنند و به قلعه‌ها پناه مىبرند ، ابتدا بابيّه در قلعهء شيخ طبرسى ، يك اردوگاه واقعى جنگى پديد مىآورند و در پناه حمايت كشاورزان و پيشه‌وران اطراف ، خود را آمادهء نبرد مىكنند . در اين ايّام قدرت بابيّه در ايران بالا گرفته بود ؛ ايران‌شناس معاصر شورى پروفسور ايوانف در كتاب خود « بررسى تاريخ ايران » ص 163 مىنويسد :\r\n« در فوريهء 1849 ميرزا تقى خان به سفير روس در تهران يعنى شاهزاده دالگوروكى گفت كه به عقيدهء او تعداد بابيان در سراسر ايران ، اكنون به صد هزار رسيده است ؛ اين گزارش پرنس دالگوروكى در آرشيو وزارت امور خارجهء شوروى ثبت است ، تا چه حدّ اين عدد مقرون به حقيقت است معلوم نيست ، آن‌چه مسلّم است دولت براى سركوب قيام قلعيهء طبرسى ، بيش از ده هزار نفر ، و براى سركوب قيام زنجان ، قريب سى هزار نفر ، و براى سركوب قيام‌هاى يزد و تبريز ، قريب ده هزار نفر سرباز و\r\n\r\n\r\n","description":"","footnote":"\r\n( 1 ) . نقطة الكاف ، تأليف ميرزا جانى كاشانى ، به اهتمام براون ، چاپ ليدن 1328 ه . ، 1910 ميلادى .\r\n","page_name":" 503 ","page_number":505},
  {"content":"\r\n\r\nچريك مجهّز به توپ و تفنگ تجهيز كرد و اين ، خود نمودارى از دامنهء قيام و شور و قدرت آنان است . پس از تيرباران كردن باب ، نهضت بابيّه خاموش نشد بلكه مقاومت بابيان تا دو سال دوام يافت ؛ در بدشت كه محلّ اجتماع بابيان بود و كليّهء سران در آن شركت داشتند ، قرة العين كه زنى گستاخ ، ولى بااطلاع و شاعر بود ، بىپرده و حجاب در مقابل مردم عيان شد ؛ عدّه‌يى در شگفتى فرو رفتند .\r\nملّا محمّد على بارفروش معروف به قدّوس كه از رهبران انقلابى نهضت بابيّه بود ، خطاب به بابيان گفت چون دين ما شرايع كهن را منسوخ مىداند ، بايد شما مقرّرات و قواعد متداول و معتاد شرعى و عرفى موجود را كان لم يكن بدانيد و مردم را به ندادن ماليات و سيورسات و لغو مالكيّت و اشتراك اموال و مساوات فقير و غنى دعوت كرد . و اين صحبت به‌ميان آمد كه از بيت المال مشترك ، هركس بايد سهم خويش را بردارد ، البتّه اين تعاليم به اين شكل در كتاب باب نبود ولى از نفوذ ديرينهء افكار اشتراكى مزدكيان كه در جنبش حروفيّه و نقطويّه نيز جلوه‌هايى از آن ديده مىشود حكايت مىكند .\r\n. . . مرگ محمّد شاه و فتنهء سالار ، به بابيان امكان داد كه براى به كرسىنشاندن نيّات خود به قيام مسلّحانه دست بزنند . ملّا محمّد زنجانى معروف به « حجّت » ، با پانزده هزار پيروان خود و با تهيّهء ساچمهء باروت و سلاح‌هاى جنگى آمادهء نبرد مىشود پس از آنكه حاكم عدّه‌يى از بابيان را توقيف كرد ، بابيان قيام كردند و زندان شهر را به تصرف خود درآوردند و پس از چندى قسمتى از شهر را متصرّف شدند .\r\nعدّه‌يى از كسبه و پيشه‌وران با قبول مسؤوليت‌هاى مختلفه ، ادارهء شهر را به عهده گرفته و يك دولت انقلابى به‌وجود آمد . با وجود مقاومت دلاورانهء بابيان ، دولت با اعزام سىهزار سرباز ، قيام را درهم كوفت و قيام‌هاى يزد و تبريز پس از چندى شكست خورد و دولت با قساوت و بىرحمى فراوان ، مردان و زنان و كودكان بسيارى را در آتش سوزانيد ، عدّه‌يى را به غلامى فروخت ، جمعى را با زنجير اسارت به شيراز فرستاد ، پس از اين شكست‌ها ، بابىها تاكتيك مبارزه را دگرگون كردند و با ايجاد سازمان‌هاى تروريستى درصدد قتل امير كبير دشمن سرسخت خود و ناصر الدّين شاه برآمدند ولى چون مانند اسماعيليّه ، در كار خود استاد نبودند ، در هيچ‌يك توفيق نيافتند . و بر سبعيّت و بىرحمى دولت افزودند . مأمورين\r\n\r\n","description":"","footnote":"","page_name":" 504 ","page_number":506},
  {"content":"\r\n\r\nحكومت ، بابيان را بين مردم تقسيم مىكردند ، تا به فتواى روحانيان بلد به طرزى فجيع كشته شوند . . . » « 1 » .\r\n\r\nجنبش بابيگرى به نظر غربيان\r\nبه نظر غولد . . . اسلام‌شناس مجارستانى : « درحالى كه جنبش وهابى روى به گذشته دارد و اسلام را جز به‌صورت احكام و تعاليم مقرّر در قرن هفتم ميلادى نمىپذيرفت ؛ جنبش بابيگرى به تكامل مذهبى براى جنس بشر قائل بود و مىكوشيد كه اسلام با شرايط و اوضاع تكامل‌يافتهء تمدّن بشر هم‌آهنگ سازد . اين مذهب كه گاهوارهء آن سرزمين ايران است ، يكى از شاخه‌هاى شيعه‌گرى مىباشد ولى ريشهء اساسى آن به انديشه‌هاى مذهب اسماعيلى مىپيوندد و آن ، تدريجى بودن پيدايش كمال ذاتى وحى الاهى ، از راه پيشرفت پلّه پلّهء عقل كلّى است . . . بهاء اللّه مذهب باب را تكامل بخشيد : او به نوعى جهان‌ميهنى ( انترناسيوناليزم ) معتقد بود و مىگفت تنها ميهن خود را دوست مداريد بلكه سراسر جهان و همهء ملّت‌ها را عزيز و گرامى بداريد ؛ او پيروان خود را به فراگرفتن زبان‌هاى گوناگون تبليغ مىكرد تا براى آموختن دانش‌ها و تبليغ نظريّات او در سراسر جهان آمادگى داشته باشند ؛ او اميدوار بود كه سران كشورها در انتخاب يك زبان به عنوان زبان بين المللى توافق كنند و همهء مردم ، آن زبان جهانى را فراگيرند ؛ او در تدوين قوانين و مقرّرات ، همواره مصلحت همگانى را در نظر مىگرفت ؛ او جنگ را به‌طور كلّى تحريم كرد و به‌كار بردن اسلحه را جز در موارد ضرورى روا نداشت ؛ او از برابرى آدميان سخن مىگفت و برده‌دارى را ممنوع نمود . بهاء ، بيشتر به تك‌همسرى تمايل داشت و حدّاكثر ، همسرى با دو زن را جايز مىشمرد ؛ در مذهب او طلاق ممكن است و رجوع نيز مادام كه زن ، همسر جديدى انتخاب نكرده رواست .\r\nاز ديدگاه بهائيّت ، اسلام دورهء تاريخى خود را طى كرده و كهنه و فرسوده شده است . بهاء اللّه تك‌نمازى را به جاى نماز جماعت برگزيد ، قبله را از مكّه برگردانيد ، وضو و غسل را تأييد كرد ولى رفتن به خزانه‌هاى گرمابه‌هاى ايرانى را منع نمود و آن را\r\n\r\n\r\n","description":"","footnote":"\r\n( 1 ) . احسان طبرى ، برخى بررسىها و جنبش‌هاى اجتماعى در ايران ، از ص 384 به بعد .\r\n","page_name":" 505 ","page_number":507},
  {"content":"\r\n\r\nمركز پليدىها شمرد . وى بسيارى از قيود و مقرّرات اسلامى را ناديده گرفت ، و با بسيارى از ملّايان به مبارزه برخاست و در مذهب جديد ، از تربيت پيشوايان دينى خوددارى كرد و گفت هر فرد از افراد اين دين جهانى ، بايد خود را به كارى ثمربخش كه به سود جامعه باشد مشغول سازد ، هركس توانايى تبليغ اين دين را دارد بايد به‌طور رايگان مردم را هدايت كند . از انديشه‌هاى باطل و ارتجاعى بهاء اللّه مخالفت با آزادى سياسى است ، او مىگويد : ما مردم بسيارى را مىبينيم كه تشنهء آزادى بوده آن را بزرگ مىدارند ، ولى اينان يكسره گمراهند ، زيرا كه آزادى ، هرج و مرجى به بار مىآورد كه آتش فتنه و نابسامانى آن فرونشستنى نيست . . . » « 1 » [ ظاهرا بهاء بين « آزادى و دموكراسى » كه بزرگ‌ترين محصول فرهنگ و تمدّن بشرى است با هرج و مرج‌طلبى و « آنارشيسم » فرقى قائل نيست ! 
  ]\r\nدر كتاب لرد كرزن - « ايران و قضيّهء ايران - مطالبى راجع به نهضت بابيّه نوشته شده و از جنبه‌هاى مثبت و منفى اين جنبش نكاتى ياد كرده است ؛ به نظر لرد كرزن :\r\n« . . . آئين باب ، در حقيقت يك نهضت مذهبى است كه هدف آن از طرفى طغيان عليه استبداد و جمود از طرف ديگر مبارزه با تهاون و سستى مسلمانان است . . . از جملهء اهداف اصلى اين آئين ، تأمين آزادى زنان است . . . باب و بها در آثار خود ترك چادر ، الغاى طلاق و تعدّد زوجات و متعه ، و يا به عبارت ديگر الغاى حرم‌سرا و احراز آزادى عمل را براى زنان مقرّر داشته‌اند . آنان كمك به فقرا را توصيه نموده و با گدايى اعلام جنگ كرده‌اند . امّا در مورد بعضى از عادات مذموم ، باب ، استعمال تنباكو و استفاده از قليان را ممنوع نمود ، نوشيدن شراب به‌صورت معتدل از طرف بهاء مجاز شمرده شده ولى مىگسارى را ازلىها ممنوع كرده‌اند . هر دو فرقه با شدّت ، تدليس و فساد موجود در زندگى بعضى از دين‌فروشان رياكار را محكوم مىنمايند . . . » « 2 » .\r\n\r\nملاقات ادوارد براون با بهاء اللّه\r\nادوارد براون براى آشنا شدن با اصول عقايد و تعليمات فرقهء بابيّه راه شرق پيش\r\n\r\n\r\n","description":"","footnote":"\r\n( 1 ) . غولد . . . ، درسها . . . ، ترجمهء فارسى ، ص 636 و 639 .\r\n( 2 ) . آهنگ بديع ، شمارهء 343 ، نهضت بابيّه به نظر لرد كرزن ، ترجمهء يوسف قديمى ، ص 48 .\r\n","page_name":" 506 ","page_number":508},
  {"content":"\r\n\r\nگرفت و پس از فراهم كردن مقدّمات خود را به عكّا رسانيد و به محضر بهاء اللّه راه يافت . بهاء با ادب او را پذيرفت و نزد خود نشانيد و ضمن گفتگو با اين مرد انگليسى گفت : « . . . الحمد للّه كه فائز شدى . . . تو آمده‌يى كه اين مسجون منفّى « 1 » را ببينى . . . ما به‌جز صلاح عالم و فلاح امم غرضى نداريم ، ولى مردم با ما مثل مفسدين كه شايستهء حبس و طرد باشند رفتار مىكنند . . . تمام ملل بايد كه صاحب يك مذهب شوند ، و جميع مردم با هم برادر گردند ، روابط دوستى و اتّحاد ما بين فرزندان انسان بايد مستحكم شود و همين‌طور خواهد شد ، اين نزاع‌هاى بىثمر ، اين جنگ‌هاى مخرّب همه بر طرف خواهد شد و « صلح اكبر » به‌جاى آن‌ها برقرار خواهد گرديد . . .\r\nشما نيز در اروپا محتاج به همين نيستيد ؟ همين نيست كه حضرت عيسى خبر داده است ؟ پادشاهان و حكّام ، اموال و خزاين شما را به‌جاى اين كه صرف اصلاح بلاد و آسايش عباد نمايند ، همه را در راه تخريب نوع بشر صرف مىكنند . . . اين نزاع‌ها و جنگ‌ها و خونريزىها و اختلافات بايد تمام بشود و تمام مردم مانند يك خانواده با هم زيست كنند . . . نبايد شخص فخر كند كه وطن خود را دوست دارد ، بلكه بايد فخر كند كه نوع بشر را دوست مىدارد . . . » « 2 » .\r\nبراون پس از مراجعت به انگلستان براى آنكه از اصول عقايد و افكار فرقهء بابيّه اطّلاعات كافى كسب كند ، همواره در تلاش و تكاپو بود تا اينكه خبر يافت كنت دوگوبينو در سنوات 1271 - 1274 هجرى به عنوان وزير مختار ، از جانب دولت فرانسه در تهران اقامت داشته و به حكم دانش‌پژوهى ، غالب اوقات خود را صرف تحصيل اطّلاعات از طريقهء جديد بابيّه مىنموده ، نتيجهء بررسىهاى اين مرد ، دو اثر پرقيمت بود : « يكى فصل مبسوط نفيسى است كه در كتاب : « مذاهب و فلسفه در آسياى وسطى » مندرج ساخته . . . و اين يكى از مهم‌ّترين اسنادى است كه براى تاريخ بابيّه دورهء اولى اكنون در دست است ، ديگر مجموعهء كوچك ولى خيلى مهمّ از كتب بابيّه كه در زمان اقامت خود در تهران جمع كرده و همراه خود به پاريس آورده و اين كتب بعد از فوت كنت دوگوبينو به طور حرّاج در پاريس در سنهء 1301\r\n\r\n\r\n","description":"","footnote":"\r\n( 1 ) . يعنى زندانى تبعيد شده .\r\n( 2 ) . نقطة الكاف ( در تاريخ ظهور باب ) - تأليف حاجى ميرزا جانى كاشانى مقتول به سال 1268 هجرى ، به اهتمام ادوارد براون ، ص ىّ ( مقدّمه ) .\r\n","page_name":" 507 ","page_number":509},
  {"content":"\r\n\r\nفروخته شد ؛ 9 نسخه از آن‌ها را موزهء بريتانيا در لندن خريد و پنج نسخه از آن‌ها را كه به عقيدهء ( براون ) به درجات مهم‌تر از نسخ موزهء بريتانياست ، كتابخانهء ملّى پاريس ابتياع نمود . . . » « 1 » .\r\nسپس در صفحات بعد ، براون سعى مىكند اصول عقايد و ريشهء معتقدات فرقهء بابيّه را توضيح دهد ؛ به نظر براون ، ايرانيان كه از ديرباز براى سلاطين خود ارزش قائل بودند ، طريقهء شيعه و مسأله امامت خيلى مناسب حال ايشان بود ؛ به همين علّت مذهب شيعه در ايران رواج يافت ، شيعيان نيز به فرق چندى تقسيم شدند ، بعضى از آنان فقط ائمّه را معصوم مىدانند ولى بعضى ديگر راه غلو مىروند و امام را مظهر خدا مىشمارند و اين طايفه را « غلاة » مىخوانند .\r\n« غلاة » نيز چندين فرقه بوده‌اند كه در جزئيّات با هم اختلاف داشته‌اند ، ولى به قول محمّد بن عبد الكريم شهرستانى ( در ملل و نحل ) معتقدات ايشان از اين چهار طريقه بيرون نبوده است : تناسخ ، تشبيه يا حلول ، رجعت ، بداء . شيخيّه يعنى پيروان شيخ احمد احسائى را در جزء اين طريقهء اخير بايد محسوب نمود ، ميرزا على محمّد باب و رقيب او حاجى محمّد كريم خان كرمانى كه هنوز رياست شيخيّه در اعقاب اوست ، هر دو از اين فرقه ( يعنى شيخيّه ) بودند . بنابراين اصل و ريشهء طريقهء بابيّه را در بين معتقدات و طريقهء شيخيّه بايد جستجو نمود . اصول عقايد شيخيّه از قرار زير است :\r\n1 - ائمّه اثنا عشريّه يعنى على با يازده فرزندش مظاهر الهى و داراى نعوت « 2 » و صفات الهى بوده‌اند .\r\n2 - از آنجائى كه امام دوازدهم در سنهء 260 از انظار غايب گرديد و فقط در آخر الزّمان براى استقرار ( عدل ) ظهور خواهد كرد ، و از آنجائى كه مؤمنين دائما به هدايت و دلالت او محتاج مىباشند و خداوند به مقتضاى رحمت كاملهء خود بايد رفع حوايج مردم را بنمايد و امام غايب را در محلّ دسترس ايشان قرار دهد ، بناء على هذه المقدّمات ، هميشه بايد ما بين مؤمنين يك نفر باشد كه بلاواسطه با امام غايب اتّصال و واسطه داشته باشد و واسطهء فيض بين امام و امّت باشد و اين‌چنين\r\n\r\n\r\n","description":"","footnote":"\r\n( 1 ) . همان كتاب ، ص يح ( مقدّمه ) .\r\n( 2 ) . صفتها ، لقبها ، مخصوصا توصيف نيكو .\r\n","page_name":" 508 ","page_number":510},
  {"content":"\r\n\r\nكسى را به اصطلاح ايشان « شيعهء كامل » گويند .\r\n3 - معاد جسمانى وجود ندارد و فقط چيزى كه بعد از انحلال بدن عنصرى از انسان باقى مىماند ، جسم لطيفى است كه به اصطلاح ايشان جسم هورقليائى گويند .\r\nبنابراين شيخيّه فقط به چهار ركن از اصول دين معتقدند ، از اين قرار : 1 - توحيد 2 - نبوّت 3 - امامت 4 - اعتقاد به شيعهء كامل . در صورتى كه متشرّعه يا بالاسرى ( يعنى شيعهء متعارفى ) به پنج اصل معتقدند از اين قرار : 1 - توحيد 2 - عدل 3 - نبوّت 4 - امامت 5 - معاد . شيخيّه به اصل دوّم و پنجم اعتراض كنند و گويند لغو است و غير محتاج اليه ، چه اعتقاد به خدا و رسول مستلزم است ضرورة اعتقاد به قرآن را ، با آن‌چه قرآن متضمّن است از صفات ثبوتيّه و سلبيّهء خداوند و اقرار معاد و غيره ، و اگر بنا باشد عدل كه يكى از صفات ثبوتيهء خداوند است از اصول دين باشد ، چرا ساير صفات ثبوتيّه از قبيل علم ، قدرت ، حكمت و غيرها از اصول دين نباشد ، ولى خود شيخيّه در عوض يك اصل ديگر كه آن را « ركن رابع » خوانند ، در باب اعتقاد به شيعهء كامل كه واسطهء دائمى فيض بين امام و امّت است ، بر اصول دين افزوده‌اند و شكّى نيست كه شيخ احمد احسائى و بعد از او حاج سيّد كاظم رشتى در نظر شيخيّه « شيعه كامل » و واسطهء فيض بوده‌اند .\r\n\r\nاصول تعاليم باب\r\nبه نظر باب خداوند مدرك شىء است ، ولى خود از حيّز ادراك آدميان بيرون است و احدى غير ذات او معرفت به او ندارد و مراد از معرفت خدا ، شناسايى مظهر اوست و مقصود از دين خدا ، لقاء او ( يعنى ديدن مظهر اوست ) و بنابراين هيچ راهى براى احدى به سوى ذات ازل نبوده و نيست ، نه در آغاز خلقت و نه در برگشت به آن جهان . . . نسبت خدا به اشياء نسبت علّت است به معلول و آتش به حرارت . . . محمّد نقطه فرقان است و ميرزا على محمّد ، نقطهء بيان و هر دو يكى مىباشند .\r\nآدم - كه به عقيدهء « بيان » 12210 سال قبل از باب بوده است - با ساير ظهورات يكى است و بعينه نقطهء بيان همان آدم بديع فطرت اوّل بوده و بعينه خاتمى كه در يد اوست همان خاتم بوده كه از آن روز تا امروز خداوند حفظ فرموده . . . ظهورات را\r\n\r\n","description":"","footnote":"","page_name":" 509 ","page_number":511},
  {"content":"\r\n\r\nنه ابتدايى هست نه انتهايى و تا دنيا دنياست ادامه خواهد يافت ، حتى بعد از « من يظهره اللّه » ظهورات ديگر خواهد بود و هر ظهور بعدى اشرف از ظهور قبل ، و مقام بلوغ آن مىباشد و هر ظهور بعدى ظهور قبل را دارد با آن‌چه خود دارد ، به عبارت ديگر وقتى كه شجرهء ظهور به درجهء كمال رسيد و ميوهء خود را داد ، بدون اندك تأخير ظهور بعد رخ خواهد نمود و گفتار پيشوايان برحسب زمان و مكان و درجهء فهم و ادراك مستمعين فرق مىكند . . . مسلّما محمّد بن عبد اللّه كه مخاطبين او قومى وحشى و مادّى بودند ، براى اين كه معانى بعث و معاد و جنّت و آتش و جز اين‌ها را به ايشان بفهماند ، اين مفاهيم را به‌صورت مادّى در نظر ايشان جلوه‌گر ساخت تا به سهولت بتوانند درك كنند ؛ و در دورهء ظهور باب يا در دورهء « بيان » چون مخاطب قومى است دانا و متمدّن - يعنى ايرانيان - ، الفاظ و اصطلاحات مذكوره به طرز ديگر بيان شده ، و معانى نزديكتر به عقل از آنها اراده شده است ، مثلا قيامت عبارت است از وقت ظهور « شجرهء حقيقت » در هر زمان و به هر اسم تا لحظهء غروب آن . . . هر شىء وقتى كه به مقام كمال رسيد ، قيامت آن برپا مىشود و كمال دين اسلام تا اوّل ظهور « بيان » ادامه داشته و از آغاز ظهور بيان ، غروب اثمار شجرهء اسلام شروع شده است ، و سپس با بيانى پيچيده برخاستن مردگان از قبر در روز قيامت و بهشت و دوزخ را به صورتى كه در قرآن آمده ، مورد ترديد قرار مىدهد . . . « 1 » .\r\nباب اعلام كرد كه بعد از او من يظهره اللّه خواهد آمد ولى وقت ظهور او را غير از خدا كسى نمىداند ؛ در كتاب بيان در وصف صفات عاليه و مناقب من يظهره اللّه مطالب زيادى نوشته شده است .\r\n\r\nبهاء اللّه و صبح ازل\r\nما بين اتباع باب دو نابرادرى ( يعنى دو برادر از طرف پدر ) بودند از اهل نور مازندران كه بزرگ‌تر موسوم بود به ميرزا حسين على و ملقب به بهاء اللّه ، و كوچك‌تر موسوم به ميرزا يحيى و ملقب به صبح ازل - بعد رقابتى كه ما بين آن دو برادر پديد آمد ، بابيّه را به دو فرقه منشعب نمود ؛ « ازليان كه اكنون از حيث عدد كمترند و\r\n\r\n\r\n","description":"","footnote":"\r\n( 1 ) . همان كتاب ، از ص كز به بعد .\r\n","page_name":" 510 ","page_number":512},
  {"content":"\r\n\r\nبهائيان كه قسمت عمدهء بابيّه‌اند . . . ظاهرا باب نوشتجات و مخلّفات خود را از قبيل لباس و خاتم و قلمدان و غيره را براى ازل فرستاد و به وصايت و ولايت او تصريح كرد و او را مأمور نمود كه بعد از وى هشت واحد ديگر « بيان » را كه ناتمام مانده است بنويسد ولى اگر « من يظهره اللّه » در زمان وى ظاهر شد ، بيان را نسخ كند به آنچه باب بر قلب او الهام مىكند عمل كند . به نظر حاجى ميرزا جانى ، « من يظهره اللّه » ، همان صبح ازل است .\r\nبه‌طورى كه از كتاب « ايقان » تأليف بهاء اللّه كه در سنهء 1278 در بغداد نوشته است ، استنباط مىشود ، بهاء اللّه در آن تاريخ ، خود را مطيع و زيردست كسى ديگر فوق خود مىدانسته است و آن كس ظاهرا بايد « صبح ازل » باشد . ظاهرا باب يكسال قبل از قتل ، صبح ازل را كه در آن وقت نوجوانى 19 ساله بود ، به جانشينى خود برگزيد و پيروان باب او را قائد و پيشواى خود شمردند . صبح ازل در آن ايّام تا واقعهء وحشتناك تهران كه در نتيجهء آن عمدهء رؤسا و عظماى بابيّه را شربت مرگ چشانيدند ، تابستان‌ها را در شميران در حوالى تهران و زمستان‌ها را در « نور » مازندران مىگذرانيد و تمام اوقات خود را به نشر و تعليم آثار باب و تشييد مبانى دين جديد مىگذرانيد ، بعد از آن‌كه در روز يكشنبه 28 شوّال سنهء 1268 سه نفر از بابىها به ناصر الدّين شاه تيراندازى كردند ، دولت چهل نفر از مشاهير آنان را دستگير و 28 نفر از آنان را كه اسامى آنها در ناسخ التّواريخ و ديگر منابع مسطور است ( و حاجى ميرزا جانى مؤلّف نقطة الكاف يكى از آن‌ها بود ) در روز چهارشنبه سلخ ذيقعدهء سال 1268 در تهران ، با اشدّ انواع عذاب و شكنجه به قتل رسانيدند . صبح ازل كه در آن هنگام در نور بود ، بىدرنگ با لباس مبدّل به بغداد گريخت ( با اينكه دولت هزار تومان جايزه براى دستگيرى او قرار داده بود و يكى از مأمورين ، او را ديده و نشناخته و مقدارى با او صحبت كرده بود ) ، صبح ازل با مهارت ، خود را از چنگ ميرغضب‌هاى ايران نجات داد و با لباس درويشى و عصا و كشكول خود را از سرحدّ ايران بيرون افكند و در اواخر سنهء 1268 وارد بغداد شد . چهار ماه بعد از او ، برادرش بهاء اللّه كه از واقعهء سوء قصد به ناصر الدّين شاه تا آنوقت ، در تهران محبوس بود ، از زندان خلاص شده و در بغداد به آنها ملحق شد . كم‌كم بغداد مركز اجتماع حضرات گرديد و اين تجمّع حدود ده سال دوام يافت و در تمام اين مدّت صبح ازل\r\n\r\n","description":"","footnote":"","page_name":" 511 ","page_number":513},
  {"content":"\r\n\r\nمقام رهبرى نهضت جديد را به عهده داشت .\r\nدر آخرين سال‌هاى اقامت حضرات در بغداد ، به قول مصنّف « هشت بهشت » « 1 » ، بهاء اللّه پرده از روى كار برداشت و آشكار دعوى من يظهره اللهى كرد و رسل و كتب به اطراف و جوانب روانه گردانيد ؛ عدّهء زيادى پس از مدّتى حيرت و ترديد دعوى او را پذيرفتند و از پيرامون صبح ازل متفرّق شدند . دولت عثمانى چون بار ديگر آثار هيجان و انقلاب در ايشان ديد ، بدون هيچ مطالعه و تأمّلى بهاء اللّه و اتباعش را به عكّا ، و صبح ازل و اتباعش را به جزيرهء قبرس فرستاد و بر اعمال و رفتار هر دو فرقه عدّه‌يى جاسوس گماشت . پس از آن كه كفّهء پيروان بهاء اللّه سنگين‌تر شد ، سران نهضت اخير بر آن شدند كه كليهء اسناد و مداركى كه دلالت بر جانشينى صبح ازل دارد از بين ببرند و به قول براون چنان به‌خوبى از عهدهء اين كار برآمدند كه اگر اتفاقا « كنت دوگوبينو » يك نسخه از اين كتاب - نقطه الكاف - را تحصيل نكرده و به اروپا نياورده بود ، امروز اين كتاب به كلّى از ميان رفته بود . حاجى ميرزا جانى مؤلّف اين كتاب ، شخصا با باب و صبح ازل و بهاء اللّه و حاجى سليمان خان تبريزى و آخوند ملّا محمّد على زنجانى حجة الاسلام و سيّد يحيى دارابى و ملّا شيخ على ترشيزى ملقّب به جناب عظيم و قرّة العين و ميرزا حسين بشرويه برادر ملّا حسين بشرويه و تقريبا با جميع مشاهير بابيّهء دورهء نخست ، آشنائى و ارتباط داشته و وقايع تاريخ هفت سال اوّل « ظهور » اين نهضت را در كتاب خود درج نموده و بالاخره همين مرد با 27 تن ديگر از هم‌كيشان خود در ذيقعدهء 1268 با وحشيانه‌ترين وضعى به دست مردم كشته شدند .\r\nدر همين ايّام ، بعضى آثار تجدّد و مساهله در وجنات احوال بهاء اللّه مشهود گرديد ، بعضى از قدماء بابيّه از مشاهدهء اين احوال مضطرب شده زبان به اعتراض گشودند تا جايى كه وى از بغداد رفت . پس از چندى صبح ازل از محلّ اقامت او باخبر شد و با ارسال نامه‌يى از او خواهش كرد كه به بغداد بازگردد ، او نيز اطاعت\r\n\r\n\r\n","description":"","footnote":"\r\n( 1 ) . هشت بهشت كتابى است در فلسفهء « بيان » و تقويّت طريقهء ازليان تأليف شيخ احمد كرمانى معروف به « روحى » كه در سنهء 1905 ميلادى در كلكته به طبع رسيده است .\r\nحاج شيخ احمد روحى مذكور در صفر 1314 ه . با ميرزا آقا خان كرمانى و خبير الملك در تبريز به امر محمد على ميرزا وليعهد به گناه آزادىخواهى مقتول شدند ( به نقل از انقلاب ايران ، براون ، از ص 93 به بعد ) .\r\n","page_name":" 512 ","page_number":514},
  {"content":"\r\n\r\nكرد . در همين ايّام عدّه‌يى از سران بابىها دعوى من يظهره اللّهى مىكردند ؛ به قول روحى نويسندهء هشت بهشت : « كار به جايى رسيد كه هر كس بامدادان از خواب پيشين برمىخواست ، تن را به لباس اين دعوى مىآراست . »\r\nبهاء اللّه كه از ديرگاهى همه كارهء « صبح ازل » و مدير حقيقى امور بابيّه او بود ، اگرچه رسما « صبح ازل » مقام رياست داشت ، جدّا به خيال دعوى اين مقام افتاد و ميرزا آقاجانى كاشى كه بعدها كاتب آيات او و ملقّب به جناب خادم اللّه گرديد او را به شدّت در اين امر ترغيب و تحريض مىكرد .\r\nمقارن اين ايّام ، بابيان از گوشه و كنار روى به بغداد آوردند و روز به روز بر شمارهء آنان افزوده مىشد . علماى كربلا و نجف از اين وضع به هراس افتادند . به‌خصوص كه گاه بين آنان و مسلمانان جنگ و جدال و اختلافاتى روى مىداد ، در نتيجه دولت ايران از مشير الدّوله سفير ايران در اسلامبول خواست كه از دولت عثمانى خواهش كند كه بابيان را از بغداد به نقطهء ديگرى انتقال دهد ؛ اين تقاضا پذيرفته شد و آنان را نخست به اسلامبول و بعدا به « ادرنه » كوچ دادند .\r\nدر جريان نهضت بابيّه ، دولت ايران سعى مىكرد كه پيروان باب و بهاء را نه‌تنها در ايران بلكه در خاك عثمانى مورد تعقيب شديد قرار دهد و از توسعه و گسترش افكار آنان جلوگيرى نمايد . مرحوم كاظم كاظم‌زاده ( ايرانشهر ) نامه‌هايى را كه بين دولتين ايران و عثمانى مبادله شده و ارزش تاريخى و سياسى داشته گردآورى كرده است و ما از آن ميان ، نامهء ميرزا سعيد خان وزير خارجه به ميرزا حسين خان مشير الدّوله سفير ايران در تركيه را عينا نقل مىكنيم :\r\n« ميرزا سعيد خان مشير الدوله\r\nجنابا در باب دفع طايفهء ضالّهء بابيّه كه در بغداد هستند ، اينكه با صدر اعظم سابق آن دولت مذاكره نموده بودند ، مطّلع شدم ، در اين خصوص سابقا به مقرّب الخاقان ، دبير مهام خارجه شرحى نوشته دستور العمل دادم كه از آن قرار معمول دارد . شرح مزبور براى شما در جوف اين پاكت ايفاد مىگردد كه مطّلع باشيد و به‌موقع و به همين وتيره مذاكره نمائيد و قرار بگذاريد و اين نكته را هم در نظر داشته باشيد كه دستور العمل دولت عثمانى به عهدهء والى جديد بغداد ، بايد طورى باشد كه بالمرّه قطع مادهء آن‌ها بشود . و الّا دست به تركيب آنها زدن و در اطراف پراكنده نمودن ،\r\n\r\n","description":"","footnote":"","page_name":" 513 ","page_number":515},
  {"content":"\r\n\r\nباعث زحمت خواهد شد . اگر همّت خود را به اينطور به قلع و قمع آن‌ها مصروف نمىدارند ، بهتر آن است كه به همان‌حالت بمانند . البتّه در اين باب خيلى اهتمام لازم است ، كه به همين طورها معمول شود . سواد كاغذ شما و جواب را به جهت اطلاع مقرّب الخاقان مشار اليه فرستادم كه مستحضر باشد . فى غرّهء شهر جمادى الاولى 1276 . » « 1 »\r\n\r\n\r\n","description":"","footnote":"\r\n( 1 ) . آهنگ بديع ، شمارهء 343 ، ص 68 .\r\n","page_name":" 514 ","page_number":516},
  {"content":"\r\n\r\n\r\nتنى چند از سران نهضت جديد\r\n\r\nنطق قرّة العين و تدبير و نقشهء او در اعلام مذهب جديد\r\nچنان‌كه قبلا گفتيم قبل از اجتماع بدشت ، سران نهضت جديد يعنى قدّوس ، ميرزا حسين على ، قرة العين و عدّه‌يى ديگر ، چندين روز راجع به برنامهء كار و طرز تبليغ و اعلام نظريّات خود به بحث و مذاكره پرداختند . آنها كاملا متوجّه بودند كه در عصر اختناق و استبداد مطلق ، و در محيط ارتجاعى عهد ناصر الدّين شاه ، اعلام آزادى زنان و نسخ قرآن و كشف حجاب و تبليغ آيين جديد كار ساده و آسانى نيست و ممكن است پس از تبليغ اين نظريات مردم تاب تحمّل نياورند و به مبارزه و مخالفت برخيزند . « موسيونيكلا » دبير اوّل سفارت فرانسه در تهران كه در آن ايّام در ايران مىزيست ، در كتاب خود ضمن بحث در تاريخ « سيّد على محمّد باب » ، در پيرامون اجتماع بدشت مىنويسد :\r\n« . . . قرة العين معتقد بود كه قبلا اين فكر و حقيقت را به بابىها تفهيم كنيم ، ولى قدّوس از تعصّبات آن‌ها بيم‌ناك بود . قرّة العين بر خلاف ، تأخير را موجب گمراهى خلق مىدانست ، همه بر خلاف رأى او مىترسيدند كه به محض شنيدن اوّلين كلمه بر ضد مقرّرات سابق ، جمعيّت را وحشت فراگيرد و خشم مردم برانگيخته شود .\r\n\r\nصحنه‌سازى قرّة العين در اجتماع بدشت\r\nدر اين‌حال قرّة العين كه به اصول و قوانين اسلامى آشنايى داشت ، تدبيرى به خاطرش رسيد و خطاب به ياران خود گفت : « . . . مرتدّ در شيعه محكوم به قتل است و توبه‌اش نيز پذيرفته نمىشود ، ولى چون زن‌ها انسان كامل نيستند ، كمتر\r\n\r\n","description":"","footnote":"","page_name":" 515 ","page_number":517},
  {"content":"\r\n\r\nدر اعمال خود مسؤوليّت دارند و اگر عملى از زنى سربزند آن را به عدم شعور تعبير كنند و او را عفو نموده و بار ديگر او را به اسلام مىخوانند ، ولى اگر اصرار به كفر نمود به قتلش مىرسانند . » با اين توضيح ، قرّة العين همفكران خود را قانع كرد كه شخصا ، و به‌تنهايى وارد معركه شود و حقايق ! را به گوش مردم برساند . وى گفت تمام كسانى را كه اينجا آمده‌اند ، در سخنرانى دعوت مىكنم ، ولى قدّوس نبايد بيايد ؛ در ضمن سخنرانى من پرده از روى كار برمىدارم و نسخ قرآن را اعلام مىكنم ، اگر پذيرفتند كه به مقصود رسيده‌ايم و اگر شوريدند نزد رئيس خودشان يعنى « قدّوس » بروند و عقيدهء او را نسبت به اظهارات من جويا شوند و او براى رفع غائله به انكار من پردازد و سعى شود كه مرا دوباره به اسلام رجعت دهند ، به ناچار كار چند روزى به طول مىانجامد ؛ اگر آرامش برقرار شد ، همه را به يقين مىكشانيم و گرنه من ظاهرا به دلايل قدّوس تسليم مىشوم . رؤساى بابيّه اين پيشنهاد را به اتّفاق آراء قبول كردند ، هنگامى كه اسباب كار فراهم و جمعيّت براى سخنرانى دعوت شدند ، « طاهره » در پشت پردهء نازكى با نفيس‌ترين البسه و جواهرات بايستاد و دو خدمتكار در عقب او قرار گرفتند و مقرّر گرديد كه به اشارهء او ريسمان پرده را در ضمن صحبت پاره كنند .\r\nپس از شروع مقدّمات ، با وجود اضطراب شديد و ترس از مغلوبيّت ، با فصاحت و بلاغت خاص ، نطق خود را آغاز كرد . تا آن موقع با اين طلاقت لسان تكلّم ننموده بود ؛ از عبارات مهيّج و صداى جذّاب و رسايش مستمعين مات ماندند ، سكوت همه را گرفته بود ، ابدا جنبشى پديدار نبود ، تا آنكه گفت : « شماها بايد امروز بدانيد كه خداوند ظهور كرده و قرآن منسوخ شده و كتاب جديدى از آسمان براى ما نازل شده و قوانين جديدى براى ما مقرّر گرديده است . » سپس با اشارهء او خدمتكاران ريسمان‌ها را قيچى نموده ، پرده بيفتاد و چهرهء او نمايان شد ، ظاهرا ناطق متوجّه خدمه گرديد كه آنها را مؤاخذه كند ، بعد رو به جمعيت نموده گفت : « اين قضيه چه اهميت دارد ؟ آيا من خواهر شما نيستم ؟ آيا شما برادرهاى من نيستيد ؟ آيا كدام خواهرى صورتش را از برادرهايش پوشانيده است ؟ » اما اثر اين واقعه چون صاعقه‌يى بر سر حضّار فرود آمد ، جمعى صورت خود را با دست پوشانيدند ، تا چشمانشان به‌صورت زن نامحرم ، آن هم زن مقدّسى چون طاهره نيفتد ، برخى تعظيم كردند ، گروهى دامن لباس بر سر كشيدند ، امّا قرة العين شروع كرد به راه رفتن در ميان\r\n\r\n","description":"","footnote":"","page_name":" 516 ","page_number":518},
  {"content":"\r\n\r\nجمعيّت ، و نسخ قرآن و رفع حجاب را متذكّر گرديد ، ولى به نتيجهء كامل نرسيد .\r\nميرزا حسين على بهاء چون ديد صحنهء تماشا طول كشيد و خطر خونريزى مىرود ، عباى خود را بر سر قرة العين انداخته او را به چادر برد ، مجلس با همهمه و آشوب و ناسزاگويى و تهمت جنون و هرزگى ، و دفاع عدّهء كمى از نظرات جديد ، به پايان رسيد . قدّوس ناراضيان را بار داد و با مهربانى و به دقّت به سخنان آنان گوش داده گفت : مسأله غامض است ، ظاهرا طاهره كافر شده ولى شايد در اين رفتار معمايى است كه معنى آن بر من پوشيده است . . . قدّوس مرتّب بذر ترديد ، در دماغ آنان كاشته و مىگفت : حجاب مربوط به عرف و عادت است و زنان پيغمبر نيز ابتدا ، بىحجاب بودند ، بعد اين حجاب مخصوص به آن‌ها شد نه ديگران ، و راجع به نسخ قرآن گفت كه مهدى ، بايد تاريكىهاى كتاب خدا را براى ما روشن كند . از طرفى قرّة العين نيز بىكار نماند و پيروان خود را با مذهب جديد آشنا و مردم را به سوى خود جلب مىكرد و با تبانى قبلى دو نفر را به چادر قدّوس فرستاد ؛ آنها گفتند كه طاهره شما را ملامت مىكند ، زيرا جرأت مقابله و مباحثه با او را نداريد و در غيابش بدگويى و تكفير مىكنيد ، او را دعوت به بحث در حضور عامّه كنيد ، اگر غالب شديد او شما را اطاعت خواهد كرد و اگر مغلوب شديد ، ناچاريد در حضورش سر فرود آوريد . انكار قدّوس و اصرار آنها درآمدن ، سرانجام به اين منتهى شد كه قدّوس با رفقاى خود برخاست و به سوى اردوى طاهره رفت . زن در برابر مدّعى خود نشست و با كمال مهارت و استادى از روى قرآن و احاديث ، حقايق الهى را بيان نمود كه :\r\nامام بايد احكام و قوانين بياورد و قرآن منسوخ شود . قدّوس ، مغلوبانه بلند شد و با صداى بلند اعلان نمود آنچه او مىگويد حقّ است و آنچه كرده درست و بجا بوده است . بعد به طرف او برگشته معذرت خواست ؛ همراهان نيز از او تبعيّت كردند .\r\nچند روز به جشن و شادى و تبريك گفتن پرداختند و سپس هر دسته به نقطه‌يى رفتند . »\r\nپس از پايان اجتماع بدشت ، قرّة العين بيش از پيش مورد تعقيب دولت قرار گرفت و سرانجام به چنگ مأمورين افتاد . . . قرّة العين را پس از دستگيرى به تهران آوردند و در خانهء محمود خان كلانتر زندانى كردند . در اين خانه عدّه‌يى از زنان و مردان به ملاقاتش مىآمدند . او زنان را به آزادى و احترامى كه مذهب جديد به آنها\r\n\r\n","description":"","footnote":"","page_name":" 517 ","page_number":519},
  {"content":"\r\n\r\nداده شيفته مىساخت و در مباحثات زيادى كه با مردم داشت ، زنان و مردان را متقاعد مىكرد . . . « پس از آنكه آقا خان نورى به صدارت رسيد ، از حاجى ملّا ميرزا محمّد مازندرانى و حاجى ملّا على كنى خواست كه به آزمايش عقايد قرّة العين بپردازند ؛ آن دو مجتهد ، با قرة العين هفت جلسه صحبت كردند و قرّة العين با نهايت عشق و علاقه به ثبوت رسانيد كه باب ، امام منتظر است ، مدّعيانش مرتّب از آمدن قائم از شهر « جابلقا » و « جابلسا » دم مىزدند و او ، آن را موهوم و شايستهء مغزهاى عليل و ناخوش مىدانست ؛ سرانجام بر اثر اصرار زياد آنان گفت : دلايل شما مانند دلايل بچهء نادان ابلهى است ، تا كى شما پاىبند اين اكاذيب منافى با عقل هستيد ، كى عقل خود را متوجه شمس حقيقت خواهيد كرد ؟ ملّا على كنى ازين توهين رنجيد و رفيق خود را كنار كشيد و گفت مباحثه با اين كافر نمىتوان كرد .\r\nبه منزل رفتند و حكمى نوشتند كه ارتداد و امتناعش از توبه محقّق و بايد به نام قرآن به قتل برسد . . . » « 1 » .\r\n\r\nنظر اجانب در مورد قرة العين\r\nدر مورد طاهره از طرف صاحبنظران ايرانى و خارجى نظرات متناقضى اظهار شده است از جمله به نظر ادوارد براون : ظهور زنى مانند قرّة العين در هر مملكت و در هر قرنى از نوادر است ، ولى طلوع چنين زنى در ايران از عجايب خلقت و خوارق عادات است ، تقوى و طهارت قرّة العين ، حسن و جمال فوق العاده ، و استعداد و قريحهء بىنظير ، نطق مؤثّر و بليغ و فداكارى و شهامت و بالاخره مقاومت و ايستادگى او در برابر علماى ايران و بالاخره شهادت تاريخى و مجلّل او ، در تاريخ بشر بىسابقه است و او را در بين نسوان هم‌وطنش بىنظير و زنده و جاويد نگاه مىدارد . . . » « 2 » .\r\nراجع به موقعيّت فردى و اجتماعى قرّة العين ، بسيارى از شخصيت‌هاى فرهنگى و مطبوعات آن ايّام اظهار نظر كرده و او را زنى نابغه ، شجاع و بااراده به‌شمار آورده‌اند : ژول بوآ (  Jules Boa  ) ضمن اظهار تأسّف از شهادت باب ، در مورد\r\n\r\n\r\n","description":"","footnote":"\r\n( 1 ) . طاهرة قرة العين ، پيشين ، از ص 92 به بعد .\r\n( 2 ) . همان كتاب ، ص 100 .\r\n","page_name":" 518 ","page_number":520},
  {"content":"\r\n\r\nقرّة العين مىنويسد كه وى « از زنان برازنده و به منزلهء ژاندارك ايران و پيشواى آزادى و حريّت نسوان شرق است ؛ داستان طاهره از نوادر امور و بىمثل و نظير است . . .\r\nقرّة العين كه شباهت به هلواز (  Heloise  ) قرون وسطا و هاپيات (  Hypatia  ) دورهء نوين افلاتون داشت « 1 » ، زنى اديب و حكيم و بليغ بود و از مؤمنين اوّليّهء باب به‌شمار مىرفت . شخصى بود كه در بحبوحهء عادات ديرينه ، برقع و چادر از عذار برافكند و با فحول علماى كشور خويش مباحثه و مشاجره نمود و بر جميع فايق آمد . . . با وصف اين كه مورد طعن و لعن بود و به زندان افكنده شد و آواره و دربدر هر شهر و ديار گشته و در ملاء عام هدف رجوم « 2 » اشرار قرار گرفته است ، معذلك در مقابل پادشاهى كه به يك فرمان قادر بود در يك روز هزار نفر را به قتل برساند ، وحيدا « 3 » مقاومت و ايستادگى نموده و به قاتلين خود گفته است : شما به سهولت مىتوانيد هر وقت اراده كنيد مرا به قتل رسانيد ولى مانع حريّت و آزادى نسوان نمىتوانيد شد . » « 4 »\r\nبه نظر دكتر چاين (  Cheyne  ) ، عالم روحانى انگليسى : « بذرى كه قرّة العين در كشورهاى اسلامى مىفشاند ، اكنون رو به ظهور و سرسبزى است . افتخار اين بانو در آن است كه دفتر اصلاحات اجتماعى در سرزمين ايران به دست وى مفتوح گرديد . » مىگويند ، چون ناصر الدّين شاه از جمال و كمال اين زن آگاهى يافت ، بر آن شد ، او را در جرگهء زنان دربارى خود وارد كند ولى اين زن ناآرام و انقلابى به اين اسارت رضا نداد و در پاسخ اين پيشنهاد گفت :\r\n تو و جاه و ملك سكندرى ، من و راه و رسم قلندرى * اگر آن خوش است تو درخورى و گر اين بداست مرا سزا \r\n\r\nاشعار منسوب به قرّة العين\r\nآثار منظوم و منثور چندى به او منسوب است ، كسروى پس از نقل نمونه‌يى از اشعار او مىنويسد : « اين شعرها نمونه‌اى از ناآسودگى مغز اوست ، سخنان تندى\r\n\r\n\r\n","description":"","footnote":"\r\n( 1 ) . دو نفر از زنان قرون وسطا كه يكى شهيد و ديگرى به صدمات زياد دچار گشت .\r\n( 2 ) . سنگها .\r\n( 3 ) . به‌تنهائى .\r\n( 4 ) . همان كتاب ، ص 105 به بعد .\r\n","page_name":" 519 ","page_number":521},
  {"content":"\r\n\r\nاست كه گفته شده و شوريدگى گوينده‌اش را مىرساند . » از جمله در غزلى با اين مطلع ، ذوق ادبى خود را نشان مىدهد :\r\n جذبات شوقك الجمت ، بسلاسل الغم و البلا * همه عاشقان شكسته‌دل ، كه دهند جان به ره بلا \r\nنمونه‌يى از اشعار فارسى او :\r\n در ره عشقت اى صنم شيفته بلا منم * چند مغايرت كنى با غمت آشنا منم\r\nپرده به روى بسته‌يى ، زلف به‌هم شكسته‌يى * از همه خلق رسته‌يى ، از همگان جدا منم\r\nشير تويى شكر تويى ، شاخه تويى ثمر تويى * شمس تويى قمر تويى ، ذرّه منم هبا منم\r\nنخل تويى ، رطب تويى ، لعبت نوش لب تويى * خواجهء باادب تويى ، بندهء بىحيا منم\r\nكعبه تويى ، صنم تويى ، دير تويى ، حرم تويى * دلبر محترم تويى ، عاشق بىنوا منم\r\nشاهد شوخ دلبرا ، گفت به سوى من بيا * رسته ز كبر و از ريا ، مظهر كبريا منم\r\n« طاهره » خاك پاى تو ، مست مىِ لقاىِ تو * منتظر عطاى تو ، معترف خطا منم \r\nسليمان ناظم شاعر و نويسندهء ترك ، در كتابى به نام « ناصر الدّين شاه و بابيان » دربارهء طاهره مىنويسد : « اى طاهره ، قدر و بهاى تو از هزاران نفس ، چون ناصر الدّين شاه افزون‌تر و مقامت پرارج‌تر است . » « 1 »\r\nبعضى از اشعار طاهره نمودار انديشه‌هاى انقلابى اوست :\r\n هان ، صبح هدى « فرمود » آغاز تنفّس * روشن همه عالم شد ، ز آفاق و ز انفس\r\n. . . آزاد شود دهر ، از اوهام و خرافات * آسوده شود خلق ز تخييل و تَوَسوُس\r\nمحكوم شود ظلم ، به بازوى مساوات * معدوم شود جهل ز نيروى تَفَرُّس « 2 » \r\n\r\n\r\n","description":"","footnote":"\r\n( 1 ) . همان كتاب ، ص 111 .\r\n( 2 ) . تحقيق و مطالعه .\r\n","page_name":" 520 ","page_number":522},
  {"content":"\r\n\r\n گسترده شود در همه‌جا فرش عدالت * افشانده شود در همه‌جا تخم تَوَنُّس « 1 »\r\nمرفوع شود حكم خلاف از همه آفاق * تبديل شود اصل تباين به تجانس » « 2 » \r\nكنت دوگوبينو از نويسندگان و سياستمداران معروف كشور فرانسه در شرح حال اين زن مىنويسد : « مسلمانان بابى بالاتّفاق از زيبايى و صباحت منظر قرّة العين فوق العاده تعريف مىكنند امّا چيزى كه مهم‌ّتر و بلاحرف ، قابل ملاحظه است استعداد بىنظير و هوش فوق العاده و معلومات زياد و صفات بارزى است كه در اين زن جوان وجود داشته و از اين حيث بيش‌تر قابل تعريف و تمجيد مىباشد .\r\nدر هنگام صباوت « 3 » ، غالبا همه روزه در مباحثات علماى متبحّر خانوادهء خود حضور پيدا مىكرد و طولى نكشيد كه به واسطهء استعداد كامل و هوش سرشار توانست در مسائل دقيق و مباحثات مهمّ آنها وارد گردد و با آن‌ها به استدلال و مباحثه بپردازد و از حدّت ذهن و نيروى هوش خود آنها را متحيّر سازد . . . اين زن نه فقط در شناسايى زبان عرب خود را به درجهء كمال رسانيد بلكه در علم اخبار و احاديث نيز حايز مقام بسيار بلندى شد و در فنّ تفسير و معانى مختلف پاره‌يى از عبارات قرآن كه دانشمندان و مؤلّفين بزرگ را به خود مشغول داشته بود ، سرآمد علماى زمان خود گرديد و از روى استحقاق ، شايستگى آن را داشت كه اعجوبهء عصر خود به‌شمار آيد .\r\nبارى در همين خانوادهء خود بود كه قرّة العين نخستين‌بار از « باب » و تعليمات او چيزهايى شنيد و با آنكه آن‌چه شنيد و فهميد ناتمام و غيركافى بود ، كاملا پسنديد و در خاطرش تأثير كرد . با باب بناى مكاتبه را گذارد و به زودى تمام افكار و تعليمات او را پذيرفت و با يك نوع شيفتگى و دلبستگى و شور و حرارت بىنظيرى به تبليغ و نشر افكار پيشواى خود پرداخت . نه‌تنها نسبت به تعدّد زوجات به شدّت اعتراض كرد ، بلكه نسبت به حجاب هم مخالفت و تنفر بروز داد و در ميدان‌هاى عمومى با روى باز به نطق و خطابه و تبليغات پرداخت ، به‌طورى كه تمام افراد خانوادهء خود و تمام مسلمانان باايمان را به اضطراب و وحشت انداخت . . . امّا اشخاصى كه پيرو او شده بودند ، اعمال و رفتار او را با وجد و سرور و حرارت و شور تمجيد مىكردند .\r\nخانواده‌اش كه همه از مجتهدين و فقها بودند ، نهايت كوشش را به عمل آوردند كه\r\n\r\n\r\n","description":"","footnote":"\r\n( 1 ) . انس و همكارى و مؤانست .\r\n( 2 ) . همان‌جا ، ص 140 .\r\n( 3 ) . نوجوانى .\r\n","page_name":" 521 ","page_number":523},
  {"content":"\r\n\r\nلااقلّ قدرى ملايم‌تر رفتار كند ، ولى او با دلايل قطعى آنها را مجاب و به نصايحشان وقعى نمىگذارد . . . سرانجام قرّة العين از خانوادهء خود كناره گرفت و وجود خود را وقف تبليغ و انجام مأموريتى نمود كه باب به او محوّل كرده بود . اين زن در حكمت الهى و ساير علوم شهرت فوق العاده داشت . . . من تاكنون در ميان مسلمانان كسى را نديده‌ام كه منكر مقام علمى و فضايل اين زن خارق العاده باشد . . . .\r\nبابيّه در دهكدهء بدشت جمع شدند و قرّة العين ، قبل از هر كار لازم دانست كه همّت و حرارت تمام مؤمنين را كه در اينجا جمع شده‌اند ، با نطق و خطابه‌هايى تحريك و تهييج نمايد ؛ بنابراين پيروان او با عجله تخت بلندى با چوب و تخته برپا ساختند و آن را با فرش و پارچه تزيين نمودند ؛ قرّة العين بنابر معمول خود بدون حجاب از منزل به طرف مجلس آمد و چهارزانو بر روى تخت جلوس كرد ، در حالى كه تمام پيروان او در مقابل او ايستاده يا نشسته بودند و با حرارت و شور و وجد و سرور در انتظار مواعظ و سخنرانى طاهره ، دقيقه‌شمارى مىكردند و خود را براى هر نوع اخلاص و فداكارى آماده نموده بودند ؛ آنگاه آن زن جوان بعد از مقدّمه‌يى گفت وقت آن رسيده كه آيين باب تمام سطح زمين را فراگيرد . . . و كتاب تازه‌يى قائم‌مقام كتاب قديمى گردد . . . زنان بايد در مجاهدات شوهران و برادران خود شريك و سهيم شوند ، گذشت آن دوره‌يى كه زنان به اجبار بايد در اندرون‌ها محصور و محبوس باشند و مانند زندانيان ، عمر خود را به پايان رسانند ؛ اكنون بايد آن قواعد و رسوم و محجوبيّت را به دور اندازند و به انجام وظايف انسانيّت بپردازند ، ضعف و ناتوانى و ترس و بيمى كه به مرور زمان در روح آن‌ها جايگزين و طبيعى شده باشد به كلّى از خود دور نمايند و مانند مردان به مجاهدت بپردازند و جانبازى كنند و در معرض شهادت قرار گيرند . . . انتها . » « 1 »\r\nكنت دوگوبينو در سطور بعد در وصف اين زن مىنويسد : « با اين كه مراتب فضل و دانش و معلومات اين زن اظهر من الشّمس بود ، هميشه ساده و بىپيرايه حرف مىزد ، در عين‌حال سخنانش به اندازه‌يى جالب توجّه و مؤثّر بود كه اعماق روح مستمعين را تكان مىداد و غالبا از شدّت تأثّر اشك در چشم‌ها مانند سيل جارى\r\n\r\n\r\n","description":"","footnote":"\r\n( 1 ) . طاهرهء قرة العين ، پيشين ، از ص 74 به بعد ، همان‌جا ، ص 78 .\r\n","page_name":" 522 ","page_number":524},
  {"content":"\r\n\r\nمىگرديد . . . » « 1 » .\r\nقرّة العين كاملا متوجّه ارزش و اهميّت اجتماعى قيام جسورانه خود بود و در ايّامى كه در منزل محمود خان كلانتر زندانى و تحت نظر بود ، همواره در انتظار آمدن دژخيمان بود . يك روز كلانتر به او گفت من شما را به نياوران مىبرم ، آن‌جا از شما مىپرسند : آيا شما بابى هستيد ؟ شما فقط جواب بدهيد نه ، همين كافى است . پس از پايان سخنان كلانتر قرّة العين با صراحت پاسخ داد : « ابدا چنين انتظارى را نداشته باش كه من انكار عقيده كنم ، ولو اين كه برحسب ظاهر . . . آن هم براى قصد و نيّت بيهوده‌يى كه چند روز بيشتر اين كالبد موقّتى را كه هيچ‌گونه قدر و ارزشى ندارد حفظ كنم ، اگر از من بپرسند جز اعتراف به آيين خود پاسخى نخواهم داد . . . » « 2 » .\r\nدر آخرين ماه‌هاى حيات ، يعنى در همان روزهايى كه در خانهء ميرزا محمود خان كلانتر تحت نظر بود ، از هر فرصتى براى ارتباط با خارج و تبليغ آراى خود استفاده مىكرد . « . . . زن‌هاى بابى به عنوان رخت‌شويى و به بهانه‌هاى ديگر وارد خانه شده با او ملاقات مىكردند و وسيلهء ارتباط او با خارج مىشدند و مكاتيب و نامه‌ها را غالبا در جوف مأكولات كه براى او مىفرستادند ، مخفى مىكردند و او پاسخ را روى كاغذهايى كه همراه پنير و سبزى و ديگر مأكولات بود با آب سبزى و غيره مىنوشت و لوله مىكرد و از بالاى حجره به پايين مىافكند و زنان بابيّه مىگرفتند و به مقصد مىرسانيدند ( تلخيص از ظهور الحقّ ، ص 328 ) چنان كه قبلا اشاره شد پس از سوء قصد به ناصر الدّين شاه حكم اعدام او را نيز صادر كردند ؛ بعضى نوشته‌اند كه شاه به قتل او راضى نبود و لذا حاجى ملّا على كنى و حاجى ملّا محمد مازندرانى را براى هدايت وى فرستاد ولى اين زن چنان‌كه گفتيم از راه و رسم و معتقدات خود روى نگردانيد . . . » « 3 » بلكه مىكوشيد دو روحانى نامبرده را به صحّت نظريّات خود آشنا گرداند .\r\n« تا آنكه حكايت شاه واقع شد ( يعنى به ناصر الدّين شاه سوء قصد شد ) ، فرمان به قتل او صادر گرديد ، به عنوان خانهء صدر اعظم ، او را از خانهء كلانتر بيرون آوردند ، دست و روى بشست و لباس در نهايت تزيين بپوشيد ، عطر و گلاب استعمال نمود و\r\n\r\n\r\n","description":"","footnote":"\r\n( 1 ) . همان كتاب ، ص 79 .\r\n( 2 ) . همان كتاب ، ص 80 به بعد .\r\n( 3 ) . فتنهء باب ، پيشين ، ص 95 .\r\n","page_name":" 523 ","page_number":525},
  {"content":"\r\n\r\nاز خانه بيرون آمد ، او را به باغى بردند ، مير غضبان در قتلش ترديد و ابا نمودند ، غلامى سياه يافتند ، در حال مستى ، دستمالى در دهانش فرو برد و بعد جسد او را در آن باغ به چاهى انداختند و خاك و سنگ روى آن ريختند ولى او در آخرين دقايق حيات سخت شادمان بود . . . » .\r\nبه قرارى كه نزديكان او مىگويند در نطق و بيان كم‌نظير بود ، غالب علما و فضلا طالب استماع گفتار و استدلال او بودند ، سر پرشورى داشت . . . از خوف و هراس و انديشه و نگرانى مرگ در قلب او اثرى نبود و در تمام مراحل در اثبات نظريّات خود پاى استقامت مىفشرد و تا دم مرگ از افكار خود دست نكشيد .\r\nاين زن انقلابى و بىآرام « . . . از لزوم تحوّل و تطوّر شديد در احوال و اطوار هم‌وطنانش طرفدارى مىكرد . . . طاهره در كربلا به هريك از علماى مقيم آن شهر كه نسوان را پست و حقير بل فاقد احساسات و فارغ از عواطف روحى و معنوى مىشمردند ، رسالهء مشروح و مسبوطى صادر نمود و در آن رسايل با كمال صراحت و ملايمت افكار قلبيّهء خود را تشريح و اغراض آنان را آشكار ساخت . طاهره تا آخرين روز زندگى از دفاع از حقوق زنان غفلت نورزيد . . . او نخستين زن ايرانى بود كه در راه ترقّى و تعالى زنان شهيد شد ، وى خطاب به مأمورين دولت مىگفت : « قتل من در دست شماست ، هر وقت اراده نمائيد به نهايت سهولت انجام خواهيد داد ولى به يقين مبين بدانيد كه تقدّم و آزادى نسوان هرگز نبايد ممنوع شود و با اين‌گونه اعمال ، از پيشرفت و حركت بازنماند . » حيات طاهره كوتاه ولى پرشعشعه و جلال بود ، زندگيش از يك جهت قرين مصائب و آلام و از جهت ديگر مشحون به افتخارات بىپايان بود ، وصيت شهرتش به اطراف و اكناف عالم منتشر گرديد . » « 1 » كسروى مىنويسد ، قرّة العين « باب » را نديده بلكه اجمالا با گفته‌ها و نوشته‌هاى او آشنا شده است ، اين زن از بدآموزىهاى شيعيان و پندارهاى صوفيان . . . و سخنان سيّد كاظم تكان خورد . » « 2 » و براى نجات از قيد و بندهاى گوناگون و تبليغ افكار جديد ، خانه و كاشانه و فرزندان خود را ترك گفته است . . . زندگى كوتاه و سراپا مبارزهء اين زن نشان مىدهد كه وى هدفى اجتماعى و سياسى داشته و به هيچ اصول\r\n\r\n\r\n","description":"","footnote":"\r\n( 1 ) . طاهرهء قرّة العين ، پيشين ، ص 34 .\r\n( 2 ) . بهايىگرى ، پيشين ، ص 84 .\r\n","page_name":" 524 ","page_number":526},
  {"content":"\r\n\r\nثابت مذهبى پاىبند نبوده است . وى نخستين بانويى است كه در راه رفع حجاب و آزادى و بيدارى زنان و مردان قدمهايى برداشته است . او بيش از باب و بهاء به مسائل اجتماعى و سياسى عصر خود آشنا بود و چون از تبليغ افكار و آراى خود دست‌بردار نبود ، به دست دژخيمان ناصرى كشته شد .\r\nشادروان يحيى آرين‌پور در كتاب « از صبا تا نيما » مىنويسد : « قرّة العين زنى بود صاحب قلم ، شاعر و سخنران كه به ادبيات و فقه و اصول و كلام و تفسير آشنايى داشت . شيخ محمود آلوسى مفتى بغداد ، در ترجمهء حال او گويد : « من در اين زن فضل و كمالى ديدم كه در بسيارى از مردان نديده‌ام ، او داراى عقل و استكانت و حيا و صيانت بسيار بود . » ميرزا مهدى خان زعيم الدّوله نيز در كتاب مفتاح الابواب ، آن‌جا كه به نام قرّة العين مىرسد از وى ستايش مىكند . قرّة العين در ايران نخستين زنى بود كه بر خلاف رسم و عرف زمانه ، بىحجاب در برابر مردان ظاهر شد و با علما و رجال به بحث و مجادله پرداخت . » « 1 » اكثر آثار نظم و نثر قرّة العين ، ظاهرا از ميان رفته و از آن‌چه باقى است ، مىتوان به قريحه و استعداد او پى برد .\r\nچون در طول تاريخ 2500 ساله ايران كمتر زنى چون طاهره قرّة العين براى تحصيل حقوق فردى و اجتماعى بانوان ايران بپاخاسته و در راه مقصود ، بدون بيم و هراس ، زجرها ، ناراحتيها و خطر مرگ و اعدام را تحمل كرده است .\r\nدر اين كتاب ، در توصيف و بيان حيات پرماجراى او اندكى به تفصيل سخن گفتيم .\r\n\r\n\r\n","description":"","footnote":"\r\n( 1 ) . آرين‌پور ، از صبا تا نيما ، ج 1 ، ص 131 .\r\n","page_name":" 525 ","page_number":527},
  {"content":"\r\n\r\n\r\nمعرّفى تنى چند از پيروان جانباز و فدايى سيّد محمّد على باب\r\nدر تاريخ جنبش بابيان ، بررسى در احوال ياران صديق باب ، و درجهء وفادارى و صميميّت آنان ، در اشاعه و تبليغ راه و رسم جديد او بسيار جالب و خواندنى است ، مخصوصا مطالعه در سرگذشت زن شاعر و مصمّمى چون قرّة العين ، و تحقيق در احوال روحانيان مبارزى كه به جاى همكارى با دولت وقت و تحصيل مال و جاه ، دنبال افكار جديد باب را گرفته و در محيط منحط و نامساعد آن روز ، تن به انواع سختىها و خطرات داده‌اند ، براى علاقمندان به تاريخ اجتماعى ايران در يك قرن اخير ، سخت جالب و آموزنده و عبرت‌انگيز است . به همين مناسبت در اين كتاب ، تنى چند از سران وفادار اين نهضت اجتماعى و مذهبى را ، كه تا دم مرگ ، در ابراز عقايد و نظريات خود پافشارى كرده و در جريان مبارزات ، كمترين ضعف و فتورى از خود نشان نداده‌اند ، به خوانندگان معرفى مىكنيم .\r\nناگفته نماند كه راجع به اجتماع بدشت و تلاش سران فرقهء بابيّه در راه اعلام نظريات خود ، در ديگر منابع نيز مطالب جالبى نوشته شده است .\r\nقابل توجه است كه در آن روزگار جماعتى از طبقه متوسط و پيشه‌وران ، كه از مظالم و بيدادگرىهاى شاه و عمال او رنج مىبردند بابيان را مورد حمايت قرار دادند :\r\n\r\nشريعتمدار مازندرانى به حمايت از بابيان برخاست\r\n\r\n","description":"","footnote":"","page_name":" 526 ","page_number":528},
  {"content":"\r\n\r\nحاجى ملّا محمّد شريعتمدار مازندرانى از طبقهء روحانيان ، ظاهرا با باب و هم‌فكران او موافق بود ؛ مىگويند قرّة العين بعد از واقعهء بدشت چون وارد بارفروش شد در خانهء مسكونى او رحل اقامت افكند و چند روزى در مسجد براى زنان موعظه نمود ، ولى سعيد العلما از در مخالفت درآمد و مردم را بر آن داشت كه از اين كار جلوگيرى كنند . « گروهى از اهالى به در خانهء وى آمده چنين معروض داشتند : اى آقاجان ، بابيان مىگويند حضرت قائم ظاهر شد ، شما چه مىفرماييد ؟ جواب گفت البتّه تحقيق كنيد كه جستجو در اين امر لازم است ، گفتند اى آقاجان ، مىكشند و مىگويند صاحب الزّمان ظهور كرد ، جواب گفت : شنيده‌ام با اين‌كه وارد و مهمانند ، شما اهالى نخست دست به جفا و ايذاء گشوديد ، گفتند ، سعيد العلما چنين فتوى داد . . . موقعى كه هنگامهء طبرسى مرتفع شد و حضرت قدّوس با اصحابش به قلعه رفتند ، با آن كه قريب به 90 سالگى بود ، عزم اين داشت كه با جمعى كثير به اصحاب ملحق شود . . . چون از وى صحّت و فساد عقيدت بابيان را مىپرسيدند . . . مىگفت من ايشان را بد نگويم و بد ندانم . . . پس از تصرّف قلعه و شكست بابيان ، دژخيمى به سوى وى و محارمش رفت و چون وى را بديد خنجر بر زمين افكند و گفت اى آقا مرا مسلمان نماييد ، شريعتمدار به زبان مازندرانى گفت : « اى ناپاك اگر به خوردن سنگ معاش مىكردى بهتر از اين بود كه با چنين شغل ناروا و كشتن بندگان خدا زندگانى كنى . برو دكّان علّافى باز كن . » دژخيم منفعل شد و دكّان علّافى باز كرد .\r\nشريعتمدار با تمام خطرات و مشكلاتى كه در آن عهد وجود داشت ، بر اجساد و شهداى بابيّه نماز خواند و قاتلين را توبه داد و مردگان را دفن نمود ولى سعيد العلما ، اراذل را بر آن داشت كه جسد مردگان را از خاك درآورند ؛ شريعتمدار سخت برآشفت و مردم و اولياى دولت را از اين اعمال جاهلانه برحذر داشت و به شاهزاده ملك‌آرا حاكم مازندران كه به بارفروش آمده بود ، اعتنائى نكرد ؛ او نيز چون به سارى رسيد دستور داد شريعتمدار را روزى چند حبس كردند و يك بار دو تن از گماشتگان حكومتى را مأمور كرد كه شريعتمدار را با قيد و غلّ از بارفروش به سارى بردند ؛ مأمورين حكومت ، شريعتمدار را در مجلس درسى كه صد و اندى از علما مجتمع بودند ، ملاقات كردند و گمان كردند يكى از شاگردان او كه عمّامهء بزرگى بر سر داشت ، شريعتمدار است و خطاب به او گفتند برخيز تا به نزد حاكم كلّ كه در سارى\r\n\r\n","description":"","footnote":"","page_name":" 527 ","page_number":529},
  {"content":"\r\n\r\nاست برويم ؛ شريعتمدار كه طبق معمول كلاهى چوپانى بر سر داشت و بر پوستى نشسته بود ، از جا برخاست و به زبان مازندرانى گفت « اى كوران باطن . . . شريعتمدار منم ، برويم هرچه به شما امر شده انجام دهيد ، بر حمارى سوار كنيد ، كلاهى از كاغذ بر سر گذاريد ، خدا خانهء ظالمين را خراب كند و بالاخره خواهد كرد . » خبر بر اهالى رسيد ، دكاكين را بسته و مهيا براى دفاع و جهاد شدند . چند صد نفر از نسوان در خانه‌اش اجتماع كردند ، مرد و زن مىگريستند و همه را مسلّم بود كه وى را در سارى به عنوان بابى مىكشند . در آن‌حال از خانه بيرون آمد و با صداى رساى مازندرانى گفت : « خداى باقى و توانا مرا يارى مىنمايد ، بدانيد كه به سارى رفته صحيح و سالم برمىگردم ، شما هم به كار خود مشغول باشيد ، نزاع و فتنه نشود . » و شرحى از اجر صبر و شكيبايى بيان نمود . چون به دار الحكومه رسيد ، حكمران پرخاش كرد و از اين كه به حمايت بابيان برخاسته به وى اعتراض نمود ، شريعتمدار در حالى كه برآشفته و متغيّر بود به او گفت : مكن كارى كه نزد منتقم قادر قهّار از تو شكايت نمايم ؛ حاكم سارى كه در همان ساعات دو فرزند خود را از دست داده بود ، سخت متأثر شد و از شريعتمدار عذرها خواست و وى را محترمانه به بارفروش روانه نمود ؛ ولى سعيد العلما آرام ننشست و دستور داد چند تن از اوباش ، روزها رودهء گوسفند را به شكل عمّامه دور سر پيچيده خود را شريعتمدار بابى ناميده مورد مسخرهء مردم گردند و در خانه‌اش را با نفت سياه مخلوط به فضلهء گاو بيالودند . سعيد العلما در يك مجلس عقد ، شريعتمدار را مورد نكوهش قرار داد ، شريعتمدار گفت : « من آرزو داشتم مرا ريش تراشيده به استرى نشانند و در مجامع بگردانند و تو از آن همه‌جور و تعدّى كه نسبت به بندگان خدا روا داشتى ، خجل و شرمسار نمىشوى . » اين مرد مقاوم و سرسخت در سال 1281 ، در حالى كه بيش از صد سال از عمرش مىگذشت ، جهان را بدرود گفت . او را به جز مريم خواهر حضرت قدّوس كه در سنّ 90 سالگى با حضور جمعى عقد بست و تعرّضات اعدا را سدّ نمود ، زنى نبود و از ايشان سه پسر برجاى ماند كه روش پدر را پيش گرفتند . . . .\r\nاين بود مختصرى از شرح حال شريعتمدار كبير كه در كتاب ظهور الحقّ مذكور است . به‌طور كلّى شريعتمدار از لحاظ طرز فكر با ديگر روحانيان اختلاف فراوان داشت ؛ مىگويند در محضر و منبر بر خلاف ديگر ، مجتهدين و واعظين ، قلوب\r\n\r\n","description":"","footnote":"","page_name":" 528 ","page_number":530},
  {"content":"\r\n\r\nمستمعين را سرشار از نشاط و سرور مىساخت و مىگفت : « من شما را مىخندانم و مسرور مىگردانم ، زيرا دور گريه و اندوه به‌سر آمد و از اين پس دور شادى و سرور است . . . » « 1 » .\r\nبعضى از محقّقان مندرجات كتاب « ظهور الحقّ » را مقرون به حقيقت نمىدانند و مىگويند : « مقارن ظهور باب دو نظر مختلف در بين بزرگترين علماى آن عصر وجود داشت : عدّه‌يى با سعيد العلماى مازندرانى هم‌آواز و معتقد به كفر فرقهء بابيّه و لزوم قتل آنان بودند و عدّه‌يى ديگر با شريعتمدار مازندرانى هم‌داستان بودند ؛ اين مرد چنان‌كه از كلماتش در اسرار الّشهاده برمىآيد مىگفت : « فرقهء بابيّه مانند ساير فرق اسلامى از قبيل سنيّان و صوفيان و اسماعيليان موحّد صرف و مذعن « 2 » به قرآن هستند و به‌خصوص فرقهء بابيّه شيعى صرف و معتقد به ائمّه مىباشند ، بنابراين نمىشود حكم لعن و نجاست بر آنان جارى ساخت . . . به‌خصوص كه اكثر پيروان اين فرقه‌ها مردمى جاهل و نادانند و ريختن خونشان دور از انصاف و رضاى خداست .\r\nشريعتمدار عالمى پاك‌دل و صريح اللّهجه و خالى از تظاهر بود و در عقيدهء خود به شدّت اصرار مىورزيد و پافشارى مىكرد . . . » « 3 » .\r\n\r\nقيام ملّا محمّد على زنجانى\r\nملّا محمّد على زنجانى از شاگردان شريف العلماى مازندرانى بود كه از آغاز فعّاليت‌هاى مذهبى ، عقايد و نظريّاتى كه مغاير با آراى ديگران بود ، اظهار مىكرد .\r\nبه‌همين علّت از طرف محمّد شاه به تهران احضار گرديد و قرار بر اين شد كه ديگر به زنجان نرود ؛ ظاهرا در همين ايّام ، مناسبات دوستانه بين باب و ملّا محمّد على برقرار مىشود . پس از مرگ شاه ملّا محمّد على « عبا و منديل را به قبا و كلاه سرباز تبديل نمود ، فرارا به زنجان رفت و از وضيع و شريف ، مردم زنجان او را به يك منزل و دو منزل استقبال كردند ، به تشريفات ورود او قربانىها نمودند . . . بعد از ورود به زنجان ، يكى از داعيان باب گشت و طريقهء او را كه منافى قوانين شريعت بود ، رواج داد و مردم را به شراكت اموال و ازواج يكديگر فتواى مىداد و مىگفت چون\r\n\r\n\r\n","description":"","footnote":"\r\n( 1 ) . شيخىگرى و بابىگرى ، مدرّسى چهاردهى ، از صفحهء 93 به بعد .\r\n( 2 ) . يعنى قران را قبول دارند .\r\n( 3 ) . همان كتاب ، ص 106 .\r\n","page_name":" 529 ","page_number":531},
  {"content":"\r\n\r\nهنوز باب بر تمامى اين جهان دست نيافته است ، از ايّام فترت حساب مىشود و هيچ تكليفى بر مردم نيست ؛ خداى تعالى به‌هيچ گناهى كس را عقوبت نفرمايد و شعار خود را بر « اللّه اكبر » قرار داده و در عوض سلام ، اللّه اكبر مىگفت و بعضى از مردم زنجان سخنان او را قبول مىكردند . . . در زمانى قليل قريب 15 هزار كس برگرد او جمع شدند . . . » « 1 » اميركبير به امير ارسلان خان دستور داد كه به محض ورود به زنجان ، سيّد را مغلولا به تهران گسيل دارد ، ولى ملّا محمّد على كه به وسيلهء عمّال خود از جريان آگاه شده بود ، بر تعداد مراقبين خود افزود تا جايى كه همواره با عدّه‌يى كثير به مسجد مىرفت . بالاخره دامنهء اختلاف بين ملّا محمّد على و امير ارسلان خان حاكم زنجان بالا گرفت ؛ ملّا و هم‌فكران او لباس جنگ به تن كردند و قلعهء على مراد خان را به تصرّف خود درآوردند و زد و خوردهايى خونين بين طرفين به وقوع پيوست . دولت با اعزام قواى كمكى ، قشون زنجان را تقويت مىكرد ؛ اعتضاد السّلطنه مىنويسد : « . . . كسان ملّا محمّد على از زن و مرد ، ساز نبرد كردند و به خدعه و فريب ، مال فراوان در يكى از خانه‌هاى خود پنهان مىكردند و بدان خانه سوراخ‌ها مىنهادند و عمدا فرار مىكردند تا سربازان به طمع مال ، بدان خانه‌ها مىرفتند ؛ ناگاه تفنگ‌هاى خود را از آن نقب‌ها مىگشادند و جمعى از سربازان را به خاك هلاك مىافكندند . شايان تعجّب آن كه دخترى به سن 16 سال در سنگر ملّا محمّد على بود كه تفنگ‌هاى اصحاب ملّا محمّد على را در نهايت چستى و چابكى پر كرده بديشان مىداد . » پس از آن كه فرّخ خان از طرف امير كبير تشويق شد ، چند تن از عمّال ملّا محمّد على به فرخ خان نزديك شدند و به او گفتند ما تو را از راهى مخصوص به خانه ملّا محمّد على برسانيم ؛ نيرنگ آنان مؤثّر افتاد و فرّخ با صد سوار راه خانه ملّا محمّد على پيش گرفت كه ناگهان ياران ملّا ، باران گلوله بر سر ايشان روان ساختند و جملگى را به وضعى دلخراش كشتند . پس از اين واقعه ، امير كبير مأمورى با 18 عرّادهء توپ به جنگ ملا گسيل داشت . در روضة الصّفاى ناصرى شرح جنگ‌هاى ملّا محمّد على با قواى دولتى چنين آمده است :\r\n« . . . قريب پنج هزار كس از مردان سخت‌تن سنگ‌دل آهن جان ، به عزم رزم ، اتّفاق\r\n\r\n\r\n","description":"","footnote":"\r\n( 1 ) . فتنهء باب ، ص 31 .\r\n","page_name":" 530 ","page_number":532},
  {"content":"\r\n\r\nكردند و جان و مال و خون و عيال خود را در راه آن رهنماى گمراه بذل و انفاق نمودند و در 48 سنگر محكم كه داشتند ، تفنگچى گذاشتند . . . جماعتى كثير از دو طرف در چنگ مرگ افتادند . . . » « 1 » .\r\nمحاصرهء زنجان ماه‌ها به طول انجاميد و دولت كارى از پيش نبرد ؛ بالاخره محمّد خان بيگلربيگى با قشونى تازه‌نفس به زنجان آمد و به قول هدايت 600 نفر از دليران جنگى زنجان كشته شدند و در حدود 500 نفر از توپچيان و سربازان دولتى به خاك هلاك افتادند و قريب دو هزار نفر از پيروان ملّا محمّد على زنجانى كشته شدند و خود او مورد اصابت گلوله قرار گرفته و پس از هفته‌يى جان سپرد و به اين ترتيب خروج بابيان زنجان پايان يافت .\r\nدر پايان جلد سوّم « فلسفهء نيكو » خروج ملّا محمّد على زنجانى با تفصيل بيشترى توصيف شده است ؛ بنا به مندرجات اين كتاب ، پس از مرگ ملّا محمد على دولتيان شرحى به طرفداران ملّا نوشته و گفتند هدف ما از بين بردن اين روحانى ياغى بود و اكنون كه مقصود ما به حصول پيوسته با شما بيچارگان فريب‌خورده جنگى نداريم ، سلاح را به زمين بگذاريد و دنبال كار خود برويد ، ما نيز بىگناهى شما را به عرض دولت مركزى خواهيم رسانيد . پس از وصول اين نامه ، تفرقه بين اصحاب ملّا محمّد على افتاد و هر دسته نغمه‌يى ساز كردند ، ولى دولتيان با عهدشكنى خود و كشتن عدّه‌يى كه خود را از اين ماجرا كنار كشيده بودند ، پيروان ملّا محمّد على را بيش از پيش متّحد ساختند . در نتيجه بعد از شش روز جنگ خونين ، دولتيان فائق آمدند و به كشتار فجيعى دست زدند ؛ « جسد ملّا محمّد على را از خاك بيرون كشيدند و سه روز در كوچه و بازار ، در ملاء عام گردانيدند و اموال و ذخاير و اثاثيه و خواستهء آن‌ها را به نهب و غارت دادند . . . در اين مدّت 2600 تن از بابيان و 170 نفر از اسراى آنان پس از خاتمهء جنگ ، گلوله‌باران شدند و از قشون دولت 844 نفر و از اهالى در حدود ششصد نفر تلف و نابود گرديدند . . . » « 2 » .\r\nبه‌طورى كه از تاريخ مبارزات ملّا محمّد على با قواى دولتى برمىآيد ، اين مرد روحانى ، سخت شجاع و مبارز بود ، لباس جنگ به تن مىكرد و شجاعانه با دشمنان\r\n\r\n\r\n","description":"","footnote":"\r\n( 1 ) . نقل و تلخيص از ج دهم روضة الصّفا ، از صفحه 423 تا 450 .\r\n( 2 ) . فلسفهء نيكو ، جلد سوم ، از ص 243 به بعد .\r\n","page_name":" 531 ","page_number":533},
  {"content":"\r\n\r\nپيكار مىنمود و براى گمراه كردن خصم از تدابير و حيله‌هاى جنگى استفاده مىكرد ؛ پس از آنكه زخمى و مجروح شد ، ياران خود را فراخواند و به ايشان گفت :\r\n« من بدين زخم هلاك مىشوم ، شما بعد از من پريشان‌خاطر مباشيد و با دشمن جنگ كنيد . . . » اعتضاد السّلطنه از قول مجد الدّوله مىنويسد : « شنيدم از ميرزا تقى خان كه مىگفت : اگر ملّا محمّد على دست از اين مذهب برمىداشت ، او را رئيس لشكر مىنمودم ، زيرا كه در حيل جنگ و لشكركشى عديل و بديل نداشت ، و نيز مىگفتند كه از هاون و بعضى برنج‌ها ، توپ‌ها مىريختند كه مانند توپ‌هاى ممالك اروپا كار مىكرد و همچنين ميرزا ابو القاسم مجتهد زنجانى مىگفت كه اگر جماعت بابيه مىخواستند علما را بكشند ، كشته بودند ؛ مانند اين كه شبى در خانهء شخصى از رفقا كه در محلهء آخر زنجان بود و بابيّه از آنجا دور بودند ، مهمان بودم ، در نصف شب جهت تجديد وضو بيرون آمده شنيدم صداى « اللّه اكبر » مىآيد و دانستم كه اين‌ها جماعت بابيّه‌اند ، ناگاه ديدم دو نفر درآمدند و با من گفتند دست از اين كارها بردار ، مأمور نيستيم و الّا اگر مىخواستيم تو را بكشيم مىكشتيم ، من بيم نموده از ترس با آنها مماشات نمودم . . . » « 1 » .\r\n\r\nملّا شيخ على ترشيزى\r\nاين مرد از شاگردان خاصّ حاجى سيّد كاظم رشتى و از كسانى بود كه براى سرنگون كردن حكومت ناصر الدّين شاه تلاش مىكرد ؛ وى مقدار زيادى اسلحه در منزل حاجى سليمان خان جمع‌آورى كرده بود و تصميم داشت در اوّلين فرصت با قتل ناصر الدّين شاه ، راه را براى پيروزى بابىها هموار كند . وى عدّه‌يى از بابىهاى متعصّب را بر آن داشت كه با لباس رعيّتى در معبر شاه قرار گيرند و به‌نام تقديم عريضه و عرض حال ، وى را با طپانچه از پاى درآورند ولى تير آنها به هدف نخورد و زخم مختصرى كه از اصابت تير حاصل شده بود ، به زودى التيام يافت ولى توطئه‌كنندگان به تدريج دستگير و به فجيع‌ترين وضعى كيفر ديدند . ملا على ترشيزى را با 38 تن از ياران گرفتند و هريك را به جماعتى از درباريان و نوكران شاه سپردند و\r\n\r\n\r\n","description":"","footnote":"\r\n( 1 ) . فتنهء باب ، ص 36 .\r\n","page_name":" 532 ","page_number":534},
  {"content":"\r\n\r\nآنها نيز با اسلحهء گرم و سرد آن‌ها را ريزريز كردند . . . فكر آن‌ها اين بود كه پس از قتل شاه شهر را به تصرّف خود درآوردند ؛ يعنى اوّل ارك و خزينهء توپخانه را تسخير كنند و سپس به تصرّف ديگر نقاط همّت گمارند ولى چون سازمان و سلاح كافى نداشتند و به مردم متّكى نبودند به مقصود نرسيدند . . . » « 1 » .\r\n\r\nقتل و كشتار بابىها\r\nادوارد براون مىنويسد : « ميرزا تقى خان امير كبير كه صدر اعظم ناصر الدّين شاه بود ، به شاه گفت : براى اين كه بابىها ديگر اميدى نداشته باشند كه بتوانند قيام كنند ، خوب است كه فرمان قتل ميرزا على محمّد را صادر نمايند و گرچه ميرزا على محمّد در شورش‌ها و كشتارهاى مذكور در فوق مداخله‌يى نداشت و نقشهء شورشيان از طرف او طرح نشده بود و در انجمن‌هاى آنان شركت نمىكرد ، مع الوصف دولت تصور مىنمود كه او منشأ شورش‌هاست و اگر او نباشد ديگر بابىها قدرت معنوى و استقامت را براى شورش نخواهند داشت . . . » « 2 » .\r\nميرزا تقى خان نقشهء خود را عملى كرد و سيّد باب را در حالى كه بيش از 30 سال نداشت - به شرحى كه گذشت - كشتند ولى سختگيرى امير كبير به قول براون « به جاى آنكه ريشهء مذهب جديد را خشك كند ، برعكس سبب تقويت و توسعهء آن شد . . . » « 3 » . پس از آن كه عدّه‌يى از آنان در مقام قتل ناصر الدّين شاه برآمدند ، دولت شدّت عمل به خرج داد و عدّه‌يى از سران نهضت جديد را به طرزى فجيع كشت ؛ « شيخ حسن خراسانى را با تيغ پاره‌پاره كردند ؛ و ملّا فتح اللّه قمى ولد ملّا على صحّاف كه بدن مبارك پادشاه را به زخم گلوله جراحت كرد ، فرمان رفت تا در نياوران بدن او را از چند جاى سوراخ كردند و بن شمع فرود آوردند و شمع‌ها را برافروختند ؛ و حاجى على خان فرّاش‌باشى صاحب الدّوله پشت او را هدف گلوله ساخت و فرّاشانش با كارد و دشنه پاره‌پاره كردند ؛ محمّد تقى شيرازى . . . را نخست نعل اسب بر پاى او بستند و از آن پس با تخماخ و ميخ ، سر و دستش را درهم شكستند ؛ و محمّد على نجف‌آبادى را به دست خمپاره‌چيان سپردند تا نخست\r\n\r\n\r\n","description":"","footnote":"\r\n( 1 ) . مأخوذ از همان كتاب ، از صفحهء 40 به بعد .\r\n( 2 ) . يكسال در ميان ايرانيان ، ص 113 .\r\n( 3 ) . همان كتاب ، ص 158 .\r\n","page_name":" 533 ","page_number":535},
  {"content":"\r\n\r\nچشم او بركندند و آنگاه نعش او را به خمپاره بسته آتش درزدند ؛ و حاجى سليمان خان را به اتّفاق قاسم تبريزى برحسب فرمان آقا حسن نايب فرّاش خانه به دار الخلافهء تهران آوردند و بدن او را سوراخ‌هاى فراوان كرده بن شمع در برده و شمع‌ها را بيفروخت و اهل طرب را حاضر كرده با ايشان از ارك سلطانى به ميان شهر و بازار عبور داد . . . بدين‌گونه طى مسافت كرده و در بيرون دروازهء شاهزاده عبد العظيم ، فرّاشان دژخيم ، حاضر شده تن ايشان را چهارپاره كردند و از چهار دروازه بياويختند ؛ و قرّة العين . . . را به محمود خان كلانتر سپردند و يكسال در خانه او محبوس بود با اين همه گاه و بيگاه ، كلمات ناصواب از وى اصغاء مىرفت ، در اين وقت او را از سراى محمود خان بيرون فرستاده به جهان ديگر جا دادند . . . » « 1 » .\r\nهمان‌طور كه ادوارد براون متذكّر شده است ، يكى از علل و عواملى كه به رشد نهضت بابيان در ايران كمك فراوان كرد ، سياست غلط دولت در قتل و كشتار سران اين فرقه بود ، اگر دولت عريضهء سيّد باب را به وليعهد در هزاران نسخه چاپ مىكرد و در دسترس افكار عمومى مىگذاشت و روحانيان توبهء او را مىپذيرفتند و حكم قتل او را صادر نمىكردند ، به احتمال قوى اين جنبش اندك‌اندك رو به فراموشى مىرفت ولى چنان‌كه ديديم دولت در راه تعليم و تربيت مردم و بيدارى افكار عمومى قدمى برنداشت بلكه با كشتارهاى فجيع و ادامهء ظلم و استبداد ، مردم ناراضى را متوجّه انديشه‌هاى جديد باب كرد و عدّه‌يى ، به تعاليم و آموزش‌ها و راه و رسم انحرافى او مؤمن و معتقد گرديدند .\r\nاينك مفّادنامهء سيّد باب به وليعهد - ناصر الدّين شاه - را مىآوريم :\r\n« روحى فداك ، الحمد للّه كه مثل آن حضرت را ينبوع « 2 » رأفت و رحمت خود فرمود كه رحم بر چاكران و بر داعيان مىفرمايند ، اين بنده را مطلقا علمى نبوده و نيست كه منوط به ادّعايى باشد . . . در هرحال تائب « 3 » و مستغفرم و وجود خويش را ذنبى « 4 » عظيم مىشمارم ، مستدعى از الطاف شاهنشاهى و آن حضرت چنانم كه بنده را از الطاف خود محروم نفرمايند . . . » .\r\nولى توبهء او را علماى اعلام نپذيرفتند و بالاخره حكم مرتدّ فطرى را دربارهء او\r\n\r\n\r\n","description":"","footnote":"\r\n( 1 ) . ناسخ التّواريخ ، ص 625 .\r\n( 2 ) . سرچشمه .\r\n( 3 ) . توبه‌كننده .\r\n( 4 ) . گناهى .\r\n","page_name":" 534 ","page_number":536},
  {"content":"\r\n\r\nاجرا كردند ، چنان‌كه در جواب توبه‌نامهء او « مرحوم سيّد على اصغر شيخ الاسلام تبريز » مرقوم فرمودند :\r\n« سيّد على محمّد شيرازى ، شما در بزم همايون و محفل ميمون نوابّ اشرف و الا وليعهد دولت بىزوال ايّد اللّه . . . و حضور جمعى از علماى اعلام ، اقرار مطالب چندى كردى كه هريك جداگانه باعث ارتداد شماست و موجب قتل ، و توبهء مرتدّ فطرى مقبول نيست . و چيزى كه موجب تأخير قتل شما شده است ، شبههء خبط دماغ « 1 » است كه اگر آن شبهه رفع شود بلاتأمّل احكام مرتدّ فطرى به شما جارى مىشود . . . » « 2 » .\r\n\r\nگزارش‌هاى سفير روس راجع به بابىها\r\nاز برخى گزارش‌هاى سفير روس در تهران ( دالگوروكى ) به وزارت امور خارجهء روسيهء مىتوان اجمالا به مظالم و بيدادگرىهاى مأمورين دولت نسبت به بابىها پى برد ؛ در سند شمارهء 24 سفير روس به دولت متبوع خود گزارش مىدهد : « . . . كشتار فجيعى كه بعد از واقعهء سوء قصد در تهران شروع شد و مناظر دلخراشى كه من شاهد آن بودم ، مرا بر آن داشت كه شخصا نزد ميرزا آقا خان « صدر اعظم » رفته به او بفهمانم خاتمه دادن به اين قضايا به منفعت شاه مىباشد و اگر مجازاتى در كار هست اقلا قبلا رسيدگى شود و بين شركت‌كنندگان در سوء قصد و آن‌هايى كه فقط اصول باب را تبليغ مىكنند ، فرقى گذاشته شود ، من مخصوصا اين نكته را متذكّر شدم كه براى شخص شاه خيلى خطرناك است كه جلو كشتار دسته‌جمعى در ملاء عام را نمىگيرد و او نبايستى مرتكب قتل شود فقط به اتّكاى آنكه هركس را مىخواهد مىتواند مجازات كند ؛ صدر اعظم . . . اعتراف نمود كه قادر نيست جلو خشم شاه را بگيرد و محرّك انتقام‌جويى را مادر شاه و حاجى على خان فرّاشباشى معرّفى نمود . . . » « 3 »\r\nدر نامهء شمارهء 23 از جمله چنين مىخوانيم : « . . . مدّت زمانى است كه در تهران يك زن بابى ، تحت نظر رئيس نظميّه محبوس مىباشد ولى گفته مىشود كه با وجود\r\n\r\n\r\n","description":"","footnote":"\r\n( 1 ) . ديوانگى .\r\n( 2 ) . تلخيص از جلد دهم روضة الصّفا .\r\n( 3 ) . شيخىگرى و بابىگرى ، ص 190 .\r\n","page_name":" 535 ","page_number":537},
  {"content":"\r\n\r\nمحدوديّت‌هايى كه براى او قائل بوده‌اند ، او با وسائلى موفّق مىشود هم‌كيشان خود را دور خود جمع كند ، بالاخره زن نامبرده ( طاهره قرّة العين ) را در باغى حضور آژدان‌باشى خفه نمودند و چهار نفر از بابىها را شقّه كردند ، در بدن آن‌ها شمع‌هاى روشن داخل نموده و در اين‌حال آن‌ها را در شهر مىگرداندند ، اين‌ها در حالى كه به شاه ناسزا مىگفتند اظهار شادمانى مىكردند و به اين ابهّت و جلال جان مىدهند . . . » .\r\nدر سند شمارهء 3 به اقدامات بابىها در مازندران اشاره مىكند و مىنويسد : « دو هزار نفر از اصحاب بر ضدّ حاكم مازندران قيام نموده‌اند و عدّه‌ايى از شاهزادگان كشته شده‌اند . . . اين طايفه ، مسلّحانه كمونيزم را ترويج مىدهند . » در سند شمارهء 4 مىنويسد : « بابىها در حالى كه شمشير به دست دارند حمله و فرياد مىكنند - يا صاحب الزّمان - عباس قلى خان سردار دولتى خواست با نيرنگ بر آن‌ها دست يابد ولى بابىها متوجّه شده صدها نفر از افراد او را به قتل رسانيدند . . . » « 1 » .\r\nدر سند شماره 11 سفير روس از ايمان راسخ بابىها ياد مىكند و مىنويسد :\r\n« به هيچ‌وجه حاضر نشده بودند ايمان خود را كتمان كنند ( تعداد بابىها در تهران از چندين هزار نفر تجاوز مىكند ) ، مرگ را با آغوش باز استقبال نمودند و مسرّتى كه آنها در موقع كشته شدن ، از خود نشان مىدادند نشانهء فاناتيزم « 2 » آن‌هاست كه به اعلى درجهء خود رسيده است . . . جاى تأسّف است كه اوليا امور ، آن بصيرت را ندارند كه بفهمند كه اين‌گونه اقدامات قادر به خاموش كردن احساسات مذهبى و فاناتيزم نمىباشد بخصوص كه در اين‌گونه موارد بدون رسيدگى و تحقيق هركس به دستشان برسد ، مورد مجازات و قتل قرار مىدهند . . . » « 3 » . طبيعى است در مملكتى كه رشد اجتماعى و تعليم و تربيت واقعى نيست و مردم در راه دفاع از حقوق فردى و اجتماعى خود مسلحانه فداكارى و جانبازى نمىكنند ، عمّال ظلم و استبداد به خود اجازه مىدهند گستاخانه به چنين مظالمى دست بزنند ، و حقوق بشر و آزاديهاى دموكراتيك را ببازى بگيرند .\r\n\r\n\r\n","description":"","footnote":"\r\n( 1 ) . همان كتاب ، ص 180 .\r\n( 2 ) . تعصّب و پافشارى در عقيده .\r\n( 3 ) . همان كتاب ، ص 182 .\r\n","page_name":" 536 ","page_number":538},
  {"content":"\r\n\r\n\r\nوضع اقليّتهاى مذهبى\r\nرفتار وحشيانه با اقليّت‌هاى مذهبى نه‌تنها قبل از استقرار مشروطيّت بلكه سال‌ها پس از اعلام مشروطيّت كمابيش ادامه داشت . « ژويس انسيكلوپديا » در جلد ششم ، صفحهء 188 ، در بخش « همدان » مىنويسد : « دكتر پولاك كه از 1855 تا 1860 پزشك ناصر الدّين شاه بود ، دربارهء يهوديان همدان مىنويسد كه اين جماعت در محلّهء مخصوصى در وسط شهر زندگى مىكنند و به كارهاى مختلف اشتغال دارند . آنها همواره در معرض خودسرىهاى حاكم كه از هر بهانه‌يى براى غارت كردن آنها استفاده مىنمايد قرار دارند ، اگر يك نفر يهودى با وضعى آراسته بر اسب برنشيند ، ناظرين مسلمان عمل او را جسارت‌آميز مىخوانند و اگر لباس مندرسى دربرداشته باشد ، جمعى از اوباش و اراذل وى را تعقيب و به طرف او سنگ و گل پرتاب مىكنند . بعد از بركنارى امير كبير وضع يهوديان به وخامت گراييد ، در سال 1868 م دربارفروش ، سيّدى غريب يهوديان را متّهم كرد كه دختر او را كشته‌اند ، در نتيجه مسلمان‌ها عليه يهوديان قيام كردند ، يهوديان از بيم جان جملگى مسلمان شدند ؛ موضوع را به عرض ناصر الدّين شاه رسانيدند ، دستور داد يهوديان به دين خود برگردند ، آنها هم برگشتند . بعدا به بهانهء اين كه يك نفر يهودى ، انگشت به تاقار ماست مسلمان‌ها زده ، به حكم « سيد » مردم ريخته 60 نفر يهودى را از 150 خانواده كه مقيم بارفروش بودند ، كشتند و بقيّه كه زنده ماندند كسانى بودند كه دارايى خود را به دوستان مسلمان ، براى حفظ جان داده بودند . . . در همان ايّام\r\n\r\n","description":"","footnote":"","page_name":" 537 ","page_number":539},
  {"content":"\r\n\r\nكنيسه و تورات‌هاى آنها را بسوزاندند . . . » « 1 » .\r\nدر سفرنامهء « نيمرك » ، صفحه 75 چنين مىخوانيم : « در ايران ، يهوديان را نجس مىخوانند . . . اگر روى لباس يهودى باران بريزد و تن مسلمان به آن بخورد خود را نجس شده مىداند ، اگر يهودى بخواهد از مسلمان خريد كند بايد از دور جنس مورد تقاضاى خود را نشان دهد . » در صفحهء بعد مىنويسد : « يهودى كه مسلمان مىشود با شهادت چند نفر بىسواد مىتواند ادّعا كند كه شخص يهودى فوت شده خويش اوست ، و دارائيش به او مىرسد . »\r\n« ظلم و ستم نسبت به اقليّت‌هاى مذهبى تنها محصول جهل و بىخردى مردم نبود بلكه بعضى از روحانىنماهاى مغرض و حكّام سودجو و ستم‌كار نيز در دامن‌زدن به اين اختلافات سهمى بزرگ داشتند . در اواخر سلطنت ناصر الدّين شاه ، عزرا يعقوب يكى از تجّار و شخصيّت‌هاى برجسته يهودى از منزل عازم بازار بود ، نزديك مدرسهء مروى سيّد ريحان اللّه كه جلو در خانهء خود منتظر برف پاروكن بود ، چشمش به تاجر يهودى مىافتد ، او را احضار و مجبور مىكند كه به برف‌روبى بپردازد ، هرچه وى اصرار مىكند كه حاضر است چند برابر پول برف‌روبى را بپردازد ، مؤثر واقع نمىشود . عزرا كه سابقهء كسالت ريوى داشت ، پس از مراجعت مدّتى بسترى مىشود و در تابستان در سن 40 سالگى ( 1895 م . ) فوت مىكند .\r\nدشمنان مغرض گاه آب را به روى يهوديان مىبستند و گاهى هر 6 ماه يك مرتبه به آنان آب مىدادند ؛ عزراى موصوف قبل از مرگ وصيّت كرد كه در محلّهء يهودىها آب انبار بزرگى كه مصرف آب شش ماهه آنان را تأمين كند بسازند و براى آنان مدرسه و بيمارستان ايجاد كنند . . . » « 2 » .\r\nمسكن يهودىها در تهران در محلّهء عودلاجان قرار داشت ، كوچه‌ها پرپيچ و خم و باريك و بدون سنگ‌فرش بود ، در تابستان هوا آلوده به گرد و غبار و در زمستان تا ده سانتيمتر پا در گل فرو مىرفت ، خانه‌ها اكثرا از خشت خام و روپوش آنها كاه‌گل بود ، از كوچه به وسيلهء در كوتاهى وارد خانه مىشدند ، در اطراف حياط چند اطاق مىساختند ، وسعت حياط از چند متر تا صد متر بود ، اغلب خانه‌ها آب انبار\r\n\r\n\r\n","description":"","footnote":"\r\n( 1 ) . تلخيص از جلد سوّم تاريخ يهود ، تأليف لوى ، ص 640 به بعد .\r\n( 2 ) . همان كتاب ، ص 670 و 677 .\r\n","page_name":" 538 ","page_number":540},
  {"content":"\r\n\r\nنداشت ، قيمت خانه‌ها بين سيصد تا دو هزار تومان بود ( يك تومان معادل 5 فرانك طلاى فرانسه بود ) خانه‌هايى كه آخر كوچه‌ها قرار داشت و كمتر در معرض خطر بود قيمت بيشترى داشت ، استفاده از ميز و صندلى معمول نبود ، اغنيا از فرش ، مردم ميانه حال غالبا از گليم و فقرا روى حصير زندگى مىكردند ، از لحاف‌هاى كثيف كرباسى كه از اجدادشان به ارث رسيده بود به عنوان روپوش شبانه استفاده مىكردند ، در زمستان كرسى مىگذاشتند ، در اطاق‌ها تماما درز داشت ، در آن زمان هنوز لولا معمول نشده بود و از درز درها سرما و گرد و غبار به داخل اطاق‌ها نفوذ مىكرد ، در بعضى از اطاق‌ها كه شيشه نداشت با چسباندن پارچه از سرما جلوگيرى مىكردند ، براى رفع حاجت از اطاق خارج مىشدند و به مستراح كه معمولا در انتهاى حياط قرار داشت مىرفتند ، افراد ضعيف خانواده اغلب در نتيجهء اين وضع ، زمستانها به ذات الريّه مبتلا مىشدند . . . » « 1 » .\r\nآن‌چه راجع به مسكن و مأواى يهوديان نوشتيم ، در واقع شامل حال اكثريت مردم تهران و شهرستان‌ها و دهات ايران در عهد قاجاريه مىشد ، يعنى مسلمانان فقير و ميانه‌حال از لحاظ امكانات اقتصادى مانند يهوديان بلكه بدتر از آنها زندگى مىكردند و مسكن و مأوا و خوراك و پوشاك آن‌ها با يهوديان فقير فرق زيادى نداشت .\r\n\r\nگفتگوى تاريخى داود هارون با ناصر الدّين شاه\r\nدر همان ايّامى كه فشار بر يهوديان در گوشه و كنار ايران دوام داشت ، « يك روز در موقعى كه ناصر الدّين شاه با عمّال خود در حركت بود ، داود هارون خود را به شاه مىرساند و مىگويد : تورات حضرت موسى پشت و پناهت ، قربان ، يهودى هستم و عرض دارم ، من مىدانم كه رفع آزار يهوديان ميسّر نيست ، فقط استدعاى ما يهوديان اين است كه هركس مايل است كه يهوديانرا بزند هفته‌يى يك روز در ميدان مشق حاضر شود ، ما نيز با زن و فرزند خود حاضر مىشويم ، تا هرقدر ميل دارند ما را بزنند ، تا در ديگر ايّام هفته آسوده باشيم ، شاه وعدهء مساعدت داد ولى ملّانماها و\r\n\r\n\r\n","description":"","footnote":"\r\n( 1 ) . همان كتاب ، از ص 670 و 677 .\r\n","page_name":" 539 ","page_number":541},
  {"content":"\r\n\r\nعناصر مغرض نمىگذاشتند . » « 1 »\r\nپس از آن‌كه يهوديان در كشورهاى غربى در راه تأمين آسايش و آزادى خود موفّقيت‌هايى كسب كردند بر آن شدند كه به وضع اقليّت يهودى در ديگر كشورها نيز رسيدگى كنند . در سال 1873 م . كه ناصر الدّين شاه به اروپا رفت ، مؤسّسات مختلف يهوديان در پاريس ، لندن ، آمستردام ، برلين ، استانبول و غيره در انتشارات و مطبوعات خود وضع رقّت‌بار يهوديان ايران را مطرح كردند و از جمله نوشتند كه « در ايران كامل‌ترين نوع تجاوزات مذهبى اجرا مىشوند ، ايران داراى ملّتى متعصّب و دولتى ضعيف مىباشد ، با وجود تقاضاى پىدرپى يهوديان ايران و با وجود وعده‌هاى دايم دولت ايران براى ايجاد محيط مناسب‌تر ، معلوم مىشود كه يك تنزّل اجتماعى غيرقابل تغييرى در آن‌جا وجود دارد كه در سال‌هاى اخير وضع را بدتر كرده است . . . » « 2 » در كليّه كشورهاى اروپا نمايندگان اقليّت يهودى با شاه ملاقات كردند ، و از سوابق تاريخى اقليّت يهود با ملّت ايران از عهد كورش تا سال‌هاى اخير سخن گفتند و مصرّا خواستند كه به وضع نامطلوب موجود پايان داده شود ؛ در 12 ژوئيهء 1873 در يكى از هتل‌هاى پاريس اعضاى كميتهء مركزى آليانس يهود با شاه به گفتگو پرداختند ، پس از گفتگوهاى زيادى كه با مداخلهء ميرزا ملكم خان بين شاه و نمايندگان يهود صورت گرفت ، شاه اعلام كرد كه تحت تأثير گفته‌هاى شما قرار گرفتم و خطاب به ميرزا حسين خان سپهسالار گفت : اين صدر اعظم حامى يهوديان است و به اين وضع پايان خواهد داد . اين گفتگوها ادامه يافت و شاه موافقت كرد كه اقليّت يهودى به ايجاد مدارس ملّى در ايران همت گمارد و دولت از آنها حمايت كند . كميتهء اليانس برلين در 1873 ضمن نامه‌يى به ناصر الدّين شاه وضع رقّت‌انگيز يهوديان را تشريح كرد و از جمله نوشت :\r\n1 - كليّهء جامعهء يهود ، براى عمل يك نفر يهودى مجازات مىشوند .\r\n2 - قسم يك نفر يهودى را قضات ايران قبول ندارند .\r\n3 - يك نفر يهودى مسلمان شده وارث كليّه دارايى فاميل خود مىگردد .\r\n4 - در بعضى از شهرستان‌ها ، يهوديان حقّ بازكردن دكان در بازار را ندارند .\r\n\r\n\r\n","description":"","footnote":"\r\n( 1 ) . همان كتاب ، ص 678 به بعد .\r\n( 2 ) . همان كتاب ، ص 705 به بعد .\r\n","page_name":" 540 ","page_number":542},
  {"content":"\r\n\r\n5 - يهودى مجرم چون مسلمان شود ، از كيفر معاف است .\r\n6 - ماليات مخصوصى غير از ماليات قانونى از آن‌ها مطالبه مىكنند .\r\n7 - يهودى تأمين جانى ندارد و قاتل يهودى با پرداخت جريمه از مجازات معاف مىگردد .\r\nملكم خان از طرف شاه جواب داد كه در مراجعت به تهران تحقيق و رسيدگى خواهد شد . . . » « 1 » .\r\nپس از مراجعت شاه از فرنگ تعدّى و تجاوز به يهوديان در همدان و ساير جاها همچنان ادامه يافت ولى اتحاديّهء يهوديان و سفارتخانه‌هاى خارجى همواره مراقب اوضاع بودند و دولت را تحت فشار قرار مىدادند ، تا سرانجام ناصر الدّين شاه فرمان مورخّهء جمادى الاخر 1297 را صادر كرد ؛ متن فرمان بدين قرار است :\r\nبه نام اعليحضرت همايونى\r\nطبق فرمان اعليحضرت به اطّلاع كليّهء قضات فعلى و آتيهء مملكت مىرسد كه شكايتى از جماعت يهود راجع به اشخاص جديد الاسلام كه در نتيجهء خويشاوندى ، ادّعاى كليّهء دارايى اقوام فوت شده خود را مىنمايند شده است ، كه در اثر آن خانواده‌هاى يهودى همواره ناراحت مىگردند . ميل اعليحضرت همايونى بطور قطع بر آن است كه ملل متنوّعه در تحت حمايت شاه به راحتى زندگى نمايند و به اين مناسبت موقعى كه يك نفر يهودى فوت مىكند ، يك جديد الاسلام حقّ ندارند با يهودى بدرفتارى كرده و حقّ آنان را تصاحب نمايد به عنوان آنكه وارث منحصر به‌فرد مىباشد . لازم است كليهء كوشش خود را براى جلوگيرى از تعدّيات عليه ملّت يهود بنمايند و تحت مسئوليّت خود اين فرمان را مراقبت كنيد . . . » « 2 » .\r\nدر ژانويهء 1882 وزارت خارجهء انگلستان اعلام داشت كه در ايران به دستور شاه حقوق يهوديان ، زردشتيان و نصارا مساوى خواهد بود ، بنابراين يهوديان مجازند كه در بازار ، دكان داشته باشند . بااين‌حال وضع يهوديان از لحاظ حقوق فردى و اجتماعى در ايران تثبيت نشد و هر روز در گوشه و كنار مملكت به عنوانى مزاحم آنها\r\n\r\n\r\n","description":"","footnote":"\r\n( 1 ) . همان كتاب ، ص 718 .\r\n( 2 ) . همان كتاب ، ص 735 .\r\n","page_name":" 541 ","page_number":543},
  {"content":"\r\n\r\nمىشدند چنان‌كه : « در بولتن شمارهء 14 سال 1889 ، صفحهء 49 از وضع نامنظّم ايران و عدم قدرت دولت و جهل اهالى كشور و كينهء مأمورين نسبت به يهوديان صحبت نموده و مىنويسد : يهوديان موقعى متوسّل به همكيشان اروپايى مىگردند كه كارد به استخوان رسيده باشد . » « 1 » بازار تهمت و افترا به قصد چپاول و آزار و اذيّت يهوديان همچنان رواج داشت ، به‌همين علّت در بسيارى از شهرها ، يهوديان مهاجرت را به اقامت ترجيح دادند .\r\nلرد كرزن راجع به وضع يهوديان در اواخر عصر ناصر الدّين شاه چنين مىنويسد :\r\n« عدّهء يهوديان بر دو هزار و عدّهء زردشتيان قريب هفت هزار نفر مىشود و هر دو گروه از ستم و آزار مسلمان‌هاى متعصّب آسوده نمىباشند ؛ در موقع خريد املاك بايد ماليات مخصوصى بدهند و هنگام بيرون آمدن از خانه پارچهء مخصوصى به لباس خود مىدوزند . . . در تهران چهار هزار يهودى وجود دارد ، يهوديان تهران مانند يهوديان اصفهان در معرض قتل‌عام و يغما نمىباشند ، اما با آن‌ها خوش‌رفتارى هم نمىكنند . » « 2 » البته بايد توجّه داشت كه با همه مظالمى كه در عهد ناصر الدّين شاه نسبت به يهودىها مىشد ، وضع آنان نسبت به دوره‌هاى قبل بهتر بود .\r\n« در بهار سال 1897 يعنى يك سال بعد از كشته شدن ناصر الدّين شاه ، سيّد ريحان اللّه سابق الذّكر از ضعف حكومت مظفر الدّين شاه استفاده كرد و فتواى چيدن زلف و وصله‌گذارى بر لباس يهوديان صادر كرد و در شانزده ماه . . . عدّه‌يى برحسب حكم سيّد ريحان اللّه ، محلّه يهوديان را محاصره كردند ، هركس لباسش وصله نداشت يا زلف داشت به زور او را نزد سيّد مىبردند همان‌جا سرش را مىتراشيدند و بر لباسش وصله‌يى مىگذاشتند و اين مراسم شوم را با ضرب و شتم انجام مىدادند . . . » « 3 » دامنهء اين تحريكات به ولايات سرايت كرد و سيّد فتواى خود را به تمام شهرستان‌ها نيز فرستاد ، در همدان در روز عاشورا زمينهء قتل‌عام يهوديان را فراهم كرده بودند ، ولى اين نقشه با پرداخت 1500 فرانك به محركين ، مسكوت ماند ؛\r\n\r\n\r\n","description":"","footnote":"\r\n( 1 ) . همان كتاب ، ص 738 .\r\n( 2 ) . ايران ، تأليف كرزن ، ترجمهء فارسى ، از صفحهء 5 به بعد .\r\n( 3 ) . تاريخ يهود ، ج 3 ، ص 773 به بعد .\r\n","page_name":" 542 ","page_number":544},
  {"content":"\r\n\r\nچون در ايران كسى به داد يهوديان نمىرسيد ، بار ديگر وضع يهوديان ايران در مطبوعات فرنگ منعكس گرديد و آليانس يهوديان وسيلهء نمايندگان سياسى كشورهاى بزرگ به نفع اقليّت يهودى قدم‌هايى برداشت و آقاى « كازس » را براى حمايت از يهوديان به تهران گسيل داشت . اقدامات اين مرد و گفتگوهاى وى با رجال سياسى و مذهبى ، در بهبود وضع يهوديان مؤثّر افتاد ، چيدن زلف موقوف شد و به جاى وصله ، يك علامت فلزّى كه نشانهء اتّحاد بود ( دو دست در يكديگر ) يهوديان بر سينهء خود نصب مىكردند ، با اين‌حال امنيّت مالى و جانى يهوديان چنان‌كه انتظار مىرفت با آمدن كازس تأمين نگرديد . وى در يكى از نامه‌هاى خود به آليانس اسرائيل مىنويسد : « هر دقيقه ممكن است ما دچار وضع ناگوارى گرديم ، دولت نظر مساعد دارد ولى قادر به جلوگيرى از مردم . . . نمىباشد ، هر موقع يكى از آقايان تصميم بگيرد و مردم را تحريك و متوجّه يهودىها كند . . . حتّى سربازان قادر به جلوگيرى نمىباشند . . . » « 1 » يهوديان اصفهان نيز از مظالم روحانيان و عوام النّاس شكايت مىكنند و مىنويسند كه : از ميان طبقهء روحانى آقا نجفى ، شيخ مرتضى و سيّد حسن و سيّد فانى با ما كينه مىورزند .\r\nيكى از اقدامات خير كازس اين بود كه در تهران و شهرستان‌ها تا آنجا كه ممكن بود به تأسيس مدارس پسرانه و دخترانه اقدام كرد ، يهوديان تهران و ديگر نقاط را به رعايت حفظ الصّحه و نظافت و پاكيزگى ترغيب كرد ، آنان را از ادامهء شغل پيله‌ورى و تحمّل ظلم و ستم برحذر داشت و راه را براى ترقّى و پيشرفت اين اقليّت تا حدّى هموار نمود . با وجود موفقيّت‌هاى نسبى ، اقليّت يهوديان همواره در رعب و هراس بودند ، چنان‌كه روحانىنمايى در روز جمعه 18 ژانويه براى كسب شهرت در مسجد شاه عليه يهوديان به تحريكات وسيعى دست زد و ضمن موعظه گفت : اسلام از دست رفت ، مردم شراب مىخورند ، و فروشندهء شراب يهوديان و ارامنه هستند ، بهتر است به اين وضع پايان دهيم ، بلافاصله رنود و اوباش كه هميشه منتظر چنين فرصت‌هايى هستند ، با نعره‌هاى وحشتناك وارد محله يهودىها شدند ، دكّان‌ها را غارت كردند ، خمره‌هاى شراب را شكستند ، زرگرخانه‌ها را تاراج\r\n\r\n\r\n","description":"","footnote":"\r\n( 1 ) . همان كتاب ، ص 776 به بعد .\r\n","page_name":" 543 ","page_number":545},
  {"content":"\r\n\r\nكردند و عدّه‌يى را به سختى مجروح كردند . اين اعمال وحشيانه سه ساعت طول كشيد تا فرّاشان شاهى رسيدند ، در نتيجهء اين اعمال ، نمايندگان سياسى انگلستان و فرانسه بار ديگر با وزارت امور خارجه وارد مذاكره شدند و توقيف غارتگران و پرداخت خسارت وارده را مطالبه كردند . . . » « 1 » .\r\nظاهرا پس از اين واقعهء دلخراش ، ميرزا محمّد مهدى مازندرانى متخلّص به شحنه كه خود از روحانيان آزاده بود ، دراين‌باره مىگويد :\r\n زاهد بشكست از سرِ خامى خُمِ مى * اسباب نشاط مىگساران شد طى\r\nگر بهر « خدا » شكست ، اى واى به ما * ور بهرِ « ريا » شكست ، صد واى به وى \r\nاين وضع دلخراش تا طلوع مشروطيّت و حتّى مدّتى بعد از آن ادامه داشت ولى از آغاز جنبش آزادىخواهى در ايران ، اندك‌اندك موقعيّت اجتماعى و مدنى و اقتصادى يهوديان و ديگر اقليّت‌هاى مذهبى تثبيت گرديد و آزادىخواهان به يهوديان نيز وعده دادند كه پس از استقرار مشروطيّت ، حقوق مدنى آنان را ملحوظ خواهند نمود .\r\n\r\nنطق سيد جمال الدّين واعظ در كنيسهء هاداش\r\nمرحوم سيّد جمال الدّين واعظ در زمان انقلاب ، در روز شنبه‌يى كه تعطيل بود ، در محلّهء يهوديان حضور يافت و در كنيسهء « هاداش » نطقى تاريخى نمود و گفت :\r\n« در نتيجهء اين انقلاب ، يهوديان نيز از مزاياى آزادى برخوردار خواهند شد . . . » « 2 » عدّه‌يى از جوانان و عناصر مترقّى يهود نيز با آزادىخواهان همكارى مىكردند ؛ محمّد على شاه ، مستبد در دوران كوتاه قدرت خود براى مبارزه با مخالفان حتّى به يهوديان توسّل جست و آنان از روى ناچارى ملّا ابراهيم را جلو انداخته فرياد مىكردند :\r\n« ما امت موسىايم - از قول مسلمانان ، مشروطه نمىخواهيم . »\r\nپس از استقرار مشروطيّت تا روى كار آمدن سلسلهء پهلوى همچنان وضع يهوديان در تهران و شهرستان‌ها متزلزل بود ، روحانيان مغرض به كمك حكّام محلّى\r\n\r\n\r\n","description":"","footnote":"\r\n( 1 ) . همان كتاب ، ص 796 به بعد .\r\n( 2 ) . همان كتاب ، ص 820 .\r\n","page_name":" 544 ","page_number":546},
  {"content":"\r\n\r\nو لوطيان و اوباش از هر واقعهء كوچك ساختگى يا طبيعى به زيان اين اقليّت استفاده مىكردند و با غارت و چپاول دارايى آنها ، امنيّت و آسايش را از آنان سلب مىكردند . شرح صحنه‌سازىها و اعمال وحشيانه‌يى كه در همدان ، كرمانشاه ، شيراز ، جهرم ، و ديگر نقاط عليه يهوديان صورت گرفته ، از حوصلهء اين كتاب خارج است . آخرين صحنهء اين نمايش اسف‌انگيز در روز چهارشنبه 29 سنبلهء 1301 برابر با سپتامبر 1922 در تهران به‌وقوع پيوست ، به اين ترتيب كه هنگام ظهر موقعى كه اطفال به طور منظّم از مدرسه آليانس خارج مىشدند ، خليفه براى آن كه اطفال زير دست و پاى الاغ نروند ، چند لحظه‌يى الاغ نوكر آقا شيخ عبد النّبى را متوقف مىكند ، نوكر شيخ ، مراتب را به « آقا » گزارش مىدهد ، حضرت شيخ سخت عصبانى مىشود و حكم تعطيل عمومى شهر و تعيين تكليف يهوديان را صادر مىكند ، بازارها تعطيل شد ، عدّه‌يى از عناصر جاهل و متعصّب به كمك چاقوكشان و اجامر و اوباش شهر شتافتند ، هزاران نفر محلّهء يهوديان را محاصره كردند ؛ منشى سفارت آمريكا را ، به گمان اين كه يهودى است ، كتك مفصّلى زدند ؛ سفير كبير آمريكا از وزير جنگ وقت « رضا خان » كمك خواست و بالاخره با اعزام عدّه‌يى سواره نظام به اطراف محلّهء يهوديان به سرعت به آشوب پايان دادند . سليمان محسن اسكندرى ليدر اقليّت كه مردى مسلمان و آزادىخواه بود ، در غرّهء صفر در مجلس شوراى ملّى طى نطقى چنين گفت :\r\n« اصل هشتم متمّم قانون اساسى ايران ، اهالى ايران را در مقابل قوانين دولتى متساوى الحقوق مىداند . يعنى اهالى مملكت ، هركس كه هست متساوى الحقوق است . اصل نهم اين است : افراد مردم از حيث جان و مال و مسكن و شرف محفوظ و مصون از هر نوع تعرّض هستند و متعرّض احدى نمىتوان شد مگر به حكم و ترتيبى كه قوانين مملكت تعيين نمايد ؛ ما بايد به عالميان اثبات كنيم كه مملكت آزاد و مشروطهء ايران از تمام افراد خود ، دفاع مىكند ؛ بايد موكّلين ما ، گول دسته‌هاى خارجى را نخورند ، بايد مسلمان‌ها اصالت خود را حفظ نمايند و نبايد اعضاى مملكت خود را متفرق نمائيم . »\r\nدر نتيجهء اين نطق ، قوام السّلطنه نخست‌وزير اطمينان داد . كه اقدامات لازمه براى حفظ امنيّت شده است و عوامى كه اين عمل را كرده‌اند ، تنبيه خواهند شد و\r\n\r\n","description":"","footnote":"","page_name":" 545 ","page_number":547},
  {"content":"\r\n\r\nحضرات مىتوانند مشغول كار و كسب خود شوند . . . در همين سال 1922 سياست خارجى ، بلواى سقّاخانه و كشته شدن قنسول آمريكا را به‌وجود آورد تا آمريكاييان ، ايران را كشورى وحشى و غيرقابل اعتماد تشخيص بدهند و از سرمايه‌گذارى و گرفتن امتياز نفت شمال صرفنظر كنند . سليمان ميرزا اين بار نيز در نطق خود به مداخلهء عناصر خارجى در اين بلواها اشاره كرده بود . . . » « 1 » .\r\n\r\nتلاش مرتجعين\r\nهر قدر فكر آزادى و مشروطيت در اذهان و افكار مردم رسوخ مىكرد ، از تعصّبات و جنگ‌هاى مذهبى كاسته مىشد ، رابينو در يادداشت‌هاى خود دربارهء مشروطهء گيلان ، صفحهء 27 مىنويسد : در 8 ربيع الثّانى 1325 اعلانى در خصوص ارامنه و يهودىها چسبانيده بودند كه غرض نويسندگان ايجاد نفاق بود ، روز بعد فرقهء مجاهدين رشت نوشت : « . . . بايد امروزها ، از چوب ، آدم درست كرد و به جمعيّت خودمان افزود تا به مقصد مقدّس خود كه خيلى اهميّت دارد نايل گرديم و در ثانى ارامنه و غيره در مذهب با ما مغايرت دارند امّا در مورد حدود ملّتى و حقوق وطنى در تحت حمايت آن قانون مقدّس خواهند بود . . . امروز اشخاص كامل بين آنها هستند كه برادران وطنى را به اتّحاد و اتّفاق باطنى دعوت كنند و به قوّهء همان اتّحاد و اتّفاق ، قانون را به‌دست خواهند آورد ؛ آنوقت حدود فردفرد ملّت ايران محدود و معلوم خواهد شد . . . ظلم به احدى خوب نيست و از قانون خارج است . ( فرقهء مجاهدين رشت ) .\r\n\r\nنمونه‌يى ديگر\r\nسيّد محمّد على جمال‌زاده نويسنده معاصر ضمن توصيف خاطرات خود در دوران جوانى ، از شيوع بابىكشى در ايران سخن مىگويد و اين وضع دلخراش را در يكى از مقالات خود به‌خوبى نشان مىدهد ، در آن مقاله مىخوانيم : « چون سيّد جمال الدّين واعظ از اصفهان كه محل سكونت او و خانواده‌اش بود ، فرارى و\r\n\r\n\r\n","description":"","footnote":"\r\n( 1 ) . نقل و تلخيص از جلد سوّم تاريخ يهود ، از ص 941 به بعد .\r\n","page_name":" 546 ","page_number":548},
  {"content":"\r\n\r\nدرصدد مراجعت بوده است ، در همان ايّام ، به اغواى ملّاى بزرگ و مستبّد شهر . . . ، « بابىكشى » در آن شهر شروع مىشود و به همسر سيّد كه از اهالى اصفهان بود ( ما در جمال‌زاده ) از محل موثّقى خبر مىرسد كه شاهزاده ظل السّلطان در مجلس عمومى قيچى قلمدان ( يعنى قيچى بسيار تيزى كه در قلمدان جاى دارد ، براى بريدن كاغذ و پاكت ) به دست در حال خشم و غضب صريحا مىگفته است منتظرم كه اين سيّد ناسيّد وارد اصفهان شود تا با همين قيچى گوشت بدنش را تكه‌تكه نمايم . بديهى است كه با اين مقدّمات بود كه مادرم توانست مخفيانه به گوش او برساند . پدرم به اصفهان برگشت و من و مادرم توانست مخفيانه به گوش او برساند . پدرم به اصفهان برگشت و من و مادرم و بچه‌هاى ديگرش ، شبانه با دليجان به طرف تهران فرارى شديم و ديگر هرگز پاى پدرم به اصفهان نرسيد . شرح اين بابىكشىها را در « سروته يك كرباس » آورده‌ام و از وقايع بسيار تأثّرانگيز تاريخ كشور ما در قرن چهاردهم هجرى قمرى است و چنان‌كه از اشخاص با اطّلاع مسموع گرديد ، در آن غوغا كه مكرّر در نقاط مختلف خاك ايران رخ داد رويهم رفته در حدود هشتاد نفر از هموطنان ، به اسم بابىگرى يا به چنين بهانه‌يى به هلاكت رسيده‌اند . . . حكّام و فرمانروايان در يك طرف و بعضى از آخوندهاى از خدا بىخبر و جاه‌طلب و ثروت‌پرست ، از طرف ديگر براى مقاصد سوء شخصى اشخاص بىگناه را به اسم بابىگرى و كافرى و زندقه و ارتداد در روز روشن و در مقابل چشم مردم ساده‌دل و بىخبر به صورت‌هاى بسيار فجيع به قتل مىرسانيدند و مال آنها را غصب مىكردند و نالهء ستمديدگان به گوش هيچ داور و دادگرى نمىرسيد . دربارهء مظالم ظلّ السّلطان كه به قول اصفهانىهاى آن زمان فقط اندكى از ناصر الدّين شاه كوچكتر بود ، خيلى چيزها گفته و نوشته‌اند . . . اين مرد شقى ضمن گله و شكايت از پرفسور براون گفته بوده است كه : من معترفم كه كارهاى بد بسيار مرتكب شده‌ام و حتى بچه‌هاى شيرخواره را كشته‌ام و پستان‌هاى زنان را بريده و سوزانده‌ام و كسان بسيارى را به طناب انداخته‌ام ولى اين اعمالى را كه اين انگليسى پدرسوخته به من نسبت داده است و در كتابش نقل كرده است ، مرتكب نشده‌ام . . . » « 1 » .\r\nدر دورهء حكومت 50 ساله ناصر الدّين شاه ساختن مدرسه براى ارامنهء جلفا آغاز\r\n\r\n\r\n","description":"","footnote":"\r\n( 1 ) . راهنماى كتاب ، زير نظر ايرج افشار ، سال نوزدهم ، شماره‌هاى 1 و 3 ، مقالهء سيّد محمّد على جمال‌زاده ، ص 151 .\r\n","page_name":" 547 ","page_number":549},
  {"content":"\r\n\r\nشد و شاه طى فرمانى قوانين ارث ارامنه را قابل اجرا دانست و در سال 1297 ه فرمانى صادر كرد كه حكّام اصفهان سالانه يكصد تومان به خليفه‌گرى اصفهان از محلّ ماليات اصفهان پرداخت نمايند و مظفر الدّين شاه نيز به موجب فرمانى مقرّر داشت كه سالى يكصد تومان به مدرسه ارامنهء جلفا بپردازند . پس از استقرار مشروطيّت بيش از پيش حقوق اقليّت‌ها مورد توجّه قرار گرفت ، با اين‌حال گاه و بيگاه به تحريك روحانىنمايان مغرض و بعغى حكّام و فرمانروايان در نقاط مختلف كشور نسبت به اقليّت يهودى و ارمنى و زردشتى ستم‌هايى روا مىداشتند .\r\nاصل هشتم متمّم قانون اساسى مىگويد : « اهالى مملكت ايران در مقابل قانون دولتى متساوى الحقوق خواهند بود . » اصل نهم متمّم قانون اساسى مىگويد : « افراد مردم از حيث جان و مال و مسكن و شرف ، محفوظ و مصون از هر نوع تعرّض هستند و متعرّض احدى نمىتوان شد مگر به حكم و ترتيبى كه قوانين مملكتى معيّن نمايند . » ولى اين اصول و مقرّرات چنان‌كه اشاره كرديم به علت ضعف حكومت‌ها و عدم مركزيّت ، و آشنا نبودن مردم به حقوق اجتماعى خود تا استقرار سلسلهء پهلوى چنان كه بايد در حقّ اقليّت‌ها رعايت نمىشد . . . با اين كه رضا شاه و فرزندش اصولا به دموكراسى و به حقوق بشر و آزادىهاى فردى و اجتماعى ملّت ايران كمترين توجّهى نداشتند ، به اقتضاى زمان براى رعايت اصول و مقررات بين المللى با اقليّت‌هاى مذهبى مدارا مىكردند ، و از هرگونه تجاوزى در حقّ آنان جلوگيرى مىكردند . برگرديم به وضع اجتماعى ايران در اواخر اين قرن .\r\nچنان كه ديديم تحريك و كارشكنى عليه اقليّت‌هاى مذهبى تا استقرار مشروطيّت دوام يافت و عناصر مغرض از هر جريانى به زيان اقليّت‌ها بهره‌بردارى مىكردند ، مثلا علّت خشكسالى را فسق و فجور مردم مىشمردند و غالبا روحانىنمايان مردم را عليه يهوديان و ارامنه تحريك مىكردند . در كتاب حاجى باباى اصفهانى ، از سر طعن و طنز از قول يكى از دشمنان آزادى چنين مىخوانيم : « آيا سبب اين بلا ، بجز فسق برملاست ، و آيا رونق معابد خارج مذهبان و رواج بازار شيركچيان و شيرك‌خانه‌هاى ترسايان علّت ديگرى دارد ؟ اين ملاعين\r\n\r\n","description":"","footnote":"","page_name":" 548 ","page_number":550},
  {"content":"\r\n\r\nبيضهء اسلام را ملوّث « 1 » ساخته‌اند و در و ديوار دار الخلافه را به پليدى آلوده‌اند ، كوچه و محلّات تهران دكّهء خمّاران شده است ، مردم شراب را به جاى آب مىنوشند قوموا ، اكسر و الدّنان يا زمرة المؤمنين ، حىّ على خير العمل ، جلو بيفتيد ، امان مدهيد ، تا داخل فرقهء ناجيهء غزات « 2 » و مجاهدين گرديم ، هركه با من سر يارى دارد بسم اللّه ، بياييد برويم خم‌هاى ميخانه‌ها را مثل توبهء گناهكاران درهم شكنيم و شراب‌ها را چون خون منافقان بر خاك بريزيم و يقين داشته باشيد كه به اجر و ثواب اين عمل خير ، خداوند رحيم و رزّاق اين بلا را از ما دور خواهد گردانيد . از اين سخنان مردم به هيجان و غليان آمده . . . روى به محلّهء ارامنه به راه افتاديم ، ارمنىهاى بيچاره همين كه ازدحام مسلمانان را ديدند ، دست و پاى خود را گم كردند . . . ملّا خود را به خانه‌هاى رؤساى آنها انداخت و بىپروا و بىمحابا از اندرونى و بيرونى به هر درى كه رسيد شكست و به هرجا ، سر زده وارد شد ، همراهان بىسر و پايش با اقتداى به او ، هرجا شيشه و قرّابه و يا خمى ديدند ، خودتان مىتوانيد قياس كنيد . . .\r\nاز ميكده رو به كليساها نهادند ، از خارج و شمعدان و قنديل و چليپا و الواح و تورات و انجيل آنچه يافتند شكستند و دريدند و ريختند و پايمال كردند . . . » « 3 » كه ناگاه فرّاشى از جانب شاه با يك نفر از بزرگان ارامنه پيدا شدند ، همين كه فرّاش گفت شاه شما را خواسته است ، ملّا فرياد آورد كه خوب چه بايد كرد ؟ آيا خم شراب را نبايد شكست ؟ آيا شراب را نبايد ريخت ؟ آيا دشمن دين و مذهب را نبايد تنبيه كرد ؟ پس امر به معروف و نهى از منكر كجا رفته است ؟ مگر من خلاف شرع كرده‌ام ؟ مگر من سنگ به خانهء خدا انداخته‌ام ؟ مگر خون شهدا را ريخته‌ام ؟ . . . » « 4 »\r\nدر مورد رفتار با اقليتها بعنوان نمونه جمله‌يى چند از خاطرات حاج سيّاح ، يحيى دولت‌آبادى و امين الدّوله را ذيلا نقل مىكنيم . حاج سيّاح مىنويسد :\r\n« . . . چند نفر را گرفته بودند كه مىگفتند بابى هستند ، شاه حكم كرد كه دستگيرشدگان را بين اصناف شهر تقسيم كنند كه هر صنف يكى را بكشد و اگر كسى اقدام نكرد متّهم است ، كفشدوزها قربانى خود را با متّه سوراخ‌سوراخ كردند ، قصّابان با ساطور تكه‌تكه كردند ، آخوندها و طلاب زير چماق خورد كردند ، غرض\r\n\r\n\r\n","description":"","footnote":"\r\n( 1 ) . آلوده .\r\n( 2 ) . رزمندگان .\r\n( 3 و 4 ) . حاجى باباى اصفهانى ، ص 279 به بعد .\r\n","page_name":" 549 ","page_number":551},
  {"content":"\r\n\r\nشاه اين بود كه عموم مردم را با بابىها طرف كند ، تنها خودش و درباريانش نباشند . . . » « 1 » .\r\nدر كتاب خاطرات سياسى امين الدّوله مىخوانيم كه در عصر نايب السّلطنه « مأمورين حكومت از اين عنوان نان مىبردند ، هر كاسب فقير را كه عصر به خانهء خود برمىگشت به گوشش مىخواندند كه تو را بابى يا شيخ جمالى گفته‌اند ، از اضطراب هرچه از اندوخته در جيب داشت به مشت فرّاش مىگذاشت ، غالبا عبا و كلاه هم در اين راه مىرفت . . . » « 2 » .\r\nيحيى دولت‌آبادى مىنويسد در دورهء ناصر الدّين شاه « در اصفهان و يزد به يك عدّه از طلاب علوم دينى اشاره مىشود ، هركس را كه تهمت يا نسبت بابىگرى به او داده شده است گرفته آزار نمايند ، آن مردم آشوب‌طلب هم حدّى براى عمليّات خود قرار نداده از تعرّض به اشخاص تجاوز مىكنند و متعرّض خانواده‌ها مىشوند و اموال آنها را ضبط مىنمايند ، مردم به حكومت شكايت مىكنند ، اعتنا نمىكنند و در چپاول اموال آنها شركت مىجويند . . . مقارن اين احوال در اصفهان . . . جمعى از بابىها كه خود را در معرض خطر مىبينند ، زن و مرد قريب سيصد نفر در قنسول‌خانهء روس پناهنده مىشوند ، قنسول پناهنده‌شدگان را حمايت مىكند و از سفارت روس در تهران كسب تكليف مىنمايند . ملّاها هم به تحريك حكومت تلگراف به دولت نموده ، دفع و رفع بابىها و برهم زدن تحصّن در قنسول‌خانه را تقاضا مىكنند . . . ملّاها براى اين كه شخص معيّنى مقصّر واقع نگردد مىفرستند ازدهات اطراف شهر ، رعيّت بسيارى به شهر مىآورند ، اطراف قنسول‌خانه را مىگيرند . . . چون پاسى از شب مىگذرد ، قنسول روس به متحصّنين مىگويد خارج شويد ، كسى متعرّض شما نخواهد شد ، متحصّنين اطمينان حاصل مىكنند ، اشخاصى كه در كمين نشسته‌اند ، رؤساى آنها را گرفته بعضى را در راه ما بين قنسول‌خانه و خانهء آقا نجفى به قدرى مىزنند كه مىميرند و بعضى را نيمه‌جان به خانهء آقاى مزبور مىرسانند ، هريك از آنها در حال مرگ در دهليزخانه و در صحن حياط مىافتند . آقا نجفى از مسجد مراجعت مىكند و اين اشخاص را در اين‌حال\r\n\r\n\r\n","description":"","footnote":"\r\n( 1 ) . خاطرات حاج سيّاح ، ص 376 .\r\n( 2 ) . خاطرات سياسى امين الدّوله ، ص 153 .\r\n","page_name":" 550 ","page_number":552},
  {"content":"\r\n\r\nمىبيند پا روى جسد آنها مىگذارد و به اندرون مىرود ، اعتنايى نمىكند . بعضى از ملّاهاى ديگر هم درصدد برمىآيند يك يا چند بابى را پيدا كنند و به قتل برسانند تا وسيلهء شهرت آنها در دنيا و رسيدن به اجر و ثواب در آخرت بوده باشد از جمله دو نفر تاجر . . . » « 1 » .\r\nدولت‌آبادى در صفحهء 104 كتاب خود مىنويسد : « دولت ناصر الدّين شاه نيز براى جلوگيرى از افكار نو و مبارزه با آزادىخواهان و اصلاح‌طلبان ، مخالفان خود را با حربهء بابىگرى به ديار نيستى مىفرستد . دولت ناصرى . . . از هر سرى ، صداى شكايتى برآيد او را به فساد عقيده نسبت مىدهد و به دستيارى روحانىنمايان مىگويد بابى بود ، از اين سبب از ترس تهمت فساد عقيده ، كسى از مظالم درباريان و هم‌دستان آنها جرأت شكايت ندارد . . . » « 2 »\r\nجمال‌زاده از ميان اوراق متعلّق به كتابخانهء استراسبورك عكس شش ، نامه از بهاء اللّه را فراهم و گردآورى كرده كه مضامين غالب آنها شكايت از مظالم گوناگون مأمورين دولت نسبت به اقليّت بهايى است . ايرج افشار مدير مجلّهء راهنماى كتاب با موافقت جمال‌زاده اين مكتوبات تاريخى را در مجلّهء يغما درج كرده است و ما جمله‌يى چند از اين نامه‌ها را كه معرّف تحديد عقايد و افكار در آن دوران است ، در اين‌جا نقل مىكنيم :\r\nدر نامهء بدون تاريخى ، بهاء اللّه از بغداد به كنت دوگوبينو « 3 » نماينده سياسى فرانسه ، از ستم‌گرى مأمورين عثمانى نسبت به بابىها و بهائىها شكايت مىكند و مىنويسد : « . . . شانزده سنه مىشود از ورود اين عبد به بغداد تا حين ، ابدا از احدى تقصيرى سرنزده . . . در هر بلد كشته شدند و مع ذلك متعرّض نفسى نشدند و حال 16 سنه مىشود كه آنچه از اين طايفه كشته‌اند ، ابدا تعرّض ننموده‌اند و حال آنكه قوىترند از قبل ، در هر بلدى از بلاد ايران بيشتر از پيشترند . . . و حال ، مظلوم‌ترين اهل ارضند . . . قريب هفتاد نفر حبس كرده‌اند جميع ناخوش و مريض و نمىگذارند به جهت دوا و غذا كسى بيرون برود و دينارى مصارف تا حال نداده‌اند . . . » در نامهء\r\n\r\n\r\n","description":"","footnote":"\r\n( 1 ) . حيات يحيى ، جلد اوّل ، صفحهء 318 به بعد .\r\n( 2 ) . همان كتاب ، ص 104 .\r\n( 3 ) . نمايندهء سياسى و نويسندهء نامدار فرانسوى .\r\n","page_name":" 551 ","page_number":553},
  {"content":"\r\n\r\nديگرى از عكّا ، بار ديگر بهاء اللّه از زورگويى و فساد مأمورين عثمانى شكايت مىكند و مىنويسد : « . . . سه ماه قبل بغتة مأمورين دولت عثمانيّه دور خانه را گرفتند و آنچه از متعلّقان اين عبد كه در بازار دكان داشتند جميع را گرفته به در خانهء حكومت بردند و بعد آدمى از حكومت آمد اخبار كرد كه حسب الامر پادشاهى بايد شما با عيال و اطفال به كليبولى برويد ، ديگر به هيچ وجه فرصت ندادند ، جميع اسباب متعلّقان تحت حكم ضابطان لشكر به قيمت بسيار كم فروختند و آنقدر فرصت ندادند كه پول آن گرفته شود ، بعد اين بنده را با هفتاد نفر از زن و مرد و اطفال كوچك به كليبولى آوردند ؛ بعد از ورود مأمور مخصوص عمر افندى . . . حكمى آورد . . . كه شش نفر به عكّا بايد بروند و پنج نفر به قبرس . . . پول وافور از همه گرفت و كلّ را به عكّا كه بد آب و هواترين شهر روى زمين است آورد . . . جميع را در سربازخانه و خرابه حبس كردند حتى زن‌ها و اطفال 6 ماهه را ، و ابواب دخول و خروج را با لمرّه بستند . . . جميع از بدى آب و هوا ناخوش شده‌اند . . . در دو روز 3 نفر مردند . . . تا حال اين عباد « 1 » ، ندانسته‌ايم كه تقصير چه بوده است ، ابدا سؤال و جوابى نشده اگر تقصير اين عباد آنست كه بابى هستيم ، اين از اوّل معلوم بود . . . خبر رسيد كه در بغداد سى نفر از معاريف دوستان اين عبد را بدون جرم به جزيرهء سركون بردند و املاك اين عبد را ، جميع ضبط كردند . » در اين نامه نيز بهاء اللّه از كنت دوگوبينو استدعا كرده است كه « اعليحضرت شاهنشاهى و قنسول بغداد را از اين مظالم آگاه سازند ، وسيله‌يى برانگيزند كه اين اقليّت با آسايش خيال زندگى كنند . . . » « 2 » .\r\nبه طور كلّى از منابع مختلف از جمله از مندرجات مجلهء كاوه ، شمارهء سوّم ، سال دوّم ( دورهء جديد ) برمىآيد كه « ميرزا محمّد باقر بواناتى معلّم ادوارد براون سخت دلباختهء تمدّن غرب و مردى آزادانديش و روشنفكر بود ، لباس فرنگى مىپوشيد ، بىهيچ پروا و ملاحظه‌يى سخنان تند در ردّ افكار ارتجاعى و اعمال استبدادى و خرافات دينى و اقوال علما بيان مىكرد ، تا جايى كه مردم او را « باقر كفرى » مىخواندند ؛ سخنان تند و آتشين او بر مردم عامى سخت گران آمد ؛ در شيراز وى را تكفير كردند ، ناگزير به جانب بوشهر فرار كرد . در برازجان مأمورين به او رسيده\r\n\r\n\r\n","description":"","footnote":"\r\n( 1 ) . بندگان خدا .\r\n( 2 ) . مجلّهء يغما ، آبان‌ماه 39 ، ص 405 .\r\n","page_name":" 552 ","page_number":554},
  {"content":"\r\n\r\nدستگيرش كردند ، قصد داشتند كه براى اخذ حكم قتل ، نزد يكى از علما ببرند ؛ در اين هنگامه سيّد جوانى به شهر آمده بود ، مردم او را پيش سيّد بردند ، او سيلى محكمى به گوش بواناتى نواخت و گفت اين ملعون كافر را در اطاق مجاور حبس كردند ، نصف شب در باز شد و همان سيّد وارد شد و گفت برخيز و فورا فرار كن ؛ به تدبير آن سيّد بدين طريق از مهلكه جان به در برد ، بعدها چون سيّد جمال الدّين به لندن آمد ، بواناتى او را شناخت و معلوم شد كه ناجى و رهانندهء او سيّد جمال الدّين مدير عروة الوثقى بوده است . . . « 1 » » .\r\n\r\nمردم قم به نظر دمورگان\r\nدمورگان فرانسوى كه در عهد مظفّر الدّين شاه از ايران سياحت كرده است مىنويسد : « مردم فلات ايران بر خلاف سكنهء نواحى كوهستانى آرامند ، با اين‌حال شهرهايى هم هست كه مردمان آنجا بسيار متعصّبند و مسافران مسيحى بايد حتّى الامكان از ورود بدان مناطق خوددارى كنند ، از آن جمله در شهر قم كه از شهرهاى مقدّس است ، يك مسافر مسيحى كه از بازار آنجا مىگذرد ، ولو توقّف هم نكند باز به‌طور قطع و يقين او را سنگباران مىكنند و كثافات و آب دهان به سوى او مىاندازند . در چنين مواردى اگر انسان عليه اين اشخاص ايستادگى كند و يا به سلاح متوسّل شود بدون ترديد منجر به مرگ او خواهد شد ، بنابراين بايد حتّى الامكان از نزديكى به مراكز تعصّب و اماكن مذهبى و به‌طور كلّى اجتماعات خوددارى شود ، زيرا مردمان طبقهء پايين شهرها ، كينه‌يى خاص نسبت به مسيحيان دارند كه سرانجام آن به اهانت مىرسد . . . » « 2 » .\r\nالبته سياست استعمارى انگلستان ، فرانسه و روسيهء تزارى از دورهء فتحعليشاه به بعد و تجاوزات گوناگون آنان به مرزهاى ايران ، در تحريك احساسات ايرانيان عليه عيسويان تأثير فراوان داشته است . علاوه بر اين فقدان مدارس و جلوگيرى زمامداران از تعليم و تربيت مردم و بالا رفتن فرهنگ عمومى به رواج تعصّب و انحطاط اخلاقى اكثريت كمك كرده است .\r\n\r\n\r\n","description":"","footnote":"\r\n( 1 ) . تلخيص از كتاب سواد و بياض ، ايرج افشار ، ص 12 به بعد .\r\n( 2 ) . سفرنامهء دمورگان ، ترجمهء قائم‌مقامى ، ص 106 .\r\n","page_name":" 553 ","page_number":555},
  {"content":"\r\n\r\n\r\nتعصّبات و خونريزىهاى مذهبى در اروپا\r\n\r\nنظرى به جنگ‌ها و اختلافات مذهبى در غرب\r\nجنگ‌ها و اختلافات مذهبى تنها بين مسلمانان نبود ، بلكه عيسويان نيز در منجلاب اين اختلافات غوطه مىخوردند . آميانوس تاريخ‌نويس رومى كه خود ناظر جنگ‌هاى مذهبى بوده ، مىنويسد : « خصومت عيسوى با عيسوى به مراتب از رفتار جانوران درنده با آدمىزادگان شديدتر بود ، و اسقف عاليقدر عيسوى گرگورى با اندوه تمام ناله سرمىدهد كه سلطنت الهى بر اثر اختلاف و دشمنى عيسويان ، بدل به تصويرى از هرج و مرج توفانى شبانه ، و تنديسى از خود دوزخ شده است . . . » « 1 » .\r\nيكى از مبلّغين جنگ‌هاى صليبى به سال 1099 ضمن نامه‌يى به پاپ مىنويسد كه : ما در رواق سليمان در بيت المقدّس در گردابى از خون مسلمانان مىتاختيم . . .\r\nخون به زانوى مركب مىرسيد ، تقريبا ده هزار مسلمان قتل‌عام شد ، هركس در آنجا راه مىرفت تا بند پايش را خون مىگرفت ، از كفّار هيچكس جان به سلامت نبرد ، حتى زن و اطفال خردسال را هم معاف ننمودند ، كسان ما چون از خونريزى سير شدند ، به خانه‌ها ريختند و هرچه به دستشان افتاد ضبط كردند ، هركس چه فقير چه غنى به هركجا وارد مىشد آن را ملك طلق خود مىدانست و اين رسم چنان جارى بود كه گويى قانونى است كه بايد موبه‌مو رعايت نمود . . . » « 2 » .\r\nابن اثير و ساير مورّخين اسلامى متفقا مىنويسند كه : شهر قسطنطنيه را آتش زدند و يك چهارم شهر را مبدّل به خاكستر كردند و بر باد دادند ؛ دامنه حريق هشت\r\n\r\n\r\n","description":"","footnote":"\r\n( 1 ) . تاريخ انحطاط و سقوط روم ، اثر گيبون ، ترجمه ابو القاسم طاهرى ، از ص 329 به بعد .\r\n( 2 ) . نگاه كنيد به تاريخ قرون وسطى ، آلبرماله و ژول ايزاك ، ترجمه عبد الحسين هژير .\r\n","page_name":" 554 ","page_number":556},
  {"content":"\r\n\r\nشبانه‌روز طول كشيد و تا شش كيلومتر توسعه يافت . در پايان جنگ‌هاى صليبى ساده‌لوحانى كه آلت دست شده بودند پشيمان گرديدند . به موازات اين فجايع و بيدادگرىها ، جنگ‌هاى صليبى ، نتايج و آثار مثبتى به ارمغان آورد ، روابط اقتصادى شرق و غرب را وسعت داد و « . . . اروپائيان را با كشاورزى جديد و محصولات تازهء شرق نزديك ، آشنا كرد . گندم سياه ، ذرّت ، برنج ، ليمو و زردآلو ، از شرق به اروپا راه يافت ، مصرف قند رو به توسعه نهاد ، صنعت بلورسازى و ابريشم‌بافى كه از رشته‌هاى جديد توليد بودند ، در اروپا معمول گرديد ؛ اروپائيان با فرهنگ غنى شرق و آثار تمدن و فرهنگ اسلامى آشنا شدند و اين امر به بسط افق فكرى مردم اروپا منجر شد . . . » « 1 » .\r\nرفتار مسيحيان در اسپانيا نيز نسبت به مسلمانان توأم با تعصّب و خشونت شديد بود ؛ پس از آن كه مسيحيان در عهد فيليپ دوّم در اسپانيا به قدرت رسيدند ، در اثر تحريك و عناد كشيش‌ها ، فرمان اخراج مسلمين از سرزمين اسپانيا صادر گرديد ، ليكن قبل از آنكه مسلمين موفق به فرار شوند سه چهارم آن‌ها به حكم پاپ در خاك و خون غلطيدند و بقيه به دستور محكمهء تفتيش عقايد محكوم به اعدام و كيفرهاى شديد ديگر شدند . با كشتار و اخراج مسلمين جمعيت مادريد از چهارصد هزار به دويست هزار نفر رسيد ، فعاليّت‌هاى اقتصادى رو به ركود و سستى نهاد . به قول دكتر گوستاولوبون مىتوان گفت كه محكمه تفتيش عقايد جز تورات و انجيل كتابى براى ملّت اسپانيا باقى نگذاشت . اين اقدامات ، ملّت اسپانيا را از كاروان تمدّن عقب راند و زمينه را براى مداخلات استعمارى بيگانگان فراهم نمود . اكنون به بيان ريشه‌هاى اقتصادى جنگ‌هاى صليبى مىپردازيم :\r\n\r\nعلل و آثار جنگ‌هاى مذهبى در اروپا\r\n« . . . از قرن يازدهم تا قرن سيزدهم هشت جنگ خونين و ظالمانه بنام جنگ‌هاى صليبى تحت رهبرى كليساى كاتوليك به‌وقوع پيوست . . . از پايان قرن يازدهم به بعد كليسا براى پس گرفتن فلسطين و « مقبرهء خداوند » نبردى خونين آغاز كرد . تحت\r\n\r\n\r\n","description":"","footnote":"\r\n( 1 ) . تاريخ قرون وسطى ، پروفسور كاسمينسكى ، ترجمهء صادق انصارى و باقر مؤمنى ، ص 90 .\r\n","page_name":" 555 ","page_number":557},
  {"content":"\r\n\r\nرهبرى روحانيان لشكرهاى عظيمى از جانبازان صليبى تجهيز شدند ، صليبيون در راه ، شهرها را غارت مىكردند و آتش مىزدند و سكنه آنها را مىكشتند ، كتابها را مىسوزانيدند و تأسيسات فرهنگى را ويران مىكردند . . . در طى اين نبردها كه دو سال به طول انجاميد ، ده‌ها هزار صليبى در راه از بيمارى يا گرسنگى يا از نزاع‌هايى كه بين خود مىكردند مىمردند ، با اين همه بيش از يك‌بار موفق به پس گرفتن اورشليم نشدند . . . بسيار ساده‌لوحانه است اگر تصوّر كنيم كه علّت جنگ‌هاى صليبى تمايل كليسا به آزاد كردن « مقبرهء خداوند » بوده است ؛ دليل اصلى جنگ‌هاى صليبى اينست كه بازرگانان ثروتمند اروپايى مىكوشيدند راه‌هاى تازه‌يى براى تجارت با شرق باز كنند و فئودال‌ها نيز درصدد بودند سرزمين‌هاى جديدى فتح كنند تا در آنجا توده‌هاى جديدى از دهقانان « سرف » را استثمار كنند ، اما كليسا منافع شخصى خود را نيز از ياد نمىبرد . . . او مىخواست حوزهء نفوذ خود را گسترش دهد و بر گلهء گوسفندان مسيح ( اغنام اللّه ) بيفزايد و كشيشان به نفع خود پشم آن گوسفندان را بچينند . صليبيّون وقتى به جنگ مىرفتند ، اراضى خود را تا حين بازگشت ، به كليسا مىسپردند و چون به‌طور كلّى عدّهء بسيار كمترى از ايشان باز مىگشتند زمين‌هاى ايشان به ملكيت كليسا باقى مىماند . از طرفى جنگ‌هاى صليبى امكان مىداد كه سرف‌ها كينه‌يى را كه از فئودالها در دل داشتند ، چندى از ياد ببرند . . . دادگاه تفتيش عقايد و نتايج آن و شرح همهء جنايات سران كليسا به نام خدا و انجيل از حوصلهء اين مقاله خارج است ، كافى است كه يادآور شويم كه فقط محكمهء تفتيش عقايد «  Inguisition  » ده هزار انسان را شكنجه داده و زنده در آتش سوزانده است ؛ در ظرف مدّت هيجده سال فقط تركمادا (  Torquemada  ) رئيس يكى از دادگاه‌هاى تفتيش عقايد 220 ، 10 نفر را به زنده سوختن در آتش محكوم كرده است . . . اين محكمه در قرن سيزدهم ميلادى توسّط كليساى كاتوليك تشكيل گرديد تا با كسانى كه به خود اجازهء كمترين تخطّى از اصول معتقدات انجيل را مىدادند مبارزه كند و با پيشرفت علم و دانش و نهضت‌هاى فكرى و انقلابى مقابله نمايد .\r\nاشخاص مشكوك و متّهمين به الحاد ، توقيف و به زندان انداخته مىشدند و در آنجا مجبورشان مىكردند كه به كليّهء جنايات و اتّهامات وارده اعتراف كنند ، هرگاه متّهم اقرار نمىكرد ، او را شكنجه مىدادند و اگر اقرار مىكرد باز شكنجه مىدادند ،\r\n\r\n","description":"","footnote":"","page_name":" 556 ","page_number":558},
  {"content":"\r\n\r\nشكنجه‌ها ، وحشتناك بود : متهم را داغ مىكردند ، آويزانش مىكردند ، با كارد تيز تكّه‌تكّه از گوشت تنش را مىكندند ، مجبورش مىكردند سطل‌سطل آب بنوشد . . .\r\nدست‌ها و پاهايش را در گيره‌هاى آهنى مخصوصى چنان مىفشردند تا استخوان‌هايش به صدا درآيد ، به زير ناخن‌هايش سوزن فرو مىكردند . . . منشى محكمهء تفتيش عقايد مادريد ( در اسپانيا ) مىنويسد : قلم من از شرح اين صحنه‌هاى وحشتناك عاجز است ، زيرا من چيزى سراغ ندارم كه به قدر اين نحوه رفتار قاضيان محكمهء تفتيش عقايد ، با روح احسان و رحم و شفقت عيسى مسيح مغاير باشد . . .\r\nهرگاه متّهم اعتراف نمىكرد ، او را به عنوان « مرتدّ » ى كه از كرده پشيمان نيست زنده‌زنده مىسوزانيدند ؛ گاه نيز چنان‌كه در مورد « وانينى » (  Vanini  ) فيلسوف در سال 1619 عمل شد ، زبان محكوم را مىبريدند و زبان را در حضور خود او در آتش مىانداختند و سپس خود او را مىكشتند .\r\n. . . « لورنت » منشى محكمهء تفتيش عقايد حكايت مىكند :\r\n« چون بر تعداد محكومين به زنده سوختن در آتش روزبه‌روز مىافزود ، حاكم اشبيليّه ( از شهرهاى اسپانيا ) مجبور شد در خارج شهر يك كورهء دائمى از سنگ بسازد كه تا امروز باقيمانده است .\r\nبه نظر لوزينسكى (  Lazinski  ) . . . در نظر اوّل ممكن است اين فكر متبادر به ذهن شود كه كليساى كاتوليك با تأسيس محاكم تفتيش عقايد ، پيوند خود را با انجيل و به‌طور كلّى با مسيحيّت گسيخته است ولى در حقيقت چنين نيست ، محكمهء تفتيش عقايد با قساوت‌هاى رذيلانهء خود ، و انجيل با لطف و نرمش بىپايان خود نه‌تنها با هم مغاير نيستند بلكه مكمّل يكديگرند ؛ اوّلا . . . انجيل مىآموزد كه استثمارگران را دوست بدار و گردن به فرمان ايشان ببند ، و امّا راجع به غلامان و ستمكشان به‌طور كلّى انجيل‌ها تنها اين موعظه را نمىكنند كه به ايشان محبّت شود بلكه لدى الاقتضا ، به لزوم سركوبى بىرحمانه ايشان نيز حكم مىكنند . . . محكمهء تفتيش عقايد با اجراى همين دستور العمل انجيل ، بيش از 32 هزار نفر ايشان را زنده در آتش سوزانده است و نسبت به بيش از 340 هزار نفر ، كيفرها و شكنجه‌هاى گوناگون اعمال كرده است . در بين اين عدّه ، بهترين مردم زمان يعنى دانشمندان و متفكران و طبيبان و انقلابيون بوده‌اند و همهء ايشان را به نام انجيل به هلاكت رسانده‌اند ؛ هرگز\r\n\r\n","description":"","footnote":"","page_name":" 557 ","page_number":559},
  {"content":"\r\n\r\nبشريّت كشتار خونينى را كه در 24 اوت 1572 به تحريك كليساى كاتوليك در پاريس صورت گرفت ، فراموش نمىكند ؛ اين واقعه در تاريخ تحت عنوان « شب سن‌بارتلمى » وارد شده است ، در آن شب فقط در پاريس بيش از دو هزار « مرتدّ » يا پروتستان را به خاطر دفاع از مذهب كاتوليك ، به قتل رساندند . در سال 1553 ميشل سروه دانشمند نامدار را به اين گناه كه تثليث را انكار كرده بود ، به امر كالون يكى از مؤسّسين پروتستانيسم زنده در آتش افكندند . . . .\r\n\r\nشرح قتل عام سن‌بارتلمى\r\nچنان كه اشاره شد يكى از وقايع تاريخى اروپا در نيمهء دوم قرن شانزدهم كشتارهاى فجيع مذهبى است ؛ ويل دورانت در مورد قتل‌عام سن‌بارتلمى مىنويسد : « توطئه‌كنندگان درصدد قتل معدودى برآمده بودند ، از دستور جنون‌آميز شاه استفاده كردند و بران شدند كه از « هوگنوها » تا حدّ امكان بكشند . به رؤساى بخش‌هاى پاريس دستور داده شد كه سربازان خود را مسلّح كنند و در ساعت سه صبح 24 اوت سن‌بارتلمى ، به مجرّد شنيدن صداى ناقوس ، آمادهء كشتار شوند » . . .\r\nقتل‌هايى كه سابقا با نقشهء قبلى صورت مىگرفت در اين هنگام بدون شرم و آزرم روى مىداد ، زنان يا شوهران بىزحمت خود را از دست همسران نامطلوب نجات مىدادند ، بازرگانان به دست رقيبان خود به قتل مىرسيدند ، آنان كه عمرشان به درازا كشيده بود ، به توسّط وارثان اميدوار به عنوان « هوگنو » معرّفى مىشدند . . . هوگنوها و كودكان آن‌ها را به ميان كوچه‌ها مىكشيدند و مىكشتند ، جنين‌ها را از شكم مادران مرده بيرون مىآوردند و بر زمين مىزدند ، پس از چندى پياده‌روها از اجساد پوشيده شده و اطفال ولگرد با آنها به بازى پرداختند . . . كار تاراج بالا گرفت ، به پادشاه اطّلاع دادند كه اعضاى خانوادهء سلطنتى هم به غارت كردن شهر پرداختند . . . روز 26 اوت پادشاه با جلال و شكوه تمام به اتّفاق درباريان از كوچه‌هايى كه پوشيده از اجساد بود گذشت و به دادگسترى رفت و در كمال غرور در پارلمان پاريس اعلام كرد كه قتل‌عام به دستور او صورت گرفته است . رئيس مجلس در خطابه‌يى طولانى به وى تبريك گفت . . . ايالات فقط به خاطر كسب لذّت از پاريس پيروى كردند و قتل‌عام‌هاى شورانگيزى ترتيب دادند . پرتستان‌هاى اروپا اين قتل‌عام را\r\n\r\n","description":"","footnote":"","page_name":" 558 ","page_number":560},
  {"content":"\r\n\r\nوحشىگرى ناجوانمردانه‌اى شمردند . گيودورانژ به فرستادهء فرانسه چنين گفت كه « شارل نهم » هرگز نخواهد توانست كه دست خود را از خون پروتستانها بشويد .\r\nدر انگليس عدّه‌يى به دور اليزابت گرد آمدند و از او خواستند كه انتقام پروتستان‌ها را بگيرد و اسقف‌ها به او گفتند كه كشتن كاتوليك‌ها تنها راه تسكين مردم است .\r\nكاترين ، خرّم و شادمان از كشتارگاه به‌درآمد ، وى و شارل خيال مىكردند اختلافات مذهبى حل شده است ؛ ولى پس از دو ماه بار ديگر در شهرها دامنهء اختلاف بالا گرفت ، سرانجام در ششم ژوئيهء 1573 شارل ، پيمان صلح لاروشل را امضا كرد و هوگنوها را در اجراى مراسم مذهبى خود آزاد گذاشت و آن قتل‌عام فجيع از لحاظ سياسى مؤثّر نيفتاد . عدّه‌يى از هوگنوهاى هوشمند ، عليه مظالم شاه كتاب‌ها نوشتند و به تبليغاتى وسيع دست زدند ؛ در كتابى فقط به مردم حقّ داده شده بود كه پادشاه را از سلطنت خلع و ديگرى را به مقام پادشاهى منصوب كنند .\r\nنويسنده‌يى معتقد بود كه مجمع « اثاژنرو » ، گاه‌گاه تشكيل شود و تنها اين مجلس حقّ داشته باشد كه به وضع قانون بپردازد و اعلان جنگ و صلح بدهد و افراد را به مناصب عالى بگمارد و مسئلهء جانشينى را حل كند و پادشاهان بىكفايت و ظالم را از كار براندازد . به اين ترتيب مقدّمهء انقلاب كبير ( 1789 ) فرانسه فراهم شد . . . » « 1 » .\r\nاز آن‌چه گفتيم معلوم مىشود كه اروپائيان نيز تا قبل از ظهور تمدّن جديد و رشد فرهنگ و دانش عمومى مانند مسلمانان از جنون تعصّبات مذهبى رنج مىبردند ، چنان‌كه در طى جنگ‌هاى سى سالهء مذهبى ( 1648 - 1618 ) تمام ترقيّاتى كه در نتيجهء آزادى دهقانان ، و پيشرفت تجارت و غيره حاصل شده بود ، در زير پاى اغراض مذهبى خرد و متلاشى شد ، قسمت اعظم مملكت آلمان در اثر جنگ‌هاى مداوم به بيابانى مبدّل گرديد ، تعداد دهات از 600 به 20 تنزّل يافت و در بيشتر دهات بيشتر از آدمىزاده به گرگ تصادف مىشد ، شهرهاى بزرگ آباد به يغما رفته و نابود شد و از صنعت و تجارت اثرى نماند .\r\n\r\n\r\n","description":"","footnote":"\r\n( 1 ) . عصر خرد ، اثر ويل دورانت ، ترجمهء دكتر اسمعيل دولتشاهى ، ص 375 .\r\n","page_name":" 559 ","page_number":561},
  {"content":"\r\n\r\n\r\nنگاهى به فرق و عقايد مذهبى در جهان\r\nضمن بحث از فرق مذهبى در اسلام بىمناسبت نيست ، ببينيم از نظر علمى تعريف دين چيست ، و در سراسر جهان چند نوع دين و آئين وجود دارد و اصول كلّى عقايد آنها چيست ؟\r\n\r\nدين\r\nاز نظر علمى ، دين مجموعهء عقايد موروث مقبول در باب روابط انسان است با آن‌چه مبدأ وجود وى خوانده مىشود . . . مفاهيم و مسائلى چون روح ، خدا ، زندگى ، مرگ ، دنياى بعد از مرگ ، غيب ، جهنّم ، بهشت ، و در پاره‌يى موارد بعضى مسائل اخلاقى و اجتماعى نيز غالبا در قلمرو اين عقايد موروث واردند و اين كه بعضى امور مقدّس و بعضى كارها ، گناه يا حرام و اجتناب‌كردنى شمرده مىشوند ، لازمهء همين عقايد است . . . منشأ دين را بعضى حسّ ترديد و تزلزل انسان در مقابل طبيعت و بعضى حسّ ترس از مجهول شمرده‌اند . . . در بين اديان موجود ، بعضى هستند كه در آنها فرض وجود خدا ضرورى نيست ( مانند آئين كنفوسيوس ) ؛ بعضى كه فرض وجود خدا را لازم مىشمرند ، يا به شرك قائلند يا به خداى واحد و يا به ثنويت .\r\nتحقيق دربارهء دين و ماهيت آن موضوع علم اديان و ملل و نحل است . اديان بزرگ موجود عبارتند از مسيحيت ، اسلام ، آئين‌هاى بودا ، هندو ، شينتو ، تائو ، كنفوسيوس ، يهود و زردشت و هريك تاريخ جداگانه دارند . . . » « 1 » .\r\n\r\n\r\n","description":"","footnote":"\r\n( 1 ) . نقل و تلخيص از دايرة المعارف فارسى ، ج 1 ، ص 1027 به بعد .\r\n","page_name":" 560 ","page_number":562},
  {"content":"\r\n\r\n\r\nآمار تخمينى پيروان اديان در سال 1963\r\nاديان و مذاهب / جمع پيروان در ممالك مختلف\r\nكليّهء مسيحيان / 000 ، 055 ، 933\r\nكاتوليك رومى / 000 ، 927 ، 571\r\nارتدكس شرقى / 000 ، 779 ، 140\r\nپروتستان / 000 ، 349 ، 220\r\nيهودى / 000 ، 016 ، 13\r\nمسلمان / 000 ، 949 ، 445\r\nزردشتى / 000 ، 145\r\nشينتو / 000 ، 632 ، 78\r\nتائو / 000 ، 305 ، 57\r\nكنفوسيوسى / 000 ، 577 ، 342\r\nبودايى / 000 ، 692 ، 158\r\nهندو / 000 ، 683 ، 386\r\nجمع اديان عمده / 000 ، 054 ، 410 ، 3\r\nمتفرقه يا بىمذهب / 000 ، 307 ، 727\r\nجمع كلّ / 000 ، 361 ، 138 ، 4\r\n\r\nانواع و اقسام مذاهب\r\nصاحب‌نظران و علماى تاريخ اديان ، به‌طور كلّى اديان و مذاهب گوناگون را به سه نوع تقسيم مىكنند :\r\n1 - « مذاهب سادهء بدوى : اعتقاد به اجسام و ارواح و پرستش اجداد مانند آنيميزم و توتميزم و فتيشيزم .\r\n2 - مذاهب مبتنى بر اصول فكرى و فلسفى ، چون بودايى و هندوئيزم و كنفوسيفيزم .\r\n\r\n","description":"","footnote":"","page_name":" 561 ","page_number":563},
  {"content":"\r\n\r\n3 - مذاهب مبتنى بر اصول روحانى مثل يهود و مسيحيّت و اسلام . . . » « 1 » .\r\n\r\nفرق مذهبى\r\nنه‌تنها در اسلام بلكه در ديگر مذاهب نيز پس از ظهور و اشاعه بين مردم تفرقه و انشعاب پيدا شده است . علماى اسلام ارباب ملل و ديانات را به 73 فرقه تقسيم مىكنند كه يكى را حقّه و ناجيّه و مابقى را باطله و هالكه شمارند . . . غالبا در اين مصنّفات مقصود از « ملت ناجيّه » . . . ملّت اسلام و عقيدهء سنّت و جماعت است ، اين تركيب و تقسيم مبتنى بر حديثى است كه از پيغمبر اسلام ( ص ) منقول شده است كه مىفرمايد : « افترقت اليهود على احدى و سبعين فرقة ، و افترقت النّصارى على اثنين و سبعين فرقة ستفرّق امتى على ثلاث و سبعين فرقة كلّما فى النّار الّا واحدة و هى الجماعة » . تقسيم‌بندى اديان به 72 فرقه كه مبناى آن حديث قرار گرفته ، در نزد اهل ادب صورت ضرب المثل پيدا كرده است به‌طورىكه چون از تعدّد و كثرت مذاهب و ملل دنيا سخن گويند ، از آن به 72 ملّت تعبير كنند ؛ در ادب فارسى اين كنايه و تعبير مكرّر آمده است ، چنان‌كه خيّام گويد :\r\n مى خور كه غم كثرت و قلّت ببرد * انديشهء هفتاد و دو ملّت ببرد \r\nو حافظ گويد :\r\n جنگ هفتاد و دو ملّت همه را عذر بنه * چون نديدند حقيقت ، ره افسانه زدند \r\nجامى گويد :\r\n ز هفتاد و دو مذهب كرد جامى رو به عشق تو * بلى عاشق ندارد مذهبى جز ترك مذهبها » « 2 » \r\nبه نظر ويل دورانت ، « دين براى تيره‌بختان و رنجديدگان و محرومان و سالخوردگان تسلّاى فوق طبيعى آورده است . . . و به قول ناپلئون ، دين همواره بىنوايان را از تباه كردن جان ثروتمندان بازداشته است . . . هرچه تعليم و تربيت عموميّت پيدا مىكند ، تعصّبات دينى كاهش مىيابد ، اديان همه صورتا باهم يكى مىشوند و تأثيرشان به اعمال و آرزوها از بين مىرود ، زندگى و افكار مردم روز به‌روز به امور دنيايى بيشتر متوجه مىشود و ترس از عوامل فوق طبيعى و تعبيرهاى\r\n\r\n\r\n","description":"","footnote":"\r\n( 1 ) . تاريخ اديان ، على اصغر حكمت ، ص 22 .\r\n( 2 ) . همان كتاب ، ص 12 .\r\n","page_name":" 562 ","page_number":564},
  {"content":"\r\n\r\nفوق طبيعى بيشتر ناديده مىماند ، هرچه جنبه‌هاى انسانى قوانين اخلاقى آشكارتر مىشود و هرچه از ضمانت اجرا و نظارت اين قوانين كاسته مىشود ، بيشتر رنگ مىبازد و بيشتر نفوذشان از بين مىرود ، در يونان قديم ، ايمان كهن را ، فيلسوفان در ميان طبقات تحصيل كرده بر باد دادند ، در اروپاى جديد نيز فيلسوفان در بسيارى از كشورها ، همين كار را كردند : ولتر ، پروتاگوراس شد ، روسو ، ديوجانس ، هابز ، ذيمقراطيس و كانت ، افلاطون ، و ديدرو ، اپيكوروس . . . انديشهء تخيّلى ، در اعصار باستانى و جديد ، دين را كه ستون اخلاق بود تجزيه كرد . . . » « 1 » .\r\n« . . . آيا تاريخ ، اعتقاد به خداى يگانه را تأييد مىكند ؟ اگر منظور از خداى يگانه نيروى خلّاقه و حيات‌بخش طبيعت نباشد و وجودى باشد اعلا ، و ذىشعور و منّان ، پاسخى كه به اكراه داده مىشود چيست ؟ . . . بر جنايت‌ها و جنگ‌ها و ستمگرىهاى انسان ، زلزله‌ها و طوفان‌ها و گردبادها و طاعون‌ها و امواج كشنده ديگر ( كارهاى خدا ) را كه در فواصل زمانى معيّن ، حيات انسان و حيوان را تباه مىكند مىافزائيم و مىبينيم كه مجموع اين شواهد دلالت دارد بر وجود يك دترمينيسم ( قضاى محتوم ) كور يا بىطرف و پديدآورندهء صحنه‌هايى آشكارا اتّفاقى و تصادفى . . . » « 2 » آگاهى روزافزون انسان به ناچيزى مقام خود ، در عالم كائنات نقصان اعتقاد دينى را در بعضى جوامع سريع‌تر كرده است ؛ در عالم مسيحيّت آغاز اين نقصان را مىتوان از زمان كوپرنيك ( 1543 ) دانست . فرانسيس بيكن . . . اعلام كرد كه دين انسان آزادىيافتهء جديد ، « علم » است . از اين نسل بود كه فناى انديشه‌هاى خرافى ، آغاز شد و صفات ذاتى خود را از دست داد . . . » « 2 »\r\nيك درس تاريخ اين است كه معتقدات بشر ، چندين جان دارد و پس از هر مرگ عادتا دوباره زنده مىشود ، خدا و دين درگذشته بارها مرده‌اند و از نو زنده شده‌اند . . . » « 3 » .\r\nدر تمام دورهء قرون وسطى و قسمتى از قرون جديد ، انسان از نعمت آزادى عقيده و وجدان محروم بود . حافظ در يكى از غزليّات دلنشين خود خطاب به زاهدان رياكار گفت :\r\n\r\n\r\n","description":"","footnote":"\r\n( 1 ) . درس‌هاى تاريخ ، ص 55 و 138 .\r\n( 2 و 2 ) . درس‌هاى تاريخ ، ص 55 و 138 .\r\n( 3 ) . همان كتاب ، ص 60 و 66 .\r\n","page_name":" 563 ","page_number":565},
  {"content":"\r\n\r\n . . . عيب رندان مكن اى زاهد پاكيزه‌سرشت * كه گناه دگران بر تو نخواهند نوشت\r\nمن اگر نيكم اگر بد ، تو برو خود را باش * هركسى آن دِرَوَد عاقبت كار كه كشت \r\nقرن‌ها بعد ماكسيم گوركى نويسندهء نامدار شوروى گفتار حافظ را با بيانى ديگر تقرير كرد و گفت : « انسان چه معتقد به مذهب باشد يا نباشد ، مربوط به خودش است ، انسان آزاد است و خودش حسابش را پس خواهد داد ، مىخواهد ايمان داشته باشد مىخواهد ايمان نداشته باشد . . . هر فكرى مىخواهد بكند ، انسان حسابش را خودش پس مىدهد ، براى همين هم مىگويند انسان آزاد است . . . انسان نه تويى ، نه من ، نه آنها . . . انسان تويى و منم و تمام آنها و آن پيرمرد و ناپلئون و محمّد ( ص ) و تمام اوّلىها و تمام آخرىها . . . همه در انسان است و همه براى انسان است ، تنها چيزى كه وجود دارد انسان است و مابقى همه ، چيزهايى است كه دست انسان ساخته يا مغز انسان . . . انسان ! تو بايد به انسان احترام گذارى ، نه اين كه براى او رحم داشته باشى و دلت برايش بسوزد ، با ترحّم ، او را خفيف و حقير مىكنى . . . تو بايد او را محترم بشمارى . . . » « 1 » .\r\n\r\nخطر تحديد عقايد و افكار\r\nبه نظر برتراند راسل اين فكر كه جز يك دين ، همه اديان باطلند و خداوند بت‌پرستان را مجازات مىكند ، بدعتى است كه پيامبران بنى اسرائيل آورده‌اند ؛ « فى الجمله » اين پيامبران احساسات ملّى بسيار تندى داشته‌اند و انتظار روزى را مىكشيدند كه خداوند همهء مردم غيريهودى را نيست و نابود كند ! . » « 2 » اما عرفان ايرانى مىگويد : « الطّرق الى اللّه بعدد انفاس الخلايق » : راه به سوى خداوند به شمارهء نفس‌هاى مردم است . ولتر نويسنده و متفكّر عاليقدر فرانسوى براى نشان دادن مقام و ارزش آزادى مىگويد : « من با اين حرفى كه تو مىزنى مخالفم ، ولى حاضرم جان خود را فدا كنم تا تو حقّ داشته باشى آن حرف را بزنى » .\r\n\r\n\r\n","description":"","footnote":"\r\n( 1 ) . از نمايشنامهء اعماق اجتماع ، به نقل از كتاب آزادى و حيثيت انسانى ، ص 87 .\r\n( 2 ) . تاريخ فلسفهء غرب ، ترجمهء نجف دريابندرى ، ص 595 .\r\n","page_name":" 564 ","page_number":566},
  {"content":"\r\n\r\nجواهر لعل نهرو سياستمدار و متفكّر نامدار هندوستان شرط رشد و تمدّن يك جامعه را خويشتن‌دارى و احترام به حيثيت و عقايد ديگران مىداند :\r\n« بسيار دشوار است كه معنى صحيحى براى تمدّن و فرهنگ بيان كنم ، و من نمىخواهم چنين كارى بكنم ، امّا در ميان تمام چيزهاى مختلفى كه فرهنگ شامل آن مىگردد ، مسلّما خويشتن‌دارى ، محدود ساختن خودخواهىهاى شخصى ، و ملاحظهء حال ديگران ، يكى از مهم‌ّترين چيزهاست ، اگر كسى فاقد اين خويشتن‌دارى است و خودخواهى خويش را محدود نمىسازد و ملاحظه و احترام ديگران را ندارد ، مىتوان به يقين گفت كه شخصى بىتمدّن و بىفرهنگ است . . . » « 1 » .\r\nبه ايران عزيز بازگرديم و چند سطرى از خاطرات حاج سيّاح را مطالعه كنيم .\r\nحاج سيّاح اين مرد جهان‌ديده و ايران‌دوست ، ضمن ادامهء مسافرت خود به جانب سيستان با صاحبدلى چنين گويد :\r\n« . . . انسان تا دنيا را گردش نكند و فرق و اقوام عالم را نبيند ، گمان مىكند كه مثلا مملكت يا اهل مذهب خودش در عالم بىمانند است ، من اقوام بشر را خيلى شبيه يكديگر يافتم ، كشيشان نصرانى ، خاخام‌هاى يهود ، برهمنان هندو و روحانيان يا متصوّفه و عرفا و زهّاد و راهبان و عوام هر فرقه شبيه يكديگرند . . . هر فرقه براى رؤساى خود معجزات و كرامات قائل است . . . عوام ما به هر دليل كه دين خود را حقّ مىدانند ، عوام ديگران مذهب خود را حقّ مىشمارند ؛ احتمالا مؤسّس هر مذهب . . . زحمت كشيده امّا . . . بعضى از روحانيان در هر مذهب ، همان اساس حقّ را مايهء عيش و نفوذ و رياست و كسب مال و جاه گردانيده ، هزاران اختلاف و تأويل و بدعت برقرار كرده‌اند . من انسان خوب ، كسى را دانسته و ديده‌ام كه زحمت او به خلق نمىرسد و بهتر از او كسى است كه نفع او به خلق مىرسد . من يك مرتاض كه چهل سال ترك حيوانى كرده ، پست‌تر از يك زارع مىدانم كه اجمالا مىداند خالقى دارد و كار مىكند و به كف آن مرتاض نان مىنهد ، بايد اثر وجود مرد را ديد . . . » « 2 » .\r\nدكتر تقى ارانى متفكّر و دانشمند فقيد دوران ما ، در پايان كتاب « علم الرّوح »\r\n\r\n\r\n","description":"","footnote":"\r\n( 1 ) . نگاهى به تاريخ جهان ، نهرو ، ترجمهء تفضّلى ، ص 90 .\r\n( 2 ) . خاطرات حاج سيّاح ، پيشين ، ص 140 .\r\n","page_name":" 565 ","page_number":567},
  {"content":"\r\n\r\nخود ، از علل پيدايش عقايد مذهبى و از رابطهء علوم و اديان سخن مىگويد به نظر او : « . . . انسان در ابتدا ، خود را در مقابل دو سلسله احتياجات ظاهرا متفاوت ديده و درصدد رفع آنها برآمده است كه عبارتند از احتياجات مادى و معنوى ؛ ولى اختلاف اين دو رشته احتياج ، فقط ظاهرى است ، چه اساس هر دو « حفظ بقاء » و تكامل و ارتقاء فرد و نوع است ، و از همين جهت عمليّات مادّى ، قضاياى معنوى را كاملا تحت الشعاع خود قرار مىدهد .\r\nچنان كه در زير خواهد آمد ، احتياجات مادى ، اساس تمام تغييرات و عمليّات در زندگى بشر است - از تجليّات روح ، بايد علم ، مذهب ، صنايع مستظرفه ( هنرهاى زيبا ) و اخلاق را در مدّنظر آورد . روح در نتيجهء پيش‌بينى ، دو بدبختى بزرگ را براى خويش احساس مىكند ، يكى آنكه خود را در ميدان لايتناهى طبيعت كه به قول پاسكال مركزش همه‌جا و محيطش هيچ‌جا نيست ، تنها درك مىكند ، و با اين‌حال غرورى كه دارد ، مجبور به سپر انداختن مىشود ، تا حدّى كه درخشان‌ترين فكرهاى نوع بشر ، با كمال يأس ، در ميدان افكار پروبال سوخته و عاجز مىمانند . سقراط يونانى ، اعتراف مىكند :\r\n « تا بدانجا رسيد دانش من * كه بدانم همى كه نادانم . » \r\nبو على سينا فرياد مىكند :\r\n « دل گرچه در اين باديه بسيار شتافت * يك موى ندانست ولى موى شكافت . » \r\nخيّام نيشابورى مىگويد :\r\n دورى كه در او آمدن و رفتن ماست * آن را نه بدايت نه نهايت پيداست \r\n. . . آناتول فرانس ، در حسرت است ، كه در دورهء زندگى ، اطراف و جوانبش پر از اين همه علامت سؤال « ؟ » مىباشد . بشر اين بدبختى را از روز اوّل حسّ كرده و درصدد رفع آن برمىآيد ، پناهگاهى طلب مىكند كه بتواند آن را پشتيبان خود قرار دهد ، و اين پناهگاه « عقايد مذهبى » است و چنان كه بعد خواهيم ديد ، ماديّات در توليدات و مقدّرات مذهب ، دخالت اساسى دارد .\r\nبدبختى دوّم بشر اين است كه حس مىكند در دورهء زندگى ، براى حفظ حيات بايد بجنگد ، لذا درصدد برمىآيد كه پناهگاهى براى آسودگى فكر و روح خود تهيّه نمايد ، تا آنى از نزاع دائمى خلاص گردد و از اين‌رو صنايع مستظرفه يا هنرهاى زيبا\r\n\r\n","description":"","footnote":"","page_name":" 566 ","page_number":568},
  {"content":"\r\n\r\nرا براى خود ايجاد مىكند ، و با رشته‌هاى مختلف هنر ، از ذوق خود افاده و استفاده مىنمايد .\r\nدر اينجا اگر درست دقت كنيم ، ريشهء اصلى صنايع مستظرفه بر ماديّات قرار مىگيرد ، مثلا اگر شخصى از يك پرده نقاشى كه چمن و باغ را نشان مىدهد لذّت مىبرد و يا از تصوير يك حيوان مهيب مىترسد ، دليل اين است كه « اصل » كه خود چمن يا حيوان مهيب باشد با زندگى رابطه دارد ، علاوه بر مذهب ( كه دنبالهء آن به عقايد فلسفى و علمى منجر مىشود ) و هنرهاى زيبا ( كه پايهء آنها بطور غيرمستقيم بر روى ماديّات است ) روح ، يك سلسله تجليّات ديگر نيز دارد كه مستقيما از زندگى مادّى نتيجه مىشود ، مانند امور عملى ؛ كشاورزى ، تجارت ، تكنيك و طب و علوم اجتماعى . . . مذهب و دنبالهء آن كه عبارت از عقايد فلسفى مىباشد ، به نوبهء خود از مجموعهء تئورىهاى علمى ( مخصوصا علوم طبيعى ) نتيجه مىشود ، يعنى اگر از نظر علوم جديد دقّت كنيم ، ديگر علم مستقلّى به‌نام فلسفه وجود ندارد و اصل كلّى رابطهء علّت و معلول عمومى ، ديگر براى فلسفه‌بافى محلّى آزاد نمىگذارد .\r\nغير از علوم و هنرهاى زيبا كه براى رفع حوايج مادّى اوليّه است ، قوانين و نواميس اجتماعى و اخلاق نيز براى حفظ منافع مادى و تعيين روابط افراد نوع بشر ، در هيأت جامعه با يكديگر است .\r\n\r\nعلوم و اديان\r\nمذهب از ابتدا براى كمك به روح بشر بوده ، خواه براى نفوذ در ميدان تاريك حقايق و خواه براى تسلّى از صدمات طبيعت كه بشر ساده براى فهم و بر طرف كردن آنها قادر نبوده است . يكى از عوامل مهمّ ظهور عقايد مذهبى اين است كه بشر اوليّه روح را مستقل از بدن فرض مىكرد و مردن يعنى باقى ماندن جسم و رفتن روح ، اين عقيده را تقويت مىكرد . . . » « 1 » .\r\nاعتقاد به خدايان ، كه هريك براى يكى از قواى طبيعت بود ، فرض اجنّه و ارواح ،\r\n\r\n\r\n","description":"","footnote":"\r\n( 1 ) . پيسكولوژى ( علم الروح ) ، اكمل تجليّات روح ، دكتر تقى ارانى ، انتشارات آبان ، چاپ دوّم ، ص 267 به بعد .\r\n","page_name":" 567 ","page_number":569},
  {"content":"\r\n\r\nو در دوره‌هاى بعد فرض قواى طبيعت و خدايان مخصوص به آنها ، . . . مولود احتياج و عجز بوده است ، يعنى : « ترس و احتياج ، مادر هر مذهب است . » وقتى خدايان از عهدهء رفع بدبختىها برنمىآيند ، طبقهء مؤبدان براى حفظ حرفت و ممّر معاش خود ، بهانه‌هايى مىتراشيده و مىگويند قربانى به خوبى انجام نشده ، يا آنكه خدايان پاداش آن را براى دنياى ديگر نگاهداشته‌اند . . . ولى عقايد مذهبى دائما با تغيير اوضاع مادّى تغيير مىكند ، دورهء خدايان و نيمه‌خدايان و اعصار پهلوانى به ظهور مىرسد . . . كم‌كم خدايان متعدّد زمين به خداى واحد آسمانى ( توحيد عددى ) مبدّل مىگردد ، و مذاهب موحد ، از قبيل زرتشتى ، يهودى ، عيسوى و اسلام و غيره و عقايد فلسفى تازه‌يى تحت تأثير زندگى مادى به ظهور مىرسد . . .\r\nمذاهب جديد نيز با گذشت زمان و تأثير اوضاع اقتصادى و اجتماعى به‌دست امثال لوتروكالون اصلاح مىشوند ، غيب‌گوئى و سحّارى محدود مىشود ، خدا فقط يكى است و همه‌جا هست و ما فوق افكار بشرى مىباشد ، مذهب در اين دوره پناهگاه مجهولات و مبهمات مىشود ، و موجب تسلّى خاطر يك دسته مضطرب مىگردد .\r\nمذهب ، در طول تاريخ ، موجب بروز اختلافات و جنگ‌هاى شديدى بين پيروان فرق مختلف گرديده است ، تا سرانجام ، از بركت رشد علوم و بالا رفتن سطح فرهنگ و دانش عمومى به تدريج عقل و منطق بر جهل و جمود غلبه كرده است ؛ يعنى پس از آنكه ميليون‌ها نفر از نفوس بشرى در طى قرن‌ها در نتيجهء تعصّبات مذهبى يا عدم تحمّل عقايد ديگران در خاك و خون غلطيدند ، در پايان دوّمين جنگ جهانى پس از پيروزى دموكراسى برفاشيسم ، در اعلاميهء حقوق بشر آزادى مذهب و عقيده ، به عنوان يكى از حقوق و آزادىهاى مسلّم بشرى به رسميّت شناخته شد و روزولت رئيس جمهور آمريكا در انتظار روزى بود كه آزادىهاى چهارگانه زير ، يعنى : « آزادى بيان ، آزادى مذهب و عقيده ، آزادى از نيازمندى و آزادى از بيم و هراس . . . » « 1 » براى عموم افراد بشر در سراسر جهان عملى و اجرا گردد .\r\n\r\n\r\n","description":"","footnote":"\r\n( 1 ) . از كتاب روابط بين المللى از قديم الايّام تا سازمان ملل متّحد ، تأليف دكتر متين دفترى .\r\n","page_name":" 568 ","page_number":570},
  {"content":"\r\n\r\n\r\nزيان تحدى عقايد و افكار\r\nاستاد شهيد مرتضى مطّهرى در كتاب « پيرامون انقلاب اسلامى » با صراحت تمام با تحديد عقايد و اعمال زور براى قبولاندن معتقدات و ايدئولوژىها ، مخالفت ورزيده است و ما صفحه‌يى چند از كتاب ايشان را نقل مىكنيم :\r\n« هر مكتبى كه به ايدئولوژى خود ايمان و اعتقاد و اعتماد داشته باشد ، ناچار بايد طرفدار آزادى انديشه و آزادى تفكّر باشد . . . من اعلام مىكنم كه در رژيم جمهورى اسلامى هيچ محدوديّتى براى افكار وجود ندارد و از به اصطلاح « كاناليزه كردن » انديشه‌ها خبر و اثرى نخواهد بود ، همه بايد آزاد باشند ، كه حاصل انديشه‌ها و تفكّرات اصيلشان را عرضه كنند ، البتّه تذكّر مىدهم كه اين امر سواى توطئه و رياكارى است ، توطئه ممنوع است امّا عرضهء انديشه‌هاى اصيل ، آزاد . » سپس استاد خطاب به كمونيست‌ها مىگويند : « . . . ما صريح و رك و پوست‌كنده داريم با شما حرف مىزنيم و مىگوييم آقا ! رژيم حكومت ايده‌آل ما ، غير از حكومت ايده‌آل شماست ، رژيم اقتصادى ايده‌آل آيندهء ما غير از رژيم اقتصادى مطلوب شماست ، نظام اعتقادى و فكرى ما ، جهان‌بينى ما ، غير از نظام اعتقادى و فكرى جهان شماست ، شما نيز سخن خود را به صراحت بگوييد ، ما حرف‌ها را صريح و رك مىگوييم تا هركس كه مىخواهد از اين راه برود و هركس نمىخواهد از راه ديگر .\r\nمن به همهء اين دوستان غيرمسلمان اعلام مىكنم ، از نظر اسلام تفكّر آزاد است ، شما هر جور كه مىخواهيد بينديشيد ، و عقيدهء خودتان را ابراز كنيد ، به شرطى كه فكر واقعى خودتان باشد . . . من در همين دانشكدهء الهيّات چند سال پيش نامه‌يى نوشتم به شوراى دانشكده و در آن تذكر دادم ، يگانه دانشكده‌يى كه صلاحيّت دارد يك كرسى را اختصاص بدهد به ماركسيسم ، همين دانشكدهء الهيات است ؛ ولى نه اين كه ماركسيسم را يك استاد مسلمان تدريس كند ، بلكه استادى كه واقعا ماركسيسم را شناخته باشد و به آن مؤمن باشد ، مخصوصا به خدا اعتقاد نداشته باشد ، مىبايد به هر قيمتى شده از چنان فردى دعوت كرد تا او در اين دانشكده مسائل ماركسيسم را تدريس كند ، بعد ما مىآييم و حرفهايمان را مىزنيم ، منطق خودمان را مىگوييم ، هيچ كس هم مجبور نيست منطق ما را بپذيرد .\r\n. . . من به جوانان و طرفداران اسلام هشدار مىدهم كه خيال نكنند راه حفظ\r\n\r\n","description":"","footnote":"","page_name":" 569 ","page_number":571},
  {"content":"\r\n\r\nمعتقدات اسلامى ، جلوگيرى از ابراز عقيدهء ديگران است ، از اسلام فقط با يك نيرو مىشود پاسدارى كرد و آن « علم » است و آزادى دادن به افكار مخالف و مواجههء صريح و روشن با آنها . . . و الّا اگر جلوى فكر را بخواهيم بگيريم ، اسلام و جمهورى اسلامى را شكست داده‌ايم .\r\nاز آنجا كه ماهيّت اين انقلاب ، ماهيّتى عدالت‌خواهانه بوده است ، وظيفهء همگى ما اين است ، كه به آزادىها به معنى واقعى كلمه احترام بگذاريم ، زيرا اگر بنا شود حكومت جمهورى اسلامى ، زمينهء اختناق را به‌وجود بياورد قطعا شكست خواهد خورد . البته آزادى غير از هرج‌ومرج است و منظور ما از آزادى به معناى معقول آن است . هركس بايد فكر و بيان و قلمش آزاد باشد . . . تجربه‌هاى گذشته نشان داده است كه هر وقت جامعه از يك نوع آزادى فكرى ولو از روى سوءنيّت برخوردار بوده است ، اين امر به ضرر اسلام تمام نشده ، بلكه در نهايت ، به سود اسلام بوده است . اگر در جامعهء ما محيط آزاد برخورد عقايد و افكار به‌وجود بيايد ، بطورى كه صاحبان افكار مختلف ، بتوانند حرفهايشان را مطرح كنند ، و ما هم در مقابل ، آراء و نظريّات خودمان را مطرح كنيم ، تنها در چنين زمينه سالمى خواهد بود كه اسلام هرچه بيشتر رشد مىكند ، اسلام دين آزادى است ، دينى كه مروّج آزادى براى همهء افراد جامعه است ، در سورهء دهر ، آيهء 3 مىخوانيم  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  و يا در سورهء كهف ، آيهء 29 :  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  . اسلام مىگويد ديندارى ، اگر از روى اجبار باشد ديگر دين‌دارى نيست . مىتوان مردم را مجبور كرد چيزى نگويند و كارى نكنند ، اما نمىتوان مردم را مجبور كرد كه اين گونه يا آنگونه فكر كنند . اعتقاد بايد از روى دليل و منطق باشد . از ديدگاه اسلام ، آزادى ، و دمكراسى براساس آن چيزى است كه تكامل انسانى انسان ايجاب مىكند يعنى آزادى ، حقّ انسان به ماهو انسان است . . . شما كى در تاريخ عالم ديده‌ايد كه در مملكتى كه همهء مردمش احساسات مذهبى دارند ، به غير مذهبىها آن اندازه آزادى بدهند كه بيايند در مسجد پيامبر يا در مكّه بنشينند و حرف خودشان را آن‌طور كه دلشان مىخواهد بزنند ، خدا را انكار كنند ، منكر پيامبرى پيغمبر شوند ، نماز و حجّ و . . . را ردّ كنند و بگويند ما اين‌ها را قبول نداريم ، اما معتقدان مذهب با نهايت احترام با آنها برخورد كنند . در تاريخ اسلام از اين نمونه‌هاى درخشان بسيار است . . .\r\n\r\n","description":"","footnote":"","page_name":" 570 ","page_number":572},
  {"content":"\r\n\r\nاگر در صدر اسلام در جواب كسى كه مىآمد و مىگفت ، من خدا را قبول ندارم ، مىگفتند : بزنيد و بكشيد ، امروز ديگر اسلامى وجود نداشت . . . « مفضّل » يكى از اصحاب امام صادق ( ع ) بود روزى در مسجد پيغمبر نماز مىگزاشت ، در اين وقت دو نفر مادّى مسلك وارد شدند و در كنار او شروع كردند به صحبت ، به‌طورى كه او صداى آنها را مىشنيد ، آنها مىگفتند پيغمبر مرد نابغه‌يى بود كه مىخواسته تحوّلى در جامعه‌اش ايجاد كند ، فكر كرده كه بهترين راه تحوّل اينست كه از راه مذهب وارد شود ، البتّه خود او به خدا و روز قيامت اعتقاد نداشته است ولى از مذهب به عنوان يك وسيله و ابزار استفاده كرده است . مفضّل شروع كرد به پرخاش ، آنان گفتند اوّل بگو تو از چه گروهى هستى ، از اتباع چه كسى هستى ، اگر از پيروان امام جعفر صادق ( ع ) هستى بايد بدانى كه ما در حضور او اين حرف‌ها و بالاتر از اين حرف‌ها را مطرح مىكنيم ، او نه‌تنها عصبانى نمىشود بلكه آنچنان گوش مىدهد كه خيال مىكنى معتقد شده است ، اما وقتى كه حرف‌هايمان تمام شد ، با متانت پاسخ آنها را مىدهد و آنها را ردّ مىكند ، اين‌چنين بود كه اسلام توانسته باقى بماند . » اين بحث از كتاب « در پيرامون انقلاب اسلامى » نوشتهء استاد شهيد مطهّرى انتخاب و نقل شده است « 1 » .\r\n\r\n\r\n","description":"","footnote":"\r\n( 1 ) . پيام هاجر ، دفتر نخست از انتشارات جامعهء زنان انقلاب اسلامى ، پائيز 1361 ، از ص 18 تا 20 .\r\n","page_name":" 571 ","page_number":573},
  {"content":"\r\n . \r\n\r\n","description":"","footnote":"","page_name":" 572 ","page_number":574}
  ]