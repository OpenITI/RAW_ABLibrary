[
  {"content":"\r\n\r\nظفرنامه\r\nتاريخ فتوحات اميرتيمور گوركانى\r\nماجراى خونين ترين قتل عام شهرهاى ايران\r\nتأليف : نظام الدين شامى\r\nشامل نخستين و قديمى ترين تاريخى كه پيرامون وقايع زندگى و فتوحات\r\nامير تيمور بدستور او نوشته شده است\r\nاز روى نسخهء فيلكس تاور با مقدمه و كوشش پناهى سمنانى\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nسازمان نشر كتاب\r\nانتشارات بامداد\r\nنام كتاب : ظفرنامه\r\nتاليف : نظام الدين شامى\r\nويراستهء : پناهى سمنانى\r\nچاپ اول از انتشارات بامداد\r\nچاپ آشنا - خرداد ماه سال 1363\r\n\" كليه حقوق اين كتاب براى ويراستار محفوظ است \"\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\n[ مقدمه ظفرنامه تيمورى 
  ]\r\n\r\nچهرهء عريان يك حكومت\r\nكتابى كه با عنوان \" ظفرنامه \" يا \" تاريخ فتوحات امير تيمور گوركانى \" پيش روى شما گشوده مىشود ، در ميان كتبى كه در اطراف تيمور نگاشته‌اند ، از امتياز خاصى برخوردار است .\r\nاين كتاب ، همچنانكه مولف در مقدمه آن اشاره كرده است ، بدستور و خواست مستقيم تيمور نگارش يافته است و تيمور خود علاقه داشته است كه حتى المقدور ساده و بىتكلف نوشته شود تا به تعبير مولف : هم عوام دريابند و هم خواص عيب نكنند .\r\nميدانيم كه درباره تيمور ، هم در حيات او و هم در حكومت جانشينانش ، تاريخ‌هاى بسيار و گوناگون نوشته‌اند و داستانها و افسانه‌ها پرداخته‌اند و با اين نوشته‌ها ، چهرهء تيمور در غبار انبوهى از آميزه افسانه و واقعيت پوشانده شده است .\r\n\" ظفرنامه \" كه مولف آن فى الواقع در متن حكومت تيمورى جاى داشته و با شخص \" صاحبقران \" و كاربدستان حكومتش محشور بوده و وقايع را يا از نزديك مشاهده كرده يا وسيله كارگزاران حكومت ، باصطلاح به صورت دست‌اول به او رسيده ، به تحقيق چهرهء عريان‌ترى از تيمور و مجموعه حكومت او بدست داده است .\r\n\r\nظفرنامه قديمترين تاريخ عصر تيمورى\r\nدر باب اعتبار و اهميت \" ظفرنامه \" كافى است اشاره شود كه ، تاريخهائى كه بعدها درباره افعال و اعمال تيمور لنگ نوشته شده ، مستقيم و غيرمستقيم ، از اين كتاب اقتباس شده و تاثر پذيرفته‌اند و ما ، شواهدى در اين باب ارائه خواهيم داد .\r\nبه تصريح استاد ملك الشعراى بهار : . \" ظفرنامه \" قديم‌ترين تاريخى است كه پيرامون زندگى و فتوحات تيمور نوشته شده و مولف آن ، مولانا نظام الدين شامى ،\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nقديم‌ترين مورخ عصر تيمورى است .\r\nبا اينكه كليه وقايع‌نگاران و تاريخ‌نويسان عصر تيمورى \" ظفرنامه \" را پيش روى داشته‌اند و تحت تاثير نظام الدين شامى بوده‌اند و حتى در دوران‌هاى بعدى ، يعنى دوران جانشينان تيمور و شاهان صفوى و بالاخره وقايع‌نگاران عصر نادر شاه افشار كمابيش به اين تاريخ چشم داشته‌اند ، عجيب است كه شهرت اين كتاب ، از كتب مشابه كمتر است . استاد بهار ميگويد : شرف الدين على يزدى در \" ظفرنامه \" خود ، از ظفرنامه نظام الدين شامى بسيار نقل كرده ولى نامى از او نبرده است ! در بسيارى از جاها ، نه‌تنها شرح وقايع ، بلكه اشعارى را كه در \" ظفرنامه \" شامى آمده ، بدون ذكر ماخذ منعكس ساخته است .\r\n\r\nچگونگى تأليف ظفرنامه شامى\r\nماجراى تاليف \" ظفرنامه \" جالب و خواندنى است . نظام الدين شامى ميگويد كه در سال 804 ه . ق تيمور مرا احضار كرد و چون بحضور او رسيدم ، بعد از نوازش و اكرام ، تذكر داد كه بايد تاريخى پيرامون افعال و اعمال دولت ، از به دو ظهور الى حال ، بنويسد . اما به شرطى كه \" از حليه تكلف و پيرايه تصلف مصون و محروس ماند \" . و الحق در مقايسه با ديگر كتبى كه در اين زمينه نوشته‌اند ، \" ظفرنامه \" شامى ، باعتبار سادگى و نثر زيبا و دقت تحرير از امتياز خاصى برخوردار است و اين سادگى شايد بيشتر بدليل آن باشد كه - به تصريح نظام الدين - تيمور تاكيد كرده است كه ظفرنامه را طورى بنويسد كه عامه‌فهم كنند و خاصه اعتراض نكنند .\r\nوجه ديگر اعتبار اين كتاب ، علاوه بر مرجعيت و تاثيرگذارى در مورخان عصر تيمورى و سادگى و روانى از يكسو ، حضور مولف در صحنه وقايع و دسترسى او به منابع نزديك حكومت تيمور ، از سوى ديگر است .\r\nنظام الدين شامى در باب منابع و مواد خام تاريخ خود ، اشارات صريحى دارد . او نخست \" سوانح حالات و وقايع صادرات ايام اين دولت \" را تا آنجا كه ضابطان و ملازمان حاضر در ركاب تيمور در سفر و حضر ناظر بوده و ثبت كرده‌اند ، باصطلاح خودش \" لباس عبارتى پاك و بىتكلف پوشانده و آن را مرتب و مقرر و محرر گردانيده است . \"\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nاو در بسيارى از صفحات \" ظفرنامه \" ، وقايع را چنان عريان و بىتكلف نوشته است كه عريان‌تر و بىتكلف‌تر از آن مقدور نبوده است .\r\n\r\nاينك من آن سخن مىطلبم\r\nجالب اينجاست كه تيمور مثل همه‌ى متجاوزان و خون‌آشامان تاريخ كه به درستى اعمال و كردار خود معتقدند ، ظاهرا \" مايل است كه تاريخ اعمال او \" از شيوه سخن‌آرائى و نقش‌پيرائى محئى و محفوظ ماند \" .\r\nاو معتقد است كه در شيوهء تاريخ‌نگارى معاصر او ، مقصود و هدف اصلى در لابلاى تشبيهات و استعارات پيچيده و تعارفات بارد و لوس ، گم مىشود . او استدلال مىكند كه در چنين شيوهء نگارشى \" اگر يك كس كه از نصاب سخن نصيبى دارد ، معانى آن فهم كند . ده كس ديگر ، بلكه صد كس ديگر از درك مقاصد آن عاجزند و لهذا نفع آن عام و فايده آن تمام نيست \" .\r\nنظام الدين شامى در پاسخ تيمور ، پس از اينكه متواضعانه مراتب تسلط و شهرت خود را در فنون و اسلوب‌هاى مختلف تاريخ‌نگارى به رخ تيمور ميكشد ميگويد : علما در حق سخن پسنديده گفته‌اند : ما تدركه العامه و لا تنكره الخاصه يعنى سخن خوب آنست كه عوام معانى آن دريابند و خواص عيب آن نكنند و از اينجا گفته‌اند :\r\n جز رهى هيچكس نداند گفت * سخن عام دان خاص پسند \r\nو تيمور ميگويد كه : اينك من آن سخن مىطلبم . و بدين‌ترتيب فرمان نوشتن ظفرنامه صادر مىشود .\r\n\r\nدلهاى پادشاهان و موى پيشانى ايشان\r\nتا اينجا به نظر ميرسد كه ظفرنامه تاريخى است كه مثل همه تاريخهائى كه وقايع‌نگاران چاپلوس و نان به مزد دربارى \" حسب الفرموده \" نوشته شده است .\r\nآنچه مسلم است نظام الدين شامى در جو سيطره خونبار تيمور ، احضار و مكلف به نوشتن تاريخ شده و مآلا \" مجبور به بزك كردن و تطهير ديوانگيهاى اين خون‌آشام گرديده است و آنهمه قساوت و سنگدلى و آدمكشى را به حساب \" تدبيرهاى صائب\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nآن حضرت \" گذاشته است . بديهى است كه او اين كار را كرده است . مخصوصا \" توجيهى كه او و ديگر تاريخ‌نگاران دربارى براى اقدامات اين خونخواران مىكنند ، آنچنان زهرآگين و دردآور است كه سوزش زخم آن از شمشير خونبار شخص متجاوز بمراتب بيشتر است .\r\nدر همين \" ظفرنامه \" ، نظام الدين شامى همه‌ى آن جنايات و خونريزىهائى را كه چنگيز و وحشيان او و تيمور و دارودسته جنايتكارش در حق مردم مظلوم و بيدفاع شاه زده و حاكم گزيده اعمال كردند ، مشيت الهى و تقدير خداوندى ميداند و اطفال شيرخوار و كودكان و مردان و زنان جوان و سالخورده و فلك‌زده را مستوجب تجاوز و غارت و كشتن ميشناسد و براى توجيه اين جنايات ، تمام استعداد هنرى و تجربه علمى خود را به كار ميگيرد : در ظفرنامه چنين ميخوانيم :\r\n\" اما چون فسق و فساد و لجاج و عناد گريبان خلق گيرد و سر از راه شريعت بگردانند . . . تا خداى تعالى را فراموش كنند و فرمان صاحب شريعت نبرند ، حكمت .\r\nالهى اقتضاى آن كند كه دل پادشاهان را بر ايشان متغير گرداند و در خاطر ملوك القاء كند تا ايشان را تاديب كنند و گوشمال دهند و در حديث قدسى مصداق اين معنى وارد شده كه : انا الله ملك القلوب و الملوك و نواصيهم بيدى فمن اطاعنى جعلتهم عليه رحمه و من عصانى جعلتم عليه نقمه فلا تسبو الملوك و لكن توبوا الى اعطفهم عليكم .\r\nمعنى آنست كه : منم آن خدائى كه پادشاه پادشاهانم . دلهاى پادشاهان و موى پيشانى ايشان بدست قدرت من است . هركس كه فرمان من برد ، من دلهاى پادشاهان را بر ايشان مهربان گردانم و هركه نافرمانى من كند ، دلهاى ايشان را بر كينه و قهر ايشان دارم . پس بايد كه شما پادشاهان را بد نگوئيد ، ليكن توبه كنيد و به من بازگرديد تا من ايشان را بر شما مهربان گردانم \" .\r\nبدين‌ترتيب پادشاهان و ارباب قدرت يك قلم مصون و مبرا از مسئوليت هستند . آنها مظهر لطف يا قهر خداوندند : بدنباله مطلب توجه كنيد :\r\n\" بنابراين سلاطين و ارباب دولت برحسب مقتضاى هر زمانى از سه صنف بيرون نباشند : يا به كلى مظهر لطف و مرحمت باشند يا به كلى مظهر قهر و نقمت و يا جامع ميان اين هردو . و آن وجود به كمال نزديك‌تر باشد و آن ذاتى بود كامل كه جامع باشد ميان تجليات جلالى و جمالى تا برحسب هر زمان به نسبت با اشخاص\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nعالم آثار لطف و قهر او ظاهر شود . . . و اين‌چنين شخصى كه مجمع البحرين اين دو صفت باشد ، در قرن‌ها ظاهر شود . . . \" و صد البته از نظر تاريخ‌نويس دربارى ، اين‌چنين شخصى : \" وجود شريف و حضرت منيف امير اعظم اعدل اكرم ، برگزيده درگاه يزدان و سايه حضرت رحمان و صاحب دولت صاحبقران ، قطب الحق و الدنيا والدين امير تيمور گوركان \" است . كه \" عدلش به سياست مقرون است و قهرش با لطف ممزوج و نيش با نوش هم‌عنان و حلمش با غضب هم‌ميدان \" .\r\n\r\nفرازى دردناك در شيوهء تاريخ‌نويسى\r\nاين فراز دردناك ، بر كليت شيوه تاريخ‌نويسى مورخان دربارى حاكم است .\r\nاما بايستى توجه داشت كه مواد خام و اطلاعات مهم تحليل‌گران امروزى تاريخ ، از همين \" مدح نامه‌ها \" گرفته شده است .\r\nاگر اين نوشته‌ها نبود ، نسل‌هاى بعدى نميتوانستند آگاهى درستى از وقايع تاريخى داشته باشند . نظام الدين شامى در لابلاى حوادثى كه شرح ميدهد در واقع پاسخ استدلال و توجيه خود را خود ميگيرد و با زبان كنايه خط بطلان بر آن ميكشد .\r\nدر عريانى و صراحت قلم مولف ، حقايق سيماى خود را نمايان ميسازند . همينجاست كه چهره ظلم و بيداد جباران در حق مردمى مظلوم و بيگناه دريده مىشود و آشكار ميگردد كه آنكه داعيه مظهر لطف و قهر خداوندى را دارد چه سيماى وحشتناكى دارد .\r\n\r\nچند خانه محدود و مردمى بىوجود\r\nنمونهء آن ، ذكر واقعه قتل عام مردم بيگناه يك روستاى كوچك ، پس از حادثه كشته شدن \" عمر شيخ \" پسر تيمور است . ماجرا از اين‌قرار است كه تيمور هنگام عزيمت به شام ، \" عمر شيخ \" را كه در اين زمان در شيراز ميزيسته ، بحضور مىطلبد \" عمر شيخ \" در طول راه به محلى بنام \" خرماتو \" مىرسد كه بقول مولف ظفرنامه : \" چند خانه معدود و مردم بىوجود \" آنجا ساكن بودند . \" عمر شيخ \" تفرج‌كنان به آن نقطه نزديك مىشود . شخصى مشغول تيراندازى بوده و برحسب اتفاق تيرش به \" عمر شيخ \" اصابت\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nمىكند و او دردم هلاك مىشود . بيان ظفر مىرساند كه حادثه كاملا \" اتفاقى بوده :\r\nشخصى تير ميانداخت ، ازقضا تير بر اميرزاده آمد \" . ماموران تيمور ، در قبال اين واقعه اتفاقى تمام ساكنان آن روستاى كوچك را وحشيانه به هلاكت ميرسانند .\r\nنظام الدين شامى حادثه‌ى قتل عام مردم بيگناه اين قريه را چنين شرح مىدهد :\r\n\" اما از غايت سوزش مفارقت چنان ملكى كامكار كه ملجا و ملاذ اهل روزگار بود ، آن چند خانه رعيت را كه در آن موضع بودند ، بر تيغ گذراندند و رئيس و مرئوس و مالك و مملوك هردو بداورى مالك الموت رفتند \" هميشه تاريخ و نسلهاى تاريخى بهترين و عادلانه‌ترين داوريها را خواهند كرد .\r\n\r\nنظام الدين شامى كيست ؟\r\nنظام الدين شامى از شاعران و فضلاى قرن هشتم و اوايل قرن نهم هجرى است كه در تبريز متولد شده است او را شنب غازان نيز گويند . زيرا كه وى بر خلاف شهرتى كه به شامى بودن دارد ، اهل شام نيست بلكه ، همچنانكه اشاره شد ، اهل شنب غازان تبريز بوده است . شنب غازان \" به دو ميل مسافت در جنوب غربى شهر تبريز واقع است \" « 1 » .\r\nنظام الدين در بغداد مىزيست . در سال 795 هجرى كه تيمور اين ناحيه را تصرف كرد ، نظام الدين را به نزد خود خواند و او را مكلف به تاليف تاريخ زندگى و فتوحات خود ساخت . كه حاصل آن همين ظفرنامه است چند سال بعد هنگاميكه تيمور عزم سمرقند كرد ، نظام الدين از او اجازه گرفت و به موطن خويش تبريز بازگشت و بقيه عمر را در آنجا بسر برد .\r\nبنابر تحقيقات على اصغر حكمت « 2 » نظام الدين شامى دو كتاب ديگر تصنيف كرده است كه عبارتند از :\r\n1 - رياض الملوك فى رياضات السلوك . اين كتاب كه بنام سلطان اويس اتحاف يافته انشائى پرتكلف و پيچيده دارد .\r\n2 - تلخيصى از كتاب بلوهر و بيوذاسف كه بنام سلطان احمد بهادر خان\r\n\r\n\r\n","description":"","footnote":"\r\n( 1 و 2 ) - ر . ك . از سعدى تا جامى ، حواشى . صفحه 493 .\r\n","page_name":" مقدمه 8 ","page_number":8},
  {"content":"\r\n\r\nموشح شده است .\r\n\r\nظفرنامه‌ها\r\nظفرنامه عنوان چندين كتاب به نظم و نثر است كه محتواى آنها غالبا \" تاريخ است . براى آشنائى خواننده به پاره‌اى از آنها ذيلا \" اشاره مىشود :\r\n1 - ظفرنامه يا پيروزىنامه از شيخ الرئيس ابو على سينا حسين بن عبد الله كه يك بار شارل شفر از روى نسخه باقيمانده از قرن نهم هجرى در جلد اول از مجموعه \" منتخبات فارسى \" ، بچاپ رسانيده . وى مىنويسد كه بخشى از آن را پيش از من ميرزا محمود ، مولف تاديب الاطفال ( چاپ تهران 1293 ق ) در پايان كتاب خود آورده است .\r\nيك بار هم در كتاب \" نمونه نثر پارسى \" گردآورى دكتر مهدى بيانى چاپ شده ( مجله يغما سال 6 شماره 9 صفحه 357 ) و نيز يك بار در تهران در سال 1330 شمسى با چاپ سربى و قطع رقعى جزو نشريات انجمن آثار ملى باهتمام دكتر غلامحسين صديقى انتشار يافته كه اين تاليف به چاپ سوم هم رسيده است .\r\nهم‌چنين كاظم رجوى آن را بنام ( پيروزىنامه ) در سال 1333 شمسى با چاپ سربى و قطع رقعى در 86 صفحه انتشار داده است .\r\n2 - \" ظفرنامه \" يا \" نصرت‌نامه \" ، منظوم اثر ميرزا عباسعلى صفا كه در سال 1275 قمرى با چاپ سنگى و قطع رقعى در 157 صفحه در طهران چاپ شده است .\r\n3 - \" ظفرنامه ناصرى \" كه وسيله محمد حسين ميرزا امير الشعراى نادرى ( 1299 هجرى 1364 هجرى ) سروده شده و تاريخ منظومى است در زندگى و فتوحات نادر شاه افشار . اين كتاب با تصحيح عبد الجواد طالقانى وسيله كتابخانه ملى ملك در 498 صفحه و با قطع وزيرى در سال 1346 شمسى در تهران انتشار يافته است .\r\n4 - \" ظفرنامه هاتفى \" ( يكى از مجلدات خمسه كه مستقلا \" بچاپ رسيده ) از ملا عبد الله هاتفى جامى كه يك بار در لكهنو در سال 1869 ميلادى ، به قطع وزيرى در 108 صفحه و يك بار در 1957 ميلادى با چاپ سنگى و قطع وزيرى در مدرس بطبع رسيده است . ( فهرست كتابهاى چاپى فارسى ، خانبابا مشار )\r\n5 - \" ظفرنامه \" از حمد الله بن ابى بكر بن احمد بن نصر مستوفى مولف تاريخ\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nگزيده كه تاريخى است منظوم پيرامون تاريخ اسلام و ايران و مغول تا عصر گوينده كه 75000 بيت به بحر متقارب سروده شده است .\r\nيك نسخه از اين كتاب ، بنابر تاليف ريو ذيل فهرست نسخ فارسى ، در موزهء بريتانيا موجود است . ( سبك‌شناسى بهار جلد 3 صفحه )\r\nاين مثنوى كه به پيروى \" شاهنامه \" فردوسى سروده شده و دنبالهء آنست ، در سه بخش تنظيم يافته :\r\nقسم الاسلاميه - قسم الاحكاميه - قسم السلطانيه\r\nگوينده براى پرداختن اين مثنوى پانزده سال زحمت كشيده است و آن را در 75000 بيت در سال 735 به انجام رسانيده است . در اين مثنوى آمده است :\r\n در اين نامه از هفصد و چند سال * بگفتم حكايت ز هرگونه حال . . .\r\nظفرنامه كن نام اين نامه را * بدين تازه كن نام شهنامه را . . .\r\nكتاب نخستين ز كار عرب * بديد آمده نكتهاى عجب\r\nبه اسلامى آن را لقب آمده * چو اسلام ز اهل عرب آمده\r\nكتاب دوم شرح حال عجم * در او گشته پيدا به بيش و ز كم\r\nبه احكام آن را نهادم به نام * چو بر حكم دين آن دول شد تمام\r\nكتاب سوم آمده از مغول * فروزنده چون از چمن برگ گل\r\nبسلطانى آمد مرا آن خطاب * چو دارد بسلطان دين انتساب\r\nكشيدم در اين پانزده سال رنج * بگفتم سخن پانزده بار پنج\r\nعرب بيست و پنج و عجم بيست هزار * مغول سى هزار آمد اندر شمار\r\nز هجرت شده هفصد و سى و پنج * پر از رنج ، اين نامه‌ام بود گنج \r\nاين مثنوى ظفرنامه با بيت زير آغاز مىشود :\r\n بنام خدائى كه هست و يكيست * جز او در دو گيتى خداوند نيست « 1 » \r\n6 - ظفرنامه گويند سنگه ، امرتهه 1889 ميلادى ، چاپ سنگى ، قطع وزيرى در 137 صفحه كه پيش از آن در سالهاى 1871 در 48 صفحه در 1880 در 128 صفحه به چاپ رسيده است . ( فهرست كتابهاى چاپى فارسى ) .\r\n\r\n\r\n","description":"","footnote":"\r\n( 1 ) - ر . ك . فهرست نسخه‌هاى خطى فارسى . احمد منزوى . جلد چهارم صفحات 2996 - 2997 .\r\n","page_name":" مقدمه 10 ","page_number":10},
  {"content":"\r\n\r\n7 - \" ظفرنامه \" يا \" فتح‌نامه \" صاحبقرانى از شرف الدين على يزدى كه معروفترين ظفرنامه‌هاست . شرف الدين اين ظفرنامه را در سال 828 هجرى براى خوش‌آمد فرزندان تيمور نگاشته است . كتابى است بالنسبه بزرگ و يك‌مرتبه در كلكته بطبع رسيده است . اين كتاب كه بشيوه‌ى قديم و به تقليد نثر جهانگشاى جوينى نوشته شده است بعدها بعنوان نمونه مورد قبول ، سرمشق منشيان و وقايع‌نگاران متعلق دربارها قرار گرفت و \" مرجع كتب و تواريخى چون \" روضه الصفا \" و \" حبيب السير \" و غيره بوده و غالبا \" عبارات اين ظفرنامه را با حذف و اصلاحى نقل كرده‌اند و در دوره‌ى صفويه بموجب اسنادى كه در دست است \" ظفرنامه \" اسباب دست بيشتر منشيان و مترسلان بوده است و همه از اين كتاب تقليد ميكرده‌اند \" .\r\n8 - و بالاخره كتاب حاضر كه \" ظفرنامه \" يا \" تاريخ فتوحات امير تيمور گوركان \" است كه در پيش روى داريد . « * »\r\n9 - ظفرنامه شاهجهان : از قدسى مشهدى . . .\r\nقدسى مشهدى اين مثنوى را در تاريخ جنگهاى عالمگير ( بهادر شاه ) از پادشاهان سلسله مغولى هند ( 1069 - 1118 ) و گشودن در دولت‌آباد \" دكن و تسخير بندوله \" سروده است . قدسى پيش از پايان دادن اين مثنوى در گذشته و شاگردش ابو طالب\r\n\r\n\r\n","description":"","footnote":"\r\n( * ) - تذكر اين مطلب ضرورى است كه در جلد چهارم فهرست نسخه‌هاى خطى فارسى تاليف احمد منزوى ، از نسخه‌اى بنام \" ظفرنامه \" يا \" شرفنامه تيمورى \" نام برده شده و با ترديد به نظام الدين شامى نسبت داده شده است . طبق فهرست مذكور آغاز اين نسخه چنين است :\r\nحمدا \" كثيرا \" طيبا \" مباركا \" ، توتى الملك من تشاء و تنزع الملك . . . مقاله اول در ذكر صادر افعال و واردات اقوام حضرت صاحبقران . . .\r\n بنام خدائى كه از نام اوست * كه ما را توانائى گفتگوست \r\nاين نسخه ظاهرا \" تتمه‌اى نيز دارد كه چنين آغاز مىشود :\r\nحمد و سپاس بىقياس كه از فتحنامه آرايش فتح‌نامه و ان حسن سيى الا يسبح .\r\nنسخه‌اى از اين ظفرنامه ، در همدان ، كتابخانه غرب ، به خط نسخ زيباى احمد فرزند خطيب محيى الدين جهرمى موجود است . ( ر . ك . فهرست نسخه‌هاى خطى فارسى جلد چهارم صفحه 2997 ) .\r\n","page_name":" مقدمه 11 ","page_number":11},
  {"content":"\r\n\r\nحكيم آن را به پايان رسانيده است .\r\nنسخه‌هاى اين مثنوى در كتابخانه‌هاى آصفيه و دانشگاه پنجاب و نيز موزهء بريتانيا موجود است .\r\n( ر . ك فهرست نسخه‌هاى خطى فارسى - احمد منزوى صفحات 2997 و 2998 ) .\r\n10 - ظفرنامه : در تعريف جنگهاى بندوله ( كه شايد بخشى از ظفرنامه شاهجهانى باشد ) كه چنين آغاز مىشود :\r\n از آن بيشه كردند دورش دلير * بلى گربه عيب است در جاى شير . . .\r\nقلم چون ظفرنامه را تازه كرد * عروس سخن را چنين غازه كرد\r\nكه صاحبقران سپهر اقتدار * چه آهنگ بندوله كرد اختيار \r\n( ر . ك . فهرست نسخه‌هاى خطى فارسى - احمد منزوى صفحه 2997 )\r\n11 - ظفرنامه جنرال ليك صاحب . از شنبهو برهمن . در باب جنگهاى آن جنرال كه فاقد تاريخ است .\r\n( ر . ك . فهرست منزوى . همان )\r\n12 - ظفرنامه كابل . از ميرزا قاسم بيگ كه در شاهجهان آباد ( دهلى ) ميزيسته .\r\nاين ظفرنامه دربارهء رويدادهاى جنگ كابل سروده شده است .\r\n( ر . ك . فهرست منزوى همان )\r\n13 - ظفرنامه ناصرى - كه سرايندهء آن ناشناخته است و بسال 1859 در فتح هرات سروده شده است .\r\n\r\nافتخارات يك خون‌آشام\r\nمورخين عصر تيمورى ، نسب او را به چنگيز خان مغول ميرسانند . شخص تيمور نيز در انتساب تبار خود به چنگيز اصرار داشته است و نسب‌نامه‌اى كه خود بدين ترتيب جعل نموده است ، بر سنگ مزار او نقش است . اما مورخان اين نسب‌نامه را مجعول ميدانند .\r\nنظام الدين شامى در \" ظفرنامه \" ، در آغاز تاريخ تيمور ، چند صفحه‌اى را به كليات احوال چنگيز خان و پادشاهانى كه از نسل او در جهان حكومت كرده‌اند ، اختصاص داده است . او در اين بخش از \" ظفرنامه \" اشاره مىكند كه : \" اگرچه از كليات احوال\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nپادشاه جهانگير ، چنگيز خان اينجا ذكر نميرود ، اما در اول اين تاريخ مبارك ، پادشاهانى كه تا غايت از نسل او در ممالك ربع مسكون سلطنت و پادشاهى كردند ، بيان كردن مناسب مىنمايد و از فوايد خالى نخواهد بود و چون موضوع اين تاريخ ، ذات ملك صفات و صادرات و افعال و اقوال اين امير صاحب‌قران ( تيمور ) است و شجره دولت او بر جويبار سلطنت جغتاى ( فرزند چنگيز ) نشوونما يافته ، بايستى كه ذكر چغتاى مقدم بود .\r\nاما ربط سخن را آن مناسب‌تر است كه نسل فرزندان ديگر را بر سبيل اختصار ياد كنيم \" و سپس فهرست كاملى از چنگيز و نسل‌هاى منشعب از او بدست ميدهد .\r\nمعلوم است كه ذكر اين شجره‌نامه بمذاق تيمور خوش‌آيند است . بديهى است در بسيارى منابع به نسبت تيمور با چنگيز اشاره شده است .\r\nجواهر لعل نهرو در كتاب خود - كشف هند - مىنويسد كه : وى ( تيمور ) از سوى مادر از اعقاب چنگيز است .\r\n\r\nمقايسه چنگيز و تيمور\r\nمسئله نسبت چنگيز و تيمور خواه درست باشد يا نباشد ، افعال و اعمال اين دو خون‌آشام تاريخ ، به نحو شگفت‌انگيزى باهم مشابه است .\r\nمقايسه چنگيز و تيمور و بررسى اقدامات اين‌دو جهانگشاى آدمخوار بسيار آموزنده و عبرت‌انگيز است . بين اين‌دو در زمينه : محيط اجتماعى پيش از ظهور نسب و خانواده ، محيط رشد ، عوامل و انگيزه‌هاى هجوم ، حدود و خصوصيات هجوم ، معتقدات ، دانش و اطلاعات و حتى سيماى ظاهرى و خصوصيات فردى تشابهات عجيبى به چشم مىخورد .\r\nمثلا \" محيط اجتماعى پيش از ظهور هردو آشفته و مردم زير بار فشار طبقه‌ى حاكم و فئودالهاى بجان آمده بودند . شاهان و سرداران نالايق ، در محاصره مشتى مفتخوار و متملق ، خطرى را كه بيخ گوششان جان ميگرفت و بزرگ ميشد ، بدرستى\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nاحساس نميكردند و بالنتيجه محيط براى يورش و استيلاى هردو خون‌آشام ، مساعد بود . اشاره مختصر به هريك از دو دوره كنيم :\r\nمىبينيم كه قرن هفتم هجرى - كه بستر تاريخى هجوم مغول گسترده مىشود - دوران عجيبى است ، بر سراسر صفحات شمال شرق ، مناطقى كه اسلام در آنها رسوخ يافته ، آشفتگى كامل حكمفرماست .\r\nامپراطورى صلاح الدين ايوبى پس از مرگ وى ، با نفاق و زدوخورد جانشينانش درهم شكسته است .\r\nجانشينان الناصر الدين خليفه عباسى ، قادر به حفظ قلمرو خود نيستند و قدرت خوارزمشاهيان در شرق ، خطر مهمى براى دستگاه خلافت شده است تا جائى كه بقول مير خواند :\r\nخليفه در چنين وضعى به تموچين كه با تركيب قبايل گوناگون مغول ، نيروئى عظيم ترتيب داده بود ، براى دفع دشمنان خود روى ميآورد .\r\nحكومت خوارزمشاه كه قدرت ظاهرىاش ، خليفه را به وحشت انداخته بود ، خود از درون در حال فروريختن بود . ماليات‌هاى گوناگون حكومت او ، پشت مردم را خم كرده و او ناچار سپاهيانش را براى حفظ آرامش در سراسر كشور گسترده بود .\r\nسپاهيانى كه درعين‌حال ضعيف‌تر از آن بودند كه در مقابل مغول ايستادگى كنند .\r\nچهره‌ى سياسى و اجتماعى ايران در آغاز حمله تيمور هم در تحليل نهائى شبيه محيط پيش از حمله مغول است :\r\nوضع مردم پريشان و حكومت‌هاى ملوك الطوايفى در هر گوشه ، تسمه از گردهء مردم كشيده‌اند .\r\nحكومت ايلخانان در سراشيب انحطاط است .\r\nعراق و آذربايجان تحت نفوذ تركمانان آق‌قوينلو و قره‌قوينلو در تب‌وتاب است .\r\nايالات شرقى صحنهء كشمكش طايفه آل مظفر و شيخ ابو اسحق اينجو است .\r\nخراسان در تحت سلطه امراى سربدارى و شاهان آل كرت قرار دارد .\r\nو تيمور در چنين آشفته بازارى پا به صحنه ميگذارد .\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nخلاصه‌اى از زندگينامه تيمور\r\nتاريخ‌نويسان روايت ميكنند كه :\r\n\" تيمور در 25 شعبان سال 736 يعنى قريب پنج ماه بعد از مرگ سلطان ابو سعيد بهادر ، در يكى از ديه‌هاى شهركش كه امروز به شهر سبز معروف است ، در جنوب سمرقند زائيده شد . پدر او امير ترغاى نام داشت .\r\nآغاز زندگى او بدرستى دانسته نيست . همينقدر معلوم است كه در سال 762 تيمور در دستگاه امير حاجى برلاس ، از امراى ماوراء النهر بود و چون وى از جلوى تغلق تيمور خان ، امير كاشغر به خراسان گريخت ، تيمور نيز با وى همراه شد و اندكى بعد به خدمت تغلق تيمور پيوست و چون الجاى تركان آغا خواهر امير حسين قزغنى فرمانرواى ماوراء النهر را به زنى گرفت ، ازاين‌رو به تيمور گوركان - تيمور داماد - معروف شد .\r\nبعد از چندى او و امير حسين هردو به خدمت ملك معز الدين حسين كرت پيوستند . چون تغلق تيمور امير كاشغر هر دوى ايشان را از ملك معز الدين خواست و وى ناچار از تسليم ايشان بود ، تيمور و امير حسين هردو به قندهار گريختند و از آنجا به سيستان آمدند .\r\nفرمانرواى سيستان به فريب بر ايشان تاخت و در اين ميان تيمور چند زخم برداشت و پاى راستش آسيب ديد و ديگر بهبود نيافت و از اين سبب او را تيمور لنگ خواندند .\r\nپس از آنكه ديگرباره بر ماوراء النهر استيلا يافت ، زن وى الجاى تركان آغا درگذشت . و رشته‌ى دوستى بين او و امير حسين نيز قطع گشت و بر وى بشوريد تا آنكه در سال 771 امير حسين تسليم تيمور شد و تيمور هم به ظاهر او را امان داد ولى در نهان كسان خود را واداشت كه امير حسين و دو پسرش را كشتند و از آن پس وى پادشاه مسلم ماوراء النهر گرديد .\r\nتيمور در 21 رمضان 771 به سمرقند آمد و يكى از شاهزادگان خاندان جغتاى را كه سيورقتمش نام داشت اسما \" به پادشاهى برداشت و خود بنام او حكومت ميكرد .\r\nدر فاصله سالهاى 773 و 781 چهار بار به خوارزم لشگر كشيد و آن سرزمين\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nرا از امير آن ناحيه كه حسين صوفى نام داشت گرفت .\r\n\r\nيورشها آغاز مىشود\r\nلشگركشىهاى او به خراسان و يورش‌هاى او كه به يورشهاى سه ساله ، پنجساله و هفت ساله معروف است از اين پس آغاز مىشود .\r\nدر طى اين حملات او به نواحى ماوراء النهر تسلط يافت و از مرز خراسان گذشت .\r\nملك غياث الدين كرت را كه با خاندان او دوستى داشت مطيع و تحت الحمايه خود ساخت و سرانجام او و پسر و برادرش را در سمرقند ، به تلافى شورشى كه مردم هرات در سال 785 بر عليه گماشتگان وى كرده بودند ، كشت . در اين شورش ، ميرانشاه پسر تيمور از سرهاى مردم هرات كله‌مناره‌ها ساخت . بار ديگر به ايران آمد و تا حدود سند را به تصرف خود درآورد و به سمرقند بازگشت سپس به مازندران و گرگان تاخت .\r\nدر جريان يورش سه ساله خود در سال 788 از جيحون گذشت و خرابيهاى فراوان ببار آورد .\r\nآذربايجان و لرستان و گرجستان و شيروان در آسياى صغير را فتح كرده و تا ارزنجان پيش رفت .\r\nبه اصفهان رفت و شورش مردم اصفهان را با سفاكى تمام سركوب كرد و در قتل عام هول‌انگيزى هفتاد هزار نفر از مردم اصفهان را كشت و از سرهاى آنها مناره‌ها ساخت . از اصفهان به شيراز آمد و شاهزادگان آل مظفر و فرمانروايان كرمان و يزد و اتابكان لرستان و اميران لارستان بحضورش آمدند و خطبه پادشاهى بنامش خواندند . در اين هنگام مردم خوارزم با پيوستن به توقتمش خان دشت قبچاق بر تيمور شوريدند . او اين شورش را نيز سركوب كرده و در سال 790 به خوارزم رفت و پايتخت آن را چنان ويران ساخت كه در سراسر آن ديوارى كه در سايه آن كسى بياسايد نماند و بر ساحت ويران آن جو كاشت !\r\nدر رمضان سال 794 با حركت بسوى ايران براى خواباندن طغيان‌هائى كه بر عليه او برخاسته بود ، دوره‌ى جنگهاى پنجساله را آغاز كرد . ابتدا به گرگان و مازندران و سپس به شيراز حركت كرد . در نبردى نابرابر از حيث تعداد قوا با \" شاه\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nمنصور مظفرى \" درگير شد در حالى كه سپاهيان او چند برابر سپاه منصور بودند ، در اين نبرد \" شاه منصور \" به تنهائى از لشگر خود جدا شد و پس از شكافتن صفوف لشگريان تيمور با شمشير آخته به شخص او حمله برد و ضربتى بر او نواخت كه اگر تيمور كلاه‌خود آهنى بر سر نداشت ، بدون شك به قتل رسيده بود . لشگريان تيمور \" شاه منصور \" را محاصره كردند و اين سردار دلير بدست \" شاهرخ \" پسر تيمور بقتل رسيد .\r\nتيمور فارس را به پسرش \" عمر شيخ \" داد و خود به اصفهان آمد و سپس براى جنگ با سلطان احمد جلاير و قرا محمد قراقوينلو روانه آذربايجان شد .\r\nدر ربيع الاول سال 797 تيمور بدنبال توقتميش خان به روسيه حمله برد و تا مسكو پيش رفت و پس از غارت آن شهر به آذربايجان بازگشت و فرمانروائى آن سامان را به فرزندش \" ميرانشاه \" سپرد و خود به سمرقند بازگشت . در ذىحجه سال 801 به هند لشگر كشيد و مردم دهلى را قتل عام كرد .\r\nدر يورش هفت ساله به مغرب ايران و آسياى صغير تاخت . نخست به آذربايجان آمد و ميرانشاه را كه دچار اختلال حواس شده بود ، عزل كرد و پسر وى ابو بكر را بجايش گماشت . و سپس به گرجستان لشگر كشيد و بسيارى از كليساهاى مسيحيان را ويران ساخت . پس از فتح گرجستان ، براى سركوبى ايلدرم بايزيد ، كه از وى خراج ارزنجان و ارزروم را مىطلبيد ، به خاك عثمانى تاخت و سيواس را گرفت و شهرهاى حلب ، حماه ، حمص ، بعلبك ، بيروت و صيدا را گشود و متوجه دمشق شد و مردم آنجا را قتل عام كرد . و سرانجام در جنگ سختى سپاه ايلدرم بايزيد را شكست داد و خود او را اسير كرد .\r\nاز ميان كشورهاى شناخته شده آسيا در آنروزگار ، تيمور تنها چين را فتح نكرده بود . او لشگرى متشكل از دويست هزار پياده و دويست هزار سواره ، به قصد تصرف چين در بيست و سوم جمادى الاولى سال 807 در كنار رود سيحون متمركز ساخت .\r\nاما ظاهرا \" پيمانه‌ى عمر اين خون‌آشام 71 ساله پر شده بود . چراكه اندكى بعد ، يعنى در هفدهم شعبان همين سال ، \" صاحب‌قرانى \" كه خود را حامى اسلام ميدانست به علت افراط در صرف مشروبات الكلى و عرق و سرماخوردگى بيمار شد و درگذشت .\r\nفقط مرگ او جهان را از شر آتش و شمشيرى كه او بسر بشريت خراب كرده بود ، نجات داد . تمام قرائن حاكيست كه از ترس اغتشاش مردم خبر درگذشت او\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nرا پنهان كردند . جسدش را بسمرقند آوردند و مخفيانه زير گنبد گور امير دفن كردند . منشورهاى قديمى كه با خطى بسيار زيبا نوشته شده بر اين امر گواهى ميدهند .\r\n\r\nبازسازى سيماى خون‌آشام\r\nاز سيماى تيمور امروز اطلاعات بسيار دقيق و واقعى در دست است زيرا كه اخيرا \" در اتحاد شوروى ، قبر او را شكافته و براى بازسازى چهره‌اش ، كالبدش را مشاهده كرده‌اند . براى آگاهى از اين اقدام هيجان‌انگيز ، پاره‌هائى از مقالهء ل . اوسپنسكى و ك . شنيدر را در سطور پائين ملاحظه ميكنيد :\r\n. . . محل دفن استخوانهاى ببر لنگ از قديم الايام معلوم بود . فقط ميبايستى معلوم نمايند كه آيا اسكلت او در تابوت باقيمانده يا نه ؟ و اگر باقيمانده باشد از روى آن مجسمه سيمايش را بسازند . . .\r\nحكايات فراوانى درباره تيمور در ميان مردم پراكنده بود . ميگفتند كه اين شهريار يك بار در جوانى بدون آنكه ظنى برده باشد در جنگ تن‌به‌تن با پدر خود روبرو گرديد . وقتى كه شمشيرهاى آخته در بالاى سرشان درخشيد او پدرش را شناخت وقت براى سخن گفتن كافى نبود ، او با دست برهنه تيغه شمشير پدر را گرفت و آن را در هوا نگهداشت ولى زخمى عميق در كف دست او باقى ماند .\r\nدراين‌باره ترانه‌هائى ميخواندند ولى آيا واقعيت همينطور بوده است ؟\r\nدر خاطرهء مردم باقيست كه ببر لنگ سرخ موى بود . مورخين دانشمند سر جنبانده و ميگفتند بهتر نيست تصور كنيم كه او بنابر رسوم خاورزمين موى خود را با حنا رنگ ميكرده است ؟ . . .\r\nدر سراسر جهان هيچكس نميتوانست بگويد كه تيمور چه سيمائى داشته است .\r\nصفحهء سنگين آهكى را كه رويش با عقيق سفيد تزئين شده پس از پانصد سال براى نخستين‌بار با زحمت بلند كردند . تيرهاى سنگى خشن سقف را برداشتند و مقبره را از قطعات رخامى كه در آن انبار شده پاك كردند . بقاياى شمد سرمه‌اى رنگ نقره‌دوزىشده را از روى تابوت عرعر برداشتند . بوى عطر ادويه مانند و مختنق‌كنندهء صمغهاى مختلف زيرزمين را پر كرد . سر مردم گيج مىخورد و بيهوش ميشدند . اين بو كه بتدريج ضعيف ميشد . ساعتهاى دراز و متمادى در آنجا باقى\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nبود . اما اسكلت تيمور لنگ با تمام قد در ميان تابوت دراز كشيده بود .\r\nنه ، هالهء افسانه‌آميزى كه در دوران حيات اين شخص را احاطه كرده بود مانند صمغهاى سخت و معطر آرامگاهش پس از پنج قرن نيز سپرى نشده است . نبايد تعجب كرد كه مردم حتى پيرامون نبش قبر او افسانه نوينى سروده‌اند . درست چند روز پس از اين واقعه جنگ كبير ميهنى آغاز شد و پيرمردان ريش‌سفيد ازبك سرهاى خود را تكان داده و ميگفتند : قاتل بزرگ را آزاد كردند و باز رودهائى از خون مردم در دنيا جارى شد .\r\nسالخوردگان افسانه ميساختند ولى براى ميخائيل گراسيموف ( مجسمه‌ساز هنرمندى كه مجسمه بسيارى از مشاهير از جمله تيمور را از روى اسكلت آنها بازسازى كرده است ) روزهاى كار خلاق فرا رسيده و هريك از اين روزها تقريبا \" چيز نوى به ارمغان ميآورند . معلوم شد كه واقعا \" دست راست تيمور از ضربه‌گذراى شمشير صدمه ديده است . روى سرش موهاى دراز ديده شد ( جنگاور خونخوار در آخرين لشگركشى خود فرصت نميكرد آنطور كه مراسم دينى اسلام ايجاب ميكرد موى خود را بتراشد ) موهايش سرخ آجرى بود و با حنا رنگ نشده بود . معلوم شد سبيلهاى تيمور مغولى آويزان بوده‌اند . درست همانطور كه وضعش در خاطره‌ى مردم باقيمانده است . دانشمندان اين نكته را مردود ميدانستند زيرا مسلمان موظف است سبيلهاى خود را بتراشد ! حالا ناگزير شدند قواعد و قوانين مذهبى را مررور كنند . معلوم شد استثنائى وجود دارد كه بموجب آن سپاهى ميتواند شكل ريش و سبيل خود را تعيين نمايد .\r\nبالاخره نخستين سيماى واقعى تيمور لنگ در جهان پديدار شد . اكنون معلوم شد كه اين مغول بلندقد و نيرومند كه در نتيجه لنگيدن در طول ساليان دراز هيكلش كج شده و دست راستش از آرنج خم گرديده ولى بهيچ‌وجه خشك نشده و نيروى خود را گم نكرده بود ، چه سيمائى داشته است . سر او كه سر معمولى \" بارلاس \" هاست و با تكبر و غرورى به روى شانه‌ها قرار گرفته و در آن خصوصيات سيماى مغولى با خصوصيات طوائف ترك درهم آميخته است . آرى اين بلاى زمين باينصورت بوده است !\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\n\r\nنهضتهاى سياسى ، مذهبى در عصر تيمورى\r\nظهور نهضت‌هاى شيعى و سرآغاز آنان ، نهضت سربداران خراسان ، از مشخصات عصر تيموريست .\r\nبدنبال يا هم‌آهنگ با سربداران ، به نفوذ خاندان شيعىمذهب سادات مرعشى ، كه از پيروان حسن جورى بودند ، بايد اشاره كرد .\r\nسيد قوم الدين از سادات اين طايفه ، رياست اين نهضت انقلابى را به عهده داشت . سيد قوام الدين و پيروان او بر ضد باونديان ، كه بازماندگان اشراف قديم مازندران بودند ، قيام كردند . با تجمع قدرت سياسى و مذهبى در دست سيد قوام الدين ، حكومت سادات مازندران تاسيس شد .\r\nمركز حكومت سادات مازندران در آمل بود . نفوذ و قدرت اين نهضت به حدى رسيده بود كه تيمور با همهء قاطعيت و سبعيت كه در يورشهايش به كار ميبرد ، نتوانست بيكباره آن را سركوب سازد . دولت سادات مرعشى را تيمور لنگ با ملايمت و نيرنگ برانداخت .\r\nحروفيه - پيروان فضل الله استرآبادى - نيز در زمان تيمور ظهور كردند .\r\nحروفيه از شيعيان غالى بودند ، كه براى هر حرفى از حروف الفباء معنا و مفاهيم خاصى قائل بودند .\r\nنهضت حروفيان نيز دامنه گسترده‌اى يافت . دنباله نهضت حروفيان ميان پيشه‌وران و طبقات زحمتكش در سراسر ايران ، آذربايجان ، تركيه ، سوريه و عثمانى ، تا مدتها ادامه داشت . فضل الله حروفى استرآبادى - كه وسيله تيمور به آذربايجان تبعيد شده بود - بدست شخص ميرانشاه - فرزند تيمور - خفه شد .\r\nفرقه مشعشعيه ، از ديگر نهضت‌هاى شيعى بود كه در اين دوره در خوزستان قيام كرد .\r\nمشعشعيه ، عنوان فرقه خود را از نام محمد مشعشع كه از غلات شيعه بشمار ميرفت ، گرفته‌اند . گرچه اين نهضت‌ها كه در بسترهاى تاريخى مشخص و ديدگاههاى متفاوت نشات يافتند و رشد كردند ، به ظاهر وسيله تيمور و تيموريان سركوب و خاموش شدند ، ولى آثار و نتايج بسيار مهمى در دوران‌هاى بعدى از خود بجاى گذاشتند .\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nمجموعه عملكرد همين نهضت‌ها بود كه با تاثيرگذارى بر اذهان مردم ، زمينه ظهور يك قدرت سياسى - مذهبى جديد را فراهم كرد . اين قدرت سياسى - مذهبى ، دولت صفويه بود .\r\n\r\nاوضاع فرهنگى\r\nزمينه نوعى اعتلاى فرهنگى را - در عصر تيمورى - اميران محلى ، كه ايران در پايان سلطه ايلخانيان مغول ، ميان آنها تقسيم شده بود ، فراهم كردند .\r\nآل جلاير در بغداد ، تركمان در دياربكر ، عثمانيان در آسياى صغير ، طغا تيمور در طبرستان ، آل مظفر در فارس و يزد و كرمان ، سربداران در خراسان و آل كرت در هرات و غور و غيره هركدام اميرنشينى را تشكيل داده بودند و بدين ترتيب چيزى بنام حكومت مركزى در ايران باقى نمانده بود . اميران اين سلسله‌ها هركدام دربار كوچكى در مناطق جغرافيائى حكومت خود داشتند كه غالبا \" با يكديگر در زدوخورد بودند و حوزه اقتدار هم را تهديد ميكردند اين پراكندگى قدرت و غيبت يك حكومت مركزى كه نقش هم‌آهنگ‌كننده داشته باشد ، با توجه به موقعيت سياسى و اجتماعى آن زمان - گرچه شوم‌ترين و هولناك‌ترين نتيجه را كه همانا يورش خونين تيمور بود - در نهايت امر ، سبب شد ، اما - لا اقل در عراق و قسمت شمالى و غربى و جنوبى ايران - موجبات اعتلاى نسبى تمدن ايرانى را فراهم كرد و ايرانيان توانستند در ادبيات و علوم كارهائى انجام دهند و جان تازه‌اى در كالبد نيم مرده فرهنگ ايرانى كه هيولاى وحشت‌انگيز مغول آن را زير سم ستوران خود از پاى درافكنده بود ، بدهند . در عهد غازان تا ابو سعيد ، اميد آن ميرفت كه ايران موفق شود كه دوباره تمدن از دست رفته را با سنن و شرايع ملت قديمى اسلام و ادبيات و علوم بدست آورد . و چنين بود كه دربارهاى اين اميران محلى ، در ترويج شعر و ادب پارسى و حمايت و نواخت شاعران و هنرمندان سهمى برعهده داشتند .\r\nبديهى است كه اين \" فيض عظمى \" ، همچنانكه اشاره شد ، تنها نصيب عراق و بخشهاى شمالى و غربى و جنوبى ايران بود .\r\nقسمت شرقى ايران - خراسان و ماوراء النهر - زير سايهء شوم جغتاى پسر چنگيز و خانواده او ، با همان خشونت و بىدينى و رعايت ياساى بدوى و غيرعملى\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nچنگيز خان ، در حال ويران شدن بود .\r\nاختلافى كه بين بازماندگان جغتاى بر سر حكومت پيدا شد و خصومتى كه ميان آنها و ايلخانان بوجود آمد بر ويرانى و تاريكى افق آن سامان بيش‌ازپيش افزود .\r\nمجموعه اين عوامل شرايط كافى را براى فروآمدن ضربه‌اى بس مرگبار همچون ضربه چنگيز فراهم كرد و ميهن بلا كشيدهء ما را كه هنوز بدرستى كمر راست نكرده بود ، دوباره نقش بر زمين ساخت . بقول استاد ملك الشعراء بهار : بالاخره كانون فساد يعنى ماوراء النهر ، ( همان محلى كه اثر توحش و خونخوارى مغول در سايه حكومت اولوس جغتاى هنوز باقى و تمدن در زير سم ستور غارتگران ، با خاك راه برابر شده بود ) بار ديگر بشرارت برخاست و خلاء مذكور ( حكومت مركزى ) را پر كرد و ضربت تازه‌اى كه اثرش از زخم چنگيز كمتر نبود ، بر پيكر تمدن ايران كه تازه مىپنداشت از بلا رسته است ، وارد ساخت .\r\nوقتى اميران محلى و سلسله‌هاى آنها وسيله تيمور سركوب شدند و از ميان رفتند ، بخش عمده‌اى از شاعران و دانشمندان كه وابسته به اين دربارها بودند و جان سالم بدر برده بودند ، بدوا \" وسيله تيمور به سمرقند و سپس به دربارهاى جانشينان او جذب شدند .\r\nتيمور خود براى جلب دانشمندان از خود علاقه نشان ميداد ، و هرجا را كه با قهر و غلبه ميگرفت . در همان حال كه مردم بيگناه را قتل عام ميكرد و آثار فرهنگى و اقتصادى آنان را ويران ميساخت ، دانشمندان و هنرمندان را احضار ميكرد و مورد آزمايش قرار ميداد و نخبگانشان را برميگزيد .\r\nبه نظر ميرسد كه اينهم يكى از شيوه‌هاى كارش بوده . در كتب تاريخى كه در باب يورش‌ها و فتوحات تيمور نوشته‌اند ، نمونه‌هاى فراوانى از اين جريان ثبت شده است . او سئوالات عجيب و غريبى از دانشمندان ميكرد تا درجهء هوش و اطلاعات علمى آنها را بيازمايد و چه‌بسا دانشمندى در پيچ‌وخم سئوالات از بيش طرح شده او درمىماند و احتمالا \" سر خود را بباد ميداد .\r\n* * *\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\n\r\nجانشينان تيمور\r\nبرخى جانشينان تيمور ، افرادى فرهنگ‌پرور و دانش‌پژوه بودند .\r\nشاهرخ ، بايسنقر ، الغ بيك و سلطان حسين بايقرا ، از سلسله تيمورى ، بعنوان حاميان علم و ادب و شعر فارسى نامدار شدند . اين پديده در جريان انتقال قدرت از يك مستبد خون‌آشام - خواه چنگيز ، خواه تيمور - تا حدى طبيعى به نظر ميرسد .\r\nمعمولا \" اين سرسلسله يك خاندان است كه براى بدست آوردن حكومت و قدرت به جنگ و كشتار و قلع‌وقمع مىپردازد و جاده را براى حكومت سهل و آسان جانشينان خود هموار ميسازد .\r\nجانشينان تيمور هم پيش از آنكه به انديشه جنگ و امور نظامى باشند ، به هنر و علم توجه كردند . بسا كه اين شيوه ، بعنوان تسكين و آرامش موقتى براى جامعه دردمند و داغدار ايران ضرورى بود و خود نوعى تدبير سياسى بشمار ميرفت .\r\nهرچه بود بعنوان \" رنسانس عصر تيمورى \" در تاريخ نامبردار شد و زير كارنامه جانشينان تيمور به ثبت رسيد .\r\nبديهى است اين امر به معناى آن نبود كه انحطاط ادبى ، دنباله خود را در اين عصر رها كرده باشد تنها تاريخ و خط و فن ميناتورسازى و تذهيب و معمارى رو به ترقى داشت . كتب تاريخ به زبان ساده كه در اواخر قرن هفتم مقبول افتاده بود ، پيروى شد و مولانا نظام الدين شامى در زمان خود تيمور ، با تاليف \" ظفرنامه \" - كتاب حاضر - بعنوان پيشگام تاريخ‌نويسان اين دوره و بدنبال او ديگران : حافظ ابرو مولف \" زبده التواريخ \" مولانا شرف الدين على يزدى صاحب \" ظفرنامه تيمورى \" كمال الدين عبد الرزاق بن اسحق سمرقندى مولف \" مطلع السعدين \" و مير خواند محمد ، مولف \" روضه الصفا \" ، و خواند مير نويسنده \" حبيب السير \" و ديگران خدمات باارزشى در تاريخ‌نويسى ، به ادبيات پارسى كردند .\r\nمولانا عبد الرحمان جامى ، عارف و شاعر نامدار ، \" بهارستان \" خود را به تقليد \" گلستان سعدى \" و \" نفحات الانس \" را در شرح حال عرفا مدون ساخت .\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nدولتشاه سمرقندى تذكره نفيس خود را نوشت :\r\nخط و نقاشى و تذهيب ، با اقبالى وسيعتر روبرو شد . و آثار ارزنده‌اى وسيله هنرمندان اين رشته‌ها خلق شد كه شهرت عالمگير دارند . بايسنقر ميرزا ، پسر شاهرخ كتابخانه و مجمع علمى و ادبى بوجود آورد و بطور شايسته‌اى از خطاطان و نقاشان و تذهيب‌كاران حمايت كرد .\r\nرياضيات و هيئت و نجوم نيز ترقى نسبتا \" پراهميتى داشت . الغ بيك پادشاه سمرقند - نبيره تيمور - از رياضيات و هيئت و نجوم پشتيبانى شايانى كرد . رصدخانه و زيجى كه او ترتيب داد ، مشهور است .\r\nاين حمايت‌ها ، كمابيش شامل حال شعر فارسى نيز ميشد . اما شعر ، با سرنوشت ديگرى دست‌به‌گريبان بود . شعر فارسى در سراشيب انحطاطا قرار داشت و اين نوازش‌ها نمىتوانست نجاتش دهد .\r\nاين تمايل و گرايش به فرهنگ‌دوستى را در رده‌هاى بعدى از اعقاب تيمور ، كمابيش مشاهده مىكنيم .\r\nسلسله گوركانيان هند ، از آن جمله‌اند : بابر بنيانگذار اين سلسله از اعقاب تيمور بود كه در سال 1526 ميلادى يعنى حدود 170 سال پس از حمله تيمور به هند ( 1369 ميلادى ) دهلى را فتح و سلسله گوركانيان يا مغولان هند را تاسيس كرد . جواهر لعل نهرو مىنويسد :\r\nدر همان زمان كه در اروپا دوران رنسانس آغاز ميگشت ، در شهرهاى سمرقند و بخارا نيز يك دوران رنسانس هندى در زمان تيموريان رونق گرفت كه زير نفوذ شديد ايران بود . و در چنين محيطى بود كه بابر يكى از اعقاب تيمور متولد شد و رشد يافت و با اينكه مدت زيادى پس از بدست آوردن تخت سلطنت دهلى زنده نماند ( حدود چهار سال ) اما پايتختى پرشكوه را در اكره بنيان نهاد . او شاهزاده‌اى دلير ، ماجراجو ، دوستدار هنر ، علاقمند به زندگى خوب و مرفه و در مجموع شخصيتى جذاب و جالب بود .\r\nنواده‌اش ابر حتى از خود او جالب‌تر بود و صفاتى عاليتر و درخشان‌تر داشت .\r\nنهرو اضافه مىكند كه : ابر سردارى دلير و بىباك و درعين‌حال بسيار ملايم و پرمهر بود . مردى ايده‌آليست و خيال‌پرور و درعين‌حال اهل اقدام و عمل بود . رهبرى بود كه وفادارى پرشور و صميمانه پيروانش را برميانگيخت .\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\nبه تعبير استاد بهار : شعر فارسى با خواجه حافظ عليه الرحمه به بهشت رفت و ديگر بازنگشت . سبك پيچيده متصنع و بيروح كه از عالم الفاظ فرومايه تجاوز نمىنمود ، شعر را ، از قصيده و غزل ، به حالت ابتذال افكند .\r\nاستاد بهار مىنويسد : در اين عصر كتاب‌هاى بسيار به تشويق ميرزايان يعنى شاهزادگان تيمورى نوشته شد و كلمه \" ميرزا \" كه تا ديرى در ايران بمعنى \" باسواد \" بود ، از اين تاريخ پيدا شد . چون اميرزادگان تيمورى را \" ميرزاى \" ميخواندند .\r\nمثل : ميرزا شاهرخ ، ميرزا بايسنقر و ميرزا الغ بيك و غيره هم . اتفاقا \" همهء آنها باسواد و غالبا \" صاحب ذوق و نويسنده و شاعر بودند ، لهذا اين لغت براى صاحبان ذوق و سواد علم گرديد .\r\nزبان فارسى كماكان در عهد تيمور و اعقاب او ، زبان مكاتبات دولتى بوده است .\r\n\r\nتحليلى بر حكومت تيمور\r\nچه نيروئى به تيمور اينهمه قدرت و جسارت داد ، براى يافتن پاسخ اين سئوال بايستى به ساخت اجتماعى و اقتصادى حكومت او و جامعه‌هاى معاصر او نگاهى بيافكنيم .\r\nاساسا \" تيمور ميكوشيد كه منافع خود و چادرنشينان مغول و ترك را در يورشهاى خود تامين كند و همين‌ها باضافه فئودالها و بزرگان محلى ، و روحانيون عاليمقام و ماموران بلندپايه كشورى و اهل قلم بودند كه بنيان حكومت او را تقويت ميكردند .\r\nطبقه فئودال ايران در دوران حكومت او و جانشينانش از چهار گروه اصلى تركيب يافته بود :\r\n1 - بزرگان نظامى قبايل چادرنشين مغول و ترك و كرد يا اهل شمشير .\r\n2 - بزرگان محلى اسكان يافته و مقيم شهرستانها كه در خدمت دولتى وارد نبودند .\r\n3 - روحانيون عاليمقام مسلمان وابسته بدربار .\r\n4 - ماموران كشورى يا اهل قلم كه همه‌ى آنها از ميان ايرانيان انتخاب ميشدند .\r\nاو حاصل آنچه را كه در يورشها و چپاول‌ها و كشتارهاى خود بدست ميآورد بين اين چهار طبقه تقسيم ميكرد و آنها نيز با تمام وجود براى ثبيت و پيشرفت\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nو و مآلا براى حفظ منافع خود ، يارىاش ميكردند .\r\nدر جريان مطالعه \" ظفرنامه \" ميخوانيم كه وابستگان اين چهار طبقه چه نامردمىها غدرها و خيانت‌ها كه براى تقرب به تيمور و در نهايت چنگ اندختن به ثروت‌هاى بادآورده او مرتكب نمىشدند . تيمور قبايل ترك و چادرنشين را از آسياى ميانه به شمال ايران و آذربايجان منتقل ساخت و در آن حدود مسكن داد و امتيازات مالى و اجتماعى مهمى براى آنان قائل شد .\r\n\r\nثروتهاى غارت شده به كيسه چه كسانى مىرود ؟\r\nاو ، اراضى وسيعى را به رسم سيورغال ميان سران نظامى خود و فئودال‌هاى بزرگ ايرانى كه جانب وى را گرفته بودند ، تقسيم كرد .\r\nسيورغال - كلمه مغولى به معنى هديه - به زيردستان و متابعان تيمور تعلق ميگرفت و آنها نسلا \" بعد نسل ميتوانستند از آن استفاده كنند . صاحب سيورغال موظف بود كه در هنگام لشگركشى به يارى آقاى خود بشتابد و براى سپاه او عده‌ى معينى سوار از آن اراضى تهيه نمايد .\r\nتفاوت سيورغال و اقطاع آن بود كه صاحب موروثى سيورغال گذشته از معافيت مالياتى كه صاحبان اقطاع نيز از آن نصيب داشتند از حق معافيت قضائى و ادارى نيز برخوردار بود .\r\nماموران دستگاه مركزى حق ورود به اراضى سيورغال را نداشتند . اين معافيت مالياتى به صاحبان سيورغال حق ميداد تا تمام مالياتهائى را كه بيشتر از طرف حكومت مركزى ، براى خزانه اخذ ميشد ، به نفع خويش از رعايا وصول كنند .\r\nاو در هر يورش مردم را به خاك و خون ميكشد ، از سر آنها مناره ميساخت ، ثروت و اندوخته آنها را به غارت ميبرد ، سرزمين‌هاى آنها را تصاحب ميكرد و مردمى را كه باقى ميماندند وحشيانه به استثمار ميكشيد و با بستن ماليات‌هاى گوناگون شيرهء آنها را مىمكيد و حاصل اينهمه را بپاى چهار طبقه فوق الذكر ميريخت .\r\nاين خصلت عمومى حكومت‌هاى خودكامه است . بدين‌ترتيب است كه مىبينيم از قرن سيزدهم تا پانزدهم ميلادى اراضى مسكونى اقوام ايرانى در قلمرو دولت‌هائى كه توسط خوانين مغول چنگيز خان و بازماندگان وى و سپس تيمور و وارثان او ( تيموريان )\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nاداره ميشوند ، لگدكوب مىشود .\r\nدر تمام اين مدت ايران و آسياى ميانه صحنه‌ى خونريزى و مبارزات بيرحمانه سلاله‌هاى گوناگون بود . در طى اين مبارزات نيروهاى توليدى به شكل وحشيانه‌اى نابود و مردم زحمتكش از مال و هستى ساقط مىشدند .\r\nدر اين وضع تاسف‌آور بسيارى از مدنيت‌ها محو ميكردند ، دانشمندان و - هنرمندان و صنعتگران نابود ميشوند و بسيارى از آنها از سرزمين اصلى خود فرار ميكنند يا به جاهاى ديگر كوچانده ميشوند .\r\nدر اين گيرودار است كه روح آفريننده مردم خشك مىشود . نهرو مىنويسد :\r\nدر اواخر قرن چهاردهم تيمور به هند سرازير گشت و بساط سلطنت دهلى را درهم كوبيد . او فقط چند ماه در هند ماند . تنها تا دهلى آمد و بازگشت اما در طول راهش همه‌جا به ويرانه‌هاى تهى مبدل گشت كه با هرم‌هائى از سرهاى كشتگان زينت شده بود .\r\nخود دهلى نيز به شهر مردگان مبدل گشت . خوشبختانه تيمور از دهلى دور تر نرفت و فقط قسمتى از پنجاب و دهلى از اين مصيبت آسيب ديد .\r\nسالها طول كشيد تا دهلى از اين خواب مرگ بيدار شود . و حتى موقعى هم كه از نو بپاخاست ، ديگر پايتخت يك امپراطورى و حكومت توانا و بزرگ نبود .\r\nتاخت‌وتاز تيمور آن امپراطورى را درهم شكست و از بقاياى آن چندين دولت در نواحى جنوبىتر تشكيل شد .\r\nدر كشتارهاى وسيع تيمور عيسويان نيز طعمه شمشير شدند . چنان كه بعد از تيمور اثرى از نصارى در ممالك تركستان و ماوراء النهر و خراسان و افغانستان باقى نماند . تنها در نواحى كوهستانى ارمنستان و كردستان و آذربايجان و گرجستان مسيحيان توانستند جامعه خود را حفظ كنند . ظاهرا \" كليساى هند شمالى و كليساى چين نيز در همين زمانها به كلى از ميان رفته و محو و نابود گرديده است .\r\n* * * اين نسخه از ظفرنامه نظام نخستين‌بار در سال 1937 در سلسله انتشارات موسسه شرقيه چكوسلواكى ، در مطبعه امريكائى بيروت بسعى و اهتمام فيلكس تاور به طبع رسيده است . و اينك براى نخستين‌بار در ايران تجديد چاپ مىشود .\r\nتهران ارديبهشت 1363 پناهى سمنانى\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\n\r\nدر تنظيم مقدمه از منابع زير استفاده شده است\r\n- سبك‌شناسى . استاد ملك الشعراى بهار . جلد سوم . چاپ دوم - انتشارات اميركبير 1337\r\n- كشف هند . جواهر لعل نهرو ترجمه محمود تفضلى . جلد اول چاپ دوم . انتشارات اميركبير 1361\r\n- تاريخ اديان ، على اصغر حكمت . چاپ چهارم . انتشارات ابن سينا 1348\r\n- ظفرنامه يا تاريخ فتوحات امير تيمور گوركانى - نظام الدين شامى - باهتمام فيلكس تاور .\r\nموسسه شرقيه چكوسلواكى 1937\r\n- تاريخ ايران . محمد جواد مشكور - اسمعيل دولتشاهى . شركت سهامى كتابهاى جيبى 1351\r\n- زندگى شگفت‌آور تيمور . ابن عربشاه . ترجمه محمد على نجاتى . بنگاه ترجمه و نشر كتاب\r\n- مقدمه فقه الغه ايرانى اى . م . اورانسكى ترجمه كريم كشاورز چاپ اول . انتشارات پيام 1358\r\n- ظفرنامه شرف الدين على يزدى - به تصحيح محمد لوى عباسى جلد دوم . چاپ اول .\r\nانتشارات اميركبير\r\n- پرده از رازها بر كنار مىشود . مقالهء سايه‌هاى بزرگ . ل . اوسپنسكى . ك . شنيدر . ترجمه از گامايون بدون تاريخ\r\n- ايران از نظر خاورشناسان . ترجمه و نگارش . دكتر رضازاده شفق . انتشارات اقبال 1335\r\n- فهرست كتابهاى چاپى فارسى . خانبابا مشار\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\n\r\nفهرست متن ظفرنامه\r\nعنوان‌ها صفحات مقدمه مولف 3 تا 12\r\nآغاز تاريخ مبارك حضرت جهانگشائى 12 تا 18\r\nذكر آمدن پادشاه توغلوق تيمور به ولايت ماوراء النهر بار دوم 18 تا 19\r\nذكر مراجعت پادشاه توغلوق تيمور بار دوم به تختگاه خود و گذاشتن خواجه الياس اوغلان را در ماوراء النهر به پادشاهى 19 تا 20\r\nذكر گرفتن امير على بيك ، امير حسين و امير صاحب‌قران را و حبس كردن ايشان در ماخان 20 تا 32\r\nذكر مسخر كردن امير حسين مملكت سمرقند را 32 تا 34\r\nذكر مخالفت امير صاحبقران با امير حسين بمشورت شير بهرام و بهرام جلاير 34 تا 36\r\nذكر آمدن امير حسين و بنياد صلح نهادن و باز بجنگ مودى شدن 36 تا 41\r\nذكر گريختن امير موسى بجانب امير حسين و لشگر كشيدن بسوى امير صاحبقران 41 تا 44\r\nذكر فرستادن امير صاحب‌قران اميرزاده جهانگير را پيش ملك هرات 44 تا 46\r\nذكر التجا كردن كيخسرو و بهرام به پادشاه توغلوق تيمور و لشكر آوردن 46 تا 47\r\nذكر لشكر كشيدن امير حسين بجانب امير صاحب‌قران 47 تا 48\r\nذكر غضب كردن امير حسين با امراى خويش 48 تا 52\r\nذكر آمدن امير حسين به شهر بلخ بعد از گرفتن حصار كابل 52 تا 53\r\n- ذكر منقلاى فرستادن امير حسين پسر خود جهانملك را مصاحب امير صاحبقران 53 تا 54\r\n- ذكر ياغى شدن شيخ محمد كيخسرو با امير حسين 54 تا 56\r\n- ذكر محاربات امير صاحب‌قران با امير حسين و لشكر كشيدن بجانب او 56 تا 57\r\n- ذكر جلوس پادشاه سيورغاتميش به پادشاهى 57 تا 59\r\n- ذكر گريختن امير حسين و برآمدن بر منار 59 تا 61\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\nعنوان‌ها صفحات - ذكر گريختن امير موسى بعد از گرفتن بلخ و رفتن او بجانب تركستان و فرستادن حضرت امير صاحب‌قران جونكى را بسوى وى و محاربه ايشان 61 تا 65\r\n- ذكر ابتداى قضيه امير صاحب‌قران با خوارزم و حكام آنجا 65 تا 66\r\n- ذكر لشگر كشيدن امير صاحب‌قران بجانب خوارزم كرت اول 66 تا 68\r\n- ذكر لشگر كشيدن امير صاحب‌قران كرت دوم بجانب خوارزم 68 تا 69\r\n- ذكر توجه امير صاحب‌قران بجانب مغول و محاربه او با قمر الدين 69 تا 71\r\n- ذكر توجه امير صاحب‌قران كرت سوم بجانب خوارزم 71 تا 72\r\n- ذكر درآمدن قمر الدين با وزكند و اعلام كردن اميرزاده عمر شيخ امير صاحب‌قرآن را 72 تا 74\r\n- ذكر آمدن پادشاه‌زاده توقتميش پيش امير صاحب‌قران 74 تا 75\r\n- ذكر لشكر كشيدن امير صاحب‌قران بجانب اوروس خان 75 تا 79\r\n- ذكر تجديد وحشت ميان امير صاحب‌قران و يوسف صوفى 79 تا 81\r\n- ذكر تفويض ايالت مملكت خراسان باميرزاده اميرانشاه خلدت دولته 81 تا 83\r\n- ذكر توجه امير صاحب‌قران به تسخير مملكت هرات 83 تا 89\r\n- ذكر توجه امير صاحب‌قران بجانب امير ولى 89 تا 91\r\n- ذكر توجه امير صاحب‌قران بجانب سيستان 91 تا 94\r\n- ذكر توجه امير صاحب‌قران بجانب امير ولى كرت دوم 94 تا 98\r\n- ذكر توجه امير صاحب‌قران بدفع مفسدان لر كوچك 98 تا 106\r\n- ذكر آمدن لشگر اينكاتورا و محاربه اميرزاده عمر شيخ بهادر و امرا در موضع چولاك 106 تا 107\r\n- ذكر توجه امير صاحب‌قران به شهر خوارزم كرت چهارم 107 تا 108\r\n- ذكر ياغى شدن محمد ميركا و گريختن به طرف قتلان و گرفتار شدن در كوهستان 108 تا 111\r\n- ذكر جلوس پادشاه جهان محمود سلطان بر سرير سلطنت 111 تا 112\r\n- ذكر رفتن امير صاحب‌قران بمحاربه توقتميش خان 112 تا 117\r\n- ذكر توجه امير صاحب‌قران بدشت قبچاق 117 تا 125\r\n- ذكر توجه امير صاحب‌قران از ماوراء النهر به طرف مازندران و عراق و فارس 125 تا 129\r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\nعنوان‌ها صفحات - ذكر قيشلاق كردن امير صاحب‌قران در مازندران و رفتن از آنجا بجانب عراق و شيراز 129 تا 131\r\n- ذكر توجه امير صاحب‌قران بجانب شوشتر 131 تا 136\r\n- ذكر توجه امير صاحب‌قران بجانب دار الملك شيراز 131 تا 136\r\n- ذكر مراجعت امير صاحب‌قران از شيراز بصوب عراق 136 تا 138\r\n- ذكر توجه امير صاحب‌قران بجانب بغداد 138 تا 142\r\n- ذكر تسخير قلعه تكريت 142 تا 144\r\n- ذكر فرستادن اميرزادگان عظام بجانب بصره و واسط 144 تا 146\r\n- ذكر توجه امير صاحب‌قران بجانب ماردين 146 تا 147\r\n- ذكر واقعه اميرزاده عمر شيخ بهادر تغمده الله بالرحمه و الغفران 147 تا 153\r\n- ذكر توجه امير صاحب‌قران به تسخير قلعه اونيك 153 تا 158\r\n- ذكر توجه امير صاحب‌قران بجانب دشت قبچاق از راه دربند 158 تا 162\r\n- ذكر فرستادن امير صاحب‌قران اميرزاده اميرانشاه و اميرزاده محمد - سلطان را بجانب چركس 162 تا 166\r\n- ذكر مخالفت سلطان در يزد و جزا دادن او 166 تا 167\r\n- ذكر بناى باغ و كوشك در شمالى سمرقند 167 تا 168\r\n- ذكر فرستادن امير صاحب‌قران اميرزاده محمد سلطان را بولايت فارس و آوردن ياغيان آن ولايت را 168 تا 169\r\n- ذكر فرستادن امير صاحب‌قران پسر خضر خواجه اوغلان را پيش پدر و خواستارى دختر كردن 169 تا 170\r\n- ذكر نهضت رايات نصرت شعار به طرف ممالك سند و هندوستان 170 تا 172\r\n- ذكر غزو كتور و آنچه با كفار آنجا واقع شد 172 تا 175\r\n- ذكر غزوى كه در ولايت ايرياب واقع شد 175 تا 177\r\n- ذكر شهاب الدين مبارك تميم و متابعت و مخالفت او 177 تا 182\r\n- ذكر فتح قلعه بطنير 182 تا 187\r\n- ذكر محاربه امير صاحب‌قران با سلطان محمود والى دهلى و ظفر يافتن و فتح شهر 187 تا 194\r\n\r\n","description":"","footnote":"","page_name":" مقدمه 31 ","page_number":31},
  {"content":"\r\n\r\nعنوان‌ها صفحات - ذكر فتح قلعه ميرت 194 تا 195\r\n- ذكر غزوى كه امير صاحب‌قران را در درياى گنگ با جماعت دزدان واقع شد 195 تا 196\r\n- ذكر سه غزوه كه در يك روز با جماعت گبران اتفاق افتاد 196 تا 198\r\n- ذكر استيصال گبران كه در دره كوپله بودند و سنگى بر شكل گاو كه كفار هند آن را مىپرستيدند 198 تا 199\r\n- ذكر واقعه كوه سوالك 199 تا 201\r\n- ذكر غزوه حدى ديگر از كوه سوالك كه در آنجا بيشه‌هاى سخت بود 201 تا 203\r\n- ذكر مواقف بندگى حضرت امير صاحب‌قران در نواحى جمو 203 تا 211\r\n- ذكر مسجد جامعى كه بندگى حضرت بدار الملك سمرقند بنا فرمود 211 تا 212\r\n- ذكر توجه امير صاحب‌قران بعد از مراجعت از هندوستان بجانب عراق و آذربايجان 212 تا 217\r\n- ذكر توجه بندگى حضرت بجانب سيواس 217 تا 220\r\n- ذكر توجه امير صاحب‌قران بجانب شام و موجبات آن 220 تا 223\r\n- ذكر تسخير قلاء بهسنى و عناب 223 تا 224\r\n- ذكر فتح شهر حلب 224 تا 229\r\n- ذكر توجه بندگى حضرت به شهر بعلبك 229 تا 230\r\n- ذكر فتح شهر دمشق 230 تا 238\r\n- ذكر توجه امير صاحب‌قران به شهر ماردين 238 تا 239\r\n- ذكر فتح بغداد 239 تا 242\r\n- ذكر بازگشتن امير صاحب‌قران از بغداد و توجه بجانب تبريز 242 تا 243\r\n- ذكر قيشلاق فرمودن امير صاحب‌قران در قراباغ 243 تا 246\r\n- ذكر توجه امير صاحب‌قران كرت دوم بجانب روم و موجبات آن 246 تا 250\r\n- ذكر فتح قلعه كاماخ 250 تا 252\r\n- ذكر آمدن ايلچى ييلدروم بايزيد و جبيبه نمودن لشگر 252 تا 253\r\n- ذكر فتح قلعه هاويك 253 تا 254\r\n- ذكر رسيدن خبر وصول ييلدروم بايزيد با عساكر روم 254 تا 256\r\n- ذكر جنگ سلطانى و فتح صاحب‌قرانى و گرفتارى ييلدروم بايزيد 256 تا 261\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\nعنوان‌ها صفحات - ذكر روانه فرمودن لشگرها به اطراف و اشتغال بعشرت و كامرانى 261 تا 262\r\n- ذكر توجه اميرزاده محمد سلطان به طرف بورسه 262 تا 264\r\n- ذكر مطاوعت و فرمان‌بردارى ملك استنبول بندگى حضرت را 264 تا 265\r\n- ذكر آمدن سلطان ماردين به حضرت و بخشيدن گناه او 265 تا 266\r\n- ذكر فتح قلعه ازمير 266 تا 268\r\n- ذكر فتح قلعه نوچه 268 تا 270\r\n- ذكر گرفتن سه قلعه در يك روز 270 تا 271\r\n- ذكر وفات ييلدروم بايزيد 271 تا 272\r\n- ذكر واقعه اميرزاده مغفور اميرزاده محمد سلطان 272 تا 274\r\n- ذكر آمدن ايلچيان مصر و آوردن مال و سكه 274 تا 275\r\n- ذكر حكم فرمودن برحلت قراتتار از اراضى روم 275 تا 276\r\n- ذكر مراجعت بندگى امير صاحب‌قران از طرف روم 276 تا 277\r\n- ذكر توجه بندگى حضرت بجانب گرجستان و فرستادن اميرزاده ابو بكر به بغداد 277 تا 280\r\n- ذكر تسخير قلعه برتس كه از معظمات قلاع گرج بود 280 تا 284\r\n- ذكر توجه بصوب ابخاز بر عزم غزو ارامنه 284 تا 287\r\n- ذكر شمه از مكارم و عدل و احسان اين حضرت 287 تا 288\r\n- ذكر بناى شهر بيلقان و حفر خندق آن 288 تا 290\r\n- ذكر نزول اميرزاده اعظم اميرزاده ابو بكر در شهر بغداد 290 تا 290\r\n- ذكر توجه نمودن اميرزاده اعظم اميرزاده عمر از جانب سمرقند بصوب مملكت آذربايجان و موجبات آن 290 تا 291\r\n- ذكر احداث فرمودن نهر بيلقان 291 تا 292\r\n- ذكر نزول فرمودن بندگى حضرت در قراباغ اران و بعشرت مشغول شدن 292 تا 295\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n . \r\n","description":"","footnote":"","page_name":" 1 ","page_number":34},
  {"content":"\r\n\r\nاز انتشارات مؤسسهء شرقيهء چكوسلواكى درپراك\r\nتاريخ فتوحات اميرتيمور كوركان\r\nمعروف به\r\nظفرنامه\r\nتأليف\r\nنظام الدين شامى\r\nبا اصلاحات واضافاتى كه در كتاب زبدة التواريخ بايسنغرى از مصنفات عبدالله بن لطف الله بن عبدالرشيد المدعو بحافظ ابرو يافته مىشود\r\nبسعى و اهتمام و تصحيح\r\nفلكس تاور\r\nبزيور طبع رسيده\r\n1937\r\nچاپ مطبعهء امريكائى در بيروت\r\n\r\n","description":"","footnote":"","page_name":" 2 ","page_number":35},
  {"content":"\r\n\r\n\r\n[ مقدمه مؤلف 
  ]\r\nبسم الله الرحمن الرحيم وظايف شكر فراوان و شرايف حمد بىپايان سزاوار عالىحضرت ازلى ذاتيست كه آغاز را بنواحئ شهرستان ازليّت او گذار نيست و فنون تحفهاى مدايح بسزا و صنوف ثناهاى بى رو و ريا درخور كبرياى جناب ابدى صفاتى كه انجام را با ابديّت ملك او شمار نيست قديم امّا نه تا غايتى كه آن را حدّ و كنار باشد دايم امّا نه تا نهايتى كه آن را عدّ و شمار باشد پديدآرندهء هست از نيست امّا نه از مادّهء كه از ان مدد خواهد نمايندهء صنعت آفرينش امّا نه بآلتى كه بدان عمل كند ديدهء بينندگان جمال شاهد ذاتش را نتواند ديد و زبان گويندگان بكنه ستايش او نتواند رسيد نه ذاتش را شبه و مثال و نه حضرتش را تغيّر و زوال و نه ملكش را تبدّل و انتقال لا إله إلّا هو الكبير المتعال تاب آفتاب خدايئ او در هر ذرّهء از ذرّات موجودات تابنده است و چهرهء پادشاهئ او ديدهء باريك‌بينان در آيينهء آفتاب و ماه بلكه در خاك راه و برگ گياه ديده [ شعر 
  ]\r\n هيچ دل را بكنه او ره نيست * عقل و جان از كمالش آگه نيست\r\nسست جولان ز درك ذاتش وهم * تنگ ميدان ز كنه وصفش فهم\r\nبه خودش كس شناخت نتوانست * ذات او هم به دو توان دانست \r\nاگرچه بر وجود و وحدانيّت ذات عديم المثالش برهان گفتن و دلايل انگيختن شيوهء علما و افاضل است و در هر ملكى و ولايتى بر سبيل فرض كفايت لازم كه شخصى باشد در علم كلام ماهر كه اگر اهل شرك و عناد و شرّ و فساد شبهه‌انگيزند جواب ايشان گويد و ببرهان قاطع بطلان مذهب بىدينانرا روشن گرداند امّا بىتكلّف فضول عقول و فصول و اجناس حكمت و معقول وجود او محقّق دانستن و وحدانيّت او نصب العين داشتن طريقهء محقّقان كامل است اگر آدمى از درك اسفل تقليد خلاص يافته چون شب‌پر كورديده نباشد وجود روز را با او به هيچ دليل احتياج نبود [ مصراع 
  ]\r\n متى احتاج النّهار إلى دليل \r\n\r\n","description":"","footnote":"","page_name":" 3 ","page_number":36},
  {"content":"\r\n\r\nهركرا ديدهء بينا و خاطرى دانا باشد داند كه عالم را دارندهء و خورشيد و ماه را گردانندهء هست [ شعر 
  ]\r\n بلى در طبع هر دانندهء هست * كه با گردنده گردانندهء هست\r\nازان چرخى كه گرداند زن پير * قياس چرخ گردنده همى گير \r\n[ حكايت 
  ] پادشاهى بزندقه مايل بود و از دريافت حقايق آفرينش غافل و او را دبيرى بود كامل و وزيرى عاقل خاطرش نگران بود تا حقوق نعمت ملك بگزارد و او را از چاه غفلت سر آرد روزى بتعجيل به حضرت ملك درآمد و بعد از عرض دعا و ثنا گفت خبرى غريب استماع افتاده و واقعهء عجيب روى نموده همين لحظه جمعى از مردم امين آمدند و نمودند كه آن شورستان بىآب پرخار كه پرير روز ملك بمباركى عزيمت شكار كرده بدانجا رسيده بود و در گذشتن بران مقام لشكر منصور را از گرما و بىآبى تعبها رسيده آن خارستان گلستان شده است و در ان بيابان بىآب چشمهاى آب زلال بيرون آمده بعوض مغاكها قصرهاى عالى برافراخته شده و درختهاى ميوه‌دار ببار آمده ملك فرمود اگرنه آنستى كه عقل و درايت ترا آزموده‌ام و دانش و خرد ترا دانسته و الّا بجنون تو حكم كردمي و بمعالجهء دماغ تو مشغول گشتمى اين چه حديث دروغ و گزاف بىفروغ باشد چشمها بىاستعمال معول وسعى كاريزگركى مترشّح شود و قصرها بىعمل بنّا و استاد و استعمال سنگ و پولاد چگونه مرتفع گردد درخت بى نشاندن كى برآيد و باغ بىباغبان چگونه ببر آيد وزير گفت ملك را در كامرانى بقا باد چون خارستانرا گلستان گشتن و در صحرا قصور و ايوان با ديد شدن بىاستاد مهندس و بنّا و مؤسّس محال مىشمرى بناى رفيع آسمان كه  رَفَعَ سَمْكَها فَسَوَّاها  عبارت ازوست و بستان سراى زمين كه  أَخْرَجَ مِنْها ماءَها وَ مَرْعاها  حكايت آن بىمدبّر صانع و خالق قادر چگونه جايز مىدارى بدين تنبيه چشم‌آويز غفلت از ديدهء آن ملك برداشته شد تا حقيقت حال بدانست و از ظلمت آن غفلت خلاص يافت و حضرت عزّت ازينجا مىفرمايد  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ *  يعنى اگر ازين كافران سؤال كنى كه آسمان و زمين را كه آفريده است همه نسبت با خدا كنند و بر آفريدگارئ او گواهى دهند و لهذا هركس در هر ملّتى او را بلغتى مىخوانند و برآرندهء كار خود او را مىدانند [ شعر 
  ]\r\n آنكه اندر هر زبانش هركسى نامى نهد * اين الهش خواند آن ديگر خدا آن تنكرى \r\n\r\n","description":"","footnote":"","page_name":" 4 ","page_number":37},
  {"content":"\r\n\r\nو چه جاى آدمى كه عامّهء حيوانات در مضايق شدايد و مزالق حوادث روى با آسمان كه قبله‌گاه حاجاتست مىآورند و گشايش كار و برآمد مهمّ از آفرينندهء عالم چشم مىدارند و اگر عاقل بديدهء تأمّل درنگرد هر ذرّهء از ذرّات موجودات بر وحدانيّت و وجود او گواهيست فصيح و شاهدى صريح [ بيت 
  ]\r\n و فى كلّ شئ له آية * تدلّ على أنّه واحد \r\nجبّارى كه جبّاران سر بر آستان بندگئ او مىنهند قهّارى كه پادشاهان بر درگاه جبروت او بعجز و ناتوانى اعتراف مىنمايند [ نظم 
  ]\r\n سر پادشاهان گردن‌فراز * بدرگاه او بر زمين نياز\r\nنه گردن‌كشانرا بگيرد بغور * نه عذرآورانرا براند بجور \r\nكريمي كه به جهت راهنمايئ خلق بحقّ پيغمبران برگزيده فرستاد و در هدايت و ارشاد بر روى جهانيان بگشاد تا خلق را بر حقّ هيچ حجّت نماند و اوّل ايشان در رتبت و منزلت و آخر در نبوّت و رسالت [ بيت 
  ]\r\n خواجهء عالىنسب مهتر ولا گهر * حامئ دين خدا ماحئ كفر و ظلم \r\nمحمّد عربى بود عليه افضل الصلوات و اكمل التحيّات [ نظم 
  ]\r\n هادئ مهدى غلام امّى صادق كلام * خسرو هشتم بهشت شحنهء چارم كتاب\r\nتاج‌ستان ملوك تاج‌ده انبيا * كز در او يافت عقل خطّ امان از عقاب\r\nجمع رسل بر درش مفلس طالب زكات * و او شده تاج رسل تاجر صاحب نصاب \r\nصد هزاران نسايم عنبرپاش صلوات و لطايم مشك‌فراش تحيّات نثار آن روح مقدّس و تحفهء آن‌جناب اقدس باد [ شعر 
  ]\r\n صلّى الا إله عن ابن أمّته الّذي * جاءت به سبط البنان كريما\r\nيا أيّها الرّاجون منه شفاعة * صلّوا عليه و سلّموا تسليما \r\nآنگاه بر آل بزرگوار او آن صدرنشينان مسند اجتبا و برگزيدگان  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  و اصحاب نامدار او آن شهسواران ميدان دين و مبارزان معركهء يقين خسروان ممالك علوم رهبران أصحابى كالنّجوم ائمّهء اقطار و امصار جماهير مهاجر و مفاخر انصار باد على الخصوص آن مسندنشين صدر خلافت و شير عرين\r\n\r\n","description":"","footnote":"","page_name":" 5 ","page_number":38},
  {"content":"\r\n\r\nمنقبت و جلالت قدوهء اخيار و صفوهء اصهار منعوت بنعت ثانى اثنين إذ هما فى الغار نيّر اعظم آسمان ايمان صدّيق اكبر نبئ آخر زمان گزيده جوهرى كه تا آفتاب بر آسمان گردانست بر فاضلتر ازو سايه نينداخته است پاكيزه گوهرى كه از صيرفيان زمان جواهر كلمات نبوى را جز او قيمت نشناخته زبانش در تصديق رسول هرگز نپيچيده و مثالش ديدهء گردون بعمر خود نديده آنكه در ميدان ايمان‌گوى سبق از اقران ربوده و ايزدش در كلام كريم بايثار و تقوى ستوده نهال علم و شريعت در زمان خلافتش برومند و باردار و هلال دين و ملّت بر آسمان جلالتش با رونق و اشتهار در حضر همدم و در سفر رفيق خليفهء رسول خدا ابو بكر صدّيق و آن امام قبلهء رشاد و امير كشور سداد قاتل پرستندگان ودّ و سواع متعيّن منصب خلافت بنصّ خفى و اجماع در سياست امور دينى درّه‌اش را حكم شمشير و در اقامت مهمّات اسلامى چون شير حمله‌بر و دلير از صلابت هيبتش شيطان از راهش روى گردانيده وصيت كرامتش در نهاوند ساريه را يا سارية الجبل شنوانيده در امور شرع و سياست داد مردى و مردانگى داده شغلش خشت زدن بوده امّا در امور دينى خشتى بر خشتى ننهاده مميّز حقّ از باطل و فاروق خطا از صواب امير المؤمنين عمر بن الخطّاب و آن امير صاحب وفا و ذو النورين باحيا ترتيب‌دهندهء جيش عسرت در كارزار هنگام شدّت و عنا تزيين كنندهء مجلس عشرت ابرار در مقام توجّه و صفا مطلع دو ستارهء كه از فلك رسالت درخشيده بود مهبط دو سيّارهء كه از مسلك نبوّت رسيده بود جامع شتات قرآن امير المؤمنين عثمان بن عفّان و آن امام باحشمت و وقار صاحب دلدل و ذو الفقار منشوردار هل أتى و مشهور ديار لا فتى محرم راز درون و بيرون تشريف‌يافتهء أنت منّى بمنزلة هرون منصب امامتش بتأكيد من كنت مؤلاه فهذا على مولاه مقرّر و مجلس خلافتش بشمع اللّهمّ أدر الحقّ مع علىّ كيف ما دار منوّر نامهء نسبش از ديوان حضرت رسالت به لحمك لحمى معنون شده و جامهء حسبش از كارگاه نبوّت به أدّبت عليّا فأحسنت تأدييه مطرّز گشته كسى كه ذات او را ستايد خورشيد را بروشنى صفت كرده باشد و سپهر را ببلندى ستوده [ بيت 
  ]\r\n گفتم زبان بنده ز وصف تو قاصرست * گفتا چنين بود چو بغايت رسد جمال \r\nليث نبئ غالب امير المؤمنين على بن ابى طالب [ بيت 
  ]\r\n هر چارچار حدّ بناى پيغمبرى * هر چارچار عنصر ارواح انبيا \r\n\r\n","description":"","footnote":"","page_name":" 6 ","page_number":39},
  {"content":"\r\n\r\nآنگاه فرزندان دلبند او آن گوشوارگان عرش برين و جگرگوشگان حضرت رسول ربّ العالمين هذان إمامان فقدا و قاما صفت جلالت منصب ايشان سيّدا شبّان أهل الجنّة تعريف فخامت مجلس ايشان دو فلذة الكبد رسول و دو روشنايئ چشم بتول حسن مجتبى و حسين شهيد كربلا و آن دو عمّ بزرگوار حضرت رسالت و دو صنو نامدار بارگاه نبوّت دو نوباوهء بوستان الطاف و دو شاخ شجرهء عبد مناف آن يك خيمهء دين را عماد و اين يك بنيان شرع را اساس ابو عماره حمزه و ابو الفضل عبّاس آنگاه بقيّهء عشرهء مبشّره كه بنويد امّيد فوز بدرجات بهشت مخصوص بودند و در صفّ مقاتلهء كفّار و مقابلهء اشرار كأنّهم بنيان مرصوص و سلّم تسليما طيّبا مباركا و چون آن شهباز بلندپرواز از تنگناى قفص جسمانى به فضاى عالم روحانى خراميد مسند خلافت بوجود خلفاى راشدين آراسته شد و خار بيداد از حواشئ دين و دولت و نواحئ ملك و ملّت بميامن سعى و مساعئ جهد ايشان پيراسته گشت و بعد از مدّت سى سال بساط خلافت الخلافة بعدى ثلثون سنة در نور ديدند و شادروان ثمّ تصير ملكا عضوضا بازكشيدند و ملّت را بدولت تقويت دادند و دين را بپادشاهى تمشيت فرمودند و اعاظم سلاطين كامگار و صناديد ملوك نامدار را مالك ازمّهء حلّ و عقد و قابض اعنّهء قبض و بسط گردانيدند و تمشيت شريعت بمهابت شمشير برّان حوالت كردند و فرمان آسمانى چنين واردست كه  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ وَ مَنافِعُ لِلنَّاسِ  يعنى بدرستى كه ما كه خداييم پيغمبرانرا فرستاديم با معجزهاى ظاهر و با ايشان فرو فرستاديم كتاب و ترازو و فرستاديم آهن را كه درو بيم و هراس سخت است و منافع آدميان علما در جمع ميان كتاب و ترازو و آهن گفته‌اند كه وجه مناسبت آنست كه چون پيغمبر بخلق آيد وظيفه آنست كه اوّل بآيات آسمانى و دلالات روحانى مردم را به خدا دعوت كند اگر قبول نكنند و سر در نيارند بدلايل معقول كه ترازو عبارت ازانست ايشانرا به راه راست آرند و ارشاد كنند و اگر اين هر دو با ايشان مفيد نباشد جز بركشيدن شمشير چارهء ديگر نماند يعنى [ بيت 
  ]\r\n هركجا داغ بايدت فرمود * چون تو مرهم نهى ندارد سود \r\nو در علوم طبّي قاعدهء مقرّرست كه اوّل باستعمال غذاهاى موافق و رعايت مزاج در نگاه داشت صحّت كوشند و اگر مزاج را انحرافى روى نمايد باغذيهء لطيفه و اشربهء مناسب معالجه كنند و باستعمال ادويه در زوال آن كوشند و اگر علّت بمرتبهء صعب شود كه ادويه نيز مفيد نيايد برحسب آخر الدّواء الكىّ جز داغ چارهء ديگر ندانند بنابرين\r\n\r\n","description":"","footnote":"","page_name":" 7 ","page_number":40},
  {"content":"\r\n\r\nمقدّمات معلوم مىشود كه ما يزع السّلطان أكثر ممّا يزع القرآن يعنى آن مقدار باز نشستن از فساد و ترسيدن كه مردم را از سلطان است از قرآن ميسّر نيست بلكه مفسدان آن مقدار كه از ارباب دولت مىترسند از خداى تعالى نمىترسند و اين معنى حضرت عزّت مىفرمايد كه  لَأَنْتُمْ أَشَدُّ رَهْبَةً فِي صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لا يَفْقَهُونَ  يعنى هرآينه شما كه جلد و دلير و اصحاب تير و شمشيريد هيبت و ترس شما در دل كافران بيش از هيبت و ترس خداست و سبب اين آنست كه ايشان طايفهءاند كه حقيقت حال را ندانسته است و در مقام جهل و غفلت پاىبند مانده و باز مراتب اين طايفه كه بشمشير دين را تقويت كنند و بضرب بازوى مردانگى در قلع و قمع مفسدان كوشند بحسب ازمان و اشخاص هردور متفاوت‌اند در بعضى اوقات كه خلق بر جادّهء سداد و نهج رشاد ثابت و راسخ باشند و باوامر و نواهئ شرع كار كنند جهان لباس امن پوشد و مردم در خواب آسايش و راحت باشند امّا چون فسق و فساد و لجاج و عناد گريبان خلق گيرد و سر از راه شريعت بگردانند و مال‌ومنال غرور و شرور ايشان را زيادت گرداند تا خداى تعالى را فراموش كنند و فرمان صاحب شريعت نبرند حكمت الهى اقتضاى آن كند كه دل پادشاهانرا بر ايشان متغيّر گرداند و در خاطر ملوك القا كند تا ايشانرا تأديب كنند و گوشمال دهند و در حديث قدسى مصداق اين معنى وارد شده كه ( أنا اللّه ملك الملوك قلوب الملوك و نواصيهم بيدى فمن أطاعنى جعلتهم عليه رحمة و من عصانى جعلتهم عليه نقمة فلا تسبوا الملوك و لكن توبوا إلى أعطفهم عليكم ) معنى آنست كه منم آن خدايى كه پادشاه پادشاهانم دلهاى پادشاهان و موى پيشانئ ايشان بدست قدرت منست هركس كه فرمان من برد من دلهاى پادشاهانرا بريشان مهربان گردانم و هركه نافرمانئ من كند دلهاى ايشانرا بر كينه و قهر ايشان دارم پس بايد كه شما پادشاهانرا بد نگوييد ليكن توبه كنيد و به من بازگرديد تا من ايشانرا بر شما مهربان گردانم بنابرين سلاطين و ارباب دولت برحسب مقتضاى هر زمانى از سه صنف بيرون نباشند يا بكلّى مظهر لطف و مرحمت باشند يا بكلّى مظهر قهر و نقمت يا جامع ميان اين هردو و آن وجود بكمال نزديكتر باشد و آن ذاتى بود كامل كه جامع باشد ميان تجليّات جلالى و جمالى تا برحسب هر زمان به نسبت با اشخاص عالم آثار لطف و قهر او ظاهر شود و خير و شرير و صالح و طالح و نيك و بد و مؤمن و كافر و برّ و فاجر همه ازو بنصيبى كه فراخور حال هريك باشد رسند و اينچنين شخصى كه مجمع البحرين اين دو صفت باشد در قرنها ظاهر شود و آثار و رسوم و نتايج افعال و اقوال\r\n\r\n","description":"","footnote":"","page_name":" 8 ","page_number":41},
  {"content":"\r\n\r\nاو سالها بل قرنها بر روى روزگار بماند تا بعد از وى احفاد و اولاد و اشياع و اتباع او بر سنّت او روند و صادرات افعال و نافذات احكام او را متابعت نمايند و شاهد برين دعوى و بيان‌كنندهء اين معنى وجود شريف و حضرت منيف امير اعظم اعدل اكرم بر گزيدهء درگاه يزدان و سايهء حضرت رحمان و صاحب‌دولت صاحب‌قران قطب الحقّ و الدنيا و الدين امير تيمور كوركان است خلّد الله تعالى فى بسيط الارض ملكه و سلطانه و افاض على العالمين مرحمته و احسانه كه عدلش بسياست مقرون است و قهرش با لطف ممزوج و نيش با نوش هم‌عنان و حلمش با غضب هم‌ميدان در مقام تجلّئ جمالى در تعظيم اوامر شرع محمّدى كوشيده و در تكريم سادات كه شاخهاى درخت نبوّت و دانهاى خوشهء ولايت و فرزندان رسول خدا و نور ديدگان فاطمهء زهرااند دقايق رعايت مرعى داشته اعزاز جانب ايشان مىفرمايد و در مجالس تقديم ايشان بر همه لازم مىشمرد و در تفخيم شأن علما كه ميراث‌داران حضرت رسالت و نايبان درگاه نبوّت‌اند هيچ دقيقه مهمل نمىگذارد و آنگاه تمييز ميان فاضل و مفضول فرموده هريك را در مرتبهء خود قرار مىدهد و بر مقدار فضيلت و دانش هر شخصى را در مقامى كه لايق آنست فرو مىآورد و در تعظيم مشايخ و صلحا باقصى الغاية كوشيده بمجالست و مصاحبت ايشان رغبت مىفرمايد و در محافظت عجزه و رعايا و بازرگانان و دهقانان مراسم رعايت و نصنت بجاى مىآورد و ايران و توران را كه قرنهاست تا نوعروس اين دو مملكت در عقد يك خاطب نيامده بضبط كامل و عدل شامل چنان نسق مىفرمايد كه عقلا در ان تحيّر مىنمايند و از اقصاى ماوراء النهر بلكه از سرحدّ ختاى و ختن تا نواحئ دهلى و كنبايت و از باب الابواب تا حدود مصر و روم در ايّام معدلت و ياساق او چه جاى تجّار كه كودكان و بيوه‌زنان قماش و زر و سيم و ظرايف بضايع و تجارات مىآورند و مىبرند و هيچ آفريده بحبّهء از ايشان توقّع نمىنمايد و بدرمى ايشانرا خسران واقع نمىشود و اين نعمت بىگران و موهبت بىپايان نتيجهء سياست و عدل اين امير صاحب‌قران است و وجود مبارك او هم بشرف حسب آراسته است و هم برتبت نسب پيراسته حسب آن بود كه بسعى و جدّ خود حاصل كنند و نسب آنكه از پدران بميراث يابند اوّلا كمالات و مراتبى كه بسعى بليغ و جدّ جهيد خود حاصل فرموده چون سراسر اين كتاب از ان خبر خواهد داد در ان باب خوض نمىرود چه آنكس كه بعد ازين بمطالعهء اين تاريخ مبارك مشرّف شود داند كه مساعئ جميلهء او دربارهء امور ملك و مملكت و كوشش او در ضبط مهمّات دين و دولت در چه مرتبه بوده و از كجا بكجا رسانيده و امّا نسب بزرگوار او آنكه در وقتى كه پادشاه كامگار\r\n\r\n","description":"","footnote":"","page_name":" 9 ","page_number":42},
  {"content":"\r\n\r\nچنكيز خان فرزند انرا تربيت مىفرمود فرزند دوّم خود چغتاى را كه بياساق و يوسون از ساير فرزندان ممتاز بود بنوازش مخصوص گردانيده از خلاصهء لشكر خود جمعى گزين كرده كه مقدّم ايشان قراچار بود از قوم برلاس و بر رأى و كفايت و ياساق و شجاعت او اعتمادى تمام بوده و ضبط كار ملك و ياساق و يوسون آن پادشاه كامگار بعقل و دانش او حوالت كرد و او جدّ بزرگوار اين امير صاحب‌قران است لاجرم اثر دوربينى و عاقبت‌انديشئ آن پادشاه كامگار بعد از مدّتها درين ايّام ظاهر شد كه امير صاحب‌قران مملكت را بعد از فتنه و آشوب در قيد ضبط و نسق آورد و اوروغ مبارك چغتاى را در مقام سلطنت ايران و توران بلكه اكثر بلاد ربع مسكون دارايئ ملك و سلطنت ممهّد گردانيد و گردن سركشانرا بطوق مذلّت درآورد و سر گردن‌كشانرا بر خاك هلاك انداخت و بقيّهء كه از ضرب شمشير آبدار او امان يافته بودند دانستند كه با درفش پنجه انداختن و با كوه دست در كمر زدن و با دريا زبردستى كردن و با پيل كشتى گرفتن غايت حماقت و نهايت غوايت باشد جز امتثال و فرمان‌بردارى چارهء نديدند و خود را در زمرهء خدم و حشم درآوردند و بعد از جرم و گناه بتقبّل خراج و تكفّل باج نفس خود را از درياى بلا بساحل نجات رسانيدند لاجرم همه سر بر آستان انقياد نهاده مطيع و فرمان‌بردار شدند ايزد عزّ و علا اين ذات عديم المثال و اين سايهء حضرت ذو الجلال و اين مظهر تجلّئ جمال و جلال را سالهاى بسيار و قرنهاى بىشمار در جهانگيرى و جهاندارى پاينده و مستدام داراد و دامن اقبال و ساحت جلال او از گرد حوادث ايّام و نوايب روزگار مصون و محروس داراد و اوروغ بزرگوار و اولاد نامدار او را تا رواق عرش و طباق فرش قايمند مسلسل و پاينده داراد و شمع جمع ايشان تا جهان باشد تابان و فروزان باد مساعئ جميله‌اش در جهان مذكور و مشكور و اعلام دولتش منصور تا نفخ صور بمحمّد و آله اجمعين [ نظم 
  ]\r\n خدايا تو اين شاه درويش دوست * كه ايران و توران بفرمان اوست\r\nبسى بر سر خلق پاينده دار * بتوفيق طاعت دلش زنده دار\r\nبرومند دارش درخت امّيد * سرش سبز و رويش برحمت سپيد \r\nامّا بعد سبب تحرير اين كتاب آنست كه در سنهء اربع و ثمانمايه بندگئ حضرت امير صاحب‌قران خلّد الله ملكه على مرّ الزمان باحضار بندهء كمينه نظام شامى مثال داد و چون بشرف بساطبوس مفتخر گشتم بعد از تقديم مراسم نوازش و اكرام و تمهيد وظايف لطف و انعام در مقام تربيت و بنده‌پرورى اشارت عالى نفاذ يافت تا تاريخى كه جهت\r\n\r\n","description":"","footnote":"","page_name":" 10 ","page_number":43},
  {"content":"\r\n\r\nآن حضرت و صادرات افعال ايشان از مبدأ ظهور اين دولت ابد پيوند الى يومنا نوشته اند و ترتيب آن كما ينبغى بتقديم نرسيده اين بنده بتنقيح و ترتيب و تنسيق و تبويب آن مشغول گردد امّا به شرطى كه از حليهء تكلّف و پيرايهء تصلّف مصون و محروس باشد .\r\nو از شيوهء سخن‌آرايى و نقش‌پيرايى محيّى و محفوظ ماند چه كتبى كه بران منوال پرداخته‌اند و بشيوهء تشبيه و استعارات آراسته مقصود در ميان فوت مىشود و اگر يك‌كس كه از نصاب سخن نصيبى دارد معانئ آن فهم مىكند ده ديگر بلكه صد ديگر از درك مقاصد آن عاجزند و لهذا نفع آن عام و فايدهء آن تمام نيست بنده بساط بوسيده بعزّ عرض رسانيدم كه هرچند مراتب سخن بسيارست و منازل آن بىشمار و بدولت ابد پيوند اين ضعيف را بر فنون آن به قدر قدرتى و در اساليب آن پيش ارباب اين فنّ شهرتى هست امّا علما در حقّ سخن پسنديده گفته‌اند ما تدركه العامّة و لا تنكره الخاصّة يعنى سخن خوب روان آنست كه عوامّ معانئ آن دريابند و خواصّ عيب آن نكنند و ازينجا گفته‌اند [ بيت 
  ]\r\n جز رهى هيچ‌كس نداند گفت * سخن عامّ دان خاصّ پسند \r\nبندگئ حضرت فرمود كه اينك من آن سخن مىطلبم بنده بعد از تقديم مراسم دعا بعزّ عرض رسانيدم كه اگر حكم نافذ شود بنده برين منوال سبيل آن مسلوك دارم و بدانچه مقدور باشد از عهدهء آن تقصّى نمايم و آن را شرف روزگار خود دانم بنابرين كمر اجتهاد برميان جان بسته التزام كردم كه سوانح حالات و وقايع صادرات ايّام اين دولت كه بايد مقرون باد چنانچه تا غايت ضابطانى كه حاضر بوده‌اند و ملازمانى كه در سفر و حضر وقايع و حوادث را ناظر ثبت كرده باشند لباس عبارتئ پاك بىتكلّف پوشاند و آن را مرتّب و مبوّب و مقرّر و محرّر گرداند لاجرم دامن همّت در ميان جان زده و آستين عزيمت باز نورديده پشت بر مهمّات و شواغل ديگر كرده و درين شغل يك‌رويه شده روى بخامهء دو زبان و نامهء يك‌روى آوردم و تاريخ سعيهاى جميل و كوششهاى پسنديده و رأيهاى ثاقب و تدبيرهاى صايب آن حضرت درو بيان كردم تا اين كتاب سلاطين عالم و عقلاى بنى آدم بتخصيص فرزندان همايون و اوروغ ميمون او را در امور معاش دنيوي و فنون قواعد پادشاهى روزنامچهء سعادت و سردفتر دولت و استاد رهنما و همدم دلگشا باشد و در گشودن ممالك و پيمودن مسالك و تسخير بلاد و ترفيه عباد و تنسيق معاقد دين و دولت و تمهيد قواعد ملك و ملّت اقتدا بدان كنند و قولى و فعلى آن حضرت را مرشد روزگار و مدبّر كاروبار خود دانند و باوجود آن از عقل و تدبير امير و وزير و ناصح و مشير مستغنى باشند امّيد واثق و رجا صادق است كه فوايد اين\r\n\r\n","description":"","footnote":"","page_name":" 11 ","page_number":44},
  {"content":"\r\n\r\nكتاب بر روى روزگار و صحايف ليل و نهار باقى ماند و تا جهان باشد ذكر آن حضرت بر صفحات روز و شب مثبت گردد و چون آوازهء مهابت و ذكر صلابت او بمشارق و مغارب عالم رسد آرى [ بيت 
  ]\r\n ذكر باقى را بزرگان عمر ثانى گفته‌اند * اين ذخيره بس ترا و الباقيات الصالحات \r\nو چون شجرهء دولت اين حضرت در بستان سعادت و اوروغ مبارك چنكيز خان نشوونما يافته است بلكه در دور آخر و عهد بازپسين باغ و راغ آن خاندان بزرگوار را باغبان سعى اين حضرت آب‌رفته با جوى آورده و رسوم و قواعد آن پادشاه صاحب‌قران را در عالم تازه گردانيده و بتخصيص نسل مبارك چغتاى را احيا كرده بمرتبهء سلطنت ايران و توران رسانيده لازم باشد از مبادئ آن دولت تا رسيدن بدين ايّام سلسلهء سخن مربوط و ربط حكايات باهم مضبوط گردانيدن و انتقال سلطنت از يكى به ديگرى باز نمودن امّا بيان قضيّهء پادشاه بزرگ چنكيز خان چون در كتب تواريخ باختلاف عبارات مثبت و مذكورست ببيان و تكرار آن احتياج نمىداند\r\n\r\nآغاز تاريخ مبارك حضرت جهانگشايى\r\nاگرچه كليّات احوال پادشاه جهانگير چنكيز خان اينجا ذكر نمىرود امّا در اوّل اين تاريخ مبارك پادشاهانى كه تا غايت از نسل او در ممالك ربع‌مسكون سلطنت و پادشاهى كردند بيان كردن مناسب مىنمايد و از فوايد خالى نخواهد بود و چون موضوع اين تاريخ ذات ملك صفات و صادرات افعال و اقوال اين امير صاحب‌قران است و شجرهء دولت او بر جويبار سلطنت چغتاى نشوونما يافته بايستى كه ذكر چغتاى مقدّم بودى امّا ربط سخن را آن مناسب‌ترست كه نسل فرزندان ديگر را بر سبيل اختصار ياد كنيم بعد از ان بذكر چغتاى ابتدا كرده سلسلهء سخن مضبوط گردانيم تا ربط سخن بقاعده آيد انشاء الله چنكيز خان را چهار پسر بود چوچى و چغتاى و اوكتاى و تولى و هريك ازيشان در مملكتى پادشاه شدند و نسل ايشان در ان ملك مباشر امور سلطنت بود امّا آنها كه در اولوغ‌يورت پادشاه كه عبارت از ختاى است پادشاهى كرده‌اند چهارده اند 1 اوكتاى قاآن 2 كيوك قاآن 3 منكه قاآن پسر تولى 4 قوبلاى چيچان\r\n\r\n","description":"","footnote":"","page_name":" 12 ","page_number":45},
  {"content":"\r\n\r\nبرادرزادهء تولى تيمور قاآن نبيرهء تولى و چون بپادشاهى رسيد او را اولجايتو نام كردند قشلاى قاآن توفته قاآن پسر قشلاى خان تايزى پسر تولك و چون بسلطنت نشست نام او يولك‌تو كردند آيوشيرين دارا قاآن دوقوز تيمور قاآن يسودار قاآن انكه قاآن اليك قاآن الحى تيمور قاآن انشاء الله كه پادشاهى به دو رسد كه استحقاق آن دارد و امّا آنها كه الى يومنا هذا در دشت قپچاق پادشاهى كرده‌اند بيست و پنج‌اند 1 چوچى باتو بركه خان صاين خان يسون منكه توقته خان اوزبيك خان جانى بيك خان بيردى بيك خان كلدى بيك خان نوروز چركس خضر خان مرود بازارچى ساسى نقاى توغلوق تيمور برادرزادهء نوقاى مراخواجه برادر توغلوق تيمور قلتغ خواجه اوروس خان توقتاقيا تومقان تيمور ملك توقتميش خان تيمور قتلغ شادى بيك و امّا پادشاهانى كه در عراق پادشاهى كرده‌اند چهارده تن بوده‌اند پسر تولى هولاكو خان پسر هولاكو اباقا خان برادر اباقا خان احمد خان و او باسلام درآمد پسر اباقا ارغون خان برادر ارغون كيخاتو خان بايدو خان غازان خان اولجايتو خان كه او را محمّد خدابنده مىگويند ابو سعيد بهادر خان ارپه خويش ارپه بوكه موسى خان سلطان محمّد بن يول قتلغ در خراسان خويش چوچى تغاى تيمور خان سليمان خان و امّا آنها كه در اولوس چغتاى خان پادشاهى كرده‌اند سى و يك تن‌اند چغتاى خان پسر چغتاى يسون منكه قراهولاكو و در پادشاهى وفات يافت 4 ارغنه خاتون قراهولاكو اليقو پسر بايدار كه ارغنه خاتون را گرفته بود مباركشاه پسر قراهولاكو براق نيكپى پسر شرامان تغاى تيمور خان دواچيچان كونچك خان پسر دوا ناليقو پسر يورى ايسن بوغا خان پسر دوا كپك خان پسر دوا ايلچكداى خان پسر دوا دوره تيمور خان پسر دوا ترمشيرين خان پسر دوا جنكشى پسر ايبوكن يوسون تيمور خان پسر ايبوكن على سلطان خويش اوكتاى و بپادشاهى نشست بناحق پسر پولاد محمّد كه بنيرهء كونچك خان بود قزان سلطان پسر يسوور دانشمندچه خويش اوكتاى و پادشاهى به دو نمىرسيد بويان قولى پسر سورغاتو تيمور شاه پسر يوسون تيمور پادشاه توغلوق تيمور پسر ايميلخواجه الياس خواجه پسر توغلوق تيمور\r\n\r\n","description":"","footnote":"","page_name":" 13 ","page_number":46},
  {"content":"\r\n\r\n28 كابل سلطان پسر دورچى 29 عادل سلطان پسر محمّد 30 سيورغاتميش خان 31 سلطان محمود خان پسر سيورغاتميش خان خلّد الله ملكه و سلطانه پادشاه جهانگير چنكيز خان چون نسق كار فرزندان كرد فرمود كه هركه دانش و ياساق و سياست و جلادت و رعايت آيين و رسوم دوست دارد بايد كه ملازمت چغتاى كند و او پادشاهى بود عاقل و خانى عادل كريم دل بافراست و ذكايى موفور و كياست و عقلى مشهور چنكيز خان بوقت قسمت لشكرها چندهزار سواركارى به دو تفويض كرد مقدّم ايشان قراچار بود از قوم برلاس كه جدّ بزرگوار اين امير صاحب‌قران است و از مبدأ التاى تا وسط سيحون و اقصاى جيحون يكسره بوى ارزانى داشت و چون چنكيز خان سلطان جلال الدين را منهزم كرد و از آب سند بازگشت چغتاى را بحكومت ناحيت تركستان نصب كرد و بعد از واقعهء چنكيز خان چغتاى در تعظيم اوكتاى قاآن و بزرگ‌داشت او مبالغتها كرد و چون قضيّهء هايلهء اوكتاى واقع شد از غايت محبّت برادر و هول فراق او در سال ششصد و چهل بعد از دو ؟ ؟ ؟ ماه از واقعهء او بيمارئ سختش پديد آمد و بصدمهء مرگ كه ويران‌كنندهء خانهء عيش و امّيدست از تخت و تاج مفارقت نمود [ بيت 
  ]\r\n جهانا مپرور چو خواهى درود * چو مىبدروى پروريدن چه سود \r\nبعد از وفات او بر موجبى كه مفصّل آن ذكر رفته پادشاهى از يكى به ديگرى افتاد و از ميان ايشان مباركشاه پسر قراهولاكو بغايت نيك‌نفس و كم‌آزار و متحمّل و كريم و شجاع و بردبار بود اولوس چغتاى در زمان او در امن و راحت افتادند و باز چون نوبت بدوا خان رسيد سى و سه سال پادشاهى كرد و بحسن تدبير لشكرهاى اولوس چغتاى را جمع گردانيد و چون نوبت به فرزند او كونچك خان رسيد او را تدبيرهاى صايب بود مملكت پدر را زياده گردانيد و چون ديد كه فرزندان قيدو خان ولايت را ضبط نمىتوانند كرد ولايت ايشانرا داخل ولايت چغتاى گردانيد و در تصرّف خود آورد و چون نوبت بكپك خان رسيد سلطنت بمهابت او رونق يافت و آوازهء عدل و عدلئ او در جهان مشهور شد و در سال هفتصد و چهل و هفت كه اسم پادشاهي بر دانشمندچه و بويان قولى بود امير قزاغان مباشر تدبير امور مملكت بود و فوايد عدل و احسان وى بعالميان مىرسيد و بر جادّهء شريعت و راه راستى معاش پسنديده مىكرد همواره داد مظلوم دادى و در عدل بر روى خلق گشادى علما و اشراف را توقير فرمودى و رعيّت و زيردستانرا مرفّه داشتى و مقام او در زمستان سالى سراى و قراتور بود و در تابستان شهر مونك\r\n\r\n","description":"","footnote":"","page_name":" 14 ","page_number":47},
  {"content":"\r\n\r\nو بيشتر اوقات كار او جانور انداختن و صيد كردن بود بحقيقت خانهء جان برمىانداخت و مىپنداشت كه جانور مىانداخت تا روزى در شكار قتلغ تيمور كه از قبيلهء اوراناتيان بود او را شهيد گردانيد امراى بزرگ چون امير كيخسرو و ملازمان قتلغ تيمور را در ميان گرفته بكشتند و اميرزاده عبد الله در منصب امارت بجاى پدر بنشست و امرا و نوبينان كهر مطاوعت برميان جان بستند و منقاد فرمان او شدند و هم درين سال قولى پدر را شكست و پادشاه بويان قولى را از سلطنت و دولت معزول كردند و تيمور شاه خانرا بر تخت نشاندند و قدم او بر مملكت مبارك ندانستند امرا و اكابر از اطراف جمع شدند و باتّفاق او را برداشتند و اتباع و اشياع او را متفرّق كردند و امير بيان سولدوز و امير حاجى برلاس ولايت و مملكت با تصرّف گرفتند امير بيان از مملكت‌دارى غافل شده به شراب خوردن و عشرت مشغول شد و با اين‌همه مردى سليم النفس بىشرّ بود و اگرچه در مقام عاطفت و نيكى لطف و كرم كردى امّا در مقام سياست سستى و نهاون نمودى و چون پيش عقلا مقرّرست كه ملك بىسياست قرار نگيرد و پادشاهى بىشمشير پايدار نماند هرج‌ومرج به حال ملك راه يافت و امرا در مقام سركشى هركس بمصالح خود مشغول شدند و درين اثنا شهر سبز كه تركان‌كش ميخوانند و توابع و لواحق آن در تصرّف امير صاحب‌قران و كشورگشاى جهان امير تيمور كوركان و حاجى برلاس بود و از قديم بديشان تعلّق داشت و مملكت خجند در تصرّف امير بايزيد بود و بلخ و بعضى از ولايت در تصرّف امير حسين و منصب پدر مىطلبيد و اولجاى بوغاى سولدوزى در بعضى ولايات تصرّف نموده و شپورغان را محمّد خواجهء اپردى گرفته بود و شاهان بدخشان در كوهها سر برآورده و كيخسرو و اولجايتو در ولايت قتلان و ارهنك دعوئ سرورى كرده و امير خضر مجموع يساووريان را در تصرّف خود آورده و هركرا اندك قوّتى بود در مقام مخالفت سركشى مىنمودند و بدين‌سبب فتنه و آشوب منتشر شد و پريشانى و تشويش به حال ممالك راه يافت و رعيّت كه ودايع بارئ عزّ و علااند در چنگال گرگان ظلم افتاده درين اثنا توغلوق تيمور كه پادشاه ولايت مغول بود هوس مباشرت امور سلطنت كرد لشكر و حشم خود را جمع كرد و روى به طرف ماوراء النهر نهاد و چون بموضع چاناق بولاق كه دو منزلئ سمرقند است رسيد بعد از جانقى و مشاورت با امرا و اركان دولت توق تيمور از قبيلهء كرايت و امير حاجى اركنوتى و امير بيكيجك را به طرف ماوراء النهر نامزد كرد تا متابعت بايزيد جلايرى كنند اشارت او قبول كرده متوجّه شدند و چون بحدود خجند رسيدند امير بايزيد جلايرى ايل شد و با لشكر مكمّل خود بديشان پيوسته\r\n\r\n","description":"","footnote":"","page_name":" 15 ","page_number":48},
  {"content":"\r\n\r\nبه طرف شهر سبز روانه شدند امير حاجى برلاس برادر امير صاحب‌قران عازم صوب خراسان شد امير صاحب‌قران او را گفت چون شما عازم خراسانيد و ولايت و مملكت بى حاكم و سرور خلل پذيرد و فتنه و فتور بجانب آن راه يابد اگر مصلحت باشد من بولايت خود توجّه نموده از انجا به خدمت پادشاه روم و امرا و وزراى او را به‌بينم تا ولايت خراب نشود چون از ان سخن بوى سعادت بمشامّ او رسيد و دانست كه مصلحت درانست استصواب سخن او نمود امير صاحب‌قران روى به طرف ولايت خود كرد و بىتوقّف بموضع خزار رسيد بيكيجك و توق تيمور كلان با امراى پادشاه بازخوردند و ديدند كه امير حاجى محمود شاه تاخت‌كنان مىآيد و منقلاى لشكر پادشاه را قچرچى شده مىرود امير اعظم تسكين امرا فرموده گفت توقّف كنيد تا من بروم و امرا را به‌بينم و باستصواب ايشان هرچه مصلحت وقت باشد بجاى آورده شود پس چنانچه رسم اهل دولت باشد با ايشان ملاقات كرده مراسم پيش‌كش بتقديم رسانيد امرا چون آثار سعادت در ناصيهء اقبال او مشاهده كردند محبّت او در دل ايشان اثر كرد او را معزّز داشته ولايت پدران بزرگوار او از تومان شهر سبز و توابع و لواحق آن برو مقرّر داشتند و او را بر مطاوعت پادشاه ستايشها كردند و چون به شهر كش رسيد از انجا تا كنار آب آمويه لشكر انداخت و در زمانى اندك لشكرى بسيار جمع كرد و با امير خضر متّفق گشته به دو پيوست امراى توغلوق تيمور با يكديگر مخالفت كردند و ندانستند كه إذا اختلفت القوم مكّنوا غدوّهم منهم يعنى چون قومى با يكديگر خلاف كنند دشمن خود را قوّت داده باشند و در تمكين او سعى نموده القصّه امرا بجانب توغلوق تيمور بازگشتند و درين اثنا امير حسين لشكر كشيده به طرف امير بيان روان شد و ايلچى روانه كرده از امير بايزيد و امير خضر و امير صاحب‌قران مدد طلبيد امراى مذكور بعد از مشاورت مصلحت دران ديدند كه امير صاحب‌قران مقدّمه و منقلاى لشكر شود و قول لشكر در صحبت امير خضر بر سبيل استعجال بجانب امير حسين روانه شدند و امير بايزيد مصلحت در ان ديد كه بنفس خود پيش توغلوق تيمور رود تا بدخواهانرا مجال بدفرصتى نماند بتعجيل بجانب او روان شد و چون بولايت خجند رسيد و معلوم كرد كه پادشاه توغلوق تيمور و تمامت لشكر بتختگاه خود بازگشته است شادمان گشت و بعشرت و طرب مشغول شد و چون امير صاحب‌قران و امير خضر پيش امير حسين رسيدند باتّفاق به طرف امير بيان لشكر كشيدند او را قوّت مقاومت و مقابلت نبود بجانب بدخشان گريخت چون بدر بدخشان رسيدند شاه بهاء الدين گريخت و مملكت در تحت تصرّف امير حسين آمد و كيقباد را\r\n\r\n","description":"","footnote":"","page_name":" 16 ","page_number":49},
  {"content":"\r\n\r\nبياساق رسانيد امير صاحب‌قران و امير خضر ازو اجازت خواسته در كنف ظفر و شادمانى بولايت خود بازگشتند امير صاحب‌قران در راه از امير خضر جدا شده به طرف كش توجّه نمود و ده روزه راه را به چهار روز قطع كرده اسباب و ادوات طوى و مجانى مهيّا داشت و چون امير خضر نزديك رسيد استقبال او نموده در اعزاز و اكرام او كوشيد و خدمتهاى پسنديده بتقديم رسانيد امير خضر بولايت خود توجّه نمود و امير صاحب‌قران بمقرّ عزّ خود بازگشت درين اثنا اميرى توغلوق تيمور نام از سولدوز خروج كرد امير صاحب‌قران لشكر خود را جمع كرد و از طرف ديگر امير خضر متوجّه شد و هردو در قهلغه بهم رسيدند و با امير حسين باتّفاق ملاقات كردند و وظيفهء طوى و خدمت بتقديم رسانيدند و باجازت او بازگشتند و درين اثنا حاجى برلاس پيش امير بايزيد رفت امير بايزيد رعايت خاطر او واجب ديد و لشكرى ترتيب داده به طرف امير خضر روانه كرد امير حاجى با لشكر در شهركش پيش امير بايزيد حاضر شد امير صاحب‌قران چون اين معنى معلوم كرد لشكرها جمع كرده پيش امير خضر آمد و با او متفّق شد و باتّفاق روانه گشته بآق‌يار رسيدند امير حاجى برلاس در مقابل آمد و جنگى سخت واقع شد و از انجا گذشته بجانب سمرقند رفت و با امير بايزيد ملاقات كرد و باتّفاق و مشاورت او بر جنگ عازم شدند و جنگ سخت كرده اردوان در ان معركه كشته شد و امير صاحب‌قران و امير خضر با لشكر شهر سبز متوجّه سمرقند شدند در راه لشكر گريخته بازگشتند و پيش حاجى برلاس رفتند امير خضر تصوّر كرد كه امير تيمور لشكر را بجانب برادر فرستاد بدين‌سبب در حقّ او بدگمان شد و آثار اين معنى در گفتار و كردار او ظاهر گشت امير صاحب‌قران و امير چاكو ازين معنى متوهّم شدند ازيشان جدا شده پيش حاجى برلاس رفتند و چون بهم رسيدند باتّفاق پيش امير بايزيد رفتند امير بايزيد در تعظيم ايشان كوشيد و امير صاحب‌قران خود را مقدّمه و منقلاى لشكر گردانيده باتّفاق متوجّه امير خضر شدند و چون بهم رسيدند آتش حرب افروخته شد و ديدها بسوزن تير و نيزه دوخته گشت و جنگى واقع شد كه قصّهء اسفنديار و رستم را فراموش گردانيد امير خضر گريز را عين فيروزى دانست و امير بايزيد بيمن مساعدت امير صاحب‌قران مظفّر و منصور در مسند حكومت متمكّن شد و درين اثنا غدر انديشيده قصد امير صاحب‌قران كرد و او برأى روشن و الهام حقّ اين معنى در يافت و چون حضرت عزّت او را براى كارهاى بزرگ آماده كرده بود در كف كفايت محافظت كرد تا بينى گرفته يعنى خون مىآيد از مجلس بيرون آمد و فى الحال\r\n\r\n","description":"","footnote":"","page_name":" 17 ","page_number":50},
  {"content":"\r\n\r\nسوار شده تير و تركش بر پشت اسپ برميان بست و توكّل بر حضرت نعم الوكيل كرده روى در بيابان نهاد و از درياي بلا بساحل نجات رسيد چون حاجى برلاس ازين معنى خبر يافت ايلچى فرستاده نصيحت كرد كه زنهار از آب آمويه نگذرى و سخن مرا گوش دارى وظيفه آنست كه چون لشكر چول كش بما تعلق دارد ايشانرا بيرون آرى و بجانب عبد الله و زنده حشم روانه شوى و مقدّمه و منقلاى لشكر ما باشى كه من امير چوغان را با لشكرى تمام بمدد و معاونت تو در عقب مىفرستم امير صاحب‌قران بدين معنى شادمانه گشت و بر موجب وصيّت او كار كرد و روانه شد تا بترمد رسيد شيخ على جورجرى خواست كه مقابله و مقاتله كند امير صاحب‌قران بيك حمله او را از جاى بر داشت و تا ترمد كهنه بدوانيد و لشكر او را متفرّق كرد\r\n\r\nذكر آمدن پادشاه توغلوق تيمور بولايت ماوراء النهر بار دوّم\r\nپادشاه توغلوق تيمور چنانچه از پيش ذكر رفت چون بولايت و تختگاه خود رسيد لشكرى بىقياس جمع كرد و متوجّه ديار ماوراء النهر گشت و به شهر خجند رسيد امير بايزيد كمر انقياد و مطاوعت برميان جان بست و امير بيان هم در مقام انقياد باستقبال او بسمرقند آمد و امير حاجى برلاس با امرا مشورت كرد و گفت امرا را در مخالفت پادشاهان يمنى نمىباشد توكّل بر خدا كرده پيش او رفت درين اثنا پادشاه بگرفتن امير بايزيد امر فرمود و امير حاجى برلاس ازين و هم الفرار ممّا لا يطاق من سنن المرسلين را كار فرموده بگريخت و روى بولايت كش نهاد و اهل ولايت را كوچ كرده از آب آمويه گذرانيده بولايت خراسان درآمد و امير صاحب‌قران باشارت دولت روزافزون روى بجانب پادشاه نهاد و با امير حميد كه از قبيلهء كرايت پيش پادشاه مقرّب بود و بعقل و كفايت مشهور و بكارسازى و برآوردن مهمّات خلق معروف ملاقات كرده سخنان معقول دلپذير تقرير كرد امير حميد او را به حضرت پادشاه برد و شرف قبول و تربيت‌يافته حكم شد كه تومان ولايت كش به دو مفوّض باشد و ده هزار مرد در عهدهء ايالت و كفايت او بود و حكم يرليغ نافذ شد تا لشكرها مرتّب داشتند و هم در زمستان متوجّه جانب امير حسين شدند و در روزى كه صفّ جنگ كشيدند كيخسرو از لشكر امير حسين\r\n\r\n","description":"","footnote":"","page_name":" 18 ","page_number":51},
  {"content":"\r\n\r\nگريخته به خدمت پادشاه رفت امير حسين ايستادن مصلحت نديد و لشكر پادشاه ولايتها را تا هندوكش بغارتيد و باز بجانب سمرقند بازگشت و امير بيان را بياساق رسانيد\r\n\r\nذكر مراجعت پادشاه توغلوق تيمور بار دوّم بتختگاه خود و گذاشتن الياس خواجه اوغلان را در ماوراء النهر بپادشاهى\r\nچون پادشاه توغلوق تيمور بر مملكت ماوراء النهر استيلا يافت و امرا و نوبينان اطراف را بقهر و لطف در قيد متابعت و مطاوعت درآورد و جماعتى را كه از فساد ايشان انديشناك بود بياساق رسانيد و بعضى را كه محلّ اعتماد بودند بنواخت و تربيت مخصوص گردانيد و منازعى كه ازو انديشهء باشد نماند الياس خواجه را كه پسر او بود بسلطنت ماوراء النهر موسوم گردانيد و امير بيكيجك را بملازمت او تعيين كرد و خود در جلالت رفعت و كامرانى بتختگاه خود بازگشت و امير صاحب‌قران را هم بملازمت شاهزاده موسوم گردانيد و بانواع تربيت و عواطف مخصوص كرد بيكيجك در عقب پادشاه بموجب وصيّت او كار نكرد و ظلم و عدوان و بغى و طغيان آغاز نهاد چون امير صاحب‌قران حال او بران منوال ديد مصلحت دران ديد كه خود را از صحبت او دور دارد تا روزى بسبب او از طرف پادشاه شرمسارى نبرد بنابرين ازيشان مفارقت كرده متوجّه جانب امير حسين شد و در موضع سغجه قودوغ بهم رسيدند توكل امير خيوه بود چون از حال امير صاحب‌قران و امير حسين خبر يافت خواست كه بمكر و حيلت ايشانرا بدست آرد ايشان ازين معنى واقف شدند و با مقدار شصت نوكر قصد پاياب كردند توكل با هزار مرد در عقب رفت بهم رسيدند و از اوّل روز جنگى عظيم درپيوستند و از طرفين داد مردى و مردانگى دادند و تا حدّى از طرفين كشته شدند كه امير حسين و امير صاحب‌قران با هفت‌كس بماندند و توكل با پنجاه كس باقى كشته و پياده شدند و گريختند و امير حسين با آن هفت مرد خود را بر توغ توكل زد و توغ او را به دو نيم كرد و ايشانرا از هم جدا كرد باز مجتمع شدند امير صاحب‌قران مصلحت دران ديد كه امير حسين را در پيش انداخت و خود عقب او نگاه مىداشت تا خود را بمأمنى رسانيد دشمنان نيكاميشى كرده در عقب مىرفتند و امير صاحب‌قران ايشانرا بضرب تيغ و تير بازمىگردانيد درين\r\n\r\n","description":"","footnote":"","page_name":" 19 ","page_number":52},
  {"content":"\r\n\r\nاثنا اسپ امير حسين به روى درآمد و او پياده شد دلشاد آغا خاتون امير حسين پياده گشت و اسپ خود را به دو داد و امير صاحب‌قران چندان محافظت كرد كه او سوار شد و يكى در پى مىآمد امير صاحب‌قران تيرى بر روى او زد و او را بينداخت پس روى در بيابان نهادند و از ان هفت مرد دو خراسانى بود و يكى چغتايى آن چهار ديگر كه ماوراء النهرى بودند اسپان ايشانرا گرفته گريختند و امير حسين و امير صاحب‌قران پياده ماندند التجا به حضرت ذو الجلال كردند امير صاحب‌قران با اولجاى تركان آغا كه حرم محترم امير صاحب‌قران و خواهر امير حسين بود از چول بيرون آمدند و بجوى فى رسيدند تركمانان سر راه ايشان گرفتند اولجاى تركان آغا را در چاهى پنهان كرد تا دشمن از حال او واقف نشود و شمشير كشيده متوجّه جنگ تركمانان شد ناگاه حاجى محمّد نامى كه دوست قديم او بود دران ميانه او را بشناخت تركمانانرا از جنگ او منع كرد و اسپ كشيده او را سوار گردانيد تركمانان آن شب او را بازگرفتند چون روز شد و امير صاحب‌قران خسّت طبع ايشان مىدانست دو تومغا و يك لعل بديشان بخشيد و از دست ايشان خلاص يافت و حاجى محمّد مذكور سه اسپ با ما يحتاج مهيّا كرد و قچرچئ كه نامش سارى قولانچى بود تعيين كرده او را روانه گردانيد و مقرّر كرد كه او را بامير حسين رساند چون به خدمت امير حسين رسيد اسپانى كه داشت پيش‌كش كرد و او را سوار كرده بمحمودى رسيدند دران موضع آب نبود از چاه آب كشيدند و دوازده روز آنجا منزل ساختند\r\n\r\nذكر گرفتن امير على بيك امير حسين و امير صاحب‌قرانرا و حبس كردن ايشان در ماخان\r\nچون حال امير حسين و امير صاحب‌قران بدين مرتبه رسيد على بيك جاونى قربانى ازين معنى واقف شد شصت نفر مرد مسلّح معيّن كرد تا بريشان تاختند و ايشانرا قيد كرده بولايت ماخان بردند و در موضعى موحش و مقامى ناخوش حبس كردند محمّد بيك برادر بزرگ على بيك بود كس فرستاد و برادر را نصيحت كرد و برين فعل ناشايست ملامت نمود و مبالغت كرد تا دست ازيشان بازدارد و از خاصّهء خود تحفها\r\n\r\n","description":"","footnote":"","page_name":" 20 ","page_number":53},
  {"content":"\r\n\r\nو هديّها جهت ايشان فرستاد على بيك بىمروّتى كرده آن تحفها بديشان نداد امّا ايشانرا خلاص داده اسپى لاغر و اشترى نزار بديشان داد درين اثنا دوستى قديم امير صاحب‌قران كه او را مباركشاه سنجرى گفتندى به خدمت آمد و اسپان نيكو كشيد و عذرها خواست و خدمات پسنديده بجاى آورد امير صاحب‌قران آن اسپانرا مجموع بامير حسين پيش‌كش كرد و باتّفاق به طرف گرم‌سير رفتند امير صاحب‌قران اجازت خواسته بسوى بخارا رفت و اولجاى تركان آغا را كه در چاه پنهان كرده بود سوار كرده بولايت و ايل درآمدند تيموكا پيش رفت و زمين خدمت ببوسيد پانزده مرد جمع شده سوار شدند و به طرف خزار روانه گشتند و اسپان آن موضع را براندند و بآق‌قوبى رسانيدند و از آب آمويه گذرانيده بچولها و ريگستان درآمدند و ارغونشاه برداليقى كه مصاحب بندگئ حضرت بود پانزده كس جمع كرد و چون هوا بغايت گرم بود بكنارهء آب در سايهء جنگل مدّت يك ماه توقّف كردند ناگاه سپاهى انبوه باديد آمد توقّف مصلحت نديدند توكّل بر خداى عزّ و جلّ كرده خود را در آب آمويه انداختند و بعنايت الهى از شرّ دشمنان خلاص يافتند و اولجاى تركان آغا در متابعت امير صاحب‌قران اسپ را در آب انداخته بسلامت گذشت و بچول درآمده روزگارى مىگذرانيدند و تا يك ماه در يايلاق آن مواضع توقّف كردند بعد از ان سوار گشتند و بجانب سمرقند توجّه كرده بخانهء قتلغ تركان آغا خواهر امير صاحب‌قران نزول كردند و چهل و هشت روز آنجا بودند و چون آوازهء ايشان ميان مردم منتشر شد سوار شده بجولكاى شهر كش آمدند و در ديهى اجيغى نام فرود آمدند و چهل و هشت روز ديگر آنجا بودند و از انجا سوار شده شب در ميانه كرده به آب آمويه رسيدند تيمور خواجه اوغلان و بهرام در لب آب با امير صاحب‌قران ملاقات كردند و بديدار يكديگر شادمان و مسرور شدند و باهم ترك وطن خود كرده عزيمت گرم‌سير كردند و در حضرت تومان به خدمت امير حسين پيوستند و با قريب هزار نفر مرد بسيستان رفتند و دران حال حاكم سيستان را دشمنى خيره پديد آمده بود و از مقاومت او عاجز مانده چون آثار شجاعت و بزرگئ ايشان بديد بديشان توسّل كرده درخواست كرد كه مرا دشمنى غالب عاجز گردانيده است اگر بدستيارى و مردانگئ شما ايشان از من مندفع شوند شما را جواهر و اموال بسيار دهم و تا زنده باشم ممنون منّت شما باشم و درين باب مبالغها كرد و تضرّعها نمود ايشان قبول كرده به زور بازوى سعادت دمار از وجود دشمن او برآوردند و ايشانرا مقهور و منهزم گردانيدند ملك سيستان بوعدهء خود وفا نكرد ايشان از سيستان بيرون آمدند سگزيان\r\n\r\n","description":"","footnote":"","page_name":" 21 ","page_number":54},
  {"content":"\r\n\r\nراه بر ايشان بگرفتند و چون انبوه بودند جنگ بسيار كردند امير صاحب‌قران دو تيراندازى سرآمد اقران و يگانهء جهان بود بهر تيرى سگزيى را بر خاك مىخوابانيد [ بيت 
  ]\r\n چو او دست بردى بتير و كمان * نرستى كس از تير او بىگمان \r\nسگزيان بسيار بودند چون آن ضرب دست بديدند از سر ضرورت بيكبار حمله كردند و دران اثنا دست امير صاحب‌قران را تيرى رسيد و مجروح گشت آخر الامر امير حسين و لشكر خروش كردند و سگزيان را بازنشاندند و امير صاحب‌قران را بگرم‌سير بردند و پيش تومان گذاشتند و جمعى به خدمت او بازداشتند تا بمعالجه اشتغال نمايند و امير حسين با نود مرد كارى بسر بقلان رسيد آخر كار برادر كوچك بيكيجبك با لشكرى بسيار سر راه او بگرفتند و جنگ درپيوستند و چون انبوه بودند لشكر امير حسين را متفرّق گردانيدند امير حسين با دوازده مرد چهار سوار و هشت پياده بگريختند و بموضع شبرنو رسيدند و چون دست امير صاحب‌قران خوشتر شد و طبيب اللّه لطيف بعباده از داروخانهء و  نُنَزِّلُ مِنَ الْقُرْآنِ ما هُوَ شِفاءٌ  مرهم كرم نهاده آن زحمت را بصحّت مبدّل گردانيد با تيمور خواجه اوغلان و نوكران ايشان بيست و چهار نفر متوجّه كهمرد شدند و خبر امير حسين شنوده بودند سونج نام نوكرى را فرستاند تا مژدگانى رساند و قرار دادند كه در ارصف به يكديگر رسند درين اثنا صدّيق نام برادر امير صاحب‌قران با پانزده مرد رسيد و بديدار يكديگر شادمان شدند هم در روز او را بجانب امير حسين فرستاد و خود در عقب روانه شد از طرف ارصف صد سوار بنمودند كس فرستاد تا تحقيق كند اگر ايل باشد چرخ زند چون برسيدند قزانچى پسر هرتوايسن بود خبر امير حسين شنوده مىآمد چرخ زد از طرفين بتعجيل براندند و بهم رسيدند و چون امير صاحب‌قران را ديدند شادمان شدند و خبر آمدن امير حسين تحقيق كرده به طرف ارصف رفتند و هرجا كه نزول مىكردند قراول مىفرستادند و پاس مىداشتند بامداد قراول از دور سياهى ديد خبر داد انديشناك شدند چون تفحّص كردند امير توغلوق خواجهء برلاس و امير حاجى سيف الدين و آتشه و توتا باشليغ و جماعتى ديگر از متعيّنان مقدار هفتاد نفر بودند چون نام امير صاحب‌قران شنودند پياده شدند و مراسم تعظيم بتقديم رسانيدند و از طرفين شادمانى فزودند روز ديگر از طرف كهمرد گردى پيدا شد تفحّص كردند شير بهرام بود كه سخن ناشنوده پيش تومان مانده بود و بطلب امير حسين و امير صاحب‌قران آمده اين معنى هم موجب زيادتئ قوّت و شوكت شد و چون صدّيق پيش امير حسين رسيد و خبر امير صاحب‌قران رسانيد امير\r\n\r\n","description":"","footnote":"","page_name":" 22 ","page_number":55},
  {"content":"\r\n\r\nحسين بغايت شادمان شد و در حال سوار گشت و نومقولى با صد و سى سوار و محمود كلى با صد و پنجاه مرد در عقب او روانه شدند و در ارصف به يكديگر رسيدند و از نيك و بد ايّام و سرگذشت روزگار حكايتها گفتند و شنيدند درين ميانه معلومشان شد كه در اولاچو منكلى بوغا نشسته و كمر عداوت برميان بسته است قصد حصار وى كردند شير بهرام راضى نشد و گفت منكلى بوغا دوست منست پيش وى روم و او را نصيحت كنم تا به خدمت آيد منكلى بوغا چون ازين حال خبر يافت حصار را گذاشته بگريخت و در همين حال از ايل دولان جاون سيصد مرد به خدمت امير آمدند و زمين بوسيده نمودند كه ايشان در اصل ايل و اوجاور او بوده‌اند و باز روى به خدمت او نهاده آمده‌اند اين معنى موجب مزيد شوكت شد در موضع دراى ارصف فرود آمدند قراول كه در عقب گذاشته بودند سياهى ديده خبر آورد چون معلوم كردند اولماس پسر تومان بود با دويست مرد كه بطلب ايلها مىگشت و اسپان ولايت رانده آمده بود چون خبر امير حسين و امير صاحب‌قران شنود به خدمت شتافت امير صاحب‌قران تيموكا را با چهار نفر مرد بجانب قهلغه فرستاد تا خبر آرند چون رفتند و ديدند كه مغولان در ولايت در آمده غارت مىكنند تيموكا بنزديك خانهء خود رسيد خويشان و آغاواينى حاضر شدند و يكديگر را در كنار گرفتند و شادمانى نمودند هرچند تيموكا را گفتند به خانه فرود آى و فرزندان خود را ببين گفت مخدوم من از خانهء خود دورست خدمتگار او خانه ببيند نشايد درين اثنا امير حسين و امير صاحب‌قران كوچ كرده بدرى كز رسيدند و در ميدان اولجاى بوغا فرود آمدند امير صاحب‌قران شنيد كه امير سليمان و امير موسى و امير چاكو و امير جلال الدين و امير هندوكا بترمد فرود آمدند تولون بوغارا بسوى ايشان فرستاد تا شب در ميان كرده از آب آمويه بگذرد و احوال اعلام ايشان كند درين اثنا ابو سعيد و منكلى بوغا و حيدر با شش هزار مرد مكمّل كمر كينه و عداوت بسته و شب در ميان كرده وقت صبح بامير صاحب‌قران رسيدند و بر لب آب سياه كه در ميانه فاصل بود فرود آمدند و هردو لشكر كمين يكديگر گرفتند امير صاحب‌قران نزديك ايشان رفت و بسخنان عاقلانه و كلمات شيرين ايشانرا از ان عزيمت فاتر گردانيد آرى مرد عاقل و خردمند كامل چون بدانش و رأى رزين مستظهر باشد بشمشير زبان آن مقدار مصالح دين و دولت رعايت تواند كرد كه هزار مبارز بشمشير برّان از ده‌يك آن قاصر باشد ايشان لب آب درى كز را گرفتند و لشكر امير صاحب‌قران كنارهء قودآريقى مىرفتند و جاى جنگ و گذرگاه مىجستند برين نسق تا برابر بلخ رسيدند و جوى عبد الله را در\r\n\r\n","description":"","footnote":"","page_name":" 23 ","page_number":56},
  {"content":"\r\n\r\nميانه گرفتند و در دو كنارهء اين جوى صفّ كشيدند و ميمنه و ميسره راست كردند درين وقت امراى ولايت كه بترمد آمده بودند مثل امير موسى و امير سليمان و امير چاكو همه پيش امير صاحب‌قران حاضر شدند و خدمت بجاى آوردند و تيموكا نيز پيوسته شد از وقت ظهر تا بشب از طرفين تير مىانداختند ناگاه تيرى بر تيموكا رسيد و زخم‌دار شد آن‌روز بشب رسانيدند روز ديگر چون طليعهء صبح صادق بدميد امير صاحب‌قران بىتوقّف حمله كرد و بقوّت تأييد الهى و زخم بازوى دولت شكست بر لشكر دشمن انداخت و ايشانرا هزيمت كرده از پل بگذرانيد و چون رمهء گوسفند كه از شير و گرگ رمد براند و امير حسين و امير صاحب‌قران نصرت در ركاب و ظفر هم‌عنان در مقرّ عزّ خود فرود آمدند و لشكر را شماره كرده دو هزار مرد مكمّل بودند امير صاحب‌قران منقلاى لشكر شده بكشتى درآمد و به طرف ترمد عبور كرد و قراول بجانب قهلغه فرستاد قراول راه كوفته و مانده شده بود خواب برو غلبه كرد لشكر آجوناى برادر بيكيجك رسيدند و ازو بگذشتند و امير صاحب‌قران اعتماد بر قراول كرده منتظر خبر او نشسته كه ناگاه لشكر دشمن گروه‌گروه در رسيدند امير صاحب‌قران درين حال بر ترتيب لشكر قادر نبود يگان يگان خود را در كشتى انداختند و از آب آمويه گذشتند و او با لشكر اندك در ميان جزيرهء وارال جنگ بسيار كرد و چندان توقّف كرد كه مجموع لشكر او از آب گذشتند امّا خيمه و باروبنه در ميان دشمن بماند و چون از آب گذشتند كشتيها را بسوختند و يك ماه توقّف كردند و در موضع خلم كه از حدود بلخ است رسيدند و لشكرهاى متفرّق آنجا جمع شدند و از انجا روانه شده ايل برولداى را جمع كردند و از انجا بجانب بدخشان و تايقان رفتند و در آب شور شاهان بدخشان صلح كردند و چند روز آنجا متوقّف شدند امير صاحب‌قران مقدّمه و منقلاى لشكر شده به طرف ارهنك‌سراى برگشتند و از سالى سراى گذشته بچول درآمدند و بدشت كولك فرود آمدند امير صاحب‌قران دران شب جامه بركنده و موزه كشيده مىخواست كه بفراغ دل خوابى كند قاصد امير حسين آمد و بتعجيل طلب داشت فى الحال روان شد و چون به خدمت او رسيد پولاد بوغا و شير بهرام پيش او بودند امير حسين از شير بهرام شكايت كرد كه درين حال كه بلشكر دشمن رسيده‌ايم بىوفايى مىكند و مىگويد بولايت خود مىروم هرچند نصيحت كردم سود نمىدارد امير صاحب‌قران او را نصيحت بسيار كرد هم فايده نداد امير حسين در غضب شد و ليكن وقت راندن غضب نبود خشم را فروخورد و شير بهرام مخالفت كرده بجاى خود روانه شد امير حسين امير\r\n\r\n","description":"","footnote":"","page_name":" 24 ","page_number":57},
  {"content":"\r\n\r\nصاحب‌قران را منقلاى لشكر گردانيد و گفت پيشتر روان شو كه استماع افتاده كه دشمنان از پل سنگين تا جالانى گرفته نشسته‌اند امير صاحب‌قران روانه شد چون رسيد ديد كه توغلوق و كيخسرو مقدّمهء لشكر شده با بسيارى از امراى مغول در قول ايستاده و تيمور پسر بوبكان و ساريق و شانكوم و توغلوق خواجه برادر حاجى بيك و كوچ تيمور پسر بيكيجيك و باقى امراى هزاره با بيست هزار مرد آمده بودند و از سر جالانى تا پل سنگين نشسته و لشكرى كه با امير حسين بود شش هزار مرد بود ازان جمله دو هزار گزين كرده بامير صاحب‌قران داده بود امير صاحب‌قران با آن دو هزار مرد گزيده توكّل بر حضرت خداى كرده از چاشتگاه تا شب جنگ درپيوست چندانكه از طرفين لشكر بىطاقت شدند وقت نماز شام نظر كرد ديد كه دشمن بسيارست و كار دشوار براى رزين درين باب فكر بليغ فرمود در آيينهء ضمير منيرش اين معنى روى نمود كه امير موسى و امير مؤيّد و اوج قرا بهادر با پانصد مرد بر سر پل سنگين در مقابلهء لشكر خصم بايستند امير صاحب‌قران با هزار و پانصد سوار مردان كارديدهء نبرد آزموده از ميدان ايسن تا رسن‌كش روانه شده در نيم‌شب از آب بگذشتند و بر بالاى كوه برآمدند و آتشها برافروختند قراولان خبر ايشان رسانيدند هراس و ترس بر دشمنان غالب شد روى بهزيمت نهادند و امير صاحب‌قران نيكاميشى كرده دمار ازيشان برآورد و از كشته پشتها پديد آمد تا بميدان كجراتى رسيدند و فرود آمدند از طرف ديگر امير حسين با لشكر قول رسيد و باز امير صاحب‌قران با دو هزار مرد منقلاى شده بقهلغه رسيد و امير سليمان و امير چاكو و امير بهرام و امير جلال الدين برلاس و حاجى سيف الدين و پول تيمور را دويست مرد داد و فرمود تا آن را چهار قوشون سازد و هر سوارى دوشاخ درخت در پهلوى اسپ آويزند تا گرد و خاك برآمده دشمن تصوّر كند كه لشكر بسيار متوجّه است بر موجب فرموده بتقديم رسانيدند و به شهر كش درآمدند و لشكر جته در تاش آريقى بودند و امير صاحب‌قران با صد نفر مرد شب در ميانه كرده بخزار رسيد و لشكر خزار و كش را جمع كرده به طرف جيكداليك روانه كرد و تاى خواجهء سلبرى را چغداول ساخت و شيخ محمّد با هشت قوشون لشكر بديشان پيوست و مجموع لشكر به طرف جيكداليك روانه شدند و درين اثنا امير حسين با لشكر قول رسيد و شير بهرام كه چهل و دو روز بود تا از قتلان جدا شده بود و اصل شد و مجموع در جيكداليك جمع آمدند و امير حسين با امير صاحب‌قران ملاقات كرده با عساكر منصور به طرف خزار روانه شدند و در مزار خواجه رزماز استعانت از روح او طلبيده تجديد\r\n\r\n","description":"","footnote":"","page_name":" 25 ","page_number":58},
  {"content":"\r\n\r\nعهد و پيمان كردند و سوابق دوستى و اخلاص را بلواحق يگانگى و اختصاص مؤكّد گردانيدند و چون حضرت عزّت امير صاحب‌قران را از بهر كارهاى بزرگ نگه داشته محافظت مىفرمود و آثار دولت و سعادت او روزبروز ظاهر مىشد خواست تا دل او بتأييد حقّ قوىتر باشد و اعتماد او بر مساعدت سعادت زيادت روزى وقت چاشت بفكرى مشغول بود آوازى شنيد كه شادباش و غصّه مخور كه حقّ تعالى شما را نصرت و فيروزى كرامت كرد امير صاحب‌قران پرسيد كه اينجا هيچ‌كس سخنى گفت يا نه چون معلوم شد كه كس نبوده است دانست كه آن سخن از هاتف غيبى به گوش هوش او رسيده بود دلش بتأييد الهى قوىتر شد و عادت الهى چنين رفته است كه چون با بندهء نظر عنايت فرمايد او را شايستهء قبول تربيت خود گرداند و گاه گاهش از عالم غيب نويدى دهد تا بدان استظهار افزوده قبول آن شغل را آماده شود چنانچه به نسبت با حضرت رسالت صلّى الله عليه و سلّم فرموده كه پيش از نزول جبرئيل و تعيين منصب رسالت بهاتفان غيبى دل او را تقويت مىداد تا آهسته‌آهسته صورتى چند در نهاد مبارك او راسخ شد و چون از قوّت بفعل رسيد او را شايستگئ قبول آن پديد آمده بود چون امير صاحب‌قران را اين صورت روى نمود خوش‌خاطر شده به خدمت امير حسين شتافت و صورت واقعه برو عرض كرد آن را بفال گرفته و بدولت او امّيدوار شده سوار شدند و توكل بر خداى كرده دو گروه گشتند در دست راست لشكر امير حسين و در دست چپ امير صاحب‌قران و لشكر ايشان اندك بود و لشكر دشمن كه در تاش‌آريقى بودند بسيار مقدّم ايشان الياس خواجه خان و امير حميد و امير توق تيمور و بيكيجبك و ايشان هم دو گروه شدند بر دست راست توق تيمور و بيكيجبك و بر دست چپ امير حميد ايستاد و در قول الياس خواجه و در موضع قباى متان صفّهاى جنگ بازكشيدند امير صاحب‌قران خود را بران درياى بىپايان زد و چون رستم دستان دست بشمشير و كمان يازيد و در حملهء اوّل توق تيمور بهادر و بيكى برادر بيكيجك و دولتشاه را با دو پادشاه‌زادهء ديگر در زير سم ستور انداخت و تومسا از قبيلهء برين و جنبو از خاصّگيان جمرادى هردو در جنگ مردنگى نمودند و بسيارى از لشكر خصم هلاك گردانيدند و ساير لشكر را از جاى برداشتند و زيروزبر كردند و امير صاحب‌قران نيكاميشئ ايشان كرده به آب بام رسيد و سر راه ايشان گرفته بسيارى ازيشان هلاك گردانيد و امير چاكو و امير سيف الدين را با لشكرى بسمرقند فرستاد و اسكندر اوغلان و امير حميد و امير يوسف خواجه در دست افتادند و معلوم كردند كه امير بيكيجك با الياس خواجه\r\n\r\n","description":"","footnote":"","page_name":" 26 ","page_number":59},
  {"content":"\r\n\r\nگريخته‌اند شادمان شده چند روز آنجا گذرانيدند و امير صاحب‌قران بمشورت امير حسين شير بهرام را تعيين كردند تا با لشكر خود از آب خجند گذشته بكنارهء تاشكند فرود آمدند و چند روز امير صاحب‌قران و امير حسين هريك بنوعى بيمارى كشيدند آخر الامر حضرت عزّت از خزانهء غيب شفا كرامت فرمود و اولجاى تركان آغا نيز از گرم‌سير رسيد و از سر فراغ خاطر و نشاط دل در آقار بصيد و شكار مشغول شدند و روزها بعيش و طرب و دعوت و طوى گذرانيدند و مصحوب امن و ظفر به شهر سمرقند در آمدند و در مسند امن‌وامان فارغ نشستند آرى [ مصراع 
  ]\r\n نابرده رنج گنج ميسّر نمىشود \r\nچون حال مملكت برين‌گونه قرار گرفت و سمرقند مسخّر گشت در سال هفتصد و شصت و يك از هجرت سيّد المرسلين صلوات الله و سلامه عليه امرا و نوبينان در موضع آقار مشورت كردند و كابل شاه را بپادشاهى نشاندند و آنچه وظيفهء چنان جشنى باشد از طوى و پيش‌كشها بتقديم رسانيدند و داد عيش و كامرانى دادند [ شعر 
  ]\r\n يكى جشن كردند با زيب و ساز * كه در وصف آن قصّه گردد دراز\r\nز سيم و زر و نعمت و خواسته * همه صحن ايوان بد آراسته \r\nدرين اثنا امير صاحب‌قران اسكندر اوغلان و امير حميد را كه دوست قديم پدر امير صاحب‌قران بوده از امير حسين التماس نمود خاطر او را نگاه داشته از خون ايشان درگذشت و ايشانرا به دو بخشيد امّا چون اجل رسيده بود آن سعى مفيد نيامد امير حسين بسالى سراى متوجّه شد و امير صاحب‌قران را فرمود كه جنيد را بزنده حشم سپار بر موجب امر او بتقديم رسانيد در همان‌شب زنده حشم كار او را به آخر رسانيد و چون روز شد امير صاحب‌قران امير داود و امير سيف الدين را فرستاد تا امير حميد را طلب كرده بياورند بايزيد و ايمن گمان بردند كه از براى كشتن امير حميد مىآيند ايشان مسابقت كردند و امير حميد را بگرز و شمشير بكشتند و چون امير حسين ازين حال واقف شد گفت كار نوكر و كهتر درين قضيّه از مهتر بهتر و امير حسين را باز بران داشتند كه اسكندر اوغلان را طلبيده بياساق رسانيد چون زمستان به آخر آمد و فصل بهار عالم را بجمال خود زيبايى داد درين اثنا خبر اجتماع دشمنان رسانيدند امير صاحب‌قران قاصدى به خدمت امير حسين فرستاد و ازين صورت اعلام كرد فرمودند كه امير تيمور مقدّمهء لشكر شده پيش رود امير صاحب‌قران با پولاد بوغا و زنده حشم و لشكرهاى ديگر روانه شده بموضع آقار رسيد و چند روز توقّف كردند تا اسپان فربه شوند و امير\r\n\r\n","description":"","footnote":"","page_name":" 27 ","page_number":60},
  {"content":"\r\n\r\nحسين لشكرها جمع كرده از آب خجند گذشتند و چون منقلاى دشمن نزديك رسيد امير صاحب‌قران در ميان جيناس و تاشكند فرود آمد و لشكر را فرمود تا گرد خود حصار ساختند و امير حسين نيز رسيد و لشكر را از آب گذرانيده فرود آمد و دشمنان لب آب بادام گرفته فرود آمدند و درين وقت امير حسين دل با امرا بد كرده بود و احوال او تغيّر پذيرفته و امرا و اركان دولت نيز دودل شده بودند و بىاعتماد گشته دران روز از هردو طرف قراول بهم رسيدند و آن سال سال مار بود و قران نحسين نزديك رسيده در اوّل ماه مبارك رمضان صفّ آراستند امير حسين در دست راست ايستاد و در قنبول تيلانچى بود از قبيلهء ارلانيان و هراول امير اولجايتو و شير بهرام و پولاد بوغا و فرهاد و ملك و مثل اين بهادران نامدار ايستاده بودند و امير صاحب‌قران دست چپ گرفته بود و لشكر را تعبيه كرده و آراسته و در قنبول امير سارى بوغا را تعيين كرد و هراول تيمور خواجه اوغلان مقرّر شد و امير چاكو و امير حاجى سيف الدين و امير مراد و امير عبّاس اين بهادران نامدار شش قول آراسته بودند و از سر عزمى تمام و جدّى بغايت متوجّه خصم گشتند ناگاه هوا متغيّر شد و ابر و باران پديد آمد و كمانها و تيرها بمرتبهء رسيد كه يك تير چنانچه بر خصم توان انداخت نماند و جامها و موزها در آب غرق شد و دستارها بر سرها گران و ثقيل گشت و گل و وحل در مرتبهء بود كه اسپانرا مجال حركت نماند و لشكر دشمن جامهاى نمد پوشيده و آسوده از جاى خود حركت نكردند چون امير حسين نزديك رسيد بدانچه ممكن بود جنگ آغاز نهادند و لشكر امير حسين از لشكر دشمنان زيادت بود باهم درآويختند و امير صاحب‌قران كه در دست چپ بود دست راست دشمن را بشكست و از جاى برداشت و لشكر پادشاه پراگنده شد و در قنبول ايشان شانكوم بود هزيمت يافته مجال توقّف نداشتند امّا لشكر دست چپ دشمن غالب شده قوّت كردند و تيلانچى و زنده حشم را راندند و در قنبول لشكر دشمن شيراميجم بود بزبردستى و و مردانگى لشكر را رانده بامير حسين رسانيد و قول امير حسين را از جاى جنبانيد چون شير بهرام اين حالت ديد لغام ريز كرده خود را بر پولاد بوغا زد و در عقب او امير شمس الدين حمله كرد و در مقام بهادرى داد مردى داد و چون گرگ كه در رمهء گوسفند افتد دشمنانرا براند امير صاحب‌قران چون اين حال مشاهده كرد استعانت از حضرت بارئ تعالى طلبيده با هفده قوشون حمله كرد و تير و شمشير بر سر دشمن فروريخت و با وجود بسيارئ آن لشكر شمس الدين را بگريزانيد و چون امير حسين هزيمت دشمن و ظفر امير صاحب‌قران مشاهده كرد ديگرباره بلشكر خود\r\n\r\n","description":"","footnote":"","page_name":" 28 ","page_number":61},
  {"content":"\r\n\r\nبازآمد و ايستادگى نمود و امير حاجى بيك دست راست دشمن را رانده مىرفت برات و اورنك تيمور چون گريختن لشكر دست راست خود را ديدند هراسان شده ايستادند امير صاحب‌قران نوكر خود تابان بهادر را بامير حسين فرستاد كه مصلحت درانست كه اتّفاق كرده ديگربار بر سر دشمن رانيم و دست‌برد مردى نماييم امير حسين غضب فرمود و تهديد داده او را چنان زد كه برجاى افتاد امير صاحب‌قران ديگرباره ملك و همدى را پيش او فرستاد و بدان حركت التفات نكرده تأكيد كرد كه مصلحت درانست كه بر دشمن تازيم و درين كار نهاون نكنيم باز غضب فرمود و گفت من از دشمن نگريخته‌ام كه با من چنين مىگويى اگر دشمن را گريزانيد و اگر شما گريزيد محالست كه از دست من خلاص يابيد و دشنام داد و ناسزا گفت و اعتماد بر خود كرده لاف زدن آغاز نهاد بدين دلالت اثر بىسعادتى و نكبت بر چهرهء حال وى ظاهر شد و روز بروز كار وى روى در تزلزل و تراجع نهاد و لا بدّ هركه حجاب محاملت از پيش بردارد و بسخنان سخت و اخلاق ناپسنديده دل مردم آزارد خلايق ازو متنفّر شوند و روى از وى گردانيده بدشمنان وى ملتحبى گردند و آن مقدار خراشش و آزار كه از جراحت زبان بدل رسد از نيزه و سنان نرسد و ازينجا گفته‌اند [ بيت 
  ]\r\n جراحات السنان لها التيام * و لا يلتام ما جرح اللسان \r\nيعنى هر جراحت كه از نيزه و شمشير به كسى رسد بدارو و مرهم علاج پذيرد امّا جراحتى كه بتيغ زبان بدل رسد هرگز التيام نيابد و معالجه‌پذير نباشد چون ملك و همدى ملول و خشمناك از پيش او بازگشته به خدمت امير صاحب‌قران آمد و لجام اسپ او گرفته گفت مصلحت در جنگ نيست چون بارئ تعالى امير صاحب‌قران را صاحب دولت آفريده بود سخن ناصحان گوش كرده از صواب ديد ايشان تجاوز نكرد لاجرم مجموع كمر محبّت و انقياد او برميان جان بستند و تمامت لشكر مطيع و فرمان‌بردار و داعئ او شدند و در وصيّتهاى حكيمان آمده است كه چون ناصحى ترا نصيحتى كند بديدهء تأمّل دران باب بنگر اگر نصيحت او مشتمل برمنفعت غير و مضرّت تو باشد حذر واجب دان و شرارت او يقين‌شناس و اگر مشتمل بود برمضرّت غير و منفعت تو طمع او محقّق دان و اگر متضمّن منفعت تو بود و ديگرى را از ان مضرّتى نرسد قبول كن و از سخن او تجاوز جايز مشمر خاصّه كسى كه از طبقهء تو باشد و شغل او موافق شغل تو بود و در صنعت ترا با او مشاركت باشد شنودن نصيحت او لازم‌تر بود القصّه طبل آسايش زدند و هردو لشكر از هم جدا شدند و هريك در مقام خود فرود آمدند امير حسين\r\n\r\n","description":"","footnote":"","page_name":" 29 ","page_number":62},
  {"content":"\r\n\r\nدر شب امير صاحب‌قران را طلب كرد اجابت نفرمود و گفت مردم سربازى مىكنند و او بدخلقى مىنمايد آن شب بروز رسيد لشكرها سوار شدند امير حسين و امير صاحب‌قران لشكرهاى خود را آراسته و ميمنه و ميسره راست داشته متوجّه جنگ‌گاه شدند دشمنان روى بهزيمت نهادند و شمس الدين را هنوز از گريختن لشكر خود خبر نبود و ازيشان جدا افتاده توغ و نشانهء او پيدا شد لشكر روى بوى آوردند بدين‌سبب لشكر دشمن كه گريخته بودند ايمن شدند و بعد از تفرقه باز جمع گشتند و بيكبار حمله كردند و چون ظفر دشمنان مقدّر بود كوشش سود نداشت امير حسين روى بهزيمت نهاد و درخت دل‌آزارى و بدخلقئ او ميوهء تلخ ناكامى بار آورد و لشكر متفرّق و پراگنده شدند و چون برگ خزان از اسپ بر لاى و گل افتادند دشمنان غالب شدند و تيغ بىدريغ راندند و جمعى بسيار و خلقى بىشمار بكشتند تا غايتى كه از كشتن ملول گشتند و قريب ده هزار مرد در زير دست‌وپاى اسپان ناچيز شدند و چون اين شكست واقع شد امرا و بقيّهء لشكر روى به طرف سمرقند و كش نهادند امير حسين امير صاحب‌قران را فرمود كه خانه و ايل خود را از آب بگذران جواب فرمود كه ايل و حشم بعزيمت گذشتن آب رفته‌اند امّا چه سود كه ولايت ويران شد و عيش و زندگانى بر مردم تلخ گشت و شهرها خراب خواهد شد مصلحت درانست كه شما بسلامت روان شويد من روزى چند توقّف مىكنم تا لشكر جمع كرده با اين دشمنان نوبت ديگر جنگ كنم اين فرمود و توقّف كرد و بعد از جدّ و جهد بسيار دوازده قوشون ديگر ترتيب داد و تيمور خواجه اوغلان و جاورچى و عبّاس بهادر را با هفت قوشون منقلاى لشكر ساخته به طرف سمرقند فرستاد در راه جاورچى شراب خورد و چون مست شد هذيان گفتن آغاز كرد و داود خواجه و هندو شاه را گفت در چه فكريد امير تيمور شما را خواهد گرفت و پيش امير حسين خواهد فرستاد و امير حسين شما را خواهد كشت خاطر ايشان ازين سخن پريشان شد بترسيدند و روى برگردانيده بلشكر دشمن پيوستند چون بكوهك رسيدند منقلاى لشكر جته كپك تيمور و اينكرجاق پسر حاجى بيك پيش آمدند و ايشانرا بلشكرگاه رسانيدند تيمور خواجه اوغلان حفظ لشكر خود نتوانست كرد و برجاى نه ايستاد متفرّق و پراگنده شدند چون منقلاى لشكر توقّف نكرد امير صاحب‌قران از آب آمويه گذشت و در بلخ فرود آمد و تومان و هزاره و ايل خود و توابع پادشاه كپك و تومان اولجاى بوغارا جمع كرد و چتر و سراپرده و خرگاه و بارگاه برافراخت و شكر نعمت حضرت عزّت گزارده بعيش و عشرت مشغول شده تلافئ ايّام شدّت و محنت را روزى چند براحت و فراغت\r\n\r\n","description":"","footnote":"","page_name":" 30 ","page_number":63},
  {"content":"\r\n\r\nگذرانيدند و امير حسين بخانهء خود رسيد و هركه از رعيّت و قبيلهء او بود و قوتى داشت كوچ كرده با خود بموضع قبر تو برد و آنجا ساكن شد و مردم بتفحّص حال دشمن برگماشت و نيّت بران مصروف گردانيد كه اگر دشمن را قوّت باشد و نتواند ايستاد بهندوستان رود و اين عزيمت هم از دلايل بىدولتى بود چه گفته‌اند [ بيت 
  ]\r\n آدمى برحسب همّت خويش افزايد * هرچه انديشه در آن بندد چندان گردد \r\nو هركرا همّتى بلند و بختى ارجمند باشد سر به كارهاى مختصر فرود نياورد و همواره ترقّى بمدارج كمال و تصاعد بذروهء جلال مطح نظر او باشد و داند كه اجل آدمى مقدّرست و چون آن وعده برسد بشروع كارى بزرگ يا قناعت بكارى مختصر تفاوت نپذيرد و حكما ازينجا گفته‌اند [ شعر 
  ]\r\n إذا ما كنت فى أمر مروم * فلا تقنع بما دون النّجوم\r\nفطعم الموت فى أمر حقير * كطعم الموت فى أمر عظيم \r\nمعنئ اين دو بيت آنست كه چون در كارى كه مطلوب و مرغوب باشد شروع كنى ميل بفروتنى و دون همّتى مكن و قصد آن كن كه سر همّت بر آسمان سايى چه چون وعدهء اجل فرا رسد خواه در كارى بزرگ باشى و خواه در كارى حقير طعم مرگ در هردو حال يكى خواهد بود پس عاقل چون اين معنى برابر ديدهء دل دارد سر همّت بمحترات فرو نياورد و در حديث رسول صلّى الله عليه و سلّم آمده است كه إنّ اللّه يحبّ معالى الأمور و ببغض سفسافها يعنى بدرستى كه حضرت عزّت كارهايى دوست مىدارد كه ببلندهمّتى و بزرگ‌منشى تعلّق دارد و كارهايى كه بسستى و دون‌همّتى مىكشد دشمن مىدارد غرض آنكه چون امير حسين در مقام دون‌همّتى قدم نهاده فكرهاى نازل مىكرد در مآل بمنتهاى همّت خود رسيد القصّه درين اثنا و با در اسپان لشكر جته افتاد و اكثر ايشان هلاك شدند و بدين‌سبب متفرّق و عاجز و سرگردان گشتند امير صاحب‌قران عبّاس بهادر را به طرف قهلغه قراول فرستاد چون رفت و مراجعت لشكر جته تحقيق كرد بازگشت و از بىسامانى و بىاولاغئ ايشان خبر داد و گفت از چهار نفر يكى را اسپ بيش نيست و دودو بر اسپها نشسته مىروند و اكثر ايشان تركش بر پشت بسته پياده به خانه مراجعت مىكنند امير صاحب‌قران بشنودن اين خبر فرح و شادى افزود و شكر حضرت عزّت بتقديم رسانيده قاصدى به خدمت امير حسين فرستاد تا احوال با او تقرير كند و خانهء خود را به طرف سمرقند روان كرد و خود سوار شده مستقبل امير حسين شد و در سربقلان ملاقات كردند و مجلس داشته در\r\n\r\n","description":"","footnote":"","page_name":" 31 ","page_number":64},
  {"content":"\r\n\r\nامور ملك با يكديگر مشورت پيوستند امير صاحب‌قران اجازت خواسته بازگرديد و فصل زمستان در قرشى گذرانيد و دران فرصت حصار قرشى را مسخّر كرده نهمه و غارت فرمود و هم درين سال آن حصار را عمارت كرده تمام گردانيد\r\n\r\nذكر مسخّر كردن امير حسين مملكت سمرقند را\r\nچون فصل بهار شد امير حسين لشكر كشيده بسمرقند رفت و مولانازادهء سمرقندى و مولانا خردك بخارى و ابو بكر ندّاف هرسه سربدار شده مردم شرّير بريشان جمع شده بودند و نگذاشتند كه لشكر جته در سمرقند درآيند و ايشان چون عاجز شدند توقّف نكردند و آن سه مرد بسردارى مغرور شده ظلم و جور بيشه ساختند و خلق در دست جور و بيداد ايشان گرفتار بودند امير حسين چون بسمرقند رسيد فرمود تا سر سربداران بر دار كرده مردم را از شرّ ايشان خلاص دهند امير صاحب‌قران مولانازاده را شفاعت فرموده خلاص داد و باقى را هلاك كردند امير حسين چون متمكّن شد حرص برنهاد او غالب شده بجمع اموال رغبت كرد و جماعتى را كه با او سربازى كرده بودند از خود متنفّر گردانيد و قصد گرفتن مالهاى ايشان كرد و از جملهء آنها جمعى از ملازمان امير صاحب‌قران بودند مثل امير چاكو و امير سيف الدين و آق‌بوغا بهادر و ايلچى بهادر و دولتشاه بهادر ايشانرا بمحصّل سپرد و چون ايشانرا واقعها افتاده بود و اكثر مالها تلف شده آن مال بتمامى درست نمىشد امير صاحب‌قران قدم در قضيّهء ايشان نهاده مدد و مساعدت نمود و زر و نقرهء بسيار در معاملهء ايشان مبذول داشت از جمله گوشواره و دستيارهء آغاى معظّمه اولجاى تركان آغا كه خواهر امير حسين بود و در حبالهء امير صاحب‌قران گرفته در وجه مصادرهء ايشان بداد چون پيش امير حسين آوردند بشناخت امّا حرصش نگذاشت كه از بند آن درگذرد و اين مقدار ندانست كه حرص و بخل و دون‌همّتى با سردارى و پادشاهى جمع نشود و حكما گفته‌اند بخل در هيچ مقام نبود الّا كه حسرت هم‌آغوش او باشد و طمع به هيچ در در نرود الّا كه مذلّت و خوارى تابع او بود و شره و حرص به هيچ چيز نپيوندد الّا كه حرمان و خسران با او قرين بود القصّه از جملهء آن مبلغ سه هزار دينار\r\n\r\n","description":"","footnote":"","page_name":" 32 ","page_number":65},
  {"content":"\r\n\r\nباقى مانده بود امير صاحب‌قران در عوض آن اسپان خاصّهء خود پيش‌كش كرد امير حسين دانست كه اسپان جيبهء اوست قبول نكرد و بازگردانيد و گفت من پالىسراى مىروم و بزر احتياج دارم مدد و معاونت كن و مال من درست گردان و آن سه هزار دينار نقد بفرست كه به جهت دست پيمان دختر پيش حسين صوفى مىفرستم امير صاحب‌قران تقبّل كرد و گفت مال را تدبير كنم امّا از خدمت تو جدا نمىشوم كه چون ابنئ از صحبت و خدمت امير خود دور شود دشمنان مجال يابند و فرصت نگاه داشته دروغ را لباس راستى پوشانند و دل حاكم را متغيّر گردانند و مرا طاقت آن نيست و اگر اجازت مصاحبت نمىفرمايى اجازت شود تا اين چاكر بجانب خانهء كعبه توجّه كرده بتدارك عمر گذشته مشغول شود و عذر تقصيرات واقع شده بخواهد امير حسين اين معانى مسلّم نداشت و بعد از مبالغهء بسيار حكومت و امارت شهر كش برو مقرّر گردانيد روز ديگر امير حسين بجانب سالى سراى روانه شد و امير صاحب‌قران در مقرّ عزّ خود نزول فرمود و بقيّهء مالى كه مانده بود درست كرده در عقب امير حسين فرستاد و چون از حوادث روزگار و محنتهاى زمانهء ناسازگار ملول شده بود خواست كه مدّتى بفراغت گذرانيده خاطر مبارك را انشراحى دهد عزيمت شكار فرمود و با نشاطى وافر و فرحى هرچه بيشتر سوار شد درين حال امير موسى و اردو خاتون و على درويش و فرهاد متفّق شده در مقام غدر و مكر مشورت كردند و مكتوبى مزوّر نوشتند مضمون آنكه امير تيمور با امير حسين ياغى شده مخالفت كرده است و شب و روز در ترتيب آن كارست و ما از هواخواهى اعلام كرديم و اين مكتوب بامير حسين فرستادند چون بر مضمون آن اطلّاع يافت قاصد فرستاد كه امير تيمور و امير موسى و على درويش و فرهاد پيش اردو خاتون روند و آنجا يارغو دارند و به‌بينند كه سخن كه راست است تا مستوجب اعزاز و اكرام شود و الّا در محل عتاب و غضب آيد چون اين سخن بسمع شريف امير صاحب‌قران رسيد بىتوقّف به طرف سمرقند روانه شد تا راستئ خود ظاهر گرداند و غبار اين تهمت را از دامن عرض خود بيفشاند چون امير موسى و على درويش شنودند پيشتر از بحث و تفتيش بسوى خجند روان شدند امير صاحب‌قران فرمود كه اين مفسدان سخن دروغ آغاز كردند و بنياد افساد و فتنه نهادند و اين حاكم كه امير حسين است از وضع خود متغيّر شده در اموال مردم طمع مىكند و سخن مفسدان گوش مىدارد اگر ناگاه تحقيق ناكرده غضبى راند و كار از دست رود چاره چه باشد [ بيت 
  ]\r\n\r\n","description":"","footnote":"","page_name":" 33 ","page_number":66},
  {"content":"\r\n\r\n علاج واقعه پيش از وقوع بايد كرد * دريغ سود ندارد چو رفت كار از دست \r\nو هركه در اوّل فرصت وظايف حرم مرعى ندارد و جانب احتياط مهمل گذارد و بر دشمن بدانديش اعتماد كند در هلاك خود سعى كرده باشد و در زوال دولت خود كوشيده بنابرين دولت امير صاحب‌قران او را بران داشت تا دران كار تأمّل فرموده غفلت و بىالتفاتى را به كار خود راه نداد و پيش ازانكه دشمن بدانديش برو دست يابد قدم در مقام تدبير نهاد و چون سعادت مساعد بود آن تدبير با تقدير موافق افتاد\r\n\r\nذكر مخالفت امير صاحب‌قران با امير حسين بمشورت شير بهرام و بهرام جلاير\r\nبر ارباب خرد و بينايى و اصحاب عقل و دانايى روشن است كه چون خواست حضرت عزّت جلّ جلاله بكارى تعلّق گيرد اوّل سببى كه موجب بودن آن كار باشد پديد آورد [ بيت 
  ]\r\n ببودن چون شود كارى سزاوار * مهيّا گردد اسبابش بناچار \r\nبنابرين معنى چون ارادت خداى تعالى بزوال دولت امير حسين تعلّق گرفت نخست دلهاى خلايق را ازو متنفر گردانيد و اخلاق او را متغيّر كرد و چون خواست كه اين امير صاحب‌قران را والئ امور عالم گرداند دلهاى ارباب قلوب را به طرف او مايل گردانيد و او را توفيق كارهاى نيكو ارزانى داشت لاجرم دولت از امير حسين روى برتافته دواسپه باستقبال اين صاحب دولت آمد و به حكم فرمان عالم مطاع حضرت ذو الجلال كه  قُلِ اللَّهُمَّ مالِكَ الْمُلْكِ  اشارت بكمال پادشاهئ اوست منشور ضبط مملكت و توقيع حمايت سلطنت در ديوان  تُؤْتِي الْمُلْكَ مَنْ تَشاءُ  باسم شريف او بنوشتند و صفحهء ايّام شهريارئ امير حسين را بدست و  تَنْزِعُ الْمُلْكَ مِمَّنْ تَشاءُ  در نوشتند و ابتداى ظهور اين احوال و نشانهء تبدّل و انتقال آن بود كه چون امير صاحب‌قران از طرف امير حسين متردّد و انديشناك شد نگه داشت نفس و رعايت عرض در اظهار مخالفت\r\n\r\n","description":"","footnote":"","page_name":" 34 ","page_number":67},
  {"content":"\r\n\r\nاو ديد چه هركه اعتماد بر دشمن مكّار و بدانديش غدّار كند چهرهء دولت را خراشيده باشد و خاك نوميدى بر سر مطالب خود پاشيده و چون بديدهء تأمّل در آيينهء تدبير نظر كرد جز آن روى ننمود كه با جمعى دوستان يكدل مشاورت كرده و از گروهى كار ديدگان عاقل معاونت جسته درين امر كبير و خطب جليل شروع كند بنا برين شير بهرام و بهرام جلاير را محرم اين راز گردانيده و با يكديگر مشاورت كرده عهد و ميثاق بستند و بر مخالفت امير حسين متّفق شدند شير بهرام نوكرى عادل نام را از طرف امير صاحب‌قران با خود گرفته رفت و نوكر خود برات خواجه را بگذاشت بر قرار آنكه چون او بيايد اين برود شير بهرام بولايت خود رسيد و لشكر جمع آورد و بعد از فكر و انديشهء بسيار به خدمت امير حسين رفت و خود را در چشم او شيرين كرده بملازمت مشغول شد امير حسين با امرايى كه ملازم بودند بعد از مشورت و جانقى عهد و پيمان بستند و مصلحت دران ديدند كه ملك و عبد الله ؟ ؟ ؟ پير او را پيش امير صاحب‌قران فرستادند مضمون رسالت آنكه چون تا غايت باتّفاق يكديگر قضايا با تمام رسيده كار مملكت بنسق و نظام انجاميد وظيفه آنست كه من بعد بر همان منوال ميان ما صفا و وفا و وفاق و اتّفاق باشد و در بنيان دوستئ ما رخنهء راه نيابد امير صاحب‌قران جواب مكتوب نوشته سخن را روى با شير بهرام گردانيده فرمود كه ناسازگارى و مخالفت تو بنياد نهادى و ياغىگرى تو آغاز كردى و اكنون بمكر و حيلت بامير حسين پيوسته خود را نيك‌مرد مىگردانى و مىخواهى كه ببازى مرا در دام اندازى هم به زودى باشد كه كار تو به آخر رسد و حسرت و پشيمانيت سود ندارد با اين‌همه تو كار خود دانى و من كار خود و بعد ازان بتدبير مشغول شده بهرام جلاير و امير چاكو و عبّاس بهادر را با لشكر بسيار فرستاد تا ولايت امير موسى و على درويش را بقهر و غلبه بستانند چون ايشان ازين حال خبر يافتند بگريختند و بهرام جلاير بددلى كرده انديشيد كه ما از عهدهء مقاومت امير حسين بيرون نمىتوانيم آمد و كار ما خراب خواهد شد بىتوقّف ملازمان و لشكر خاصّهء خود را سوار گردانيده و ايل و ولايت على درويش را غارتيده و بعضى را قتل كرده و ايل خود را رانده به طرف قهلغه روانه شد و امير صاحب‌قران را نديد و با او درين باب مشورت نكرد و امير صاحب‌قران به طرف سمرقند توجّه فرمود تا لشكر جمع آورد درين اثنا يساووريان با امير حسين ياغى شدند و امير سليمان و جاورچى را نيز انگيز كردند و گريخته پيش امير حسين رفتند و درين حال على و الياس و حاجى محمود شاه مطيع شده با جمع يساووريان به خدمت امير صاحب‌قران آمدند بندگئ حضرت\r\n\r\n","description":"","footnote":"","page_name":" 35 ","page_number":68},
  {"content":"\r\n\r\nامير برادر خود قرا نام را با هندوكا در سمرقند شحنه گردانيد امير قرا چون شايستگئ آن كار نداشت خود را بديوانگى نهاد و هندوكا گريخته پيش امير حسين رفت و دران روز كه امير صاحب‌قران بعزيمت جمع لشكر روانه شد اولجاى تركان آغا بيمار بود چون مراجعت فرمود آن بانوى عظمى از عالم فانى بجهان باقى رحلت كرده بود امير صاحب‌قران را از مفارقت او ملالت و اندوه بسيار رسيد و بر وفات او گريه و تأسّف فرمود آرى [ بيت 
  ]\r\n دو دوست جمع كجا ديدهء كه آخر كار * ميانشان ز قضا فرقتى نيفتادست \r\nو چون براى روشن و عقل كامل مىدانست كه هر اجتماعى را افتراقى بر اثر است و هر اتّصالى را انقطاعى متعاقب و از جزع و فزع جز رنج تن و تعب نفس حاصلى نه به قضاى خدا راضى شده صبر و ثبات را شعار حال خود گردانيد\r\n\r\nذكر آمدن امير حسين و بنياد صلح نهادن و باز بجنگ مؤدّى شدن\r\nامير صاحب‌قران چون دل بر مخالفت امير حسين نهاده بود لشكر بسيار ترتيب داده روانه شد و از قهلغه گذشته بموضع بايسون رسيد و از طرف امير حسين ملك و عبد الله ييراو در ظاهر باسم آشتى و صلح و در باطن بانگيز لشكر يساوور رسيدند و امير چاكو و عبّاس بهادر هم دران موضع و اصل شدند امرا مصلحت انديشيدند كه ملك و عبد الله را مىبايد گرفت امير صاحب‌قران رضا نداد و فرمود كه اين فكر از صواب دورست چه اين ايّام آغاز دولت ماست اگر ايشانرا بگيريم مردم ديگر باز نشينند و در توجّه بجانب ما دودل شوند و هر ملك كه بنياد كار خود بر غدر و بىوفايى نهد و در ايذا و هلاك مردم تعجيل نمايد دولت او متزلزل و مضطرب باشد و چون ما بنياد كار خود بر رعايت و حمايت مردم نهيم و استمالت دلها داده از خود آمن گردانيم بعد ازان اگر ايشان قدر آن ندانند و در مقام كفران نعمت قدم نهند دولت ما خود ايشانرا مقهور گرداند و بدئ افعال ايشان بديشان بازگردد پس همان زمان سوار شد و ايشانرا اجازت داده بازگردانيد و در قرشى فرود آمد امير حسين با شير بهرام سوار شدند\r\n\r\n","description":"","footnote":"","page_name":" 36 ","page_number":69},
  {"content":"\r\n\r\nو لشكر جمع كرده مىآمدند مباركشاه و شيخ محمّد دل با امير صاحب‌قران يكى داشتند و بر توجّه به حضرت او عازم بودند امّا چون لشكر امير حسين و شير بهرام بتعجيل رسيدند آن مجال نماند بالضروره بجانب امير حسين رفتند امير حسين خضر خزانه‌دار را با مصحفى كه بدان سوگند خورده بود پيش امير صاحب‌قران فرستاد و از راه كيد و مكر پيش آمده مىخواست كه بحيلت برو دست يابد و پيغام داد كه مخالفت ميان ما موجب خرابئ مملكت است و چون عقل و كفايت و ديانت و مسلمانئ تو معلوم است درين باب فكر كرده در اصلاح حال مملكت و رعيّت سعى نماى من لشكر خود را در چغانا بگذارم و لشكر تو در خزار توقّف نمايد و هريك با صد مرد در چكچك بهم رسيم و عهد و پيمان كرده من بعد دشمنان و مفسدان را مجال ندهيم و روزگارى بأمن و عيش بگذرانيم امير صاحب‌قران از انجا كه كمال عقل و دانش و بسيارئ خرد و كاردانئ او بود بر غدر او اطّلاع يافته مىخواست كه در ان باب فكرى نيكو انديشيده مصلحت وقت را رعايت كند امّا امرا و ملازمان مسلّم نمىداشتند و بر صلح تحريص مىكردند بالضروره لشكر در خزار گذاشته سيصد مرد كارديدهء جيبه‌دار با اسپان فربه اختيار فرمود و قرار كرد كه دويست مرد ازيشان در موضع ده نو باشند و تا حكم نرسد از انجا حركت نكنند و خود با صد مرد روانه شده بده‌نو فرود آمد و امير حسين و شير بهرام با سه هزار مرد گزيده بعزيمت آنكه بمكر و حيلت فرصتى طلبند بيرون آمدند يكى از غلامان امير صاحب‌قران كه پيش ايشان بود گريخته از راه كش بده‌نو رسيد امير صاحب‌قران از انجا گذشته بود و او را اسپ مانده شده بهرام كاياك نام غلامى داشت او را بتعجيل فرستاد تا اين معنى معروض گرداند او از غايت جهل تصوّر كرد كه چون امرا در اصلاح مىكوشند اين خبر رسانيدن موجب افسادست و مناسب نيست آن خبر نرسانيد امير صاحب‌قران ازين معنى غافل وقت سحر در خواب خوش بود كه باغى رسيده خواستند كه جوانب و اطراف فروگيرند امير صاحب‌قران پيشتر از انكه ايشان فرصت يابند سوار شده بتنگ حرم رسيد و لشكر خود را گذرانيده سر راه خصم گرفت و جنگ در پيوسته بضرب تيغ آبدار آن لشكر غدّار را برگردانيد امّا دشمنان همچنان در عقب مىآمدند تا بموضع قاتيليش رسيدند و از انجا قوّت پيش آمدن نداشتند باز ايستادند و آن دويست مرد كه در ده‌نو موقوف بودند چون اين خبر بشنودند متفرّق و پراگنده شدند و امير صاحب‌قران با نفرى اندك از جانب قرشى روانه شده و از خزار گذشته با امراى كامگار و وزراى نامدار مشورت كرده مصلحت در توجّه بجانب\r\n\r\n","description":"","footnote":"","page_name":" 37 ","page_number":70},
  {"content":"\r\n\r\nخراسان ديدند و برين عزيمت در چاه اسحق كه بيرون برداليق بود جمع آمده توقّف نمودند تا لشكرهاى متفرّق جمع آمدند و به طرف ماخان روانه شده از آب آمويه گذشتند و بچول درآمدند و ايلچى بجانب ملك هراة فرستادند و ديگرى بجانب محمّد بيك با آنكه مىدانست كه ايشان درين قضيّه بوجبى نمىنشينند و ازيشان معاونتى چشم نمىتوان داشت امّا غرض آزمايش و اطّلاع بود بر احوال ايشان و تا رفتن و بازگشتن ايلچيان دو ماه و نيم بر سر آب نشستند و هر بازرگان كه از ان طرف مىرسيد پيش خود بازمىگرفتند چون ايلچيان بازگرديدند بازرگانانرا اجازت داده آوازه انداختند كه ملك هراة ما را طلب داشته است و در حال كوچ كرده روانه شدند و بازرگانان بمقام خود رسيدند و خبر دادند كه ايشان به راه هراة رفتند امير موسى سخن ايشان تصديق كرده و بران اعتماد نموده از قرشى بيرون آمد و با هفت هزار مرد در بايمراغ نزول كرده بجانب اوزكند ميل نمود و ملك و چريك با پنج هزار مرد از لشكر قراوناس بجانب خزاز رفته در قورغاشون و گنبد لولى نشسته بودند و با امير صاحب‌قران درين حال غير از دويست و چهل و سه مرد نبود امّا از امراى بزرگ سيورغاتميش اوغلان بود و امير چاكو و امير سارى بوغا و امير حسين و امير حاجى سيف الدين و عبّاس بهادر و آق‌بوغا بهادر و محمود شاه چهل نفر مرد كار اختيار كرده بلب آب آمويه فرستاد تا بىتوقّف اسپانرا در آب راندند و از آب گذشته و در شب خزار را در ميان گرفته مسخّر كردند و كشتيها بدين طرف فرستادند تا بقيّهء لشكر بگذشتند و امراى بزرگ مثل سيورغاتميش اوغلان و امير داود و امير چاكو و امير سارى بوغا و امير حسين و امير حاجى سيف الدين و عبّاس بهادر و آق‌بوغا و محمود شاه شب بموضع برداليق رسيدند و آن موضع را در ميان گرفته فرود آمدند و ايلچئ امير موسى را گرفتند و بامداد سوار شدند و روانه گشته در شب بپزدئ كهنه رسيدند و راهها ضبط كرده هركه از آب مىگذشت مىگرفتند و شبهنگام سوار شده بشيركند رسيدند امير چاكو عرضه داشت كه مصلحت در انست كه توكّل بر خدا كرده بر امير موسى شبيخون آريم امير صاحب‌قران فرمود لشكر ما بغايت اندك است اگر ما را چشم‌زخمى رسد بارديگر جمع شدن ما مشكل باشد شما همين‌جا توقّف نماييد تا من بقرشى روم و جايگاه پيدا كرده يراق كار را بينديشم و مبشّر و عبد الله را با خود برده هرسه روانه شده بقرشى رسيدند امير صاحب‌قران بر لب خندق فرود آمد و آب آن بغايت بسيار بود اسپانرا بمبشّر تسليم كرد كه خدمتگار ديرينه بود و خود بنفس مبارك تا زانو به آب درآمده گذشت و بر دروازه رسيد دروازه را كوفت و معلوم\r\n\r\n","description":"","footnote":"","page_name":" 38 ","page_number":71},
  {"content":"\r\n\r\nفرمود كه به خاك انباشته‌اند از انجا روانه شده ببرج قلعه رسيد و جاى درآمدن پيدا كرد و بعبد الله نمود و فرموده بود تا از برداليق نردبانها آورده بودند تعيين كرد تا در ان موضع نهاده برآيند و بعد از نسق اين قضايا بلشكرگاه خود مراجعت نمود و لشكر بر داشته بقرشى رسيد و چهل و سه نفر مرد پيش اسپان گذاشت و صد مرد را فرمان داد تا از انجا كه بعبد الله نموده بود درآيند بر موجب فرمان در ان موضع نردبانها نهاده برآمدند و امير صاحب‌قران با صد مرد بدروازهء حصار رسيد و لشكر نيز از اندرون بدروازه رسيدند و نگاه‌بانانرا مست خراب ديدند دست بشمشير بردند و همه را هلاك كردند و درويش بوكا دروازه را بتبر بشكست و امير صاحب‌قران برغو زده درآمد مردم قرشى از خواب درآمده حال بران گونه ديدند متحيّر و عاجز ماندند و لشكر منصور قلعه را مسخّر كرده خانهاى امير موسى و اتباع ايشانرا غارتيدند و برده و اسير گرفتند و امير محمّد خوردسال بود امير صاحب‌قران فرمود كه او را گريزانيده بفرستيد تا چون بموسى رسد لشكر او از خوف و هراس پراگنده شوند ايشان به رسيدن امير محمّد انهزام به خود راه ندادند و در شب بملك كس فرستادند و لشكرها جمع كرده و متوجّه شده چهار طرف حصار را در ميان گرفتند امراى عاقل فى الحال به جهت احتياط از حصار بيرون آمدند و دروازهء طرف شهر را امير سارى بوغا نگاه داشت و دروازهء طرف خزار را امير داود و امير مؤيّد و امير حسين محافظت كردند و امير حاجى سيف الدين و عبّاس بهادر و آق‌بوغا بهادر و باقى امرا در مقام جان‌سپارى جدّ و جهد نمودند و مؤيّد با سى مرد از حصار بيرون آمد و خود را بر سپاه دشمن زده جنگى مردانه كرد درين اثنا دوركا بهادر گريخته بحصار درآمد امير صاحب‌قران عزم كرد كه آن‌روز بيرون آيد و دشمن را دست‌بردى نمايد امير حاجى سيف الدين بواسطهء آنكه در علم نجوم و رمل مدخلى داشت مصلحت نديد و گفت فردا وقت چاشت ساعتى بغايت خوبست آن‌روز موقوف داشتند و از طرف دشمن دويست مرد با توره و سپرها به زير حصار در آمدند و چون صبح بدميد ايلچى بوغا بهادر و آق‌تيمور بهادر با پنجاه مرد آماده بر دروازه رسيدند و پل خندق را انداختند و بىتوقّف بر دشمن حمله بردند و امير صاحب‌قران عليشاه و درويشك را فرمود تا با بيست سوار بمعاونت ايشان روند چون پيادگان بدشمن رسيدند تغاى بوغا بهادر شمشير كشيده رسيد آق‌تيمور بهادر راه او را گرفته بيك ضربش از پاى درآورد و در جانب امير موسى جوانى نورسيدهء اوزبيكى بود بجوانى و زور خود مغرور گرز بركشيده بميدان درآمد قزان بوغا بهادر پيش رفت و هردو\r\n\r\n","description":"","footnote":"","page_name":" 39 ","page_number":72},
  {"content":"\r\n\r\nدست او را چنان محكم بگرفت كه مجال حركت نداشت تا بنكى بهادر رسيد و او را بتيغ هلاك گردانيد و امير سارى بوغا و ايلچى بهادر از طرف دروازه تيرباران كردند دشمنان تورها انداخته بگريختند و بخندقى كه براى خود ساخته بودند پناه بردند و آخر الامر گريخته در كوچهاى شهر درآمدند باز توكل با صد مرد از طرفى ديگر حمله كرد و پيادگان خصم تيرباران كرده لشكر منصور را برگردانيدند امير صاحب‌قران با پانزده مرد حمله كرده لشكر را فرمود كه بىتوقّف حمله كنيد ايلچى بوغا و بهرام بر موجب فرموده حمله كردند توكل در زير ديوار نشسته بود ايلچى بوغا رسيد و از بالاى ديوار شمشير بر وى حوالت كرد او سر دركشيده روى بگريز نهاد خراسانى نادانسته و ناشناخته شمشير فرود آورده سر بهرام را بينداخت و از طرف دروازهء خزار لشكر قراوناس ايستاده بودند امير صاحب‌قران با شصت نوكر روانه شد ملك از بيم او بجانب اوروغ گريخت و قيتول او در گنبد لولى فرود آمده بود چون لشكر منصور در عقب رسيد باز كرده فرار نمودند و امير چاكو و امير سيف الدين را فرمان شد كه در عقب ايشان تا تنگ چكچك رفته ايشانرا بدست آرند و اگر نتوانند سعى كرده بفريب بازدارند تا رايات همايون در عقب رسيده ايشانرا دست‌بردى نمايد امرا در ان قضيّه تأخير كردند و امير صاحب‌قران امير داود را پيش انداخته تاخت كرد صد مرد ياغى كمين كرده ايستاده بودند فرصت يافتند و دو گروه شده حمله كردند و بر ايلچى بوغا راندند و او را بر گردانيدند و دست راست دشمن بر امير صاحب‌قران حمله كرد چون از مقابله ضرب شمشير ديدند روى بگريز نهادند و امير صاحب‌قران و امير داود دست چپ دشمن را رانده مجموع كوتلها و اسپان انداخته از هول جان گريزان شدند و خاتون امير موسى در ان لشكر بود و بتومان آغا حامله بود و با ملك همراه گشته گريخته مىرفت امير صاحب‌قران ملك را آواز داد و گفت از بند خون تو گذشتم به راه خود رو و از خاتون امير موسى جدا شو چنان كرد و از خاتون جدا شده گريخت و با زنان نوكرى بود تير پر كرده حوالت مىكرد و نمىانداخت امير صاحب‌قران بتصوّر آنكه او تيراندازى جلد باشد سر اسپ كشيده احتراز مىكرد و مىانديشيد كه از بهر زن تير خوردن مصلحت نيست و نيز اسپ بندگئ حضرت بجو افتاده بود دولتشاه بخشى چون آن حال مشاهده كرد سپر در سر كشيده برو راند آن شخص از سر ضرورت تير انداخت و بىهنرئ او در تير انداختن ظاهر شد و با زنان روى بگريز نهاد و امير صاحب‌قران از آقوبى كه از مضافات قزل‌قاق است بازگشت و امير سيف الدين و امير چاكو از نارفتن در\r\n\r\n","description":"","footnote":"","page_name":" 40 ","page_number":73},
  {"content":"\r\n\r\nعقب دشمن پشيمان شدند و به طرف جيكداليك روانه شده ياغى را از چكچك گذرانيدند و ايل جلاير را كه گريخته مىرفتند گرفته آوردند و درين سال امير صاحب‌قران رمضان مبارك را در قرشى گذرانيد و حكومت بخارا بر محمود شاه مقرّر فرمود و درين حال نيكپى شاه متصدّئ امور خراسان بود و تا كنار آب آمويه ولايت را نسق كرده برو قرار يافته بود و على يساوورى درين اثنا گريخته بود و بمحمود شاه پيوسته و آنجا ساكن شده امير چند نوبت ايشانرا طلب داشت در توجّه نهاون و تقصير نمودند و امير مؤيّد خانهء خود را كوچ كرده بترومجى به طرف خراسان فرستاد ايشان راه گم كرده بىراه رفتند بسيارى از اسپ و اولاغ ايشان هلاك شد بعد از ان قاصدى ديگر روانه شد و ايشانرا بماخان رسانيد\r\n\r\nذكر گريختن امير موسى بجانب امير حسين و لشكر كشيدن بسوى امير صاحب‌قران\r\nامير حسين چون برين احوال اطّلاع يافت امير موسى و اولجايتو و جهانشاه و پولاد بوغا را فرستاد تا بتنگ چكچك رسيدند و ميان قهلغه و تنگ چكچك فرود آمدند و ترتيب جنگ بنياد نهاده كمر دشمنى برميان جان بستند چون خبر ايشان بامير صاحب‌قران رسيد عزيمت شبيخون به طرف ايشان روانه شد و توكّل بر حضرت ذو الجلال كرده از راه يلغوزباغ ياغى را جسته و برف را كوفته از قرناب گذشت و چند كس را از راه بالا باسم ايلغاميشى روانه فرمود ايشان رفتند و كار ياغى تحقيق كرده بيست مرد از طرف دشمنان گرفتند و معلوم كردند كه دشمنان در شب از تنگ چكچك گذشته در جيكداليك فرود آمدند امير صاحب‌قران ديگرباره جمعى را فرستاد تا تحقيق زيادت كنند ديدند كه بر بالاى آق‌قيا لشكر آراسته ايستاده‌اند امير صاحب‌قران صفّ لشكر آراسته از مقابل ايشان متوجّه شد و چون يكديگر را ديدند از راه كوردنك گذر فرمود و ياغى قريب ده هزار مرد بودند از جاى خود حركت نكردند امير صاحب‌قران با دويست مرد آنجا فرود آمد و از انجا عزيمت بخارا فرمود على\r\n\r\n","description":"","footnote":"","page_name":" 41 ","page_number":74},
  {"content":"\r\n\r\nو محمود شاه پيش آمدند و وظايف اعزاز و احترام بتقديم رسانيدند و باتفاق به طرف بخارا رفتند و چند روز آنجا توقّف نمودند و پيشتر ازين قضايا در بعضى از اوقات امير چاكو محمود شاه را بر دم اسپ بسته تأديب كرده بود درين وقت و هم برو غالب شد بنابران امير صاحب‌قران را بران داشت كه به طرف خراسان مىبايد رفت هرچند درين باب مبالغت كرد امير صاحب‌قران بسخن او التفات نفرمود امير چاكو و امير سيف الدين و عبّاس بهادر با يكديگر مشورت كرده بىاجازت بولايت خراسان رفتند چون امير صاحب‌قران اين معنى معلوم فرمود برجاى قرار گرفت درين ولا از طرف امير حسين امير موسى و اولجايتو منقلاى شده ببخارا رسيدند امير صاحب‌قران محمود شاه و على را فرمود كه مصلحت در انست كه پيش رفته بر دشمن شبيخون آريم ايشان درين قضيّه متّفق نشدند و گفتند مصلحت در انست كه چهارپايان را رعايت كرده آسوده نشسته باشيم اگر دشمن قصد ما كند بجواب مشغول شويم امير صاحب‌قران چون ازيشان موافقت نديد جدا گشت و عزيمت صوب خراسان فرمود و چون به آب آمويه رسيد بكشتى از آب گذشته بچول درآمد و شب در ميان كرده بماخان رسيد و به وطن و اصحاب خود پيوست امير حسين با لشكرى ببخارا آمد و محمود شاه و على را محاصره كرد و آخر از راه خداع و مكر تا شيخ عالم بازگشت تاجيكان گفتند گريخت تعجيل كرده در عقب رفتند باز مراجعت نموده تاجيك بسيار را هلاك گردانيدند و بقيّه گريخته جان از ان ورطه بيرون انداختند على و محمود شاه فريادها كردند كسى بسخن ايشان التفات ننمود چون حال برين منوال ديدند در شب دروازه گشاده راه خراسان گرفتند امير حسين تا آب آمويه نكاول در عقب ايشان فرستاد بديشان نرسيدند على و محمود شاه سوار بودند نوكران پياده از آب گذشته بچول درآمدند و در مقام خجالت و شرمسارى به حضرت امير صاحب‌قران آمدند امير تقصيرات ايشانرا بعفو مقابله فرمود و ايشانرا طوى كرده نوازشها نمود و خلعت پوشانيد و باتّفاق ايشان شكار كرده آمن و خوشدل بخانهاى خود بازگردانيد و فرمان فرمود تا نيستانها را آتش انداختند و چون نيها بسوخت و باز زمينها سبز شد اسپانرا علف داده فربه گردانيدند درين اثنا شنيدند كه نيكپى شاه ياغى شده است و نمىگذارد كه لشكريان به طرف امير صاحب‌قران آيند و چون امير حسين نيز ياغى بود ميان دو ياغى نشستن مصلحت نديد توكل بر خداى تعالى كرده از راه تورت كول رفته به آب آمويه رسيدند و آب بغايت بسيار بود امير صاحب‌قران بنفس مبارك خود مباشر شده گذار طلب مىكرد آخر الامر از پايان برداليق گذرگاه اختيار فرمود و امرا را با چهارصد مرد بر كنارهء\r\n\r\n","description":"","footnote":"","page_name":" 42 ","page_number":75},
  {"content":"\r\n\r\nآب از راه شيب روانه كرد و خود با دويست نفر چاشتگاه در آب رانده شامگاه بسلامت بيرون آمدند و شب در ميان كرده سحرگاه اطراف و جوانب نيكپى شاه را فرو گرفتند نيكپى شاه مردى دلير و چابك‌سوار و تيرانداز نيزه‌گذار بود دست بقبضهء كمان برد و گمان برد كه به زور بازوى مردى با قضا ستيزه مىتوان كرد چون سعادت يارى نداد باوّل تير كه گشاد كرد زه كمان گسسته گشت دوركا بهادر و خطاى بهادر در رسيدند و او را گرفته كشتيها روانه كردند تا بقيّهء امرا و لشكر بگذشتند امير صاحب‌قران معلوم فرمود كه لشكر قراوناس در بخارا نشسته‌اند قصد ايشان كرده شب در ميان بموضع بيرمس رسيد و امير خليل و لشكرى را كه نشسته بود مقهور و مغلوب گردانيده مدّت يك ماه در قراول نشست و عزم ماخان كرده نيكپى شاه را به حكم پاداش كارهاى بد بياساق رسانيد و از انجا كوچ كرده در ماخان نزول فرمود و امير چاكو را باسم رسالت به طرف ملك هراة روانه فرمود ملك حسين او را تعظيمى وافر فرموده بانواع رعايتها كرد و به نسبت با امير صاحب‌قران اظهار هوادارى و محبّت نموده در باب موافقت مبالغتها فرمود و گفت من بسرخس مىآيم امير صاحب‌قران نيز از ان طرف تشريف فرمايد تا با يكديگر ملاقات كرده بنياد محبّت را استحكام داده اساس موافقت را بعهد و پيمان مؤكّد گردانيم چون رأى روشن امير صاحب‌قران آيينهء گيتىنماى روزگارست در ان كار فكر فرموده قضاياى گذشته را كه ازيشان به نسبت با پيشينان واقع شده بود مثل امير نوروز و امير چوپان بخاطر عاطر گذرانيد و با خود گفت كه السّعيد من اتّعظ بغيره نيك‌بخت آنكس است كه از قضاياى ديگران اعتبار گيرد اين طايفه با بسياران غدر كرده‌اند اعتماد بر ايشان كردن و عنان اختيار بدست ايشان گذاشتن از طريق عقل و پيش‌بينى دورست و العجب مشهور است كه امير مرحوم چوپان هميشه نكوهش عقل و رأى امير نوروز كردى و گفتى آنچه او كرد از تدبير دور بود اختيار خود بدست غوريان داد و پشت اسپ و صحرا و لشكر را به چهار ديوار قلعه بدل كرد و با اين‌همه چون نوبت بچوپان رسيد از ان معانى غافل شده التجا بهراة كرد تا هم در سر ايشان رفت القصّه چون امير صاحب‌قران مؤيّد من عند الله بود تقدير موافق تدبير او آمد خود را از ان مهلكه رعايت فرموده سعادتش به زبان دولت مىسراييد [ رباعى 
  ]\r\n گر دل ز تو انديشهء به‌بود كند * جان در سر انديشهء خود زود كند\r\nو اينجا كه رسيد اگر عنان باز كشد * خود را و مرا هزار غم سود كند \r\n\r\n","description":"","footnote":"","page_name":" 43 ","page_number":76},
  {"content":"\r\n\r\n\r\nذكر فرستادن امير صاحب‌قران اميرزاده جهانگير را پيش ملك هراة\r\nو چون عزيمت مبارك بر عدم ملاقات و نارفتن به طرف ملك جازم شد رأى رزين آن اقتضا كرد كه جانب ملك بوجهى ديگر مرعى دارد تا همان سلسلهء محبّت كه بتازگى تأكيد يافته انقطاع نپذيرد مصلحت در ان ديد كه اميرزادهء جهانيان نور حدقهء دولت و نور حديقهء سعادت گلبرگ چمن اقبال و كامرانى نوباوهء بوستان زندگانى جهانگير را بمباركشاه سنجرى سفارش نموده با ترتيب و تجمّلى تمام بجانب ملك فرستاد و پيغام داد كه چون مسلمانى و دين‌دارئ تو معلوم دارم اعتماد بر دوستئ تو كرده فرزند و قرّة العين خود را پيش تو فرستادم و اميّدوارم كه در محافظت و رعايت او وظايف مكارم ملكانه تقديم نموده او را ملحوظ نظر شفقت فرمايى و چون ايشانرا روانه گردانيد خود بمباركى با ششصد مرد سوار شده شب در ميانه كرده روز ديگر بچارباغ رسيدند و از طرف خزار در آمده قرشى را در ميان گرفتند و نوكران امير موسى را مقهور گردانيده گرفتند ايشان گفتند كه خويشاوندان قيصر دور شدند و لشكر خود را گرفته گريختند اناچاغ و كودا و اردو شاه و دوركا و شيخ على بهادر غلط كرده بىآنكه تحقيق كنند با بازرگانان جنگ كردند و غالب شده قماش بسيار و مال وافر ازيشان گرفته آوردند امير صاحب‌قران ايشانرا زجر كرده فرمود تا بخداوندان بازدادند و لشكر قراوناس پنج هزار مرد در قوزىمنداق نشسته بودند امير سليمانشاه و برات خواجه و هندو شاه با لشكرها بر سر ايشان آمدند و اناچاغ و كودا از جانب خزار رسيدند و با ايشان متّفق گشتند امير صاحب‌قران را از حال ايشان خبر نبود نيم‌شب سوار شده بنوقت رسيد و آنجا معلوم كرد كه لشكر بسيار جمع شده‌اند درين اثنا امير چاكو از اسپ افتاده مجروح شده بود او را با سى مرد به طرف خراسان فرستاد و امرا مجموع اتّفاق كرده جنگ اختيار كردند امّا على برين معنى متّفق نبود و مصلحت نمىديد امير صاحب‌قران بقهر و جبر او را سوار گردانيد و شيخ على بهادر و آق‌بوغا بهادر را با شست مرد منقلاى ساخته روانه گردانيد و از جانب ياغى هندو شاه با سيصد مرد مقدّمه بود هردو بهم رسيدند و باهم در\r\n\r\n","description":"","footnote":"","page_name":" 44 ","page_number":77},
  {"content":"\r\n\r\nآويختند و جنگى عظيم واقع گشت حضرت عزّت امير صاحب‌قران را ظفر و فيروزى داد تا دشمنانرا رانده بقول لشكر رسانيد و در ان موضع نزول فرموده اسپانرا آسايش داده نماز عصر سوار شد و ششصد مرد را هفت قوشون ساخت و لشكر را دلداراى كرده بر جنگ تحريص نمود امير داود و امير سارى يوغا و حسين و امير حاجى سيف الدين و عبّاس بهادر و آق‌بوغا و هندو و ايليچى و دوركا و شيخ على و امير على و محمود شاه بر جانب دست چپ لشكر ايستادند و امير صاحب‌قران فيروز جنگ در قول لشكر بر دشمن حمله كرد و به زخم شمشير و ضرب بازو مردى آشكارا كرد و در وقت مقابلهء آن دو لشكر بدر الدين و پسرش و على يساوورى روى بگريز نهادند امير صاحب‌قران بر اعدا حمله كرد و دشمنان روى گردانيده پشت دادند و لشكر منصور نيكاميشى كرده تا جيكداليك رسيدند و چهارپايان و اولاغ و جيبهء ايشانرا گرفتند و اولجايتوى تايخانجى و پولاد با امير صاحب‌قران دوستى و اخلاص داشتند و ليكن ياغى شده آمده بودند لشكريان بناشناس سر ايشان بريده آوردند آن معنى از كمال وفا و مرحمت و محافظت سوابق حقوق بر خاطر عاطر امير صاحب‌قران گران آمد و اشارت فرمود تا كالبد ايشان به شهر سمرقند نقل كنند و علما و صلحاى آن مقام بريشان نماز گزارند و حقوق خدمتگارئ ايشان رعايت كنند و بعد از ان فرمود كه مصلحت در انست كه دشمنانرا فرصت ناداده برانيم و بحصار رسانيم و لشكر جمع كرده با امير حسين جنگ كنيم امرا و نوبينان اين معنى مصلحت نديدند و زانو زده عرضه داشتند نصيحت دولتخواهان قبول كرده بجانب سمرقند مراجعت فرمود و از ولايت لشكرها جمع كرده روانه شد و ترماچوق و طغايشاه را در ولايت كش بازداشت تا مالها جمع كرده در عقب آيند چون لشكرها آراسته بسمرقند رسيدند اوج‌قرا بهادر لشكر امير موسى را گرفته بيرون آمد و در آب رحمت سر راه گرفت امير صاحب‌قران چون معلوم كرد لشكر را ترتيب داده و ميمنه و ميسره آراسته رسيد و بنيروى دولت بر سپاه دشمن حمله كرد و بضرب بازوى مردى همه را متفرّق گردانيد و آق تيمور بهادر از عقب رانده تيغ بر اوج‌قرا فرود آورد اوج‌قرا هم بر آق تيمور راند و اسپ او را مجروح ساخت و او را پياده گردانيد و امير صاحب‌قران ياغى را در پى كرده مىدوانيد چندانكه گريخته بحصار درآمدند اوج‌قرا بهادر هزار و پانصد مرد گرفته بازگرديد و صفّ لشكر آراسته متوجّه شد لشكر منصور چون شيران غرّان روى به دو نهادند رعب و هراس بر ايشان غالب شد و پيش از جنگ راه گريز پيش گرفتند و بكويها و محلّهاى شهر رسيدند و چون در بندها تنگ كرده بودند زينهاى اسپان چون پشت سپاه ايشان شكسته\r\n\r\n","description":"","footnote":"","page_name":" 45 ","page_number":78},
  {"content":"\r\n\r\nشد تا نكبت‌زده و مقهور به شهر درآمدند و امير صاحب‌قران بازگرديده چند روزى در فرينكند و ساغزج آسايش فرمود درين اثنا استماع افتاد كه اولجايتو و پولاد بوغا لشكر كشيده مىآيند و ترماچوق را گرفته‌اند و كشته و طغايشاه گريخته خبر آورد امير صاحب‌قران را ازين معنى نايرهء غضب شعله زد و سوار شده با لشكر منصور در آب يام فرود آمدند و ارغونشاه برداليقى را بخبرگيرى فرستاده بود آمد و شخصى را گرفته آورد ازو پرسيدند زانو زده جواب داد كه اولجايتو و پولاد بوغا بتوم فرود آمده‌اند و امير حسين با قول لشكر بنخشب نزول كرده امير صاحب‌قران چون ديد كه لشكر بسيار شدند ولايت خود را تفرقه فرمود و از پايان سمرقند روان شد و امير حسين پيش ازين بامير موسى فرستاده بود كه سر راه ايشان بگيرد و امير موسى و اوج‌قرا بهادر و جمع لشكر ايشان دراچغ كوكلدر فرود آمده بودند لشكر منصور از اطراف تراخت كردند اوج‌قرا طاقت مقاومت نداشت بسمرقند گريخت و لشكرها پراگنده شد و امير صاحب‌قران از انجا شب در ميان كرده بساغرج رسيد و سحرگاه اسپانرا آسايش داده سوار شد و شبهنگام در قرچوق فرود آمد و در وقت صبح بموضع توابوينى رسيد و تا چاشتگاه توقّف نموده از انجا سوار شده شب در ميان كرده بكوكنك و يوزقوشون رسيد و شب آنجا نزول فرمود\r\n\r\nذكر التجا كردن كيخسرو و بهرام بپادشاه توغلوق تيمور و لشكر آوردن\r\nو امّا قضيهء كيخسرو و بهرام آن بود كه ايشان بمغولستان رفته و كوچون تيمور و دور اول را سركرده هفت هزار مرد آورده بودند و در تاشكند فرود آمده امير صاحب‌قران عنان عزيمت هم بدان طرف بازگردانيد و مدّت يك ماه آنجا توقّف فرموده طويها كردند و بذوق و كامرانى گذرانيدند و چون يرليغ پادشاه نفاذ يافته بود كه لشكر و ايل ولايت پيش بهرام جمع شوند او به حكم يرليغ بر ولايت غالب شد و به نسبت با امير صاحب‌قران خدمتى كه لايق باشد بتقديم نرسانيد و آزوق و علفه نفرستاد بلكه مواضعى كه بخاصّهء شريفه تعلّق داشت تصرّف مىكرد و بعلّت آنكه مال به جهت پادشاه حاصل مىكنم تعلّل مىنمود و با آنكه ميان ايشان دوستى قديم و خويشى بود امير صاحب‌قران بواسطهء موافقت او دو نوبت با پادشاه و امرا ياغى شده و در معاونت او بغايت كوشيده بود آن حقوق\r\n\r\n","description":"","footnote":"","page_name":" 46 ","page_number":79},
  {"content":"\r\n\r\nفراموش كرده با او وفا نكرد و جهانيان او را هدف تير ملامت و لعنت گردانيدند و امير صاحب‌قران بر گوشمال و تأديب او قادر بود امّا چون پادشاه را ديده بود و آمده رعايت حرمت پادشاه را ازو درگذاشت و نيز حكما گفته‌اند كه التّغافل من شيم الكرام يعنى در بعضى كارها تغافل كردن و سايه بران نينداختن عادت كريمان و بزرگانست و با اين‌همه او را بمحاربهء اعدا دعوت كرد اجابت ننمود و قدم در مقام موافقت و مرافقت ننهاد امير صاحب‌قران كيخسرو را طوى فرموده ! يكديگر خويشى كرده دختر كيخسرو را رقيّه خانيكه از براى فرزند خود اميرزاده جهانگير خواستارى فرمود و مدّتى بعيش و طرب مشغول شدند\r\n\r\nذكر لشكر كشيدن امير حسين بجانب امير صاحب‌قران\r\nدر ان تأريخ امير حسين لشكرى بسيار با ترتيبى تمام بيرون آورده از قراوناس و شهر سبز گذشته در سالار بولاق فرود آمد و اميران معتبر چون امير موسى و شيخ محمّد و اولجايتو را مقدّمهء لشكر ساخته فرستاد و در عقب قريب بيست هزار مرد فرستاده در بولونكقور فرود آمدند و در ان موضع ملك با دو هزار مرد رسيد و در سوزن‌گران نشست و جهانشاه با هزار و پانصد مرد در رباط ملك فرود آمد و هزار مرد ديگر بر سر راه پيتى قودوغ در خرمن دزك فرود آمدند و چون كار بنصرت و تأييد حضرت عزّت است جلّ جلاله نه بقلّت و كثرت لشكر امير صاحب‌قران بموافقت امير كيخسرو با دو هزار مرد مغول توكّل بر نصرت و بارئ حضرت بارى كرده به طرف لشكر امير حسين روان شدند امير صاحب‌قران با پانصد مرد منقلاى لشكر شده از خواص بيرون آمده بر لشكر جهانشاه شبيخون آورد و ايشانرا پراگنده و زيروزبر گردانيد و هم در ان روز بموضع دزك رسيدند و زمانى توقّف كرده اسپانرا آسايش دادند و اولجاى مغول را با سيصد مرد در ان موضع گذاشتند و امير صاحب‌قران با دويست مرد سوار شده توكّل بر خداى تعالى كرده و استعانت و يارى از بارى خواسته سى نفر مرد كارديده پيش فرستاد و خود با صد و هفتاد مرد به راه اينجكاقول روانه شد دشمنان چون مقدمهء لشكر ديدند متوهّم شدند و گمان بردند كه لشكر مغول رسيد و قول در عقب است\r\n\r\n","description":"","footnote":"","page_name":" 47 ","page_number":80},
  {"content":"\r\n\r\nملك با سه هزار مرد روى بگريز نهادند و چون امير موسى و شيخ محمّد ازين حال خبر يافتند با وجود آنكه بيست هزار مرد داشتند شكست برايشان افتاد و بىتوقّف منهزم و پريشان بازگرديدند و توقّف ناكرده پيش امير حسين رسيدند درين اثنا قاصد كيخسرو رسيد و خبر داد كه آن دويست نفر مغول كه در موضع دزك گذاشته بودند مسلمانانرا غارتيده و اسير گرفته بازگرديده‌اند اين صورت بر امير صاحب‌قران بغايت گران آمد سوار گشته بكيخسرو رسيد و با او مشورت كرده فرمود كه رعيّت ودايع حضرت عزّت‌اند و فرداى قيامت احوال ايشان از ما خواهند پرسيد بتخصيص طايفهء مسلمانان كه مطيع و منقاد ما بوده باشند در تدارك اين معنى كاهلى نمىبايد نمود شصت مرد گزيده از لشكر بيرون كرده فرستاد تا از طرف كوه سياهى نمودند باشد كه خوف بريشان مستولى شود و بدين‌سبب آن اسيران خلاص يابند چون سياهئ ايشان باديد شد رعب و هراس بر مغولان مستولى گشت اسيرانرا با هرچه بغارت برده بودند گذاشته گريختند لشكر منصور اسيرانرا با اموال در تصرّف گرفتند و خلاص دادند و امير صاحب‌قران از انجا توجّه فرموده در خمرك فرود آمد\r\n\r\nذكر غضب كردن امير حسين با امراى خويش\r\nامير حسين چون اين واقعه معلوم كرد امرا و بهادران را ملامتها كرد و زجر و سرزنش فرمود و خود سوار شده بآق كوتل رسيد و ده هزار مرد پيش فرستاد تا از آب خجند گذشته بر سر امير آيند امير صاحب‌قران و كيخسرو با پانصد مرد سوار شدند و شب را بپارسين رسيدند و سر راه و اولوم گرفته برغو زدند دشمنانرا رعب و هراس گريبان گرفته پراگنده گشتند و بهرام جلاير با لشكر مغول از كوتل گذشته بسيرام رسيدند و امير صاحب‌قران و كيخسرو هم بدانجا رسيدند و اغروق ايشانرا در چىكند يافتند و بهرام با لشكر مغول خود را بولايت خود انداختند و امير صاحب‌قران و كيخسرو به جهت قيشلاق موضعى مىجستند كيخسرو باترار رفت و امير صاحب‌قران از انجا بازگشته زمستان در تاشكند گذرانيد و امير حسين با لشكرها بجانب سمرقند بازگشت و پولاد بوغا و چند بهادر را كه ببهادرى موسوم بودند در سمرقند گذاشت و خود در ارهنك‌سراى قيشلاق\r\n\r\n","description":"","footnote":"","page_name":" 48 ","page_number":81},
  {"content":"\r\n\r\nفرمود و سارى بوغا و آق‌بوغا را در ان وقت كه با كيخسرو ملاقات كرده بودند بجانب امير شمس الدين و حاجى بيك بطلب لشكر فرستاده بودند در اوّل وقت بهار آمدند و آوازه انداختند كه لشكر مغول رسيد امير حسين بعلما و مشايخ خجند و تاشكند قاصد فرستاد و التماس كرد كه جمع شويد و به خدمت امير تيمور رويد و سعى كنيد تا در ميان صلح اندازيد و غبارى كه ميان ما نشسته به آب وفا و وفاق بنشانيد علما و مشايخ جمع شدند و به حضرت امير صاحب‌قران رفتند و بعد از تقديم مراسم ثنا و تمهيد وظايف دعا معروض گردانيدند كه چون لشكر انگيختن موجب خرابئ حال رعيّت و مملكت است حسن نيّت و كمال اعتقاد شما آن اقتضا كند كه بمصالحت ميل فرماييد تا مملكت آمن گردد و رعايا مرفّه و آسوده توانند بود و فرمان حضرت عزّت برين منوال است كه الصّلح خير امير صاحب‌قران در خواب ديده بود كه در درياى خجند عمد و سالى بسيار جمع آورده بود و خود در ميانهء دريا بر چوبى نشسته مىداند كه خلاص‌دهنده جز خدا نيست بر سر آن چوب خداى تعالى را سجده كرده از حضرت او بتضرّع و ابتهال نجات و خلاص طلبيد و چون از خواب بيدار شد برأى شريف خود آب را بلشكر تعبير فرموده بود چون علما و مشايخ شفاعت كرده صلح درخواست كردند صورت آن خواب بخاطر مباركش آمد صلاح در ان ديد كه در ان باب مبالغت ننمايد و دل با امير حسين صافى كرده از سر جنگ و خصومت درگذرد و انديشه فرمود كه بىتكلّف آمد شد خلايق و توقّف درين كار خير مصلحت در ان است كه از سر صدق نيّت عهد محبّت تازه كرده بنفس خود بجانب امير حسين روم و سخنى كه باشد روى در روى گفته صلح و صفا كنيم بنابرين سوار شده روز ديگر وقت طلوع آفتاب بر در شهر سمرقند رسيد و مىخواست كه در شهر رود شخصى از شهر بيرون آمد و خبرى دروغ در ميان خلق انداخت كه امير حسين وفات يافت امير صاحب‌قران مصلحت در ان ديد كه در رفتن به شهر تعجيل ننمايد تا تحقيق قضايا كرده معلوم شود كه مصلحت وقت در چيست بدين سبب بسوى شادمان روان شد از لشكر امير حسين چند قوشون در راه پيش آمدند چون قصد طرف او كردند برايشان حمله كرده و ايشانرا رانده به آب بام رسيد و آنجا فرود آمد و زمانى توقّف نمود و اسپانرا سير كرده سوار شد و در نيازى رسيده توقّف كرد امير موسى لشكر كشيده و صفّ آراسته پيش آمد بهادران باهم هم‌سخن شده گفتند امير تيمور است و پيش امير حسين مىرود امير موسى گوش بدان سخنها ناكرده جنگ را ساخته شد بالضروره امير صاحب‌قران نيز دل بر جنگ نهاده حرب را آماده شد و عقلا\r\n\r\n","description":"","footnote":"","page_name":" 49 ","page_number":82},
  {"content":"\r\n\r\nگفته‌اند من استرضى و لم يرض فهو شيطان و من استغضب و لم يغضب فهو حمار يعنى هركس كه رضاى او طلبند و از راه لطف و انسانيّت با او درآيند و او راضى نشود و از راه مردى و مروّت دورى گزيند بحقيقت شيطان باشد و هركه او را از روى غلبه و قهر بغضب آرند و او در مقام بىغيرتى قدم زند از شمار خر و گاو باشد امير صاحب‌قران حاجى سيف الدين و خطاى بهادر را با پنجاه مرد فرستاد كه از عقب ايشان درآمده جنگ اندازند و خود با هفتاد مرد بجانب خزار روانه شده پيش وى را گرفتند لشكر امير موسى چون آن ديدند پراگنده و منهزم شدند و بسيارى از لشكر او انداخته هلاك كردند و بسيارى را در پى كرده فرود آوردند درين حال خبر رسيد كه از امير حسين ( 5 ) لشكر رسيد چون امير صاحب‌قران آن سخن شنود مراجعت كرده ششصد مرد مرتّب گردانيد و بر بالاى بلندى ايستاد ناگاه از لشكر قراوناس سى قوشون مردان گزيده با اسپان خوب بيرون آمدند و ميمنه و ميسره آراسته و صفّ كشيده رسيدند امّا بهم نزديك نمىشدند و سياهى نموده برابر هم مىرفتند آخر الامر ياغى با لشكر خود برجاى بماند و امير صاحب‌قران لشكر آراسته بازگشت و شب در ميان كرده بقاينار رسيده وقت سحرگاه فرود آمد و پيش ازين قاصدى پنجشنبه نام بجانب امير حسين فرستاده بود و در قاينار و شقشار منتظر وى نشسته امير حسين بر صلح و ترك جنگ سوگند ياد كرده و عهد بسته تورانشاه را با پنجشنبه فرستاد تا آن را مؤكّد گرداند امير صاحب‌قران عبّاس بهادر را با تورانشاه پيش امير حسين فرستاد تا تجديد آن عهد و پيمان كنند امير حسين امير موسى و اولجايتو را با ده هزار مرد روانه كرد تا عهد بسته امير صاحب‌قران را پيش او برند ايشان بكوميش كند مزار على اتا رسيده فرود آمدند و امير صاحب‌قران در علىآباد نزول فرموده بود چون رسولان در ميان آمدند و رفتند قرار بران دادند كه هريك با صد مرد با يكديگر ملاقات كنند و چون بهم نزديك شدند نوكران امير صاحب‌قران خواستند كه دست‌بردى نمايند و با يكديگر مىگفتند كه امراى صاحب وجود او اين گروه اند كه آمده‌اند اگر ايشانرا از پيش برداريم ديگر كسى كه او را قوّت مقاومت ما باشد نماند و عقلا فرصت وقت را غنيمت دانند و ازينجا گفته‌اند كه الفرص تمرّ مرّ السّحاب و تسير سير الشّهاب يعنى زمان فرصت زود زوالست چون ابر درمىگذرد و چون ستارهء ريزنده بشتاب مىرود و حكما گفته‌اند كمال عقل مردم بدان توان شناخت كه چون باد دولت دشمن وزان بيند قدم در مقام تواضع نهد و چون علم دولت او را شكسته و افتاده يابد وقت فرصت را از دست ندهد و هيچ خير نباشد در دولتى كه دو\r\n\r\n","description":"","footnote":"","page_name":" 50 ","page_number":83},
  {"content":"\r\n\r\nچيز در ان جمع بود در استيفاى لذّات جسمانى مبالغت بغايت نمودن و بهنگام مجال فرصت از دست دادن و گفته‌اند بزرگئ پادشاهان بر غير ايشان بفضيلت گوهر بلند ايشان است و آن را بپنج چيز توان دانست اوّل رحمتى شامل حال رعيّت دوّم عدلى نگه دارندهء مملكت سيوم هيبتى كه جور ظالم از مظلوم بازدارد چهارم دانشى كه بدان واسطه بر كيد دشمن مطّلع گردد پنجم عاقبت‌انديشى كه بدان فرصت را غنيمت داند و ازينجا گفته‌اند [ بيت 
  ]\r\n مكن وقت ضايع بافسوس و حيف * كه فرصت عزيزست و الوقت سيف \r\nامير صاحب‌قران چون برين حال مطّلع شد با مردم خود ماجرا فرمود و گفت عهد و ميثاق ركنى است از اركان دين و هر پادشاه كه در رعايت اركان دين تهاون نمايد دولت او همواره متزلزل و مضطرب باشد و هر ملك كه خلايق بحسن عهد و وفاى پيمان او مستظهر باشند همواره ملك او معمور و لشكر او موفور باشد و ازينجا گفته‌اند [ بيت 
  ]\r\n تا دل خصمان تو گيرد قرار * عهد تو بايد كه باشد استوار \r\nالقصّه از هردو جانب باهم ملاقات كرده عهد و شرط تازه گردانيدند و امير صاحب‌قران در اوتاغ امير موسى فرود آمد و وحشت و جفا بالفت و صفا مبدّل شد و لشكرها را اجازت داده بازگردانيدند و امير صاحب‌قران بجانب كش توجّه فرمود و در ان وقت امراى بدخشان با امير حسين ياغى بودند و امير حسين لشكر كشيده بجانب ايشان رفته بود و دو لشكر مقابل هم نشسته و لشكر او در ان ولايت دست‌درازى مىكردند امير صاحب‌قران سوار شده از كش بجانب خراسانيان توجّه نمود خراسانيان چون خبر يافتند بلخ و خلم را غارت كرده برگشتند امير صاحب‌قران از آب آمويه گذشته از ترمد بجانب امير حسين رفت چون امير حسين را از توجّه او خبر شد با شاهان بدخشان صلح كرده باز گرديد چون بقندوز رسيدند با يكديگر ملاقات كرده از سر صفاى درون از گذشتها درگذشته متّفق و يكدل شدند و چند روز بر بالاى اشكميش يكديگر را طوى كرده بعيش و طرب گذرانيدند و از انجا لشكر كشيده بجانب كابل توجّه نمودند و حصار كابل را كه پولاد و آق‌بوغا ياغى شده بدان پناه برده بودند در ميان گرفتند و بنياد حرب نهادند و امير صاحب‌قران در ان جنگ داد مردى و مردانگى داده دشمنانرا عاجز و مضطرّ گردانيد و خطاى بهادر و شيخ على بهادر با بسيارئ ديگر از نامداران در ان جنگ زخم‌دار شدند و آخر الامر حصار را مسخّر كرده هردو دشمن را گرفته آوردند ديگرباره امير حسين با امير صاحب‌قران مشورت كرد و گفت عزيمت برانست كه بجانب بلخ روم و آن را\r\n\r\n","description":"","footnote":"","page_name":" 51 ","page_number":84},
  {"content":"\r\n\r\nعمارت كرده حصار سازم درين كار آنچه بخاطر آيد بگوى امير صاحب‌قران فرمود كه برادر شما عبد الله كه عالم بوجود او مفتخر و منوّر بود در زمان امير قزاغان مجموع مملكت را او مىدانست وقتى بخاطرش آمده بود كه بجانب سمرقند رود امراى بزرگ كه در خدمت او بودند عرضه داشتند كه ولايت خود را گذاشتن و ولايت بيگانه را معمور ساختن از طريق عقل دورست من نيز جهت صلاح كار تو اين معنى مصلحت نمىبينم گفت هرآينه رأى ترا صواب مىبينم و در دولتخواهى و نيك‌انديشئ تو شكّى ندارم امّا مرا اين داعيه بر خاطر غالبست و منع خاطر خود از ان نمىتوانم كرد\r\n\r\nذكر آمدن امير حسين به شهر بلخ بعد از گرفتن حصار كابل\r\nآخر امير حسين از انجا به طرف بلخ روانه شد و امير صاحب‌قران را با خود مصحوب گردانيد چون آنجا رسيدند و دربارهء عمارت حصار انديشه و تدبير مىكردند و صواب و خطاى آن مىانديشيدند ناگاه خبر رسيد كه مغول لشكر كشيده رسيدند امير صاحب‌قران و امير موسى و على منقلاى شدند و لشكر مغول در تاشكند نزول كردند و زمستان آنجا گذرانيدند و امير حسين در ولايت كش با قول لشكر قيشلاق كرد و امراى او در موقور قرا نشستند و قمر الدين و كپك تيمور و شير اغول با بعضى از لشكر مغول قصد امير حاجى بيك كردند و لشكر كشيده آمدند و چون بنزديك هم رسيدند باهم هم‌سخن شده بازگرديدند قمر الدين و كپك تيمور حيلت كرده بگريختند و امير حاجى با لشكر خود در پى كرده شيراغول را گرفت و بياساق رسانيد و مغولان بهم برآمدند و در ان حال شاهان بدخشان تاخت كرده بقندوز درآمدند و غارت كردند و امير صاحب‌قران و امير موسى گفتند كه ولايت و لشكر مغول منهزم شده پراگنده شدند در عقب ايشان تاخت آريم امير حسين بدان رضا نداد\r\n\r\n","description":"","footnote":"","page_name":" 52 ","page_number":85},
  {"content":"\r\n\r\n\r\nذكر منقلاى فرستادن امير حسين پسر خود جهانملك را مصاحب امير صاحب‌قران\r\nديگرباره ترتيب و كارسازئ لشكر كرده بجانب بدخشان روانه شدند و چون امير حسين بموضع كشيم رسيد قول لشكر خود را آراسته پسر خود جهانملك را بامير صاحب‌قران سپارش نمود و او را منقلاى لشكر گردانيد امير صاحب‌قران از انجا سوار شده بجانب دشمن روانه شد و دشمنان از كوتل كركس فرود آمدند چون سياهئ لشكر را ديدند روى بگريز نهادند و كوتل جرمونك را گرفتند و آنجا هم توقّف نتوانستند كرد گريختند و پل و گذر آب را خراب كردند و اولومها را گرفته ايستادگى نمودند ديگرباره امير صاحب‌قران گذرگاه پديد كرده و لشكر خود را آراسته بگذرانيد ياغى باز از انجا كه بودند گريختند و بجانب نباتار بشاهان بدخشان رسيدند و باهم متّفق شده نباتار را بگرفتند و در پيش آب بزرگ كوهى محكم و درهء عظيم بود لشكر خود را آراسته بالاى آن كوه برآمده گاوسپر و تورها پيش نهادند و چون سياهئ لشكر را ديدند ديگرباره بگريختند و ازين طرف قونكقاراولانك راههاى آب آمويه را گرفتند و كمين‌گاهى كه داشتند استوار كرده ايستادند چون منقلاى لشكر امير صاحب‌قران رسيد بهادران پيش رفته جنگ آغاز كردند و ياغى را فرود آوردند و شاه شيخ على بدخشانى را در پى كرده رسيدند و او را گرفته گلهاى اسپ و گوسفند ايشان غارتيدند و بازگشتند امير صاحب‌قران فرمود كه چون ياغى گريخت ولايت مىبايد گرفت جهانملك را بجانب كوران روانه فرمود ايشان بليلغار روانه شده غارت و اولجاى بسيار گرفتند امّا در بازگشتن دشمنان سر راه نگاه داشته هرچه گرفته بودند باز ستدند و بعضى از لشكر را كشتند و صد و سى كس را از اسپ انداخته گرفتند و جهانملك بگريخت چون اين خبر بامير صاحب‌قران رسيد بنفس خود سوار شده و بر بالاى كوه دابان با سيزده نفر برآمده سر راهى تنگ كه ممرّ ايشان بود بگرفت و بعد از جنگ بسيار و كوشش بىشمار ايل و حشم خود را از دشمن باز ستاد و از امير صاحب‌قران منقولست كه فرمود اين‌همه جنگها كه كرده‌ام و وقايع كه بر من گذشته بسختئ آن جنگ نديده‌ام درين حال پنجاه مرد با ساز و سلاح بامير صاحب‌قران\r\n\r\n","description":"","footnote":"","page_name":" 53 ","page_number":86},
  {"content":"\r\n\r\nنزديك رسيدند و دويست مرد ديگر بمدد ايشان آمدند ايلچىبوغا مردانگى كرده خود را در ميان پيادگان انداخت و چند تاجيك را سيلى بر گردن زد و به زبان شيرين با ايشان سخن گفت و تقرير كرد كه اين امير كه پيش شما ايستاده است امير تيمور است اسيران شما را خلاص كرده بشما مىدهد اين كارهاى بيهوده چرا مىكنيد دشمنان از جاى خود او را سر فرود آوردند و از ميان ايشان دو مرد بيرون آمدند و خدمت نمودند اشارت فرمود كه آنچه از اسپ و جيبه از ولايت ما گرفته‌ايد جمع كرده پيش ما آريد تا اسيران شما را بشما دهيم همه در مقام خدمت فرمان بردند و اشارت او قبول كردند و هرچه از آلت و جيبه گرفته بودند آوردند و از بهر امير صاحب‌قران و جهانملك دوقوزها كشيدند و اشارت نافذ شد تا اسيران ايشانرا بازدادند و از انجا برگشته لشكر قول بتعجيل رسيدند و تيزكچى جلاير ببدخشان درآمده بود اميران گفتند در وقت مراجعت پرسيده شود امير صاحب‌قران اين سخن شنوده غضب فرمود و ايشانرا حاضر كرده قضيّه پرسيده چوب ياساق زدند\r\n\r\nذكر ياغى شدن شيخ محمّد و كيخسرو با امير حسين\r\nامير حسين قاصدى بجانب امير صاحب‌قران فرستاد كه كيخسرو و شيخ محمّد ياغى شده اند بايد كه بىتوقّف حاضر شوى كه تدبير اين مهمّ بىرأى و مشورت تو ميسّر نمىشود فى الحال سوار شده بسالى سراى بلب آب رسيده ملاقات كرد امير حسين آنچه وظيفهء اكرام و احترام باشد بتقديم رسانيد و از مراسم تبجيل و تكريم هيچ دقيقه مهمل نگذاشت و در وقتى كه امير صاحب‌قران در بدخشان نشسته بود شيخ محمّد و كيخسرو سخنى گفته بودند و نشانى بامير حسين فرستاده و او آن را محافظت كرده نگاه مىداشت و امير صاحب‌قران بران مطّلع بود درين حال با خود گفت اگر امير حسين را عهد و پيمان راستست و دل با من صافى بايد كه اين سخن با من بگويد و آن نشان به من بنمايد چون بران موجب واقع نشد و ازو پنهان داشت در حقّ امير حسين بدگمان شده در فكر مىبود و درين حال در اوتاغ نشسته بود كه دو مرد درآمدند و نمودند كه امير حسين در حقّ تو انديشهء بد دارد و قصد گرفتن تو كرده از انجا كه كمال مردى و قوّت نفس\r\n\r\n","description":"","footnote":"","page_name":" 54 ","page_number":87},
  {"content":"\r\n\r\nو شجاعت و جلادت او بود دل از ان نترسانيد و با كس اظهار نكرد درين اثنا شخصى آمد و مكتوبى عرض كرد كه از زبان پادشاه بامير موسى نوشته بود كه فرصت نگاه داشته امير تيمور را بگير آن مكتوب را پنهان داشت و با خود گفت اين دروغ باشد اگر ايشانرا اين در خاطر بودى روز ملاقات قصد كردندى امير موسى را چه قدرت آن باشد كه مرا گيرد اين فكر فرموده سوار شد و بتاختن رفت تا آن سخن بازپرسد و درست و راستئ آن روشن گرداند چون رسيد ديد كه امير حسين بكنار آب آمده است درين حال از كشتى مردى بيرون آمد و در گوش امير حسين گفت كه ياغى رسيده است لشكرها آماده مىبايد كرد امير حسين امير صاحب‌قران را فرمود كه منقلاى لشكر شده از آب بگذر و لشكر خود را آراسته داشته پيش رو كه پيش از تو زنده حشم نيز بلشكر رفته است امير صاحب‌قران لشكر خود را از آب گذرانيده روانه شد دشمنان از بيم حملهء او پشت بهزيمت دادند و بجانب آلاى رفتند كيخسرو گريخت و زنده حشم در عقب او نكاول شد و شيخ محمّد گريخته امير صاحب‌قران نيكاميشئ او فرموده به آب خجندش رسانيد و او از انجا گريخته به طرف تاشكند و اترار روانه شد و رايات دولت مظفّر و منصور بكش درآمدند امير صاحب‌قران تا غايت بر موجبى كه ذكر رفت در امور ملك و دولت امير حسين وظايف مردانگى بتقديم مىرسانيد و از سر صدق و اخلاص در روى دشمنان او تيغ مىزد و اعداى او را منكوب و مخذول مىگردانيد و خواهر امير حسين در حبالهء او بود و اسباب خويشى و دوستى بانواع مؤكّد شده و نوبتى كه پادشاه عادل خان كه امير حسين او را بسلطنت نشانده بود ازو گريخته از شهر كش مىگذشت امير صاحب‌قران چون معلوم كرد در پى كرده جنگها كرد و او را گرفته پيش امير حسين فرستاد و بعهد و شرط دوستى وفا كرده به هيچ وجه در قضاياى او تهاون و خويشتن‌دارى نمىفرمود بعد ازين همه كوشش و جان‌سپارى به دو پيغام داد كه ولايت خود را كوچ كرده پيش ما آى كه مهمّات موقوف حضور تست و پولادبوغا و خليل مدد اين معنى شده او را بر قصد و ايذا مىداشتند و امير مؤيّد در حالت مستى پسر جاورچى را هلاك گردانيد و امير حسين قاصد فرستاد تا خانهء شيرين بيك آغا را كه خواهر كهتر امير صاحب‌قران است كوچ كنند و اميرزاده جهانگير را فرستاد و بامير صاحب‌قران پيغام داد كه امير موسى را با ايل خود كوچمان پيش ما فرست و تو بضبط ولايت مشغول گشته آنجا باش و مىخواست تا بدين حيلت او را آمن گرداند و امير حسين اگرچه مردى دلير و بهادرى با شمشير بود امّا بخيل و ممسك بود و مردم بدين‌سبب ازو\r\n\r\n","description":"","footnote":"","page_name":" 55 ","page_number":88},
  {"content":"\r\n\r\nمتنفّر بودند و بيشتر مردم ازو روىگردان شدند آرى [ بيت 
  ]\r\n بخل عيبيست كه صد فضل بپوشاند وجود * كيمياييست كه صد عيب هنر گرداند \r\n\r\nذكر محاربت امير صاحب‌قران با امير حسين و لشكر كشيدن بجانب او\r\nچون امير حسين دل با مردم متغيّر گردانيد و طمع در مال و قدح در عرض مردم مىكرد دلها با او متغيّر شد و احوال دولت و مملكت برو بگرديد حضرت عزّت عزّ و علا مىفرمايد  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  يعنى تا قومى از مردم در احوال و اوضاع خود تغيير نكنند حضرت عزّت احوال بريشان متغيّر نگرداند و هر پادشاه كه طمع بمال رعيّت و اركان دولت خود كند بر مثال كسى باشد كه بر بالاى ديوارى ايستاده باشد و بن ديوار را مخلخل گرداند هرآينه ديوار بيفتد و آنكس را بيم هلاك باشد و ازينجا گفته‌اند [ بيت 
  ]\r\n از رعيّت شهى كه مايه ربود * بن ديوار كند و بام اندود \r\nو هر ملك كه نيكخواه خلق بود و مبناى كار خود بر تفقّد خلق و رعايت رعيّت نهد دلها بر محبّت او راسخ گردد و همّتها بر دعا و ثناى او مقصود شود و ازينجا گفته‌اند [ بيت 
  ]\r\n شهر و سپه را چو شوى نيكخواه * نيك تو خواهد همه شهر و سپاه \r\nامير صاحب‌قران چون تغيّر احوال و تبدّل افعال و اقوال او مشاهده فرمود بديدهء فراست در جام جهان‌نماى ضمير خود چهرهء ملك و دولت او را خراشيده ديد و فتور بحواشئ احوال او راه يافته با امير موسى مشورت فرموده گفتند كه بر قول و فعل او اعتماد نمانده است و مفسدان در مزاج او مجال تصرّف يافته‌اند مىانديشم كه ناگاه بسخن ارباب اغراض غدرى كند و مكرى انديشد و قصدى پيوندد امراى دولت و نوبينان مملكت مثل امير داود و امير چاكو با حضرت صاحب‌قرانى يكدل شده حسين بيك و امير حاجى سيف الدين و عبّاس بهادر و آق‌بوغا بهادر و شيخ على بهادر و دولتشاه بخشى و ايلچى بهادر بتبعيّت ايشان اين مجموع نيز بر مخالفت امير حسين اتّفاق كردند و از اطراف و جوانب نيز برين معنى تحريص نمودند و عاقبت اظهار مخالفت نموده على يساوورى را بر تيغ گذرانيده و استعانت از حضرت عزّت جلّ جلاله خواسته لشكرها\r\n\r\n","description":"","footnote":"","page_name":" 56 ","page_number":89},
  {"content":"\r\n\r\nآراستند و روى به طرف امير حسين نهادند و شيخ محمّد به طرف خجند گريخته بود و از آب گذشته و باترار رسيده امير هندو را بگرفتن او فرستادند امير موسى با قول لشكر امير صاحب‌قران بموضع خزار رسيد و عهد و پيمان شكسته بنابر فكرهاى فاسد و انديشهاى محال بجانب سمرقند روانه شد امير صاحب‌قران چون ازين حال آگاه شد توكّل بر خدا كرده با لشكر خاصّه و معتمدان خود روان شد و پادشاه‌زاده سيورغاتميش و امير مؤيّد و حسين بيك و جمعى ديگر از بهادران منقلاى لشكر ساخته پيش فرستاد و در قول بنفس سارك خود ايستاد و چون منقلاى بترمد رسيد و سياهى نمودند منقلاى لشكر امير حسين هندوشاه و خليل از دور سواد ايشان ديدند بىتوقّف روى بگريز نهادند و امير صاحب‌قران در عقب ايشان روانه شد درين حال امير معظّم و سيّد محترم سيّد بركه از جماعت سادات مكه شرّفها الله تعالى پيش آمد و طبل و علم پيش‌كش كرد و آن را بفال مبارك دانسته بىتوقّف روانه شد و بچغانا رسيده نزول فرمود و از انجا امير چاكو را به جهت انگيز لشكر سولدوز و لشكر خاصّهء خود بقتلان فرستاد و امير هندو در پى كرده بشيخ محمّد رسيد و او را گرفته با خود آورد درين وقت امير صاحب‌قران بشاه بدخشان قاصد فرستاد و لشكر خواست امير حسين اولجايتو را از قندوز رانده بود درين ايّام امير اولجايتو و شاه بدخشان شيخ محمّد در موضع خلم با جميع توابع و لشكر با امير صاحب‌قران ملاقات كردند و كيخسرو كه از امير حسين گريخته بود هم ملحق شد و جميع امرا و سرداران از اطراف و جوانب روى بآستانهء او نهادند آنگاه برادران نامدار را منقلاى ساخته پيش فرستاد شيخ على بهادر ياغى را از دور ديد حمله كرد و جنگى سخت درپيوست امّا ظفر نمىيافت خطاى بهادر از طرفى ديگر درآمد و دشمن را باتّفاق از جاى برداشته براندند و شيخ على بهادر در ان مصافّ چوپان سربدار را گرفته آورد\r\n\r\nذكر جلوس پادشاه سيورغاتميش بپادشاهى\r\nچون قاعدهء مقرّر و ضابطهء معيّن است كه بىپادشاه كه سايهء حضرت إله است امور مملكت نظام نپذيرد و قواعد سياست و عدالت استقامت نيابد و هرگاه كه پادشاهى مستقلّ از دودمانى بزرگ كه شايستگئ سلطنت ايشان ظاهر باشد نباشد هرج‌ومرج\r\n\r\n","description":"","footnote":"","page_name":" 57 ","page_number":90},
  {"content":"\r\n\r\nبه حال عالم راه يابد و كارها از حدّ نسق و نظام بيفتد نه سپاه را پشت و پناهى بود و نه رعيّت را ملجأ و ملاذى باشد و چون شخصى متعيّن آن منصب جليل را لايق آيد و متقلّد امور ايالت شود از جوانب و اطراف مفسدان قطع طمع كرده سر بر جادّهء اطاعت و فرمان‌بردارى نهند و قضيّهء بنى اسرائيل شاهد اين دعويست كه چون مملكت ايشان از پادشاهى متعيّن خالى شده بود با وجود آنكه يوشع پيغمبر در ميان ايشان بود و بروايتى شمعون و بروايتى اشمويل اين التماس نمودند كه ابعث لنا ملكا نقاتل فى سبيل اللّه يعنى ما را ملكى تعيين كن تا پشت و دل ما به دو قوى شود و با كفّار و دشمنان دين جهاد كنيم بنابرين چون امير صاحب‌قران قواعد مملكت و دولت را بضرب بازوى مردى و يمن طالع مسعود و موافقت تدبير با تقدير و وقوع اتّفاقات حسنه مستحكم گردانيد خواست كه احياى خاندان چغتاى كرده صحّت نظر دوربين پادشاه بزرگ چنكيز خان را كه چغتاى را بقراچار برلاسى سپرد كه جدّ بزرگوار اين امير صاحب‌قران بود بعد از انقضاى قرنها بر عالميان روشن گرداند با نوبينان و امرا مشاورت كرده پادشاه سيورغاتميش خانرا كه از ان خاندان بزرگ سلطنت را متعيّن بود بطالعى سعد و بختى فرخنده و روزى مبارك و ساعتى ميمون در موضع ارپوز بر سرير مملكت بپادشاهى نشاند و آنچه فراخور چنان مجلسى باشد از ترتيب و آيين پادشاهانه مرتّب فرمود و چند روز در عيش و كامرانى بسر آوردند و راه يوسون و ياساق بر قواعد قديم مجدّد فرموده باز به ترتيب لشكر و آراستن سپاه مشغول شده تا بشوكب و عظمتى هرچه بيشتر بجانب امير حسين توجّه فرمود و چون اين خبر منتشر شد لشكرها از اطراف جمع شدند و زنده حشم نيز رسيد و همه مجتمع شده اطراف و جوانب قلعه را در ميان گرفتند از اندرون قلعه سوار و پيادهء بسيار بيرون آمدند و جنگ انداختند و اميرزادهء جهان و پرتو آفتاب عدل و احسان درّ درياى شهريارى و گوهر افسر بختيارى اميرزاده عمر شيخ بهادر كه فرزند دلبند امير صاحب‌قران بود در سنّ شانزده سالگى روى بدروازه آورد و هرچند منع كردند مقيد نبود و الحقّ در ان سنّ داد مردى و مردانگى داده دشمنانرا بازنشاند امّا آخر الامر تيرى بر پايش رسيد و مجروح گردانيد استادان جرّاح جاى زخم را داغ كردند و او از كمال غيرت و مردانگى آه نكرد و چين در ابرو نينداخت و چون شب درآمد لشكر از دو طرف بازگشتند و صبح صادق باز طبل جنگ زدند و مردان جنگى دروازه گشوده بيرون آمدند و جنگ در پيوستند تا بمرتبهء رسيد كه جويهاى خون در معركهء كارزار روان شد و سر سركشان چون گوى در خم چوگان بلا افتاد [ شعر 
  ]\r\n\r\n","description":"","footnote":"","page_name":" 58 ","page_number":91},
  {"content":"\r\n\r\n دهاده برآمد زهر دو سپاه * جهان شد ز گرد سواران سپاه\r\nز كشته همه دشت آوردگاه * سر و دست و پا بود و تيغ و كلاه \r\nچون حال بدين مقام رسيد امير حسين خايف و عاجز شد و در چنين حالتى آن قوّت نفس نداشت كه مال را سپر سر و جان و عرض خود گرداند و همّت آن نه كه يك درم به هيچ آفريده دهد [ بيت 
  ]\r\n چو دارى ز شمشيرزن زر دريغ * دريغ آيدش دست بردن بتيغ \r\nلاجرم اكثر لشكر متفرّق گشته با او دودل شدند و از غايت خوف در حصار در بست و بحقيقت در دولت بر خود بسته گردانيد امير صاحب‌قران پيغام فرستاد كه اگر جان مىخواهى پيمان وفا كن امير حسين تضرّع نمود و گفت از امارت و دولت و ملك و مال درگذشته‌ام راه من گشاده فرماى تا بيرون آيم و بجانب كعبه روم امير صاحب‌قران در جواب فرمود كه دولت تو برگشته است و روز تو به آخر رسيده جز بيرون آمدن و تسليم شدن چارهء نيست آخر الامر بعد از تردّد رسل و رسايل قرار بران رفت كه روز ديگر بيرون آيد و در امان باشد امير حسين بران اعتماد نكرد و در شب با دو نوكر از قلعه بيرون آمد و بر منار گريخته پنهان شد امّا چون اجل رسيده بود حيلت و دفع سود نداشت\r\n\r\nذكر گريختن امير حسين و برآمدن بر منار\r\nو از غرايب اتّفاقات آنكه شخصى را اسپى ضايع شده بود و در طلب آن بهرطرف مىگرديد فكر كرد كه بالاى منار برآيد و در صحرا اسپ را احتياط كند امير حسين را ديد و شناخت بيچاره از خوف و خطر جان مشتئ مرواريد به دو بخشيد و سوگند داد كه راز مرا فاش مگردان و اگر عمر وفا كند و دولت بازآيد با تو نيكوييها كنم و ثواب آخرت خود خدا داند آن شخص بسوگند و عهد او را آمن گردانيد و فى الحال فرود آمد و به حضرت امير صاحب‌قران رفت و صورت حال معروض گردانيد چون آن خبر شنودند امراى دولت سوار شدند و پيادگان روانه كرده اطراف منار را فرو گرفتند و او را بقهر و جبر فرود آوردند و دست‌بسته به خدمت امير صاحب‌قران حاضر كردند [ بيت 
  ]\r\n\r\n","description":"","footnote":"","page_name":" 59 ","page_number":92},
  {"content":"\r\n\r\n سرى كه گردن از امرت كشيد گردونش * بر آستان تو اكنون كشان‌كشان آورد \r\nامير صاحب‌قران از انجا كه مكارم ذاتى و شناختن حقوق صحبت و رعايت سوابق خدمت بود مىخواست كه از خون او درگذرد درين حال كيخسرو درآمد و زانو زده خون برادر دعوى كرد امير صاحب‌قران در ان باب تعلّل مىفرمود و درين اثنا گريه بر وى غالب شد و مىخواست كه حقوق صحبت را مرعى دارد امير اولجايتو بگوشهء چشم بامير مؤيّد و كيخسرو اشارت كرد غلو كردند و مشورت ناكرده او را بقصاص‌گاه بردند و بياساق رسانيدند و پادشاهى كه او نشانده بود با دو پسر در عقب او به همان راه بعالم عدم فرستادند آرى  وَ تِلْكَ الْأَيَّامُ نُداوِلُها بَيْنَ النَّاسِ  علم دولت هرروز بر بامى مىزنند و خطبهء سعادت و فيروزى هر هفته بنامى مىخوانند در عالم كون و فساد نه بر مملكت و پادشاهى اعتمادست و نه بشوكت و قوّت استظهار دنيا عروسيست كه هر روز دست در آغوش شوهرى كند و حريفى كه هر ساعت دل بر مهر ديگرى نهد نه دولتش پايدار ماند و نه مهرش بر يك قرار نه قولش درست آيد و نه عهدش استوار كه دل بعشوهاى او خرسند گردانيد كه در آخر نصيبش غم و اندوه نبود و كه خاطر را بفريب او خوش كرد كه نه عاقبت پشيمانيش فزود [ شعر 
  ]\r\n ترا دنيا همى گويد كه دل در من ببندى به * چرا اين پند ننيوشى ازين گوياى ناگويا\r\nچه ورزى مهر بد مهرى كزو بيجان شد اسكندر * چه بازى عشق با يارى كزو بىملك شد دارا \r\nدرين بيابان بىپايان هزار تشنهء حرص را سراب پندار بر خاك خسار انداخته است  حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ  و درين مجلس انس هزار نازنين را شراب امل از پاى درآورده كأنّهم أعجاز نخل منقعر [ بيت 
  ]\r\n دل در جهان مبند كه كس را ازين عروس * جز آب چشم و خون جگر در كنار نيست \r\nالغرض آن شوكت و اقتدار زايل شد و آفتاب سعادتش بحدّ غروب رسيد آن دولت روى بزوال نهاد و آن سرير پندار بر خاك مذلّت و خوارى افتاد [ بيت 
  ]\r\n سر الپ ارسلان ديدى ز رفعت رفته بر گردون * بمرو آتا به خاك اندر سر الپ ارسلان بينى \r\n\r\n","description":"","footnote":"","page_name":" 60 ","page_number":93},
  {"content":"\r\n\r\nو چون بساط دولت او را درنوشتند شادروان عزّ و جلال امير صاحب‌قران را بر آسمان رسانيدند و منشيان قضا و قدر منشور  إِنَّا جَعَلْناكَ خَلِيفَةً فِي الْأَرْضِ  از ديوان لا يسأل عمّا يفعل باسم شريف او نوشتند و بطغراى تؤتى الملك من تشاء رسانيده زمام حل و عقد عالم در كفّ كفايت او نهادند  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  سابق قضا بتازيانهء قدر اسپ دولتش را در ميدان ظفر مىراند و رايد اقبال باستقبال آمده اين دو بيت مىخواند [ شعر 
  ]\r\n خدايگانا ايزد ترا فرستادست * كه چار حدّ جهان آن تست زو بستان\r\nگواه دعوى مملكت زبان شمشيرست * براى دعوى خود آن گواه مىگذران \r\nچون قضيّهء امير حسين باتمام رسيد و مملكت بلخ در تحت تسخير درآمد قلعه و حصار را ويران كردند و عمارتها را از بيخ بركندند و لشكر از اطراف دست غارت برگشودند و غنيمت بسيار گرفتند و آوازهء آن فتح در عالم منتشر گشت و جهانيان ازين قضيّه حسابها برگرفتند و آوازهء صاحب‌قرانى او در آفاق شايع شد آنگاه بر آب بلخ پل بسته از شهر كش گذر فرموده عازم جانب سمرقند شد و چون آنجا رسيد در محلّ انس و مقام عزّ قرار گرفته بعمارت قلعه و حصار و سرايهاى نامدار امر فرمود مهندسان و بنّايان بر حسب فرمان خانهاى زرنگار ساختند و مواضع پادشاهانه پرداختند و چون مملكت در تحت تصرّف امير صاحب‌قران آمد باتّفاق امرا و نوبينان سرير مملكت و پادشاهى بوجود پادشاه جهان سيورغاتميش خان بتجديد مزيّن فرمودند\r\n\r\nذكر گريختن امير موسى بعد از گرفتن بلخ و رفتن او بجانب تركستان و فرستادن حضرت امير صاحب‌قران جونكى را بسوى وى و محاربهء ايشان\r\nدرين اثنا امير موسى گريخته راه تركستان پيش گرفت و امير جونكى را بجانب او فرستادند به دو رسيد و جنگ كرده او را گريزانيد امير موسى در يايلاق و كوهستان\r\n\r\n","description":"","footnote":"","page_name":" 61 ","page_number":94},
  {"content":"\r\n\r\nسرگردان شده مىگريخت ديگرباره امير قرلوغاج متعاقب به طرف او روانه شد چون سياهئ ايشان بديد با دو حرم خود گريخته بشپورغان پيش زنده حشم رسيد و ايشانرا نيز در بلا انداخته ياغى ساخت امير صاحب‌قران در تيرماه فرمان داد تا امرا و نوبينان جهت قوريلتاى بدرگاه جمع شوند برحسب فرمان حاضر شدند و چون زنده‌حشم بر موجب حكم حاضر نشده بود ايلچى فرستاده او را بر نافرمان‌بردارى تهديدها فرمود و باوردو طلب كرد ايلچى را باعزازى هرچه تماتر فرود آورد و سوگند آن ياد كرد كه در عقب تو با كفن و شمشير مىآيم آنگاه [ مصراع 
  ]\r\n گر بكشد اگر زنده هلد او داند \r\nو پيشتر ازين در خراسان بيرامشاه و پسر او تيلانچى كه دو امير معروف نامدار نمودند با امير حسين ياغى شده بودند چون قضيّهء زوال او شنيدند خرّم و شادمان شده روى به حضرت امير صاحب‌قران نهادند و زنده‌حشم مكر و غدر انديشيده بر سر راه ايشان آمد و اسباب عشرت از گوسفند و شراب و آنچه فراخور آن باشد با خود آورد و ايشانرا طوى كرد و در حالت مستى پدر و پسر را گرفته بند بر پاى نهاد و بدست برادر بزرگ خود امير محمّد سپرد و بحضور مردم با او گفت ايشانرا به خدمت امير تيمور رسان و با او مواضعه كرده تا در راه ايشانرا بكشت و اين خبر بسمع شريف امير صاحب‌قران رسيد اولجايتو را فرمود كه برو و اين خويش خود را ملامت كرده زجر و توبيخ نماى و آخر نصيحت كرده او را با خود بياور اولجايتو عذر خواست كه مىانديشم كه نصيحت با او سود ندارد و من در ميان خجالت برم امير صاحب‌قران عذر او مسموع داشته امير تابان بهادر و خواجه يوسف را پيش او فرستاد و وظايف نصيحت تقديم فرمود ايشان روانه شده از در شپورغان درآمدند و با او ملاقات كرده آثار مخالفت در چهرهء او مشاهده كردند در ساعت هردو را گرفته مسلسل گردانيد و چون اين خبر رسانيدند امير صاحب‌قران فرمود تا امرا و نوبينان با لشكرها سوار شدند و متوجّه گشته بشپورغان رسيدند و آن را در ميان گرفته حصار كردند زنده‌حشم عاجز و متحيّر شد و چون ضعف خود و قوّت عساكر منصوره مشاهده كرد بتضرّع و زارى درآمد و التماس عفو و مرحمت نموده درخواست كرد كه لشكر بازگردد تا او با شمشير و كفن بدرگاه آيد امير صاحب‌قران دامن عفو بر گناهان او پوشيده ملتمس او مبذول داشته بسمرقند مراجعت فرمود زنده‌حشم امير موسى را بيرون آورد و برادر كهتر خود را به حضرت امير صاحب‌قران فرستاد و امير اولجايتو را شفيع انگيخت و با كفن و شمشير روى بدان حضرت\r\n\r\n","description":"","footnote":"","page_name":" 62 ","page_number":95},
  {"content":"\r\n\r\nنهاد شفاعت اولجايتو در محلّ قبول افتاد و چون زنده‌حشم ببساط بوس آمد بر پيرى و عجز وى ببخشود و از سر گناهان او درگذشت و امير موسى را بقرار معهود حرمت داشته جرايم او نيز عفو فرمود [ بيت 
  ]\r\n ز ابتداى عهد آدم تا بدور پادشاه * از بزرگان عفو بودست از فرودستان گناه \r\nالغرض ايشانرا بخلعت و انعامها مخصوص گردانيد و بر طريقهء ايّام گذشته در امور مملكت مدخل داد زنده‌حشم چون از ان ورطه خلاص يافت باز بخت بد و شيطانش راه‌زنى كرده روى از راه متابعت بگردانيد و با خواندزاده متّفق شده ترمد را بغارتيدند چون اين خبر بامير صاحب‌قران رسيد خطاى بهادر و ارغونشاه بهادر را منقلاى ساخته فرستاد تا هرجا كه او را به‌بينند جنگ انداخته بگيرند چون بترمد رسيدند و زنده‌حشم سياهئ ايشان بديد روى بگريز نهاد در آب‌آمويه پل و گذر ساخته بودند آن را خراب كرد چون لشكر منصور رسيد مردم ولايت شپورغان از هول جان روى بپل و گذر نهادند چون رسيدند و آن را خراب يافتند از خود نوميد شده جهان بر چشم ايشان تاريك شد درين اثنا لشكر رسيد و ايشانرا تيرباران كرد بعضى خود را در آب انداختند و غرق شدند و بعضى بتير هلاك گشتند و اندكى ازيشان زنده خلاص يافتند زنده‌حشم بحصار شپورغان درآمد امير چاكو با لشكرى تمام در عقب او رفت و زمستان بمحاصرهء آن قلعه بگذرانيد و چون فصل بهار رسيد زنده‌حشم از قلعه بيرون آمد و دست در دامن امير چاكو زده بر گذشته پشيمانى نمود و از افعال بد خود توبه و استغفار كرد امير چاكو به حضرت امير صاحب‌قران آمد و باتّفاق امرا در باب او شفاعت كردند از راه مكارم اخلاق پادشاهانه اقتدا بسنّت الهى كرده عصيان او را بمكرمت و احسان مقابله كرده از خون او درگذشت و هرچه ازو و ولايت او اولجاى گرفته بودند حكم شد تا به دو بازگردانند و بعد از طوى و نوازش و خلعت و كمر و شتر و اسپ و گوسفند بسيار در حقّ او انعام فرموده مرتبهء او بلند گردانيد باوجود اين‌همه سوابق و لواحق احسان بعد از مدّتى باز نفس خبيث او را بر مكر و خديعت داشت امّا چون تدبير او موافق تقدير نيامد از ان كوششها جز و بال و خسار حاصلى نداشت سبحان الله آدمى بيچاره چگونه بخداع نفس بدفرماى فريفته مىشود و حقوق منعم خود را بعقوق مبدّل مىگرداند و در مقام فراموشى قدم مىزند آرى چه توان كرد كه طبيعت آدمى برين معنى مجبولست و حضرت عزّت در مثل اين مقام در حقّ او چنين مىفرمايد كه  وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ  يعنى اين كافران چون بآخرت رسند و عذاب آن سراى مشاهده\r\n\r\n","description":"","footnote":"","page_name":" 63 ","page_number":96},
  {"content":"\r\n\r\nكنند بتضرّع و زارى التماس كنند كه خداوندا چه شود اگر از گناه ما درگذرى و ما را باز به دنيا فرستى تا بعد ازين زندگانى چنان كنيم كه مىبايد و عملى بجاى آوريم كه مىشايد امّا آدمى كافر نعمت غدّارست اگر ايشانرا به دنيا بازگرداند بر همان فعلهاى بد اقدام نمايند و به كارهاى ناشايست مشغول شوند و ايشان درين دعوى هرآينه دروغ‌گويانند و آدمى را هيچ خصلت بدتر از كفران نعمت و ناسپاسى نيست و ازينجا گفته اند [ بيت 
  ]\r\n كافر نعمت بسى بتّر از كافر * زيرا كه بود كفر يكى كفران دو \r\nو بعد از وقوع اين قضايا در سال هفتصد و هفتاد و سه كه موافق بود بتنكوز بپل امير صاحب‌قران لشكر كشيده عزيمت يورش مبارك فرمود و ولايت مغول در حكم تصرّف خود درآورده چون اورنك تيمور ايل شد تسليم او كرد و بازگشته بجاى خود رفت در همان ايّام خبر رسيد كه كپك تيمور ياغى شده است امير صاحب‌قران بهرام و عبّاس بهادر را امر فرمود تا لشكر كشيده بجانب او روانه شدند و چون بياغى رسيدند لشكريان غدر انديشيدند و باتّفاق امير صده تيزكچى كه از قديم الايّام دشمن بهرام بود خواستند كه بهرام را بگيرند ازين معنى واقف شد و احتياط حال خود كرده با امرايى كه مصاحب بودند حكايت كرد شيخ على بهادر در غضب رفت و خواست كه بر دشمنان حمله كند هرچند خطاى بهادر او را منع كرد مفيد نبود خود را بر صفّ دشمن زد و ايشان بسيار بودند خطاى بهادر درآمد و آب عايشه خاتون را گرفته او را بجبر و قهر بدست آورد از ميان آن لشكر بيرون برد و بنابر مصلحت وقت با دشمنان صلح كردند و در بازگشتن آن جماعت را كه مكر انديشيده بودند سياست كرده مراجعت نمودند امير صاحب‌قران را آتش غضب شعله زده فى الحال سوار شد و روى بلشكر دشمن نهاد چون واقف شدند قوّت مقاومت نداشتند سر خود گرفته گريختند لشكر منصور نيكاميشى كرده تا موضع ستكيزيغاج ايشانرا براندند و اسير و غارت بسيار گرفته بازگرديدند و در زيارت اودن‌اتا امير موسى و زنده‌حشم و پسر خضر مشورت كرده عهد كردند و خواندزاده و شيخ ابو الليث پيشتر ازين با ايشان موافق بود امير صاحب‌قران از ان حال واقف شده اشارت فرمود تا ايشانرا گرفته بجزاى خود رسانيدند و همه را به آتش سوختند و امير موسى را گفت اگرچه مخالفت كرده برين حركت ناپسند اقدام كردى امّا چون حقوق دوستئ قديم با من ثابت داري ترا عفو كردم و چون خواندزاده از نسل مبارك حضرت رسالت است تحمّل كرده روا نمىدارم كه به دو آسيبى رسد امّا حكم شد كه مدّتى\r\n\r\n","description":"","footnote":"","page_name":" 64 ","page_number":97},
  {"content":"\r\n\r\nغيبت كرده به سفر مبارك حجاز رود و پسر خضر را امير سيف الدين شفاعت كرده گناه او عفو فرمود امّا فرمود كه زنده‌حشم را پيش من راه ندهند كه مار در آستين پروردن از عقل دورست و دشمن را دوست انگاشتن از دانش و عاقبت‌انديشى بعيد و امر فرمود تا او را بند و زنجير كرده در حبس بازداشتند\r\n\r\nذكر ابتداى قضيّهء امير صاحب‌قران با خوارزم و حكّام آنجا\r\nچون امير صاحب‌قران مملكت را از دست بيگانگان خلاص كرده بر مقتضاى  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  سلطنت مملكت بر دودمان چغتاى مقرّر فرموده احياى قواعد ايشان كرد مدّت پنج سال بود كه كات و خيوه را امير حسين صوفى با تصرّف گرفته بود ايلچى فرستاده به دو پيغام داد كه آن دو موضع تعلّق بچغتاى خان دارد بايد كه با هرچه بدان تعلّق دارد با تصرّف ديوان پادشاه گذارى تا بعواطف و مراحم مخصوص شده راه دوستى گشاده و اسباب يگانگى آماده گردد حسين صوفى در جواب گفت اين ولايت بتيغ مسخّر كرده‌ام هم بتيغ بايد گرفت [ بيت 
  ]\r\n عروس ملك كه مهرش بريده‌اند بتيغ * مگر بتيغ مر او را طلاق نتوان داد \r\nچون اين سخن بسمع شريف رسانيدند مولانا جلال الدين كشى رحمة الله عليه بعد از تقديم مراسم دعا و ثنا التماس نمود كه اگر حكم نافذ شود و مرا برسالت فرستند شايد كه بيمن نصيحت از خواب غفلت بيدار شوند و در خون و مال خلق سعى نكنند و مسلمانان در كنف امن و سلامت بمانند اجازت يافته بخوارزم رفت و وظايف نصيحت و نيك‌انديشى چنانچه طريقهء ارباب دين باشد بتقديم رسانيد و در تسكين آتش فتنه كوشيده آن معانى را بآيات و احاديث مؤكّد گردانيد چون سعادت مساعد نبود از قبول آن اعراض نموده آن بزرگ را در حصار قورغان موقوف گردانيد امير صاحب‌قران فرمود لقد أعذر من أنذر يعنى هركه از روى مسلمانى و نيكخواهى خصم را آگاه گردانيده بجادّهء انصاف و راستى دعوت كند و از بدئ عاقبت ستيزه و ستمگارى بپرهيزاند بحقيقت عذر خود خواسته باشد و بعد از ان اگر صورتى از سر خشونت واقع شود گناه آن را بود كه سخن نشنيده باشد و روى از راه انصاف گردانيده\r\n\r\n","description":"","footnote":"","page_name":" 65 ","page_number":98},
  {"content":"\r\n\r\n\r\nذكر لشكر كشيدن امير صاحب‌قران بجانب خوارزم كرّت اوّل\r\nآنگاه در سال موش به ترتيب و ساز لشكر و اسباب ايشان مشغول گشته مال بى حدّ و شمار و اسپ وجيبهء بسيار بر لشكر منصور تفرقه فرموده عزيمت طرف خوارزم مصمّم فرمود و چون از موضع تاغ‌اداغ و سه‌پايه گذشتند قراول دشمن در برابر آمد فرقهء از لشكر منصور بر ايشان حمله كرده ظفر يافتند و ايشانرا گرفته بياساق رسانيدند و آن را بفال مبارك دانسته و از انجا گذشته بحصار كات رسيدند بيرام خواجه يساول از طرف حسين صوفى شحنه بود و مؤيّد قاضى با او در حكومت شريك چون لشكر بدانجا رسيد از سر ضرورت دروازهء حصار را استوار كردند و عرّاده و تير چرخ مرتّب داشتند امير صاحب‌قران فرمود تا لشكريان هيمه و خاشاك كشيده خندق را بينباشتند و كوچه ملك را اشارت كرد تا در خندق درآيد ترس برو غالب شده نتوانست خمارى يساول را اشارت فرمود فرمان‌بردارى كرده در رفت و مبشّر و تاى خواجه در عقب او رفتند لشكر چون آن مشاهده كردند بىتوقّف بخندق درآمدند و از آب گذشته كرّت اوّل شيخ على بهادر بالاى فصيل برآمد مبشّر پاى او را گرفت تا برآيد نتوانست و هردو بر زمين افتادند ديگرباره شيخ على بهادر بر سر فصيل برآمد دشمن نيزه بر وى راند نيزه را گرفته بشكست و تيغ بر سر او راند و لشكريان از هرطرف راه كرده بحصار درآمدند و سپاه دشمن را علف شمشير گردانيدند و جمله را هلاك كرده مال و اسباب بغارتيدند و اسيران ولايت را بازگردانيده روز ديگر كوچ كردند و به طرف خوارزم توجّه نمودند و كوچه ملك را بگناه و تقصير آن‌روز كه در خندق نرفته بود چوب ياساق زدند و بر دم خر بسته بجانب سمرقند فرستادند و غياث الدين ترخان و يوسفشاه خواجه امير تومان را منقلاى لشكر ساخته فرستاد ايشان بجوى كرلان رسيدند و با منكلى خواجه و كلك ( 13 ) جنگ كردند و آنچه يافتند گرفتند و كشتند امير صاحب‌قران از انجا لشكر را ايلغار كرده به اطراف و جوانب فرستاد لشكر متفرّق شدند و هركرا يافتند غارت كردند حسين صوفى بقلعه و حصار درآمد و مىخواست كه در صلح كوشيده آتش آن فتنه را بنشاند درين اثنا كيخسرو قاصدى فرستاد و او را بر مخالفت تحريص كرده پيغام كرد كه زنهار اعتماد\r\n\r\n","description":"","footnote":"","page_name":" 66 ","page_number":99},
  {"content":"\r\n\r\nمكن و در دوستى مگشاى و لشكرها جمع كرده دروازه بگشاى و بيرون آى تا من ازين طرف ديگر بيايم و دفع دشمن كنيم امير حسين صوفى بسخن او واثق شده لشكر و رعيّت را از شهر بيرون آورد و نقاره زده بر لب آب جوى قاون صفّ كشيده بايستاد لشكر منصور بايلغار بهرطرف رفته بودند چون اين خبر بسمع شريف رسيد بىتوقّف سوار گشته آنچه از لشكر خاصّه حاضر بودند ترتيب داد و برغو زده متوجّه شد و ميمنه و ميسره آراسته آب قاون در ميانه فاصل بود چون برابر ايستادند اباچى و سارىبوغا و جرغاتو اسپان در آب رانده برين جانب گذشتند و ازين طرف نيز مردان مرد روى بديشان كرده جنگ درپيوستند و پادشاه سيورغاتميش بنفس خود تير انداخت و بيك خواجه را بازگردانيد شيخ على بهادر با پنج نوكر در آب راند و حمله كرده خواجه شيخ‌زاده را بگريزانيد و امير مؤيّد و خطاى بهادر و آق تيمور آن شيران پردل همه خود را در آب انداختند و بسلامت بگذشتند امّا ايلچى بهادر در آب غوطه خورده هلاك شد امير صاحب‌قران مىخواست كه در آب راند شيخ محمّد پاى او بوسيده درخواست كرد كه توقّف فرمايد سخن او قبول فرموده در مقرّ عزّ خود قرار گرفت و شيخ محمّد خود را در آب انداخت و با اسپ از آب بيرون آمد و از اطراف و جوانب حمله كردند و دشمنانرا در پى كرده بدروازه رسانيدند و لشكرهاى متفرّق باز جمع شدند و مال و اسباب بىحدّ و شمار بغارت آوردند روزى چند برين بگذشت و كس از حصار بيرون نيامد بعد از چند روز قاصدى آمد و خبر رسانيد كه حسين صوفى بتحقيق وفات يافت و يوسف صوفى بجاى او بنشست [ بيت 
  ]\r\n يكى چون رود ديگر آيد بجاى * جهانرا نمانند بىكدخداى \r\nبعد از ان ايلچيان در ميان تردّد كردند و با يكديگر پيوند و خويشى كرده وحشت را بالفت مبدّل گردانيدند و حال آن بود كه آق صوفى پسر امير ننكقداى دختر پادشاه اوزبيك را در نكاح آورده بود و خواندزاده نبيرهء او بود امير صاحب‌قران او را به جهت اميرزادهء اعظم جهانگير خواستارى كرد يوسف صوفى بدين پيوند منّت‌دار گشته رغبت نمود و آن عقد مبارك را باتمام رسانيده قضيّهء جنگ و خصومت بوصلت و دوستى مبدّل شد امير صاحب‌قران مظفّر و منصور مراجعت كرده بولايت خاص نزول فرمود و در همان روز كيخسرو را گرفته پيش پادشاه آورد نوبينان و امرا يارغو پرسيده در ان قضيّه كه ذكر رفته كه امير حسين صوفى را بمخالفت و محاربت دعوت كرده بود و قضاياى ديگر گناهان برو ثابت گردانيده او را بند كردند و بسمرقند برده آنجا بياساق رسانيدند و زمستان در\r\n\r\n","description":"","footnote":"","page_name":" 67 ","page_number":100},
  {"content":"\r\n\r\nتختگاه خود قرار گرفته لشكر را اجازت شد تا هريك بخانهاى خود رفتند\r\n\r\nذكر لشكر كشيدن امير صاحب‌قران كرّت دوّم بجانب خوارزم\r\nباز يوسف صوفى از سخن اوّل برگشته و عهد و پيمان شكسته بقول خود وفا ننمود و لشكر كشيده ولايت كات را خراب كرد و اهالئ آن را پراگنده گردانيد چون اين خبر بامير صاحب‌قران رسيد در بهار سال هفتاد و پنج كه موافق اودييل بود لشكر از اطراف جمع كرده با عدد بسيار و عدّت بىشمار متوجّه شهر خوارزم شد يوسف صوفى از كردهاى بد پشيمان شده و رعب و هراس بر مزاج غالب گشته امان طلبيد و وسايل برانگيخت و تقبّل نمود كه خواندزاده را ترتيب كرده به زودى روانه گرداند و چون آنچه مطلوب او بود ميسّر شد و بوى امان بمشامّ جانش رسيد به ترتيب جهاز و تهيّهء تجمّل و اسباب خواندزاده اشتغال نمود و از ظرايف بضايع و شرايف اموال و اجناس زر و سيم و مرصّعات و انواع تنسوقات و تكلّفات چندان مهيّا گردانيد كه حساب آن در حوصلهء وهم نگنجد و در شمار عقل نيايد و در سال هفتاد و شش كه موافق بارس ييل تركى بود امير داود و يادگار برلاس و اوزون اولجايتو را با هداياى پادشاهانه و تنسوقات ملوكانه بجانب خوارزم فرستاد تا مهد عالى خواندزاده را مصحوب وفود عزّ و جلال بجانب سمرقند آوردند چون بخوارزم رسيدند يوسف صوفى وظايف تكريم و تعظيم ايشان بتقديم رسانيد و خواندزاده را با ترتيبى كه لايق فرستادن چنان بانويى بچنين حضرتى باشد روانه كرد و چون خبر وصول او رسيد امير صاحب‌قران جهت رعايت تعظيم و حرمت داشت قورتغا خاتون عروس پسر قيد و خان را باستقبال او فرستاد و نوبينان و امرا و قضاة و علما و اشراف و اكابر تا كات استقبال نمودند و باعزازى هرچه تمامتر و اكرامى هرچه وافرتر او را بسمرقند آوردند و در مجلسى مشحون باكابر و اعيان مملكت بر موجب شرع مطهّر بمباركى و طالع سعد عقد نكاح بستند و زر و جوهر و مشك و عنبر نثار كردند و اسباب طويهاى نامدار و عيشهاى خوشگوار بحدّى كه وصّافان از وصف آن قاصر مانند و فصحا بعبارات مختلف از بيان بعضى از ان عاجز باشند مهيّا فرمود مدّتى مردم در خواب عيش و راحت و آسايش و فراغ روزگار گذرانيدند\r\n\r\n","description":"","footnote":"","page_name":" 68 ","page_number":101},
  {"content":"\r\n\r\n\r\nذكر توجّه امير صاحب‌قران بجانب مغول و محاربهء او با قمر الدين\r\nاوّل ماه شعبان سال هفتاد و هفت كه موافق تاوشقان ييل بود حضرت امير صاحب‌قران به طرف مغول عزم كرده روانه شد و در موضع قطوان نزول فرمود و درين ايّام برف و بارندگى بغايت رسيد و شدّت سرما بمرتبهء انجاميد كه خون در عروق بسته مىشد و بدان سبب آدمى و چهارپاى بسيار تلف شدند و مردم از مال و خواسته و اسپ و استر بيزار گشتند چون حال بدين مرتبه بود بجانب سمرقند مراجعت فرموده مدّت دو ماه توقّف كرد و باز در غرّهء شوّال به ترتيب لشكر امر فرموده لشكر منصور را مرتّب گردانيد و اميرزاده جهانگير را منقلاى ساخته شيخ محمّد و عادلشاه را در ركاب او روانه فرمود و چون بموضع جارونقا رسيدند كس فرستادند تا خبرگيرى كند رفته و خبر گرفته اعلام كرد كه قمر الدين لشكرها را در موضع كوك‌تپه جمع آورده است و از توجّه شما خبر ندارد و انتظار حاجى بيك مىبرد اشارت نافذ شد تا منقلاى بتعجيل روانه شدند و خود متعاقب توجّه فرمود و چون قمر الدين از رسيدن او واقف شد توقّف را روى نديد موضعى حصين داشت كه آن را بركه غوريان مىگويند و سه رودخانهء عظيم آنجا روانست از دو رود گذشته در رود سيم فرود آمد و راهها را استوار گردانيد اميرزاده جهانگير با شوكتى عظيم و لشكرى وافر ياساميشى كرده رسيد و در مقابل فرود آمد قمر الدين در ظلمت شب خودنمايى مىكرد چون صبح صادق بدميد و لشكرها متواتر دررسيدند و كثرت ايشان مشاهده كرد رعب و هراس برو غالب شده روى بگريز نهاد و بهادران نيكاميشى كرده بسيارى از لشكر او بقتل آوردند و چون آفتاب بلند شد امير صاحب‌قران بقول لشكر رسيده امير داود و امير حسين و امير اوج‌قرا بهادر را در پى ياغى فرستاد بر موجب فرمان روان شدند و امير حسين را اجل گريبان گرفته در آب غوطه داد تا هلاك شد و لشكر مغول را غارتيده مال‌ومنال و چهارپايان ايشان بسمرقند رسانيدند و امير صاحب‌قران بعزيمت استيصال دشمن تا بايتاق برفت و اميرزادهء اعظم جهانگير را پيش فرستاد تا در طلب قمر الدين سعى نموده او را بدست آورد بر موجب فرمان روان شده اوج پرمان را غارت كرد و قمر الدين پناه بكوه برده\r\n\r\n","description":"","footnote":"","page_name":" 69 ","page_number":102},
  {"content":"\r\n\r\nبود چون علم و توغ او بديد بگريخت و دختر امير شمس الدين را بدست آورده قاصد فرستاد و اعلام كرد كه بويان آغا و دلشاد آغا رسيدند و امير صاحب‌قران مدّت پنجاه و سه روز بود كه در مقام خود نشسته بود چون اين خبر شنود بىتوقّف كوچ كرده بالاى قراقسماق باميرزاده جهانگير رسيد اميرزاده دلشاد آغا را با گلّهاى گوسفند كه از حدّ و عدّ و شمار بيرون بود و باولجاى گرفته بود پيش‌كش كرد و از انجا كوچ كرده بآت‌باشى فرود آمده در مقام ارپايازى توقّف نمودند و مباركشاه مكريت امير هزاره كه از بندگان و هواخواهان قديم بود وظايف طوى و دوقوز مرتّب داشته بخدمتهاى شايسته تقرّب نمود و حضرت امير صاحب‌قران دلشاد آغا را در ان مقام شرف عقد نكاح ارزانى داشت و حرم شريف را بمهد آن بانوى عظمى آراسته گردانيد و از انجا كوچ كرده از ولايت يسى گذشته باوزكند آمد و آغاى معظّمه قتلغ تركان آغا با خواتين و نوبينان و امرا در ان موضع ببساط بوس رسيدند و بعد از طوى و عشرت از اوزكند گذشته متوجّه ولايت خجند شدند و عادلشاه طوى كرده خدمتهاى پسنديده كرد امّا دل ديگرگون كرده بود و امير صاحب‌قران را قصد انديشيده حضرت عزّت او را بالهام ربّانى آگاه گردانيد تا در حال سوار شده بجانب مملكت خود توجّه فرمود و در كرّت اوّل كه بجانب قمر الدين لشكر كشيده بودند شيخ محمّد و عادلشاه و توركن با جماعتى عهد كرده بودند كه اگر مجال يابند با امير صاحب‌قران غدر انديشيده او را بگيرند عادلشاه ببساط بوس آمده صورتهاى گذشته بعزّ عرض رسانيد امير صاحب‌قران اظهار آن معنى نفرمود و با ايشان انعام و احسان فرموده در تربيت و تقويت ايشان فزود و برحسب التّغافل من شيم الكرام سايه بر ان نينداخت چه گاه باشد كه مرد عاقل و خردمند كامل دشمن بدخواه را بلطف و احسان دوست نيكخواه گرداند چنان كه در حكايت كسرى نقل مىكنند كه ميتار نام يكى از امراى فرس بود مگر به نسبت با كسرى كيدى انديشيده بود و با جمعى اتّفاق كرده بزرجمهر بران حال اطّلاع يافت كسرى را خبر داد و گفت صواب آنست كه فردا مجمعى سازى و بحضور امرا و اركان دولت او را بند فرمايى تا ديگران باز نشينند كسرى قبول كرد روز ديگر امر فرمود تا كرسئ زرّين جهت ميتار در پايهء تخت سلطنت نهادند و اشارت كرد تا نقود و جواهر بسيار به دو انعام كردند و در اقطاع او بيفزود بزرجمهر ازين حال متعجّب شد و بخلوت موجب آن باز پرسيد كسرى گفت هرچند تأمّل كردم هيچ بندى سخت‌تر از بند احسان نيافتم و هيچ عضوى لطيف‌تر از دل نديدم سخت‌تر بندى بر لطيف‌تر عضوى از اعضاى او نهادم\r\n\r\n","description":"","footnote":"","page_name":" 70 ","page_number":103},
  {"content":"\r\n\r\n\r\nذكر توجّه امير صاحب‌قران كرّت سوم بجانب خوارزم\r\nچون نوروز سلطانى سال هفتصد و هفتاد و هشت كه موافق لوييل بود درآمد و آفتاب باوّل نقطهء اعتدال ربيعى رسيد عزيمت خوارزم فرموده ايلچى فرستاد كه چون دعوئ مطاوعت وايلى مىكنيد باتّفاق امراى آن ديار لشكرها جمع كرده باوردوى مبارك حاضر شويد و درين حال شيخ محمّد را گرفته و گناه برو ثابت گردانيده بياساق رسانيد و امير سارىبوغا و عادلشاه و خطاى بهادر و ايلچى بوغا را با سى هزار مرد بجانب قمر الدين فرستاد و خود بمباركى سوار شده متوجّه خوارزم شد و بموضع سه‌پايه رسيد درين اثنا از طرف آب آمويه توركن گريخت و پولاد در عقب او بتعجيل روانه شد و شب در ميان كرده بموضع پارياب به دو رسيد و سه شبان‌روز با يكديگر جنگ كردند عاقبت توركن و برادرش تورميش بگريختند پولاد در پى كرده بتوركن رسيد اسپ توركن بازماند از اسپ فرود آمد و اسپ پولاد را بتير بينداخت و تير ديگر از خود پولاد بگذرانيد آخر الامر درهم آويختند پولاد توركن را بر زمين زد و سرش از تن جدا كرد و برادرش تورميش بر دست ايمن سربدار كشته شد و چون عادلشاه ولايت خالى يافت خطاى بهادر و ايلچى بوغا را گرفته و با سارى بوغا متّفق شده ياغى شدند و ايل و لشكر خود را جمع آورده قلعه و حصار سمرقند را محاصره كردند مردم شهر به زخم تير و ناوك ايشانرا گرد شهر نگذاشتند و حاكم حصار آق‌بوغا بهادر بود خبر بامير صاحب‌قران فرستاد ركاب همايون از كات گذشته بخاص رسيده بود چون ازين حال واقف شد هم در حال اميرزاده جهانگير را منقلاى ساخته پيش فرستاد و خود با قول لشكر در عقب روانه شد اميرزاده جهانگير بولايت بخارا رسيد و امير صاحب‌قران بر باطملك رسيده نزول كرد و اميرزاده بموضع كرمينه بدشمن رسيد چون دانستند كه مرد مقاومت او نيستند گريخته بولايت اوزبيك رفتند و باوروس خان پناه بردند و در وقتى كه اوروس خان بيايلاق رفت با او نيز گوهر بد خود در غدر و بىوفايى ظاهر كردند و عاقبت لشكر كشيده اوروس خان را بشكستند و هركه بر لئيم بدگوهر اعتماد كند و كافر نعمت ناحق‌ّشناس را محلّ نيكويى و احسان گرداند خاك در كاسهء امّيد خود كرده باشد و مار در جيب\r\n\r\n","description":"","footnote":"","page_name":" 71 ","page_number":104},
  {"content":"\r\n\r\nپرورده و هركه با ولئ نعمت قديم خود وفا نكند و حقوق خدمت سالها را محافظت ننمايد حقوق رعايت پنج روزهء ديگران كى شناسد القصّه چون اين غدر كردند متوجّه طرف قمر الدين شدند و او را بر فتنه و فساد تحريص نمودند\r\n\r\nذكر در آمدن قمر الدين باوزكند و اعلام كردن اميرزاده عمر شيخ امير صاحب‌قران را\r\nو قمر الدين لشكر كشيده باندكان درآمد و هزارهء قداق با لشكرى در پيش بود اميرزاده عمر شيخ خبر بامير صاحب‌قران فرستاد كه دشمن بقوّت و غلبه رسيد و اندكان را زيروزبر گردانيد امير صاحب‌قران فى الحال سوار شده شب در ميان كرده بموضع آت‌باشى رسيد قمر الدين خانهء خود را كوچ كرده با چهار هزار مرد آراسته در كمين‌گاه توقّف نمود و عاقبت روى بگريز نهاد لشكر منصور در عقب او رفتند و از ايل و كوران او خبر نيافتند درين حال لشكرها بغارت و تاراج متفرّق شدند و نزد امير صاحب‌قران از نامداران لشكر مقدار پنج هزار مرد ماندند مثل امير مؤيّد و خطاى بهادر و آق تيمور بهادر و شيخ على بهادر و غير ايشان و ايشان نيز بغارت در اطراف ياغى متوجّه شدند و با امير صاحب‌قران دويست كس بيش نمانده بودند ناگاه قمر الدين فرصت نگاه داشته با لشكرى آراسته رسيد در چنان حالتى چاره جز قوّت دل و اظهار مردانگى و توكّل بر حضرت عزّت نديد با آن فرقهء اندك ياساميشى فرموده ايشانرا دل داد و گفت ظفر و پيروزى ببسيارئ لشكر نيست بداد و دهش حضرت عزّت است مردانه باشيد كه اگر اندك تهاونى ورزيم كار از دست خواهد رفت همه در مقام جان‌سپارى قدم پيش نهادند و حمله كرده جنگى عظيم درپيوستند و الحقّ داد مردانگى و مردى دادند و كينهء خود از دشمن بدخواه كشيدند و نصرت و ظفر هم‌عنان شده لشكر او را منهزم گردانيدند قال تعالى  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ  و چون دل ملوك جام گيتىنماى حوادث عالم است شبانه شيخ بزرگوار شيخ برهان الدين قليچ را رحمة الله عليه در خواب ديد بادبى تمام به حضرت ايشان رفته در باب فرزند ارجمند خود اميرزاده جهانگير ازو استمداد همّت كرد كه پسرم را از خداى تعالى در خواه شيخ\r\n\r\n","description":"","footnote":"","page_name":" 72 ","page_number":105},
  {"content":"\r\n\r\nفرمود كه با خدا باش و در باب فرزند هيچ نفرمود چون از خواب درآمد خاطرش بجانب او بغايت نگران بود يول‌قتلغ نام دبير خاصّ خود را به دو فرستاد تا خبر سلامتئ او آورد و او را نصيحت كند تا خود را محافظت نمايد و چون او روان شد باز خوابى پريشان ديد و ملالت خاطرش زيادت گشت مجموع امرا و نوكران را جمع كرده فرمود كه گمان مىبرم كه از فرزند دلبند و ميوهء دل خود جدا ماندم خداى را احوال او از من مپوشانيد و حقيقت حال با من بگوييد امرا همه بزانوى ادب درآمده بغلاظ و شداد سوگند خوردند و بطلاق و عتاق مؤكّد گردانيدند كه ما را ازين معانى وقوفى نيست و از احوال اميرزاده هيچ خبر نداريم ديگرباره سوار شده بسنكزيغاج با قمر الدين حرب كرده او را بگريزانيد و پولاد بهادر درين جنگ بر دست تير خورد و امير اوج‌قرا قمر الدين را در پى كرده مىرفت چون پارهء راه برفتند قمر الدين نوكران خود را جمع كرده او را در ميان گرفتند و اسپ او را بتير انداختند و او بجان خلاص يافت و آخر مىخواست كه آتش بنشاند دستش بسوخت و بدان زحمت وفات يافت امير صاحب‌قران از اتاقوم بازگرديد و درين اثنا خبر واقعهء هايلهء اميرزادهء مغفور جهانگير طاب ثراه رسانيدند عالم پرويل و خروش شد و خلايق مجموع سرها برهنه و پلاسها در بر باستقبال بيرون آمدند و الحقّ بر جوانئ او گردون پير را گريه آمد و بر سوگ او زهره مزهر از دست انداخته بدين ابيات مويه مىكرد [ شعر 
  ]\r\n جاى آنست كه حوران بهشت از ديده * پيش تابوت تو بادام سياه اندازند\r\nچون ببينند سمن برگ تنت در تابوت * سنبل زلف ببرّند و به راه اندازند \r\nآرى دنياى ناپايدار غدّار را عادت اينست و چرخ ستمگار دل‌آزار را شيوه چنين نوشى بكه داد كه هزار نيشش در عقب نبود و گلى بر شاخسار امّيد كه بشكفت كه هزار خار جگرخوارش دل نخراشيد [ بيت 
  ]\r\n اين سراييست كه البتّه خلل خواهد كرد * خنك آن قوم كه در بند سرايى دگرند \r\nامير صاحب‌قران درين عزا با چشم گريان و دل بريان بر فراق فرزند نوجوان و تهمتن كامران كاسهاى تلخ فراق نوشيد و لباس ماتم و مصيبت پوشيد امّا چون بر رأى روشن او ظاهر ولايح بود كه آن شربت چشيدنى است و رخت اقامت بعالمى ديگر كشيدنى و در مثل اين قضيّه انبيا و اوليا و حكما و علما جز صبر و تسليم چارهء نديده‌اند پناه بحبل المتين  وَ اصْبِرْ وَ ما صَبْرُكَ إِلَّا بِاللَّهِ  برده  إِنَّا لِلَّهِ وَ إِنَّا إِلَيْهِ راجِعُونَ  گفته به قضاى خداى راضى شد و جهت روح مطهّر او صنوف خيرات تقديم فرمود و انواع صدقات بمستحقّان رسانيد\r\n\r\n","description":"","footnote":"","page_name":" 73 ","page_number":106},
  {"content":"\r\n\r\nو بدين‌سبب در قلع و استيصال قمر الدين سعى و اجتهاد پيش فرمود اميرزاده عمر شيخ را كه درّ درج كامگارى و درّئ برج شهريارى بود آيات بيّنات جهاندارى در جبين او واضح و مبين و امير صاحب‌قران را چشم بفرزندئ او روشن با آق‌بوغا بهادر و خطاى بهادر و امراى نامدار تعيين فرمود تا بطلب او روانه شده بدانچه مقدور و ممكن باشد در تسخير او بكوشند بفرمان او روان شدند و بكوه قوراتو به دو رسيده جنگ انداختند و عاقبت مظفّر شده او را راندند و از ولايت او اولجاى و غنيمت بىشمار آوردند و چون ايشان مراجعت كردند امير صاحب‌قران ديگربار عزيمت فرموده امير محمّد و عبّاس بهادر و آق‌بوغا بهادر را منقلاى فرستاده ايشان برحسب فرمان رفتند و در اسيغ كول‌بووم بقمر الدين رسيدند و جنگ مردانه كرده نوبتى ديگر قمر الدين را گريزانيدند و ولايتش را غارتيده بازگرديدند\r\n\r\nذكر آمدن پادشاه‌زاده توقتميش پيش امير صاحب‌قران\r\nدر اثناى اين حال كه احوال قمر الدين بدينجا رسانيدند و مىخواستند كه در قلع و قمع او كوشيده از قضيّهء او بكلّى فارغ شوند خبر رسانيدند كه توقتميش اوغلان از جماعتى كه به نسبت با او كيدي انديشيده‌اند خايف گشته روى بدرگاه امير صاحب‌قران آورده مىرسد و چون اين خبر بتحقيق پيوست تومان تيمور را كه از امراى نامدار است پيش‌باز او فرستاد و بنفس مبارك خود نيز از اويناغو مراجعت كرده در اوزكند فرود آمد و از انجا عزيمت كرده بسمرقند نزول فرمود و امرا واسطه شده چون توقتميش اوغلان و اصل شد او را به حضرت اعلى رسانيدند بندگئ حضرت در وظايف اعزاز و احترام او باقصى الغاية و الامكان سعى فرمود و آنچه طريقهء محافظت آداب از چنين جنابى با چنان پادشاه‌زادهء سزد بتقديم رسانيد و با او هم‌عنان به شهر سمرقند مراجعت فرمود و طويهاى پادشاهانه داده و پيش‌كشهاى لايق ترتيب كرده چندان زروزيور و مال و قماش و اسپ و استر و خيمه و خرگاه و كوس و علم و خيل و حشم در حقّ او و اتباع او انعام فرمود كه عقل از حد و شمار آن عاجز آيد [ بيت 
  ]\r\n بار آن گنج و سپه هرجا كه از جا بركنند * لرزه چون سيماب رنج كوه پابرجا دهد \r\n\r\n","description":"","footnote":"","page_name":" 74 ","page_number":107},
  {"content":"\r\n\r\nو ولايت اترار و ساوران را بوى ارزانى فرمود و بعد از مدّتى قتلغ‌بوغا پسر پادشاه اوروس خان اوزبيكى لشكر كشيده آمد و با توقتميش جنگ بسيار كرد قتلغ بوغا را در جنگ تير رسيد و بدان هلاك شد لشكر او به جوش درآمدند و از سر قهر و غضب توقتميش را براندند و ولايت او را غارت كردند ديگرباره گريخته پيش امير صاحب‌قران آمد زيادت از كرّت اوّل در اعزاز و احترام و رعايت و اكرام او كوشيده ترتيب اسباب او كرده بازگردانيد از ان طرف توقتاقيا پسر اوروس خان با على بيك و شاهزادگان و امراى معتبر اتّفاق كرده روى بتوقتميش نهادند و جنگ كرده او را باز گريزانيدند از سر ضرورت موزه بيرون كرده خود را بر آبى عظيم كه در پيش بود انداخته خلاص داد قرانچى بهادر در طلب او بكنار آب رسيد و دست او را بضرب تير مجروح گردانيد و او تنها بجنگلى درآمده پنهان شد امير صاحب‌قران برادر خود ايدكوى برلاس را پيش وى فرستاد و او را نصيحت فرمود تا در كار ملك مردانه و دلير باشد و دفع دشمن واجب داند امير ايدكو طرف اين جنگل مىگذشت آواز نالهء بگوشش رسيد تفحّص كرد او را بدان حال ديد فرود آمده وظيفهء ادب بتقديم رسانيد و برحسب مقدور رعايت كرده ببخارا پيش امير صاحب‌قران آورد و باز آنچه وظيفهء اعزاز و اكرام باشد دربارهء او بجاى آورد و اسباب او كما ينبغى مرتّب گردانيد درين اثنا امير صاحب‌قران در بخارا بود كه ايدكو گريخته آمد و خبر رسانيد كه اوروس خان لشكرها جمع آورده بطلب توقتميش مىرسد و در عقب آن خبر ايلچئ اوروس خان كپك مانكقوت و تولوجان رسيدند و سخن پادشاه عرضه داشتند كه توقتميش پسر مرا كشته است و بجانب ولايت شما آمده دشمن مرا به من سپاريد و الّا جاى جنگ آماده گردانيد امير صاحب‌قران فرمود كه در شرع مروّت و عرف ارباب دولت كجا روا باشد كه شخصى را كه پناه بدولتى برد او را بخصم سپارند اين معنى از قبيل محالاتست و اگر البتّه درين باب نزاعى رود بالضروره جنگ را مهيّا بايد شد\r\n\r\nذكر لشكر كشيدن امير صاحب‌قران بجانب اوروس خان\r\nو چون ايلچيانرا روانه فرمود به ترتيب و جمع لشكرها مشغول شده توجّه فرمود و باترار نزول كرد و از ان طرف لشكر اوروس خان بسغناغ رسيده فرود آمدند و هم\r\n\r\n","description":"","footnote":"","page_name":" 75 ","page_number":108},
  {"content":"\r\n\r\nدر ان شب ابر و برف و باران پديد آمد و سرمايى عظيم برخاست بحدّى كه از طرفين از غايت يخ و سرما هيچ‌يك را مجال حركت نبود قريب سه ماه برابر يكديگر نشستند امير صاحب‌قران اميرزاده يارق تيمور و محمّد سلطانشاه و خطاى بهادر را بايلغار و شبيخون بر لشكر دشمن فرستاد ايشان برحسب فرمان با پانصد مرد سوار شدند از دشمنان سه هزار مرد پيش آمدند و هم در شب جنگ پيوستند و لشكر منصور ظفر يافته دشمنان منهزم شده گريختند و درين و لا به حكم قضا امير يارق تيمور و خطاى بهادر هر دو شهيد شدند و تيمور ملك اوغلان را ايلچى بوغا تيرى بر پاى زد و امير صاحب‌قران محمّد سلطانشاه و مبشّر را هريك از طرفى بخبرگيرى فرستاده بود هريك يكى از دشمنان گرفته بازگرديدند و آن دو كس يك سخن گفته خبر دادند كه دو شخص بهادر كه نام هردو سانقين است از طرف دشمنان با صد مرد بخبرگيرى بدين جانب آمده‌اند امير الله داد و آق تيمور بهادر در اترار به جهت لشكر تغار مىگرفتند بيرون اترار ايشانرا باهم ملاقات افتاد و با ايشان پانزده كس بيش نبود توكّل بر خدا كرده بر ايشان زدند و دو كس از نامداران ايشان انداختند و آنچه باقى ماند خود را در خندق انداخته منهزم شدند و آق تيمور بهادر و كپكچى يورتچى ساتقين كوچك را بكشتند و ساتقين بزرگ را هندوشاه گرفته به حضرت امير صاحب‌قران آورد دشمنان چون حال چنان ديدند ترسيده از جاى خود دور شدند و قراكسك را بجاى خود گذاشتند امير صاحب‌قران بنفس خود بر ايشان تراخت فرمود ايشان نيز بگريختند امير صاحب‌قران بازگشته بتختگاه خود رسيد و هفت روز توقّف فرموده باز سوار شده از شهر كش روانه شده توقتميش اوغلان را قچرچى ساخته يحيران قميش رسيدند ايل و ولايت دشمن بىخبر نشسته بودند لشكر منصور ايشانرا غارتيده مال‌ومنال بىحدّ حاصل كردند و چون دولت مساعد و سعادت قرين رايات همايون بود درين اثنا اوروس خان از عالم فانى بعالم باقى رحلت كرد [ بيت 
  ]\r\n دمى چند بسپرد و ناچيز شد * بخنده فلك گفت او نيز شد \r\nو پسر بزرگ او توقتاقيا بجاى او نشست و او نيز بعد از زمانى اندك وفات يافت امير صاحب‌قران پادشاهئ آن ولايت بر پادشاه توقتميش ارزانى فرمود و اسباب او مرتّب داشته او را در ان مملكت گذاشت و اسپى خنك اوغلان نام كه در سبك‌خيزى بر باد سبق بردى و در تيزتكى از آب آتش انگيختى [ بيت 
  ]\r\n سبق برده از آهوان در شتاب * بتيزى چو آتش به نرمى چو آب \r\n\r\n","description":"","footnote":"","page_name":" 76 ","page_number":109},
  {"content":"\r\n\r\nبه دو انعام فرمود و خود مصحوب عزّ و ظفر و فتح و كامرانى به طرف سمرقند بازگرديد تيمور ملك اوغلان در ان ديار پادشاه شده بود با لشكرى گران بجانب پادشاه توقتميش توجّه نمود و بعد از جنگ و محاربهء بسيار توقتميش روى گردانيده از مردم و لشكر خود دور افتاد و بر ان اسپ كه امير داده بود سوار شده بتنهايى به حضرت امير صاحب‌قران متوجّه شد و بيمن نظر دوربين اين صاحب دولت آن اسپ نامدار سبب خلاص او گشت و در كرّت اوّل كه توقتميش از اوروس خان روىگردان شده آمده بود اوروك تيمور با او آمده بود و بعنايت و تربيت امير صاحب‌قران مخصوص شده اوروس خان ايل و ولايت او را بتايغا سيورغال كرده بود و باز چون توقتميش منهزم شد اوروك تيمور در جنگ‌گاه افتاده مانده بود او را گرفته پيش اوروس خان بردند خون او را بخشيد و در ميان ايشان مدّتى بفلاكت مىگذرانيد آخر گريخته پيش امير صاحب‌قران آمد و بعنايت بىگران اختصاص يافت و احوال تيمور ملك و اوضاع او پرسيد و او صاحب وقوف بود عرضه داشت كه شب و روز بشرب خمر و عيش و عشرت مشغول است و تا چاشتگاه در خواب مىباشد و اگر هزار مهمّ نازك حادث شود كس را زهرهء آن نباشد كه او را از خواب بيدار گرداند و بدين‌سبب مردم به دو امّيدى ندارند و مجموع مملكت و ولايت توقتميش را مىطلبند امير صاحب‌قران دانست كه تيمور ملك را سعادت مساعد نيست چه هر پادشاه كه از رعايت شرايط محافظت مملكت غافل ماند و روزگار بلهو و بازى بسر برد و دايما اوقات بشرب و عشرت گذراند قواعد ملك او زود متزلزل گردد و بنيان سلطنتش عمّا قريب روى به خرابى آرد و ازينجاست كه يكى از ملوك را كه مملكتش از دست رفته بود و در مقام نكبت و مذلّت افتاده پرسيدند ما الّذى أذهب ملكك سبب زوال ملك و پادشاهئ تو چه بود در جواب گفت شرب العشيّات و نوم الغداوات سبب زوال ملك من آن بود كه شبهنگام بشرب مشغول گشتى و شب بالضروره بغفلت و عشرت بسر بايستى برد و اوّل روز در خواب غفلت بايستى غنود لاجرم امور مملكت مضطرب شد و كارها از نسق بيفتاد الغرض امير صاحب‌قران باز در سال هفتصد و هشتاد پادشاه توقتميش را بانواع اكرام و انعام مخصوص گردانيده امير تومان تيمور و امير اورنك تيمور و غياث الدين ترخان و بختى خواجه و امير بنكى را با لشكرهاى فراوان با او روان گردانيد تا او را در سغناغ بر تخت نشانند ايشان بر موجب فرموده روان شدند و چون بسغناغ رسيدند به روزى مختار و ساعتى مسعود او را بر سرير سلطنت نشاندند و درين اثنا تيمور ملك در قراتيل\r\n\r\n","description":"","footnote":"","page_name":" 77 ","page_number":110},
  {"content":"\r\n\r\nقيشلاق كرده بود ميان ايشان حرب واقع شد و آخر الامر تيمور ملك شكسته گشته توقتميش غالب آمد و اوروس خواجه را برسانيدن خبر اين فتح بجانب امير صاحب‌قران فرستاد حضرت امارت‌پناه بدين‌معنى مسرّت و شادمانى افزوده چند شبانروز بعشرت و شادمانى گذرانيد و او را بانواع رعايتها مخصوص گردانيده خلعت و كمر داده بازگردانيد و توقتميش زمستان در سغناغ قيشلاق كرد و چون فصل بهار درآمد لشكر ترتيب داده مملكت و ولايت مماق را مسخّر گردانيد و شوكت و سلطنت او روى در ترقّى نهاد و در ان عهد كه اورنك تيمور و آق‌بوغا زنده بودند و على بيك با ايشان متّفق بود پيوسته توقتميش را نصيحت كردندى و گفتندى كه امير صاحب‌قران را در حقّ تو انعام بسيار و تربيت فراوان است و حقوق رعايت و محافظت او بر تو ثابت مىبايد كه همواره آن حقوق را در نظر داشته بانواع خدمات لايق به دو تقرّب نمايى و بنيان مخالصت را از كدورت محفوظ دارى تا بيمن آن خصال پسنديده و بركت شناخت حقّ نعمت منعم روزبروز اعلام دولت تو افراشته‌تر گردد و جهانيان اين معنى از تو پسنديده و مستحسن دارند و نيز بر اوضاع عالم اعتمادى نيست اگر و العياذ بالله روزى حريف دولت را باز پاى به سنگ درآيد بدستگيرئ او پشتى باز توان داد و از پهلوى دولت او انتعاش توان يافت در خلال اين احوال ايشان هردو وفات يافتند و على بيك را با وجود مفسدانى كه در صحبت توقتميش راه يافته بودند اختيارى نمانده بود و سخن او پيش نمىرفت و جماعتى تالبا مانكقوتيان راه ملازمت او يافته بودند او را اغوا كرده از جادّهء موافقت و مخالصت امير صاحب‌قران بگردانيدند و از منزلت دوستى بمرتبت دشمنى رسانيدند و عقلا را بتجربت معلوم شده و بممارست و امتحان محقّق گشته كه صحبت شرّيران موجب نفرت بود از مردم خير و لازم بود كه هركه با ايشان پيوندد از اهل صلاح و سداد بريده شود چه نفس آدمى از مبدأ فطرت از خيرات مايل است و بجانب ظلم و فساد منحرف چون از خارج جمعى ديگر ممدّ او شوند هرآينه مادّهء فساد و شرور ايشان زيادت شود و چون آن خوى بد در طبيعت راسخ شود بضرورت از صحبت نيكان متنفّر بود و بمعاشرت و موافقت بدان راغب و ازينجا گفته‌اند [ مصراع 
  ]\r\n عن المرء لا تسأل و سل عن قرينه \r\nيعنى هرگاه كه خواهى كه حال كسى بدانى و بر طبيعت و خوى شخصى مطّلع شوى حاجت نيست كه اين معانى از احوال خاصّهء نفس او بازپرسى بلكه چون بمصاحبان و همنشينان او نظر كنى حقيقت حال او ترا معلوم شود و رسول صلوات الرحمن عليه در حديث\r\n\r\n","description":"","footnote":"","page_name":" 78 ","page_number":111},
  {"content":"\r\n\r\nصحيح همنشين نيكو را بعطّار تشبيه كرده است كه هركه بر دكّان عطّار بسيار نشيند از عطرى كه او فروشد نصيبى به دو رسد و اقل مراتب آنكه بوى عطر دماغ او را تقويت و خوشبويى بخشد و همنشين بد را بآهنگر تشبيه كرده كه در مصاحبت او خطر آن باشد كه شرارهء آتش بجهد و جامه را بسوزاند و اگر از ان امان يابد بضرورت دود و بوى بد دماغ او را آشفته كند [ نظم 
  ]\r\n با بدان كم نشين كه صحبت بد * گرچه پاكى ترا پليد كند\r\nچشمهء آفتاب تابانرا * ذرّهء ابر ناپديد كند \r\nو كيفيّت مخالفت او با امير صاحب‌قران فيما بعد ذكر خواهد رفت انشاء الله تعالى\r\n\r\nذكر تجديد وحشت ميان امير صاحب‌قران و يوسف صوفى\r\nدر ان سال كه دو لشكر در اترار زمستان گذرانيدند و دو سه ماه در برابر يكديگر نشستند يوسف صوفى بدفرصتى كرده و كوتاه‌ديدگى نموده از عاقبت كار نينديشيد و لشكر بجانب بخارا فرستاد تا تاخت كرده بعضى از ولايت غارتيدند امير صاحب‌قران جلال الدين بهادر را ايلچى فرستاد و بيوسف صوفى پيغام داد كه بعد از اتّفاق و خويشى موجب اين مخالفت چيست يوسف صوفى او را جواب ناگفته گرفت و در بند كشيد امير صاحب‌قران از سر لطف و دلخوشى مكتوبى فرستاد و در انجا بيان كرد كه بر ايلچى كشتن و بند نيست و ما على الرّسول إلّا البلاغ المبين ايلچئ مرا باز فرست و پيگى بدين مهمّ فرستاد پيگ را نيز گرفته بند كرد و توىبوغا را با لشكرى فرستاد تا جوانب بخارا را تاخت كنند ايشان رفتند و اشتران تراكمه را غارتيده بازگرديدند امير صاحب‌قران را ازين صورت آتش غضب شعله زد و عرق حميّت و غيرت در حركت آمد و پاداش آن بىادبى بر ذمّت همّت خود واجب ديد و در سال هفتصد و هشتاد و يك كه موافق قويين ييل تركان بود امير صاحب‌قران باز لشكرها آراسته متوجّه طرف خوارزم شد و از درياى كهنه كه تركان ايسكى اوكوز مىگويند گذشته شهر را در ميان گرفتند و بر لشكر و قوشونات قسمت كردند تا از جوانب محافظت كرده جنگ اندازند و به جهت خاصّهء شريفهء خود عمارتى عظيم بنياد فرمود و به زودى تمام كردند و هر بامداد\r\n\r\n","description":"","footnote":"","page_name":" 79 ","page_number":112},
  {"content":"\r\n\r\nوظيفهء جنگ مرتّب مىداشتند و لشكرها به اطراف و نواحى بر سبيل ايلغار روانه فرمود تا غارتيدند و اسپ و گوسفند بىحدّ و حساب غنيمت گرفته بازگشتند درين اثنا يوسف صوفى نامهء فرستاد مضمون آنكه تا چند مسلمانان از طرفين در عذاب باشند و در ميانه هلاك شوند و بواسطهء نفس دو شخص جهانى خراب گردد وظيفهء آن است كه من و تو هردو در ميدان درآمده باهم سروپايى گرديم تا هركرا دولت ياورى كند غالب گشته مسلمانان ازين محنت خلاص يابند امير صاحب‌قران بدين‌معنى خرّمى نموده فرمود كه سخنى منصفانه مىگويد و بران مزيدى متصوّر نيست و من هميشه اين آرزو مىداشتم و مىانديشيدم كه اگر گويم و درخواست كنم مبذول ندارد اين سخن بصواب است و ازين تجاوز نخواهيم كرد اين گفت و فى الحال جيبه پوشيده سوار شد نوبينان و امرا پيش آمدند و خواستند كه او را ازين معنى بازدارند التفات ننمود و گوش بسخنان ايشان نكرد امير حاجى سيف الدين بهادر زانو زده عنان بارگى گرفته عرضه داشت كه تا بندگان زنده باشند چگونه شايد كه مخدوم بنفس خود مباشر جنگ گردد امير صاحب‌قران در غضب رفت و او را سخنان سخت شنوانيده عنان از دست او بكشيد و بكنار خندق رسيده فرمود تا آواز دادند كه يوسف صوفى را بگوييد كه من برحسب ملتمس تو آمدم تو نيز بيرون آى تا به‌بينيم كه حضرت عزّت كرا نصرت و ظفر مىدهد يوسف صوفى بترسيد و از گفته پشيمان شد و بهيچ‌وجه جواب باز نيامد و جهانيان بر ان جرأت و دليرى و قوّت دل و كمال توكّل آفرين كردند و جبانت و بددلى و لاف دشمن بدانستند درين اثنا از طرف ترمد بوباوهء خربزه به حضرت امير صاحب‌قران آوردند فرمود كه اگرچه يوسف صوفى بىراه مخالفت مىورزد امّا چون ميان ما خويشى است نوباوه بىاو خوردن بىراه باشد آن را بر طبقى زرّين نهاده پيش او فرستاد يوسف صوفى بايستى كه در عوض آن در مقام تعظيم و حرمت داشت عذر خواستى و باضعاف بيلاكات فرستادى تا آن وحشت بالفت مبدّل شدى بفرمود تا آن خربزها در آب انداختند و طبق زرّين بدربانان بخشيد و در عقب دروازه گشوده با لشكرى مستعدّ پيگار از مردان نامدار بيرون آمدند اميرزادهء جهان عمر شيخ با بهادرانى كه در ركاب او بودند حمله كرده از آب گذشتند و تا شب جنگ درپيوستند بسيارى از سواران پياده شدند و از طرفين مردان مرد زخم‌دار و ناچيز گشتند و با اين‌همه روى از هم نگردانيدند آخر الامر لشكر دشمن عاجز شد و بحصار درآمدند و انوشروان و ايلچى بوغا جنگهاى مردانه كردند و هردو را زخم رسانيده مجروح گردانيدند بعد از ان ايلچى بوغا صحّت يافت و انوشروان را اجل گريبان\r\n\r\n","description":"","footnote":"","page_name":" 80 ","page_number":113},
  {"content":"\r\n\r\nگرفته بعالم فنا رسانيد آنگاه اشارت شد تا منجنيق راست كردند و به سنگ منجنيق كوشك يوسف صوفى را كه در برج برآورده بود بينداختند و مدّت حصار تا سه ماه بكشيد و آخر الامر قضاى الهى حكم خود رانده دولت او به آخر رسانيد و بيماريش عارض شد و بعد از چند روز وفات كرد [ بيت 
  ]\r\n ناگهان بانگ در سراى افتاد * كه فلانرا محلّ وعده رسيد \r\nبيچاره آدمى كه نفسى در قفسى بيش نيست و قدمى تا عدم زيادت نه نه شبى تا روزش بر زندگى اعتضاد و نه روزى تا شبش بر خود اعتماد و با اين‌همه آن‌همه آز و امل پيرامونش گرفته و غمّ و اندوه بود و نابود دنيا بر دلش جمع آمده [ بيت 
  ]\r\n دردا و حسرتا كه بپايان رسيد عمر * و اين حرص مرد ريگ بپايان نمىرسد \r\nچون نهال وجود يوسف صوفى بتندباد اجل از پاى درافتاد و كلاه هوا و هوس از سر پندار بنهاد حصار را مسخّر كرده غارتيدند و اسير گرفتند و آن موضع را زيروزبر گردانيدند و مال‌ومنال بىحدّ و اندازه بدست آوردند و از انجا بعزّ و اقبال مراجعت كرده بمقرّ جلال خود بازگشت و زمستان آنجا بسر آورد و چون فصل بهار دررسيد بعمارت شهر كش مثال عالى نافذ شد و حصار آن بنياد نهاد و درين اثنا آق‌سراى را نيز بنياد كردند و طاق و رواق آن بعيّوق رسانيدند چنانچه كس در جهان عمارتى مثل آن نديده بود و نشنيده\r\n\r\nذكر تفويض ايالت مملكت خراسان باميرزاده اميرانشاه خلدت دولته\r\nچون قضيّهء خوارزم بانجام آمد و خاطر از انديشهء آن فارغ شد خواست تا نسق حال خراسان فرمايد در سال هفتصد و هشتاد و دو اميرزادهء جهان و برگزيدهء عنايت يزدان عادل دل باذل كف خردمند عالىمرتبت فضل‌پرور هوشمند اميرزاده اميرانشاه را كه فرزند دلبند و خلف ارجمند حضرت امير صاحب‌قران است با پنجاه قوشون كه از لشكر اختيار فرموده بود بجانب خراسان روانه فرمود و آن ولايت را نامزد نوّاب او گردانيد اميرزادهء اعظم بر موجب فرمان روان شد و در يايلاق بلخ و اندخوى فرود آمد و امير صاحب‌قران قاصد بجانب ملك غياث الدين هراة فرستاده اعلام كرد كه نوبينان و امرا در قوريلتاى بزرگ حاضر مىشوند مىبايد كه تو نيز حاضر شوى ملك\r\n\r\n","description":"","footnote":"","page_name":" 81 ","page_number":114},
  {"content":"\r\n\r\nاعزاز قاصد كرده گفت اگر امير حاجى سيف الدين بيايد در صحبت او حاضر شوم برحسب فرمان امير سيف الدين بجانب هراة توجّه نمود ملك مقدم او را باعزاز تلقّى كرده مدّتى او را بازگرفت ببهانهء آنكه ترتيب سفر مىكنم و غلّها بحصار مىكشيد آخر الامر حاجى سيف الدين بازگشت و او بقول وفا ننمود چون فصل تابستان رسيد اميرزاده اميرانشاه بر ولايت او تاخته غارت كرد و مال و اسپ و نعمت بىشمار گرفتند چون امير صاحب‌قران را داعيهء تسخير هراة مصمّم شد قاصد فرستاده على بيك را بدرگاه استدعا فرمود فرمان برده على الفور حاضر شد مقدم او را باعزاز تلقّى كرده و طوى فرموده بانواع نوازش و الطاف مخصوص گردانيد و در قضيّهء توجّه بجانب هراة با او مشورت كرده مقرّر فرمود كه در اوّل فصل بهار به جهت آن يورش حاضر شود و اين معنى بعهود و مواثيق مؤكّد گردانيده او را معزّز و مكرّم بازگردانيد و چون آن موعد رسيد قاصد فرستاده التماس نمود كه اين بنده بر همان عهد و پيمان است اگر آن عزيمت برقرارست بندگئ حضرت امير صاحب‌قران لشكر كشيده توجّه فرمايد تا بنده باسم قچرچى پيش لشكر باشم بنا برين تصميم آن عزيمت فرموده باحضار لشكرها فرمان داد باندك زمانى لشكرى گران جمع آمدند و كوه و دشت از خيام و اعلام و لشكر و سپاه و چتر و بارگاه مالامال شد [ مثنوى 
  ]\r\n زمين گشت جنبان چو ابر سياه * تو گفتى همى برنتابد سپاه\r\nز لشكر تو گفتى سراسر زمين * همى موج خيزد ز درياى چين \r\nو چون لشكرها جمع گشت در دزه پل ساخته از آب آمويه بگذشتند و بموضع جيكداليك رسيده باحضار على بيك قاصد روانه فرمود و در مسارعت مبالغت نمود على بيك در آمدن تعلّل نموده بعهد وفا نكرد و با اين‌همه ايلچى را نيز بازداشته اجازت مراجعت نداد و بسمع شريف رسانيدند كه اهل قلعهء پوشنگ مخالفت ورزيده‌اند و اسباب حرب مهيّا مىدارند بنا برين فرمان شد تا لشكر منصور آن حصار را درميان گرفتند و در حوالى و خندق حصار آب بسيار بود دو سه روز توقّف كرده به ترتيب اسباب تسخير آن مشغول شدند آنگاه حكم نافذ شد كه هركس از مقابل خويش بحصار برآيد و از اطراف توجّه نموده و از آب گذشته بحصار درآويختند امير على برادر امير صاحب‌قران و ايكو تيمور و عمر پسر عبّاس و مبشّر بفصيل رسيدند و دست در ديوارها زده بقلعه بر آمدند و هرچند دشمنان تير زدند و سنگ انداختند روى نگردانيدند امّا الياس را اجل گريبان گرفته در آب غرق شد و شيخ على بهادر شمشير كشيده حمله كرد و برادر كوچك\r\n\r\n","description":"","footnote":"","page_name":" 82 ","page_number":115},
  {"content":"\r\n\r\nاو سلطان و خسرو و ميرك و غير ايشان حمله كرده بيكبار روى بدروازه نهادند و از اطراف و جوانب جنگ درپيوستند و عاقبت مظفّر و پيروز گشته دروازهء قلعه را باز گشادند و دشمنانرا بتيغ گذرانيدند\r\n\r\nذكر توجّه امير صاحب‌قران بتسخير مملكت هراة\r\nچون از قضيّهء قلعهء پوشنگ فارغ شدند امير صاحب‌قران با آن لشكر بىپايان عزيمت بر تسخير مملكت هراة مصمّم گردانيده متوجّه شد و ملك غياث الدين بحصانت آن مقام مغرور شده اسباب مقاومت و محاربت مهيّا داشته نشسته بود چون لشكر منصور بدان حوالى رسيدند باغات را خراب كردند و ديوارها انداختند و شهر را از اطراف پيرامون درآمدند و حكم نافذ شد كه از جوانب در مقابلهء حصار هراة حصار و خندق سازند بر موجب فرموده بتقديم رسانيدند و در برابر يكديگر مترقّب و مترصّد نشستند روز ديگر دروازهء شهر گشادند و جماعتى انبوه از مردان دلاور بيرون آمدند و جنگ در پيوستند امراى عظام بر ايشان حمله بردند و خلق بسيار بقتل آمدند و برادر كهتر امير عمر شاه جنگى مردانه كرد و دشمنانرا بدروازه رسانيده در شهر راند و چون شب درآمد طبل و نقاره و برغو زده از هردو طرف تا روز پاس داشته بهادران لشكر تورها و سپرها گرفته حاضر مىبودند و كمين گرفته طلايه نگاه مىداشتند و چون روز شد لشكر صفّ كشيدند و برابر يكديگر ايستادند امّا آن روز جنگ نكردند و در شب دشمنان شبيخون كرده سه كس را كشتند و بتعجيل بازگشته بحصار درآمدند و چاشتگاه روز جمعه جنگ آغاز كردند لشكر منصور در زير حصار صفّ كشيده بودند و دشمنان بالاى حصار جوانب و اطراف را محافظت مىنمودند امير صاحب‌قران سوار شده بنظارهء لشكر آمد تا كوشش مردان كار و دليران كارزار را تفرّج فرمايد لشكر منصور اگرچه هميشه در معارك جان‌بازى عادت و در ميدان سراندازى حرفت داشتند امّا آن روز در مقام غيرت جلادت خود آشكارا كرده جنگهاى سخت كردند و امير ايكو تيمور و مبشّر و سونجك از سر صدق عزيمت حمله كردند و جنگ سلطانى درانداخته بفصيل حصار رسيدند و از اطراف و جوانب حصار برآمدند و تير و سنگ اهل حصار را بسپر بلكه بدوش و سر\r\n\r\n","description":"","footnote":"","page_name":" 83 ","page_number":116},
  {"content":"\r\n\r\nپيش رفته قضيّه از پيش بردند اوّل مردى كه دليرى نموده بفصيل برآمد خليل يساول بود و چون بهادران ديگر جرأت او بديدند هريك از مقام خود حركت كرده بفصيل برآمدند و در دروازه را شكسته بحصار قلعه در رفتند و امراى جاونغار و براونغار دشمنانرا رانده گريزانيدند و هركه از گريختن عاجز بود كشتند و چون باد وزان كه برگ خزان ريزاند از سور و بارو بر زمين انداختند و قريب دو هزار آدمى زنده گرفته به حضرت آوردند دامن عفو و مرحمت بر همه كشيده از خون ايشان درگذشت و فرمود تا فرمان نوشتند كه از رعيّت هركه از خانهاى خود بيرون نيايد و بر فصيل نرود او و اهل و عيال او در امان باشند و الّا هرچه بينند از خود بينند رعيّت چون ازين حال واقف شدند گوشهاى كاشانه غنيمت دانسته دست از فضول بازداشتند و پاى در دامن سلامت كشيدند ملك غياث الدين امر فرمود تا منادى بهرطرف ندا كرده مردم را جمع گرداند به هيچ وجه مفيد نبود و سخن او كس نشنود چون آثار خذلان و ادبار در حال خود مشاهده كرد پسر بزرگ خود را با اسكندر شيخى به حضرت امير صاحب‌قران فرستاد او را اعزاز كرده بنوازش و تربيت مخصوص فرمود و خلعت و كمر داده بازش فرستاد و فرمود كه ملك را سلام ما رسانيده بگوى كه چون ميان ما سابقا عدواتى قديم نبوده بلكه اسباب دوستى ثابت و بخويشى مؤكّد گشته و اين چه واقع شد بنابر مصالح ملكى و حوادث فلكى بود مىبايد كه بىحجاب هرچه زودتر بجانب ما آيى تا همان قواعد مرعى ماند بلكه سمت ازدياد پذيرد و اسكندر شيخى را گرفته نگاه داشت و حالها ازو استفسار كرد و بر قضاياى اندرونى چنان كه واقع بود اطّلاع يافت و بعد از سه روز ملك غياث الدين از حصار بيرون آمده در باغ زاغان به حضرت شتافت و زانو زده در مقام استكانت و خشوع درآمد امير صاحب‌قران او را نوازش فرمود و امان داده بخلعت و كمر و تربيتهاى پادشاهانه مخصوص گردانيد و چند روزى در علف‌خوار هراة توقّف فرموده خزانهاى ملك را كه سالها بود كه ملوك آنجا جمع كرده بودند از حصار بيرون آوردند و ملك را حصارى ديگر بود كه آن را اشكيلچه گفتندى در غايت حصانت و نهايت استحكام و آن را بپسر خود امير غورى نام سپرده بود و او بغايت شجاع و جلد و كاردان بود امير صاحب‌قران ملك را اشارت فرمود تا بحسن كفايت او را دعوت كرده از قلعه فرود آورد ملك بر موجب فرموده بپاى قلعه رفت و بحسن تدبير پسر را فرود آورد و ببساط بوس بندگئ حضرت رسانيد او را نيز بخلعت و نوازش سرافراز فرمود و چون از ان قضايا فراغى حاصل شد امير جهانشاه بهادر را منقلاى كرده بجانب\r\n\r\n","description":"","footnote":"","page_name":" 84 ","page_number":117},
  {"content":"\r\n\r\nسبزوار متوجّه گردانيد و امير صاحب‌قران را ميل بجانب نساى وكلات بود و فصل قضيّهء على بيك در خاطر داشت بتعجيل توجّه فرمود و در راه بمزار صاحب الدعوه ابو مسلم مروزى رحمة الله عليه رسيد فرود آمده زيارت فرمود و درين اثنا على بيك رسيده ببساط بوس مشرّف شد و خواجه على مؤيّد سبزوارى كه همواره بر جادّهء اخلاص و هواخواهى ثابت‌قدم بود هم بپاى بوس رسيد هردو را بنواخت و باعزاز و اكرام مخصوص گردانيده كمر و شمشير داد و خلعتهاى پادشاهانه پوشانيد و خواجه على مؤيّد را چون بتشيّع موسوم بود از مذهب و معتقد او استفسار فرمود او در جواب گفت النّاس على دين ملوكهم مردم بر دين پادشاهان خود باشند مذهب من مذهب امير صاحب‌قران است اين معنى ازو پسنديده داشته او را ستايش فرمود و گفت چون رسول صلّى الله عليه و سلّم فرموده است من ترك سنّتى لا ينال شفاعتى يعنى هركه ترك سنّت من كند بشفاعت من نرسد و جاى ديگر فرموده الجماعة رحمة و من چون مىخواهم كه بهر دو دولت و اصل شوم مذهب اهل سنّت و جماعت دارم و از انجا سوار شده بجانب اسفراين روى نهاد و در ساعت كه رسيدند حكم عالى نافذ شد كه لشكرها حمله كرده بحصار برآيند مردم بفرود آمدن و خيمه زدن و يورت گرفتن مشغول بودند چون آن فرمان رسيد فى الحال سلاحها برداشته روى بحصار آوردند و بيك طرفة العين حصار را گرفته ويران كردند و خلقى بسيار كشته گشتند و جمعى انبوه در زير سم ستوران ناچيز شدند و درين ولا ايلچى به طرف امير ولى روانه فرمود مشتمل بر تنبيه و تحذير از مخالفت و بعواطف و مراحم مستظهر گردانيدن و اين معنى را بعهد و پيمان مؤكّد كرده كه اگر بىانديشه به زودى بيايد بانواع تربيتها مخصوص خواهد شد امير ولى مكتوب بوسيده و بر سر نهاده اظهار مطاوعت و انقياد كرد و وعده داد كه فيما بعد ببساط بوس خواهم آمد امير صاحب‌قران از انجا بمباركى و طالع سعد سوار شده بكوه غولجاتو برآمده چند روزى توقّف فرمود و اسپانرا فربه گردانيد و ولايت خراسان را در ضبط آورده ملوك آن ولايت را ببلوكات خود بازگردانيده رايات همايون متوجّه جانب سمرقند گشت و آن سال قيشلاق در بخارا فرمود و امير صاحب‌قران را در پس پردهء عصمت دخترى بود در صورت بىنظير و در سيرت بىشبه و عديل دايهء عصمتش از پستان عفّت شير داده و مادر روزگار مثل او در نظافت و طهارت نزاده سپهر با هزار ديده در جمال او نگران و مهر از دل‌گرمى همواره بر سر او لرزان و زبان حالش در وصف خود بدين دو بيت رطب اللسان [ نظم 
  ]\r\n\r\n","description":"","footnote":"","page_name":" 85 ","page_number":118},
  {"content":"\r\n\r\n من آن زنم كه همه كار من نكوكاريست * به زير مقنعهء من دو صد كله‌داريست\r\nدرون خلوت عصمت كه جلوه‌گاه منست * مسافران صبا را گذر بدشواريست \r\nامير صاحب‌قران او را بغايت دوست داشتى و يك ساعتش از ديدار او شكيب نبودى از قضاى الهى عرض مرضيش روى نمود و بتدريج بيماريش سخت شد و مزاج سستى پذيرفت اطبّا از معالجهء او عاجز آمدند و حكما از مداوات او قاصر ماندند بعد از چند روز آن گلبرگ نهال دولت بصدمهء تندباد اجل بر خاك فنا افتاد و آن آفتاب فلك سعادت روى بافول و غروب نهاد آن قدّ سروآسا خيزرانى شد و آن رنگ ارغوانى زعفرانى گشت [ نظم 
  ]\r\n يكى از چشم دل بنگر درين زندان خاموشان * كه تا ياقوت گويا را بتابوت از چه‌سان بينى\r\nسر زلف عروسانرا چو برگ نسترن يا بى * رخ گلرنگ شاهانرا برنگ زعفران بينى \r\nداد از بيداد اين چرخ ستمگار و فرياد از بىوفايئ اين عمر ناپايدار گلهاى اين بوستان را سرانجام با خارست و شراب اين مجلس بزم را بازگشت با رنج و محنت خمار بنيان بقايش بزلازل فنا و زوال مزلزل و عنوان قبول و اقبالش بطى نامهء اعمار مبدّل [ نظم 
  ]\r\n دى بوستان خرّم و صحرا و لاله‌زار * وز بانگ مرغ در چمن افتاده غلغلى\r\nو امروز خارهاى مغيلان كشيده تيغ * گويى كه خود نرست درين بوستان گلى \r\nامير صاحب‌قران بر مفارقت آن قرّة العين حزين و سوگوار شد و مدّتى بسوز آتش فراق و تجرّع شربت تلخ مذاق هجران گرفتار آخر الامر به قضاى الهى راضى شده به زبان حال مىفرمود [ بيت 
  ]\r\n اندرين غم چارهء ديگر نمىدانم كنون * غير از  إِنَّا لِلَّهِ وَ إِنَّا إِلَيْهِ راجِعُونَ  \r\nباز استماع افتاد كه امير ولى و على بيك باهم متّفق شده لشكر بر سبزوار برده‌اند و آن را حصار داده امير صاحب‌قران را چندان از ملال مفارقت آن نوگذشته بر خاطر عاطر بود كه بدان اخبار التفات نفرمود خاتون عظمى و بانوى كبرى قتلغ تركان آغا او را تسلّى داده نصايح عاقلانه فرمود و تقرير كرد كه اگر بدين انزعاج و ملال خاطر جبر قضيّه شدى و زهر مفارقت دوستانرا ترياقى متصوّر بودى هم بوجبى جايز بودى درين مصيبت هايل و داهيهء عظمى جز صبر و تسليم چارهء نيست پس خاطر شريف را بغمّ فرسوده داشتن و غمّ و اندوه بر دل گماشتن و دست از ضبط امور مملكت و دولت باز\r\n\r\n","description":"","footnote":"","page_name":" 86 ","page_number":119},
  {"content":"\r\n\r\nگرفتن تا خللها بملك و سلطنت عايد شود و دشمنان مجال و فرصت يابند از طريقهء عقل دورست بتدبير امور مملكت مشغول مىبايد شد و مخالفان جوانب را گوشمال مىبايد داد [ شعر 
  ]\r\n مخالفان تو موران بدند مار شدند * برآور از سر موران مار گشته دمار\r\nمده زمان و تغافل مورز و حاضر باش * كه اژدها شود از روزگار يا بد مار \r\nامير صاحب‌قران سخنان او را كه از محض شفقت و نيكخواهى بود بسمع قبول گوش كرده هم در زمستان لشكرها جمع فرموده از ماخان گذشته بكلات رسيد على بيك پيش از وصول رايات همايون اهل ولايت و تعلّقات خود را بحصار كلات درآورده بود امير صاحب‌قران ايلچى فرستاده او را از مخالفت منع فرمود و بر يك‌جهتى و موافقت تحريص كرد و فرمود كه از دولت اجتناب كردن و سعادت را به زور از خود راندن طريقهء عقلا نيست روى از جادّهء عبوديّت پادشاه مگردان و بسخن مفسدان خون و مال و عرض خود را در معرض تلف مينداز بيچاه را بخت بد دامن گرفته بود تا بدان سخنان التفات نكرد آرى [ بيت 
  ]\r\n نيكخواهان دهند پند ولى * نيكبختان كنند پند قبول \r\nو درين اثنا آوازه انداختند كه امير صاحب‌قران عزيمت جانب ولى دارد و پى غلط داده بجانب حصار راند و گاو و گوسفند و اسپ و استر كه بيرون حصار بود بفرمود تا بغارتيدند و در مقابلهء دروازهء كلات نزول فرمود و لشكر حصار را چون نوايب روزگار از اطراف فروگرفتند على بيك مضطرّ گشته در مقام عجز و شكستگى درآمده پيغام داد كه از افعال بد خود شرمسارم و دليرئ آنكه على الفور ببساط بوس آيم ندارم اگر حضرت امير صاحب‌قران با جماعتى اندك نزديكتر تشريف فرمايد بپاى بوس رسيده عذر گناهان گذشته بخواهم امير صاحب‌قران ملتمس او مبذول داشته روزى تعيين فرمود و بدان وفا نموده با پنج سوار بدر حصار رفت و آن راهى باريك بود در درهء هولناك و ايشان از خباثت نفس و خيانت طبع انديشهء مكر و غدر كرده بودند و چند مرد در كمين‌گاهها بازداشته و ندانسته كه و من نكث فإنّما ينكث على نفسه هركه عهد شكند بحقيقت شكست خود طلبيده باشد حضرت عزّت امير صاحب‌قران را در كنف حفظ خود رعايت فرموده آرى [ بيت 
  ]\r\n هركرا حفظ حق حصار بود * عنكبوتيش پرده‌دار بود \r\nدشمنانرا آن فرصت دست نداد و بمقام خود در كنف حرز و حفظ الهى مراجعت فرموده\r\n\r\n","description":"","footnote":"","page_name":" 87 ","page_number":120},
  {"content":"\r\n\r\nشبى از شبها جماعتى را از مردان مرد و مبارزان صفّ نبرد از شطّار كوهستان و سيستان و بدخشان امر فرمود تا از موضعى چند معيّن بحصار كلات برآيند بر موجب فرمان بجان ايستادگى نمودند و نقاره و برغو زده بدروازهء حصار رسيدند و حكم شد تا لشكرها از اطراف سياهئ خود بدشمن نمايند و بهادران لشكر را گزين فرموده پيش خود باز داشت و جماعتى ديگر از بهادران مثل آق تيمور و از مقرّبان درگاه مثل ايكو تيمور و مبشّر و عمر و غير ايشان روانه گرديدند و از راه لوهره پيش رفتند و حمله كرده دشمن را گريزانيدند و ايكو تيمور بر كمر كوه برآمده بسر خصم كه در مقابلهء او بود نيزه رسانيد و عمر و مبشّر نيز حملهاى مردانه كردند دشمنان گريختند و عمر با چند نوكر پيش رفته بود دشمنان بر ايشان حمله كردند امير صاحب‌قران سواران دلير دلاور را فرستاد تا بر ايشان حمله كردند و ايشانرا از جاى برداشتند تا منهزم شده بگريختند و لشكر منصور بر بالاى كوه برآمدند دشمنان زارىكنان فرياد برآوردند و على بيك قاصد فرستاده تضرّع نمود و التماس كرد كه لشكر بازگردانيده ما را امان بخشيد تا فردا بيرون آمده ببساط بوس آييم امير صاحب‌قران بر سوگند ايشان اعتماد كرده حكم فرمود تا آن لشكر برخاستند درين اثنا نيك‌روز محمّد آمد و زانو زده در حضرت امير صاحب‌قران زارى و شفاعت بسيار كرده در محلّ قبول افتاد روز ديگر بازگشته على بيك را بعواطف آن حضرت امّيدوار گردانيده تا اعتماد كرده به حضرت شتافت و بگناهان خود اعتراف نموده التماس عفو و مرحمت كرد امير صاحب‌قران او را بنوازش و عنايت مخصوص گردانيده اجازت داد تا بازگردد و تهيّهء اسباب كرده بيرون آيد چون باز بمقام خود رسيد شقاوت گريبانش گرفته از عهد و قول خود برگرديد و در شب راههاى حصار را استوار گردانيد و باز ياغى شد و لشكر جمع كرده اسباب مخالفت را ساز داد امير صاحب‌قران چون حال چنان ديد قلعه و حصار قهقهه را عمارت كرد و حاجى خواجه را لشكرى عظيم داد تا بنشيند و راههاى على بيك را نگاه دارد و امير على برادر امير صاحب‌قران و شيخ على بهادر را به جهت محافظت راههاى كلات تعيين فرمود و از انجا بجانب ترشيز نهضت همايون فرمود و از اطراف آن موضع را در ميان گرفته فرود آمد و هر روز سوار شده گرد قلعه مىگرديد و مداخل و مخارج آن احتياط مىفرمود و چاخورگانرا امر كرد تا خندق را از آب خالى گردانيدند و زير حصار نقبها بنياد نهادند و از اطراف جنگ درپيوستند و منجنيقها ساختند و به زخم سنگ برج و بارو و فصيل را درهم شكستند و حصار و بارو را بينداختند دشمنان بيچاره و عاجز شدند و بجان امان طلبيدند و به نسبت با محاصره\r\n\r\n","description":"","footnote":"","page_name":" 88 ","page_number":121},
  {"content":"\r\n\r\nچون مردانگئ ايشان مشاهده كرده بود عنايت فرموده ايشانرا امان داد و سيورغالات و انعامات در حقّ ايشان مبذول داشته شهر و ولايت تعيين كرده به طرف تركستان فرستاد درين ولا امير عمر شاه از طرف والئ شيراز شاه شجاع كه بحشمت و مكنت و عقل و دانش از ابناى جنس خود ممتاز بود و بارشاد استاد عقل با اين حضرت حلقهء اخلاص بر در محبّت مىزد ببساط بوس رسيده با تحف و هداياى بسيار كه از چنان ملكى نامدار به نسبت با حضرت چنين صاحب‌قرانئ با اقتدار سزد معروض گردانيد و نامهء رسانيد مشتمل بر رعايت قواعد محبّت و اخلاص و محافظت مراسم هواخواهى و اختصاص امير صاحب‌قران او را بنواخت و احسان مغمور گردانيده بعواطف بىدريغ مستظهر باز گردانيد و جواب مكتوب مشتمل بر وفور عنايت و عاطفت ارزانى فرموده ايلچئ ديگر فرستاد و دختر به جهت يكى از فرزندان خواستارى فرمود تا بنيان آن محبّت استحكام پذيرد و قواعد آن مصادقت استمرار يابد\r\n\r\nذكر توجّه امير صاحب‌قران بجانب امير ولى\r\nامير صاحب‌قران ترتيب لشكرها فرموده بجانب مملكت امير ولى روانه شد و از راه روغد گذشته بكبودجامه و شاسمان رسيده فرود آمد چون امير ولى خبردار شد مقرّبان خود را با انواع تنسوقات و دوقوزها به حضرت فرستاده عذرها خواست و بتضرّع و زارى امان طلبيد و التماس نمود كه اين يك نوبت كرم فرموده مرا از آمدن معاف فرمايد و مراجعت كند و اين بنده در عقب بپاىبوس آيم و بقيّهء عمر بوظايف خدمت و ملازمت قيام نمايم امير صاحب‌قران مرحمت فرموده ملتمس او مبذول داشت و مراجعت نموده از راه سميلغان و چاريمكان برادكان رسيد و آنجا نزول فرمود و هم آن روز از كلات خبر رسانيدند كه شيخ على در شب روانه شده بحصار كلات برآمد و پيشتر راه كمر كوه پرسيده بود و رفتن خود را از اميرزاده پنهان داشته در شب بر كوه برآمد و راه غلط كرده كوهى بلند پيش آمد دشمنان سر راه ايشان گرفتند و جنگى عظيم آغاز كرده بر يكديگر تيرباران كردند تا بمرتبهء رسيد كه تيرها در كيش نماند و شمشيرها شكسته و كند گشت و از طرفين بىطاقت شدند عاقبت مردم در ميان آمدند و از هر\r\n\r\n","description":"","footnote":"","page_name":" 89 ","page_number":122},
  {"content":"\r\n\r\nدو جانب عهد بستند و متّفق شده ملاقات كردند و اكنون او را تعظيم مىكنند و على بيك با او مصاحبست و عذر گناهان گذشته مىطلبد و التماس مىكند كه به حضرت امير صاحب‌قران مرا شفيع گشته التماس كنند تا قلم عفو بر جريدهء جريمهء من كشد بعد از ان شيخ على بهادر به حضرت آمده دربارهء او شفاعت كرد و على بيك را با شمشير و كفن به حضرت آورد امير صاحب‌قران زيادت بر قدر معهود تعظيم او فرموده او را بنوازش و احسان محسود اقران خود گردانيد و اشارت فرمود تا ولايت او كوچ كرده مصحوب لشكر منصور روانه شوند و خود بمباركى و طالع سعد بتختگاه مراجعت فرمود و لشكر را اجازت داد تا هريك بخانهاى خود بازگشتند و در سال هفتصد و هشتاد و پنج دلشاد آغا وفات يافت و بعد از چند روز خاتون عظمى قتلغ تركان آغا خواهر بزرگ امير صاحب‌قران كه از خواتين عصر بخيرات و مبرّات گوى سبق ربوده بود و از خالص اموال خود مدارس و خوانق پرداخته و صنوف مبرّات او شامل حال عالميان گشته ازين مرحلهء فانى رخت بعالم باقى كشيد و از زندان ظلمانى بسرابستان روحانى رسيد و چون اجل مقدّر و موعد مقرّر فرارسيد نه جاه دستگير شد و نه مال و نه حشمت پاىمردى كرد و نه استقلال خنك عاقلى كه بعشوهاى اين دنياى غدّار فريفته نشود و برتبت و بهجت ناپايدار او شيفته نگردد تا پنج‌روزه عمر عزيز را غنيمت شمرد و نفايس انفاس را بما لا يعنى ضايع نگرداند امير صاحب‌قران بوفات او دلتنگ و پژمان شد و بر فراق او اندوهناك و گريان گشت وحشت و نفرت بضمير منير و خاطر خطيرش راه يافت و ملال و كلال بر نهاد بىهمالش مستولى شد چند روز قلق و اضطراب مىفزود و بامور ملك و دولت اشتغال نمىفرمود آخر الامر سادات و علما و مشايخ و صلحا به حضرت مجتمع گشته وظايف نصايح و مواعظ بتقديم رسانيدند و بايات و احاديث خاطر عاطرش را تسلّى دادند و گفتند امير صاحب‌قرانرا در كامرانى بقا باد و بمعارج رفعت و جلال ارتقا هركه عمر دراز خواهد بر مفارقت احبابش دل ببايد نهاد و هركه در دنيا بسيار ماند تن در كشاكش هجران اصحابش در بايد داد با حكم قضا كس را قوّت و توان نيست و بر فرمان قدر حرج و تاوان نه [ بيت 
  ]\r\n بر حكم قضا نمىتوان تاوان كرد * اين بود نصيب ما ازو چه توان كرد \r\nامير صاحب‌قران بنصايح ايشان گوش هوش گشوده از چرا و چون درگذشت و به حكم  إِنَّا لِلَّهِ وَ إِنَّا إِلَيْهِ راجِعُونَ  باز گشت [ بيت 
  ]\r\n اى دل ناآزموده وقت جزع نيست * با ستم روزگار تن زن و خو كن \r\n\r\n","description":"","footnote":"","page_name":" 90 ","page_number":123},
  {"content":"\r\n\r\nو چون از وظايف عزا بپرداخت و جهت روح مطهّر آن نوگذشته مبرّات و صدقات بمستحقّان رسانيد بعد از چند روز باز بتهيّهء اسباب لشكر و ترتيب ايشان اشتغال فرمود و بجانب مملكت امير ولى روانه شده بمرغاو رسيد و امير چاكو از مملكت كابل و اصل گشته درين موضع ببساط بوس رسيد و مهمّات ملكى كه داشت بعزّ عرض رسانيده باز بسرحدّ خود مراجعت نمود و درين اثنا خبر رسانيدند كه تومان ياغى شده است و ولايت سيستانرا هم ياغى ساخته عزيمت طرف امير ولى باطل فرموده لشكرى گران بجانب تومان روانه گردانيد و شيخ على بهادر و اوج‌قرا بهادر را اختيار فرموده با لشكرى مرتّب به طرف ولى فرستاد و خود بنفس مبارك سوار شده بهراة رسيد و نوكرى امير شيخ نام كه سالها در سفر و حضر ملازم بندگئ حضرت بودى در وقتى كه ولايت خراسان در تصرّف آمد او را حاكم اسفزار گردانيد و تابان بهادر را شحنهء آن ولايت كرد امير شيخ بواسطهء خبث نفس قابل وساوس شيطانى بود كفران نعمت نموده مخالفت كرد و مىخواست كه تابان بهادر را قصد كرده هلاك گرداند امير آق‌بوغا چون ازين قضيّه خبردار شد از اطراف و جوانب ياغى و سربدار را درميان گرفت و امير حاجى سيف الدين بمعاونت او روان شد و جنگ درميان افتاده مردم بسيار از سربدار كشتند و حصار را گرفتند دشمن گريخته و عاجز بقلعه برآمد و لشكر متوجّه شده قلعه را درميان گرفتند و درين اثنا امير صاحب‌قران رسيد و فرمود تا از اطراف نقب زدند شيخ يحيى استادگى نموده زير قلعه را خالى گردانيد و قلعه از هم فروريخت و خلقى كه در انجا بودند جمله هلاك شدند و شيخ يحيى نيز در زير قلعه هلاك شد و قريب دو هزار كس زنده گرفتند و در زير گل‌توده نهادند و برين موجب سياستى بتقديم رسانيدند كه تا قرنها عبرت عالميان باشد\r\n\r\nذكر توجّه امير صاحب‌قران بجانب سيستان\r\nچون حضرت امير صاحب‌قران از قضيّهء قلعه بپرداخت لشكرها ترتيب كرده بجانب سيستان توجّه نمود شاه جلال الدين كه از محبّان و هواخواهان بود باستقبال از حصار فراه بيرون آمد و چون رعيّت در مقام عناد و لجاج مخالفت مىكردند آق تيمور بهادر را تعيين فرمود تا بر ولايت سيستان تاخت كرده بغارتد برحسب فرمان بتقديم رسانيد\r\n\r\n","description":"","footnote":"","page_name":" 91 ","page_number":124},
  {"content":"\r\n\r\nو از انجا گذشته بقلعه و حصار زره رسيد و جنگ انداخته در روز مسخّر فرمود و از ياغى مقدار پنج هزار آدمى جمع شدند و در مقابله آمده جنگى عظيم واقع شد و از كشتگان پشتها برآمد و لشكرها آراسته بسيستان رسيدند شاه شاهان و تاج و سراج بيرون آمدند و ببساط بوس مشرّف گشته اظهار مطاوعت و انقياد كردند امير با ايشان بسخن مشغول بود كه ناگاه دشمنان صفّ لشكر آراسته بيرون آمدند و قصد حرب كرده متوجّه شدند امير صاحب‌قران دو هزار مرد مكمّل را در كمينى بازداشت و محمّد سلطانشاه را با لشكرى اندك پيش فرستاد و با او قرار داد كه دشمن را دلير گرداند و خود را در نظر ايشان خايف و عاجز نمايد بر موجب فرموده بتقديم رسانيد و چون دشمنان بكمين‌گاه رسيدند آن دو هزار مرد بر ايشان حمله كردند و سيستانيان پياده بودند جنگى عظيم واقع شد و از لشكر منصور اسپ بسيار را بخنجر مجروح گردانيدند و خلقى انبوه از سيستانيان بقتل آمدند و بقيّه را دوانيده بحصار رسانيدند و از سرهاى بريده سارها و گل‌تودها ساختند و چون شب درآمد سپاه جمله فرود آمدند و چون صبح صادق دميد امير صاحب‌قران لشكرها را آراسته مقام هريك تعيين فرمود و بنفس خود قول لشكر را اختيار كرد و اميرزاده اميرانشاه بهادر را منقلاى دست راست ساخت و جمعى از امراى بزرگ در خدمت او تعيين كرد و امير حاجى سيف الدين و آق بوغا بهادر در ركاب او بودند و منقلاى دست چپ امير سارى بوغا را تعيين گردانيد و در پهلوى او خداىداد بهادر بود و در پيش خود خندق و حصار ساختند و چون شب درآمد ده هزار مرد از حصار بنيّت شبيخون بيرون آمدند اتّفاقا در مقابلهء امير شمس الدين و برات خواجه افتادند و ايشان راه دادند تا از فصيل گذشته بخيمه و خرگاه رسيدند و اسپ و استر بسيار را بخنجر هلاك كردند و از هردو طرف جنگى عظيم كردند آخر لشكر منصور ايشانرا براندند و بقلعه و حصار رسانيدند و بسيارى از ايشان بقتل آوردند روز ديگر باز ساز اسباب جنگ ترتيب كردند و اميرزاده على با پانصد مرد در مقابلهء دروازه ايستاده بود و صفّ كشيده لغام‌ريز كرده و دروازه را شكسته درآمدند سيستانيان ايشانرا راه داده از دروازه گذرانيدند و در ميان گرفته جنگ سخت آغاز كردند اميرزاده على و قوشون او در ميان دشمنان مانده امّيد از جان برّيده جنگ مىكردند درين حالت آق تيمور با هزار مرد شمشير كشيده بجانب دروازه تاخت كردند و حارسان دروازه را براندند و اميرزاده على را مدد كرده از دروازه بيرون آوردند ملك قطب الدين دانست كه طاقت و قوّت مقاومت ندارد از حصار بيرون آمده به حضرت امير\r\n\r\n","description":"","footnote":"","page_name":" 92 ","page_number":125},
  {"content":"\r\n\r\nصاحب‌قران آمد او را بعنايت و نواخت مخصوص گردانيد و درين اثنا با ده پانزده مرد دكلهء يكتايى پوشيده سوار شده به طرف جاونغار لشكر توجّه فرمود ناگاه على الغفله قريب سى هزار مرد گرد بر آسمان رسانيده از حصار بيرون آمدند و جنگ درپيوستند امير صاحب‌قران عنان گردانيده متوجّه مقام خود شد دشمنان تيرباران كردند و اسپ امير جهان مطاع مجروح شد و چون بمقرّ عزّ خود نزول فرمود اشارت كرد تا ملك قطب الدين را بند كرده نگاه دارند و در ان حال لشكرها مرتّب گردانيده خواست كه بنفس خود حمله كند امراى عظام پياده شده عنان بارگى گرفته معروض گردانيدند كه سالها مال‌ومنال و حشمت و اقبال در دولت ابد پيوند يافته‌ايم امروز تا ما زنده باشيم حضرت امير را تحمّل خطرها كردن روا نباشد و بيكبار از اطراف حمله كرده و دشمنانرا رانده بحصار رسانيدند و زور آورده بيك حملهء مردانه حصار را بگرفتند و خراب و باير گردانيدند و از لشكر ايشان بسيارى بقتل آوردند و ملك سيستانرا با باقى رعيّت كوچ كرده بسمرقند رسانيدند و قضاه و علما و اكابر ايشانرا بحصار فراه فرستادند و از انجا سوار گشته و راه حصار تاغ گرفته بند رستم را ويران كردند و بجانب بست روى آوردند درين اثنا از تومان خبر رسيد كه بجانب گرمسير كيج و مكران عازمست اميرزاده اميرانشاه را در طلب او نامزد فرمود و او هنوز در عنفوان سنّ و غرّهء جوانى بود و سال مبارك عمرش بهفده رسيد حضرت عزّت او را نصرت و فيروزى بخشيد تا به دو رسيده و جنگ انداخته مظفّر و منصور گشت و او را گرفته بياساق رسانيد و سر او را به حضرت امير صاحب‌قران فرستاد [ نظم 
  ]\r\n سر دشمنان تو استغفر الله * كه خود دشمنان ترا سر نباشد\r\nسخن بر سر دشمنت قطع كردم * كه مقطع ازين جاى خوشتر نباشد \r\nو امير صاحب‌قران از جانب آب هيرمان راه ساخته ممق‌تو و قلعهء سرخ را گرفت و امرا و لشكريان بحصار هزارپز رسيدند و درآمدند و معلوم كردند كه دشمنان از صدهء توقاى از ايل و ولايت تومان قدم در راه بىدينى و افساد نهاده و دست به خرابى و شرّ و شور بر گشاده حصاردار شده‌اند در حال لشكر منصور در مقابلهء ايشان ايستادگى نموده آن ولايت را گرفته همه را بقتل آوردند و از انجا بجانب دهنه سر بازگرديد و آن ولايت را ايل توغاچى گرفته نگاه مىداشتند با ايشان جنگ سخت كردند و مجموع را بقتل آوردند و فرمود تا از سرهاى مقتولان منارها و گل‌تودها ساختند و پيش ازين از ايل و ولايت تخت سليمان قاصد فرستاده بودند و اظهار مطاوعت كرده و شحنه طلبيده بودند درين اثنا\r\n\r\n","description":"","footnote":"","page_name":" 93 ","page_number":126},
  {"content":"\r\n\r\nخبر رسيد كه ياغى شده‌اند و قدم در مقام مخالفت نهاده امير صاحب‌قران متوجّه جانب ايشان شد و در روز كه رسيدند جنگ انداختند و اميرزاده على و ايكو تيمور و جماعتى بسيار زخم‌دار شدند و پسر مباركشاه يرداغولى در ان جنگ شهيد شد آق تيمور بهادر چون آن احوال مشاهده كرد به حضرت امير صاحب‌قران آمد و بگريست و درخواست كرد تا اجازت فرمايد و بجنگ رود امير صاحب‌قران چون كمال مردانگى و رجوليّت او معلوم داشت انديشيد كه مبادا كه او را آسيبى رسد اجازت نداد و بسيارى از قوشونها جاى خالى كردند و طاقت توقّف نداشتند مگر رمضان خواجه كه از جاى خود حركت نكرد و چون كوه پابرجا ثبات قدم نمود امير صاحب‌قران بختى خواجه و شمس الدين را فرمود كه از لشكر پيش روند و عيد خواجه زير سنگ ايستاده كمين گرفته بود و در وقت گذار دشمن مجال يافت يكى از بهادرانرا موى گرفته بر زمين زد و سر او برّيده به حضرت امير صاحب‌قران آورد و در سنّ كودكى مردانگيها نمود و آخر الامر حصار را بقوّت مردانگى بگرفتند و مردم را از بالا فرود آورده جمع كردند و بر قوشونها بخش كردند تا همه را بياساق رسانيدند امير صاحب‌قران از ان موضع سوار شده بقندهار روانه شد و جهانشاه بهادر و مبشّر بهادر و اسكندر شيخى را پيش فرستاد تا قندهار را گردپيچ كنند و جنگ اندازند بر موجب فرمان روان شدند و جنگ كرده آن ولايت را نيز گرفتند و با سردارى كه داشتند به حضرت آوردند حكم نفاذ يافت تا او را از دار آويختند و از انجا كوچ كرده بقندهار رسيد و جهانشاه بهادر را بانعام و احسان بىشمار مخصوص گردانيد و بجانب حصار قلات فرستاد جهانشاه بهادر فرمان بجاى آورده روانه شد و بدان موضع رسيد و حصار را به كلى خراب و باير گردانيد و چون فصل بهار درآمد امير صاحب‌قران از قندهار بجانب دار الملك رجوع كرد و بعد از چهارده روز بسمرقند رسيد\r\n\r\nذكر توجّه امير صاحب‌قران بجانب امير ولى كرّت دوّم\r\nچون بر موجبى كه پيشتر ذكر رفته امير ولى عهد و پيمان بسته بود و بدان وفا ننموده امير صاحب‌قران در سال هفتصد و هشتاد و شش كه موافق سيچقان ييل تركان بود عازم جانب استرآباد شد و از راه ترمد از آب آمويه گذشت و از انجا بولايت بلخ\r\n\r\n","description":"","footnote":"","page_name":" 94 ","page_number":127},
  {"content":"\r\n\r\nرسيد و چند روز توقّف كرده از اطراف لشكرها جمع فرمود و پيش ازين بجانب شاه شجاع كس فرستاده بود و خواستارئ دختر كرده و از هردو طرف ايلچى در آمدوشد بود و اولجايتوى دراز را برسالت روانه كرد و حاجى خواجه را با وى فرستاد تا از شيراز به جهت اميرزاده پير محمّد دختر بياورند ايشان بر موجب فرموده روانه شدند و شاهزاده را در شهر بلخ به خدمت امير صاحب‌قران آوردند و روزها بعيش و طرب مشغول بودند و چون حاجى خواجه زندگانى نه باندازهء خود كرد و زيادت از حدّ خود مىزيست عاقبت او را گناه‌گار كرده بياساق رسانيدند و هركه صحبت ملوك اختيار كند و شرايط آداب ملازمت ايشان بتقديم نرساند در هلاك خويش سعى نموده باشد و هركس كه در حضرت ملوك ادب را شعار حال خود سازد و زبانرا از فضول و چشم را از خيانت و دل را از نفاق محافظت نمايد بمدارج عزّ دنيوى و معارج خيرات اخروى و اصل گردد و حكما گفته‌اند جاور ملكا أو بحرا يعنى خواه با ملوك صحبت دار و خواه در دريا نشين اگرچه خطر دريا بسيارست امّا منافع آن هم بىشمارست امير صاحب‌قران لشكر را ترتيب داده از ان موضع كوچ كرده بمرغاو رسيد مهد ميمون خواندزاده درين موضع باستقبال آمد و بشهزادهء جهان خليل سلطان وضع حمل فرموده بود جناب بلقيس صغرى و بانوى كبرى سراى ملك خانيم دختر پادشاه سعيد قزان سلطان خواندزاده را اعزاز و اكرام بغايت كرده طويها فرمود و بعد از فراغ از وظايف طوى و دعوت خواندزاده به طرف خانه مراجعت كرد و امير صاحب‌قران با مهد عالى و حرم شريف خود تومان آغا به راه بركاتاش درآمدند و بموضع سرخس رسيدند و لشكر منصور روانه شده از باورد گذشته بموضع نساى رسيدند شيخ على بهادر و سونجك بهادر و امراى لشكر كه منقلاى بودند چون بموضع كاوكورش رسيدند صفّ لشكر آراسته با قراول امير ولى جنگ كردند مبشّر بهادر پيش رفته بر ايشان حمله كرد دشمنان در مقابله تير انداختند و دو دندان او را شكستند او باز حمله كرد و با وجود آن جراحت سر خصم خود را بيك ضرب بر خاك معركه انداخت امير صاحب‌قران چون جلادت و مردانگئ او مشاهده كرد موضع كاوكورش را بسيورغال ابدى به دو ارزانى داشت و از انجا كوچ كرده بموضع دورون رسيدند و جنگ كرده آن را گرفتند و كوتوال آن را بياساق رسانيدند و ازانجا بموضع جيلاون رسيدند و از انجا روانه شده از آب جرجان گذشته بموضع كبودجامه و شاسمان فرود آمدند و احتياط لشكر فرموده از امراى هزاره و صده موچلكا ستدند كه از قوشونات خود جدا نشوند و بىاجازت بجايى نروند و الّا مستحقّ قتل و نهب باشند\r\n\r\n","description":"","footnote":"","page_name":" 95 ","page_number":128},
  {"content":"\r\n\r\nو فرمان شد تا بر جويها و آبها پلها ساختند و هرروز مقدار نيم فرسخ كوچ مىكردند و آن ولايت جنگل و خارستان بسيار داشت قراول بقراول دشمن رسيد و جنگ پيوسته شد و در ان روز حاجى محمود شاه جدّ و جهد بسيار كرد ناگاه به زخم شمشير دست او مجروح شد و آق تيمور بهادر جنگ مردانه كرد و بهرطرف كه روى مىنهاد صفّ برهم دريده دشمن را مىراند مقدار نوزده روز بدين وضع بگذرانيدند در روز بيستم قراول دشمن گريخت چون امير ولى حال بر ان منوال ديد جلادت نموده پيش آمد و آن مقدار كه قوّت و توان داشت جنگ كرد و آخر مغلوب شده بگريخت لشكر در عقب او لغام‌ريز كردند و بسيارى از بهادران او گرفتند و چون فرود آمدند قوشونهاى هركس جداگانه در پيش خود خندق ساختند و فصيل برآوردند و پيش فصيل را بسيخها و چوبها استوار گردانيدند چون روز باخر رسيد امير صاحب‌قران از ميانهء لشكر سى قوشون اختيار كرده بيرون آورد و ايشانرا در كمين‌گاه جايى تعيين كرده بازداشت و بقيّهء سپاه فصيل نگاه مىداشتند و كوركا و نفير و برغو و نقاره مىزدند از صداى آواز ايشان و نعرهء مبارزان و دليران جهان پرخروش گشت و دلهاى مبارزان در سينه به جوش آمد درين اثنا امير ولى با لشكرى بسيار از حصار بيرون آمد و حمله كرده بر فصيل و حصار راند بضرب دست و سم ستور و قوّت حمله فصيلى كه بسيخ و چوب ساخته بودند درهم شكستند امّا بسيارى از لشكر او بخندق افتادند و اميرزادهء جهان اميرانشاه بنفس خود مباشر شده حملهء او را پيش گرفت و فرمود تا لشكر بر ايشان تيرباران كردند درين حال آن سى قوشون كه در كمين بودند بيرون آمدند و دست بشمشير برده حمله كردند و به زخم تيغ ايشانرا براندند و امير ولى پيش ازين فرموده بود تا درين موضع چاه بسيار كنده بودند و در بعضى سيخها زده و آب انداخته عاقبت گريخته ازين راه بيرون آمد و اكثر لشكر او درين چاهها افتادند و هلاك شدند آرى [ مصراع 
  ]\r\n بد مكن كه بد افتى چه مكن كه خود افتى \r\nو امير ايكو تيمور بنكاولئ ايشان در عقب روانه شد و امير ولى با نوكرى چند اندك و خواتين و فرزندان مىگريخت راه گم كرده به طرف لنكرو درآمد و ترك ملك و مال كرده جان بسلامت بدر برد و خاتون خود را در موضع گردكوه گذاشت و خود بجانب رىّ روانه شد امير صاحب‌قران خداى داد بهادر و شيخ على بهادر و عمر بهادر و ايناغ خمارى را با جماعتى ديگر از بهادران در عقب او روانه گردانيد چون رسيدند سياهئ او ديدند و او را برستمدار رسانيدند و امير صاحب‌قران از هر ده مرد سه مرد گزين كرده مصحوب\r\n\r\n","description":"","footnote":"","page_name":" 96 ","page_number":129},
  {"content":"\r\n\r\nخود گردانيد و آق بوغا بهادر و اوج قرا بهادر را با بقيّهء لشكر بگذاشت و خود با آن سواران گزيده بمملكت رى درآمد و زمستان آنجا گذرانيد و درين حال سلطان احمد در سلطانيّه بود چون از توجّه امير صاحب‌قران خبر يافت قلعهء سلطانيّه را استحكام كرده جمعى از معتمدان با فرزند خود آق بوغا آنجا گذاشت و خود بجانب بغداد رفت و چون رايات همايون نزديك سلطانيّه رسيد جماعتى كه در قلعه بودند دانستند كه با صدمهء سيل مقاومت كردن و پنجه با شير ژيان در انداختن نه طريق عاقلان است طريق حزم و پيش‌انديشى آن ديدند كه آق‌بوغا را برداشته بگريختند و بتبريز رفتند امير صاحب‌قران در سلطانيّه نزول كرده ضبط شهر و قلعه فرمود و چون سارو عادل پيش ازين از سلطان احمد گريخته به طرف شيراز رفته بود او را طلب فرمود چون ببساط بوس رسيد سيورغالات و انعامات در حقّ او مبذول داشته امور مملكت سلطانيّه و تبريز به دو رجوع فرمود و محمّد پسر سلطانشاه را با وى آنجا گذاشت و خود بمباركى رجوع كرده بموضع رستمدار درآمد ملوك ايشان از پيش برخاسته گريختند و لشكر ولايت ايشانرا بغارتيدند و ازين طرف ولى از موضع چالوس گريخت [ بيت 
  ]\r\n چو برق تيغ تو بينند دشمنان گه رزم * يكى بشرق گريزد يكى بغرب رود \r\nامير صاحب‌قران به جهت تسخير ولايت به طرف آمل و سارى عزيمت فرمود درين اثنا سيّد كمال الدين و سيّد رضىّ الدين ببساط بوس رسيدند و در مقام انقياد سر بر آستان عبوديّت نهاده لب سكّه بنام پادشاه خندان كردند و سر منبر باسم او به آسمان رسانيدند امير صاحب‌قران از انجا بجانب مملكت خود بازگشت و لشكر را اجازت داد تا بخانهاى خود رفتند و فصل تابستان در سمرقند بعيش و كامرانى اقامت فرمود و زمستان بخرّمى و اقبال در آق‌سراى گذرانيدند درين اثنا پادشاه توقتميش بر حركتى ناشايست اقدام نموده لشكرى گران قريب نه تومان اكثر ايشان كفّار فجّار نامزد تبريز كرد در فصل زمستان بتبريز رسيدند و حوالئ تبريز را فرو گرفتند و چون شهر را رأس و رئيسى كه در مثل اين قضيّه ايستادگى كند نبود عامّهء خلايق به جهت اهل و عيال خود كوشيده جوانب و حوالئ شهر را مستحكم گردانيده بجنگ پيش ايستادند و قريب يك هفته بدين‌صورت گذرانيدند چون مرغ نيم‌كشته حركتى بىاختيار مىكردند عاقبت هم بمكر و حيلت و هم بشوكت و قوّت لشكر كفّار غالب آمدند و شهر را گرفته عرضهء نهب و غارت گردانيدند و هرچه از فساد و جور در امكان گنجد بجاى آوردند مساجد و مدارس را مندرس كردند و پير و برنا را درهم مقيّد و مأخوذ گردانيدند و هرچه سالها از اموال و نفايس\r\n\r\n","description":"","footnote":"","page_name":" 97 ","page_number":130},
  {"content":"\r\n\r\nو ذخاير در چنان شهرى جمع شده بود در مدّت ده روز از انها اثر نگذاشتند و هم در زمستان بردها گرفته و غارتها جمع كرده مراجعت نمودند و چون تبريز هم از ممالك امير صاحب‌قران بود و ضعفاى آن پناه بسايهء عنايت او آورده اين معنى چون بمسامع شريفه رسيد بر خاطر مبارك او بغايت گران آمد و بيدادى كه بىموجب بر مسلمانان واقع شد موجب وحشت و خراشش گشت [ بيت 
  ]\r\n از خراشش مذلّت و خواريست * سر آزادگى كم‌آزاريست \r\nو چنانچه فيما بعد ذكر خواهد رفت امير صاحب‌قران جزاى فعل بد ايشان بديشان رسانيد و بشآمت آن ظلم و بيداد مملكت ايشان متزلزل شد و ديگر قرار نگرفت [ نظم 
  ]\r\n خبر دارى از خسروان عجم * كه كردند بر زيردستان ستم\r\nنه آن شوكت و پادشاهى بماند * نه آن ظلم بر روستايى بماند \r\nمدّتى قبّة الاسلام تبريز خراب و باير و بىرونق و عاطل بود تا باز بميامن ياساق و عدل حضرت امير صاحب‌قران روى به حال بهى نهاد و ضعفا در سايهء معدلت و نصفت او بقرار باز آمدند و انتعاشى يافتند  الْحَمْدُ لِلَّهِ الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ \r\n\r\nذكر توجّه امير صاحب‌قران بدفع مفسدان لر كوچك\r\nدر سال هفتصد و هشتاد و هشت كه موافق بود با بارس ييل تركان امير صاحب‌قران بفيروزكوه رسيد و سيّد كمال الدين آنجا ببساط بوس رسيده پسر خود سيّد غياث الدين را بملازمت حضرت منسوب گردانيد مقدم او را باعزاز تلقّى كرده رعايت پادشاهانه فرمود و پيش ازين به چند سال قفل حجاز بر صوب لر كوچك عبور مىكردند ملك عزّ الدين كه مملكت لر كوچك را والى بود ايشانرا غارتيده بود و شناعت آن باقطار عالم رسيده و ملوك اين صوب را غيرت و قدرت آن نبوده كه جزاى آن مفسدان بديشان رسانند و اين خبر بمسامع شريفه رسيده بود و نيّت مبارك بران مصروف گشته كه هرگاه كه روزگار مسامحت كند و فرصت دست دهد گوشمال ايشان داده كينهء حجّاج ازيشان بكشد درين وقت كه بفيروزكوه نزول فرموده بود در اثناى آنكه احوال اطراف آن مملكت ذكر مىكردند در سياق سخن ذكر لر كوچك و فسادى كه ازيشان در عالم\r\n\r\n","description":"","footnote":"","page_name":" 98 ","page_number":131},
  {"content":"\r\n\r\nواقع شده و مىشود در حضرت او مجدّد كردند آن قضيّهء سابق بخاطر شريف آورده فرمود كه مدّتيست تا معاش ناپسنديدهء ايشان شنيده‌ام و آنچه از ايشان به نسبت با مسافران واقع مىشود بتخصيص دربارهء حجّاج بيت الله معلوم كرده و ايزد عزّ و علا رعيّت را كه ودايع الله‌اند بما سپرده است هرآينه فردا از ما خواهد پرسيد چگونه روا باشد كه در وسط مملكت جماعتى چنين مفسد باشند و ما را قدرت دفع و استيصال ايشان باشد و در ان باب تقصير كنيم پس بر ذمّت همّت ما واجب باشد بعضى از اوقات را بدفع شرّ ايشان مصروف گردانيدن و ولايت و مملكت را از مفسدان شرّير پاك كردن بنا برين امر فرمود تا از هر ده نفر لشكرى دو نفر اختيار كرده بيرون كردند و اغروق را گذاشته بىتوقّف سوار شده متوجّه جانب ايشان شد و اشارت فرمود تا بروجرد و حوالئ آن را غارت كردند و خرّم‌آباد را ويران گردانيدند و اكثر آن دزدان و مفسدان را بياساق رسانيدند درين ايّام آق تيمور بهادر و عمر بهادر و محمّد پسر همّت بيمار شدند و آن سه جوان بهادر هريك در ميعاد اجل خود شربت فنا نوش كردند و خواجه على مؤيّد را در بعضى ازين معارك زخمى رسيد و بعد از مدّتى بدان سپرى شد و در اثناى اين قضايا قصّاد خبر رسانيدند كه سلطان احمد از بغداد با لشكرى متوجّه تبريز شده است هم در روز امير صاحب‌قران اغروق را گذاشته سوار شده متوجّه تبريز شد و تا رسيدن رايات همايون بتبريز سلطان احمد رسيده بود و يك هفته بيش توقّف نتوانست نمود باز بجانب بغداد گريخت و از راه نخچوان و كردستان توجّه كرد و حاجى سيف الدين بنيكاميشى در پى رفت و الياس خواجه و امير شيخ على بهادر در عقب رسيده جنگ سخت كردند و از طرفين جماعتى مجروح شدند و آخر الامر از هم جدا گشتند و در ان مصافّ الياس خواجه زخم‌دار شد و بعد از ان آن زخم بيمارى مؤدّى شد و عاقبت صحّت يافت و ليكن يك پاى او ناقص ماند و سلطان احمد بجانب بغداد رفت و امير صاحب‌قران آن تابستان در تبريز و نواحئ آن بسر برد و تيرماه از راه نخچوان روانه شده بحصار كروم رسيد و جنگ انداخته آن را گرفت و پيشواى ايشان شيخ حسن نام را به حضرت آوردند و چون بحصار سورمارى رسيدند جنگ كردند و آخر الامر آن را گرفته خراب گردانيدند و توتان نام تركمانى كه بزرگ آن قوم بود گرفته فى الحال كوچ كرده بقلعه و حصار قرس رسيدند و اطراف و جوانب او فروگرفتند حصار قرس بغايت محكم و استوار بود و والئ آن فيروزبخت نام جنگى سخت كرد آخر الامر اطاعت كرده به حضرت آمد او را بنواخت و مزيد انعام و اكرام مخصوص گردانيد و از انجا كوچ كرده به بالاى موضع آق بغرا\r\n\r\n","description":"","footnote":"","page_name":" 99 ","page_number":132},
  {"content":"\r\n\r\nبرآمد و موسم برف و باران بود و سرما بغايت رسيده از راه كيتو بموضع تفليس رسيد و آن شهر داخل مملكت گرج شده بود و بهرج و مرج روزگار و بىاهتمامئ سلاطين آن ديار بدست ايشان افتاده امير صاحب‌قران امرا و اركان دولت را فرمود كه صورتى عجيب مشاهده مىكنم و امرى غريب مىبينم آنچه درين روزگار واقع شده و از فترات حوادث از هرج‌ومرج پديد آمده تا قواعد از حال خود افتاده و رسوم پادشاهى برقرار نمانده پرغريب نيست از انكه چون سلاطين كامگار نمانند هرآينه تشويش و تفرقه به حال ملك راه يابد امّا تعجّب من از قضاياى پادشاهان پيش و ملوك سابق است كه با وجود بسطت و كامرانى و ايالت و جهانبانى در وسط مملكت ايشان جماعتى از گرج كه مخالف دين محمّدى على شارعه الصلاة و السلام بوده‌اند چگونه تا غايت مجال يافته‌اند كه دعوئ مملكت و سلطنت كرده‌اند پنداريد كه غيرت پادشاهى و نخوت مملكت‌دارى ايشانرا بر دفع و قمع ايشان باعث نبود آخر مسلمانى و دين‌دارى كجا رفته بود بت‌پرستان قواعد دين باطل خود مرعى مىدارند و در اذلال و اهانت مخالفان دين خود مىكوشند با وجود آنكه خدايان ايشان كه بتانند از معاونت ايشان قاصرند جماعتى كه بدين اسلام منسوب باشند و اعتقاد آن داشته كه حضرت عزّت بر موجب وعدهء كه فرموده مدد و معاونت ايشان خواهد فرمود چگونه روا داشته‌اند كه اين كافرانرا در مقام كامرانى و مملكت‌دارى گذاشته‌اند و باندك حطامى كه ازيشان رسد قانع شده بهرحال اكنون كه نوبت ايالت و جهانبانى بفيض فضل ربّانى بما رسيده بر ذمّت همّت ما واجب و لازمست در قلع و استيصال ايشان كوشيدن و بيضهء اسلام را از خبث وجود ايشان پاك داشتن و آن را بدرگاه حضرت عزّت وسيلت عظمى دانستن القصّه عزيمت مبارك بر برانداختن ايشان مصروف فرموده جنگ انداخته حصار ايشانرا مسخّر گردانيدند و بسيارى ازيشان بقتل آوردند و والئ امور ايشان ملك بقراط به حضرت آمد او را بند كرده روانه شد و از موضع تفليس گذشته در ان صحارى عزيمت شكار فرمود در اثناى كوچها قلعها و حصنهاى بسيار مسخّر گردانيدند كه ذكر هريك بتطويل انجامد و امير جهانشاه بهادر و بعضى ديگر از امرا را امر فرمود تا عساكر گرج را غارت كردند و اميرزاده محمّد درويش را سرلشكر ساخته فرستاده بود تا در شكى بدفع دشمنان مشغول شود و ارغونشاه و رمضان خواجه را بولايت تانكوت فرستاد و امير محمّد بيك را بولايت آق‌جب روانه گردانيد و ساير لشكر در دامن البرز كوه مىرفتند غارت و غنيمت بسيار يافتند و هركجا قلعهء ديدند خراب كردند و كوچ كرده بموضع قراباغ كوچك درآمدند و كشتى بر آب كر\r\n\r\n","description":"","footnote":"","page_name":" 100 ","page_number":133},
  {"content":"\r\n\r\nبسته گذشتند و از انجا امير صاحب‌قران توجّه كرده عزيمت گرفتن ولايت و ايل قيتاغ و قلعهء سرخ فرمود و بقراط تفليسى را كه حبس كرده بودند بر همان هيأت بقراباغ رسانيدند امير صاحب‌قران از انجا كه كمال ديانت و فرط اعتقاد پاك او بود او را به خدمت خوانده بنصايح مشفقانه و مواعظ حسنه بدين اسلام دعوت كرد و مواعيد خوب فرمود كه اگر بدين ملّت پسنديده كه ذلك الدّين القيّم اشارت بدانست متمسّك شوى و بموافقت اين امّت گزيده كه كنتم خير أمّة أخرجت للنّاس حكايت ايشان است رضا دهى من بعد بعد از طريق خادم مخدومى سبيل برادرى المؤمنون إخوة مسلوك باشد و از ذلّ و صغار جزيه و خوارى بعزّ و اجلال اسلام و دين‌دارى رسى بيمن اين نصايح چون از صميم دل و صدق ضمير بود برحسب آنكه [ مصراع 
  ]\r\n سخن كز جان برون آيد نشيند لاجرم در دل \r\nقفل ضلالت از دل بقراط بگشودند و بشاه‌راه ايمانش راه نمودند بدين‌سبب او را بمزيد اختصاص و انعام مخصوص گردانيد و چندان الطاف و اعطاف دربارهء او بتقديم رسانيد كه اكثر اتباع و اشياع و اهل ولايت او بنور ايمان منوّر گشته اظهار اسلام كردند و امير صاحب‌قران در ازاى آن مملكتى كه به دو مخصوص بود با زوايد و مضافات ديگر برو مقرّر گردانيد و در ان ولا ملك شروانات شيخ ابراهيم كه بفخامت قدر و نباهت ذكر و قدم خاندان بزرگوار و مكارم اخلاق از ملوك نامدار ممتاز و مستثنى است ببساط بوس رسيده خدماتى كه از چنان ملكى به نسبت با چنين حضرتى زيبد بتقديم رسانيد و ساير آن ولايات تا اقاصئ البرز كوه در مقام اطاعت و انقياد درآمده مجموع ولايت شابران و شماخى محكوم حكم و مأمور أمر گشتند و كمر عبوديّت بر ميان جان بستند و ملوك گيلان كه سالها بل قرنها بود كه در مقام فرمان‌بردارى هيچ‌كس را گردن ننهاده بودند مطيع و منقاد گشته مال فرستادند و خراج قبول كردند و امان طلبيدند بندگئ حضرت ايشانرا امان داده عذر تقصيرات ايشان قبول فرمود و بسيورغال و خلعت مخصوص گردانيد - و شيخ على بهادر كه بمحافظت اغروق مبارك بازمانده بود از جانب اردبيل بقراباغ آمده ببساط بوس بندگئ حضرت رسيد و زمستان آنجا گذرانيدند درين اثنا خبر رسانيدند كه پادشاه توقتميش عداوت آشكارا كرده لشكرى از جانب دربند تا آب سمور فرستاده است امير صاحب‌قران حكم فرمود تا شيخ على بهادر و ايكو تيمور و عثمان عبّاس با تومانات لشكر از آب كر گذشته به طرف دشمن نهضت نمايند و فرمود كه چون ما را با پادشاه توقتميش عهد و پيمان در ميان است و ما بر همان عهديم اگر دانيد كه\r\n\r\n","description":"","footnote":"","page_name":" 101 ","page_number":134},
  {"content":"\r\n\r\nلشكر اوست دست از جنگ بازداريد و بازگرديد و در عقب ايشان اميرزادهء اعظم اميرانشاه را فرستاد چون رسيدند و سياهئ لشكر ديدند پرسيدند كه لشكر كيست گفتند لشكر پادشاه توقتميش است و ما را فرستاده كه از لشكر امير تيمور باخبر باشيم امرا به حكم وصيّت و فرمان امير پرخاش نكردند و بر جنگ اقدام ننمودند و بازگرديدند دشمنان بازگشتن ايشانرا بر ضعف حمل كردند حمله كرده رسيدند و بر لشكر منصور تيرباران كردند امرا و بهادران چون آن صورت ديدند بازگرديدند و جنگ در پيوستند و قريب چهل كس در ميانه كشته شد درين اثنا اميرزاده اميرنشاه رسيد و بيك حمله دشمن را براند و بسيارى ازيشان بقتل آورد و اطراف و جوانب ايشانرا گرفته حربى عظيم واقع شد و ايشان گريخته بدربند رسيدند و بسيارى از ايشان زنده گرفتند و به حضرت فرستادند ايشانرا متعرّض نشد و سيورغال فرموده پادشاه توقتميش را بر قاعده پرسش نمود و اظهار الطاف و مهربانى كرده فرمود كه ميان ما حقّ پدر فرزندى است بواسطهء جاهلى چند چندين آدمى در ميانه چرا هلاك شوند مىبايد كه من‌بعد بر همان شرط و عهد باشيم و فتنهء در خواب رفته را بيدار نگردانيم چه رسول صلّى الله عليه و سلّم چنين فرموده است كه الفتنة نائمة لعن اللّه من أيقظها يعنى فتنه شخصى را مىماند كه در خواب رفته باشد و تا بيدارش نكنند برنخيزد و لعنت خدا بر انكس باد كه او را بيدار گرداند و اگر كسى خلاف آن كند يا خلاف آن در خاطر ما آرايد بايد كه از طرفين او را تأديب كرده گوشمال دهيم و بجزا رسانيم تا عبرت ديگران باشد آنگاه مجموع آن اسيرانرا زر و جامه و خلعت داده بدرقه تعيين كرد تا ايشانرا از لشكر جدا كرده به طرف مملكت خود روانه گردانيدند و شوريده برادر كهتر مبشّر زخم‌دار شده برحمت خدا و اصل شد و اميرزادهء جهان اميرانشاه از آب كر گذشته بسلامت بامير صاحب‌قران ملاقات فرمود امير صاحب‌قران از جانب درياى كوكچه دنكيز روانه شد و پادشاهزادهء غظمى و بانوى كبرى سراى ملك آغا با اميرزادهء عالميان شاهرخ بهادر از سمرقند بعراق آمدند چون امير صاحب‌قران را از آمدن ايشان خبر شد اغروق را گذاشته عزم استقبال ايشان كرد و در موضع مرند رسيده ملاقات كردند و از انجا سوار شده بقلعهء النجق رسيدند و سه روز توقّف كرده لشكر را امر فرمود تا بكوه برآمده جنگ درپيوستند و فصيل آن را گرفته خراب كردند اهل قلعه از بىآبى بر شرف هلاك رسيده بودند بعجز و بيچارگى در آمدند و امان طلبيدند امان بخشيده اشارت فرمود تا از كوه فرود آيند درين اثنا ابر و بارندگى پديد آمد و بارانى عظيم بباريد و آبگيرها و چاههاى ايشان پرآب شد باز چون\r\n\r\n","description":"","footnote":"","page_name":" 102 ","page_number":135},
  {"content":"\r\n\r\nبدان آب انتعاش يافتند راه خلاف سپرده بقول خود وفا ننمودند امير صاحب‌قران ميركا محمّد و اوج‌قرا بهادر را تعيين كرد تا قلعه را حصار دهند و خود مراجعت فرموده باغروق رسيد و امير شيخ على بهادر بمحاصرهء حصار بايزيد رفته بود امير صاحب‌قران حاجى سيف الدين و امير ايكو تيمور را نيز فرستاد تا در گرفتن آن سعى كنند ايشان رفتند و قلعه را در ميان گرفته نقبها زدند و بعد از جنگهاى سخت حصار را گرفته ويران گردانيدند و حاكم قلعه را بسته به حضرت آوردند درين اثنا بسمع شريف رسانيدند كه جماعتى از تركمانان در وسط بلاد هستند كه مضرّت ايشان مسلمانانرا عامّ است قوافل حجاز را مىزنند و رعايا را خرابى و مضرّت مىرسانند امير صاحب‌قران بىتوقّف سوار شده بقروغ ارغون رسيد و فرمان داد تا حواشى و اغروق در الاداغ توقّف نمايند و با لشكرها متوجّه شده حصار قلعهء ايدين را مسخّر فرمود و بر قلعهء اونيك گذشته بارزروم رسيدند و از انجا به آب جنججور نزول فرمود و امير صاحب‌قران بجانب ارزنجان بطهرتن ايلچى فرستاده او را بمطاوعت خواند و از شآمت مخالفت تحذير فرمود سر مطاوعت فرود آورده در مقام انقياد و بندگى درآمد و ايلچى را راضى و خشنود بانواع انعام و احسان نواخته بازگردانيد امير صاحب‌قران اميرزاده اميرانشاه را بطلب قرا احمد تركمان نامزد فرمود امتثال امر فرموده تراخت كرد و غنيمت بىحساب از اسپ و استر و گوسفند و اولجاى گرفته مراجعت نمود و ميركا محمّد را هم بدين مهمّ فرستاده به طرف كوهستان افتاد و مردم آن طرف سر راه او گرفته بودند بعد از جنگ بسيار بعزّ دولت ابد پيوند از ان تنگنا ببساط بوس و اصل شد و شيخ على هرغويى و اقبال شاه يارغوچى و تيلاك زودتر بايل قرا احمد رسيدند و با يكديگر حرب كردند و لالاخواجه را در ان حرب گرفتند و بندگئ حضرت جهانشاه بهادر را فرستاد تا ولايت را غارتيد و مال‌ومنال بسيار غنيمت يافت و ليكن شاهملك به اختيار خود رفته بود صورتىكه مقدّر بود واقع شد امير صاحب‌قران از انجا بصحراى موش متوجّه شد و ولايت را مسخّر گردانيده به شهر اخلاط رسيد حاكم آنجا استقبال نمود او را بنواخت و ولايت را برو مسلّم داشت و از انجا بجانب اغروق روانه شد و ساير لشكر بر كنارهء دريا روانه شدند چون باغروق رسيدند ملك عزّ الدين كرد ياغى شده بحصار وان درآمد و چون لشكر رسيدند و قلعه را در ميان گرفتند ملك عزّ الدين از مخالفت پشيمان شده مطيع شد و از حصار فرود آمد اهل ولايت ياغى شده راه حصار را استوار كردند و مخالفت نمودند عرّاده و منجنيق از بيرون آماده كرده مدّت بيست روز لشكر توقّف نموده بعد از حرب بسيار حصار را گرفتند\r\n\r\n","description":"","footnote":"","page_name":" 103 ","page_number":136},
  {"content":"\r\n\r\nو بسيارئ خلق بقتل آوردند درين اثنا ايلچئ طهرتن از ارزنجان رسيد و تحف و هداياى پادشاهانه آورد و اظهار عبوديّت و انقياد نمود امير صاحب‌قران او را نواخته و خلعت پوشانيده بازگردانيد و حكم فرمود كه آن ولايت برقرار به دو مفوّض باشد و باز اشارت شد تا بتدبير قضيّهء تسخير قلعهء وان مشغول شوند و مىگويند آن قلعه از بناهاى شدّاد عادست و استحكام او در مرتبه‌ايست كه يادگار اندخوبى كه امير تومان بود همه لشكر را امر فرمود تا يك سنگ ازو بردارند عاجز آمدند و نتوانستند لشكر منصور چنين موضعى مستحكم را باندك زمانى مسخّر گردانيدند و از انجا كوچ كرده بجانب خوى و سلماس رسيدند و ولايت كردستان بر ملك عزّ الدين مقرّر فرموده از انجا كوچ فرمود درين اثنا حاكم ارمى ديزك بپابوس رسيد و بعنايت مخصوص شده ولايت ارمى را بر وى ارزانى داشت و باز كوچ فرموده از مراغه گذشت و بنيلان فرود آمد و چند روز آنجا توقّف نمود و پيش ازين زين العابدين را پسر شاه شجاع كه والئ شيراز بود طلب فرموده بود و گفته كه چون پدر مرحوم تو با ما در دوستى زده در مقام انقياد و مطاوعت بود مىبايد كه به حضرت ما توجّه نمايى تا بتجديد آن ولايت بر تو مقرّر داشته بنوعى باز فرستيم كه موجب سرافرازئ تو باشد او در آمدن تكاسل مىورزيد درين وقت خبر رسانيدند كه بقول خود وفا نمىنمايد و ايلچى را بازداشته نمىفرستد و سوداهاى فاسد زيادت از حدّ در سر دارد امير صاحب‌قران اغروق در رىّ گذاشته منقلاى تعيين كرده و خويشتن قول لشكر شده توجّه نمود و از ولايت همدان گذشته بجربادقان رسيد و از انجا باصفهان نزول فرمود اكابر و سادات و علما و اشراف باستقبال بيرون آمدند امير صاحب‌قران ايشانرا تعظيم كرد و امير ايكو تيمور بقلعهء طبرك درآمد و مال امان بر اهل شهر مقرّر گردانيدند و اميرزاده تيمور ملك و محمّد پسر سلطانشاه بقبض آن به شهر رفتند و اكابر اصفهان در اوردو توقّف نمودند چون شب درآمد جماعتى از اوباش و ارذال بتسويل نفس شيطانى خروج كردند و از عاقبت كار انديشه ناكرده محصّلانرا كشتند و بسيارى از لشكرى كه در شهر بمهمّات خود مشغول بودند بدين‌سبب بقتل آمدند [ بيت 
  ]\r\n مثل زنند كه صدساله ظلم و جور ملوك * به از دوروزه شرّ و شور و هرج‌ومرج عوام \r\nبزرگان و دانايان در ميان نبودند و بعضى از پيران و عقلا كه مانده بودند از خوف غلبهء عوامّ سخن نتوانستند گفت تا كار از دست رفت و نيم‌شب آواز دهل و طبل باوردو رسيد و چون معلوم كردند و بتهيّهء اسباب تدارك آن مشغول شدند آن شرّيران\r\n\r\n","description":"","footnote":"","page_name":" 104 ","page_number":137},
  {"content":"\r\n\r\nكه افساد كرده بودند بگريختند و اهل شهر را عرضهء شمشير بليّات گردانيدند روز ديگر حكم نافذ شد تا هفتاد هزار عدد سر آدمى به ظاهر اصفهان جمع كردند نمونهء روز رستاخيز در ان شهر ظاهر شد و حقيقت    يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ    آشكارا گشت و فرمود تا از ان سرها منارها و گل‌تودها ساختند و امير حاجى بيك و نويينشاه را بمحافظت شهر بازداشت و از انجا توجّه كرده بولايت شيراز رسيد زين العابدين از خبث نيّت خود روى بگريز نهاده متوجّه صوب شوشتر شد و پيش از ان ميان او و شاه منصور خشونتى بود درين قضيّه اعتماد برو كرده متوجّه جانب او شد و ندانست كه هركه بر دشمن بدفرصت اعتماد نمايد و از غدر و خيانت او حذر واجب نداند سررشتهء سعادت از دست داده باشد و در ملامت بر خود گشاده امّا بيچاره انديشهء كرد كه چون قربت و نسبت است در وقتى كه قضيّهء صعب واقع شود بگذشتها التفات ننمايد و آنچه وظيفهء مدد و مساعدت باشد بتقديم رساند و انديشه نكرد كه بدگوهر لئيم بتجارب روزگار مهذّب نشود و حوادث ليل و نهار جوهر ناپاك را در بوتهء وقايع پاك نگرداند بلكه چون خباثت نفس ذاتى باشد بمرور روزگار ازدياد پذيرد و شرارت درون ملكهء ضمير گردد القصّه چون بحوالئ شهر شوشتر رسيد شاه منصور طمع كرده مردم او را فريب داد و بخداع و مكر بجانب خود دعوت كرد و چون مزاج ابناى روزگار بر غدر و بىوفايى مجبولست مجموع خاك بىآزرمى در روى وفا پاشيده بجانب او متوجّه شده او را با معدودى چند بگذاشتند و آخر الامر جمعى را فرستاد تا او را به شهر درآورده بقلعه بردند و آنجا موقوف گردانيدند و آن جماعت را كه با او غدر كرده بودند گرفته و اموال و اسباب باز ستده محبوس و مخذول گردانيد و ازينجا گفته‌اند [ نظم 
  ]\r\n بدكنش را بروزگار سپار * كه زند روزگار او را حد\r\nهيچ دشمن بدشمن آن نكند * كه كند مرد بيخرد با خود \r\nمجموع از كرده پشيمان گشتند و بر تقصير خود ندامت افزودند امّا چون كار از دست و تير از شست رفته بود پشيمانى سود نداشت و چون امير صاحب‌قران بشيراز نزول فرمود بعد از چند روز خبر رسيد كه در سمرقند آشوبى افتاده است و پادشاه توقتميش مخالفت نموده لشكر فرستاده است حكومت شيراز را بشاه يحيى مسلّم فرموده بجانب سمرقند مراجعت فرمود\r\n\r\n","description":"","footnote":"","page_name":" 105 ","page_number":138},
  {"content":"\r\n\r\n\r\nذكر آمدن لشكر اينكاتورا و محاربهء اميرزاده عمر شيخ بهادر و امرا در موضع چولاك\r\nو در تيرماه آن سال لشكر توقتميش خان بحوالئ ولايت آمده بود و ايل و اهل ولايت رميده اميرزاده عمر شيخ بهادر لشكر جمع آورده از آب خجند گذشت و سليمانشاه بهادر و عبّاس بهادر و باقى امرا بيكبار با لشكرها در موضع چولاك بدشمنان رسيدند و از دو جانب صفّ آراسته ميمنه و ميسره مرتّب گردانيدند و بر يكديگر حمله كرده جنگ در پيوستند بحدّى كه از بسيارئ كشتگان جوى خون روان شد و عمر شيخ بهادر ياغى را در پى كرده از لشكر خود جدا افتاد و هرچند لشكريان او را طلب كردند نيافتند حيران و سرگشته شده توقّف را روى نديدند بضرورت متفرّق شدند و شهزادهء عالم بسلامت بيرون آمده باندكان بلشكر رسيد و باز لشكرهاى متفرّق را جمع گردانيد درين اثنا خبر رسيد كه اينكاتو را از مغولستان حقوق انعام فراموش كرده و عهد و پيمان شكسته در اطراف مملكت درآمده است و ولايت را خراب مىكند اميرزاده عمر شيخ اين سخن شنود به شهر خجند بلشكر اوزكند رسيد چون دشمن را خبر شد از چقيشمن باوزكند روان شدند اميرزاده عمر شيخ فى الحال بعزيمت راه گرفتن بر دشمن بازگرديد و در موضع آب آق‌ساى سياهئ يكديگر را ديده و جاىگذار نگاه داشته فرود آمدند و آب را در ميان گرفتند و چند روز برابر يكديگر بر كنار آب مىرفتند شبى اينكاتورا حيله كرد و در جايى كه فرود آمده بود هزار آدمى را بگذاشت و فرمود تا آتش بسيار پراگنده بيفروزند و معبر آب پيدا كرده گذشت و صفّ لشكر بياراست اميرزاده عمر شيخ استقبال او نموده جنگ بسيار مردانه فرمود و آخر الامر بحصار خود درآمد اينكاتورا خواست كه محاصره كرده اطراف فروگيرد اميرزادهء جوانبخت در مقام غيرت تيغ مردى كشيده بيرون آمد و توكّل بر حضرت ذو الجلال كرده جنگ درپيوست اى بسا سر كه بىتن و تن كه بىجان شدند نعرهء دلاوران و شيههء اسپان بعنان آسمان رسيد [ بيت 
  ]\r\n جهانى در ان شب بآوردگاه * كلاه از سر افتاده سر بىكلاه \r\n\r\n","description":"","footnote":"","page_name":" 106 ","page_number":139},
  {"content":"\r\n\r\nدشمنان بسيار بودند و لشكر اميرزاده اندك و او چون شير مىغرّيد و جگرگاه خصم به زخم نيزه و شمشير مىدريد درين حال توكل بهادر تيغ بركشيده صفّ دشمن را شكافتنه اسپ اميرزاده را عنان گرفت و او را از جنگ‌گاه بيرون آورد اينكاتورا نيز ايستادن مصلحت نديد بازگرديد و لشكريان بعضى در پى رفته بسيارى از لشكر او پياده گردانيدند و غنيمت بىحدّ و شمار گرفتند و امير سليمانشاه بهادر و عبّاس بهادر لشكرها جمع كرده در اندرون سمرقند حصار گرفته نشسته بودند و دشمنان ولايت خراب مىكردند بعضى از اعدا بسوى بخارا رفتند و امرا و اكابر بخارا حصار و قلعه محكم گردانيدند و بيرون آمده جنگ بسيار كردند و لشكر دشمن در ولايتهاى خراب عاجز و سرگشته مانده بودند درين اثنا آوازهء مراجعت امير صاحب‌قران در ميان مردم افتاد لشكر دشمن توقّف را روى نديدند بگريختند و متعاقب امير صاحب‌قران بسمرقند رسيد و بفرمود تا امرا جمع شدند بر موجب فرمان مجتمع گشتند و يارغوى جنگ با دشمنان داشته احوال باز پرسيدند و برات خواجه را بتقصيرى كه كرده بود گرفته مواخذت فرمودند و كوچه ملك چون در پى ياغى رفته بود و با سيزده نوكر در موضع چيجال ( 3 ) از كنارهء خجند بر سيصد كافر اينكاتورايى شبيخون كرده اسيران خجند و آن نواحى را از دست كفّار خلاص داده و ايشانرا توشه داده بوطنهاى خود فرستاده بود او را سيورغال كرده حكم ترخانى فرمود و اميرزاده عمر شيخ را در كنار گرفت و بانواع عواطف و سيورغالات مخصوص گردانيد و خداىداد و عمر بهادر و شيخ على بهادر را با لشكرى تمام در عقب دشمن فرستاد بر موجب فرموده رفتند و بسيارى ازيشان بقتل آوردند و مصحوب ظفر و نصرت از موضع بولان بازگشتند .\r\n\r\nذكر توجّه امير صاحب‌قران به شهر خوارزم كرّت چهارم\r\nامير صاحب‌قران متوجّه جانب خوارزم شد و چون بموضع اكرىيار رسيد كونچى اوغلان و تيمور قتلغ اوغلان و شيخ على بهادر و شيخ تيمور بهادر را از جملهء لشكر اختيار كرد و منقلاى ساخته بجانب خوارزم فرستاد و عيد خواجه را قراول كرده از پيش روانه كرد عيد خواجه روانه شد و يكى از معتبران لشكر دشمن را گرفته به حضرت آورد كيفيّت احوال دشمن ازو معلوم كردند و از انجا به زودى روانه شده بجوى جدريس رسيدند و چون\r\n\r\n","description":"","footnote":"","page_name":" 107 ","page_number":140},
  {"content":"\r\n\r\nاز انجا گذشتند شخصى از طرف دشمن گريخته بدرگاه آمد و خبر داد كه ايل ييغميش اوغلان منهزم شدند و سليمان صوفى از بند مملكت گذشته گريخت و بيشتر دشمنان باهم اتّفاق كرده بودند كه مملكت را ترك كنند و حصار و قلعه گذاشته سر خود گيرند بر ان موجب بتقديم رسانيدند و سر بر سرير و جان بر خان‌ومان اختيار كردند امير صاحب‌قران اميرزادهء اعظم اميرانشاه را منقلاى ساخته و محمّد سلطانشاه و شمس الدين و اوج‌قرا بهادر و ايكو تيمور و سونجك بهادر را پيش فرستاد روانه شده بموضع قمكند رسيدند و بسيارى از دشمن بقتل آوردند و مال و اسباب بسيار غنيمت گرفتند و چند روز در خوارزم توقّف فرموده حكم نافذ شد تا مجموع مردم شهر و ولايت را كوچ كرده بسمرقند رسانيدند\r\n\r\nذكر ياغى شدن محمّد ميركا و گريختن به طرف قتلان و گرفتار شدن در كوهستان\r\nمحمّد ميركا اميرى بزرگ بود و به نسبت با امير صاحب‌قران شرف خويشى و دامادى يافته با شوكتى تمام و لشكرى فراوان و جاهى عريض و جنابى منيع غرور دولت و كامرانى و وفور غفلت و ناسپاسى پاى سعادت او را بلغزانيد و بخت برگشته قرين شده مخالفت ورزيد و رقم ياغىگرى بر خود كشيد و از نام بد ننگ نداشت و از شآمت عاقبت آن نينديشيد دولت روى برتافته برو مىخنديد و زبان روزگار در گوشش مىسراييد [ بيت 
  ]\r\n مكن آنكه هرگز نكردست كس * بدين رهنمون تو ديوست و بس \r\nامّا چون سعادت مساعد نبود بر ان حركت شنيع اقدام نمود و پيش ازين در وقت رفتن بجانب خوارزم ابو الفتح برادر كهتر او از امير صاحب‌قران روى گردانيده گريخته بود و خود را در چول گم كرده لاليم بهادر را معلوم شد فى الحال سوار شده بتجسّس و تفحّص او مشغول گشت ابو الفتح شب در ميان كرده بحصار كت رسيده بود و رنج و مشقّت بيابان بيحدّ كشيده در موضعى فرود آمد لاليم بهادر به دو رسيد و او را گفت موجب كفران نعمت امير و سبب اين حركت ناپسنديده چه بود گفت شنودم كه ميركا\r\n\r\n","description":"","footnote":"","page_name":" 108 ","page_number":141},
  {"content":"\r\n\r\nياغى شده دانستم كه نفس من در معرض تلف است جان خود را گريزانيدم لاليم او را گرفته و بر بسته سوار گردانيد و ببخارا رسانيد اميرزاده عمر شيخ بهادر ازين حال واقف شد به طرف سمرقند توجّه نموده شب در ميان كرده رسيد و در موضع بلغوزاغاج فرود آمده لشكرها جمع فرمود و در پى ميركا روانه شد و او اهل ولايت را جمع كرده بود و خانهء آق تيمور بهادر و داد ملك بهادر غارتيده و اموال وافر ايشانرا گرفته زرّادخانه گشوده زره و جوشن و خود و مغفر و ساير اسباب حرب و قتال ترتيب مىكرد و باراذل و اوباش اسپ وجيبهء فراوان بخشيده مال بىحساب مىداد و بدين‌سبب خلقى روى به دو نهاده بودند و لشكر بسيار برو جمع شده چون اميرزادهء اعظم نزديك رسيد هيبت دولت او ايشانرا برهم زد و نيروى سعادت او دمار ازيشان برآورد تا همه توقّف ناكرده منهزم شدند و ميركا آب بزرگ را از گذرگاه داش كوپرى گذشته بجانب قتلان گريخت و عمر شيخ چون شير گرسنه كه در پى شكار جسته رود در عقب او براند و چون بر آب وخش رسيد اسپ را تازيانه زده در آب راند و بشناورى و چالاكى چون باد از ان آب عظيم بگذشتند لشكر همه موافقت نمودند و دشمنان خاكسار را آتش در جان انداختند ميركا متوجّه جانب شاه جلال الدين شد چون آثار ادبار و بىسعادتئ او مشاهده كرد در قلعه چون در بخت به روى وى دربست و با او ملاقات نكرد تا نوميد و خاكسار از انجا بازگشت و اكثر نوكران و ملازمان او روىگردان شدند و حقّ صحبت ندانستند و خود طريقهء سست‌پيمانان بىوفا و شوخ‌چشمان رعنا اين است كه در زمان نعمت و رخا دم دوستى زنند و در هنگام محنت و بلا خاك در روى انسانيّت و مروّت پاشند و نيل بىحفاظى بر چهرهء مردمى و مكرمت كشند [ نظم 
  ]\r\n بىبلا نازنين شمرد او را * چون بلا ديد در سپرد او را\r\nتا بدانى كه وقت پيچاپيچ * هيچكس مر ترا نباشد هيچ \r\nلشكر منصور از چپ و راست و پيش و پس در عقب او تاختند و هيچ‌كس ازو خبر نيافت و پى به دو نبرد و اميرزادهء جهان در ان قضيّه متفكّر بود كه او را چگونه و از كجا بدست آرد اتّفاقا عثمان عبّاس با نوكرى چند بسمرقند مىرفت در راه بسرچشمهء رسيد و پى اسپان ديد تفحّص كرده در پى رفت و بمحمّد ميركا رسيد جهان روشن بر چشم او تاريك شد اطراف و جوانب او را فروگرفته اوّل اسپان ايشانرا بدست آوردند آنگاه او را گرفته با نوكران دربند كشيد و خبر باميرزادهء اعظم فرستاد و بعد از چند روز او را بدان هيأت بسمرقند رسانيد و به حكم اميرزادهء اعظمش بياساق رسانيدند\r\n\r\n","description":"","footnote":"","page_name":" 109 ","page_number":142},
  {"content":"\r\n\r\nو عالميانرا روشن شد كه عاقبت غدر وخيم است و جزاى كفران نعمت عذاب اليم بعد از وقوع اين قضيّه اميرزاده بعزم استقبال امير صاحب‌قران سوار شد و در سمرقند ببساط بوس رسيد و در وقتىكه امير صاحب‌قران بجانب خوارزم روان شد جهانشاه بهادر در قندوز بود چون خبر رسيد عزيمت كرده در عقب روانه گشت و از بلخ گذشت در ان اثنا خبر يافت كه ايل و قبيلهء برولداى گريخته‌اند شب در ميان كرده بموضع بقلان بديشان رسيد و آن جماعت انبوه را بگرفت و درين حال خبر دادند كه ميركا ياغى شده است لشكر كشيده و ساز جنگ ساخته بكنار آب آمويه رسيد و بسال از آب گذشتند امير جهانشاه از آب گذشته شب همانجا بود كه از قضا ( 5 ) جنيد و على اكبر ياغى شده با سه هزار مرد شبيخون كردند و با امير جهانشاه شست مرد بيش نبودند توكّل بر خداى كرده پشت به آب آوردند و دل به دريا كرده سپر و تورها در روى كشيدند و توكّل به حضرت يزدان كرده همه‌شب تا روز از طرفين تير و تبر و شمشير و گرز مىباريد درين حال خواجه يوسف نوكرى از آب گذرانيده فرستاد و پيغام داد كه مردانه باش و ثبات‌قدم نماى كه اينك ساز حرب ساخته بمعاونت شما مىرسم چون اين خبر شنودند شادمانى نموده در حركت و كوشش افزودند و خواجه على با صد مرد مكمّل و اصل شد و باتّفاق حمله برده جنگى سخت كردند چون صبح صادق بدميد لشكر دشمن پشت داده بگريختند لشكر منصور نيكاميشى كرده بسيارى ازيشان بقتل آوردند و غنيمت وافر ازيشان گرفتند و لشكر را ضبط كرده در قندوز نشستند و ايل و قبيلهء برولداى در راه كابل افتادند امير كابل ابو سعيد چون ياغىگرئ ايشان شنود نفس بدش فريب داد و نقد اخلاص را مغشوش گردانيده و ياغى گشته بجستن آق‌بوغا آمد كه دشمن او بود امير صاحب‌قران بمغولستان فرستاده آق‌بوغا را گرفته در بند انداخته بخوارزم آوردند و چون از ياغىگرئ ابو سعيد خبر يافتند آق‌بوغا را از بند بيرون آورده ولايت ابو سعيد را بوى ارزانى داشتند و جهانشاه بهادر را فرمود تا لشكر كشيده در عقب دشمن هرجا كه روند برود برحسب فرمان باتّفاق خواجه يوسف در عقب دشمن روانه شدند و در موضع لغمان بديشان رسيدند و ايل و قبيلهء ايشانرا غارتيده و رانده آوردند و آنچه ازيشان خلاص يافتند به طرف سند گريختند و از ولايت خراسان امير آق‌بوغا و سيفل لشكر جمع آورده در پى دشمن كردند و بديشان رسيده جنگى سخت انداختند و ايشانرا غارتيده گريزانيدند و درين ايّام كه امير صاحب‌قران عزم خوارزم فرموده بود پادشاه سعيد سيورغاتميش خان در بخارا بيمار شده بعد از چند روز بجوار رحمت حقّ پيوست\r\n\r\n","description":"","footnote":"","page_name":" 110 ","page_number":143},
  {"content":"\r\n\r\nو تخت مملكت و سرير سرورى از وجود او خالى ماند آن تخت بتختهء تابوت بدل شد و آن دولت و كامرانى بعجز و ناتوانى انجاميد نه وفور لشكر دستگيرى كرد و نه كنوز سيم و زر پاىمردى نمود آرى درين سراى غرور كه سرى بركشيد كه عاقبت بر خاك ننهاد و كرا آب‌رويى حاصل شد كه در خاتمت بباد نداد اگر عاقلى بديدهء اعتبار در گردش ليل و نهار نظر كند داند كه اين ايّام شمرده گذرنده است و اين روزگار ناپايدار دولت زود بسر آينده نه دولت او را اعتبار و نه مال و ملك او پايدار پس دل برين خاكدان فانى ننهد و سعى در كسب سعادت باقى كند روزگار گرانمايه بغمّ بود و نابود اين منزل فانى سپرى نگرداند [ بيت 
  ]\r\n دل برين گنبد گردنده منه كين دولاب * آسيابيست كه بر خون عزيزان گردد \r\nاهل مملكت در ماتم او شرايط جان‌سوزى بتقديم رسانيدند و مدّتى در سوگ و ملال شبانروزى بسر آوردند آخر او را ناديده انگاشتند و آن سلطنت را نابوده پنداشتند [ بيت 
  ]\r\n سپردند او را بدان تيره خاك * ستردند نقش وى از سينه پاك \r\nدرين اثنا امير صاحب‌قران از جانب خوارزم بفيروزى و نصرت مراجعت فرمود و دار ؟ ؟ ؟ للك را بقدوم شريف مزيّن گردانيد\r\n\r\nذكر جلوس پادشاه جهان محمود سلطان بر سرير سلطنت\r\nچون سرير سلطنت از سايهء پادشاه خالى ماند و بندگئ حضرت امير صاحب‌قران از خوارزم مراجعت فرمود با نوبينان و امرا و اركان دولت در قوريلتاى بزرگ درين باب بحث و مشورت فرمود و بعد از تفكّر در تدبير امور مملكت و صلاح حال روزگار متّفق اللفظ گفتند ملك را از پادشاه ناگزيرست چه مثابت پادشاه به نسبت با لشكر مثابت سرست به نسبت با تن چنان كه تن بىسر به كار نيايد رعيّت بىپادشاه بسيارى نماند امير صاحب‌قران رعايت حقوق پادشاه سعيد سيورغاتميش فرموده رقم سلطنت بر فرزند شايستهء او سلطان محمود زد چه باتّفاق در خور افسر و تخت و اورنگ و بخت بود به روزى سعد و طالعى مبارك و اخترى خجسته و فال مسعود بر اورنگ پادشاهى و سرير فرمان‌روايى جلوس فرمود [ نظم 
  ]\r\n\r\n","description":"","footnote":"","page_name":" 111 ","page_number":144},
  {"content":"\r\n\r\n يكى تخت زرّين بهفتاد لخت * ببستى گشايندهء نيك‌بخت\r\nسر پايها چون سر اژدها * ندانست كس گوهرش را بها \r\nمنبر را بنام و دعاى او سر بر آسمان رسانيد و سكّه را باسم شريف او لب خندان گردانيد و در ان روز در خزاين گشوده زر و زيور و درّ و گوهر و مشك و عنبر باهم برآميخته و توده‌توده قماشهاى نفيس و گونه‌گونه خلعتهاى فاخر برهم ريخته بر امرا و اركان دولت و ساير لشكر و رعيّت تفرقه فرموده يك هفته بعيش و خرّمى گذرانيدند و در مجالس مه‌رويان نعرهاى نوشانوش بفلك رسانيدند و آن زمستان در سمرقند تا فصل بهار بخوشتر عيشى و خوبتر وضعى گذرانيدند\r\n\r\nذكر رفتن امير صاحب‌قران بمحاربهء توقتميش خان\r\nو درين اثنا پادشاه توقتميش حقوق نعمت و تربيت فراموش كرده با لشكرهاى بسيار درآمده اظهار مخالفت نمود امير صاحب‌قران لشكرها جمع فرموده در ساغرج نشست و آن سال برف و سرماى بسيار بود و باران بىحدّ و شمار پادشاه توقتميش از آب خجند گذشته منقلاى او بزرنوق رسيد امير صاحب‌قران عزم سوارى كرد نوبينان و امرا زانو زده مبالغت نمودند كه چندان توقّف مىبايد كرد كه لشكرها از اطراف جمع شوند اين معنى رأى جهانگشاى را صواب ننمود بر ايشان غضب كرد و فرمود كه فى التّأخير آفات عاقل كار امروز با فردا نيندازد كه فردا كار خود با خود مىآورد مگر نشنيده‌ايد كه يكى از پادشاهانرا دولت برگشت و سمت ؟ ؟ ؟ روزگارش از سرير عزّت بر خاك مذلّت انداخت ازو پرسيدند كه چرا بدين‌روز رسيدى و موجب زوال مملكت تو چه بود در جواب گفت بشومئ سه عادت سررشتهء سعادت از دست گذاشتم اوّل پند دانايان در گوش نگرفتمى و از سخن ناصحان مشفق روى برتافتمى دوّم هرچه نفس بدان ميل كردى و خاطر بجانب آن رغبت نمودى بىآنكه در عواقب آن فكرى كنم مباشر شدمى و كام نفس دادمى سيوم كار امروز با فردا انداختمى و در تدبّر مهمّات تهاون و تأخير ورزيدمى [ بيت 
  ]\r\n زمانه از انكس تبرّا كند * كه او كار امروز فردا كند \r\n\r\n","description":"","footnote":"","page_name":" 112 ","page_number":145},
  {"content":"\r\n\r\nو درين وقت برف و بارندگى عظيم واقع شده بود امير صاحب‌قران فرمود تا برف را كوفتند و راه كردند و با لشكرى گران شب در ميان كرده بدشمن رسيد و اميرزاده عمر شيخ بهادر لشكر خود را مرتّب كرده بر كنار آب خجند آمد و ببساط بوس رسيد و كونچه اوغلان و تيمور قتلغ اوغلان و شيخ على بهادر را با لشكرى تمام پيش فرستاد روز ديگر چاشتگاه بر سر دشمن رسيدند دشمن را قوّت مقاومت نبود بگريختند و بسيارى بقتل آمدند و آنها كه از كشتن رهيدند در راه بتشنگى در معرض تلف افتادند و مقدّمهء لشكر كه پيشتر فرستاده بود از پيش ياغى درآمدند و ايشانرا از دو طرف در ميان گرفتند و به زخم تير و شمشير دمار از روزگار ايشان برآوردند وايدى بيردى بخشى را در ان حال گرفته به حضرت آوردند و تفحّص احوال او كرده بنواخت و خلعتش مخصوص گردانيد و از ان موضع كوچ كرده بآقار رسيد و مدّتى در ان موضع داد عيش و عشرت دادند و در فرح و كامرانى بر همگنان گشادند و درين ولا از ايل و ولايات لشكرها پيش خود جمع كردند و فرمان شد تا اميرزاده عمر شيخ و حاجى سيف الدين و ايكو تيمور بر آب خجند پل سازند و لشكر بگذرانند بر ان موجب بتقديم رسانيده لشكرها بگذرانيدند و خبر به حضرت رسانيدند امير صاحب‌قران كوچ كرده بىتوقّف روانه گشت و بر لب آب رسيد و در ساعت منقلاى اختيار كرده تيمور قتلغ اوغلان و سونجك بهادر و عثمان بهادر قراول شدند از دور سياهئ ديدند خود را پنهان داشته دشمنانرا حاضر مىبودند چندانكه قراول دشمن فرود آمدند لشكر منصور فى الحال سوار شده بر ايشان شبيخون زدند و اكثر ايشانرا بقتل آوردند بقيّهء كه ماندند گريخته از آب ارس باز گرديده گذشتند و چون بخانهاى خود رسيدند از سر رعب و هراس آوازه انداختند كه لشكر رسيد و ازين ترس جملهء لشكر و ايل ايشان بگريختند و متفرّق گشتند امير صاحب‌قران درين حال بر سبيل ايلغار روانه شد و حاجى سيف الدين را در اغروق بازداشت و خواجه شيخ و توبلاق و قرا خان و امانشاه و دولتشاه را با چهل مرد گزيده دو اسپه بخبرگيرى فرستاد بر موجب فرمان روان شده در موضع ساريغ اوزن بدشمن رسيدند و با قراول جنگ كرده بسيارى ازيشان بكشتند و بازگشتند درين اثنا قيدبا ترخان با قريب صد خانه در بيابان برابر هم رسيدند جنگى عظيم واقع شد و قيد با ترخان را كه بزرگ ايشان بود گرفتند و بند نهاده بشنكول نامى سپردند تا به حضرت آورد و خانهاى او را با گلّها كوچ كرده بموضع آق‌سوما رسانيدند و امير صاحب‌قران از ان موضع از راه اورنك چقيل بيرون آمده بموضع بيلان رسيدند و از ساريغ اوزن و كورچون گذشته بآل قوشون فرود\r\n\r\n","description":"","footnote":"","page_name":" 113 ","page_number":146},
  {"content":"\r\n\r\nآمدند و درين حال خبر رسيد كه ملوك و حاجى بيك ياغى شدند و در خراسان جمع مىشوند امير صاحب‌قران بعد از تأمّل و انديشه اميرزاده اميرانشاه را با لشكر بازگردانيد و بجانب خراسان فرستاد و بنفس خود عزيمت ولايت اوزبيك فرمود نوبينان و امرا جمع شدند و عرضه داشتند كه صواب درانست كه اوّل بجانب اينكاتورا رويم و شرّ او دفع كنيم آنگاه بجانب ديار اوزبيك متوجّه شويم امير صاحب‌قران سخن ايشان قبول فرموده از راه بورىباشى متوجّه شده روانه گشتند و بر توباليك‌قروق گذشتند و امير صاحب‌قران از موضع اورتاغ بيرون آمد و لشكر دو سه روز از بىآبى زحمت بسيار كشيدند و رنج و عناى بىاندازه يافتند و فصل تموز بود ناگاه حسن طالع مدد كرده بموضعى رسيدند و در زير علف يخ و برف ديدند و آبهاى سرد خوشگوار يافتند مردم آسايش يافته اسپانرا سيرآب گردانيدند و روانه شده بموضع توغراووت رسيدند و آنجا عزيمت شكار خرگور فرمودند و جانور بسيار در قيد صيد آوردند و در موضع اولان چرليق و چپارايغير اولان‌بوغا و اينكاجك با هزار مرد آمده بودند تا آن ولايت اينكاتورا را مقرّر باشد و قبيلهء بارين را طلب مىداشتند قراول براونغار سوار شده مىرفتند ميرك و پير على با ايشان ملاقات كردند و جنگ در ميان افتاد دشمنان بىتوقّف روى بگريز نهادند و مخذول و مردود گشته متفرّق شدند و امرا به حضرت بازگشتند و شخصى را از دشمنان گرفته آوردند و احوال پرسيدند گفت ياغى در موضع اورنك‌يار نشسته‌اند امير صاحب‌قران فى الحال شيخ على بهادر و ايكو تيمور بهادر را از جملهء لشكر ايلغار كرده فرمود كه جهد كنيد تا بموضع اورنك‌يار باينكاتورا رسيد كه ما شب در ميان كرده در عقب شما مىرسيم و چون امير صاحب‌قران روان شد قچرچى در شب راه غلط كرد و روز ديگر چاشتگاه از راه سن‌سليغ روانه شدند و روز سوم بموضع كوك‌سالى فرود آمدند و روز چهارم بموضع آىاكوز رسيدند و آنجا پادشاه‌زادگان و نوبينان و امرا را جمع كرده مشورت كردند و عمر شيخ بهادر را منقلاى ساخته و جلال را قچرچى كرده روانه گردانيد و خود بنفس مبارك خود ضبط لشكر فرموده از موضع قراتو و شپارتو و قوراغان و يرلاغو گذشته بموضع قراغوچور برآمد و اميرزاده عمر شيخ بهادر با لشكرهاى خود برحسب فرمان كوه و بيابان قطع كرده مىرفتند و هرجا كه با دشمن دوچار مىخوردند جنگ مىكردند و بعون الهى غالب شده مىگذشتند و در موضع قوباغ جنگى سخت كردند و ولايت دشمن غارتيده و اينكاتورا را از ولايت بيرون كرده اولجاى و مال بىحدّ و حصر حاصل كردند و اسپ و اشتر و استر بسيار يافتند و دختران ماه‌پيكر و ماه‌رويان حورمنظر اسير گرفته\r\n\r\n","description":"","footnote":"","page_name":" 114 ","page_number":147},
  {"content":"\r\n\r\nبازگشتند و بموضع اقتاديكتور به حضرت آمدند و شيخ على بهادر و ايكو تيمور بهادر پيشتر جدا شده بودند و ازيشان تا غايت خبرى نيامده بندگئ حضرت اميرزاده عمر شيخ بهادر را اشارت فرمود تا بطلب ايشان روانه شود او براهى رفته بموضع ايت‌ايجماز الاكول رسيد و ايشان براهى ديگر به حضرت آمدند عمر شيخ بهادر را پنجاه يا شست نوكر بيش با خود نبود ناگاه از لشكر دشمن هشتصد كس پيش آمدند و سياهئ خود را نمودند اميرزادهء اعظم قوّت و نصرت از حضرت عزّت طلبيده بر ايشان حمله كرده جنگى عظيم واقع شد و اميرزادهء جهان آن روز داد مردى داده ملك از فلك بر بازوى او تحسين مىكرد و قضا و قدر بر شوكت و نيروى او آفرين مىخواند و پير حاجى پسر تيلانچى در ان واقعه مردانگيها نموده بيك حمله جمله را برهم مىزد و بيك صدمه صد صد در پيش كرده مىراند ناگاه از كمين قضا به زخم تير بلا گرفتار آمد و شربت شهادت نوش كرد و اميرزاده عمر شيخ بهادر بضرب بازوى مردى و نيروى ساعد سعادت بر دشمن ظفر يافته ايشانرا بگريزانيد و بسيارى بقتل آورد و مال و چهارپاى ايشان بغارتيد و گلّهاى اسپ و گوسفند به حضرت امير صاحب‌قران رسانيدند و مدّتى در قراغوچور توقّف نموده اسپانرا در ان موضع فربه كردند و اموالى كه حاصل شده بود سراسر بر لشكر تفرقه فرمود و جهانشاه بهادر و عمر بهادر و اوج‌قرار بهادر را با سى هزار مرد ايلغار فرموده بجانب ارتيش بطلب دشمن فرستاد برحسب فرمان رفتند تا بارتيش رسيدند اهل ولايت را غارتيده مال بىحدّ و حصر گرفتند و اهل ولايت را جمع ساخته بامير لعل سپردند و او بسمرقند رسانيد و امير صاحب‌قران كوچ فرموده از موضع چوكچون گذشته و توقّف ناكرده بموضع اميل غوچور رسيد و در سراى اوردم نزول فرمود و نوبينان و امرا و شهزادگان و وزرا و مدبّرانرا جمع كرده قوريلتاى فرمود و فرمان شد تا مجموع قچرچيانرا آوردند و راهها را پرسيده بر دفترها ثبت كردند و با امراى قوشون و تومانات قرار دادند كه لشكرها جمع كرده در موضع يولدوز جمع شوند و عمر شيخ بهادر لشكر و سپاه خود جمع كرده و ساعت اختيار كرده سوار شد و امير صاحب‌قران حكم فرمود كه برهان اوغلان قچرچى باشد و بويان تيمور با وى همراه بود برين موجب بساعتى مبارك و روزى فرخنده سوار شدند و بموضع توبشين اندور و قرا خواجه رسيدند و لشكرها به اطراف و جوانب تاخت كردند و جهانشاه بهادر و شيخ على بهادر با سى هزار مرد قچرچئ ايشان نوكر سونقور روى به راه آوردند و از راه قراارت روانه شدند و از راه ديگر عثمان با بيست هزار مرد و امير جلال قچرچى شده روانه شدند و به راه سقسغان و سوقورلاغو و كوك‌يار درآمده رفتند و خداىداد\r\n\r\n","description":"","footnote":"","page_name":" 115 ","page_number":148},
  {"content":"\r\n\r\nبهادر و مبشّر به راه ديگر درآمدند و دشمنان مقدار بيست هزار مرد قچرچئ ايشان قمارتغو نام از راه اوروجكو روانه شدند و بموضع بيقوت رسيدند و آنجا ببولغاجى دالكر جنگهاى سخت كردند و آن روز و آن شب همانجا نزول كردند آخر الامر دشمنانرا رانده و مقهور گردانيده و ولايت غارتيده بازگشتند و امير صاحب‌قران قول لشكر را گرفته كلان توجى را قچرچى ساخته سوار شد و با لشكرهاى گزيده بالغار پيش رفت و بموضع سچغان دابان رسيد و ايل و ولايت بولغاچى را آنجا يافته فرمود تا آنچه توانند قتل كنند و باقى را بغارتند مال و منال بىحدّ و حصر بدست لشكر منصور افتاد و امير صاحب‌قران لشكر را ترتيب داده راه پيش گرفته امير يادگار و اميرزاده سليمانشاه و غياث الدين ترخان و امير شمس الدين و توىبوغا شيخ را فرمود كه اين مقام كه محلّ دشمن بود من بعد مسكن و يورت شما باشد برحسب فرمان آنجا منزل ساخته عمارت و زراعت آغاز كردند و لشكر منصور از انجا كوچ كرده از موضع اوردابان گذشتند و از موضع ايلا گذر كرده بسوت‌كول و چيچاكليك رسيدند ايل و ولايت بسيار ديدند و مال و غنيمت بىشمار گرفتند و از بالاى موضع خس متوجّه شده روانه گشتند و بتفحّص حال بولغاچى و سالوچى روى آوردند و امرا و نوبينان سوار شده از موضع مول غوتو گذشتند و بخضر خواجه اوغلان جنگ كردند و بر دشمن چيره گشتند تا عاجز شده شرط و عهد كردند و بازگرديدند و شاهملك ترخان از انجا گريخت و خود را در بيابان انداخته در موضع نكاتو ببساط بوس بندگئ حضرت رسيده سخن خود عرضه داشت و امير صاحب‌قران روز و شب ناكفته مىراند تا از راه كوكاز بيرون آمده بموضع يولدوز رسيد و امير يادگار و امراى كبار درين موضع بپاى بوس رسيدند و اغروق و زوايد را گذاشته لشكرهاى گزين اختيار كرده از گذرگاه قراتور گذشته ياغى را طلب مىكرد تا بموضع قرابولاق رسيد و از تيرتاش گذشته دشمن را ديد فرود آمد و دشمنانرا هراسى عظيم در دل افتاد و در شب از هر طرف روى بگريز نهادند و از يك طرف جمعى انبوه از گريختگان باميرزاده عمر شيخ باز خوردند اميرزاده ايشانرا در حلقه گرفته مجموع را بغارتيدند و هركه دست بجنگ كشيد سرش از تن جدا كردند و از طرف ديگر جهانشاه بهادر و شيخ على بهادر هركرا از دشمن مىيافتند مىغارتيدند و امير صاحب‌قران از موضع كوتل ناورين دشمنانرا تا قراتاش‌قيا در پى كرده در موضع قولان كوتلى بديشان رسيد و بيك حمله ايشانرا منهزم گردانيد و غنيمت بسيار و مال بىشمار بدست لشكر افتاد و از انجا كوچ كرده بجليش آمد و مجموع آن اموال و غنايم را قسمت فرموده بر لشكر تفرقه كرد و از انجا بازگشته از قچاوراتو و بيلجير\r\n\r\n","description":"","footnote":"","page_name":" 116 ","page_number":149},
  {"content":"\r\n\r\nبازگرديده بموضع يولدوز نزول فرمود و لشكرها كه به اطراف و جوانب متفرّق بودند درين موضع جمع آمدند امير صاحب‌قران قاصد فرستاده امر فرمود تا اميرزاده عمر شيخ بهادر بىتوقّف بجانب قهلغه روانه گردد برحسب فرمان فى الحال سوار شده از قهلغه گذشت و در راه كوبلاك كه از جملهء دشمنان بود به دو بازخورد او را گرفته هلاك گردانيد و ولايت او را بغارتيد و از موضع اوج پرمان و كوزن كوچ كرده بگذشت و از انجا بكاشغر درآمده باوزكند رفت و بلشكر منصور پيوست و چون بموضع اولوغ يولدوز رسيدند توقّف نموده مدّتى بعيش و طرب مشغول شدند امرا و اشراف را بخلعت و كمر و انعام و اوساط و كهترانرا بعفو و اكرام و مجموع خاصّ و عامّ لشكر را بصلات و عطيّات و بخششهاى وافر محظوظ گردانيد و در ان موضع اغروق را گذاشته و جهانشاه بهادر را حاكم گردانيده در پانزدهم شعبان متوجّه سمرقند شد و هفتم رمضان بمباركى و طالع سعد در شهر نزول فرمود و جهانيانرا بدين بشارت مسرّت و بهجت حاصل شد و امرا و نوبينان و خواتين را اسباب شادمانى و عيش آماده گشت\r\n\r\nذكر توجّه امير صاحب‌قران بدشت قپچاق\r\nدر سال هفتصد و نود و سه امير صاحب‌قران لشكرها جمع كرده از سمرقند بر عزيمت توجّه بدشت قپچاق روانه شد و بر آب خجند گذشته زمستان در موضع تاشكند گذرانيد و به ترتيب و يراق لشكر التفات نموده امرا و خواصّ را بنوازش و عطا مخصوص گردانيد و عامّهء لشكر را اسپان رهوار و خلعت زرنگار و درم و دينار بخشيد خواتين و آغايان اجازت خواسته بازگشتند و قچرچيانرا بر امرا قسمت كرده پانزدهم صفر عزيمت فرموده خاتون عظمى چولپان ملك آغا را مصحوب خود روانه گردانيد و روى به راه آورد و در موضع قراسمان مجموع امرا و لشكرها جمع شدند درين اثنا از جانب توقتميش خان ايلچى رسيد او را اعزاز و اكرام كرده چند روزى در ان منزل توقّف كرد و از انجا كوچ كرده در توجّه تعجيل فرمود و چون سرما بغايت بود و برف و بارندگى قوى محلّ توقّف نبود بعد از چند روز ايلچئ توقتميش خانرا به حضرت آوردند وظايف آداب و زمين‌بوس رعايت نموده\r\n\r\n","description":"","footnote":"","page_name":" 117 ","page_number":150},
  {"content":"\r\n\r\nاسپان و شونقار پيش‌كش كرده بوسيلت نوبينان سخنان پادشاه را بعرض رسانيدند مشتمل بر معذرت فراوان و بيان آنكه امير صاحب‌قران به نسبت با من راه پدرى دارد و حقوق او بر من بيش ازانست كه در حدّ عدّ و بيان آيد ملتمس آنكه اين حركت ناشايست و مخالفت نابايست كه از بخت وارون و افساد مردم دون بر ان اقدام كردم در گذارد و قلم عفو در جريدهء زلّات كشد امير صاحب‌قران درين محلّ نعمت تربيت و احسان خود به نسبت با او تقرير كرد و گفت در مبادئ احوال كه از دشمنان زخم خورده گريخته آمده بود عالميانرا معلوم است كه در حقّ او از جانب ما نيكى و رعايت بچه مرتبه صادر شده و آنكه بواسطهء او با اوروس خان مخالفت كردم و مال و نعمت فراوان به دو دادم و لشكرها با او فرستادم و عاقبة الامر حقّ نعمت تبه كرده لشكر فرستاد و حوالئ مملكت ما را پريشان گردانيد بدان هم التفات ننمودم و عذر او خواسته حوالت آن بافساد مفسدان كردم از ان منفعل نشد و باز بنفس خود متوجّه شد و چون ما نيز متوجّه شديم از سياهئ لشكر ما بگريخت اكنون بر موجب حكم يرليغ پادشاه اسلام لشكرها جمع كرده متوجّه‌ايم و بر قول و فعل او اعتماد نداريم اگر راست مىگويد على بيك را باستقبال ما فرستد تا باتّفاق امرا جانقى كرده آنچه مصلحت باشد بتقديم رسانيم و آنگاه طوى پادشاهانه فرمود و ايلچى را بيش از بيش ترحيب كرد و خلعت و كمر پوشانيد و بعد از دو سه روز امرا را جمع كرده قوريلتاى كردند و مصلحت در ان ديدند كه ايلچى را گرفته پيش روند چنان كردند و از قراچوق گذشته پانزده روز ديگر كوچ كردند و از بىآبى اسپان بسيار هلاك شدند و بموضع ساريغ اوزن رسيدند غرّهء ماه جمادى الاوّل آب فراوان شد چند روزى نشسته گذرگاه طلب كردند و از آب گذشته بيست و يكم ماه لشكر بكيچيك داغ رسيد و از انجا كوچ كرده دو شب در ميان كردند و روز جمعه بموضع اولوغ داغ رسيدند امير صاحب‌قران بر بالاى كوه برآمده نظاره فرمود صحرا در صحرا چول بود آن روز آنجا توقّف فرمود و امر كرد كه جميع لشكريان سنگ آوردند و آنجا نشانهء بلند بنا كردند و سنگ‌تراشانرا امر فرمود تا تاريخ آن ايّام بران ( 10 ) نقش كردند تا نشانهء باشد و بر روى روزگار ذكر آن نهضت باقى ماند [ نظم 
  ]\r\n شنيدم كه جمشيد نيكوسرشت * بسرچشمهء بر بسنگى نوشت\r\nبرين چشمه چون ما بسى دم زدند * گذشتند چون چشم برهم زدند \r\nو از انجا كوچ كرده شكار كردند و بموضع ايلان چوق رسيده فرود آمدند و از انجا كوچ كرده از آب ايلان چوق گذشته در مدّت هشت روز بموضع اناقرقويون رسيدند روز شنبه\r\n\r\n","description":"","footnote":"","page_name":" 118 ","page_number":151},
  {"content":"\r\n\r\nباز شكار كردند و از اطراف جانورانرا جمع كردند و كثرت آن بمرتبهء رسيد كه مثل آن نشان نمىدادند تا حدّى كه گزين كرده فربه را مىگرفتند و لاغر را مىگذاشتند و در ان ميان آهوان ديدند كه مثل آن ديگر مشاهده نكرده بودند ببزرگى از گاوميش بيشتر و از انجا كوچ كرده به اطراف موضع اناقرقويون لشكر روانه كردند و يك‌دو روز آنجا توقّف نموده جيبها احتياط كردند و عامّهء لشكر را بانعام و اكرام و نوازش مخصوص گردانيده در تعيين كردن منقلاى متفكّر بود درين اثنا اميرزادهء جهان محمّد سلطان بهادر زانو زده اجازت خواست كه منقلاى او باشد امير صاحب‌قران را اين معنى بغايت پسنديده افتاد و اين جرأت و دليرى را بر كمال جوانبختى و دولت او بفال گرفت و او را بسيورغالات عالى نواخته مقدّمهء لشكر گردانيد و امراى بزرگ نامدار را در ركاب او تعيين كرد منجّمان اختيار ساعت نيك كرده هفتم جمادى الآخر سوار شد و امرا مجموع در فرمان و ظفر و نصرت هم‌عنان روان شد دوروزه راه قطع كردند در شش موضع آتش ديدند كه علامت فرود آمدن لشكر باشد امّا كسى نيافتند چند روز ديگر رفتند تا از آب توبول گذشتند نشان آتشهاى بسيار ديدند كه هنوز مىسوخت و هرچند تفحّص كردند اثر كس نيافتند اين معنى به حضرت عرضه داشتند و گفتند نمىدانيم كه آن آتشها از ان قراول ماست يا از ان دشمن امير صاحب‌قران فرمود كه قچرچى گرفته نشان سم اسپان در حوالئ آتشدانها احتياط كنند و كوچ كرده از آب توبول بگذرند درين حال از قراول قاصد رسيد و عرضه داشت كه پانصد آتشدان ديديم آتش در ان باقى و ليكن هرچند تفحّص كرديم هيچ‌كس نيافتيم و نشان و اثر پايها نديديم رأى رزين آن اقتضا كرد كه اتّفاق كرده از آب توبول گذر كنند و چون اهل ولايت و لشكر از گذرها گذشته بودند و گذر خراب شده و اسپان لاغر بودند بسيارى هلاك شدند و حكم شد تا لشكر خاشاك و هيمه جمع آوردند بر موجب فرمان جمع كرده در آب انداختند و گذر ساخته از آب گذشتند و امير صاحب‌قران بنفس خود منقلاى شده و لشكر پيشين رسيده صحرا و بيابان ميلاميل از لشكر مالامال گشت [ بيت 
  ]\r\n سراسر درو دشت و صحرا و كوه * شده پر ز لشكر گروها گروه \r\nامّا هرچند كسى مىطلبيدند كه خبرى از دشمن معلوم كنند نمىيافتند آخر الامر شيخ داود را طلب فرمود و او را با جمعى ديگر از بهادران بخبرگيرى فرستاد و او مردى مردانه بود در كارهاى بزرگ زحمت و رنج بسيار كشيده و مهالك و مخاوف بسيار برّيده و دامها دريده و بدستيارئ عقل و دانش از بندها رهيده آرى [ بيت 
  ]\r\n\r\n","description":"","footnote":"","page_name":" 119 ","page_number":152},
  {"content":"\r\n\r\n گرم و سرد زمانه ناخورده * نرسى بر در سراپرده \r\nدو روز و دو شب راه برّيدند بالاچوقى چند رسيندند ازيشان گذشته در پس پشتهء پنهان شدند چون صبح بدميد ازيشان يك كس سوار شده بمهمّى مىرفت نزديك ايشان رسيد او را گرفته به حضرت آوردند شيخ داود را انعام بسيار فرمود و بنوازش مخصوص گردانيد آنگاه از ان كس احوال توقتميش خان پرسيدند گفت يك ماه باشد كه ما را ازو خبر نيست از ايل بيرون آمده اينجا ساكن شده‌ايم امّا چند روز شد كه ده سوار مكمّل بخبرگيرى آمده درين نزديكى بيشه‌ايست آنجا بسر مىبرند عيد خواجه را با سى نوكر تعيين فرمود تا مردم الاچوق را كوچ كرده بياورد و خمارى يساول را امر فرمود تا با بيست مرد برود و آن ده مرد را گرفته بياورد چون بديشان رسيد بجنگ پيش آمدند بعضى كشته شدند و بعضى را گرفته آوردند و تحقيق اخبار ازيشان كرده كوچ كردند روز چهارشنبه بيست و چهارم ماه به آب ياييق رسيدند قچرچى گفت اين آب را سه گذارست يكى را ايغريالى مىخوانند دوّم را بوزكچيد سوم را چپماكچيد امير صاحب‌قران فرمود كه ازين هرسه گذر گذشتن صواب نيست و اعتماد بر ان نه چه دشمن برابرست يمكن كه در گوشها پنهان باشند و در وقت گذشتن كمين گشايند مصلحت آنست كه كوچ كرده بر آب بالا رويم و توكّل بر خداى كرده بر آب زنيم و بگذريم [ بيت 
  ]\r\n تو در دريا فگن خود را مپاى از بهر تسبيحى * كه خود روح القدس گويد كه  بِسْمِ اللَّهِ مَجْراها  \r\nامرا انقياد نموده همان ساعت كوچ كردند و بالا رفته از آب ياييق بگذشتند و مدّت شش روز ديگر برفتند و به آب سمر رسيدند قراول لشكر منصور پيش رفته بودند و آواز دشمنان كه باهم سخن مىگفتند شنوده اين حال را به حضرت اعلام كردند درين وقت اميرزادهء جهان محمّد سلطان يكى را از دشمنان گرفته به حضرت رسانيد چون احوال ازو پرسيدند و منازل و مراحل معلوم كردند گذر آب پديد كرده شب آنجا نزول فرمودند و صباح كه غرّهء ماه رجب بود بر آب اييك گذشتند و متوجّه جانب دشمن شدند و امير صاحب‌قران چندان توقّف فرمود كه مجموع لشكر عبور كردند درين اثنا سه نفر از دشمنان گرفته آوردند و چون خود را گرفتار ديدند از راست گفتن چارهء ندانستند گفتند پيش ازين دو نوكر از ايدكو گريخته آمده بودند و از توجّه بندگئ امير صاحب‌قران خبر دادند و گفتند با لشكرى فراوان و حشرى بىپايان بعدد ريگ بيابان و برگ درختان مىرسد توقتميش خان را از شنودن اين خبر آتش غيرت در نهاد شعله\r\n\r\n","description":"","footnote":"","page_name":" 120 ","page_number":153},
  {"content":"\r\n\r\nزدن گرفت فرستاد و لشكرهاى دست راست و چپ را جمع كرد و اكنون در قيرق‌كول نشسته است و به اطراف مملكت ايلچيان فرستاده لشكرها جمع مىكند امير صاحب‌قران لشكرهاى منصور را نسق كرده وجيبه و اسباب ايشان احتياط نموده انعام و احسان بسيار در حقّ ايشان فرموده و امر كرد تا توره و گاوسپرها آماده داشته و طناب زده و در ميان خود و دشمن حفر كرده خندق ساختند و هر روز برين سياق احتياط مىكردند و از انجا بجانب دشمن توجّه نموده بلاى و گلى عظيم رسيدند بعد از تعب بسيار از انجا گذشته فرود آمدند در ان روز از قراول خبر رسيد كه از دشمنان سه قوشون ظاهر شد و متعاقب خبر رسيد كه قوشونات ديگر نيز پيدا شدند امير صاحب‌قران سوار شده پيش رفت و لشكر را امر فرمود تا صفّ راست داشته و ميمنه و ميسره آراسته روان شدند درين اثنا قراول يكى را از دشمنان گرفته آورد احوال ازو تفحّص كردند و فى الحال او را بياساق رسانيدند و سونجك بهادر و ارغونشاه بهادر را بايلغار فرستادند تا از لشكر دشمن خبر آورند رفتند و تفحّص بسيار كرده خبرى نيافتند امير صاحب‌قران مبشّر را بدين كار تعيين فرمود و قرار كرد كه بىخبر مراجعت نكند مبشّر با چند مرد مردانه متوجّه شده بعد از سعى بسيار بجنگلى رسيد تفحّص كرده گردى و دودى سر بر آسمان كشيده ديدند و آواز نيز شنودند چون نيك تأمّل كردند سواد ياغى ديدند پيش رفته بدشمن رسيدند و چهل تن را گرفته به حضرت آوردند مبشّر را تحسين بسيار فرموده بانعام و احسان بىشمار مخصوص گردانيد و ازيشان احوال پرسيد گفتند پادشاه توقتميش لشكر را فرموده بود كه در موضع قيرق‌كول جمع شوند ما با طايفهء از لشكر بدان موعد رفتيم توقتميش خان را نيافتيم و نمىدانيم كه او را چه قضيّه واقع شده است بطلب او ميگرديم ما را در ميان گرفته با خود گردانيدند ايشان درين سخن بودند كه پسر مماق را زخم‌دار گرفته به حضرت آوردند زانو زده عرضه داشت كه از طرف سراى مىآيم پيش پادشاه مىرفتم او را در قرارگاه نيافتم و ديگر حال نمىدانم امير صاحب‌قران پسر امير حميد را طلب كرد و مردان كارى از لشكر گزين كرده بوى داد و مولى و صاين تيمور را با جمعى مردان مرد بقراولى تعيين فرمود و قرار داد كه قراول باشيد و چون سياهئ لشكر دشمن بنمايد اگر بسيار باشند از دور سياهى بنماييد و نوعى سازيد كه ايشان فريفته شده پيش آيند و قاصدى بسوى ما روانه كنيد ايشان متوجّه شده در راه از گل و لاى و آبهاى بسيار گذشته پانزده آدمى از دشمنان ديدند صاين تيمور پيش رفته با ايشان سخن كرد و بازگرديد و مولى را بازگردانيده خبر فرستاد بندگئ امير صاحب‌قران ايكو تيمور را با جمعى مردان دلاور مقرّر\r\n\r\n","description":"","footnote":"","page_name":" 121 ","page_number":154},
  {"content":"\r\n\r\nكرد كه روند و از حال دشمن كما ينبغى خبر درست آرند برحسب فرمان روان شد و از آبهاى بسيار و لاى و گل فراوان بگذشت و دشمنانرا ديده پيش رفت ايشان بر بالاى كوهى ايستاده بودند و نظاره مىكردند جمعى از مبارزان نامدار و مردان كارزار روانه كرد دشمنان چون ازيشان خبر يافتند بىتوقّف از پشته فرود آمدند ايشان جاى دشمن را گرفته بر ان كوه راندند چون نظر كردند سى قوشون جيبه‌پوش ديدند در مغاكى صفّ آراسته و در كمين فرصت نشسته اين خبر به حضرت امير صاحب‌قران فرستادند ايكو تيمور گفت قضيّهء ما مشكل افتاد بآهستگى باز مىبايد گشت و از آبها گذر مىبايد كرد بنا برين مردم خود را روانه گردانيد و خود با هفت هشت مرد بازايستاد دشمنان چون ايشانرا بديدند حمله كردند ايكو تيمور در مقام غيرت و مردى ثبات قدم نموده برايشان حمله كرد و به زخم تير جان‌گذار چند قوشون را بازداشت و از كمال مردانگى چندان توقّف نمود كه مردم او از آب گذشتند درين اثنا از كمين قضا تيرى به دو رسيد و اثر آن درو ظاهر شد و اسپ نيز تير خورده بود توقّف نتوانست كرد و قوّت وفا نكرد از اسپ بيفتاد نوكر او اسپ خود پيش كشيد تيرى ديگر بر ان اسپ زدند و آن نيز بتلف آمد دشمنان گرد او درآمدند و او از كمال مردى و غايت حميّت تن بعجز درنداد و چندان جنگ كرد كه شهيد شد و دشمنان او را نشناخته بودند و الّا شايستى كه در هلاك او تعجيل نكردندى امّا [ بيت 
  ]\r\n چون اجل دامن كسى گيرد * دست او برنمىتوان پيچيد \r\nعاقبت آن نهال برومند را از بيخ بركندند و آن بنيان كشور مروّت و مردى را از پاى درآوردند نه مال دستگير آمد و نه رجال پاىمردى كردند نه اقبال و جاه اجل را مانع شد و نه لشكر و سپاه قضا را دافع آمد درين حال امير صاحب‌قران و امير سيف الدين رسيدند و درين صورت محزون و متفكّر و حيران و متحيّر شده از سر ضرورت فى الحال لشكر را از آب گذرانيدند و ياغى را به زخم تير و شمشير بازگردانيدند و در ان روز جلال بهادر پسر امير حميد مردانگى و جلادت نموده با مقدار سى كس كه با او بودند جاى خود را نگاه داشته از سه قوشون كه در مقابلهء او بودند روى نگردانيد و طغاى مركان و شاهملك جدّ و جهد نموده تير بسيار انداختند و جلال بهادر كوركا و طبل بر گردن اسپ بسته جنگهاى سخت كرد و دشمن را گريزانيد امير صاحب‌قران او را تربيت فرمود و ولايتى معتبر بسيورغال ارزانى داشت و از دشمنان سه كس گرفته آوردند و كار محمّد ارلات در ان مصافّ به آخر رسيد و هركه آن‌روز هنرى نموده\r\n\r\n","description":"","footnote":"","page_name":" 122 ","page_number":155},
  {"content":"\r\n\r\nبود يا در راه مردى قدمى نهاده امير صاحب‌قران تربيت و نوازش فرموده نشان ترخانى داد و فرمان شد كه ايشان را از در آمدن در حضرت او منع نكنند و تا نه گناه ازو و فرزندان او نپرسند و اسپان ايشان اولاغ نگيرند و از مجموع تكاليف مطلق و آزاد باشند و شاهملك را مرتبهء عالى گردانيده مهر خاصّ و پروانه به دو تسليم فرمود و اقارب و خويشان او را هم تربيت فرموده بمزيد عنايت مخصوص گردانيد و جامهء وزارت پوشانيد و از انجا كوچ كرده بصحرا رسيده فرود آمدند و در فكر آن بودند كه از لشكر ايلغار بيرون كنند كه از قراول قاصد رسيد و خبر داد كه قراول هردو جانب باهم ملاقات كردند همان روز بعزّ و اقبال متوجّه دشمن شدند و لشكر را ميمنه و ميسره راست كرده برين منوال پيش مىرفتند و هرروز قراول دشمن خود را مىنمود و بازمىگرديد پنج روز برين صورت گذرانيدند و اين ايّام بارندگى و برف و سرما بود روز ششم هوا گشاده شد امير صاحب‌قران لشكر را آراسته گردانيد و هفت قول مقرّر كرد به صورتى كه در وصف و بيان نيايد اوّل قول حضرت پادشاه و باشلاميشئ آن باميرزاده سليمانشاه رجوع فرمود دوّم جهت خاصّهء حضرت خود و دارايئ آن باميرزاده محمّد سلطان بهادر حوالت كرد و چند قوشون ديگر بخاصّهء خود موسوم كرده در جنب اميرزاده محمّد سلطان تعيين فرمود و در دست راست اميرزادهء جهان اميرانشاه و محمّد خراسانى را بضبط آن باز داشت و در قنبول دست راست امير حاجى سيف الدين بود و در دست چپ اميرزادهء جهان عمر شيخ بهادر و در قنبول قول و قلب لشكر او بيردىبيك و خداىداد و امراى دست راست و دست چپ از تومان و هزاره و صده هريك را مقامى مناسب تعيين فرمود ناگاه قراول پيدا شد و در عقب او لشكرها كوه كوه رسيدند از كثرت و ازدحام ايشان چشم عقل خيره شد و از گرد سم اسپان روى هوا تيره گشت [ بيت 
  ]\r\n سراسر همه دشت و صحرا و كوه * ز سم ستوران لشكر ستوه \r\nامير صاحب‌قران فرمود كه بهادران و دليران لشكر پياده شده پيش روند و چتر و بارگاه و خيمه در صحرا برآورند و فرشها بگسترانند آن تمكّن و ثبات قلب و دليرى و بىالتفاتى بدشمن رعب و هراس در دل اعدا زيارت گردانيد و باز در تاريخ پانزدهم ( 25 ) رجب در موضع قندورچه حربى عظيم واقع شد درين حال امير صاحب‌قران پناه به حضرت رحمن و التجا بروح مبارك رسول صلّى الله عليه و سلّم فرموده جماعتى از اشراف عظام و سادات كرام مثل سيّد بركه و غير او كه ملازم بودند دست بدعا برداشته\r\n\r\n","description":"","footnote":"","page_name":" 123 ","page_number":156},
  {"content":"\r\n\r\nنصرت و فتح او طلبيدند و بقوّت و نصرت الهى امير صاحب‌قران متوجّه شد و پيش از همه امير سيف الدين شمشير كشيده بر دشمنان تاخت و آنها را كه مقابل او بودند منهزم گردانيد درين حال از قنبول دست راست لشكر دشمن گذر كرده روانه شدند كه عقب لشكر را بگيرند و لب آب سياه را محافظت نمايند اميرزاده جهانشاه بهادر لشكر آراسته پيش ايشانرا گرفته برگردانيد باز قولنچاق بهادر حمله كرد و يك قوشون دشمن را برگردانيد و چون اميرزادهء عالميان اميرانشاه حمله كرد لشكر اعدا را كه در مقابل او بودند بگريزانيدند و عثمان بهادر با قوشون خاصّهء خود حرب كرد ناگاه از اسپ خطا كرده افتاد و ديگرباره بر اسپ سوار شد درين حال امير صاحب‌قران حمله كرده دشمنانرا پراگنده گردانيد و اميرزادهء جهان محمّد سلطان قول لشكر خود را آراسته و مرتّب گردانيده بجانب اعدا حركت كرد و دشمنان كه در مقابل او بودند بگريختند و اميرزاده عمر شيخ هم در ان روز داد مردانگى و مردى داد و هركس از امرا و سرداران از جاى خود حركت كرده لشكر مقابل خود را براندند القصّه آتش حرب افروخته شد و سپر و جيبها بر سينه و تن دشمنان بنوك سنان و تير دوخته گشت و لشكر منصور چون كوه پابرجا پشت موافقت باهم داده روى نگردانيدند توقتميش خان عاجز شد و چون قوّت مقاومت در خود نديد روى از جانب امير صاحب‌قران گردانيده متوجّه طرف اميرزاده عمر شيخ شد و چون قوشون او را نيز مرتّب و مضبوط يافت ازو نيز روى برگردانيده بجانب قوشون و هزارهء سولدوز روى آورد هرچند ايشان در مقابله تيرباران كردند سودى نداشت لشكر دشمن غالب شد و بسيارى از لشكر سولدوز هلاك گردانيدند و در ميانهء ايشان درآمدند امير صاحب‌قران فرمود تا دشت و صحرا را از آواز نفير و نقاره پرخروش كردند و لشكر غريو و جوش برآورده حمله كردند و دشمنانرا منهزم گردانيدند درين حال چكاتواچى بتعجيل رسيد و خبر داد كه دشمنان عقب لشكر ما را گرفته و از عمر شيخ بهادر هم قاصد رسيد كه پادشاه توقيميش سپاه خود را آراسته در عقب ما مىآيد و قلب و جناح لشكر خود را مضبوط مىدارد امير صاحب‌قران لشكرها آراسته و توكّل بر حضرت عزّت كرده بازگرديد چون لشكر اعدا توجّه او را مشاهده كردند و عظمت و كثرت لشكر بديدند قوّت مقاومت نداشتند لغام ريز كرده گريختند و روى در بيابان آورده منهزم شدند امير صاحب‌قران در كوكبهء نصر و ظفر بمباركى و طالع سعد نزول فرمود و لشكرها گزين كرده بنيكاميشى در عقب فرستاد تا ايشانرا غارتيده گوشمال بليغ دهند بر موجب فرمان روان شدند و حال آنكه كونچه\r\n\r\n","description":"","footnote":"","page_name":" 124 ","page_number":157},
  {"content":"\r\n\r\nاوغلان و تيمور قتلغ و ايدكو دشمنان قديم توقتميش خان بودند پناه به حضرت امير صاحب‌قران آوردند مقدم ايشانرا باعزاز تلقّى كرده انواع تربيت و عنايت دربارهء ايشان بتقديم رسانيد و ايشانرا بگوهر و زر و كلاه و كمر مخصوص گردانيد بعد از نواخت بسيار زانو زده التماس نموند كه اگر اشارت عالى نافذ شود بجانب خانهاى خود رويم و ايشانرا يراق كوچ كرده به حضرت آييم امير صاحب‌قران ملتمس ايشان مبذول داشته فرمود تا دربارهء ايشان احكام و يرليغها نوشتند و فرمود كه هيچ آفريده متعرّض خانها و ايلهاى ايشان نشود و قرار فرمود كه به زودى با اهل و تبار بيايند و بمزيد عواطف مستظهر باشند برين قرار و عهد برفتند امّا چندانكه بخانهاى خود رسيدند بىوفايى را شعار ساخته و ناحفاظى پيشه گرفته بر سخن خود نه‌ايستادند و تيمور قتلغ اوغلان بپادشاهى نشست كونچه اوغلان شرف صحبت امير صاحب‌قران بسيار يافته بود و در سفر و حضر بانعام و احسان او مخصوص شده و در نرد و شطرنج و خلوت و صحبت روزها با يكديگر گذرانيده حكم ترخانى ايل و كون خود ستده و نسق ايشان كرده بازگشت بعضى را با خود آورد و بعضى را با اسباب و اوضاع خود برجاى گذاشت و بعد از چند روز كه مراجعت نمود خبر تيمور قتلغ و جلوس او بسلطنت شنيد دودل شد و بوقت فرصت چشم خود را برداشته در شب بگريخت و بمقام خود بازگرديد امير صاحب‌قران مجموع امرا و لشكريان را بجوانب و اطراف فرستاده بود باز همه را جمع فرمود از چول و بيابان بيرون آمده جمع شدند با فتح و ظفر هم‌عنان و با اموال و خزاين فراوان مراجعت نمودند تا حدّى كه نوكران پياده با ده سر و بيست سر اسپ بازگشتند و يك سواره با صد سر اسپ و بيشتر و گوسفند و اجناس ديگر را حدّ و حصر نبود\r\n\r\nذكر توجّه امير صاحب‌قران از ماوراء النهر به طرف مازندران و عراق و فارس\r\nچون بمباركى و طالع سعد از قضيّهء محاربهء توقتميش خان مظفّر و منصور مراجعت فرمود رأى رزين آن اقتضا كرد كه بر ممالك ايران كه تسخير فرموده بود گذرى فرمايد و بيضهء مملكت را از مخالفان پاك گرداند بنا برين چون رجب سال هفتصد\r\n\r\n","description":"","footnote":"","page_name":" 125 ","page_number":158},
  {"content":"\r\n\r\nو نود و چهار كه موافق پيچين ييل تركان بود بمباركى درآمد اختيار سفر فرموده رايات همايون در حركت آمد و غرّهء شعبان ببخارا نزول فرمود و درين ولا مزاج محروس را عرض مرضى طارى شد باوجود اين التفات بدان نكرده كوچ فرمود و بجوى زر رسيده فرود آمد و خواتين و فرزندان و اغروق را طلب فرمود از جمله مهد بلندپايه بلقيس هماى سايه سراى ملك خانيم و بانوى عظمى درّة التاج افسر شهريارى و غرّهء ديباچهء بختيارى فرزند بندگئ حضرت سلطان بخت آغا با ساير فرزندان و خواتين در پايهء سرير اعلى حاضر شدند و اميرزادهء جهان محمّد سلطان منقلاى لشكر شده پيش رفته بود فرمان شد كه او نيز لشكر را در مقام خود گذاشته جريده بازگردد آنگاه اطبّاى ترك و تاجيك را جمع كردند و بوظيفهء معالجت كما ينبغى قيام نمودند و دقايق و شرايط دفع مرض و تقويت طبيعت بتقديم رسانيدند و امرا و نوبينان و خواتين و فرزندان چون دانستند كه هر شفا كه نه از دار الشفاء  وَ نُنَزِّلُ مِنَ الْقُرْآنِ ما هُوَ شِفاءٌ  آيد معتبر نباشد و هر دارو كه نه طبيب اللّه لطيف بعباده نسخهء مفردات آن تعيين كند نافع نيايد اقتدا بحديث رسول صلّى الله عليه و سلّم كرده كه فرموده است داووا مرضاكم بالصّدقة يعنى دوا كنيد بيماران خود را به صدقه دادن دست بتصدّق و خيرات برگشودند و فقرا و صلحا و عجزه و مساكين را بانعام و احسان مخصوص گردانيدند و بمزارات شريفه صدقها فرستادند و اسپان نامدار و بارگيان خاصّه را قربان كرده بر فقرا قسمت كردند حضرت پروردگار جلّ شأنه كه آيت  وَ إِذا سَأَلَكَ عِبادِي عَنِّي فَإِنِّي قَرِيبٌ  بيان لطف بىغايت اوست و آيت  أَمَّنْ يُجِيبُ الْمُضْطَرَّ إِذا دَعاهُ  در شأن فضل بىنهايت او دعاى مستمندان مستجاب فرموده پانزدهم شعبان مزاج مبارك روى بصحّت نهاده عالم و عالميانرا امن كلّى روى نمود و باز شكرانهء اين نعمت را خيرها كردند و شكرانها گذاردند و چون حال مزاج مبارك باستقامت رسيد به ترتيب لشكر مشغول گشته اميرزاده محمّد سلطان را منقلاى گردانيده ششم ماه مبارك رمضان بطالعى سعد و اخترى فرخنده سوار شد و امير حاجى سيف الدين بهادر را بجانب سمرقند روان فرمود و پانزدهم ماه مبارك رمضان از آب آمويه گذشته خواتين و آغايان و اميرزاده شاهرخ را اجازت مراجعت فرمود و در غرّهء شوّال از موضع چول گذشته نزول كرد و روز چهارشنبه نماز عيد گزارده كوچ كردند و در موضع يلغوزاغاج فرود آمدند و در بيستم شوّال بر لب آب جرجان رسيدند و درين منزل سيّد بركه كه پيشتر برسالت رفته بود مراجعت كرده پسر سيّد كمال الدين را با خود آورد و چون ببساط بوس مشرّف شد احوال پدر بعزّ عرض رسانيد و تقرير كرد كه\r\n\r\n","description":"","footnote":"","page_name":" 126 ","page_number":159},
  {"content":"\r\n\r\nدر مقام مطاوعت و فرمان‌برداريست و سر بر آستان انقياد نهاده مال قبول مىكند امير صاحب‌قران او را بنوازش و اكرام و خلعت و انعام مخصوص گردانيد و چون باسترآباد رسيدند پير پادشاه كه فرزند لقمان است و نوادهء پادشاه مغفور تغاى تيمور وظايف خدمات پسنديده از طوى و پيشكشهاى گزيده بتقديم رسانيد و از انجا سه كوچ كرده بجنگل و خارستان رسيدند فرمان شد تا خارها جمع كنند و راهها بگشايند برحسب فرمان سه راه عرض هر راهى يك تير پرتاب بگشودند راه ميانه را به جهت قول تعيين فرمود و دو راه ديگر به جهت جاونغار و براونغار بدين طريقه روان شدند و سيّد كمال الدين گريخته بجانب سيّد رضىّ الدين رفت و چون بولايت آمل رسيدند سيّد غياث الدين را امر شد تا برود و پدر را نصيحت كند و در آمل تغار بر لشكر قسمت فرمود تا مجموع مرفّه و آسوده شدند و حكم شد كه هر جنگل و بيشه كه پيش آيد درختها را از بيخ بركنند و خار و خاشاك و چوب آن را بر لايها و گلها اندازند تا راه لشكر فراخ شود بر موجب فرمان مجموع آن بيشها را چون صحرا ساختند و لايها و گلها را به چوب و خار بينباشتند و هر روز مقدار يك فرسخ كوچ مىكردند و در زمينها كه پاك شده مىبود فرود مىآمدند بعد از چند روز راهها گشوده و لشكرها صفّ كشيده روان شدند بيست و پنجم ذى القعده قراول از طرفين باهم جنگ كردند و شيخ على بهادر در ان روز داد مردى و مردانگى و دليرى داد روز سوم سيّد كمال الدين و مولانا عماد الدين به حضرت آمدند و امان طلبيدند فرمود كه ملتمس شما مبذول مىدارم امّا مشروط بدان كه هريك از بزرگان و مهتران اين ولايت فرزندان خود را با مال چند ساله پيش ما فرستند و چون فرزندان ايشان در كوچها با ما باشند پدران ايشانرا امان دهيم و بعد از ان چون آمن شوند اعتماد كرده بىحجاب آيند و روند چون خصمان اين شرط شنودند در حال نقاره زده اظهار مخالفت كردند امير صاحب‌قران پير پادشاه و ارغونشاه بر داليقى و نادر شاه و شيخ على قراكولى را از راه دريا بسوى حصار ايشان فرستاد رفتند و ايشانرا در حصار پيچيده مجموع كشتيهاى ايشان بدست آوردند و پر غلّه كرده بدين طرف گذرانيدند و فى الحال ترتيب قوشونها كرده مردان مرد با توغها و علمها و نقاره و نفير و كوركا در كشتيها روان شدند روى دريا از برق جيبه و شمشير چون آفتاب مىدرخشيد و نفير خلق و غريو كوس و صداى گيرودار پردهء گوشها مىدريد امير صاحب‌قران بتعجيل بر لب دريا رسيد و لشكرها را امر فرمود تا اطراف و جوانب حصار را فرو گيرند برحسب فرمان چنان كردند و آن روز جنگى واقع شد كه زبان از شرح و بيان آن قاصرست\r\n\r\n","description":"","footnote":"","page_name":" 127 ","page_number":160},
  {"content":"\r\n\r\nو عاقبة الامر حصار بيرون را مسخّر گردانيدند و خصمان در حصار اندرون گريختند و روز شنبه غرّهء ذى الحجّه امير صاحب‌قران سوار شده روى بسوى حصار نهاد و زهرهء خصمان از هول حملهء مردان با آب شد و دل دشمنان از بيم جان در خفقان و اضطراب افتاد بضرورت از حصار بيرون آمده گروه‌گروه روى به حضرت نهادند در اوّل ملاقات بواسطهء اعتقادهاى بد كه بديشان نسبت مىكردند ايشانرا تهديد كرده سخنهاى درشت فرمود و آخر ايشانرا بحسن اكرام و بذل انعام ممنون منّتهاى بىپايان گردانيده نصيحت فرمود تا معتقدات بد را ترك كرده من‌بعد بر طريقهء اهل سنّت و جماعت زندگانى كنند و راه شريعت را مسلوك داشته اهل علم را احترام نمايند و فرزندانرا بر تعلّم علوم شرعى ترغيب كنند مجموع نصيحت پذيرفته اظهار توبت و انابت كردند و ببيان مقال با زبان حال گفتند [ بيت 
  ]\r\n مسلمانان مسلمانان مسلمانى مسلمانى * وزين آيين بىدينان پشيمانى پشيمانى \r\nو چون دانست كه از ان طريقه عدول كرده به راه شريعت و اسلام درآمدند ايشانرا بنواخت و خلع و صلات مخصوص گردانيد و چون در ميان ايشان عوامّ بد اعتقاد بسيار بودند و فداييان بىشمار حكم شد كه عامّهء مفسدانرا بر شمشير گذرانيدند و سيّد كمال الدين را با اهل و عيال در كشتى نشانده بخوارزم فرستاد و آنچه از اتباع و اشياع او كه بازمانده بودند همه را به طرف سمرقند روانه كرد و در ماه محرّم امر فرمود تا در موضع شاسمان‌سرايى نو عالى ساختند و بيستم ماه آنجا نزول فرمود و به جهت بيرون آوردن لشكر ايلچيان به اطراف فرستاد و خبر اين فتحهاى مبارك بسمرقند و آغايان و حواتين فرستاد و ايشانرا به حضرت خود خواند همه را گل طرب بر شاخسار امّيد شكفته گشت و در مقام فرح و شادى روزها گذرانيدند و نذور و صدقات بمستحقّان رسانيدند و دوشنبه بيست و پنجم ذى الحجّه عزيمت كرده متوجّه حضرت شدند و از سمرقند روان شده در موضع توتك نزول كردند و روز سه‌شنبه سرما و بادى عظيم برخاست چنان كه اكثر لشكر از صحراها در خانهاى موضع شادمان گريختند و چون روز شد در موضعى كه بدمشق موسومست در خانقاه فرود آمدند و دو روز آنجا توقّف كردند و چون هوا خوش شد روز سوم از انجا كوچ كرده شب را بموضع قرشى رسيدند و آنجا قاصدى ديگر از حضرت امير صاحب‌قران رسيده در توجّه استعجال فرمود درين ايّام اميرزاده شاهرخ را كه قرّة العين و چشم‌وچراغ اين دودمان است درد چشمى پديد آمده بود با وجود آن تعجيل كرده كوچ كردند و روز دوشنبه چهاردهم محرّم از آب آمويه گذشته نزول كردند و از انجا\r\n\r\n","description":"","footnote":"","page_name":" 128 ","page_number":161},
  {"content":"\r\n\r\nكوچ كرده روز شنبه بماخان آمدند و چون بديه هندوان رسيدند اثقال گذاشته جريده متوجّه شدند و چون نزديك رسيدند در موضع جيلاون امير صاحب‌قران از فرط اشتياق و غايت نگرانى تعجيل فرموده باستقبال آمد و چون بهم رسيدند و از شاخسار امانى گل مراد چيدند بديدار يكديگر شادمانى فزودند و بعيش و طرب اشتغال نمودند و كوچ كنان بولايت مازندران آمدند\r\n\r\nذكر قيشلاق كردن امير صاحب‌قران در مازندران و رفتن از انجا بجانب عراق و شيراز\r\nدر تاريخ هفتصد و نود و پنج كه موافق داقوق ييل تركان بود روز پنجشنبه بيست و چهارم صفر بمباركى از مازندران سوار شده از هر ده مرد لشكرى سه اختيار كرده بيرون آورد و سراى ملك خانيم و تومان آغا را كه تتق‌نشينان شبستان رفعت و بانويان سراپردهء عصمت بودند با اغروق گذاشت و امير يادگار و اميرزاده جهانشاه و امير شمس الدين و امير حاجى محمود شاه و امير اوج قرا بهادر را جهت ضبط ايشان بازداشت و چولپان ملك آغا و درّ سلطان آغا و نگار آغا را با خود مصحوب گردانيد و اميرزاده شاهرخ بهادر را از جانب يايلاق ولى قراول تعيين فرمود و از انجا بسوى دامغان و سمنان و رىّ توجّه نمود و در ان ولايت مجموع لشكر را علوفه و تغار قسمت كرد و اميرزاده محمّد سلطان و اميرزاده پير محمّد باتّفاق بولايت قزوين رسيدند و شاهسوار را گرفته به حضرت فرستادند و از انجا رايات همايون بجانب سلطانيّه روانه شد و در ان منزل اقچكى وفات يافت و ارتوقشاه بىوفايى كرده بگريخت و حصار و قلعه را تسخير و ضبط كرده يك هفته آنجا توقّف نمود و لشكر را باز تغار و علوفه داد و از انجا بجانب بغداد روانه شد و بر كردستان عبور فرمود مولى از پيش امير صاحب‌قران پيش اميرزاده محمّد سلطان رسيد و فرمان رسانيد تا باتّفاق اميرزاده پير محمّد از راه چچمال به طرف دربند كردستان روانه شوند و هر كه ياغى شود ولايتش را بغارتند و هركه ايل شده پيش آيد عزيز داشته با خود ببرند و ولايت ايشانرا آسيبى نرسانند بر موجب فرمان روان شده بولايت و حصار سنقور رسيدند\r\n\r\n","description":"","footnote":"","page_name":" 129 ","page_number":162},
  {"content":"\r\n\r\nو غلّات آن را خورانيدند و سونجك بهادر و مبشّر بهادر و تيمور خواجه بهادر را با لشكرى عظيم ايلغار فرموده به اطراف ديگر از كردستان روانه فرمود و خود نيز بنفس مبارك سوار شده بدربند رسيد يكى از لشكريان آن ولايت گريخته به خدمت اميرزاده محمّد سلطان آمد و گفت راههاى اين ولايت را به از من كس نمىداند اگر فرمان شود قچرچى شوم اميرزاده او را بنواخت و خلعت پوشانيد و شيخ على بهادر را منقلاى ساخته قچرچى را با او روانه كرد ابراهيمشاه كه از امراى بزرگ كردستان بود در مقام ايلى بمطاوعت و انقياد درآمد و پسر او سلطانشاه به خدمت اميرزادهء اعظم آمد و دوقوز و پيش‌كشها آورد اميرزادهء عالميان قاصد بشيخ على بهادر فرستاده او را طلب داشت شيخ على بر عزيمت مراجعت يك‌جهت شده به ترتيب اسباب مشغول شد در ان ولا اين قچرچى كه ذكر رفت فرصت نگاه داشته او را بكارد زد و هلاك گردانيد و هم در ان مجلس قچرچى را نيز بعقوبتى هرچه تمامتر بكشتند و اميرزاده عمر شيخ به طرف دست راست روانه شده بود و از موضع كوشك چوپان گذشته و متوجّه بلاد خصمان شده و از موضع نوا گذشته بقلعه و حصار كور رسيد و در حال مسخّر گردانيد و محمّد قمى را كه كوتوال قلعه بود گرفت و آثار نكبت دشمنان ظاهر شد و از انجا شب در ميان كرده روز ديگر بموضع مروان رسيد مظفر مبادرت كرده باستقبال بيرون آمد و از انجا كوچ كرده بموضع كرهرود رسيد و اسفنديار در مقام عجز و اعتذار بيرون آمد و از انجا سوار شده از موضع تورين گذشتند روز جمعه غرّهء ربيع الآخر امير صاحب‌قران بوروجرد رسيده نزول كرد و اميرزاده عمر شيخ آنجا ملاقات كرد و اجازت طلبيده بمورچل خود بازگشت و سيف الدين تاجيك را مهتر آن موضع گردانيد و لشكرى به دو تسليم داشت و شيخ ميكاييل را بضبط نهاوند تعيين فرمود و امير صاحب‌قران روز سوم بموضع خرّم‌آباد رسيد ملك عزّ الدين توقّف را روى نديد روى به راه گريز نهاد امير صاحب‌قران يك شب آنجا نزول كرد و روز دوّم به جهت محافظت قلعه لشكرى تعيين فرمود و در همين روز اميرزاده عمر شيخ رسيد و با حضرت صاحب‌قرانى ملاقات كرده هم در ساعت سوار شده در طلب ملك عزّ الدين روان شد و امير صاحب‌قران نيز از هر طرف بسوى وى كس فرستاد و خود از خرّم آباد گذشته باغروق رسيد اميرزاده عمر شيخ در طلب ملك عزّ الدين سعى نموده بحصار منكرا رسيد و هرچند طلب كرد ازو اثرى نيافت و مجموع رعيّت كوه و صحرا را مطيع و مسخّر گردانيده در موضع آب سال به حضرت امير صاحب‌قران آمد\r\n\r\n","description":"","footnote":"","page_name":" 130 ","page_number":163},
  {"content":"\r\n\r\n\r\nذكر توجّه امير صاحب‌قران بجانب شوشتر\r\nدرين اثنا رايات همايون به طرف شوشتر روان شد و حكم شد كه اميرزاده عمر شيخ در دست راست لشكر كشيده متوجّه شود چون صيت توجّه او بشنودند هيچ‌كس را از مخالفان محلّ توقّف نماند و اسلام كه از طرف شاه منصور حاكم شهر بود قلعه و شهر گذاشته بگريخت اميرزادهء اعظم سر راه گرفته او را مأخوذ گردانيد و رايات نصرت شعار امير صاحب‌قران شب شنبه سوار شده چاشتگاه بدزفول رسيد و از انجا بجانب شوشتر توجّه فرمود بر تلّى بلند رسيد زمانى فرود آمده و اسپانرا دمى داده سوار شد و شب در ميان كرده سحرگاه بولايت شوشتر رسيد و لشكر را آراسته بمباركى بر لب آب نزول فرمود لشكر حوالئ شوشتر را غارتيده غنايم بسيار آوردند و روز چهارشنبه بر آب گذشته بر ظاهر شهر در خرماستان فرود آمد و اميرزاده محمّد سلطان و اميرزاده پير محمّد از دربند روانه گشتند و در راه ولايتها مسخّر گردانيده و مخالفانرا ماليده در شوشتر ببساط بوس رسيدند و اميرزاده عمر شيخ كه بطلب ملك عزّ الدين رفته بود چون او را نيافت بجانب حويزه توجّه نموده آن موضع را مسخّر گردانيد درين وقت امير سونجك رسيد و فرمان رسانيد كه بندگئ حضرت اعلى متوجّه شيراز شده و فرموده كه اميرزاده با اغروق پيوسته در شيراز ببساط بوس رسد اميرزادهء اعظم به جهت ضبط لشكر پنج شش روز تراخت كرد و عزم فرموده متوجّه حضرت اعلى شد درين اثنا امير صاحب‌قران باز قاصد فرستاد و امر فرمود كه اغروق را گذاشته لشكرها بردارد و به زودى متوجّه صوب شيراز شود و خواجه مسعود سبزوارى را در شوشتر حاكم و قايم‌مقام گردانيده متوجّه طرف شيراز شد\r\n\r\nذكر توجّه امير صاحب‌قران بجانب دار الملك شيراز\r\nدر منزل اوّل كه متوجّه شيراز شد به آب شور رسيد و روز شنبه در رامز\r\n\r\n","description":"","footnote":"","page_name":" 131 ","page_number":164},
  {"content":"\r\n\r\nنزول فرمود و روز يكشنبه بموضع رود منقوت گذشته فرود آمد و روز دوشنبه در موضع چاوشان نزول كرد و روز سه‌شنبه به آب لرستان كه بارغوان موسومست رسيد و از آب گذشته فرود آمد و روز چهارشنبه به آب شيرين رسيد و در موضع بيدك نزول كرد و روز آدينه قول لشكر بموضع جولاهان فرود آمد و روز شنبه بمال امير شول رسيده گذشتند و روز يكشنبه بر آب جولاهان نزول كرد و شب آتش قلعهء سپيد ديدند و روز دوشنبه دهم جمادى الاوّل بقلعهء سپيد رسيدند و آن قلعه‌ايست در غايت استحكام و فسحت عرض و طول آن مقدار چهار فرسخ باشد بر كوهى بلند واقع شده و در نفس قلعه و حوالئ آن آبهاى فراوان و برجهاى آن را از رفعت سر بر آسمان [ بيت 
  ]\r\n از جبالش بشدّت آمده ننگ * وز سپهرش برفعت آمده عار \r\nو راه او تنگ و پيچ بر پيچ بحيثيّتى سخت كه اگر سه كس بر راهى از ان باز ايستند هزار هزار را منع توانند كرد و آنگاه مواضع رخنهاى آن را به سنگ و گچ و آهك استوار كرده و در اندرون آن سرايها و خانهاى خوب ترتيب داده و مدّت پنج سال بود تا شاه منصور آن را بدست آورده بود و سعادت نام معتمدى در انجا بازداشته چون لشكر منصور بدانجا رسيدند در پايان قلعه چتر و بارگاه زدند و سراپرده و سايبان برافراشتند و فرمان شد كه بىتوقّف بحصار بر روند در حال چون مور و ملخ در جوش آمدند و صد هزار آدمى روى بقلعه نهادند اميرزادهء جهان محمّد سلطان از دست راست درآمد و در عقب او اميرزاده پير محمّد و اميرزاده شاهرخ بهادر از جاونغار روانه شدند و بجاى و مورچل خود رسيده فرود آمدند و ساير امراى تومان و هزاره و صده هريك از جاى خود در حركت آمدند و بآواز نقاره و كوركا و نفير دل كوه را بشكافتند اهل قلعه از غايت خوف و هراس سراسيمه شده دست و پاى مىزدند و سنگ مىانداختند و بدين‌سبب بسيارى از لشكريان هلاك گشتند و اميرزاده محمّد سلطان بقوّت بازوى مردى و كمال نيروى دلاورى پيش از همه بقلعه و حصار برآمد و دشمنانرا رانده جاى ايشان بگرفت و علم و توغ بالاى قلعه برآورد لشكريان چون آن قوّت و مردانگى ديدند از اطراف دلير گشته درآمدند و دشمنانرا مقهور گردانيده قلعه را بگرفتند و هر سپاهى و لشكرى كه در قلعه بودند هلاك گردانيدند و زين العابدين پسر شاه شجاع كه شاه منصور گرفته بود و ميل كشيده در ان قلعه محبوس بود او را به حضرت آوردند بعنايت و نوازش مخصوص گردانيده دلخوشئ بسيار داد و وعده فرمود كه هرآينه كينهء تو از دشمنان بكشم و جزاى فعل بد ايشان بديشان رسانم آنگاه عامّهء اهل آن قلعه را كه جنگ كرده بودند و مخالفت\r\n\r\n","description":"","footnote":"","page_name":" 132 ","page_number":165},
  {"content":"\r\n\r\nورزيده حكم فرمود تا مردان ايشانرا بكشتند و اطفال و عيال را كه اسير گرفته بودند آزاد گردانيدند و ملك محمّد را بكوتوالئ قلعه بازداشت و كوچ كرده بموضع نوبندگان رسيده نزول فرمود و چون صبح شد از انجا سوار شده از درهء و قيچغايى كه بوان نام بود گذشته روز چهارشنبه از انجا گذشتند و در هامون و صحرا فرود آمدند و روز پنجشنبه آخر روز در موضع رباط نزول كردند و بامداد جمعه بقلعهء گويم رسيدند و روز آدينه وقت ظهر امير صاحب‌قران دو قول يكى جهت خاصّهء شريفهء خود و يكى جهت اميرزادهء جهان محمّد سلطان ترتيب فرمود و در قنبول لشكر امير صاحب‌قران اميرزاده پير محمّد را بازداشت و تيمور خواجه در خدمت ركاب او هراول معيّن شد و در جانب دست چپ اميرزاده محمّد سلطان بهادر و قنبول او شيخ تيمور بهادر بود و اميرزاده شاهرخ را فرمان شد كه در پيش رود و عثمان بهادر را امر فرمود تا باسم قراول روانه شود و چون قدرى راه رفتند دشمنان از دور پديد آمدند در مغاكى خود را پنهان كردند چندانكه قراول دشمن از ايشان گذشتند صاين تيمور و اولوس و تموك و مولى و قرا محمّد و بهرام بيكبارگى بر قراول دشمن تاختند و ايشانرا در ميان گرفتند آخر الامر بهرام بهادر اسپ بوزكولوك امير صاحب‌قران بر نشسته بود تاخته بدشمن رسيد ران يكى از دشمنان قلم كرده آن شخص را گرفته به حضرت رسانيد و از وى احوالها پرسيده روانه شدند و مقدار يك فرسخ رفته لشكر دشمن پيدا شد و مقدار چهار هزار سوار بگتر پوشيده با ساز ؟ ؟ ؟ كه صفت آن بتطويل انجامد در مقابله آمدند و در ان حال قريب سى هزار مرد در ركاب امير صاحب‌قران بودند شاه منصور اظهار مردانگى كرده تيغ از نيام كشيده با مردان دلاور حمله كرده صفّ لشكر منصور را از هم شكافته دونيم كرد و از انجا بيرون آمده بكوتل بندگئ حضرت رسيد سپاهى بدان انبوهى برهم زد و ديگرباره جمع شده و ميمنه و ميسره راست كرده روى به حضرت امير صاحب‌قران نهاده حمله كرد و نزديك رسيد امير صاحب‌قران ميخواست كه بضرب نيزهء جان‌گذار دمار از روزگار او برآورد و نيزه‌دار غلامى بود پولاد نام از هيبت روز جنگ از ان موقف گريخته بود او در مقام جلادت شمشير كشيده بر امير صاحب‌قران حمله برد تا حدّى كه شمشير بكلاه خود مبارك رسانيد امّا چون حضرت عزّت امير صاحب‌قرانرا در پناه حفظ خود مصون مىدارد از ان معنى مضرّتى نرسيد و بندگئ حضرت چون كوه پابرجا از ان صورت هيچ انديشه نفرمود عبدل اختاجى بالاى سر او سپر گرفته بود خمارى يساول درين اثنا درآمد و جنگى مردانه كرد و محمود شاه نيز بر\r\n\r\n","description":"","footnote":"","page_name":" 133 ","page_number":166},
  {"content":"\r\n\r\nدشمن حمله برد و توكل باورچى قمچى زده اسپ را تيز كرد و براند و جنگ بسيار كرد و محمّد آزاد نيز مردانگيها نمود و باتّفاق دشمنانرا دور گردانيدند و از قلب لشكر امير صاحب‌قران با قول حركت فرمود و لشكرى كه مقابل او بود تارومار گردانيد و اميرزادهء جهان محمّد سلطان غلبه كرده لشكر دست راست دشمن را براند و مبشّر بهادر و امراى ديگر كه ملازم او بودند دشمنانرا در پى كرده دوانيدند و اميرزاده پير محمّد لشكر دست چپ را برهم شكست و اميرزاده شاهرخ حملهء مردانه كرده جنگى عظيم انداخت و جماعتى از لشكر كه گريخته بودند و متفرّق شده باز جمع آمدند و بيرام صوفى و پسران غياث الدين ترخان و خواجه راستى و جلال هريك در مقام خود وظايف جدّ و جهد بتقديم رسانيدند و لشكرى را كه مقابل ايشان بودند متفرّق و پريشان كردند عبدل خواجه و شيخ محمّد نيز جان‌سپاريها نمودند و قوشون وفادار ايمليك و قوشون بوى و قوشون خاصّهء اصلى كه تركان قاوچين گويند و شيخ على ولاليم و قوشون ليق على از اطراف و جوانب حمله كرده لشكر دشمن را راندند و ايزد تعالى امير صاحب قرانرا مظفّر و منصور گردانيد و شرّ بدنفسان از عالم منقطع شد و شاه منصور را در ان معركه بقتل آوردند و لشكر او متفرّق و منهزم گشتند درين اثنا قوشونى ديگر مرتّب از قبيلهء كراكه از قضيّهء قتل شاه منصور خبر نداشتند از طرفى ديگر بيرون آمدند اميرزاده شاهرخ بهادر بر ايشان تاخت كرد همه روى بگريز نهادند و لشكر پيروز جنگ نيكاميشى كرده بسيارى بقتل آوردند و ساز و سلب ايشان غنيمت گرفته دوستكام و سرافراز بازگشتند و امير صاحب‌قران ظفر در ركاب و نصرت هم‌عنان بالاى پشتهء برآمد و نوبينان و امرا و اركان دولت بتهنيت فتحى چنان مبادرت كردند و گفتند [ بيت 
  ]\r\n شكر ايزد را كه از يمن ظفر شد كامران * بر سپاه و خيل اعدا حضرت صاحب‌قران \r\nو چون ازين قضايا فراغى حاصل شد متوجّه صوب دار الملك شيراز شده رسيدند و فرمان شد تا دروازها را ضبط كرده از خانها بعلّت اسپ و استر و اشتر موچلكا ستانند چنان كردند و هرچه از خزاين و اموال دشمنان و متخلّفات ايشان حاصل شد همه را بر امرا و لشكريان قسمت فرمود و اميرزاده محمّد سلطان را در كوكبهء عزّ و جلال بجانب اصفهان روانه فرمود و عمر شيخ بهادر لشكر خاصّهء خود را آراسته بقيّهء كه از مردم ياغى مانده بود گرفته عامّهء لشكر او مال و نعمت بسيار غنيمت گرفتند و از موضع آق‌قورغان گذشته بولايت كازرون رسيدند و بعد از چند روز فرمان عالى صادر شد كه اميرزادهء جهان از كازرون به حضرت متوجّه شود برحسب فرمان حاضر گشت و حكم شد كه به جهت\r\n\r\n","description":"","footnote":"","page_name":" 134 ","page_number":167},
  {"content":"\r\n\r\nضبط امور مملكت و تمهيد قواعد دين و دولت در فارس توقّف فرموده بسط و قبض و حلّ و عقد آن مملكت كه واسطهء قلادهء عقد ممالك و غرّهء ديباچهء مجموع بلادست برأى رزين و عقل دوربين او متعلّق باشد بر موجب فرموده بتقديم رسانيد و امير صاحب‌قران را طوى كرده انواع خدمات بجاى آورد و دقايق تكلّفات در ان ابواب مرعى داشت و بعد از ان بر ضبط امور مملكت اقدام نمود و در دفع ظلم و ظالمان و رفع قواعد ناپسنديدهء ايشان آنچه وظيفهء سعى و اجتهاد بود مبذول داشت و چون اولاد و احفاد محمّد مظفّر در ان مملكت تسلّط يافته بودند و هريك در شهرى و موضعى سكّه و خطبه بنام خود كرده و اقارب چون عقارب باهم درافتاده قصد خون و عرض و مال يكديگر مىكردند بدين‌واسطه كافّهء رعايا دايم دست‌خوش حوادث و جوركش نكبات گشته هرج و مرج به حال رعايا راه يافته بود و امور مملكت از نسق و نظام افتاده و چون همگئ اكابر و اصاغر ايشان به حضرت امير صاحب‌قران جمع شدند و رعايا و اهالئ مملكت صورت تسلّط و سيرت تغلّب ايشان بعزّ عرض همايون رسانيدند و گفتند اگر بار ديگر امير صاحب‌قران زمام مملكت بدست ايشان دهد و تطاول و استيلاى ايشان از رعيّت دفع نفرمايد همگنان عرضهء و بال و پايمال هلاك خواهند شد بيست و چهارم جمادى الاوّل حكم نافذ شد تا ايشانرا مجموع گرفته بند كردند و اميرزاده عمر شيخ بهادر را آن مملكت سيورغال فرموده حاكم مطلق گردانيد و مجموع لشكرهاى شيراز را به خدمت او بازداشت و روز جمعه پنجم جمادى الآخر از انجا كوچ كرده به راه اصفهان روانه شدند و سه‌شنبه دوازدهم ماه بر حسب فرمان ملوك دودمان مظفّرى را از بزرگ و كوچك بياساق رسانيدند و از خرد تا كلان بر شمشير گذرانيدند آن شوكت و سردارى سپرى شد و آن مملكت و شهريارى نماند تخت را بتختهء تابوت بدل كردند و از قصور بقبور قانع شدند سرى كه سر بگردون فرود نياوردى كاسهء او طعمهء مار و مور شد و گردنى كه بر گردنان سركشى نمودى مذلّت و ناكامى را گردن نهاد و چون نوبت زوال مال و جاه ايشان شد آن صحرا آرام جاى و خوابگاه ايشان گشت آرى كدام دولتست كه آن را زوال نيست و كدام پادشاهى كه آن را انتقال نه مردم امروز بحشمت و سرافرازى مىنگرند و جهانرا به چشم جوانى و بازى مىبينند امّا هم به زودى آن سرافرازى بپستى مىكشد و آن هستى و حشمت بنيستى و مذلّت مىگرايد [ مثنوى 
  ]\r\n اگر برگشايد فلك راز خويش * نمايد سرانجام و آغاز خويش\r\nكنارش پر از نامداران بود * دلش پر زخون سواران بود\r\nپر از مرد دانا بود دامنش * پر از گلرخان جيب پيراهنش \r\n\r\n","description":"","footnote":"","page_name":" 135 ","page_number":168},
  {"content":"\r\n\r\n\r\nذكر مراجعت امير صاحب‌قران از شيراز بصوب عراق\r\nالقصّه از انجا سوار شده روز پنجشنبه بولايت اصفهان رسيدند اميرزاده محمّد سلطان بهادر با جمعى از عساكر آنجا ساكن بود استقبال كرده ببساط بوس بندگئ حضرت رسيد و تا پنج روز هرروز طويى تازه با پيش‌كشهاى بىاندازه بتقديم مىرسانيد امير صاحب‌قران ششم رجب از انجا كوچ كرده روانه شد و اميرزاده شاهرخ و مجموع اميرزادگان باستقبال سراى ملك خانيم بيرون رفتند و شب در ميان كرده امير صاحب‌قران بموضع جر بادقان رسيد و از انجا شب در ميان بولايت انكودان آمد و آن قوم ياغى شده و مخالفت ورزيده بودند امر فرمود تا ايشانرا بغارتيدند و شب در ان موضع نزول كردند و روز يكشنبه از انجا شكار دوروزه اختيار فرمودند درين وقت سراى ملك خانيم و تومان آغا ببساط بوس رسيدند و جناب خواندزاده آداب خدمت رعايت كرده شرف بندگى در يافت و روز چهارشنبه از ان موضع كوچ كرده از پل و گذر قراسو گذشته نزول فرمودند و در انجا سه شب توقّف كرده روز شنبه از انجا كوچ كردند و روز دوشنبه بولايت همدان رسيد و بر بالاى مرغزار آن بارگاه و سراپرده زدند و شب سوم در ان موضع ماه نو شعبان ديدند و روز ديگر اميرزاده اميرانشاه اغروق را در راه گذاشته به حضرت آمد و اميرزاده جهانشاه و شمس الدين بيك از سلطانيّه متوجّه بندگى شدند و حاجى محمود شاه و اوج قرا بهادر بامير صاحب‌قران رسيدند و اميرزادهء جهان محمّد سلطان مال ولايت اصفهان جمع كرده به حضرت رسانيد و چون مملكت تبريز و توابع و مضافات آن تا سرحدّ روم باميرزادهء جهان اميرانشاه مفوّض شده بود از ان ولايتها ساورى بيرون آورده بانواع پيش‌كشها بعزّ عرض رسانيده پياپى طويها كردند و امير صاحب‌قران در اوج كامگارى و اقتدار بعيش و طرب مشغول شد و سراى ملك خانيم و تومان آغا طويهاى پادشاهانه كردند و بآوازهاى خوش و الحان دلپذير هوش خلق ربوده در مقام نوشانوش بعشرت و كامرانى گذرانيدند و از سر فراغ بال به زبان حال مىگفتند [ بيت 
  ]\r\n يك دو روزى كه درين مرحله مهلت دارى * خوش برآساى زمانى كه زمان اين‌همه نيست \r\n\r\n","description":"","footnote":"","page_name":" 136 ","page_number":169},
  {"content":"\r\n\r\nو روز سه‌شنبه از انجا كوچ كرده از موضع المه قوروغ اختيار شكار فرمودند و انواع شكاريها زده و از صيد انداختن و اسپ تاختن كامها برگرفته بموضع تومادو رسيده پنج روز آنجا نشستند و روز چهارشنبه از ان موضع شكار انداخته كوچ كردند و روز ديگر در موضع بيش برماق شكار انداختند و از انجا در موضع كول‌لوجه نزول كردند و از انجا بموضع دلبر فرود آمدند و از انجا در موضع كنبدك جولكايى درآمده نشستند و آنجا طويها كرده بعيش و عشرت گذرانيدند و روز دوشنبه از انجا كوچ كرده شب در ميان مقدار چهار فرسخ رفته فرود آمدند و اميرزاده اميرانشاه به ظاهر قولاغى رسيده قاصدى به حضرت امير صاحب‌قران فرستاد مضمون آنكه محمّد تركمان ميان كوهستان نشسته اظهار عداوت مىكند و لشكر بسيار جمع كرده است و اهل ولايت را بالاى كوه برآورده امير صاحب‌قران فى الحال سوار شده از راه سنكسون روانه شده دو روز و دو شب راه رفتند و شب در ميان كرده روز پنجشنبه بقولاغى رسيده در دشت جهان ناور توقّف كردند و امر فرمود تا جميع راهها و گريزگاههاى دشمن را گرفته محافظت نمايند و ايشانرا حصارى بود اباشا نام و درهء و حصنى ديگر تيشلا نام در كوه داشتند راههاى آن بغايت تنگ و دشوار در ان موضع نشسته بودند و راههاى باريك را گرفته لشكر منصور پيش رفته با ايشان جنگ پيوستند و بر بالاى كوه برآمده گوسفند بىشمار فرود آوردند و برات خواجه الحاح بسيار كرد تا بدان راههاى تنگ رسيد و چون اجل رسيده بود آنجا هلاك شد بعد از ان شيخ حاجى مستقبل دشمنان شد و نزديك تركمانان رسيده در ان راههاى باريك جنگهاى سخت كرد و زخم‌دار شده بازگرديد همان ساعت تركمانان منهزم شده بگريختند و بموضع آزاورمان برآمدند و در اوّل شب رمضان مجموع بگريختند و مال بىحدّ و قياس آنجا گذاشتند لشكر در پى كرده بر كوه برآمدند و اسپ و استر و گوسفند بسيار آوردند و شيخ تيمور بهادر بعضى لشكر را سپر شده حمله كردند و دشمنانرا راندند و بعضى را كشتند و بعضى كه نجات يافتند گريخته بگرمسير رفتند و حصارى ديگر بود جماعتى گبران بىدين آنجا جمع شده فرمود تا اطراف و جوانب آن را فرو گرفتند و بحرب و غلبه آن را مسخّر گردانيدند و اهالئ آن را هلاك كرده قلعه را ويران كردند آنگاه جملهء اميرزادگان بسلامت بازگشته در دشت قولاغى نزول فرمودند و روز يكشنبه دهم ماه رمضان بازگرديد و شب در ميان كرده روز دوشنبه در كنارهء آق‌ساى رسيده در ميان اونحيركوجا نشست و رأى عالى را متوجّه تدبير قلع مفسدان گردانيده اميرزاده اميرانشاه بحصار ساريع لشكر آراسته روانه شد و امير سارىبوغا و اوج‌قرا\r\n\r\n","description":"","footnote":"","page_name":" 137 ","page_number":170},
  {"content":"\r\n\r\nملازم بودند و بقوّت بازوى مردى بر دشمنان غالب شده حصار را ويران كردند و مردم را بقتل آوردند درين منزل خواندزاده بنت شكربيك خانيم طوى پادشاهانه كرد و حكم نافذ شد كه اميرزاده اميرانشاه بدان طوى توقّف نكند و متوجّه شده دمار از ديار بىدينان برآورد و اميرزاده محمّد سلطان را از جانب دربند روان ساخت و چون از طوى فارغ شدند و امرا و نزديكانرا خلعت دادند و نوازش فرمودند و دو روز از عيد گذشته شيخ الاسلام اعظم شيخ نور الدين اسفراينى كه از اجلّهء متعيّنان مشايخ روزگار بود از طرف بغداد باسم رسالت به حضرت رسيد امير صاحب‌قران مقدم او را باعزاز تلقّى كرده فرود آورد و چون تا غايت تعلّل فرموده بود بانتظار آنكه اگر از بغداد ايلچى رسد و سلطان احمد در مقام طاعت و فرمان‌بردارى باشد بغداد برو مسلّم فرموده مراجعت نمايد امّا چون آنچه متوقّع بود از سكّه و خطبه و پيش‌كشهاى لايق بر ان منوال واقع نشد و تحف و هدايايى كه آورده بود در محلّ قبول نيفتاد بحسب ظاهر شيخ نور الدين را اعزاز كرده بجانب بغداد بازگردانيد و اميرزاده پير محمّد را بضبط و نسق اغروق بازداشته فرمان داد كه به طرف سلطانيّه روند و آنجا توقّف نمايند و روز جمعه دوازدهم شوّال بنفس مبارك عازم صوب بغداد شد\r\n\r\nذكر توجّه امير صاحب‌قران بجانب بغداد\r\nو چاشتگاه در موضع آق‌بولاق فرود آمده و از انجا كوچ كرده شب در ميان از كوه و بيابان گذشته روز سوم حضرت امير صاحب‌قران ايلغار كرده و از لشكر قراول شده بيرون آمد و شب در ميان كرده بحصار كوراقورغان رسيد و چون صبح دميد حاكم تركمانان محمّد را از ولايت رانده گريزانيد و سر راه او را به صد نوكر پيش گرفته روانه شد و لشكر باقى كه در عقب مىآمد اجازت شد تا ولايت دشمن را غارت كردند و بعد از چند روز از لشكر و سپاه باسم ايلغار جدا گشته و اغروق را در ان موضع گذاشته از راههاى باريك و بر درهاى صعب گذشت و پنج شش روز در سير تعجيل نموده بمزار مقدّس شيخ ربّانى ابراهيم يحيى قدّس الله روحه كه بقبهء شيخ ابرهيم لك مشهورست رسيد زيارت دريافته صدقه بمستحقّان رسانيد و از روح مطهّر ايشان استمداد نموده روانه شد\r\n\r\n","description":"","footnote":"","page_name":" 138 ","page_number":171},
  {"content":"\r\n\r\nو بيستم ماه شوّال بيمن و اقبال باراضئ بغداد رسيد سلطان احمد بغداد گذاشته بجانب حلّه روانه شد و چون روز برآمد لشكر گروه‌گروه و فوج‌فوج رسيدند و محمّد آزاد مردانگى كرده از آب گذشت و از ان طرف كشتيها گرفته بدين جانب آورد و لشكر خود بكشتى نگاه نكردند و بر روى دجله چون مرغ در هوا و نهنگ در آب بگذشتند و در ان وقت اين بنده در بغداد ساكن بودم و اوّل كسى از سكّان آن شهر كه ببساط بوس رسيدند اين بنده بود امير صاحب‌قران التفات فرموده آن مسابقت را بحمدت ؟ ؟ ؟\r\nمقابل فرمود تربيت كرده بلفظ مبارك چنين فرمود كه خدا بر تو رحمت كناد كه اوّل كس كه ازين شهر پيش من بيرون آمد تو بودى غرض ازين آنكه در ان حال كه از دروازهء شهر بيرون آمدم نظر كردم روى دجله را از گذشتن لشكر منصور از صحرا نشناختم تعجّب نمودم كه آيا اين چه طايفه‌اند كه از ساير خلق بصلابت و جلادت و شجاعت و سهامت ممتازند و دانستم كه اين صاحب‌قران مؤيّد من عند الله است و اتباع و اشياع او بمزيد قوّت و وفور دلاورى بر كافّهء خلايق رجحان يافته القصّه محمّد آزاد مردانگى نمود و از آب گذشت و كشتيها گرفته بدين جانب گذرانيد امير صاحب‌قران از آب گذشته باسم نيكاميشى بنفس شريف خود از دجله گذشته اميرزادهء جهان اميرانشاه و جمعى ديگر را از زير شهر كه بقرية العقاب مشهورست گذشته بودند ايباج اوغلان و نوبينان و امرا و اركان دولت زانو زده عرضه داشتند و التماس نمودند كه بندگئ حضرت تعب و زحمت را كشيده است بمباركى مراجعت فرمايد تا بندگان نيكاميشى كرده وظايف جان‌سپارى بجاى آوريم [ مصراع 
  ]\r\n كه بندگان بچنين روزها به كار آيند \r\nچون سخن ايشان از محض اخلاص و دولتخواهى بود بسمع قبول شنوده به شهر مراجعت فرمود و لشكرها روان شده شب در ميان كرده صبحگاه بلب آب فرات رسيدند سلطان احمد كشتيها غرق كرده بود و جسر برّيده و به راه شفاثا و رأس العين متوجّه صوب دمشق شده چون عثمان بهادر برين حال مطّلع شد با امراى ديگر جانقى كرده بر كنار آب مىرفتند تا بموضعى رسيدند و چهار كشتى يافتند در كشتيها نشسته اسپان را بر آب زده گذشتند و روى به راه آوردند و اموال و اسبابى كه در راه انداخته بودند از خيمه و خرگاه و چتر و بارگاه و اسپ و استر و زر و زيور بيغما گرفتند اميرزاده اميرانشاه در حلّه نشسته و لشكر خود را نكاول ساخته بود خبرگيران فرستاده تفحّص احوال مىكردند آخر الامر ابياج اوغلان و جلال كه پيشواى لشكر بودند در پى كرده با چهل و پنج\r\n\r\n","description":"","footnote":"","page_name":" 139 ","page_number":172},
  {"content":"\r\n\r\nنفر از مردان گزين مثل عثمان بهادر و شيخ ارسلان و سيّد خواجه و جلال و غيرهم در دشت كربلا به دو رسيدند او را قريب هزار مرد با خود بود دويست مرد گزين باز گرديدند و حمله كردند ايباج اوغلان و جلال و عثمان بهادر از اسپ فرود آمدند و تيرباران كردند و زمين كربلا را به خون رنگين ساختند و عثمان بهادر داد مردى و مردانگى مىداد درين ميانه دست او را زخمى رسيد و مجروح گشت توقّف مصلحت نديدند دشمنانرا رانده و نفايس و غنايم وافر گرفته مراجعت كردند و آن روز گرمايى سخت بود و دشت كربلا بىآب از سورت حرارت و غلبهء تشنگى نزديك بود كه مردم هلاك شوند ايباج اوغلان و جلال بهادر جمعى را بجستن آب فرستادند و بعد از جدّ و جهد بسيار باز گشتند و مقدار دو شربت آب بيش نياورده بودند يك شربت ايباج اوغلان بياشاميد و امير جلال را گفت از تشنگى هلاك مىشوم و بدين مقدار ساكن نمىشود اگر آن شربت آب به من بخشى غايت كرم و نهايت جوانمردى باشد امير جلال در جواب گفت كه من از حضرت امير صاحب‌قران حكايتى شنوده‌ام و آن حكايت چنان است كه عجمى با عربى در سفر مصاحب بودند بچنين روزى مبتلا شدند و از بىآبى بشرف هلاك رسيدند و عرب را قدرى آب با خود بود عجمى روى با او كرد و گفت سماحت و كرم عرب مشهور و معروف است چه شود اگر بشربتى آب مرا از هلاك خلاص دهى عرب در ان حال تأمّل كرده گفت هرچند جازمم كه چون اين آب به تو دهم مرا بتشنگى هلاك مىبايد شد امّا نمىخواهم كه ذكر اين مكرمت و مثل اين مجاملت عرب را فوت شود آن اختيار كردم كه جان خود را فدا كنم و اين اسم كرم عرب را يادگار گذارم آنگاه از حصّهء نفس خود برخاسته آب بعجمى داد و آن نام نيك عرب را بر روى روزگار باقى ماند امير جلال گفت من نيز اقتدا بدان كرده از بند حصّهء خود برمىخيزم تا اين نام كرم و مجاملت چغتاى را ابد الدهر بماند اين بگفت و آب به دو داد و چون مراجعت كرده ببندگئ امير صاحب‌قران رسيدند اين حكايت معروض گردانيدند آن معنى از امير جلال بغايت پسنديده داشت و امير حميد را كه پدر او بود درين محلّ ذكر خير بسيار فرمود و جان‌سپاريهاى او در مواضع خوف و خطر ياد كرد و امير جلال را بنوازش و مزيد تربيت مخصوص گردانيد و گفت چون حصّهء آب خود باوزييك دادى كه از نسل قيات است در اولوس چغتاى ذكر اين مكرمت باقى ماند امير جلال در حضرت بندگئ امير صاحب‌قران اولجاميشى كرده زانو زد آرى طايفهء مغول بيمن آن اتّفاق و امثال آن مسامحتها عالم را مسخّر كردند و بداد و دهش جهان را گرفتند و حضرت عزّت\r\n\r\n","description":"","footnote":"","page_name":" 140 ","page_number":173},
  {"content":"\r\n\r\nمثل اين خصلت از صحابهء كرام رضوان الله عليهم پسنديده داشته است تا در مقام مدح و ثناى ايشان مىفرمايد كه و يؤثرون على أنفسهم و لو كان بهم خصاصة يعنى اين ياران رسول صلّى الله عليه و سلّم طايفهء چنان شريف و كريم‌نفس‌اند كه با وجود آنكه خود به چيزى محتاج‌اند چون ديگرى را بدان محتاج مىبينند از بند حصّهء نفس خود گذشته به دو ايثار مىكنند القصّه از طرفى ديگر اميرزادهء جهان محمّد سلطان در كوهستان و دربند كردستان لشكر كشيده و بسيارى از اعدا را كشته و بعضى را بقيد مطاوعت درآورده در بغداد به حضرت امير صاحب‌قران رسيد او را بتربيتهاى مجدّد مخصوص گردانيده اشارت فرمود كه وقت شمشير راندن و كار كردن تو اكنونست لشكرها را نسق كرده گرد حوالى و اطراف برآى و دشمنانرا گوشمال داده مسخّر گردان اميرزادهء جهان بر موجب فرمان بجانب واسط روان شد و در مقام كشش و كوشش جدّ و جهد خويش مبذول فرمود درين اثنا اهالئ بغداد در مقام تضرّع و زارى زبان نياز و عجز بدعا كشوده سلامت نفس و فرزندان را به جهت اخراجات لشكر منصور مال امانى قبول كردند و باز باتفاق تجّار و مسافران بعزّ عرض رسانيدند كه درين حوالى قلعه‌ايست تكريت نام بحصانت مشهور و با حكام معروف و جماعتى مفسدان پناه بدان برده همواره تجّار مصر و دمشق را مىزنند و مال‌ومنال مسلمانانرا عرضهء تلف مىسازند و تا غايت كسى بدفع ايشان مشغول نشده و همّت بر قلع و قمع ايشان مصروف نگردانيده امير صاحب‌قران فرمود كه چون همّت عالئ ما بر دفع شرّيران و برانداختن مفسدان مصروفست اين معنى هم از ذخاير مثوبات اخروى و نفايس فتوحات دنيوى خواهد بود مال امانى كه بر بغداد و ولايت آن انداخته بودند جمع آورده بر لشكريان قسمت فرمود و روز شنبه بيست و چهارم ذى الحجه توجّه فرموده در مزار شيخ بهلول نزول كرد و اميرزاده شاهرخ را منقلاى فرستاد و از انجا كوچ كرده چاشتگاه نزول كرد و شب يكشنبه بكنارهء كول و غديرى عظيم رسيده فرود آمدند و روز دوشنبه كوچ كرده و روز سه‌شنبه سوار شده بموضع اوانا رسيدند و روز چهارشنبه در لجمه فرود آمدند و روز پنجشنبه بقريهء حربى رسيدند و از انجا روز جمعه كوچ كرده بموضع بند اوسار رسيده شب نزول كردند و روز شنبه در كرستان فرود آمدند و در اثناى آن كوچها به بيشهء رسيدند كه درو شير بسيار بود امير صاحب‌قران تفأل بدولت ابد پيوند خود كرده به شكار شير توجّه فرمود و پنج سر شير شرزهء غرّان بيرون آمده حمله كردند جوانان نيزه‌دار به زور بازوى مردى هر پنج را بپنجهء قهر از شش جهت هفت اندامشان از هم جدا كردند\r\n\r\n","description":"","footnote":"","page_name":" 141 ","page_number":174},
  {"content":"\r\n\r\n\r\nذكر تسخير قلعهء تكريت\r\nو از انجا كوچ كرده روز يكشنبه بقلعهء تكريت رسيدند در منقلاى برهان اوغلان و ياييق بيك و امير جلال و سيّد خواجه و شاهملك بودند و لشكرها پيرامون قلعه فرود آمدند درين اثنا امير موصل يار على و حاكم اربيل شيخ على با دو قوز و پيش‌كشهاى لايق رسيدند امير صاحب‌قران لشكر را بر تسخير قلعه تحريص نمود و آن قلعهء بود باستحكام در غايتى كه زبان از وصف آن قاصر آيد و وهم در استحكام آن خيره گردد بحصانت و متانت در عالم معروف و در قصص و اخبار بقلعهء سلاسل موصوف امير حسن كه والئ قلعه بود برادر كهتر خود را بيرون فرستاد و عذر تقصيرات خود طلبيده امان خواست امير صاحب‌قران نوازش فرموده خلعت و اسپ داد و فرمود كه هم در ساعت بازگرد و حسن را گوى تا بىانديشه در حضرت ما آيد تا بعنايت بىدريغ اختصاص يابد حسن ازين معنى انديشناك شده قوّت بيرون آمدن نداشت دل بر مخالفت و طغيان نهاده جنگ را آماده شد امير صاحب‌قران فرمود تا عرّادها نصب كردند و منجنيقها ساختند و به سنگ منجنيق بسيارى از خانهاى ايشان خراب كردند روز سيم امير حسن مادر را از حصار بشفاعت بيرون فرستاد و عرضه داشت كه حسن مىگويد مرا حدّ ياغىگرى با بندگان حضرت امير نيست امّا نام و سايهء حضرت امير صاحب‌قران بزرگست اگر مرا امان دهد حاكم باشد مادر او ببساط بوس رسيده اسپان كشيد و تحفها بعرض رسانيد امير صاحب‌قران فرمود به جهت خاطر تو از خون او درگذشتم برو و فى الحال او را بيرون فرست و الّا خون مجموع خلايق كه در حصارند در گردن او خواهد بود مادر به حكم فرمان بازگشت و درين اثنا لشكر از جوانب بيرون حصار را نقب كرده بودند و بتك رسيده و سيّد خواجهء امير شيخ على بهادر يك برج حصار را در شب ويران كرده امير حسن را رعب و هراس غالب شد تا به شرط وفا ننمود و از قلعه فرود نيامد و چون حصار بيرون گرفتند از حصار اندرون بجدّى تمام حرب آغاز نهادند فرمان عالى نفاذ يافت تا مجموع لشكر از اطراف و جوانب ايستادگى كرده چاخورگان و عمله را بنقب زدن بازدارند در ساعت جوانب و اطراف قلعه را بر لشكر قسمت كرده\r\n\r\n","description":"","footnote":"","page_name":" 142 ","page_number":175},
  {"content":"\r\n\r\nتفصيل نوشتند و زمينها را بر شهزادگان و امرا و نوبينان و ساير قوشونات قسمت كردند و باندك زمانى از اطراف اراضئ قلّه را چون غربال مشبّك گردانيدند امير حسن چون حال برين منوال ديد عاجز و متحيّر مانده كس فرستاد و بگناهان معترف شده امان طلبيد و برادر را پيش اميرزاده شاهرخ فرستاد و او را وسيله و شفيع انگيخت اميرزاده برادرش را به حضرت آورد امير صاحب‌قران فرمود معذرت او وقتى قبول افتد كه در خون مسلمانان نرود و به زودى به حضرت ما پيوندد و در ساعت برادرش را باز گردانيد و چون برادران بهم رسيدند مشورت كردند كه مدّتهاست تا ما درين مقام بمراد خود زيسته‌ايم و پادشاهى كرده اكنون كه پيش او رويم بر تقدير سلامت محالست كه ما را درين مقام گذارند اولى آنست كه تا رمقى در جان باشد جنگ كنيم بنا برين فكر فاسد باز اظهار مخالفت كرده جنگ آغاز كردند امير صاحب‌قران ازين معنى بغايت در غضب رفت و امر فرمود تا كوركا و نفير و نقاره و برغو زدند و لشكرها چون مار و مور در حركت آمدند و درين حال از محلّى كه نقب زده بودند بىآنكه آتش زنند ديوارى عظيم بيفتاد و آثار نكبت اهل قلعه ظاهر شد دشمنان فى الحال آن رخنه را مسدود ساختند حكم نافذ شد كه نقبها را آتش زنند چنان كردند شب چهارشنبه آتش انداختند و اكثر ديوارهاى قلعه بر زمين افتاد و چون برج ياييق صوفى فرو افتاد از بالاى بارو از دشمنان بيست نفر مرد افتاده هلاك شدند ديگرباره اهل قلعه تختها و تورها گرفته بر بالاى قلعه برآمدند امير صاحب‌قران امر فرمود تا باز نقبها زدند و از اطراف و جوانب فروگرفته مجوّف ساختند تا ديوارهاى حصار تمام بيفتاد از هول جان فرياد برآوردند و از قلعه هيچ نماند الّا خاك تودهء كه از سر ضرورت پناه بدان برده دست و پاى مىزدند و الله داد و امانشاه در زير برج باد بودند و بدر الدين نقبى گشوده بود و تك او را بغايت پيش برده درين حال آن برج درگرديد و بيفتاد و اهل قلعه را از خوف و هراس حيات منقطع شد امرا و اركان دولت زانو زده اجازت طلبيدند كه بر قلعه برآيند و بقلع و قمع مفسدان پيش‌دستى جويند فرمود كه تعجيل مكنيد و تحمّل كنيد چندانكه راه نيكو گشوده شود و به آسانى در قلعه توان رفت و چون كار بدان حدّ رسيد اهل قلعه عاجز و درمانده شدند تضرّع نامها پيش امرا و وزرا و اركان دولت نوشتند ندموا حين لا تنفعهم النّدامة در وقتى پشيمان شدند كه پشيمانى سود نداشت امير صاحب‌قران ملتمس ايشان مبذول نداشت و امان نداد آخر لشكر غلبه كردند و دشمنانرا گرفته آوردند حكم شد كه رعيّت را از سپاهى جدا كرده بر\r\n\r\n","description":"","footnote":"","page_name":" 143 ","page_number":176},
  {"content":"\r\n\r\nامراى قوشونات بخش كردند و جماعت مفسدان و حراميان ايشانرا سياست كرده سرها چون گوى در ميدان انداختند و از ان گل‌تودها و منارها ساختند و فرمان شد تا قلعه و حصار را با دشت و هامون برابر كردند فتلك بيوتهم خاوية بما ظلموا عاقبت جزاى فعلهاى بد ايشان بديشان رسيد و چنانچه در سالها خانهاى مسلمانان را بقطع طريق و دزدى خراب كرده بودند بيك دفعه خانهاى خود را خراب ديدند [ مصراع 
  ]\r\n يك روز بخرد آنچه فروشى همه سال \r\nآرى  وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ  حضرت عزّت مىفرمايد كه اگرنه آن بودى كه حقّ جلّ و علا بعضى از مردم را ببعضى دفع كردى هرآينه روى زمين بفساد آمدى آنگاه امر فرمود كه يك ديوار از قلعه به جهت عبرت بگذارند تا فيما بعد عالميانرا معلوم شود كه حصانت و احكام اين قلعه بچه حدّ بوده است و به زور بازوى مردى و ياورئ رأى و تدبير ملكانه آن را چگونه مسخّر گردانيده‌اند  إِنَّ فِي ذلِكَ لَعِبْرَةً لِأُولِي الْأَبْصارِ *  امير صاحب‌قران روز شنبه غرّهء ماه صفر در موضع حربى عزم شكار فرمود و مجموع لشكر بر موجب فرمان آن صحراها را نرگه بستند و انواع جانوران جمع آورده شكارى عظيم كردند آنگاه اميرزادهء جهان محمّد سلطان را با لشكرى آراسته تعيين فرمود و اميران قول رستم و شمس الدين و غياث الدين ترخان از آب شطّ گذشته و شيخ تيمور و امير اوج‌قرا و مبشّر و ارغونشاه با لشكرى ديگر روانه گشتند\r\n\r\nذكر فرستادن اميرزادگان عظام بجانب بصره و واسط\r\nاميرزاده اميرانشاه از جانب حلّه متوجّه جانب بصره شد و امير يادگار و جهانشاه بهادر با يكديگر روانه شدند و محمّد درويش و شيخ على و اسمعيل برلاس و اميرزادگان عظام با لشكرى تمام هريك از طرفى روانه شده ببصره و واسط رسيدند و اعراب و صحرانشينان آن ولايات را ياساميشى كرده هركه سر بر آستان انقياد ننهاد سرش از تن جدا كردند و اسباب و اموالشان بغارتيدند بقيّهء كه ماندند از بيم جان خراج و باج قبول كردند و لشكر منصور با حصول مقاصد و مرام مراجعت كرده در موضع حربى\r\n\r\n","description":"","footnote":"","page_name":" 144 ","page_number":177},
  {"content":"\r\n\r\nبآستان بوس رسيدند و چون مملكت بغداد مسخّر شد ضبط و نسق آن فرموده خواجه مسعود سبزوارى را بمحافظت و حكومت آنجا تعيين فرمود و الحقّ او بزرگى نيك‌محضر مصلح خيرخواه كريم بود بقيّهء رعايا را در كنف رعايت گرفته جراحت نكات ايشانرا بمرهم لطف و احسان مداوات كرد و عجزه و مساكين آن موضع را زير جناح شفقت و اهتمام خود محافظت فرمود و در وقتى كه خواران عزيز شده بودند و عزيزان از بىقوتى و بىقوّتى ذليل گشته بدانچه مقدور بود در اكرام علما و اطعام فقرا و تصدّق بر مساكين هيچ دقيقه اهمال نفرمود آنگاه امير صاحب‌قران لشكرها آراسته و مضبوط گردانيده آوازه انداخت كه رايات همايون مراجعت مىنمايد تا اعدا و مخالفان از جوانب بدان خوشدل شوند و اعتماد بر ان كرده وظايف حزم و احتياط مهمل گذارند درين اثنا از هر ده نفر مرد دو نفر گزين كرده اغروق را گذاشته عثمان بهادر را جهت ضبط ايشان بازداشته روان شد و اردشير را به جهت طلايه و تفحّص حال لشكر تعيين كرد و در اغروق اميرزاده محمّد سلطان غياث الدين ترخان و اوج‌قرا بهادر سرلشكر گشته بازايستادند و خود با لشكرى گران علوفهء اسپان گرفته و توغ برداشته از طرف بالاى آب روانه شد و بقلعه كركوك رسيد و آن قلعه را بامير على سيورغال فرمود و امير علئ سرخ و پير على و جهانگير ببساط بوس آمدند و امراى اطراف و كوتوالان قلاع بتخصيص حاكم الطون كوپرى بآستان بوس آمدند و سر بر عتبهء عبوديّت نهاده مطيع و منقاد شدند امير صاحب‌قران ايشانرا بنوازش و انعام و تربيت و اكرام مخصوص گردانيد و احمال و اثقال از نفايس اموال بديشان بخشيد و روز چهارشنبه بموضع اربيل رسيد والئ آنجا شيخ على طوى كرده انواع خدمات شايسته بتقديم رسانيد روز پنجشنبه از انجا كوچ كرده بموصل رسيد و روز جمعه بزيارات مقدّسهء ادريس و جرجيس على نبيّنا و عليهما السلام مستسعد شده و استمداد همّت نموده در هر مزارى ده هزار دينار كپكى جهت عمارت انعام فرمود و بدرويشان صلات و صدقات رسانيد و اميرزادهء اعظم اميرانشاه بر موجب حكم فرموده بتسخير ايلهاى اطراف و ياساميشئ سرداران آن نواحى رفته بود همه را در مقام طاعت و فرمان‌بردارى آورده درين موضع ببساط بوس رسيد و يار على والئ موصل وظايف طوى و پيش‌كش بجاى آورد و از ان موضع او را قچرچى ساخته عزم راه فرمود و بجانب ماردين متوجّه شد\r\n\r\n","description":"","footnote":"","page_name":" 145 ","page_number":178},
  {"content":"\r\n\r\n\r\nذكر توجّه امير صاحب‌قران بجانب ماردين\r\nپيشتر ازين بمدّتى باز سلطان ماردين عيسى به نسبت با امير صاحب‌قران دعوى اخلاص و عبوديّت مىكرد و دم از هوادارى و محبّت مىزد امير صاحب‌قران اواخر ماه صفر بنزديك ماردين رسيد و چون او را مطيع و منقاد مىدانست از انجا گذر كرده برأس العين نزول فرمود و لشكر را اجازت شد كه بر ولايت تاخت كرده بغارتند لشكر براونغار ايل و ولايت حسن و قراقويين ليغ را بغارتيدند و لشكر جاونغار ايل و ولايت دز چوبين را تاخت كردند و اسپ و استر بسيار و گاو و گوسفند بىشمار گرفتند و از ان موضع گذشته بولايت روحا رسيدند كوزل نامى كه والئ حصار بود چون خبر توجّه لشكر منصور شنيد حصار گذاشته بيرون رفت و رعيّت نيز بعضى موافقت او كردند و ايشان كوهى بلند داشتند بدان پناه بردند امير صاحب‌قران امراى لشكر را گزين كرده در پى ايشان فرستاد بر موجب فرمان رفتند و بعضى از ايشانرا بگرفتند و آنگاه چند روز آنجا توقّف نموده مجلسهاى عشرت آراستند و طويهاى شاهانه كردند و با عامّهء لشكر سيورغال و انعام و احسان كرده بنوازش مخصوص گردانيد و گويند روحا از بناهاى نمرودست و قضيّهء آتش انداختن ابراهيم خليل عليه السلام درين موضع واقع بوده است و آن چشمهء كه در ميان آتش پديد آمده قصّهء آن پيش مردم آن ولايت مشهورست جنيد تركمان درين حال ببساط بوس رسيد و خدمتهاى لايق بجاى آورد و جهت اهل و عيال و ولايت خود امان طلبيد و سلطان حصن كيفا هم آنجا عتبه بوسيده و سر عجز بر آستان عبوديّت نهاده بوظايف نيك بندگيها قيام نمود و بعنايت بىدريغ مخصوص شد و درين مقام رايات همايون را نوزده روز توقّف افتاد روز پنجشنبه حصار او را ويران كرده كوچ كرد و بسوى اغروق بازگرديد و درين حال سلطان على ارزينى رسيد و هديّهاى فراخور و تحفهاى لايق بعرض رسانيد و درين موضع جميع آغايان و خواتين از جمله چولپان ملك آغا و دلشاد آغا چون مدّت سى و پنج روز شربت تلخ فراق چشيده بودند از سر كمال اشتياق درين وقت از اغروق جدا شده بتعجيل رسيدند و در وقتى كه عزيمت بر تسخير بلاد مصر مصروف بود بسلطان ماردين فرستاده استدعاى حضور كرد و فرمود كه\r\n\r\n","description":"","footnote":"","page_name":" 146 ","page_number":179},
  {"content":"\r\n\r\nچون عزيمت آن ديار مصمّم شد مىبايد كه لشكرها جمع كرده هرچه زودتر بما لاحق شوى چند روز وصول خبر و توجّه او را منتظر بودند و به آخر معلوم شد كه در آمدن تكاسل مىنمايد امير صاحب‌قران عنان عزيمت بجانب او بازگردانيد و گفت توره و ياساق نيست كه ياغى را در ميان ولايت گذارند و بجاى ديگر متوجّه شوند بنا برين لشكرها سوار شده بموضع جيمليك رسيدند سلطان عيسى چهارم ربيع الاوّل از شهر بيرون آمده انواع بيلاكات و دوقوزها بعرض رسانيد او را بنوازش و خلعت مخصوص گردانيده از انجا كوچ فرمود و بنزديك ماردين رسيده فرود آمد و لشكرها دامن كوه گرفته نزول كردند\r\n\r\nذكر واقعهء اميرزاده عمر شيخ بهادر تغمّده الله بالرحمة و الغفران\r\nاميرزادهء جهان عمر شيخ بهادر كه فرزند شايسته و قرّة العين حضرت امير صاحب‌قران بود و در چند موضع پيش ازين ذكر رجوليّت و مردانگيهاى او رفته رويين‌تنى كريم نفس جوان‌بخت و تهمتنى لايق افسر و تخت برحسب و أسبغ عليكم نعمة ظاهرة و باطنة بحسن صورت و سيرت آراسته و بر مقتضاى تخلّقوا بأخلاق اللّه ساحت سينه از زنگ رذايل افعال پيراسته در روز رزم چون شير غرّان و بهنگام بزم كفش چون ابر درّافشان جهانيان بعدل و داد او امّيدوار و عالميانرا بعواطف و مراحم او استظهار امير صاحب‌قران در وقت توجّه بجانب شام كس فرستاده بود و او را طلبيده برحسب فرمان يراق كرده از شيراز بعزيمت پاىبوس بندگئ حضرت از راه بغداد متوجّه شد و در چهار منزلئ بغداد بموضعى مختصر رسيدند كه آن را خرماتو گويند و چند خانهء معدود مردم بىوجود آنجا ساكن بودند اميرزادهء جهان تفرّج‌كنان بدان موضع رسيد شخصى تير مىانداخت از قضا تير بر اميرزاده آمد و در ساعت برجاى هلاك شد و از مضيق كمانخانهء چرخ به فضاى هواى عرش رسيد [ مصراع 
  ]\r\n با تير قضا دفع سپرها هيچست \r\nآرى چون تير بعلّت استقامت حال گران‌سرى نمىبايد كرد كه عمر چون تير سبك‌پاى گذرانست و هركه چون تير تيزسرى و جان‌خراشى كند لايق قربان باشد و چون آدمى\r\n\r\n","description":"","footnote":"","page_name":" 147 ","page_number":180},
  {"content":"\r\n\r\nازين مرحلهء زود زوال هرآينه رفتنى است و عراض اين كاخ و كاشانه بجاروب فنا روفتنى عاقل دل درو چرا بندد و كامل اگر بر خود نگريد بارى چرا خندد [ رباعى 
  ]\r\n هريك ز بد و نيك درين آمد و رفت * برد آنچه ببرد از براى خود و رفت\r\nبيچاره كسى كه دست و پايى زد و مرد * آسوده كسى كه پشت پايى زد و رفت \r\nعالميانرا سوگ و عزاى او گريبان جان گرفت و دل خلايق سوخته و چشم مردم گريان شد و زبان حال و بيان مقال جهانيان بدين بيت ترنّم‌كنان گشت [ بيت 
  ]\r\n سرو بالاى تو در خاك دريغ است دريغ * زير خاك آن گهر پاك دريغ است دريغ \r\nو چون اين قضيّهء دلسوز واقع شد و آن واقعهء صعب روى نمود جز صبر چاره ندانستند و جز تسليم تدبيرى نديدند امّا از غايت سوزش مفارقت چنان ملكى كامگار كه ملجأ و ملاذ اهل روزگار بود آن چند خانهء رعيّت را كه در ان موضع بودند بر تيغ گذرانيدند و رئيس و مرؤس و مالك و مملوك هردو بداورى به حضرت مالك الملوك رفتند عاقل چون بديدهء اعتبار درين احوال نگرد و چهرهء حقايق امور در آيينهء تحارب روزگار بيند بدين مزخرفات مموّه و مموّهات مزخرف فريفته نشود و دل ببود و نابود دنياى دنى شادمان و نژند ندارد [ رباعى 
  ]\r\n چون نيست زهرچه هست جز باد بدست * چون هست زهرچه نيست نقصان و شكست\r\nانگار كه هرچه هست در عالم نيست * پندار كه هرچه نيست در گيتى هست \r\nامير صاحب‌قران در انتظار قدوم اميرزادهء جهان بود و موقوف آنكه چون او برسد جانقى كرده متوجّه ديار مصر و شام شود ناگاه اين خبر هايل رسانيدند و امراى حضرت را اين قصّهء پرغصّهء شنوانيدند همه متحيّر و سرگردان شدند نه روى اظهار كردن و نه رأى پنهان داشتن عاقبة الامر همه اتّفاق كرده اعتماد بر عقل و كفايت و صبر و جلادت اين حضرت كرده شمّهء ازين حال معروض گردانيدند حضرت امير صاحب‌قران كه چون كوه گران‌سنگ و ثابت‌قدم است با آنكه شربتهاى تلخ مذاق نوشيد امّا در مقام غيرت لباس صبر و شكيب پوشيد و دانست كه با قضاى الهى چارهء نيست و جزع و فزع در نوايب فايده ندارد با خود گفت [ بيت 
  ]\r\n اى دل ناآزموده وقت جزع نيست * با ستم روزگار تن زن و خو كن \r\nبه حكم الهى راضى شده صبر را شعار حال خود گردانيد و جهت روح مطهّر او انواع\r\n\r\n","description":"","footnote":"","page_name":" 148 ","page_number":181},
  {"content":"\r\n\r\nصدقات و مبرّات بمستحقّان رسانيد و ولايت شيراز و حكومت فارس و توابع و نواحئ آن را بر اميرزادهء جهان پير محمّد بهادر كه فرزند دلبند اميرزادهء اعظم مرحوم بود و در ضبط و كوشش و داد و دهش سرّ الولد سرّ أبيه او را ظاهر ارزانى فرمود و اوج‌قرا بهادر را بشيراز نامزد فرمود تا آنجا رود و اين حكم رسانيده ملازم آستانهء او باشد راستى چند گاه شيراز بيمن مقدم شريفش آمن و معمور شد و مردم بعيش و فراغ نزديك و از محنت و بلا دور در چند موضع عمارت خير فرمود و آبها در مساجد و مدارس و بعضى محلّات شهر روانه گردانيد و امّا قضيّهء ماردين آنكه چون سلطان عيسى كه ملك ماردين بود به حضرت آمد اكثر لشكريان به جهت معاملت و خريد و فروخت در شهر رفته بودند جمعى از جاهلان تجربت نايافته و گروهى از احمقان بخت‌برگشته كنكاج كرده غلو كردند و دست تعدّى و قتل بر لشكر منصور گشادند و چون اين خبر به حضرت امير صاحب‌قران رسيد همان لحظه سلطان عيسى را طلب داشت و بغور قضيّه رسيده معلوم شد كه در وقت بيرون آمدن برادر و اتباع خود را وصيّت كرده بود كه بهيچ‌وجه حصار را از دست ندهند و شهر را نسپارند و مبالغت كرده كه اگر هزار مكتوب بشما نويسم و شفاعت و خواهش كنم التفات مكنيد كه من جان خود فداى شما و سلامت مملكت مىسازم و چون اين معنى برو ثابت شد امر فرمود تا او را با جمعى كه با او بودند حبس كردند درين اثنا لشكريان عرضه داشتند كه علف كم شده است و چهارپايان در زحمت‌اند جانقى كرده گفتند مصلحت درانست كه ازينجا كوچ كرده لشكر را سير سازيم و چهارپاى را فربه كرده باز مراجعت كنيم هشتم ربيع الآخر بامر جهانمطاع كوچ كرده به طرف كوهستان روانه شده به ترتيب و آيين رسيدند روز جمعه يازدهم ربيع الآخر ناگاه هوا متغيّر شد و ابر و بارندگى پديد آمد و زمينهاى آن موضع بغايت نرم بود لاى و گلى عظيم پيدا شد بغايتى كه اسپان و استران و اشتران چون پاى نهادندى تا شكم به گل فرورفتندى و گلها چون سريش در پاى چسيدى چند روز لشكر در ان تعب و بلا بماندند و اكثر چهارپايان هلاك شدند و بيشتر لشكر پياده بماندند دهم جمادى الاوّل از انجا كوچ كرده بجانب موصل توجّه فرمود و ملك عزّ الدين كه سلطان و حاكم جزيره بود در موضع جيمليك ببساط بوس رسيد و بنوازش و تربيت مخصوص گشته اجازت طلبيد كه بولايت خود باز گردد و آزوق و تغار به جهت لشكر راست كند امير صاحب‌قران ملتمس او مبذول فرموده اجازت داد و چون بمقام خود رسيد بقول وفا ننمود و شخصى ديگر شيخ نام هم ببساط بوس آمد و بنوازش و تربيت سرافراز شد درين اثنا امير صاحب‌قران شخصى را با\r\n\r\n","description":"","footnote":"","page_name":" 149 ","page_number":182},
  {"content":"\r\n\r\nتحف و هدايا بسوى فرزندان و خانه مىفرستاد آن شيخ مجموع را گرفته پناه بجزيره برد و ملك عزّ الدين كه سلطان جزيره بود او را حمايت كرد و ديگر به حضرت قاصد و نامه نفرستاد امير صاحب‌قران تأكيد حجّت را دو بار قاصد فرستاده پيغام داد كه شيخ را گرفته پيش ما فرست تا از گناه مخالفت تو درگذريم بدان التفات ننمود دوازدهم ماه امير صاحب‌قران اغروق را گذاشته و بايلغار سوار شده توجّه فرمود و از دجله عبور كرده لشكر منصور پيرامون شهر محيط شدند و هم در روز شهر را غارت كردند و چند قلعهء ديگر مسخّر گردانيدند و اسپ و استر و اشتر و گوسفند بىشمار بدست آوردند سلطان جزيره بدست يكى از لشكريان افتاد او را نشناخته بود و شكنجه و عقوبت بسيار كرده و از وى مالها گرفته و او را گذاشته چون داد انتقام ازيشان دادند از ان موضع كوچ كرده جملهء اموال و خزاين را بموصل فرستاد و مدّت ده شبانروز بسى كشتى گوسفندان از آب مىگذرانيدند باز جانقى كرده و ضبط لشكر فرموده مجموع پيادگانرا سوار گردانيد و غرّهء جمادى الآخر بموضع ماردين بازگشت و اميرزاده اميرانشاه بمنقلاى از پيش روانه شد و بر اهل ولايت كه بر كوه و دشت نشسته بودند تراخت كرده غارت كرد روز سه‌شنبه دوازدهم ماه مذكور لشكر منصور را آراسته حوالئ ماردين خيمه و خرگاه بركشيده فرود آمد و دشمنان چون مرغ در قفص گرفتار ماندند روز ديگر چون صبح دميد نوبينان و امرا و شهزادگان صفّهاى لشكر راست داشته متوجّه حصار شدند و در حال قول لشكر و قلب سپاه سپرها در روى كشيده نردبانها بر ديوار حصار استوار گردانيدند و شمشير از نيام برآورده بر ان نردبانها برآمدند اعدا حصار را گذاشته گريختند و بقلعه برآمدند و خلق بتير و شمشير هلاك شدند و بعضى در زير دست و پاى چهارپايان ناچيز شدند و قلعهء ايشان كوهى بود بغايت بلند و حصين و استوار و متين لشكر منصور حمله كرده دشمنانرا تا در قلعه براندند و كشش بسيار كردند و چهارپايان و متخلّفات ايشانرا بغارتيدند اهل قلعه چون عجز خود و قوّت لشكر منصور مشاهده كردند بتضرّع درآمدند و دوقوز بسيار و اسپان بىشمار بيرون آوردند و خراج و مال تقبّل نمودند درين اثنا از جناب سراى ملك خانيم قاصد رسيد و بشارت رسانيد كه بارئ عزّ و علا امير صاحب‌قران را از طرف اميرزادهء جهان شاهرخ بهادر فرزندى كرامت فرموده است و بر نهال دولت شكوفهء تر شكفته و از صدف بحر كرامت گوهرى پاكيزه‌روى نموده چون اين خبر بسمع شريف رسيد خرّمى نموده مملكت ماردين و اهالئ آن را بدين شكرانه آزاد فرمود و آن ولايت را بر سلطان صالح كه پيشتر\r\n\r\n","description":"","footnote":"","page_name":" 150 ","page_number":183},
  {"content":"\r\n\r\nحاكم بود مقرّر داشت و روز شنبه باز گرديده جميع راهها بخش كردند كوركا زده در حال از انجا كوچ فرموده به طرف بشارى توجّه نمود و اميرزاده محمّد سلطان با لشكر خاصّهء خود در بشارى فرود آمده به طرف راه ميدان روانه شد و امير صاحب‌قران از راه سور روانه شد و اميرزاده شاهرخ متابعت نموده با حضرت اعلى روانه گشت و اميرزاده اميرانشاه با لشكرهاى خود از راه جوسق بازگرديد و امراى ديگر به جهت تسخير بلاد از هر طرف روانه شدند و اميرزاده اميرانشاه را بايلغار به طرف آب بالا روانه كرد و خود از آب گذشته بجانب بشارى روانه شد و در علف‌زارى در غايت نزاهت نزول كرد و سه روز آنجا توقّف نمود و ميل جانب الاداغ داشتند كه ناگاه از جانب اميرزادگان قصاد رسيدند و خبر دادند كه مردم قلعهء قراجه‌قيا انقياد نمىنمايند و گردن‌كشى كرده مخالفت مىورزند در حال امير جهانشاه بهادر را بايلغار فرستاد تا آن قلعه را گرد گيرد و سعى كرده قضيّهء آن بفيصل رساند و خود كوچ كرده روانه شد و شب در ميان كرده روز ديگر فرود آمدند و روز يكشنبه بيست و چهارم ماه مذكور مبارزان به جهت جنگ خود را مرتّب ساخته از هردو طرف برهم تيرباران كردند و قلعهء به احكام آن در عالم نشان نداده‌اند بلندئ آن از صفت بيرون است و سنگهاى آن مجموع تراشيده و بندها به گچ و آهك استوار گردانيده و اساس آن باعماق زمين فروبرده و ديوارهاى آن در غايت احكام و بلندى برآورده چنان كه بر عرض ديوار آن دو سوار در پهلوى هم مىتوانست راندن و برجهاى آن سر بر بروج آسمان كشيده و گويند كه از بناى آن قلعه چهار هزار و سيصد سال گذشته بود و هيچ آفريده آن را به زور و شوكت بدست نياورده امير صاحب‌قران توجّه فرمود و عثمان بهادر در پيش فرمود تا يك برج او را نقب زده بينداختند و راه ساختند و عيد خواجه بهادر جنگ بسيار كرده و مردانگيها نموده برج ديگر بينداخت و برج ديگر را ارغونشاه مباشر شده داد رجوليّت داد و امراى ديگر همچنين مساعئ جميله نموده و لشكريان از اطراف درآمده قلعهء چنان عادى را به زور بازوى سعادت و نيروى دولت مسخّر كرده غارت كردند امير صاحب‌قران بالاى حصار برآمد و حكم شد تا خانها را بسوزانند و ديوارها بيندازند چون بناى آن در غايت استحكام بود تمامئ خراب آن را روزگار مىبايست آنچه ممكن بود از بناها و ديوارها بينداختند و روز جمعه آخر ماه از ولايت اوزبيك شخصى آمد و خبر داد كه ياييق صوفى ياغى شده و خلاف انديشيده درين شب مىگريزد در حال فرمود تا او را گرفته حاضر گردانيدند و چون تفحّص فرمود اقرار كرد و بگناه خود معترف شد و جمعى را از\r\n\r\n","description":"","footnote":"","page_name":" 151 ","page_number":184},
  {"content":"\r\n\r\nمردم او كه با او متّفق بودند باز نمود و حال آنكه بكرّات امثال اين حركات ناپسنديده ازو مشاهده فرموده بود و از كمال مروّت تغافل ورزيده در تعظيم او مبالغت مىفرمود و او را امير تومان ولايت گردانيده بود و در بر اونغار لشكر ازو بزرگتر اميرى نبود مگر از نسل پادشاهان كه بر وى مقدّم بودند امير صاحب‌قران بحبس او امر فرمود و آن جماعت را كه با او متّفق شده بودند بياساق رسانيد و از انجا بجانب الاداغ عزم فرمود امرا و متعيّنان آن اطراف ببساطبوس درآمده مطاوعت و انقياد نمودند و مال و خراج متقبّل شده آمن و فارغ شدند و از ميافارقين و باتمان واشما بيرون رفتند درين اثنا امير صاحب‌قران اميران تومانرا قچرچيان تعيين فرموده اميرزاده محمّد سلطان به طرف جاونغار از راه جنججور روانه شد و امير صاحب‌قران از راه سيواسر متوجّه صحراى موش گشت و اميرزاده شاهرخ ملازم ركاب عالى بود و آن راهها بغايت سخت بود اسپ و استر و اشتر بسيار در ان راه هلاك شد روز شنبه چهاردهم رجب در صحراى موش نزول فرمود و اميرزاده اميرانشاه براونغار شده از جانب بدليس روانه شد و امير صاحب‌قران راهها را تفحّص فرموده اشارت فرمود تا بر دفاتر ثبت كنند حكّام آن ولايت مجموع در مقام مطاوعت و عبوديّت در آمدند و امير بدليس حاجى شرف ببساطبوس رسيده اظهار بندگى و اخلاص نمود و اسپان نامدار پيش‌كش كرده ملازم درگاه عالى شد و در جميع ولايت كردستان بنيك‌مردى و سلامت نفس و راست‌گويى و خوش‌خلقئ او ديگرى نبود امير صاحب‌قران او را پسنديده نوازش فرمود و محمدت و ستايش كرد و ولايت او را به دو ارزانى داشت و بر عادت قديم او را حاكم مطلق گردانيد و ياييق صوفى را بقلعه و حصار او فرستاد و اميرزاده محمّد درويش را با لشكرى انبوه نامزد قلعهء النجق فرمود و قرا يوسف در مقام مخالفت با خانهاى تراكمه از موضع خود كوچ كرده بود امير صاحب‌قران با امراى عظام قوريلتاى فرموده بر ان مقرّر شد كه لشكرها به جهت دفع مفسدان تعيين رود برهان اوغلان را پيشواى لشكر گردانيد و ايباج اوغلان را با وى نامزد فرمود و جهانشاه بهادر را بايلغار تعيين كرد و خود در ان موضع توقّف فرمود و اميرزاده اميرانشاه را خاصّ بقلع و قمع تركمانان معيّن فرمود و درين اثنا بندگئ جناب سراى ملك خانيم و ساير خواتين و آغايان كه در سلطانيّه زمستان گذرانيده بودند و در فصل بهار از انجا كوچ كرده متوجّه بندگئ حضرت شدند امير صاحب‌قران اميرزاده شاهرخ را باستقبال ايشان فرستاد اميرزاده چهار روز راه كرده در ميان آب مرند و خوى با ايشان ملاقات كرد و امير صاحب‌قران از انجا كوچ كرده متوجّه جانب اخلاط شد درين\r\n\r\n","description":"","footnote":"","page_name":" 152 ","page_number":185},
  {"content":"\r\n\r\nحال امير عادل جوز امير خقن كه هواخواه ديرينه بود خدمات بسيار كرد و راستى و اخلاص او درين حضرت محلّ قبول و رضا يافت و او را نوازش فرموده ولايت اخلاط بسيورغال به دو ارزانى داشت و روز سه‌شنبه دوّم شعبان در ان صحراها شكارى عظيم انداخت و روز چهارشنبه از ان فارغ شده چون مدّت يازده ماه شده بود كه اغروق مبارك و فرزندان نامدار كه در سلطانيّه بودند ببساطبوس نرسيده بودند اشتياق ايشان غالب شده جريده متوجّه جانب ايشان شد و از راه اوج كليسيا روانه شده روز جمعه با ايشان ملاقات فرمود و بديدار يكديگر شادمانى و فرح افزودند و روزى چند بعيش و كامرانى مشغول بودند و بعد از ان بعزاى اميرزادهء مرحوم عمر شيخ مشغول گشتند و آن مصيبت دلدوز و بليّت جگرسوز را تازه گردانيده امرا و نوبينان و شهزادگان و آغايان درين قضيّهء هايل زاريها كردند و اشك‌باريها نمودند و آخر الامر دل از ان فارغ ساختند و به كارهاى ديگر پرداختند عاقبت چشم از گريه و لب از فرياد خاموش كردند و آن سر و جويبار جوانى را چنان كه دانى فراموش كردند وجود فرزندان دلبند او بيادگار باقى باد و ايزدشان از چشم‌زخم روزگار حافظ و واقى باد بعد از ان باشتغال مملكت التفات فرموده تيمور خواجه را با لشكرى بجانب قلعهء النجق فرستاد و روز دوشنبه امير صاحب‌قران بمباركى متوجّه شده بقلعه و حصار ايدين رسيد جميع اهل آن ولايت انقياد و مطاوعت نمودند و مال قبول كرده پيش‌كشهاى بىحدّ و حصر بعرض رسانيدند و با اهل و عيال بر سر كوه رفتند و بتضرّع و زارى امان طلبيدند حضرت امير صاحب‌قرانى كرم فرموده ايشانرا آزاد گردانيد و از انجا مراجعت كرده شب در ميان باوج كليسيا رسيد درين حال از شهر ارزنجان كه سرحدّ روم است امير طهرتن به ترتيب و تجمّلى تمام رسيد و خدمتهاى پسنديده كرده پيش‌كشهاى لايق كشيد امير صاحب‌قران مقدم او را كرامى داشته بنوازش و خلعت و كمر و كلاهش سرافراز گردانيد و درين اثنا اميرزاده محمّد سلطانرا با لشكرى تمام بجانب قلعهء اونيك روانه فرمود و روز سه‌شنبه كوچ كرده در جولكا و علف‌زار اليش يورت فرود آمد و از اميرزاده خبر رسيد كه بجانب تركمانان عزيمت كرده روانه شد\r\n\r\nذكر توجّه امير صاحب‌قران بتسخير قلعهء اونيك\r\nچون همّت عالئ امير صاحب‌قران بر تسخير قلعهء اونيك عزم كرد و آن حصارى ( 25 )\r\n\r\n","description":"","footnote":"","page_name":" 153 ","page_number":186},
  {"content":"\r\n\r\nسخت بود در ميان مملكت واقع شده و تراكمه آن را مايه و استظهار مخالفت خود ساخته متوجّه آن جانب شد و هيجدهم شعبان بدان مقام رسيد و اشارت فرمود تا بىتوقّف جنگ آغاز كردند مردان مرد و دليران صفّ نبرد برحسب فرمان كمر كوشش برميان بسته بجان ايستادگى نموده دشمنانرا مقهور و مخذول گردانيدند تا گريخته بر بالاى كوه رفتند و لشكر منصور بقهر و غلبه حصار بيرونرا مسخّر گردانيدند و در ساعت خراب كرده با زمين هموار كردند مصر پسر قرا احمد كه مباشر امر قلعه بود خايف گشته هم به بالاى كوه برآمد و آن كوهيست بلند و راههاى دشوار آن را استحكام كرده دروازهاى عالى بر آورده امرا و لشكريان سپرها در روى كشيده در مقابلهء دشمنان ايستادند درين حال مصر پسر خود را با نوّاب و مردم متعيّن و پيش‌كشهاى لايق بيرون فرستاد و عرضه داشت كه من بنده و مطيعم و قوّت و حدّ مقاومت با حضرت امير صاحب‌قران ندارم امّا سايهء او بزرگست اگر اين نوبت مرا امان بخشد بنده و مطيع باشم و بعد ازين از سر امن و اختيار ببندگى آيم امير صاحب‌قران ايشانرا نواخته خلعت و كمر داده بازگردانيد و فرمود كه آنچه از امان طلبيدهء مقبولست و عذر مسموع امّا تا خود ببساطبوس نيايد اين معنى بجايى نرسد چون ايشان بازگشتند و اين سخن به دو رسانيدند اعتماد نكرد و باز ياغى شده تير انداختن آغاز كردند و جنگ بنياد نهادند روز ديگر امير طهرتن پيش رفت و با مصر هم‌سخن شده او را نصيحت كرد و گفت اين چه سوداى فاسدست كه ترا بر مخالفت مىدارد با حضرتى كه سلاطين هفت اقليم با حملهء او سپر انداخته‌اند چون تويى را مقاومت كردن نه طريقهء عاقلان است جز بوسيلت عجز و مسكنت ترا خلاص ممكن نيست مصر پسر را با جمعى بيرون فرستاد و همان التماس اوّل نمود امير صاحب‌قران دانست كه خاطر بيرون آمدن ندارد فى الحال نوكران او را محبوس گردانيد و روز يكشنبه بيست و يكم ماه مذكور مجموع لشكر اميرزاده محمّد سلطان رسيدند و در ان شب لشكر بسيار بكوه برآمدند و روز دوشنبه امير صاحب‌قران پسر مصر را طلب داشت و آن نارسيده در سنّ شش سالگى بود و بغايت لطيف و شرين سخن چون ببارگاه عالى رسيد روى نياز بر زمين تضرّع نهاده پاى بندگئ حضرت را ببوسيد و بلفظى دلپذير تضرّع و زارى نموده خون پدر التماس كرد و عرضه داشت كه اگر اجازت شود بروم و او را با كفن و شمشير به حضرت آورم امير صاحب‌قران برو ترحّم كرده خلعت پوشانيد و حمايل زرّين در گردن او آويخته پيش پدر فرستاد پدر بديدار او شادمان شد و بيكبار اهل قلعه خروش و فغان برآورده دعا و ثنا گفتند و آن جماعت را كه از طرف\r\n\r\n","description":"","footnote":"","page_name":" 154 ","page_number":187},
  {"content":"\r\n\r\nامير صاحب‌قران با پسر رفته بودند خلعتها و زرها دادند و بتعظيمى هرچه تمامتر باز گردانيدند ليكن خوف بر مصر غالب شده بود و عاجز و مضطرّ گشته و در كار خود سراسيمه شده و قوّت نفس و دليرى در ان مرتبه نبود كه اعتماد كرده بيرون آيد چون باز تعلّل واقع شد امير صاحب‌قران امر فرمود تا منجنيقها ترتيب كنند و رعد و عرّاده و تير چرخ آماده گردانند چنان كردند و به زخم سنگ بسيارى از خانهاى ايشان خراب گردانيدند فغان از اهل قلعه برآمد درين اثنا مادر مصر فرود آمده ببساطبوس رسيد و اسپان پيش‌كش كشيده عرضه داشت كه فرزند مرا چه حدّ مقاومت حضرت شما باشد امّا از هيبت و شكوه اين حضرت شير شرزه را زهره آب مىشود و ببر دمانرا دم فرو مىگيرد اگر او بترسد بسيار غريب نباشد امير صاحب‌قران او را نوازش فرموده و خلعت فاخر پوشانيده بازگردانيد و گفت اگر سلامت و امان مىطلبد بگوى تا هرچه زودتر متوجّه حضرت ما شود بندگئ جناب سراى ملك خانيم و خواتين ديگر او را جامه و خلعت دادند چون باز گرديد و احوال با پسر تقرير كرد سعادت روى بر گردانيده يارى نكرد و دولت پشت بر كرده نگذاشت كه سر در ربقهء مطاوعت درآورد و همچنان در مقام ياغىگرى بازايستاد امير صاحب‌قران اشارت فرمود تا در برابر حصار او عمارتى عالى بنياد كردند و لشكر چوب و گل كشيدند تا آن تمام شد و از حصار ايشان بلندتر برآمد پانزدهم رمضان كار دشمن بتنگى و سختى افتاد و بىآبى ايشانرا بىآب روى گردانيد امّا همچنان بخيرگى حركتى مىكردند و از بيم جان دست و پايى مىزدند باز حكم شد تا منجنيقها ترتيب داده سنگها انداختند و خانهاى بسيار از قلعه خراب كردند درين حال باز مصر نوّاب را فرستاده التجا باميرزاده محمّد سلطان كرده تضرّع و نيازمندى نمود اميرزاده ايشانرا به حضرت امير صاحب‌قران برد و سخنان او را عرضه داشت امير باز همان شرط اوّل فرمود و گفت اگر بيايد در امان باشد ديگرباره مصر انقياد نكرد و جنگ آغاز نهاد درين اثنا از جماعت لشكر منصور گروهى از مبارزان بهادر بحصار و كوه برآمده بودند و خواجه شاهين پيش از همه بحصار بر رفت و دلاورى نموده آتش انداخت چون آن حالت ازو مشاهده كردند ارغونشاه و امانشاه و چند بهادر ديگر پيش رفتند امانشاه زخم‌دار شد و از انجا بازگرديد ديگرباره ارغونشاه پيش رفت و بهادران لشكر از اطراف بر كوه برآمدند وزير يك برج حصار نقب زدند و بچوبها بر پاى داشتند درين حال نوكران مصر از وى اعراض كرده روى بر گردانيدند و از بالاى كوه خود را انداختن گرفتند و خلايق بجمع از اندرون حصار فرياد كردند و راه بيرون\r\n\r\n","description":"","footnote":"","page_name":" 155 ","page_number":188},
  {"content":"\r\n\r\nآمدن طلبيدند و جمله ساز و سلاح جنگ از سر و تن بركشيده انداختند مصر بغايت عاجز و مضطرّ شد و روز آدينه كه روز عيد بود پسر خود را بيرون فرستاد به حضرت آمد و زمين بوسيده بتضرّع خون پدر درخواست امير صاحب‌قران فرمود كه بخشيدم و از خون او در گذشتم امّا به شرط آنكه همين لحظه بيرون آيد و الّا خون خلايق در گردن او خواهد بود روز ديگر مصر كفن در بر انداخته و شمشير در دست گرفته بيرون آمد و التجا بجناب اميرزادهء جهان محمّد سلطان نمود و بزرگان گفته‌اند [ شعر 
  ]\r\n ذو الجهل يفعل ما ذو العقل يفعله * فى النائبات و لكن بعد ما افتضحا \r\nيعنى چون مهمّى كلّى حادث شود و امرى دشوار روى نمايد در تدبير و تلافئ آن جاهل نادان همان كند كه عاقل دانا كند امّا فرق اينست كه عاقل پيش‌باز آن مهمّ رفته تدارك در وقت مىكند تا قضيّه بوجهى از وجوه بصلاح آيد امّا جاهل مىگذارد تا كار از دست مىرود و چارهء آن‌وقت مىانديشد كه بفضيحت و رسوايى مىانجامد و آنگاه تدارك سود نمىدارد و اميرزاده او را دلخوشى داده به حضرت امير صاحب‌قران آورد و خون او درخواست كرد امير مرحمت فرموده شفاعت او قبول كرده او را به دو بخشيد و آن قلعه را بامير اطلاميش تسليم فرمود و پنج روز در ان موضع طوى كرده بعشرت و كامرانى گذرانيدند و روز پنجشنبه از انجا كوچ كردند و درين اثنا امير حاجى سيف الدين بهادر از طرف سمرقند رسيد و ببساطبوس مشرّف شد و روز دوشنبه هيژدهم شوّال طوى فرمود امير طهرتن را در امور ملك و طريق معاش نصيحتهاى پادشاهانه فرموده بنوازش و انعام مخصوص گردانيد و ولايت او را به دو ارزانى داشت و كلاه و كمر داده بمقام خودش فرستاد و درين حال قلعهء ايدين را امير زيرك حصار داده بود و حرب در پيوسته نزديك بود كه مسخّر گرداند امير بايزيد كه حاكم آن قلعه بود چون عجز خود مشاهده كرد و رجوليّت و مردانگئ لشكر منصور ديد امان طلبيده هم در شب بيرون آمد و روز ديگر ببساطبوس رسيده او را بسيورغال و نواخت مخصوص گردانيد و ولايت او بر وى مسلّم فرمود و امير برهان اوغلان را با امير سيف الدين و جهانشاه بهادر و عثمان بهادر بولايت گرجستان بسوى اقسقا فرستاد و امير صاحب‌قران بجانب جنگلستان الاداغ روان شد و آنچه در ان حوالى ياغى مانده بود همه را غارتيده و گوشمال داده در ان صحراها ميل شكار كرد و گوزن و قوچ بسيار انداختند و باز ايلغار كرده ولايات را منقاد گردانيده اغروق را كه مانده بود كوچ كرد و از موضع قرس نزول كرد و در بيست و هشتم شوّال حضرت بارئ عزّ و علا اميرزادهء جهان شاهرخ بهادر را فرزندى مبارك قدم كرامت فرمود كه\r\n\r\n","description":"","footnote":"","page_name":" 156 ","page_number":189},
  {"content":"\r\n\r\nچشم دولت بجمال او روشن شد و مملكت بوجود او زيب و زينت يافت بانوى كبرى سراى ملك خانيم ايلچى فرستاده آن مژده رسانيدند شادمانيها نموده مدّتى در صحارئ منكول بطوى و عشرت مشغول شدند و نذور و صدقات بمستحقّان رسانيدند و نام مبارك او سلطان ابراهيم نهادند عقد دولت را دانهء با مقدار اضافت شد و بحر مكرمت را گوهرى شاهوار زيادت گشت و امرا كه بجانب گرجستان رفته بودند قلعهاى بسيار گشودند و حصارهاى سخب مسخّر كردند و در مقام كامرانى و ظفر درين محلّ بآستان‌بوس مشرّف شدند و در هجدهم ماه ذى القعده از كنارهء كول كوچ كرده روز آدينه اميرزاده شاهرخ را بجانب سمرقند روانه فرمود و فرمان شد كه آغايان در خدمت خانيم در سلطانيّه باشند بر موجب فرموده بتقديم رسانيدند و اميرزادهء اعظم مصحوب دولت و كامرانى بسمرقند رسيده بساط امن‌وامان باز گسترد و شادروان عدل و احسان برافراشت تا عالميان در سايهء معدلت او آمن و آسوده گشتند و جهانيان در پناه جاه او خوشدل و فارغ بودند و به زبان حال در دعاى اين صاحب‌قران مىگفتند [ بيت 
  ]\r\n روزگارت همه خوش باد كه در دولت تو * روزگار و سروكار همه خوش مىگذرد \r\nامير صاحب‌قران نخچيركنان به راه كوهستان در آمد و جميع ولايات گرجستان را مسخّر گردانيد و در موضع قراقلغان مخالفان بسيار بودند متوجّه شده ايشانرا مقهور و مخذول گردانيد و در ان مقام مجلس عيش آراسته بعشرت و كامرانى گذرانيد و از انجا كوچ فرموده به شهر تفليس رسيدند و از انجا شكاركنان بولايت شكى در آمدند و به جهت انقياد و اطاعت اهل ولايت لشكرها ايلغار كرده روانه فرمود امير حاجى سيف الدين و جهانشاه بهادر و باقى امرا بر موجب فرمان روان شدند و ولايت را مطيع و منقاد گردانيدند و هركه مطيع نبود غارتيدند و شيخ نور الدين بهادر با لشكرى عزم جانب كوهستان كرد و سيّد على از خانه و ملك و مال گذشته راه گريز پيش گرفت جميع ولايت او را خراب و مستهلك گردانيدند و از ان فارغ شده به حضرت امير صاحب‌قران آمدند و درين وقت از طرف پادشاه توقتميش خبر رسيد كه لشكر او بدربند رسيده گذشتند امير صاحب‌قران سوار شده روانه شد چون لشكر خصم خبردار شدند مقاومت مصلحت نديدند فى الحال بازگشتند و چون مراجعت ايشان محقّق شد امير صاحب‌قران از كنار آب كر روانه شده موضع قيشلاق طلب مىفرمود چندانكه قريب محمود آباد رسيد در ان موضع سراى ملك خانيم و آغايانرا طلب فرمود برحسب فرمان متوجّه شدند و بديدار يكديگر مسرّت و ابتهاج افزودند و زمستان بعيش و خرّمى در ان موضع گذرانيدند و چون فصلى\r\n\r\n","description":"","footnote":"","page_name":" 157 ","page_number":190},
  {"content":"\r\n\r\nبهار رسيد اغروق را به طرف سلطانيّه فرستاد و خود عزيمت جانب پادشاه توقتميش فرمود\r\n\r\nذكر توجّه امير صاحب‌قران بجانب دشت قپچاق از راه دربند\r\nچون چند نوبت از لشكر پادشاه توقتميش حركات ناشايست در وجود آمد امير صاحب‌قران همّت عالى بر دفع شرّ ايشان مصروف گردانيده نخست شمس الدين الماليقى را برسالت فرستاد و او مردى دانا و كارديده و عاقل و هوشمند بود بسخنان شيرين و كلمات دلبند بند و گشاد سخن چنان كه بايد مرعى داشته اداى مقصود كرد و سخنان او در دل پادشاه و امرا بغايب مؤثر آمد و ميل به صلح و صفا نموده او را نوازش فرمود و بازگردانيد و چون او رسيد امير صاحب‌قران به آب سمور رسيده بود و در كنار كوه البرز كه از انجا تا كنار آب پنج فرسخ باشد لشكر را صفّها آراسته جيبه نمودند به ترتيب و تجمّلى كه در قرنها مثل آن نشان نداده بودند و چون چند نوبت دم دوستى زده بودند و بنياد صلح نهاده و بدان وفا ننموده بسخن ايشان التفات ننمود و با لشكرى جرّار و سپاهى كينه‌گزار و امراى نامدار و شهزادگان كامگار متوجّه آن ديار شد ظفر بر يمين و نصرت بر يسار و گردون مطيع و گيتى فرمان‌بردار كوچ كرده از دربند گذشتند و بايل و ولايت قيتاغ كه از هواخواهان توقتميش خان بودند رسيدند دفع ايشان واجب نمود التفات بقلع و قمع ايشان فرموده جوانب و اطراف ايشان بطريقهء فروگرفتند كه از بسيار اندكى و از هزار يكى خلاص نيافت و مجموع آن ولايات را بغارتيدند درين اثنا توقتميش خان ايلچئ اورتاق نام فرستاد چون نزديك رسيد و لشكر بسيار مشاهده كرد بازگشته پادشاه را خبر داد كه امير تيمور با لشكرى گران مىرسد توقتميش خان قزانچى را منقلاى كرده با لشكرى تمام فرستاد و در كنار آب قوى نزول كردند و لشكر امير صاحب‌قران بموضع درقى رسيده فرود آمدند امير صاحب‌قران بنفس مبارك خود با لشكرهاى گزين شب در ميان كرده سحرگاه بقزانچى رسيد و او را با لشكرهايى كه با او بودند براند و صحرا و دشت به خون ايشان آغشته گردانيد قزانچى چون آن شوكت و عظمت و دليرى و جلادت مشاهده كرد بهزار حيلت و دستان جان از ميدان بيرون برده روى بهزيمت نهاد و امير صاحب‌قران نيكاميشى فرموده خلقى بسيار و سپاهى بىشمار بقتل آورد و از انجا روان شده\r\n\r\n","description":"","footnote":"","page_name":" 158 ","page_number":191},
  {"content":"\r\n\r\nبكنار آب سونج رسيد و توقتميش خان به آب رسيده توقّف نمود و لشكر را فرمود تا سپرها و تورها در پيش نهادند و خود را محافظت نمودند امير صاحب‌قران در مقام شوكت و استظهار نقاره و برغو زده بجنگ مبادرت نمود توقتميش خان چون آن حال ديد توقّف مصلحت ندانست اثقال و بنه گذاشته بگريخت و امير صاحب‌قران در پى رانده از آب ترك بگذشت و توقتميش خان به آب قورى رسيده توقّف نمود و لشكرها جمع آورد ديگرباره امير صاحب‌قران كنار آب ترك را گرفته به طرف جولات توجّه كرد و لشكر را آنجا علوفه داده ترتيب مجدّد فرمود ناگاه خبر رسيد كه توقتميش خان ديگرباره لشكر آراسته از كنار آب ترك مىآيد و درين كرّت بر جنگ جازم و عازم است امير صاحب‌قران مراجعت نموده مستقبل او شد و ميمنه و ميسره راست كرده منقلاى پيش فرستاد روز ديگر بلشكر خصم رسيده فرود آمد و هردو لشكر در برابر هم شب گذرانيدند چون صبح شد امير صاحب‌قران صفوف لشكر خود را مرتّب گردانيده يك قول جهت خاصّهء خود و يكى جهت اميرزاده محمّد سلطان بهادر ترتيب فرمود و خود بنفس خود بيست و هفت قوشون از لشكر گزين كرده مترصّد وقوع حرب دور تر توقّف فرموده بود درين حال شخصى آمد و گفت با حضرت سخن دارم و چون او را به حضرت بردند عرضه داشت كه از لشكر دست راست خصم مىآيم و حال آنست كه كونچه اوغلان و بيك ياريق و آق‌تاو و داود صوفى و اودوركو يك‌زبان شده‌اند كه بر قنبول دست راست شما تاخت كنند امير صاحب‌قران در حال بجانب ايشان روانه شده راه ايشانرا گرفت و چند قوشون بيرون آورده پيش ايشان باز فرستاد چون ايشان قانون و ضبط و شوكت و عظمت لشكر منصور مشاهده كردند خوف و هراس بر دلها غالب شد تا پيش از حمله جمله بگريختند و از ان بيست و هفت قوشون كه امير صاحب‌قران جدا كرده بود پنجاه نفر نيكاميشى كرده ايشانرا بقول خود رسانيدند و چون لشكر گريخته بقول خود رسيدند ديگربار جمع شده بيكبار حمله كردند و آن پنجاه نفر را در ميان گرفته گريزانيدند و بعضي را بكشتند و بدين‌سبب قدرى دلير شده پيش آمدند و متوجّه گشته روى بلشكر منصور نهادند و نزديك امير صاحب‌قران رسيدند امير شيخ نور الدين جانرا در معرض تلف انداخته و ناموس قايم كرده پيش‌باز دشمنان رفت و از ضرب تيغ و شمشير روى نگردانيده از اسپ فرود آمد و لشكر بمتابعت او فرود آمدند و توكّل بر خداى تعالى كرده به زخم تير جگردوز دشمنانرا باز نشاندند و الله داد در عقب او بر سبيل كيچكا رسيد و قوشونهاى بوى\r\n\r\n","description":"","footnote":"","page_name":" 159 ","page_number":192},
  {"content":"\r\n\r\nفرود آمدند و . . . . . . . با قوشون خانه‌زاد دست چپ ايشانرا گرفته فرود آمدند و بجدّى هرچه تمامتر بجنگ مشغول شدند درين حال قول بزرگ و قلب لشكر امير صاحب‌قران كوركا و نفير و نقاره و برغو زده بهيبتى تمام و شوكتى عظيم رسيدند عالم پرنفير و آشوب شد و جهان پرمشغله و غوغا گشت و درين اثنا قوشون استوى رسيد و در عقب قوشون قول فرود آمدند و از طرفين با آن شوكت و كثرت جنگ در پيوستند و هرچند لشكر دشمن حملها كردند لشكرهاى منصور را كه فرود آمده تير مىانداختند از جاى نتوانستند جنبانيد از كثرت قتل و كوشش جويهاى خون در ان صحرا روان شد و در چنين حال اميرزادهء اعظم محمّد سلطان در مقام شجاعت و مردانگى بىتوقّف بنفس شريف خود حمله كرد و در عقب او بوى قوشون او در آمدند و از جانب دست چپ حمله بردند از هيبت او دشمنان روى گردانيده در حال بگريختند و هرچند امير صاحب‌قران هميشه او را از جان عزيزتر و از روح كرامىتر مىداشت درين حالت باظهار آن شجاعت محبّت او يكى در هزار شد توقتميش خان و شهزادگان دشت قپچاق با امرا و نوبينان روى بگريز نهادند درين حال امير حاجى سيف الدين در نوك لشكر دست راست كه آن را قنبول ميگويند ايستاده بود فرقهء از دشمنان بقوّتى تمام بر وى حمله كردند در حال فرود آمد و دست بقبضهء كمان برده و مردانگى نموده تيرباران كرد بحدّى كه دشمنانرا مجال چشم گشادن نبود و چون لشكر گريخته بعضى را از قوم خود در مقام مقاومت ديدند جمعى ديگر با ايشان پيوستند و انبوه شدند امير حاجى سيف الدين توكّل بر خداى كرده و پاى در ركاب ثبات آورده از جاى خود حركت نكرد و با دشمنان كوششى نمود كه بالاتر از ان متصوّر نباشد و توره و سپر در روى كشيده چون كوه ثابت‌قدمى نمود ناگاه امير جهانشاه بهادر از طرفى ديگر در آمد و بر دشمنان روى آورده حملهء مردانه كرد و چون هردو پشت بتقويت هم باز داده داد مردى دادند دشمنان بگريختند و باز آن لشكرهاى متفرّق باهم جمع شده باز ايستادند اميرزادهء جهان رستم اگرچه سال اندك داشت امّا بتقويت دولت بزرگ با لشكر خاصّهء خود رسيد و چون برق و صاعقه بر دشمنان زد و به زخم تير و ضرب شمشير اعدا را بگريزانيدند و در پى كرده متفرّق و پراگنده ساختند چون لشكر بعون حقّ بر اعدا ظفر يافتند امير صاحب‌قران روانه شد و بموضع قوراى رسيده نزول كرد و اغروق را در انجا بگذاشت و لشكر گزين كرده بايلغار بيرون آورد و توقتميش خان را در پى كرده روانه شد و از گذرگاه ايديل كه تركان توراتور مىگويند\r\n\r\n","description":"","footnote":"","page_name":" 160 ","page_number":193},
  {"content":"\r\n\r\nبگذشت و در قفاى دشمنان بولايت اوكك رسيد و در ميانهء راه بسيارى از اعدا قتل كرد و ايل دشمن را بكنارهء دريا رسانيدند ازين طرف شمشير آبدار و از ان طرف درياى بىكنار و اعدا در ميان دو بلا گرفتار اكثر ولايت اعدا را گرفتند و بعضى خود را در آب انداختند و توقتميش خان با معدودى چند گريخته بجنگل در آمد و از چنگال ايشان رهايى يافت مجموع آن ولايت را غارت كرده اموال بسيار گرفتند و در وقت گذشتن از دربند و پيشتر از مصافّ دو لشكر يكروز اميرزاده اميرانشاه از اسپ افتاده بود و دست مباركش درد خورده و بدان سبب در خدمت سلطان محمود خان در عقب مانده و امير يادگار و امير حاجى سيف الدين در عبوديّت ايشان در اغروق سر بودند در موضع يولوق‌لوق و ازوق‌لوق به حضرت امير صاحب‌قران و اصل شدند و بجانب آب اوزى دست راست لشكر دشمنان را طلبيده ديگرباره امير صاحب‌قران لشكر را ايلغار كرد و به طرف آب اوزى به آب منكرمان رسيده ولايت بيك ياريق و خان و مان ايشانرا تالان كردند مگر اندكى كه خلاص يافتند و تاش تيمور اوغلان و آق‌تاو بجانب دشمن رفتند و بموضع اويماتاى رسيدند و از آب اوزى بازگشته ديگرباره بيك ياريق را لشكر جهان مطاع يافته و به آب تن رسانيده مضطرّ و عاجز و بيچاره گردانيدند درين حال بيك ياريق پسر خود را گرفته از ميانهء ايشان بيرون آمده گريخت و از سر ضرورت اهل و اولاد را در چنگال بلا گذاشت و شهر اوروس قراسو نام را لشكر امير صاحب‌قران با مجموع ولايت غارتيدند و اميرزاده اميرانشاه و جهانشاه بهادر در طلب دشمنان بدست راست تاخت كرده روانه شدند و بسيارى از امرا با ايشان موافقت كردند و ولايت ايشانرا كه بر دست راست بود و بزرگ ايشان بيك خواجه بود و سراى و اوروس و اوروس چوق همه را در تحت تصرّف آوردند و مجموع را غارتيده مال‌ومنال و اسپ و استر و گاو و گوسفند بىحساب گرفتند و زنان و دختران صاحب جمال اسير كردند و امير صاحب‌قران بجانب شهر اوروس موشكو نام عزم كرد و بر همهء آن ولايت تاخت كرده غارتيد و لشكريان غنيمت بىاندازه گرفتند و اميرزاده محمّد سلطان جميع ولايت قابوجى قراول كه به اين نام شهرت دارد غارت كرد و ديگر جماعت كوربوقا و برلان و يوركون و كلاجى از طايفهء دشمنان در بيابان متحيّر و سرگردان مىرفتند اميرزادهء جهانيان با امراى عظام ايشانرا غارت كردند و اموال بسيار گرفته فرزندان و زنان ايشانرا اسير كردند و ديگربار امير صاحب‌قران قول لشكر را گرفته از انجا قچرچى با خود برده بجانب بلجيمن عزم كرده روانه شد و اميرزاده اميرانشاه بر دشمنان تاخت آورده از\r\n\r\n","description":"","footnote":"","page_name":" 161 ","page_number":194},
  {"content":"\r\n\r\nجانب آزاق بازگشت و امير صاحب‌قران بحصار آزاق رسيده جميع آن ولايت را گرفت و خانهاى ايشانرا سوخت و مسلمانان آن ولايت را گزين كرده آزاد گردانيد و كفّار آن ولايت را مجموع بقتل آورد و از انجا كوچ كردند و از آزاق تا قوبان كه ولايت چركس است علف‌زارى كه در ميانه بود همه را سوخته بودند لشكر جهانمطاع رسيد و علف سوخته ديد جهت بىعلفى زحمت بسيار كشيدند و از آب و گل‌ولاى بدشوارى گذشتند و بعد ازين تعب و بلا بمدّت هشت روز بقوبان رسيدند و در انجا چند روز توقّف كردند\r\n\r\nذكر فرستادن امير صاحب‌قران اميرزاده اميرانشاه و اميرزاده محمّد سلطان را بجانب چركس\r\nدر سال هفتصد و نود و هشت كه تركان سيچقان بيل گويند امير صاحب‌قران اميرزاده محمّد سلطان و اميرزاده اميرانشاه و امير جهانشاه بهادر را اجازت كرده بجانب چركس روانه فرمود و اميرزادگان و اميران روان شده بچركس رسيدند و غارتيده اولجاى بسيار گرفتند و از انجا بازگشته ملاقات كردند و امير صاحب‌قران بجانب براغان عزيمت فرموده و جنگلستانرا برّيده و راه ساخته بجانب كوه البرز افتادند حصار بسيار در كوه و ولايت بىشمار و انبوه يافتند با دشمنان دين حرب بسيار كردند و غنيمت بىحساب از اموال كفّار گرفتند و آنجا نزول فرموده امير حاجى سيف الدين اجازت خواسته طوى ترتيب فرمود و چند روز بعيش و كامرانى گذرانيدند و از گلستان فتح و ظفر گلبرگ كامرانى چيدند و از انجا كوچ كرده بجانب كولا و طاوس روانه شدند جملهء آن ولايت البرزيان بودند و حصارهاى ايشان بر بالاى كوه بود و راهها بغايت دشوار و مشكل چنانچه از بت بلندى بيننده را چشم خيره گشتى و نگرنده را كلاه از سر افتادى بتخصيص قلعهء طاوس عمارتى عالى و بلند داشت و هوايى دل‌پسند و تير از زير به بالاى قلعه نمىرسيد بى تكلّف عقل از تصوّر تسخير آن عاجز بود جماعتى از قبيلهء مكريت دايم ملازم حضرت مىبودند و همواره در كوهها و درها شكار مىكردند ايشانرا بتفحّص راهها و كمينهاى آن قلعه نامزد فرمود رفتند و بعد از تفحّص بسيار به هيچ وجه راهى كه بدان قلعه توان رسيد نيافتند\r\n\r\n","description":"","footnote":"","page_name":" 162 ","page_number":195},
  {"content":"\r\n\r\nامير صاحب‌قران برأى رزين و فكر دوربين بعد از امعان نظر و تفكّر در زيروزبر آن قلعه اشارت فرمود تا نردبانها ترتيب داده از اطراف بر حصار نهادند و آن را بطنابها بر ديوار استوار گردانيدند و بهادران جان‌باز برحسب فرمان بجاى آورده و سر فدا كرده قدم بر ان نهادند و طنابها بدست گرفته روان شدند و حرب آغاز كردند و بسيارى از ولايت اركوون كشته شدند و كولا و طاوس را گرفتند و به حضرت امير صاحب‌قران نارسانيده در راه هلاك كردند و بسيارى از مردم بقتل آمدند و عاقبة الامر گل مراد از شاخسار ظفر شكفته شد و امير صاحب‌قران از انجا بجانب پولاد عزم كرده روانه شد و در ميانهء راه در موضع بلقان يك روز توقّف نمود و باز كوچ كرده بپولاد رسيد و مكتوب نوشته بر دست برادر اودوركو پيش پولاد فرستاد و گفت اودوركو بايد كه به زودى به حضرت ما آيد و الّا اينك با لشكرهاى جرّار و سپاه بىشمار رسيديم چون بر مكتوب اطّلاع يافتند پولاد گفت اودوركو پناه بما آورده است تا جان در تن باشد او را نسپارم و تا رمقى از روح باقى بود محافظت او نمايم چون امير صاحب‌قران اين سخن بشنود امر فرمود تا عساكر منصوره سه فرسخ راه جنگل برّيده و صحرا كرده راه گشودند و اودوركو حصار قبچغاى و دره را گرفته بود و جان‌بازى آغاز نهاده امير صاحب‌قران رسيده جنگ انداخت و بعد از جنگ بسيار بحصار برآمد مردم بىشمار از ولايت او بكشتند و خانهاى ايشانرا بسوختند و از جانب براونغار از خدمت اميرزادهء اعظم اميرانشاه از دامن كوه البرز قاصدى به حضرت رسيد و خبر داد كه اميرزادهء اعظم اودوركورا در پى كرده بتنگ آورده است و نزديك آمده كه او را بدست آرد در حال امير صاحب‌قران از انجا سوار شد و از كوه البرز گذشته بموضع اباسه فرود آمد و در ان موضع اودوركورا گرفته و بند كرده به حضرت آوردند و درين اثنا ولايات بسيار مسخّر گردانيده بازگشت و باغروق رسيده فرود آمدند و جملهء لشكر در ميانهء بيش‌تاغ رسيده نزول كردند و امير صاحب‌قران ايلغار كرده جميع ولايت سمسم را مسخّر گردانيد و محمّد پسر قيربيك ولايت خود را جمع كرده به حضرت آمد و جمعى ديگر از اهل ولايت و ايل گريخته بودند و بجايهاى سخت درآمده چنانچه پياده بدشوارى توانستى رفت امير صاحب‌قران بنفس خود بجانب ايشان توجّه نموده حرب آغاز كرد و جملهء آن حصارها را مسخّر گردانيد و فرمود تا مردم آن را بسته از حصار به زير انداختند ديگر در ميانهء كوهستان ولايات بىشمار گرفت و در جايهايى كه رستم دستان بدست عجز پيش آمدى بقوّت رأى و معاونت تدبير دشمنانرا تسخير بل تدمير كرد و يك دو روز آتش قهر\r\n\r\n","description":"","footnote":"","page_name":" 163 ","page_number":196},
  {"content":"\r\n\r\nافروخته تر و خشك برهم سوخت و مجموع كليسياها و بتخانهاى ايشانرا خراب و ويران كرد و از انجا فرود آمده دامن كوه اوهر را تاخت كرد و لشكر غنيمت و علوفه و آزوق بسيار آوردند و از انجا بجانب راه بيشكند بازگرديد و آن ولايت را بميامن عدل و احسان آراسته گردانيد و اهل آن مواضع پيشتر ازين مسخّر شده آمده بودند و سيورغال يافته و از چنگال خوف و هراس آمن شده امير صاحب‌قران حكم فرمود كه لشكر اصلا متعرّض ايشان نشوند و بكم و بيش زيان نرسانند تا عالميانرا معلوم شود كه مردم بجزاى اعمال خود مواخذ و معاقب مىشوند و اين سنّتى است از سنن حضرت الهى و قرآن كريم بدان ناطق كه  مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها *  يعنى هركه نيكويى كند نفع آن به دو رسد و هركه بدى كند مضرّت آن به دو بازگردد [ بيت 
  ]\r\n بدى مكن كه درين كشت‌زار زود زوال * بداس دور همان بدروى كه مىكارى \r\nبعد از ان امير صاحب‌قران بر ولايت چودر قزاق تاخت آورد و امر فرمود تا غارتيدند و از انجا بموضع بوغازقوم رسيده زمستان آنجا گذرانيدند و جميع ولايت مموقتو مطيع و منقاد شده آمدند ديگر در ميان جزيرها ولايتها بود كه آب را حجاب ساخته حصار گرفته نشسته بودند و ايشانرا ماهىگيران مىگفتند لشكر ايلغار كرده فرمود تا بر ايشان تاخت آوردند برحسب فرمان بر يخ گذشتند و همه را عرضهء نهب و غارت گردانيدند و حضرت امير صاحب‌قران لشكر گزين فرموده ايلغار كرده روانه شد و برأى و تدبير صايب حاجى ترخان و سراى را مسخّر گردانيد و جميع عمارات‌سراى را ويران كرده با روى زمين برابر ساختند و اميرزاده پير محمّد بهادر و امير جهانشاه بهادر لشكر آراسته متوجّه سراى شدند و ولايت بيرونى را مجموع بغارتيدند و باز به حضرت امير صاحب‌قران آمدند فرمود كه غنايم و اموال كه در تسخير آن بلاد حاصل شده بود پيش او حاضر كردند و همه را بر امرا و لشكر تفرقه كردن فرمود و عطاهاى بىحدّ و اندازه داد و از انجا كوچ كرده از موضع تارقى گذشته بجانب اشكوجان رسيد و لشكرها را به جهت تاخت كردن به اطراف متفرّق ساخت و در ان موضع توقّف نمود تا لشكرها از اطراف با غارت و اولجاى رسيدند و ولايت غازى قوموقلوق و لشكر اوهر را عادت بود كه ماه و سال با كافران غزا مىكردند و امير صاحب‌قران را در دل بود كه ايشانرا مدد كرده بر حرب كفّار معاونت نمايد درين وقت رسم خود ديگرگون كرده بمعاونت كفّار برخاستند و خلاف آنچه ازيشان متوقّع بود بظهور رسانيدند امير صاحب‌قران پانصد سوار مكمّل مسلّح‌گزين كرده بر ايشان تاخت\r\n\r\n","description":"","footnote":"","page_name":" 164 ","page_number":197},
  {"content":"\r\n\r\nكرده ايشانرا براند و شوقل را كه پيشواى ايشان بود مبشّر بهادر در گرفتن او سعى بسيار نموده گرفته سر او را به حضرت آورد و بقيّهء كه مانده بودند فرمود تا حاضر كردند از ايشان سؤال فرمود كه موجب آنكه ترك غزا كرده بلكه اعانت كفّار كرديد چه بود جمله بگناه خود معترف شدند و ببدئ فعل خود اقرار كردند و از حضرت امير مرحمت و عاطفت طلبيدند ذيل عفو بر جرايم ايشان مبسوط داشته همه را خلعت داد و باحسان و انعامشان مخصوص گردانيد و فرمود كه بازگرديد و بزرگان و امراى خود را گوييد تا اگر همچو شما بگناه معترف باشند به حضرت ما آيند و از فعل بد خود توبه كنند تا ايشانرا نواخت كرده ولايت بر ايشان مقرّر دارم ايشان رفتند و لشكر منصور اشكوجان را گرفته و بر ولايت ايشان تاخت كرده از كشته پشتها ساختند درين حال امراى غازى قوموق و خواجگان و اكابر به حضرت آمدند و بگناه معترف شدند ايشانرا نواخت كرده عفو فرمود و امراى ايشانرا خلعتهاى فاخر و كمرهاى مرصّع داد و ساير خواصّ و عوامّ را باكرام و انعام نواخته و طويها كرده معزّز و مكرّم و خوشدل بازگردانيد و شرط فرمود كه بر قاعدهء قديم همواره با كفّار غزا كنند و ايشانرا بر جهاد تحريص فرمود همه خرّم و خوشدل بازگشتند و رغبت ايشان در غزاى كفّار زيادت شده در اسلام راسخ گشتند ديگر حصارى بود نركس نام آنجا هم حرب بسيار كرد و خلق بىشمار كشته شد عاقبة الامر گرفتند و بعضى ازيشان در كمرهاى كوه درآمده جايهاى استوار گرفتند لشكر فى الحال سوار شده رفتند و رسيدند و بعضى مبارزان دلير را در صندوقها كرده بطنابها سوى ايشان فروگذاشتند و عاقبت آن قلعه را نيز گرفتند و حصار ميكا و حصار بالوهر دو حصار را بگرفتند و همچنين حصار دركلو را مسخّر كردند و از انجا به طرف اغروق بازگشته ولايت زيره و ولايت كيلانرا مطيع گردانيدند و اهل ولايت قيتاغ آمده امان طلبيدند و بعد از ان فرمود تا حصار دربند را عمارت كرده استحكام تمام دادند و از انجا بازگشته بموضع شروان رسيدند ملك آنجا شيخ ابراهيم كه ذكر او پيش رفته بعد از انكه در ان سفر جان‌سپارى و مردانگيها نموده بود تربيتهاى پادشاهانه بتقديم رسانيد و طويهاى عظيم كرد و دوقوزها پيش كشيد و از انجا كوچ كردند و بكنارهء آب كر رسيده فرود آمدند و امير شيخ ابراهيم را بخلع پادشاهانه و انعام بىگرانه و زروزيور و كلاه و كمر مخصوص گردانيده حكم آن ولايت برقرار معهود به دو تفويض فرمود و روزى چند آنجا بر مسند كامرانى نشسته بعيش و عشرت مشغول بودند و از انجا كوچ كرده بموضع آقدام رسيد و اميرزاده اميرانشاه را ايلغار كرده بسوى حصار النجق فرستاد و اميرزاده رستم\r\n\r\n","description":"","footnote":"","page_name":" 165 ","page_number":198},
  {"content":"\r\n\r\nبهادر را بموافقت ايشان روانه كرد و جهانشاه بهادر را پيشواى لشكر و ولايت گردانيده بجانب النجق روانه فرمود\r\n\r\nذكر مخالفت سلطان در يزد و جزا دادن او\r\nدر خلال اين احوال سلطان پسر ابو سعيد به خيال فاسد مرتكب خطايى عظيم شد و بتسويل نفس و شيطان قدم در راه مخالفت نهاده در يزد ياغىگرى آغاز كرد اميرزاده پير محمّد بهادر با لشكرى تمام از شيراز متوجّه شده اطراف و جوانب يزد را گرفته هر روز دو بار جنگ مىكردند امير صاحب‌قران اميرزاده پير محمّد بهادر پسر اميرزاده جهانگير بهادر را بدان طرف فرستاد و تيمور خواجه بهادر را ملازم او گردانيد ايشان باهم متّفق شده يزد را چون نگين در حلقه گرفتند و امير صاحب‌قران بجانب سلطانيّه روانه شده رسيد و لشكر ايلغار كرده بجانب نهاوند فرستاد امير مزيد امير نهاوند بود مردى اصيل نيكوسيرت و شجاع پاك سريرت نوكرى از ان وى بهلول نام حقوق نعمت او فراموش كرده بر فعل بد اقدام نمود و در حقّ منعم ديرينه جفا كرده او را هلاك گردانيده بود و منصب او را گرفته و حصاردار شده و اسباب حرب آماده داشته چون رسيدند در حال حصار او را گرفتند و سپاهيان او را قتل كرده بهلول را زنده در آتش انداختند و سوختند و جزاى فعل بد او به دو رسانيدند و اميرزاده سلطان حسين بهادر و خداىداد بهادر روانه شدند و كوركا و نفير و نقاره و برغو زده رسيدند و حرب آغاز كرده مجموع ايشانرا بدست آوردند امير صاحب‌قران بولايت همدان رسيده ماه رمضان آنجا گذرانيد و روز عيد اقامت وظايف نماز و عبادت بتقديم رسانيده و جشن عيد فرموده قصّاد رسيدند و خبر آوردند كه شهر يزد را مسخّر كرده امرا و توابع دشمن را بتيغ گذرانيدند امير صاحب‌قران ايشانرا طلب فرمود و چون ببساطبوس رسيدند جانقى فرموده بجانب سمرقند روانه شد و روز دوشنبه دهم شوّال اختيار سفر فرمود و از انجا يك منزل گذشته عزم شكار كرد و صيد بىحساب انداخته كوچ كرده روانه شد و مراحل و منازل در نوشته امرا و سرداران اطراف ببساطبوس مىرسيدند و پيش‌كشها كشيده در كوكبهء نصرت و پيروزى و اقبال و بهروزى مىرفت تا بخراسان رسيد و از آب آمويه گذشته ولايت خزار بقدم مبارك\r\n\r\n","description":"","footnote":"","page_name":" 166 ","page_number":199},
  {"content":"\r\n\r\nمشرّف شد و جناب سراى ملك خانيم و آغايان و اميرزاده شاهرخ مستقبل شده ببساطبوس رسيدند و بديدار يكديگر شادمانى نمودند و چند روز در ولايت كش در آق‌سراى نشسته طوى كردند و داد عيش و عشرت دادند و بطرب و شادمانى گذرانيدند و از انجا متوجّه سمرقند شده در مقرّ عزّ و كامرانى فارغ و متمكّن نشستند بعد از ان بغور حال رعايا رسيده و داد مظلوم از ظالم ستده بتفحّص خرابى و آبادانئ مملكت التفات فرمود و حقوق را در مراكز خود جاى داده صنوف خلايق را بفنون عواطف مخصوص گردانيد سادات را بتعظيم و احترام و امرا را بخلعت و انعام و علما را باعزاز و اكرام و ضعفا را بجود و بسخا و رعايا را بامن و صفا لاجرم ذات مباركش سزاوار لطف و عنايت حضرت بارى گشت و زبانها بدعا و ثناى حضرتش برين نسق جارى شد [ نظم 
  ]\r\n يا رب اين شهريار عادل را * دولت و عمر جاودانش ده\r\nهرچه از حضرت تو مىجويد * بهتر و خوبتر از انش ده\r\nاين جهان چون مسخّرش كردى * بعد صد سال آن جهانش ده \r\n\r\nذكر بناى باغ و كوشك در شمالئ سمرقند\r\nچون امير صاحب‌قران بمباركى در مقام سلطنت قرار گرفت در سال هفتصد و نود و نه فرمود تا استادان و مهندسان را جمع كردند و بساعتى خجسته و طالعى ميمون و روزى فرخنده و وقتى همايون باسم بلقيس سباى كرامت و قيلافهء ولايت جلالت دختر اميرزاده اميرانشاه بهادر بيكى سلطان كوشكى بتكلّف عالى و ايوانى مؤسّس بر بنيان مجد و معالى بنياد نهادند و حوالئ آن باغ و بستان پيراستند چون جنان جان‌فزاى و چون ارم دلگشاى درختان سيب و نارش از آبى آب دندان انگيخته و شاخهاى پربارش از گيسهاى شكوفه بر فرق بنفشه و گل مشك و عنبر بيخته [ بيت 
  ]\r\n درختانش از عود و برگش زمرّد * زمينش ز مينا و خاكش ز عنبر \r\nامير صاحب‌قران يك ماه در عمارت آن باغ و سرا بسر آورد بعد از ان مجموع ولايت خراسان را باميرزاده شاهرخ تفويض كرده امراى كبار در ملازمت او تعيين فرموده او را روانه گردانيد و از انجا كوچ كرده عازم صوب كش شد و در اوّل بهار در\r\n\r\n","description":"","footnote":"","page_name":" 167 ","page_number":200},
  {"content":"\r\n\r\nاردىبهشت كه جهان نمودار بهشت بود آنجا رسيده چتر و بارگاه بر افراختند و خيمه و خرگاه نصب كردند و خانهاى عالى بانواع ترتيبها مرتّب ساختند و ماه مبارك رمضان آنجا ديدند و از انجا كوچ كرده بسلطان اردوج عزم كرده متوجّه گشتند و روزگار به زبان حال مىگفت [ بيت 
  ]\r\n و حيت اتّجهتم شيعتكم سلامة * و برعاكم الرحمن من كل جانب \r\n\r\nذكر فرستادن امير صاحب‌قران اميرزاده محمّد سلطان را بولايت فارس و آوردن ياغيان آن ولايت را\r\nپيش ازين بيان رفته بود كه اميرزاده محمّد سلطان به طرف هرموز نهضت فرموده بود و در وقت توجّه مجموع آن راهها را بر امرا و لشكريان قسمت كرده و بنفس خود از راه طارم روانه شد و اميرزاده رستم بهادر از جانب براونغار متوجّه شده از راه لار بولايت مكران رسيد و تاخت كرده لشكر را قوى و سير گردانيد تا بولايت هرموز رسيدند و هر ولايت كه اهل آن فرمان‌بردارى نكردند مجموع را غارتيده اولجاى بسيار گرفتند و هر جا كه حصار و قلعهء بود به زور بازوى مردى بدست آورد و با زمين پست گردانيد و از انجا بموضع كوشكك روانه شد و آن را مسخّر كرده به طرف حصار شاميل و مينا رفت و عمارات آن را خراب گردانيد و از موضع نوموقان و شورنيك تا موضع تازيان كه جملهء آن هفت موضع است همه را بجنگ بگرفتند و در ان موضع مدّت سه سال بود تا قطرهء باران بر زمين نيامده بود و علف و گياه معدوم گشته محمّد شاه ملك هرموز ايل شد و مال خراج چهارساله كه هر سال سيصد هزار دينار بود و پيش او مانده بعضى ادا كرد و بعضى تقبّل نمود اميرزادهء اعظم از انجا كوچ كرده بازگرديد و اطراف آن ولايت را تفرّج كرده مسخّر فرمود و از انجا متوجّه جانب شيراز شده بسلطان اردوج رسيده به حضرت امير صاحب‌قران رسيد و بديدار يكديگر شادمان شده خرّميها نمودند و طويها كردند و امير صاحب‌قران چنانچه پيش ازين ذكر رفت متوجّه سمرقند شد و در ان شهر جناب خواندزاده از طرف عراق رسيد و با حضرت امير صاحب‌قران ملاقات كرد و مجموع فرزندان را بنوازش و اكرام و خلعت و انعام سرافراز گردانيد\r\n\r\n","description":"","footnote":"","page_name":" 168 ","page_number":201},
  {"content":"\r\n\r\n\r\nذكر فرستادن امير صاحب‌قران پسر خضر خواجه اوغلان را پيش پدر و خواستارئ دختر كردن\r\nدر ان ولا كه امير صاحب‌قران سمرقند را محلّ نزول رايات همايون گردانيده بود و با فرزندان و شهزادگان بكام دل جمع آمده رگ كرم در حركت آمد و ابر عاطفت باران مرحمت باريدن گرفت شكرانهء آن نعمت را پسر خضر خواجه اوغلان را آخر بجانب پدرش فرستاد و دربارهء او صنوف انعامهاى پادشاهانه و فنون تكلّفات خسروانه بتقديم رسانيد و غياث الدين ترخانرا با او روانه ساخت و به جهت خواستارئ دختر خضر خواجه خاصّهء شريف خود را تحف بسيار از غرايب اجناس و نفايس اموال ارسال فرمود و چون ايشان روانه شدند و بموضع كان گل بيرون آمده روزى بر سرير مملكت نشست و از خراسان از فرط اشتياق پاىبوس حضرت او ملكت آغا منكوحهء اميرزاده شاهرخ متوجّه شده ببساطبوس رسيد و عروسان شاهزادگان همه متوجّه شده پيش‌كشها كشيدند و طويها كردند و موضع كان‌گل را بآذينها آراستند و در ديوارها را بجواهر و لآلى مرصّع گردانيدند تودهاى زروزيور برهم ريختند و نافهاى مشك و شمامهاى عنبر برهم آميختند و عامّهء امرا و لشكر را بكلاه و كمر زر و گهر معمور گردانيده مدّت سه ماه بدين نوع سپرى شد درين اثنا امر فرمود تا جميع بنّايان و مهندسان و معماران اقاليم را كه هريك سرآمد ملكى بودند و در سمرقند جمع آمده طلب داشتند و بناى باغ دلگشا نهادند و فرمان شد تا از انواع ميوها درختها نشاندند و در ميانهء آن كوشك و سرايى پادشاهانه بنياد كردند سرايى سر بعنان آسمان رسانيده و بيخ بمركز زمين فروبرده و آن را بنام توكل خانيم دختر خضر خواجه اوغلان نامزد فرمود و چون از ان فارغ شد بجانب آب خجند توجّه فرموده روانه شد و بموضع جيناس رسيده در قرب آب خجند مجلس زمستانى اختيار فرموده درين اثنا از جانب خضر خواجه قاصد رسيد و از قدوم مهد همايون ملكهء بلقيس اقتدار و بانوى هماى وقار بشارت رسانيد جملهء آغايان و خواتين سوار شده ده‌روزه راه استقبال كردند و بعد از تقديم مراسم اعزاز و اجلال بانواع طويهاى بتكلّف تقرّب جستند و در\r\n\r\n","description":"","footnote":"","page_name":" 169 ","page_number":202},
  {"content":"\r\n\r\nاوايل ربيع الاوّل ببساطبوس بندگئ حضرت امير صاحب‌قران رسيد و امرا و قضاة را حاضر فرموده توكل خانيم را بنكاح شرعى در حبالهء خود آورد زبان دولت اين ازدواج را تهنيت مىگفت و درّ اين نظم بمثقب بيان مىسفت [ بيت 
  ]\r\n عالم منوّرست ازين حسن اجتماع * گيتى مشرّفست بدين يمن التقا \r\nو آنگاه ملازمان او را از امرا و خواتين كه با او آمده بودند همه را بنعمتهاى وافر و خلعتهاى فاخر و بغلتاق و افسر و زروزيور مخصوص گردانيده نوازش و تربيتها فرمود و روزى چند همدم و نديم عشرت و كامرانى مىبود\r\n\r\nذكر نهضت رايات نصرت‌شعار به طرف ممالك سند و هندوستان\r\nچون بميامن نصرت الهى حكم حضرت صاحب‌قرانى در ممالك دشت قيچاق جارى شد و ساير آن ولايات از سراى تا آزاق و قرم و سرحدّ فرنگ در تحت فرمان آمد و مملكتى چنان وسيع از مخالفان و معارضان خالى گشت در كوكبهء نصر و فيروزى و عظمت و بهروزى بمستقرّ عزّ و سرير مملكت كه عبارتست از سمرقند مراجعت فرمود و اهل ممالك را ديده بذرور غبار مواكب فتح آثار روشن شد زمستان در آهنگران قيشلاميشى فرمود و اميرزاده محمّد سلطان را بولايت مغولستان نامزد كرد و فرمان داد تا كنارهء سرحدّ را معمور سازد و زراعت و عمارت فرمايند و رأى منير بر ان جازم بود كه لشكر به جهت قلع و قمع بت‌پرستان بجانب ختاى و ختن كشد امّا پيش ازين بمسامع شريفه رسانيده بودند كه با آنكه اعلام دين محمّدى صلّى الله عليه و سلّم در بلاد دهلى و كنبايت و بعضى ديگر از بلاد هندوستان افراشته است و نقش كلمهء توحيد بر دواهم و دنانير آن ديار نگاشته امّا عامّهء اطراف آن ممالك بخباثت وجود كفّار ملوّث است و كافّهء اكناف آن مسالك بضلالت عموم بت‌پرستان منغّص و ملوك آن صوب بمجرّد باج و خراج ازيشان قانع شده‌اند و ايشانرا بر كفر و ضلالت خود باقى گذاشته نه همّت بر دفع ضلال ايشان معطوف مىدارند و نه نهمت به مصرف ضرر ايشان مصروف مىگردانند بندگئ حضرت صاحب‌قرانى ازين معنى هميشه استبعاد مىنمود كه از طايفهء كه زمام امور خلايق در كفّ كفايت ايشان باشد چگونه زيبد كه مخالفان دين را در همسايگئ خود تمكين كنند\r\n\r\n","description":"","footnote":"","page_name":" 170 ","page_number":203},
  {"content":"\r\n\r\nو غيرت دين با حشمت سلطنت ايشانرا در حركت نياورد درين وقت ذكر اين معانى در بساط خلافت‌پناه تازه گردانيدند رأى عالئ حضرت صاحب‌قرانى داعيهء همّت بلند را در حركت آورده بدان ملتفت شد كه عرصهء آن بلاد را از لوث وجود كفّار فجّار پاك گرداند و بتيغ آبدار آتش‌بار گرد فتنهء ارباب كفر كه  اتَّخَذَ إِلهَهُ هَواهُ *  صفت ايشان است بنشاند بنا برين نيّت بر غزو ايشان مصروف فرموده با لشكرى چون ذرّات بيابان بىشمار و چون ستارگان آسمان بسيار همه محمود عاقبت امّا بر آستان او آيازوار روى بدان ديار نهاد و غرّهء ماه ذى الحجّه سال هشتصد هجرى در مقام دورين كابل كه سرحدّ مملكت هند است نزول فرمود و درين يورش مهد اعلى بلقيس عهد سراى ملك خانيم و مخدوم‌زادهء عالميان درّ درج پادشاهى و درّئ درج شهريارى [ بيت 
  ]\r\n كرامى درّى از درياى شاهى * چراغى روشن از نور الهى \r\nاميرزاده اولوغ بيك خلّد سلطانه مصاحب بودند همان روز اجازت فرمود تا به طرف سمرقند مراجعت نمايند و هرچند تعلّق خاطر به طرف آن ميوهء دل و روشنايئ چشم بيش از بيش بود امّا جانب دين راجح آمده غزو كفّار بر وصال چنان فرزندى نامدار اختيار فرمود و پادشاه اسلام و حامئ حومهء هفت اقلام سلطان محمود خان از موضع مذكور از راه نيك‌نهاد عزيمت كرد و مخدوم‌زادگان عظام و امراى كرام مثل اميرزاده سلطان حسين بهادر و اميرزاده رستم بهادر و غياث الدين ترخان و اميرزاده جهانشاه بهادر و حمزهء تغاى بوغا برلاس و امير شيخ ارسلان و سونجك بهادر و باقئ امرا در ركاب عالى روانه شدند و سيم ماه ذى الحجّه ايلچيانى كه از جانب تيمور قتلغ اوغلان و امير ايدكو و خضر خواجه اوغلان آمده بودند حاضر كرده و طوى داده خلعتهاى معتبر و كلاه و كمر دادند و ايشان رسالت ادا كردند مضمون آنكه ما جمله بنده و چاكر و تربيت‌يافتهء آن حضرتيم و اگر پيش ازين خدشهء مخالفتى چهرهء اخلاص ما را خراشيده باز در آيينهء عقل عيب آن را ديديم و پاى از ان مقام در كشيديم اگر حضرت خلافت پناهى اقتدا باخلاق الهى كرده آيت  عَفَا اللَّهُ عَمَّا  سلف بر گناهان ما خواند بعد ازين قدم از جادّهء بندگى فراتر ننهيم و سر از آستان مطاوعت بر نداريم [ بيت 
  ]\r\n گر باد برد مرا ازين راه گذر * تا عمر بود نپيچم از رايت سر \r\nحضرت صاحب‌قرانى قلم عفو بر جرايد جرايم ايشان كشيد و ملتمسات ايشان باجابت مقرون گردانيده ببيلاكات پادشاهانه و تنسوقات خسروانه ايشانرا سرافراز گردانيده اجازت مراجعت فرمود و هم درين روز اميرزاده شيخ نور الدين كه در مملكت فارس داروغه\r\n\r\n","description":"","footnote":"","page_name":" 171 ","page_number":204},
  {"content":"\r\n\r\nداشته بودند غانما سالما باوردوى مبارك رسيد و تحفهاى گرانمايه از جانوران شكارى و سلاحهاى كارى و اسپان كارزار و اشتران نامدار و استران راهوار قطار در قطار و جامهاى فاخر و نفايس جواهر و زروزيور و مشك و عنبر چندانى پيش‌كش كرد كه تا سه روز محاسبان نسخهاى آن مىنوشتند و بعزّ عرض مىرسانيدند و ايلچيان اطراف مثل تايزى اوغلان كه از مملكت ختاى برسالت آمده بود و ايلچيان تيمور قتلغ درين مجلس حاضر بودند و بديدهء تعجّب در ان تتسوقات ناظر حضرت صاحب‌قرانى با ايشان از ان تحفها سيورغالها فرمود و مساعئ اميرزاده شيخ نور الدين محلّ قبول و ارتضا يافت و بنواخت ملكانه مخصوص و سرافراز شد\r\n\r\nذكر غزو كتور و آنچه با كفّار آنجا واقع شد\r\nبعد از فراغ از مجالس طوى و عشرت لشكر منصور از انجا باندر او رسيدند رعاياى آن ولايت از دست كفّار فجّار و گبران بىسامان داد خواستند و نمودند كه ما جمعى مسلمانانيم و كفّار هر سال مبالغى مال از ما مىگيرند و باج و خراج مىطلبند و اگر در اداى آن تهاون مىكنيم مردان ما را مىكشند و زن و فرزند اسير مىبرند امير صاحب‌قران نصرت اسلام را عزيمت بر غزو ايشان مصمّم فرمود و بىتوقّف لشكر آراسته سوار شد و ايلغار كرده سپاه بكشور كفّار كشيد و هر روز دو كوچ كرده مىرفتند و بجانب كتور اميرزاده رستم را نامزد فرمود و برهان اوغلان را هم با لشكر بسيار فرستاد و بنفس مبارك خود با لشكرى بىپايان برف را برّيده و در بعضى مواضع سوراخ كرده و راه ساخته براههاى تنگ بر بالاى كوهى برآمدند بغايت بلند چنانچه در بعضى مواضع امير صاحب‌قران طناب در ميان بسته بر تختهء نشسته و در بعضى مواضع عصا در دست گرفته مقدار يك فرسخ پياده رفته نيّت بر غزو كافران مصروف فرموده بود و لشكرها از جاونغار و براونغار طنابها برميان بسته از بالاى كوه فرود آمدند و بيشتر كافران از خرد و بزرگ برهنه بودند و چون يك روز پيشتر از قدوم لشكر منصور خبر يافته بودند رختهاى خود بر بالاى كوهى عادى كشيده بودند لشكر اسلام گوسفندان ايشانرا گرفته خانهاشان سوزانيدند كفّار بسختئ آن كوه مستظهر بودند و گمان مىبردند كه كسى\r\n\r\n","description":"","footnote":"","page_name":" 172 ","page_number":205},
  {"content":"\r\n\r\nبدانجا نتواند رسيد چون رايات همايون رسيد لشكر را اشارت شد تا از اطراف و جوانب بكوه برآيند امتثال فرمان نموده روى بدان كوه نهادند شيخ ارسلان در قنبول جاونغار پيش از همه دشمن را رانده مجكور كفّار را غلبه كرده گرفت و على سلطان از طرفى ديگر كافرانرا رانده جاى ايشانرا بدست آورد و شاهملك در مقام جنگ و جدال سعى و كوشش بيش از حدّ نموده جنگهاى سخت كرد و لشكر منصور از اطراف مردانگيها نمودند امّا سه كس را اجل رسيده از بالاى كوه درافتاده هلاك شدند و مبشّر توره و سپر گرفته جنگهاى مردانه كرد و منكلى خواجه با جمعى از بهادران كه از قوشون خويش بيرون آورده بود پيش رفته به بالاى كوه برآمدند و سونجك بهادر لشكر خود را آراسته هم جنگى سخت كرد و شيخ ارسلان از ايل و لشكر خويش پيش رفته بر بالاى كوه برآمد و بضرب تيغ دشمن را رانده جاى ايشان بگرفت و موسى و حسين ملك و امير حسين جنگهاى سخت كردند و باقى امراى تومان و هزاره باتّفاق ناموس نگاه داشته پيش جركه در آمدند و حصار كفّار را گردپيچ كردند و در مدّت سه روز همهء آن بىدينانرا گرفته بقتل آوردند بزرگان ايشان از روى عجز و اضطرار روز چهارم انقياد كرده امان طلبيدند امير صاحب‌قران فرمود جان‌بخشى و جرم‌بخشايى صفتى محمود و خلقى ممدوح است امّا كافران محلّ ترحّم نيستند و حضرت عزّت با وجود درياهاى رحمت بر ايشان نمىبخشايد كه  إِنَّ اللَّهَ لا يَغْفِرُ أَنْ يُشْرَكَ بِهِ *  اگر مسلمان شويد مال و خون شما را ببخشم مجموع آن كفّار ؟ ؟ ؟ زنار برّيده طوطئ زبانرا بكلمهء توحيد شكرخاى گردانيدند امير صاحب‌قران به جهت تقويت اسلام ايشانرا مكرّم و معزّز داشته خلعت پوشانيد و بخانهاى خود فرستاد كافران سياه‌روز چون بآشيان و مقام خود رسيدند باز بر سر كفر و ضلال رفتند و در شب بر سر امير شاهملك تاخت كردند امير صاحب‌قران از سر غيرت باز بسوى ايشان متوجّه شد و بيك حمله بر ايشان غالب گشته بفرمود تا زن و فرزند ايشانرا اسير گرفتند و سرهاى پليد ايشان از تن قطع كرده جمع آوردند و بر سر تلها و گذرگاهها از ان گل‌تودها ساختند و تاريخ و حكايت آن قضايا بر سنگهاى تراشيده نقش فرمودند تا فيما بعد عبرت اهل دنيا باشد و لشكر بسيار بمحمّد آزاد داده او را به طرف كتور فرستاده روانه شد و چون برو دست نيافت فرمود تا غلّات ولايت او را از زمين بركندند و از انجا جلال و پير على آمدند و خبر به حضرت اعلى رسانيدند كه از ان جانب راهى بدشوارى پديد آمده امير صاحب‌قران با لشكرى بىپايان بجانب آن كوهستان عزيمت كرده رسيدند اين كوه بلندتر و سخت‌تر از ان بود و راههاى وى دشوارتر حضرت عزّت\r\n\r\n","description":"","footnote":"","page_name":" 173 ","page_number":206},
  {"content":"\r\n\r\nنصرت و ظفر هم‌عنان امير صاحب‌قران گردانيد و پيشتر لشكرى بىگران ببرهان اوغلان داده بود تا بدست او كارى كفايت شود و برجوليّت او مهمّى برآيد و در واقع او خود مردى بىكار و بىدل بوده چون او را سالار لشكر كردند و اسمعيل و الله‌داد و سونج تيمور و يحيى و دولتشاه تات و آدينه و شيخ حسن قاوچين و صاين تيمور و شمس اردوشاه و هرى ملك مجموع ايشانرا بولجار داده با او فرستادند و گفتند چون بحصار دشمنان رسيد پيرامون حصار ايشان گرفته چندان بياييد كه از جانب ما خبرى بشما رسد ايشان مرد و اسپ گزين كرده رفتند چون به مقصد رسيدند توقّف نكردند و ياغى را هنوز ناديده گريخته باز گشتند دشمنان چون ديدند كه ايشان روى بگريز نهادند دلير شده در قفاى ايشان در آمدند و ايشانرا بتير باران فروگرفتند درين محلّ آدينه و شيخ حسن و دولتشاه بجدّ و جهد با اين كفّار جنگ كرده شهيد شدند و بسيارى از لشكر را آن‌روز اجل رسيده بدرجهء شهادت رسيدند و امير صاحب‌قران جهت تقويت لشكر اسلام محمّد آزاد را سر ساخته و دولتشاه و شيخ على ايدكو چقير و شيخ محمّد و على با چند ديگر از خانه‌زادان و صد مرد ترك و سيصد نفر تاجيك فرستاد چون رسيدند جاى دشمن را ديدند و از لشكر اسلام ديّار نيافتند چه پيش از همه برهان اوغلان جيبه انداخته و گريخته بود و از وقت چنگيز خان تا اين زمان از جنس قيات كسى اين بىناموسى نكرده بود محمّد آزاد چون بدان مقام رسيد جدّ و جهد بليغ نموده و از جان گذشته جنگ سخت آغاز كرد و دشمنانرا رانده جيبه و اسپان كه از لشكر اسلام بدست ايشان افتاده بود گرفته بظفر و فيروزى بازگشت و ساز و سلب ايشان را مجموع بلشكر رسانيد و هركس جيبه و ساز خود را شناخته بستدند و محمّد آزاد برهان اوغلان را ديده گفته بود كه مصلحت درانست كه اينجا فرود آييم و شب اينجا بگذارنيم برهان اوغلان بددلى كرده سخن او گوش نكرد و همان لحظه باز گرديده لشكر چون برگشتن او از محلّ كارزار بديدند همه بازگشتند آرى [ مصراع 
  ]\r\n پشت سپه گران سوارى دارد \r\nچون مقدّم لشكر جبان و بىدل باشد بلشكر چه امّيد توان داشت و پيش ازين كه امير صاحب‌قران بولايت اوزبيك نهضت فرموده بود و مردان كار و دليران روزگار سر و جان فدا كرده اظهار مردانگى و جلادت مىكردند او عنان اختيار از دست داده گريخته بود و امير صاحب‌قران با آنكه بر ان حركت ناشايست واقف شده بود امّا از سر مكارم اخلاق آن عيب را پوشانيده بر قايدهء سابق عزّت او نگاه مىداشت درين كرّت\r\n\r\n","description":"","footnote":"","page_name":" 174 ","page_number":207},
  {"content":"\r\n\r\nاز ان شنيع‌تر واقع شد آن نوبت بهرحال ياغى ديده گريخت اين نوبت خود بىآنكه ياغى بيند روى بگريز نهاد امير صاحب‌قران عنايت فرموده محمّد آزاد را قوشون داده در تربيت او مبالغتها نمود و با آنها كه بموافقت او مردانگى نموده بودند انعام و احسان بسيار فرمود و در ماه ذى الحجّه امير صاحب‌قران با امرا مشورت كرده عنان عزيمت متوجّه طرف كابل گردانيد و اغروق را گذاشته ايلغار شده بموضع دورين رسيد و دو روز آنجا نشست و بساط عدل و انصاف گسترد\r\n\r\nذكر غزوى كه در ولايت ايرياب واقع شد\r\nچون از قضيّهء كتور و دفع بعضئ مفسدان فارغ شد جمعى از فقرا و رعاياى ولايت ايرياب از جور و بيداد قطّاع الطريق كه ايشانرا قبيلهء وركونى خوانند داد خواستند كه با ما ظلم و بيداد كرده‌اند و اسباب و املاك ما را با تصرّف گرفته و بر سر امير هزارهء ما كه از غلامان بندگئ حضرتست شبيخون آورده او را كشته‌اند و سر راه گرفته هيچ آفريده از تعرّض ايشان بسلامت نمىتواند گذشت آتش حميّت زبانه زد و آثار كين در چين جبين همايون ظاهر گشت بدين‌سبب از راه غزنين روى گردانيده به طرف ايرياب روانه شد و چون بحوالئ قلعهء آنجا رسيد اطناب سراپردهء عظمت و كامگارى بركشيدند و لشكر گروه‌گروه پيرامون آن گرفته رسيدند و آن قلعه‌ايست مشهور فسحت آن در مرتبهء كه مسجد جامعى در ميانهء آن ساخته‌اند و ديگر مساجد با خانهاى عالى گرد آن افراشته افغانيان اين قلعه را خراب كرده بودند حضرت اعلى جهت آسايش رعيّت و آبادانئ ولايت بعمارت آن حكم فرمود استادان و عمله جمع كرده چنان قلعهء بزرگ را بمدّت چهارده روز معمور گردانيدند و مسجد جامع بعهدهء امير شاهملك و جلال الاسلام باتمام رسيد جماعت دزدان كه ازيشان شكايت كرده بودند ببارگاه عالى حاضر گشته صورت انقياد باز نمودند و مس زراندود نفاق را بنقد خالص بر كار كردند عاقبت خبث ضمير و مكر باطن ايشان ظاهر شد و خوى بد كه در طبيعت نشسته بود عنان‌گير آمد شب آدينه شانزدهم ذى الحجّه عزيمت گريز كردند چاكران حضرت دروازهاى قلعه را ضبط كرده بودند نتوانستند سحرگاه از سر ضرورت اجتماعى كردند و بجنگ پيش آمده\r\n\r\n","description":"","footnote":"","page_name":" 175 ","page_number":208},
  {"content":"\r\n\r\nبعضى مردم را زخم كردند چاشتگاه آدينه حكم جهانمطاع نافذ شد كه آن تيره روان را بشمشير سياست گذرانيدند و به آب تيغ آتش‌فشان سر آن بادپيمايان بر خاك مذلّت انداختند دويست نفر ازيشان كشته شدند و زن و فرزند و اموال ايشان بمظلومان ايرياب كه سالها از جور و جفاى ايشان بلاها كشيده بودند افتاد و رؤسا و پيشوايان قطاع الطريق را كه گرفتار شده بودند ببزرگان قلعه و وارثان كشتگان سپردند تا بر وجه شرع ايشانرا قصاص كنند و چون امور ولايت ايرياب باستقامت پيوست هيژدهم ذى الحجّه در تاريخ ثمان مايه رايات منصور متوجّه خطّهء شنوزان شد و دو روز در حوالئ آن خطّه اقامت فرموده بر ان اتّفاق افتاد كه ايلغار كرده چند هزار سوار بجانب قلعهء نغز روانه شوند و اميرزادهء جهان خليل سلطان بهادر با جمعى امراى عظام از راه قبچغاى بموضع بانو بيرون روند و پيش ازين در مقام كابل حكم جهانمطاع بنفاذ پيوسته بود كه اميرزاده سلمانشاه جهت عمارت قلعهء نغز با لشكرهاى خراسان عزيمت آن‌طرف سازد نوزدهم ماه مذكور عساكر منصور بدان قلعه رسيدند و چون رايات فلك اقتدار بدان ديار رسيد بسمع همايون رسانيدند كه قبيلهء پرنيانى كه حكم شده بود كه با لشكرهاى خود به حضرت آيند انقياد ننموده‌اند و لشكر نفرستاده هم در لحظه امير صاحب‌قران سوار شده بدان حدود توجّه فرمود بر ايشان تاخت كرد و خلقى بسيار بوسيلت تيغ آبدار به آتش دوزخ فرستاد و زن و فرزند و اسباب و اموال ايشانرا عرضهء غارت و تاراج گردانيد و خانهاى ايشانرا بسوخت و گرد استيصال از ان برآورد فوجى از ايشان روى بگريز نهادند در آيينهء گيتىنماى رأى روشن صاحب‌قرانى چنان روى نمود كه به جهت دفع كلّئ آن مفسدان روزى چند آنجا توقّف نمايد تا جهان بيكبار از خبث وجود ايشان پاك شود و راه آمدوشد مسلمانان گشوده گردد درين اثنا مهتر آن قوم اوميل نام از سر اخلاص و صدق نيّت به خدمت درگاه همايون روى نهاد و توبه و استغفار را وسيله و شفيع ساخت چون صدق باطن قرين اين معنى بود بعنايت و مرحمت مخصوص شده از شاخ راستكارى ميوهء رستگارى يافت اميرزاده سليمانشاه را بعد از عمارت قلعه خبر رسانيدند كه حشم كلاتيان كه قبيلهء با قوّت و گروهى با عدّت و شوكت‌اند سر از حكم پيچيده‌اند و روى از فرمان گردانيده چون برين حال واقف شدند دو روز پيش از رسيدن ركاب همايون بقلعه با اجناد و اشياع خود بر سر آن قوم تاختن كرد و با وجود آنكه در ميان ايشان مردم قوىحال بودند همه را منكوب و مغلوب گردانيد و بعضى را بر تيغ گذرانيد و به آتش غيرت دود از دودمان ايشان برآورد و فرزندان\r\n\r\n","description":"","footnote":"","page_name":" 176 ","page_number":209},
  {"content":"\r\n\r\nايشانرا اسير و برده گرفت بعد از ان از حدود موضع كلاتيان عازم شده بدرگاه عالم‌پناه پيوست شرايط بهادرى و ناموس بجاى آورده و صبح نجاج از مشرق اقبال دميده لاجرم جام نوازش نوشيده و جامه و خلعت پوشيده بمزيد عاطفت و تربيت مخصوص شد و در غرّهء محرّم سال هشتصد و يك رايات همايون از ان مواضع مراجعت نموده در حوالئ قلعهء نغز نزول فرمود و هشتم ماه مذكور بر آب سند نزول كرد و حكم نافذ شد تا بر ان آب پل بندند هم به زودى جسرى معتبر بستند و درين روز ايلچيان اطراف را روانه كردند مثل سيّد محمّد مدنى كه از حرمين شريفين روى بآستانهء دولت نهاده بود و ايلچئ اسكندر شاه كشميرى كه به جهت اظهار اخلاص و عبوديّت آمده بود او را معزّز داشته باز گردانيد و اسكندر شاه را بعواطف و مراحم بىدريغ نواخت فرموده اشارت فرمود كه در شهر دييالپور بشرف خاكبوس مشرّف گردد و روز سه‌شنبه دوازدهم ماه مذكور رايات منصور از آب سند عبور فرمود و بكنار چول جرو فرود آمد و اين چول را در كتب تواريخ چول جلالى گويند كه سلطان جلال الدين ملكشاه از پادشاه جهانگير چنكيز خان گريخته درين چول رفته خلاص يافت درين موضع رايان كوه جود برهنمايئ بخت بيدار روى بساحت فلك اقتدار آوردند و طوق بندگى در گردن انداخته سر بر خطّ متابعت نهادند و بشرايط عبوديّت التزام نمودند امير صاحب‌قران ايشانرا بعواطف و مراحم مخصوص گردانيد و پيش ازين حالت بمدّت چند ماه اميرزاده رستم تغاى بوغاى برلاس را با چند هزار سوار به طرف مولتان فرستاده بود بسبب باران بسيار كه در مولتان بود عنان عزيمت بصوب كوه جود تافت و چند روز آنجا ساكن شد اين رايان منطقهء عبوديّت برميان بسته تغار و علوفه ترتيب كرده خدمتهاى پسنديده بجاى آوردند و بعواطف و مراحم حضرت صاحب‌قرانى سرافراز شدند\r\n\r\nذكر شهاب الدين مبارك تميم و متابعت و مخالفت او\r\nشهاب الدين مذكور والئ جزيرهء بود كه در لب آب جمدست و تبع و حشم بسيار داشت و اسباب و اموال بىشمار و چون اميرزاده پير محمّد بهادر پيش ازين بحدود مولتان رسيده بود شهاب الدين بشرف پاىبوس مشرّف گشت و بعنايت و تربيت مخصوص\r\n\r\n","description":"","footnote":"","page_name":" 177 ","page_number":210},
  {"content":"\r\n\r\nشد و چند وقت بوظايف خدمت و ملازمت قيام نمود چون بجزيره بازآمد سوداى مخالفت در سر او افتاد و خيال فاسد بدماغ راه داد و باستحكام جزيره و استظهار دريا مغرور شد عقلش خطاب مىكرد كه اى بادپيما پناه بتودهء گل و خاك چرا ساختهء و خردش در گوش مىگفت كه اى آتش طبع سكّر امل در آب انداختهء [ بيت 
  ]\r\n اى كه بر چرخ ايمنى زنهار * تكيه بر آب كردهء هش دار \r\nچون بندگئ حضرت از مخالفت او آگاه شد روز پنجشنبه چهاردهم محرّم حكم نافذ شد كه اميرزاده شيخ نور الدين بهادر بدان جانب توجّه نموده آن مهمّ را كفايت كند اميرزادهء جوان‌بخت امتثال فرمان اعلى واجب دانسته روان گشته بحوالئ آن جزيره رسيد خندقى عميق و سورى بلند ديد سر بگردون كشيده فى الحال آغاز حرب نهاده از طرفين كوششها كردند و چون شب در آمد شهاب الدين از طرفى ديگر از اطراف شبيخون آورده آتش حرب بالا گرفت و امير شيخ نور الدين صدمات مردانه و حملهاى پردلانه بتقديم رسانيد لشكر قلعه چون ماهى در آب و مرغ نيم بسمل در اضطراب افتادند و بسيارى ازيشان بقتل آمدند و سيل بلا بالا گرفت و كشتئ حيات در گرداب فنا افتاد تا از سر ضرورت خود را در ان درياى خون‌خوار انداختند [ مصراع 
  ]\r\n كالمستجير من الرمضاء بالنّار \r\nيعنى بر مثال كسى كه از ريگ گرم گريزد و به آتش پناه برد و از گرداب جنگ بغرقاب دريا پناه بردند و درين شب قوشون خانه‌زادان خاصّ مثل مقصود و بوراج چهره و برادرانش در موقف جنگ و ميدان نام و ننگ كوششهاى مردانه كردند و چون امير صاحب‌قران بحوالئ جزيره نزول فرمود زخمدارانرا بنوازش خسروانه مخصوص گردانيد و بتشريفات فاخر سرافراز ساخت و هم درين شب شهاب الدين با اتباع خود مقدار دويست كشتى حاصل كرده روى بگريز آوردند و بجانب اوجه كه از بلاد هندست روان شدند و امير شيخ نور الدين برحسب فرمان بر كنار آب جمد روانه شده جنگ مىكرد خلقى بسيار از هندوان تلف شدند چون كشتيها بحدود مولتان نزديك شد لشكرهاى اميرزاده پير محمّد بهادر و اميرزاده سليمانشاه بهادر پيش او را گرفته بودند عاقبت ايشانرا در دريا دستگير ساختند و بتيغ انتقام گذرانيدند شهاب بىنور زن و فرزند خود را در آب افگنده جان از ان ورطهء هايل بساحل نجات انداخت و چون ازين مهمّ فراغى حاصل شد رايات همايون مطرّز بآيات فتح و ظفر روز يكشنبه بيست و چهارم ماه بلب آب جناوه مقابل سور قلعهء نزول فرمود و در مقابل اين قلعه آب جمد\r\n\r\n","description":"","footnote":"","page_name":" 178 ","page_number":211},
  {"content":"\r\n\r\nو آب جناوه جمع مىشود و بر مثال مجمع البحرين باهم مىپيوندد روز چهارشنبه بيست و هفتم ماه بفرمان عالى پلى عظيم بر ان آب بستند كه وهم از تصوّر آن عاجز آيد و انديشه از تفكّر در ان خيره شود لشكر منصور بر مثال بندگان مقبول كه بىخطر و بيم بر صراط مستقيم گذرند بر ان پل گذشته فرود آمدند و سايبان فتح و ظفر را سر بر آسمان رسانيدند روز ديگر از انجا كوچ كرده بلب آب تلمينه مقابل شهر نزول فرمودند و در روز سادات و علما و ملوك و رايان شهر به خدمت درگاه همايون روى نهادند و بساطبوس دريافته هريك فراخور قدر و منزلت بنوازش بىگران مخصوص گشتند و همين روز بندگئ حضرت ازين آب گذشته روز آدينه بيست و نهم در ان طرف آب توقّف افتاد تا جماعت لشكريان از آب گذر كردند و در غرّهء ماه صفر در صحراى تلمينه خيام و بارگاه نصب كردند و دولك مال امان بر تلمينه انداختند امّا سادات و علما از ان تكاليف مسلم و معاف ماندند و بخلعتهاى گرانمايه مشرّف گشتند و از مال امانى بعضى متعذّر و درين اثنا لشكرهاى متفرّق از اطراف جمع شدند و بغلّه احتياج داشتند فرمان نافذ شد كه هر غلّهء كه يابند بردارند لشكريان بعلّت طلب غلّه چون سيل ناگهان در شهر افتادند و خانها را آتش زدند و غارت كردند و اسير گرفتند و منع لشكر در چنين حالى متعذّر بود جز سادات و علما از ان بلا خلاص نيافتند و درين اثنا بسمع شريف رسانيدند كه جمعى رؤسا و سرداران آن موضع پيشتر با اميرزاده پير محمّد بهادر در مقام مطاوعت و انقياد درآمده بودند و باز راه مخالفت سپرده حكم شد كه امير شاهملك و شيخ محمّد ايكو تيمور با تومانات لشكر خود بدان ناحيت تاخت كنند و ايشانرا بسياست رسانند برحسب فرمان تاخت كرده به زخم شمشير هندى دو هزار هندو را از نعيم بجحيم رسانيدند و ددان و مرغانرا از لاشهاى ايشان سفره و خوان انداختند و زن و فرزند ايشانرا اسير گرفتند و با غنايم بسيار و نفايس بىشمار به خدمت شتافتند و روز شنبه هفتم صفر از انجا نهضت فرموده روز ديگر بحوالئ جال كه بكنار آب بياه افتاده بمقابل موضع شاه‌نواز فرود آمدند و اين بياه درياييست عظيم درين مرحله خبر دادند كه نصرت نام مردى تميمى با قريب دو هزار مرد در موضع جال آب را حصار ساخته امير صاحب‌قران فى الحال سوار شده بكنار كول آمدند و قلب و جناح راست كردند در دست راست امير شيخ نور الدين و امير الله‌داد بودند و در دست چپ امير شيخ محمّد ايكو تيمور و در پيش قول على سلطان با پيادگان خراسان و نصرت با سيصد نفر مرد هندو بكنار اين كول آمد و در مقابلهء لشكر منصور ايستاد و على سلطان مراسم مردانگى بتقديم\r\n\r\n","description":"","footnote":"","page_name":" 179 ","page_number":212},
  {"content":"\r\n\r\nرسانيد تا حدّى كه او و چند كس ديگر زخم‌دار شدند و همچنان جنگ قايم بود تا امير شيخ نور الدين و الله‌داد از عقب ايشان به همين آب و لاى در آمدند و مجموع معارضانرا بقتل آورده سرهاى ايشانرا پرچم سنان ساختند و نصرت در ميانه ناپديد شد و از حال او كس خبر نيافت روز دوشنبه نهم ماه مذكور لشكر منصور ازين كول و جال و لاى گذر كردند و بموضع شاه‌نواز فرود آمدند و شاه‌نواز ديرى بزرگست و اهالئ آنجا غلبه بودند و درو انبار غله بسيار بود چنانچه مجموع لشكر از انجا غلّه برداشتند و هنوز چندين انبار باقى ماند و درين موضع بعضى از امرا از درياى بياه گذر كرده در عقب جمعى از اتباع نصرت كه روى بگريز نهاده بودند رفتند و بعضى را از ان قوم در يافته غارت كردند و غنيمت فراوان آوردند امير صاحب‌قران دو روز درين موضع اقامت فرمود و فرمان شد تا انبارهاى باقئ غلّه را آتش زدند تا گبران هندو از ان انتفاع نتوانند گرفت روز پنجشنبه دوازدهم ماه از شاه‌نواز كوچ فرمود و بر لب آب بياه بمقابلهء قريهء جنجان كه مجموع اغروقها در انجا جمع شده بود نزول فرمودند و در دو روز از آب بياه گذر كردند و بعضى در كشتى نشستند و بعضى نهنگ‌آسا از دريا گذشتند چنان كه از لب آب تا قريب يك فرسنگ لشكرها پياپى بر روى آب مىرفتند و بفرّ دولت ابد پيوند همه بسلامت بگذشتند [ مصراع 
  ]\r\n چه باك از موج بحر آن را كه باشد نوح كشتىبان \r\nو درين روز معتمدى هرى ملك نام از نوكران اميرزاده شاهرخ بهادر از طرف هراة بلشكرگاه رسيد و خبر سلامت آن ذات بىهمال رسانيد شموس شادمانى از افق امانى طالع شد و بدور كامرانى بر فلك نهانى لامع گشت و روز جمعه سيزدهم ماه اميرزاده پير محمّد بهادر از جانب مولتان آمده بسعادت پاىبوس رسيد و روز يكشنبه پانزدهم ماه از آب بياه عبور كرده بموضع جنجان نزول فرمود و مدّت چهار روز آنجا اقامت نمودند و روز سه‌شنبه هفدهم ماه اميرزاده پير محمّد بهادر درين موضع طوى داده پيش‌كشهاى نفيس و تحفهاى قيمتى از اسپان تازى و كمرها و زينها و لكنها و آفتابها و مشربها همه از زر و نقره ساخته و دوقوزهاى گرامند و رخوت بسيار بعرض رسانيد بحيثيّتى كه اهل ديوان دو روز آن اجناس را در قيد كتابت مىكشيدند و هم در ان روز حضرت اعلى مجموع آن پيش‌كشها بر شهزادگان و امرا و نوبينان برحسب مراتب و منازل هركس قسمت فرمود تا همه از فيض بخشش بىگرانه كامياب شدند آرى اين صاحب‌قران صاحب‌دولت را دنيا و مال آن در چشم همّت نمىآيد و عطاهاى بزرگ پادشاهان پيشين به نسبت با بخشش او\r\n\r\n","description":"","footnote":"","page_name":" 180 ","page_number":213},
  {"content":"\r\n\r\nاندك مىنمايد و دليل بر صدق اين دعوى آنكه چون لشكريان اميرزاده پير محمّد درين سفر مشقّت بسيار كشيده بودند و در پشه‌كال اسپهاى ايشان سقط شده بودند و جمعى پياده مانده بودند درين روز سى هزار اسپ بديشان بخشيد لاجرم مواهب حضرت ذو الجلال به نسبت با آن حضرت برحسب علوّ همّت او متضاعف و متزايد است و از جملهء عطاهاى حضرت عزّت دربارهء اين صاحب دولت آنكه كارهاى صعب و مهمّات خطرناك بمجرّد التفات او ساخته مىگردد و بتوجّه مردانهء او گره از عقدهاى دشوار گشاده مىشود و مصداق اين سخن آنكه در بعضى ازين اوقات اميرزاده پير محمّد بهادر با لشكر در پشه‌كال مانده بودند در محلّى كه از وحل ولاى فيلانرا مجال حركت نبودى و در چنين مقامى از خروج دشمنان و آسيب تعرّض مخالفان انديشناك بودند رعب و هراس بر دلها غالب شده و فكر و انديشه بر ضمير مستولى گشته [ مصراع 
  ]\r\n نه روى برون رفتن و نه راى اقامت \r\nناگاه رايت اقبال امير صاحب‌قران آفتاب صفت از مشرق دولت طلوع كرد و لمعان برق شمشير او آن تاريكى را بروشنايى مبدّل گردانيد و آوازه و هيبت او دشمنانرا كار از دست برده دست از كار انداخت و پاى صبرشان از جادّهء ثبات متزلزل گردانيد و بميامن دولت او اميرزاده پير محمّد و آن لشكر گران از غرقاب بلا بساحل نجات رسيدند [ بيت 
  ]\r\n همه مرده بودند و برگشته روز * به دو زنده گشتند و گيتىفروز \r\nبعد از ان از موضع جنجان كوچ كرده بموضع سهوال نزول فرمودند و روز جمعه بيستم ماه از انجا نهضت نموده بمرحلهء اصوان رسيدند و از انجا بمرحلهء جهوال برفتند و در وقت نزول با ده هزار سوار ايلغار كرده به طرف بلدهء اجودن روان شدند و امير شاهملك و دولت تيمور را تعيين فرمود كه اغروق را به راه ديپالپور نقل كنند دوشنبه بيست و سوم ماه از موضع جهوال شبگير كرده بقصبهء اجودن رسيدند و پيشتر شيخ منوّر و شيخ سعد نبيرگان شيخ نور الدين اهالئ شهر را بر جلاى وطن ترغيب كرده بودند و به طرف بطنير كه از قصبات بلاد هندست گريخته بودند و بعضى ازيشان مصحوب شيخ منوّر بتظلّم بدار الملك دهلى رفته و فرقهء از سادات و علما و بعضى از طبقات مردم باعتماد عواطف و مراحم حضرت صاحب‌قرانى در وطن خود مقيم بودند باستقبال بيرون آمده از غبار مواكب جهانگشايى ديدهء امّيد روشن گردانيدند و بنوازش بىگران و مراحم بىپايان مخصوص گشتند و مولاناى اعظم ناصر الدين عمر و پسر خواجه محمود شهاب خواجه\r\n\r\n","description":"","footnote":"","page_name":" 181 ","page_number":214},
  {"content":"\r\n\r\nمحمّد را داروغهء آن شهر گردانيد تا اهالى و سكّان آن مقام را محافظت نمايند و نگذارند كه از عبور عساكر بديشان آزارى رسد الغرض اين طايفه ببركت صدق و راستئ درون خلاص يافتند و آنها كه باغواى شيخ‌نامان در تزلزل و اضطراب افتاده راه گريز پيش گرفته بودند همه عرضهء و بال و دمار شدند و با زن و فرزند اسير و گرفتار گشتند\r\n\r\nذكر فتح قلعهء بطنير\r\nچون حضرت امير صاحب‌قران از ضبط مصالح بلدهء اجودن فارغ شد و بميامن رأى صايب بعضى از مردم آنجا و بقيّهء رعيّت و اهالئ آن شهر در پناه امن‌وامان و سايهء عدل و احسان مرفّه و آمن ماندند بيست و سوم ماه صفر بعزم قهر اعداى دين و دولت از آب اجودن كه از معظّمات انهار هندست گذر افتاد بيست و چهارم ماه بقلعهء خالص كوتلى رسيدند و از انجا روى بجانب قلعهء بطنير آوردند شب تا روز و روز تا شام قرار نگرفت و آسايش پدرود كرده دو روز قريب بيست فرسخ راه قطع كرده بيست و پنجم ماه چاشتگاه با ده هزار سوار بقلعهء بطنير رسيد و آن قلعهء بود در غايت احكام از مشاهير قلاع هند و والئ آن را راى دولجين مىخواندند تبعى فراوان وحشى بىگران داشت عنان امور آن‌طرف بدست فروگرفته در ان حدود باچ مىستد و تجّار و قوافل از تعرّض و آسيب او آمن نبودند بحصانت حصار و لشكر بسيار مغرور شده سر از ربقهء طاعت بر پيچيد لشكر ظفرپناه توجّه نمودند در دست راست امير سليمانشاه و شيخ نور الدين و الله‌داد بود و در دست چپ خليل سلطان بهادر و شيخ محمّد ايكو تيمور و باقئ امرا در حال كه رسيدند بحملهء اوّل و صدمهء نخست شهربند را گرفتند و گروهى بسيار از هندوان بقتل آمدند و لشكر منصور غنيمت بسيار يافتند و هم در ان ساعت پيرامون قلعه در آمدند و چيزها بسته محاصره كردند و آغاز جنگ نهادند روز اوّل فتح آن در محلّ توقّف افتاد فرمان نافذ شد كه هريك از امرا در مقابلهء بورت خود نقب زده زير ديوار قلعه را خالى گرداند چون مباشران امور قلعه يقين دانستند كه تاب مقاومت فوجى ازين لشكر ندارند از بيم و هراس مغز در سر ايشان به جوش آمد و دل در سينه در خروش افتاد از راه خودرأيى برخاستند و بر سر سور آمده تضرّع و زارى را\r\n\r\n","description":"","footnote":"","page_name":" 182 ","page_number":215},
  {"content":"\r\n\r\nوسيلهء نجات و خلاص ساختند حضرت صاحب‌قرانى از انجا كه مكارم ملكانه و عواطف پادشاهانهء اوست خطّ عفو بر صحيفهء خطاى ايشان كشيد و راى دولجين نايب خود را با جانورهاى خوب و اسپان تازى بيرون فرستاد و بعد از ان پسر خود را با تنسوقات ديگر به حضرت روانه كرد و بتشريف خاصّ و جامهء زربفت و شمشير و كمر زر مخصوص شده بقلعه مراجعت نمودند دولجين را پشت استظهار قوى گشت و دست امّيد بدامن آرزو پيوست بيست و هشتم ماه از حصار بيرون آمد و شيخ سعد اجودنى مصاحب او بود سعادت بساطبوس دريافته جانوران خوب و سه دوقوز اسپ با زين زرّين برسم پيش‌كش بعرض رسانيد و دربارهء او عنايات پادشاهانه و مراحم خسروانه مبذول افتاد و جامهاى زربفت و كمر زر و تاج به دو بخشيدند و چون جمعى از بلاد هند كه از بيم لشكر منصور گريخته بودند و پاى از حدّ فرمان‌بردارى بيرون نهاده در ان قلعه جمع شده بودند اميرزاده سليمانشاه و امير الله‌داد دروازهء قلعه را گرفته بضبط آن مشغول شدند روز ديگر اهل ديپالپور كه ايشانرا بندگان خوانند و اهل اجودن و ديگر شهرها از قلعه بلشكرگاه حاضر گردانيدند و طايفه طايفه را بمعتمدان سپردند و قريب سيصد اسپ تازى بيرون آوردند بندگئ حضرت اسپان ايشانرا بر امراى بزرگ و سرداران قوشونات و وزراى عظام قسمت فرمود و از اهالئ ديپالپور بسبب آنكه مسافر كابلى را بغدر كشته بودند پانصد نفر مرد بقتل آوردند و زن و فرزند ايشانرا اسير گردانيدند و از اهالئ اجودن بعضى را كشتند و مال تاراج كردند و بعضى را اسير و برده گرفتند و كمال الدين برادر دولجين و پسر او چون اثر سياست و نهمت هيبت مشاهده كردند توهّم به خود راه داده و ترسان و لرزان گشته بيست و نهم ماه با وجود آنكه دولجين در لشكرگاه بود دروازهء قلعه را بستند و به خيال فاسد بدان تحصّن نمودند فى الحال حكم نافذ شد كه لشكر منصور عرّاده‌ها و منجنيقها راست كردند و برابر قلعه نهادند و نقبها برّيدند و چون مخالفان دانستند كه با چنين لشكرى جرّار قوّت مقابله ندارند معذرت پيش آورده و بيرون آمده خاك درگاه همايون را بلب ادب بوسيدند و كليدهاى دروازه را بچاكران حضرت سپردند غرّهء ماه ربيع الاوّل اميرزاده شيخ نور الدين و امير الله‌داد به جهت تحصيل مال امانى در قلعه رفتند و چون رايان آنجا در اداى اين مال راست بيرون نيامدند و دلايل نفاق ايشان ظاهر شد و در ميان ايشان گبران و گمراهان و مفسدان بسيار بودند آتش قهر زبانه زده حكم صادر شد كه مجموع لشكر در اندرون قلعه رفتند و آتش در عمارت و بناها زدند هرچه گبران بودند زن و فرزند و مال خود را آتش زدند و سوختند و آنچه\r\n\r\n","description":"","footnote":"","page_name":" 183 ","page_number":216},
  {"content":"\r\n\r\nمسلمانان بودند زن و فرزند را گوسفندوار سر مىبرّيدند و هردو گروه اتّفاق كرده مستعدّ جنگ شدند فى الحال آتش حرب بالا گرفت آخر الامر امراى بزرگ و بهادران مجموع بقلعه در آمدند و آتش جنگ افروخته دود انتقام به آسمان رسانيدند و بسيارى از لشكريان بيرون در جنگ كشته شدند و در آخر آفتاب ظفر از مشرق دولت طلوع كرد و ده هزار مرد از هندوان بدكردار در آتش پيگار خاكسار گشتند و سرهاى سركشان به خاك در آمد و از هر سوى جوى خون روان شد و جزاى فعل بد ايشان بديشان رسيد آنگاه فرمان اعلى نافذ شد و آتش در سراها و بناهاى شهر و قلعه انداختند و مجموع را خراب و ويران ساختند و با زمين هامون يكسان گردانيدند از ان اطلال و دمن آثار نماند و آن مساكن و مواضع بكلّى عاطل و باير شد امير صاحب‌قران آنچه ازين قلعه حاصل شد از زر و نقره و اسپ و قماش مجموع بر لشكريان تفرقه كرد و در ان جنگ بسيارى از مردم زخم‌دار شده و در محلّ خطر افتاده بودند از جمله اميرزاده شيخ نور الدين را جماعت گبران در ميان گرفته نزديك بود كه دستگير گردانند فيروز سيستانى و بعضى از خانه‌زادان بر ايشان تيرباران كرده او را از ان معركه خلاص دادند و بندگئ حضرت ايشانرا بپاداش آن بعنايت و انعام و صلات مخصوص گردانيد و چون از بس كشته پشتها برآمده بود از بوى ناخوش اقامت در انجا متعذّر بود سيم ماه ربيع الاوّل از انجا كوچ فرمود و در موضعى كه كنارهء حوض آب خوانند نزول كرد و يك روز آنجا توقّف افتاد چهارم ماه بقلعهء فيروزه بندگان رسيده گذشتند و هم درين روز به شهر سرسطى رسيدند اهالئ اين شهر كه بيشتر كافران بودند و گوشت خوك مىخوردند چون از توجّه بندگئ حضرت خبردار شدند گريختند فوجى از لشكر منصور در عقب ايشان رفته بعضى را دريافتند و ايشانرا بفنا رسانيدند و اموال و اسباب ايشانرا در قبضهء تصرّف آورده بسلامت باز گرديدند بندگئ حضرت يك روز در شهر سرسطى اقامت فرمود و از انجا هيجده فرسخ مسافت قطع كرده بحوالئ قلعهء فتح‌آباد فرود آمدند اهل فتح‌آباد بتسويل شيطان قدم در راه طغيان نهادند و پشت بر دولت كرده روى در بيابان آوردند فرقهء از لشكر منصور در عقب رفتند و بسيار كس را بتيغ برّان و خنجر و سنان بىجان كردند و چهارپايان و ذخاير و علايق ايشان بدست آوردند و هفتم ماه از انجا كوچ كرده و از قلعهء رجب‌پور گذشته بحوالئ قلعهء اهرونى منزل ساختند و چون در ان موضع هيچ عاقلى نبود كه پيش‌گيرى كرده باستقبال رايات همايون آيد طوايف لشكريان بعضى از اهالئ آن موضع را بتيغ قهر گذرانيدند و بعضى را اسير ساختند و غلّهء\r\n\r\n","description":"","footnote":"","page_name":" 184 ","page_number":217},
  {"content":"\r\n\r\nبسيار برداشتند و بناها و عمارات را آتش زدند و سوختند و تلهاى خاكستر گردانيدند و هشتم ماه از قريهء اهرونى هم‌عنان تأييد ربّانى عزيمت ساختند و در صحراى قريهء توهنه لواى دولت برافراختند و در ان حدود قومى كه ايشانرا جتان گويند در بيشها گريخته بودند و بدزدى و راه‌زنى شهرت داشتند و مدّتى بود تا دست بفساد بر آورده بودند و پاى از حدّ مسلمانى بيرون نهاده و راهها بر آينده و رونده بسته و چون رايات همايون بدان ناحيت رسيد آن دزدان در بيشها گريختند قوشونى از لشكر تاخت كرده از پى ايشان رفتند و قريب دويست كس را بقتل آوردند و بعضى را اسير ساختند و نهم ماه از توهنه كوچ كردند و اغروقها را مصحوب اميرزاده سليمانشاه گردانيده به طرف سامانه روانه داشتند و اميرزاده سليمانشاه آن‌روز از قلعهء مونك گذشته بجانب سامانه نزول فرمود و امير صاحب‌قران به طرف جتان ايلغار كرده بديشان رسيد و دو هزار كس را بشمشير برّان از جان برآورد و مالها و چهارپايان ايشانرا تاراج كرده زن و فرزندشان اسير گرفتند و مادّهء شرّ آن ظالمانرا بريده گردانيدند و در ان حدود جماعتى سادات در ديهى بودند روى بدرگاه همايون نهادند و شرف ملاقات دريافتند ايشانرا معزّز داشته امان بخشيد و تاج خود بديشان داد و شحنهء بازداشت كه ايشانرا محافظت نمايد و دهم ماه مذكور كوچها كرده در نواحئ مونك نزديك شهر سامانه نزول كردند و آن شب آنجا بودند و يازدهم ماه اغروقها بكنار آب كهكر رسيدند و امير صاحب‌قران كه از توهنه جهت استيصال جتان ايلغار فرموده بود آن‌روز هم در لب آب كهكر كه نزديك سامانه بود بدان كوچها پيوست و چهار روز درين يورت توقّف فرمود و پانزدهم ماه از انجا كوچ كرده نزديك پل كويله نزول فرمودند و امرا و لشكرها كه بحاونغار رفته بودند مثل سلطان محمود خان و اميرزاده سلطان حسين بهادر و رستم بهادر و غياث الدين ترخان و اميرزاده جهانشاه و شيخ ارسلان و حمزهء تغاىبوغا و امير مبشّر و سونجك بهادر و باقئ امراى جاونغار درين روز به حضرت پيوستند و شانزدهم ماه از ان يورت كوچ كرده و از پل كويله گذشته در ان طرف پل منزل ساختند و اغروقها كه به راه ديپالپور مىآمد و ضبط آن بعهدهء امير شاهملك بود درين روز بموكب همايون ملحق شدند و يك روز آنجا ساكن بودند و هجدهم ماه از كنار پل كويله كوچ كرده بقريهء كيتل رسيدند و از حدود پل كويله مجموع امراى ميمنه و ميسره بتوره و جركهء خود فرستاده بودند در براونغار اميرزاده پير محمّد بهادر و اميرزاده رستم بهادر و اميرزاده خليل سلطان بهادر و اميرزاده سليمانشاه بهادر و امير شيخ نور الدين بهادر و اميرزاده مضراب و يادگار برلاس و باقئ\r\n\r\n","description":"","footnote":"","page_name":" 185 ","page_number":218},
  {"content":"\r\n\r\nامرا و در جاونغار پادشاه جهان سلطان محمود خان و اميرزاده سلطان حسين بهادر و امير شاهملك و شيخ ارسلان و شيخ محمّد ايكو تيمور و سونجك بهادر و در قول تومانات سانسيز و باقئ تومانات و امراى قوشونات و الله‌داد برادر حاجى سيف الدين و على سلطان تواچى از چهار فرسخ راه ياساميشى كرده به طرف دهلى روانه شدند و بيست و دوّم ماه بقلعهء اسندى رسيدند و مردم اسندى را شقاوت دامن‌گير شده خانهاى خود را سوخته بودند و به طرف دهلى گريخته و بيشتر اهل اين قلاع مجوس بودند لشكر منصور در ان ديار ديّار نديدند بيست و سوم ماه مذكور از حصار اسندى رحلت نموده بحصار تغلق‌پور رسيدند و اهالئ آن گبران بودند و ايشانرا سالون مىخواندند مجموع روى بگريز نهاده بودند لشكر منصور آن قلعه را آتش زده سوختند و از ان اثر نگذاشتند بيست و چهارم ماه به شهر پانيت رسيدند اهل آن هم گريخته بودند انبارى گندم يافتند بر لشكريان قسمت كردند و بيست و پنجم ماه كوچ كرده بر لب آب پانيت نزول كردند و بيست و ششم ماه امراى براونغار اتّفاق كرده جيبه ديدند و ترتيبها كرده روانه شدند نصرت ربّانى عنان‌كش رايات جهانگشايى و سعادت آسمانى دليل و راهنماى بيست و هفتم ماه فرمان شد امراى براونغار تا موضع جهان‌نماى كه عمارت سلطان فيروز شاه است و در دو فرسخئ دهلى واقع تاخت كنند برحسب فرموده تاخت كردند و قتلها كرده و غنايم گرفته مظفّر و منصور بازگشتند بيست و نهم ماه بندگئ حضرت اعلى از قريهء پله بر آب جون عبور نمود و بجانب حصار لونى روانه گشت كه علف‌زار بر ان طرف بود و همين روز بقلعهء لونى رسيدند و پيشتر امير جهانشاه و امير شاهملك و امير الله‌داد را بدان قلعه فرستاده بودند ساكنان آنجا از دولت موافقت محروم ماندند و جنگ آغاز كردند و چون رايات همايون و اصل شد شيخى عاقل و پيرى تجربت‌يافته بيرون آمد و اظهار انقياد كرد و ديگران در مقام عصيان باقى ماندند بندگئ حضرت اعلى فرمان داد تا نقبها فرو بردند و جنگ سخت كردند وصول ركاب همايون وقت پيشين بود نماز پسين را قلعه مفتوح گشته بود و بيشتر گبران در اندرون حصار زنان و فرزندان و مالها را سوختند بندگئ حضرت آن شب در بيرون آن حصار توقّف فرمود و سلخ ماه ربيع الاوّل سردار قلعه را بقتل آوردند و اهالئ آن را غارت كردند الّا سادات كه نور چشم عالميان‌اند و قلعه را سوختند و ويران ساختند و غرّهء ماه ربيع الآخر از حصار لونى سوار شده بر لب آب جون بمقابلهء جهان‌نماى رفتند و گذرهاى آب را تفحّص نمودند و نماز ديگر را باز گشتند و در لشكرگاه نزول فرمودند و تا دوّم ماه در پيش اين حصار توقّف نمودند\r\n\r\n","description":"","footnote":"","page_name":" 186 ","page_number":219},
  {"content":"\r\n\r\nو ازين يورت در غرّهء ماه امير سليمانشاه بهادر و امير جهانشاه بهادر را جهت تاخت كردن به طرف جنوبئ دهلى فرستادند و دوّم ماه بندگئ حضرت با قريب هفتصد سوار جيبه‌پوش سوار شده عمارت جهان‌نماى را تماشا فرمود و زير و بالا و در آمد و بيرون شد آن مواضع احتياط كرده وظايف حزم مرعى داشت و هرآينه هر آن پادشاه كه زره حزم پوشد از تير كيد دشمنان آمن باشد و هركه تخم غفلت كارد جز دانهء ندامت نرويد آنگاه احتياط فرمود كه ميدان معركه كجا مناسب باشد و موقف رزم و قتال در كدام موضع بهتر آيد درين اثنا ملو خان با قريب چهار هزار سوار و پنج هزار پياده و بيست و هفت زنجير پيل بيرون آمده نزديك رسيد از لشكر منصور از لب آب جون سونجك بهادر و سيّد خواجه و مبشّر با قريب سيصد نفر مرد ايستاده بودند تيرباران كردند و ازين طرف جهان‌نماى دو قوشون مرد گذشته بودند از عقب در آمدند و تندباد حمله بر ان خاكساران پيمودند و در صدمهء نخست روى به طرف دهلى آوردند\r\n\r\nذكر محاربهء امير صاحب‌قران با سلطان محمود والئ دهلى و ظفر يافتن و فتح شهر\r\nبر ارباب عقل ظاهر و آشكارست و بر اصحاب فهم واضح و هويدا كه گشايندهء درهاى فتح و ظفر عنايت ايزديست و نمايندهء راه سعادت و اقبال رحمت بىغايت الهى و اگرچه خلعت سعادت بر قدّ قدر هركس در ازل دوخته‌اند و شمع دولت در شبستان مراد هركس از روشنئ فيض عالم علوى افروخته امّا برحسب حديث رسول صلّى الله عليه و سلّم كه فرمود ( حفّت الجنّة بالمكاره ) معلوم مىشود كه جمال كعبهء مراد بىتحمّل باديهء مشقّت ميسّر نشود و مشاهدهء چهرهء مطلوب بىتكلّف زحمت طلب ممكن نگردد آفتاب دولت روشن بعد از تاريكئ گرد و نبرد معركه روى نمايد و طراوت چمن كامرانى از خون‌بارئ ابر كارزار پديد آيد و چون غرض ازين سعى و كوشش اعلاى كلمهء حقّ و اظهار شعار اسلام باشد ساعد اين مطلوب زودتر بدست آيد و چهرهء آن آرزو آسانتر روى نمايد نمودار اين سياق آنست كه چون بمسامع عليّهء حضرت صاحب‌قرانى\r\n\r\n","description":"","footnote":"","page_name":" 187 ","page_number":220},
  {"content":"\r\n\r\nرسانيدند كه بعد از انكه سلطان مرحوم فيروز شاه از سرير مملكت هند بعالم باقى رحلت كرد جمعى از ظالمان دست ظلم و طغيان بر گشوده‌اند و بلاد و عباد را دست‌خوش ظلم و جور گردانيده به جهت ازالت آن قواعد ناپسنديده چنانچه ذكر رفت مراحل و منازل پيموده بحوالئ دهلى رسيد و مقابل جهان‌نماى نزول فرمود و از انجا بجانب شرقئ حصار لونى فرود آمد و درين يورت مخدوم‌زادگان جوانبخت و امراى عظام و تومان سانسيز كه بندگان خاصّ و مقرّبان درگاهند و سرداران قوشونات مجموع در پايهء سرير جهان‌پناه حاضر شدند درين مجمع خاصّ بندگئ حضرت امير صاحب‌قران كه خاطر بيدارش از راز سپهر آگاهست و صفحهء ضمير منيرش آيينهء فيض إله زبان مبارك برگشوده قواعد توره و ياساق پادشاهان قديم در مواقف حروب ادا فرمود و ضوابط رسوم رزم‌آزمايى و قانون نبرد با دشمن و در درياى خون‌خوار جنگ رفتن و از گرداب هيجا بيرون آمدن بخوبترين وجهى بيان كرد و تعيين فرمود كه هريك در جاونغار و براونغار و قول در كدام مقام ايستند و چگونه عنان در عنان يكديگر بندند و حملهء خصم چگونه ردّ كنند حاضران از نثار آن درارئ درّى گوشها پر درّ شاهوار كردند و آن حكم و فرمان را به گوش هوش و سمع جان شنيدند و در همين روز شاهزادگان و امرا بعزّ عرض رسانيدند كه از لب آب سند تا اين منزل قريب صد هزار هندو از كفّار گبر و بت‌پرست اسير گشته‌اند و در لشكرگاه مجتمع شده و در حسابست كه روز جنگ به طرف دهلى ميل كنند و هجوم كرده بديشان پيوندند حكم يرليغ بنفاذ پيوست تا مجموع آن اسيرانرا بقتل آوردند و از خون ايشان سيلابها روان كردند بر موجب فرموده بتقديم رسانيدند تا حدّى كه مولاناى اعظم ناصر الدين عمر كه از بندگان و ملازمان آن درگاهست با وجود آنكه در عمر خود گوسفندى ذبح نكرده بود پانزده نفر از ان گبران بر تيغ گذرانيد و از لشكريان بهر ده نفر يك نفر در ان يورت توقّف كردند تا زن و فرزند آن هندوان و ستوران را كه از تاراج حاصل كرده بودند محافظت نمايند بعد از ان عزيمت طرف شهر فرمودند و جماعت منجّمان و اخترشناسان بر قواعد نجومى سخنى مىگفتند و صورتى چند بسعد و نحس كواكب حوالت مىكردند امير صاحب‌قران از سر اعتقاد پاك بدان كلمات التفات نكرد و فرمود كه كواكب مسخّرات عالم كون و فسادند بىسابقهء ارادت حقّ تعالى ازيشان نفعى متصوّر نيست و بىوسيلهء قضاى الهى هيچ ضرّى متوقّع نه بلكه [ بيت 
  ]\r\n همه هستند سرگردان چو پرگار * پديد آرندهء خود را طلب‌گار \r\n\r\n","description":"","footnote":"","page_name":" 188 ","page_number":221},
  {"content":"\r\n\r\nو بعد از نماز بامداد وقت صباح كه هنگام فوز و نجاح است بكلام سبحانى و منشور آسمانى تمسّك نموده از مصحف مجيد به جهت رفتن شهر تفأل كرد اين آيت برآمد كه  إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ  معنئ آيت آنست كه حيات اين جهانى مثل آب باران است كه نباتات كه خورش آدمى و جانورانست بدان آميخته مىشود تا آنگاه كه زمين از سبزى و تازگئ آن رستنيها آراسته شود و برزگران گمان برند كه حاصل آن در حكم تصرّف ايشان در آمد درين اثنا فرمان ما كه خدايم در شب يا در روز درآيد و آن را ناچيز گرداند تا گفتى كه دىروز آن زينت و تازگى خود نبود بر آمدن اين آيت دليلى بود روشن بر نقصان و خسران مخالفان و اهالئ آن شهر ديگر بنيّت ملوخان كه پشت‌وپناه و روى رزمهء سپاه هند بود فال ديگر گشود اين آيت برآمد كه  ضَرَبَ اللَّهُ مَثَلًا عَبْداً مَمْلُوكاً لا يَقْدِرُ عَلى شَيْءٍ وَ مَنْ رَزَقْناهُ مِنَّا رِزْقاً حَسَناً فَهُوَ يُنْفِقُ مِنْهُ سِرًّا وَ جَهْراً هَلْ يَسْتَوُونَ  معنئ آيت آنست كه حضرت عزّت مثلى زده است جهت مؤمن و كافر و آن آنست كه يكى بنده‌ايست درم خريدهء عاجز كه دستش به هيچ چيز نمىرسد و ديگر آزادمردى فراخ روزئ قادر كه در نهان و آشكار نفقه كند هرگز برابر يكديگر باشند از فحواى اين دو آيت كه بغايت مناسب و موافق حال بود معجز قرانى و كرامت امير صاحب‌قرانى معلوم شد و اين دليليست روشن بر انكه اين حضرت مخصوص است بتأييد آسمانى و ملحوظ به نظر عنايت ربّانى الغرض پنجم ماه مذكور از لب آب جون كوچ فرمودند و بدان طرف آب فرود آمدند و رعايت حزم را خندق فرو بردند و هفتم ماه سوار گشته براونغار و جاونغار و منقلاى و قول لشكر ترتيب كرده صفّ كشيدند در دست راست اميرزاده پير محمّد بهادر و اميرزاده سليمانشاه بهادر و باقئ امرا بودند و در دست چپ اميرزاده سلطان حسين بهادر و اميرزاده خليل سلطان بهادر و جهانشاه بهادر و ديگر امرا و در منقلاى اميرزاده رستم بهادر و امير شيخ نور الدين بهادر و امير شاهملك و الله‌داد و ساير امرا و بندگئ حضرت بنفس مبارك در قلب لشكر ايستاد برين منوال لشكرى آراسته بعرض رسيد كه تا عرصهء گيتى جولان‌گاه لشكر موجوداتست چنان حشرى نديده بودند و تا كوكبها كواكب در مرغزار فلك صفوف آراسته و خورشيد تيغ‌زن و مرّيخ نيزه‌گزار شده چنان ترتيبى نشنيده بودند و از ان طرف ملك‌زاده سلطان محمود با ملو خان و ديگر سروران\r\n\r\n","description":"","footnote":"","page_name":" 189 ","page_number":222},
  {"content":"\r\n\r\nو سپهداران كشور هند با ده هزار سوار و بيست هزار پيادهء مكمّل و صد و بيست زنجير پيل جنگى چون درياى جوشان و ابر خروشان بسلاحهاى آراسته و تختها بر پشت پيلان پيراسته و رعداندازان و طخش‌افگنان در جنب صفّ پيلان ايستاده و بر هر پيلى چند ناوك‌انداز نشسته و هرچند اين لشكر منصور صفّهاى جنگ بسيار برهم شكسته بودند و كارهاى پراگنده را بعقدهء عقل كره‌گشاى برهم بسته و حربهاى جان شكار بسيار ديده و معارك كارزار بىاندازه مشاهده كرده امّا بىتكلّف اين محلّ مقام فكر و انديشه بود چه هيبت آن پيلان كوه‌پيكر عفريت‌منظر دلها را از جاى مىبرد و دماغها پريشان مىكرد و اسپان از ان مىرميدند و مبارزان بدين‌سبب بديشان نمىرسيدند درين ساعت بندگئ حضرت ببندهء درگاه مولانا ناصر الدين عمر اشارت فرمود تا مصلّى بر روى خاك انداخت و بندگئ حضرت از بارگى فرود آمده دو ركعت نماز بهزار تضرّع و نياز بگزارد و از بخشايندهء بىعلت جلّ و علا مواهب فتح و ظفر درخواست درين حال امرا كه در منقلاى بودند مثل امير شيخ نور الدين و امير شاهملك و امير الله‌داد در خاطر گذرانيدند كه حضرت امير صاحب‌قران صاحب دولتست انشاء الله حقّ تعالى در خاطر مبارك او اندازد تا از لشكر قول فوجى به طرف ما بندگان مدد فرستد چون بندگئ حضرت از نماز سلام باز داد و عرض حاجت كرد برحسب أرباب الدّول ملهمون حكم فرمود كه از قوشونات به طرف دست راست و طرف منقلاى مدد روند بنا برين دل و دستهاى ايشان قوى شد و بامّيد تمام روى بجنگ نهادند آرى چنان كه قوّت جانوران از صيد شير ژيانست نضارت چمن دولت همگنان از فيض سرچشمهء تربيت و اصطناع اين امير صاحب‌قرانست القصّه هردو لشكر چون دو درياى اخضر در موج آمدند و روى بميدان نام و ننگ نهادند [ بيت 
  ]\r\n بجنبش در آمد دو لشكر چو كوه * از ان جنبش آمد زمين را ستوه \r\nازين طرف صفّدران كارزار و مردان نامدار كه از دندان شير و خرطوم پيل و سرپنجهء پلنگ و گام نهنگ انديشه نكردندى به زخم تيغ آبدار و سنان جان‌گزار مرد و پيل را مجروح مىگردانيدند و بر صفّ پيلان زده پيل‌بانانرا نگونسار مىكردند از براونغسار اميرزاده پير محمّد بهادر و اميرزاده سليمانشاه بهادر كوششها نمودند و از جاونغار اميرزاده سلطان حسين بهادر و اميرزاده خليل سلطان بهادر و امير جهانشاه بهادر و غياث الدين ترخان در ان ميدان مردى نامها اندوختند و اميرزاده جهانشاه از عقب ايشان درآمده نزديك بدروازه رسيده بود و از قول و منقلاى اميرزاده رستم بهادر و امير شيخ نور الدين و امير\r\n\r\n","description":"","footnote":"","page_name":" 190 ","page_number":223},
  {"content":"\r\n\r\nشاهملك و امير الله‌داد هم بمركز ياغى محيط شدند و اميرزاده پير محمّد بهادر بنفس خود شمشير بپيل رسانيد و اميرزادگان و بهادران از جوانب و اطراف پيلانرا دست‌گير كردند و مخالفان نيز در ناوردگاه ثبات قدم نمودند امّا بر مثال پشّه و باد صرصر بودند كه چندانكه بيش ايستادند بيش هلاك شدند هرچند كوشيدند قوّت مقاومت كمتر گشت قطرات معدود باران با درياى بىپايان چه برابرى تواند كرد وهبا در فضاى هوا با صدمهء رياح عواصف چه پاى دارد عاقبت سرّ   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ   بظهور رسيد و خورشيد ظفر از افق نصرت رخ نموده فرزين‌بند حيلت اعدا را برهم شكسته بسم اسپان تازى شاهان معارك و رايان ممالك را پياده گردانيدند و از خون سپاهان تيغ سبز ارنگ را سرخ ساختند و نيل ناكامى بر چهرهء امانئ ايشان كشيدند و چندان از ان گروه كشتند كه حكايت قتل اصفهان و سيستان منسوخ گشت و از خسته و كشته صحرا و پشته باهم مساوى شد و سر سركشان در پاى اسپ چوگانى گوى ميدان شد سلطان محمود و ملوخان با اندك فرقهء روى بگريز نهادند و از ميان بيرون رفته در شهر خزيدند در ان هنگام كه آتش كارزار زبانه زد اميرزاده خليل سلطان بهادر در سنّ پانزده‌سالگى پيش از همه شمشير رسانيد و پيلى گرفته در بندگئ حضرت حاضر گردانيد و بانواع تربيت و نوازش اختصاص يافت ديگر بعرض رسانيدند كه اميرزادگان و امرا كه ملازم بودند دست‌بردها نموده‌اند و حملهاى نيكو بر دشمنان پيموده بندگئ حضرت اعلى آب در چشم مبارك آورد و رقّت فرمود و درين مقام شكربارئ تعالى گزارد كه نعمت وجود چنين فرزندان كامگار و اعوان و انصار خدمت‌گزار ارزانى فرموده است و آن شيران بيشهء دلاورى را دعا كرد و چون سلطان محمود و ملو خان شكسته و نكبت رسيده به شهر در آمدند امير صاحب‌قران نماز پيشين بدروازهء دهلى رسيد و اگرچه قادر بود كه على القور در شهر راند امّا عنايت دربارهء عجزه و مساكين رعيّت و ساكنان آن مقام عنان مركب گيتىنورد را گرفته در موضعى كه لب حوض خاصّ گويند نزول فرمود و تا آخر روز آنجا بودند سلطان محمود و ملوخان و طغان‌خان هم در شب از دروازهء جنوبى بيرون رفته گريختند و در بيشه و بيابان سرگردان شدند جمعى بنيكاميشى در عقب رفتند و هشتم ماه مذكور بندگئ حضرت بدروازهء ميدان آمده لحظهء در عيدگاه نشست و بارگاهها زده خلق را بار داد سادات و اكابر و قضاه و اشراف كه در شهر بودند مجموع بيرون آمده ببساطبوس حضرت مستسعد شدند و فضل الله بلخى كه نايب ملو خان بود و اهل ديوان دهلى مجموع به خاك بوس اين بارگاه سر تفاخر بفلك رسانيدند سادات و علما از\r\n\r\n","description":"","footnote":"","page_name":" 191 ","page_number":224},
  {"content":"\r\n\r\nامرا التماس امان كردند روز جمعه دهم ماه مذكور فرمان شد كه مولانا ناصر الدين عمر مصاحب اكابر و اشراف كه ملازم بارگاهند به شهر درآيند و خطبه را بزيب و زينت القاب همايون آرايش دهند برحسب فرموده خطبه بذكر پادشاه عهد و زمان و نام امير بزرگ تيمور كوركان و ولى العهد اميرزاده محمّد سلطان موشّح گردانيدند و چون خورشيد دولت از افق امانى طالع شد و گل سعادت از گلشن اقبال شكفته گشت خواستند كه رأى جهان‌آراى از كلفت رزم بنزهت‌سراى بزم خرامد و خاطر عاطر را انشراحى روى نمايد مجالس بزم پادشاهانه آراستند و بنغمات مطربان خوش‌الحان و لطايف كلمات نديمان بذله‌گوئ نكته‌دان رياض عشرت را تازگى بخشيدند و اطناب سراپردهء عيش و كامرانى باز كشيدند و بر سازهاى خسروانى در مقام نهانى مضمون اين ابيات مىسراييدند [ نظم 
  ]\r\n غمى باد آنكه او شادت نخواهد * خراب آنكس كه آبادت نخواهد\r\nمبادا بىتو هفت اقليم را نور * غبار چشم‌زخم از دولتت دور \r\nپنجشنبه شانزدهم ماه فوجى از لشكريان بر دروازهء شهر دهلى جمع شده بودند و ضعفاى رعيّت را تعرّض و آسيب مىرسانيدند حكم نافذ شد كه امراى عظام دفع ايشان لازم دانند در اثناى اين حال جناب آغايان كه شموع سراپردهء عصمت و بدور بروج حشمت‌اند برسم تفرّج به شهر دهلى در آمدند و امراى ديوان بر در دروازه نشسته بتوجيه مال امانى مشغول بودند و چند هزار مرد از لشكر كه برات قند و غلّه داشتند روى به شهر آوردند و حكم بنفاذ پيوسته بود كه هريك از امرا جوقى را از اهالئ نواحى كه ياغى شده بودند و به شهر گريخته بگيرند بدين سببها گروهى انبوه از لشكريان در شهر ريختند و بندگئ حضرت در مجلس بزم و عشرت بود و كس را مجال نه كه صورت حال عرضه دارد و امرا هرچند به زخم تير و شمشير منع مىكردند سود نداشت آرى  وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ  چون بارئ عزّ و علا بقومى مضرّت و خسران خواسته باشد بسعى هيچ ساعى و حمايت هيچ حامى مندفع نگردد بدين‌واسطه در شهرهاى دهلى از سرى و جهانپناه و دهلئ كهنه جوق جوق هندوان گبر جنگ آغاز كردند و خلقى بسيار ازيشان خانها و مالهاى خود را آتش زدند و خويشتن و زن و فرزند خود را سوختند لشكريان در خانها شكستند و دست بغارت و تاراج بر آوردند امرا آن مقدار توانستند كه دروازها را بستند تا لشكر بيرون در اندرون نتوانند آمد ليكن در شب جمعه قريب پانزده هزار مرد در درون حصار بودند و از اوّل شب تا روز غارت مىكردند و آتش در خانها مىزدند و چون روز شد و غوغا و نفير ايشان به گوش لشكر بيرون رسيد دفع\r\n\r\n","description":"","footnote":"","page_name":" 192 ","page_number":225},
  {"content":"\r\n\r\nايشان نيز ممكن نبود جمعه هفدهم ماه غارت عامّ اتّفاق افتاد و بيشتر محلّات سيرى و جهانپناه بباد تاراج بر دادند و هجدهم ماه نيز بغارت كردن و برده گرفتن به آخر رسيد و هر نفرى از لشكريان صد و بيشتر از مرد و زن و كودك اسير گرفته بيرون مىآوردند و كمتر لشكرى را بيست نفر برده رسيده بود نوزدهم ماه در دهلئ كهنه رفتند و بيشتر هندوان آنجا گريخته بودند و حرب مىكردند اميرزاده شاهملك بهادر و على سلطان نواچى با پانصد مرد مكمّل متوجّه آنجا شدند و غارت كرده از سر هندوان پشتها بر افراشتند و بقيّه را اسير گرفتند و بعد از وقوع آن قضايا چون صورت احوال بمسامع شريفه رسانيدند كار از دست رفته بود آرى [ بيت 
  ]\r\n چون كار به اختيار ما نيست * به كردن كار كار ما نيست \r\nو هرچه ارباب صناعات بودند حكم شد كه بنوّاب مخدوم‌زادگان و آغايان تسليم دارند و سنگ‌تراشان جهت خاصّهء شريفه ضبط كنند و بندگئ حضرت پانزده روز در دهلى توقّف فرمود و چون اين فتحهاى نامدار روى نمود و ديار و بلادى بدان عظمت گشوده گشت و بتكدهاى بت‌پرستان بمساجد اهل ايمان بدل شد لواى كفر و بت‌پرستى نگونسار گردانيده روز چهارشنبه بيست و دوّم ربيع الآخر بمباركى بازگرديد و پيش ازين از سر اخلاصى كه با خاندان نبوّت و نايبان حضرت رسالت داشت سادات و علما و قضاة و مشايخ را در مسجد جامع جهانپناه نگاه داشته نگذاشته بودند كه بديشان اذيّتى رسد بدين‌سبب اين طايفه كه خلاصهء اقوام و زبدهء انام بودند در كنف عدل و احسان اين حضرت سالم و آمن ماندند و همين روز چاشتگاه از كنار حوض خواجهء جهان كه بدروازهء عيدگاه مشهورست كوچ فرموده با بخت فيروز بفيروز آباد فرود آمدند و ساعتى در انجا توقّف نموده متنزّهات آن موضع را در نظر شريف آورده در مسجد فيروزآباد دو ركعت نماز گزارده شكر نعمتهاى الهى بادا رسانيد و چون از دروازهء فيروزآباد بيرون آمدند خداوندزاده سيّد شمس الدين كه از سادات ترمد است و علاء الدين نايب كه پيش ازين از معسكر همايون برسم ايلچىگرى به طرف لهاور رفته بودند رسيدند و عرضه داشتند كه بهادر نهار كه حاكم بعضى از ولايات هندست سر بر خطّ بندگى نهاده روز جمعه بشرف بساطبوس مشرّف مىشود چون ازين طرف جهان‌نماى نزديك وزير آباد نزول فرمود ايلچيان دو طوطى كه بهادر نهار در صحبت ايشان فرستاده بود بعرض رسانيدند و اين دو طوطى از عهد سلطان تغلق شاه بازمانده بودند و چندين مدّت در مجلس سلاطين سخن‌ورى و شكرخايى كرده و نظر بزرگان جهان\r\n\r\n","description":"","footnote":"","page_name":" 193 ","page_number":226},
  {"content":"\r\n\r\nبر ايشان آمده بدان تحفهء نفيس تفأل كرده به حضرت اعلى توسّل جستند روز پنجشنبه بيست و سوم ماه از وزيرآباد كوچ فرموده از آب جون گذر كردند و در موضع مودوله نزول فرمودند و بيست و چهارم ماه از انجا عزيمت كرده بموضع كته رسيدند و بيست و پنجم ماه در مرحلهء باغ بت اقامت ساختند روز يكشنبه بيست و ششم از انجا كوچ كرده در موضع اسار كه ميان دو آبست فرود آمدند و دو روز درين منزل توقّف فرمودند\r\n\r\nذكر فتح قلعهء ميرت\r\nاين قلعه‌ايست از قلاع مشهور كشور هند روز يكشنبه بيست و ششم ماه از موضع اسار اميرزاده رستم برلاس و امير شاهملك و امير الله‌داد را بدان قلعه روانه گردانيد و بيست و هشتم ماه امرا كه بحصار اين قلعه رفته بودند خبر فرستادند كه الياس افغانى و پسر مولانا احمد نهانه‌سرى وصفئ گبر با جمعى گبران بدان حصن تحصّن نموده‌اند و ايل نمىشوند و مىگويند كه پادشاه ترمشيرين به ظاهر اين قلعه آمد و نتوانست گرفت آثار غضب در جبين مبارك ظاهر شد كه چگونه گبرى چند پادشاه‌زادهء مملكت ما را بعجز و قصور نسبت كنند بنا برين عنان عزيمت بجانب انتقام آن بىادبان مايل گردانيده با ده هزار مرد توجّه فرمود و شب در ميان كرده بيست و نهم ماه به ظاهر قلعهء ميرت رسيد و در ساعت حكم بنفاذ پيوست كه امراى قوشونات هريك در مقابلهء خود نقب فروبردند چون نماز شام نزديك شد در هر برجى از باره ده گز و پانزده گز نقب برّيده بودند گبران سراسيمه و حيران شدند و رخسار امّيدشان چون روى خود تيره گشت روز ديگر امير الله‌داد با قوشون خود كه از قاوچينان بندگئ حضرت بودند بر در دروازهء قلعه زور آوردند و يكى از نوكران او سراى نام پسر قلندر كه مبارز ميدان جلادت و مرد معركهء شجاعت بود پيش از همه‌كس طناب در ديوار قلعه انداخت و به بالاى باره برآمد و بعد از ان ديگر بهادران و دلاوران بذروهء قلعه بر دويدند و اميرزاده رستم برلاس سرداران قلعه را مقدّم ايشان الياس افغانى و پسر نهانه‌سرى را گرفته\r\n\r\n","description":"","footnote":"","page_name":" 194 ","page_number":227},
  {"content":"\r\n\r\nو گردن بسته به حضرت آورد وصفئ گبر در جنگ كشته شد روز پنجشنبه جماعت گيران قلعه را بر تيغ برّان و خنجر جان‌ستان گذرانيدند و زن و فرزند ايشانرا اسير گرفتند و فرمان همايون صادر شد كه در نقبها آتش انداختند و عمارات و بروج آن حصار با زمين هموار گردانيدند و اين فتح با فتوحات ديگر قرين شد و ظفر با رايات نصرت‌شعار همنشين گشت [ شعر 
  ]\r\n زمان تا زمان از سپهر بلند * بفتحى دگر باش فيروزمند\r\nهمه‌شب كه مه طوف گردون كند * چراغ ترا روغن افزون كند \r\n\r\nذكر غزوى كه امير صاحب‌قران را در درياى گنگ با جماعت دزدان واقع شد\r\nچون فتح قلعهء ميرث و استيصال گبران آنجا اتّفاق افتاد بندگئ حضرت روز پنجشنبه سلخ ماه ربيع الآخر فرمان داد كه اميرزاده جهانشاه بهادر با لشكر جاونغار به طرف درياى گنگ متوجّه شود و از كنار آن دريا عبور نموده تاخت كند و با گبران جهاد آغاز نهد و اغروقها را در عهدهء امير شيخ نور الدين فرمود كه ضبط كرده از كنار آب قراسو عزيمت سازد و رايات جهانگشايى از طرف پيروزپور بصوب درياى گنگ روانه شدند در اثناى راه اميرزاده سليمانشاه بهادر بركاب همايون حضرت پيوسته در موضع منصوره نزول فرمودند و هلال ماه جمادى الاوّل آنجا ديدند و صباح جمعه غرّهء ماه از انجا كوچ كرده روى بجانب درياى گنگ آورد و وقت طلوع آفتاب بموضع پيروزپور رسيدند و از هرطرف گذر آب جستند وقت چاشت بر سر گذار رسيدند امّا پاياب نداشت بعضى از بندگان بر اسپان خاصّه سوار شده گذر كردند حضرت صاحب‌قرانى خواست كه هم در حال بگذرد بعضى از ملازمان از خطر دريا انديشيده عرضه داشتند كه اميرزاده پير محمّد بهادر و اميرزاده سليمانشاه بهادر در براونغار از آب گذر كرده‌اند اگر ركاب عالى امروز توقّف كند عين مصلحت باشد سخن ايشان محلّ قبول يافت و حكم شد كه بعضى بهادران هم از ان گذار گذر كنند مثل سيّد خواجه پسر شيخ\r\n\r\n","description":"","footnote":"","page_name":" 195 ","page_number":228},
  {"content":"\r\n\r\nعلى بهادر و جهانملك پسر ملكت و ديگر دلاوران و بندگئ حضرت بر ساحل دريا فرود آمد روز شنبه دوّم ماه از انجا كوچ كرده به طرف تغلق‌پور كه در بالاى لب آب گنگ بود توجّه فرمود در اثناى راه خبر رسانيدند كه در پايان آب گنگ بسيارى از هندوان جمع شده‌اند بموجب فرمان همايون امراى تومان و تواچيان مثل على سلطان تواجى و مبشّر بهادر و ديگر امراى قوشونات با پنج هزار سوار بدان طرف روانه شدند و بندگئ حضرت برقرار به طرف تغلق‌پور متوجّه بود در اثناى راه ذات بزرگوار را كه موجب صحّت احوال عالم است ملالتى رسيد و مزاج شريف را تغيّرى پديد آمد و در بازوى مبارك اندك مايهء نفخى ظاهر شد درين وقت خبر رسانيدند كه خلقى انبوه از گبران بر چهل و هشت كشتى سوار شده بر روى دريا مىآيند بندگئ حضرت فى الحال با جماعتى از بندگان خاصّ روى به دريا آوردند حضرت صاحب‌قرانى را از شعف شرف جهاد ملالتى كه مزاج را پديد آمده بود مرتفع شد و از ان هيچ اثر نماند و چون در كنار دريا بمقابلهء دشمنان دين آمدند بعضى از لشكريان نهنگ‌آسا خود را در آب انداختند و چون ماهى شناور شده روى بمردان جنگى نهادند بعضى پايان آب را گرفتند و بعضى بر كنار آب آتش كارزار افروختند و تيرباران كردند و گبران در مقابل هم برين شيوه معارضه آغاز كردند بندگان حضرت بيشتر كشتيها را گرفته اكثر گبران را كه در انجا بودند بفنا رسانيدند و زن و فرزند ايشانرا اسير گرفتند و بقيّهء مخالفان ده كشتى را كه مانده بود برهم بستند و پشت موافقت باهم داده جنگ آغاز كردند و از طرفين چون موج دريا بر روى يكديگر برآمدند و بعون بارئ تعالى همه را به زخم تير و ضرب شمشير هلاك گردانيدند و باد دولت از طرف لشكر اسلام وزيدن گرفت\r\n\r\nذكر سه غزو كه در يك روز با جماعت گبران اتّفاق افتاد\r\nچون بندگئ حضرت امير صاحب‌قران از غزو اصحاب كشتى كه در درياى گنگ بودند بازپرداخت همان ساعت از ساحل دريا كوچ فرموده روى رايت اقبال بموضع تغلق‌پور نهاد و آنجا نزول فرمود درين منزل شب يكشنبه سوم ماه هنوز دو دانگ از شب باقى بود كه از جانب امير الله‌داد و بايزيد قاوچين والتون بخشى كه بقراولى رفته\r\n\r\n","description":"","footnote":"","page_name":" 196 ","page_number":229},
  {"content":"\r\n\r\nبودند دو كس رسيدند و بعزّ عرض رسانيدند كه ايشان گذارى نيكو پيدا كرده‌اند و از درياى گنگ گذشته و در ان طرف گروهى انبوه و خلقى بسيار باستعداد فراوان جمع شده‌اند و سردار ايشان ملكيست مبارك خان نام و جنگ را ساخته و آماده است بندگئ حضرت اعلى همين شب سحرگاه نهضت فرمود كوس و نقاره و نفير زدند و بافروختن مشعلها شب تاريك را چون روز روشن گردانيدند بندگئ حضرت پيش از صبح با هزار سوار خاصّه از دريا گذر فرموده نماز بامداد از ان طرف گزارد و مجموع سپاه از هرطرف رسيده بنيّت غزو و جهاد روانه شدند و نزديك لشكر ياغى رسيدند مبارك خان با ده هزار مرد از پياده و سوار با طبل و علم ايستاده بود در ضمير منير امير صاحب‌قران مىگذشت كه هندوان گبر بعدد بسيارند و ما اندك و لشكرهاى ما ميمنه و ميسره به اطراف و جوانب روانه داشته‌ايم و بغايت دوراند تدارك اين حال از فكر و تدبير بيرون است و جز توكّل بر فضل و عنايت يزدان چارهء نه درين فكر بود كه آن پنج هزار سوار كه به اطراف فرستاده بودند حاضر آمدند اين معنى از غرايب اتّفاقات حسنه بود شكر و سپاس الطاف الهى گزارده حكم بنفاذ پيوست كه امير شاهملك و امير الله‌داد با هزار سوار خاصّه بر سر ايشان رانند و بندگئ حضرت با اندگ سوارى در قول ايستاده بود فى الحال مبارزان معركهء ناورد بر سر كفّار هند رسيدند و هنوز در جنگ شروع ننموده بودند كه خوف و هراس بر هندوان مستولى شده از ترس لشكر اسلام روى از ستيزگاه بگريزگاه نهادند و از غايت حيرت عنان از ركاب و فرار از نشيب نشناختند و لشكر منصور از عقب ايشان درآمده خلقى بسيار ازيشان بتيغ گذرانيدند و زن و فرزند ايشانرا اسير ساختند و لشكريان گلهاى اسپ و گاو از شمار و قياس بيرون غنيمت يافتند حضرت امير صاحب‌قران ساعتى در ان مرحله نزول فرمود و هم در ان حال خبر رسيد كه در دامن كوه كوپله كه بر كنار آب گنگ است گبران بسيار اجتماع نموده‌اند از انجا با پانصد سوار عزيمت درهء كوپله فرموده روانه شدند و باقئ لشكريان بگرفتن غنيمت مشغول بودند چون نزديك آن دره رسيدند ديدند كه دشمنان دين انبوه‌اند امراى قوشون مثل شاهملك و على سلطان تواچى با وجود لشكر اندك بر سر ايشان رانده بجنگ مشغول شدند و آثار شجاعت و مردانگى بظهور رسانيدند و عاقبت هندوانرا بضرب تيغ هندى افنا كردند و غنيمت بسيار حاصل آوردند و عامّهء لشكر بغارت مشغول بودند و با بندگئ حضرت بيش از صد سوار نمانده بودند ناگاه ملك شيخه نام گبرى با صد سوار و پياده چون فداييان تيغها كشيده روى بموكب همايون آوردند امير صاحب‌قران روى\r\n\r\n","description":"","footnote":"","page_name":" 197 ","page_number":230},
  {"content":"\r\n\r\nرايت همايون بجانب او گردانيد و آن گبر را تير بر شكم و شمشير بر سر زدند و از اسپ انداخته رسن در گردن به حضرت آوردند رسيدن و جان به مالك سپردن باهم بود باز خبر رسانيدند كه در درهء كوپله حشرى انبوه و خلقى بسيار از گبران جمع شده‌اند و بيشها با درختان سر درهم كشيده در راهست چون درين روز دو نوبت غزا اتّفاق افتاده بود و تعب بسيار بذات بىهمال رسيده جاى آن بود كه فرود آمده آسايش يابند و زحمات غزوات را براحت و آسايش بدل كنند امّا باستماع اين خبر نايرهء شوق جهاد در نهاد مبارك شعله زد و فى الحال با جمعى از خواصّ خود و چند كس از امراى قوشون كه در منقلاى بودند سوار شدند و چون بيشهاى سخت در راه بودند و هندوان بسيار و لشكر منصور اندك بودند از حضرت عزّت مدد و نصرت خواسته در خاطر خطير و رأى منير چنين گذشت كه اگر درين ولا فرزندانم پير محمّد و سليمانشاه مىرسند نعمتيست كه بريد شكر بغايت نهايت آن نتواند رسيد و حال آنكه سه روز پيشتر ايشانرا بر سبيل ايلغار بناحيتى دور فرستاده بود و به هيچ وجه توقّع نبود كه درين موقف حاضر شوند چه در مقابلهء پيروزپور از آب گذشته بودند و تصوّر ايشان آن بود كه رايات همايون درين طرف آب عبور نخواهد فرمود درين روز كه يكشنبه بود وقت نماز عصر موافق مطلوب ضمير منير آن طايفه بموكب همايون رسيدند و اين هم آيتى بود از آيات تأييد الهى و نمودار امداد فضل نامتناهى چون ايشان نيز رسيدند باتّفاق بر سر گبران آمدند و اكثر آن قوم را هلاك گردانيدند و غنايم فراوان بدست چاكران حضرت افتاد چنانچه محاسب و هم از شمار آن عاجز ماند چون شب در آمد و بيشها تنگ بود و محلّ آن نه كه فرود آيند اتمام آن قضيّه تا روز ديگر موقوف ماند و با غنايم وافر باز گرديدند در يك روز سه غزو چنين اتّفاق افتاد و بتحمّل آن مشقّتها شرع و ملّت رونق گرفت و دين و دولت سر بر آسمان رسانيد\r\n\r\nذكر استيصال گبران كه در درهء كوپله بودند و سنگى بر شكل گاو كه كفّار هند آن را مىپرستيدند\r\nروز دوشنبه از ماه جمادى الاوّل باز لشكر جرّار در حركت آمده متوجّه درهء\r\n\r\n","description":"","footnote":"","page_name":" 198 ","page_number":231},
  {"content":"\r\n\r\nكوپله شدند كه غلبهء هندوان گبر در انجا هنوز در قيد حيات بودند و اموال بسيار و مواشئ بىشمار در تصرّف ايشان مانده بود چون بارئ سبحانه و تعالى خواست كه ايشان بكلّى مستأصل شوند بر غلبه و بسيارئ خود اعتماد كردند و همانجا توقّف نمودند و چون روز شد ياساميشى كرده بدين دره رسيدند در ميمنه اميرزاده پير محمّد بهادر و اميرزاده سليمانشاه بهادر و در پيش بعضى از امرا و در منقلاى قول امير شاهملك و جمعى ديگر از امرا قلب و جناح راست داشته روان گشتند و صداى آواز كوس و نقاره و نفير به آسمان رسانيدند زجل و تهليل موحّدان دلهاى مشركان در سينه مضطرب مىگردانيد و خروش و تكبير غازيان زمرهء شير شرزه مىشكافت گبرانرا از مشاهدهء آن حال كه نمودارى از رستخيز بود تحمّل و طاقت نماند دست در دامن فرار زدند و در كوهها گريختند و لشكريان از عقب ايشان درآمده بتيغ آبگون از ابر سياه خون چكانيدند و بداس خنجر سر گبران از تن درودند و نهال عمر دشمن از چمن زندگانى بركشيدند و اسباب و اموال بسيار غنيمت يافتند و در همان روز بازگشته از درياى گنگ گذر فرمودند و در ساحل دريا نماز پيشين گزاردند و از انجا گوچ كرده در پايان آب گنگ فرود آمدند و اين درهء كوپله كه ذكر رفت در دامن كوهيست كه آب درياى گنگ از انجا روان مىگردد و بقريب يك فرسخ بالاتر از ان موضع سنگيست بر شكل گاوى كه آب دريا از انجا بيرون مىآيد و گمراهان ديار هند آن سنگ را مىپرستند چنانچه يك ساله راه از اطراف و جوانب روى بدين دره مىآورند و بدان سنگ تقرّب مىنمايند\r\n\r\nذكر وقعهء كوه سوالك\r\nچون امير صاحب‌قران بموضع پايان آب گنگ نزول فرمود امراى ميمنه و ميسره را بچركه و مقام خود فرستادند و در پنجم ماه جمادى الاوّل از انجا كوچ كرده و به طرف اغروق ميل نموده يورتچيان را فرستادند كه اغروقها به طرف بندگئ حضرت كوچ كنند و روز چهارشنبه ششم ماه جمادى الاوّل يك فرسخ رفته فرود آمدند درين يورت خبر رسيد كه در درهاى كوه سوالك گبران بسيار و هندوان بىشمار جمع شده‌اند باز عزم ايلغار كرده حكم نافذ شد كه لشكر منصور كه در اغروق‌اند كوچ كرده به طرف آن\r\n\r\n","description":"","footnote":"","page_name":" 199 ","page_number":232},
  {"content":"\r\n\r\nكوه روانه شوند و بندگئ حضرت بيك فرسخئ كوه سوالك نزول فرمود و درين مقام اميرزاده خليل سلطان بهادر وامير شيخ نور الدين از اغروق آمدند و اميرزاده سليمانشاه بهادر و امرا بعرض رسانيدند كه اگر بندگئ حضرت اعلى به طرف لشكرگاه مراجعت فرمايد و بر لب آب نهال وجود بىهمال‌را باستراحت نشو ونمايى دهد ما بندگان بجانب اين مفسدان تاخت كنيم صواب باشد جوابى فرمود پادشاهانه كه اگر بسواد سويدا بر بياض ديده نويسند جاى آن دارد فرمود كه غزا كردن چند فايده دارد نام نيكو در دنيا و ثواب وافر در آخرت و با اين هم منافع دنيوى از حصول اموال و گرفتن غنايم بران مترتّب و اگر شما را نظر برين فوايدست مرا نيز همّت بر نيل سعادت باقيست به جهت خاصّهء نفس خود و منفعت حالى براى مسكينان لشكر كه اولاغ ندارند و پياده مانده‌اند و غمّ زيردستان خوردن و به جهت آسايش ايشان رنج بر خود نهادن به از اختيار تن آسانيست و قناعت بكامرانى و هم درين روز حكم صادر شد كه امير جهانشاه كه امير لشكر ميسره بود و پيش ازين بده روز به طرف بالاى آب بتاخت رفته چون او بيايد باتّفاق با كافران جهاد كنيم بر مقتضاى فرمان و متوجّه بارگاه همايون شده روز شنبه نهم ماه جمادى الاوّل بتاخت كوه سوالك مشغول شدند و درين دره رايى بود بهروز نام خلقى بسيار جمع كرده بود و بكثرت عدد و حصانت كوه مغرور گشته فرمود تا لشكر منصور را آراستند از ميمنه اميرزاده پير محمّد بهادر و اميرزاده سليمانشاه بهادر و روى بغزو كفّار آوردند و حضرت صاحب‌قرانى در دهانهء دره نشسته بود و لشكر را برأى استوار قوّت دل مىداد تا بتأييد آسمانى هماى ظفر سايه بر مفارق لشكر منصور افگند و آفتاب بهروزى از افق دولت طالع شد دشمنان منهزم شدند و دوستان غنيمت بسيار يافتند و اسير فراوان گرفتند و بندگئ حضرت را چون نظر بر رفاهيّت حال ضعيفان بوئد فرمان داد كه مردم قوى حال كه هريك سيصد و چهار صد گاو گرفته بودند بعضى باز ستده بر مردم ضعيف بخش كردند چنانچه آحاد وآفراد لشكريان از سوار و پياده و خرد و بزرگ از ان غنيمت بهره‌ور شدند و شب يكشنبه بندگئ حضرت بوثاق اميرزاده پير محمّد بهادر فرود آمد و روز يكشنبه از ان مرحله كوچ فرمودند و بموضع بهيره كه از نواحئ بكرى بود و مشهور بولايت مياپور رسيدند و روز دوشنبه يازدهم ماه از انجا نهضت فرموده يك فرسخ راه رفتند و در موضع شق سارساوه نزول فرمودند و بسبب غنيمت وافر كه در تصرّف لشكر منصور در آمده بود نقل بآهستگى\r\n\r\n","description":"","footnote":"","page_name":" 200 ","page_number":233},
  {"content":"\r\n\r\nميسر مىشد روز سه‌شنبه دوازدهم ماه از ان موضع توجّه نموده بموضع كندرو فرود آمدند و آسايش نمودند\r\n\r\nذكر غزوهء حدىّ ديگر از كوه سوالك كه در انجا بيشهاى سخت بود\r\nروز چهارشنبه سيزدهم ماه جمادى الاوّل رايات نصرت‌شعار در حركت آمد و از درياى جون عبور فرمود و بحدّى ديگر از كوه سوالك رسيدند و همين روز خبر رسانيدند كه يكى از رايان هند رتن نام خلقى بسيار از مجوس و كفّار و اصناف هندوان در تحت رايت او جمع شده‌اند و از اطراف و جوانب بهم پيوسته بكوههاى سخت و بيشهاى حصين پناه جسته و گفتند جز بدرخت برّيدن و راه پيدا كردن در انجا رفتن ممكن نيست حضرت صاحب‌قرانى در شب پنج‌شنبه چهاردهم ماه حكم فرمود كه امراى قوشونات مشعلها افروخته و لشكرها مرتّب گردانيده روانه شوند و درختها برّيده راه پديد كنند هم در شب يك فرسخ راه برّيده از ان بيشها گذر كردند و چهاردهم ماه چون آفتاب برآمد امير صاحب‌قران بميان دو كوه كوه سوالك و كوه كوكه رسيده بود وراى رتن ميمنه و ميسره را برسم و آيين ترتيب داده و با اتباع و اجناد جنگ را ساخته شده چون از دور هيبت و شكوه لشكر منصور مشاهده كردند و آواز كوس و نقاره و نفير و برغو به گوش ايشان رسيد زلزله در وجود ايشان افتاد و طاقت و تحمّل مقاومت نماند راه گريز پيش گرفتند و امراى قوشون تيغ غزو بركشيده آن بدبختانرا بخنجر آب‌دار بر خاك مذلّت انداختند و چندان نفايس اموال در تصرّف لشكر آمد كه از حدّ وصف بيرون بود هريك از لشكريان صد و دويست گاو و ده نفر و بيست نفر برده گرفته بودند و در براونغار اميرزاده پير محمّد بهادر و اميرزاده سليمانشاه بهادر در درهء ديگر غزا كرده بسيارى هندوانرا به زير تيغ آوردند و غنيمت بسيار بدست لشكر افتاد و باز بدين طرف ملحق شد و در جاونغار اميرزاده جهانشاه بهادر در درهء ديگر تاخت كرده بود امّا چندان غنيمت بدست لشكر نيامد كه ايشانرا كافى باشد و شب آدينه مجموع ميمنه و ميسره بموكب جهانپناه جمع آمدند و در ميان دو كوه نزول كردند و زمين هند را از خبث وجود گبران طهارت\r\n\r\n","description":"","footnote":"","page_name":" 201 ","page_number":234},
  {"content":"\r\n\r\nو نظافت بخشيدند روز آدينه پانزدهم جمادى الاوّل بندگئ حضرت ازين دره كه ميان دو كوه بود باز بكوه سوالك در آمد كه از ان منزل تا ولايت نكركوت پانزده فرسنگ بود و درين دره چندان جنگل سخت بود كه در حصر نيايد و محكمى كوه تا غايتى كه وصف آن نتوان كرد و چون لشكر جاونغار كه امير جهانشاه با ايشان بود و لشكر خراسان روز پيشتر از غنيمت اندك چيزى يافته بودند فرمودند كه ايشان پيش از ديگران بغزا روند و تاخت كنند و درين روز صاين تيمور قراول بود وقت چاشت سلطانى بموكب همايون آمد و عرضه داشت كه غلبهء گبران و حشر هندوان هرچه بيشتر است بندگئ حضرت بنفس همايون خويش بازايستاد و لشكر جاونغار و لشكر خراسان را بغزا كردن و تاخت بردن فرستاد هندوى بسيار بقتل آوردند و غنايم بىحدوحصر گرفتند و همان روز وقت نماز پيشين از قوشون امير شيخ نور الدين و على سلطان تواجى خبر رسيد كه از طرف دست چپ دره‌ايست و در انجا گبران بسيارند چندانكه در عقد حساب هيچ محاسب نيايد و گلهاى فراوان دارند بحدّى كه از ضبط شمار بيرون است بندگى حضرت عنان عزيمت بدان طرف گردانيد و حكم شد كه امير شيخ نور الدين و على سلطان تواچى بر سر گمراهان رانند و خود علم ظفر پيكر بر قلّهء كوه نصب فرمود و نظاره مىكرد لشكر منصور آن واديها را به خون هندوان گلگون گردانيدند و موادّ شرك و كفر را قطع كرده به حضرت اعلى حاضر آمدند و بنواخت و تربيت بهره‌مند گشتند و چندان گله و مال غنيمت گرفتند كه بيش از حدّ و شمار بود حضرت اعلى تا نماز شام در ان قلّهء كوه توقّف فرمود فرمان همايون صادر شد كه از لشكر منصور هركس كه غنيمت نيافته باشد ويرا نصيب دهند هريك آن مقدار كه ضبط آن ممكن بود گرفتند و آن شب در ان دره نزول فرمودند و در عرض يك ماه از پانزدهم جمادى الاوّل كه رايات كشورگشاى در ميان دو كوه بود كوه سوالك و كوه كوكه تا غايت شانزدهم ماه جمادى الآخر كه بنواحى جمو رسيدند بيست غزوه با جماعت كفّار و مشركان و گبران و بت‌پرستان اتّفاق افتاد كه شرح آن را مجلّدها بايد و درين مدّت سى روز هفت قلعه از قلاع معتبر كشور هند كه در حصانت و استوارى بر حصنهاى منيع و حصارهاى رفيع فايق بود و همه بيك فرسخى و دو فرسخى يكديگر واقع و اهالئ هر قلعه مخالف اهالى ديگرى و اكثر ساكنان آنجا در ايّام سلاطين ماضيّه از اهل جزيه بودند و درين ايّام فرصت‌طلبيده چون بقوّت خود مستظهر شده بودند جزيه ادا نمىكردند و بدين‌سبب ذمّت خويش را باطل كرده بودند و خون و مال خود را مباح و هدر ساخته لاجرم سزاوار قتل شدند همه آن قلعها\r\n\r\n","description":"","footnote":"","page_name":" 202 ","page_number":235},
  {"content":"\r\n\r\nمفتوح و مسخّر گشت از جمله قلعهء شيخو بود از خويشان ملك شيخه كوكر كه گبران آنجا بوسيلهء جمعى مسلمانان كه در ميان ايشان بودند متابعت و مطاوعت نمودند و طوق بندگى در گردن افگنده سر بر خطّ فرمان آوردند امّا دلايل نفاق ايشان ظاهر بود و چون مال امانى بر ايشان انداخته بودند و بر عاقلان ظاهر بود كه آخر الامر مخالفت خواهند كرد يكى از بندگان صادق كه بديدهء عقل در امور نظر مىكرد بفكر درست تدبيرى انديشيد كه سلاحهاى ايشانرا از دست ايشان بيرون آورد نسق فرمود كه هر جنس كه دارند در عوض مال آمانى بياورند و آنگاه كمتر جامهء كه بهاى اندك داشت و كهنه كمانى كه در محلّ اعتبار نبود قيمتى گران بران نهادند بدين‌واسطه همهء سلاحها بيرون آوردند و بفروختند بدين حسن تدبير هيچ سلاح در دست ايشان نماند بعد از ان حكم جهان مطاع صادر شد كه چهل نفر گبر در سلك خادمان هندوشاه خازن آيند كه يكى از بندگان درگاه بود بمجرّد اين صورت از جادّهء مطاوعت انحراف نمودند و ياغى شدند و مسلمانانرا بقتل آوردند لاجرم بر ذمّت همّت لشكر اسلام جزاى ايشان دادن واجب شد و عاقبت جنگ پيش بردند و قلعه را بگشودند و دو هزار گبر را بداس قهر سر از تن دور انداختند و دود از دودمان ايشان برآوردند و از جمله قلعهء ملك ديوراج بود و پنج قلعهء ديگر كه مجموع مستخلص گشت و عرصهء آن نواحى از پليدى وجود مشركان پاك شد و آوازهء اين فتحهاى با نام در اقاليم اسلام منتشر شد و آوازهء دين‌پرورى و عدل‌گسترى اين حضرت در اقطار عالم ظهور پذيرفت\r\n\r\nذكر مواقف بندگئ امير صاحب‌قران در نواحئ جمو\r\nروز يكشنبه شانزدهم ماه جمادى الآخر از موضع مسنار كوچ كرده در مقابلهء قلعهء بايله كه از نواحى جمو است نزول فرمودند هم درين روز از تومان اميرزادهء جهان خليل سلطان بهادر اسمعيل برلاس و شيخ محمّد ايكو تيمور و مبشّر بقريهء بايله توجّه نمودند اهالئ آن ديه كه مردم دلاور بودند و جنگلهاى محكم داشتند چپرها در كنار جنگل ترتيب كرده جنگ پيش آوردند بهادران لشكر اسلام خواستند كه بر ان كفّار حمله كنند حكم جهانمطاع صادر شد كه محاربت در توقّف دارند تا روز ديگر كه رايت اسلام شعار در حركت آيد روز دوشنبه هفدهم ماه امير صاحب‌قران سوار شده صفّهاى لشكر اسلام\r\n\r\n","description":"","footnote":"","page_name":" 203 ","page_number":236},
  {"content":"\r\n\r\nآراسته گردانيدند و قلب و جناج بركشيده ميمنه و ميسره راست داشتند كافران چون طنطنهء صداى كوس و نقاره شنيدند و مهابت لشكر جرّار ديدند پاى ثباتشان برقرار نماند ديه را گذاشتند و در جنگلها گريختند مبارزان صف‌ّآراى و نبردجويان رزم‌آزماى چپرها برداشته در مقابل هندوان سياه‌كار ايستادند لشكريان بديه درآمده علفه و علوفهء بسيار بدست آوردند و همين روز عزيمت كرده يك فرسخ رانده علم اقامت بر افراشتند و در همين روز قاصدان كه از دهلى برسالت به طرف كشمير رفته بودند و احكام جهان‌گشاى بنام شاه اسكندر والى كشمير در صحبت ايشان نفاذ يافته درين منزل باوردوى مبارك رسيدند اولجاى تيمور تونقتار از بندگان اميرزاده رستم و معتمد زين الدين عرضه داشتند كه شاه اسكندر احرام بندگى بسته روى به حضرت آورده و بموضع جهان رسيده در ان مرحله اولجاى تيمور قاوچين و مولانا نور الدين كه از جانب او برسالت آمده بود پيوستند و تقرير كردند كه امراى ديوان اعلى مصلحت در ان ديده‌اند كه ببساط بوس مشرّف گردد و سى هزار اسپ جهت پيش‌كش بياورد جهت توجيه و ترتيب آن بكشمير بازگشتند چون اين صورت بسمع عالى رسانيدند نپسنديد و بازخواست فرمود كه شاه اسكندر را تكليف مالايطاق كرده‌اند و بيرون از اندازهء مكنت و وسع ولايت او طلب داشته‌اند هركس را آن مقدار خطاب توان كرد كه در حوصلهء امكان او گنجد رسولان صدق خدمتگارى و فرط هواخواهى او بعزّ عرض رسانيدند و در بيان ثبوت چاكرى و غلامئ او مبالغت نمودند بنابر ان عنايت و عاطفت فرموده فرمان شد كه به هيچ چيز باز نماند و به زودى متوجّه شود روز سه‌شنبه هجدهم ماه ايلچيان شاه اسكندر و زين الدين را روانهء صوب كشمير داشتند و قرار بران دادند كه چون بيست و هشت روز ازين تاريخ بگذرد بايد كه بلب آب سند رسيده باشند و درين منزل در دامن كوه ديهى بود و گروهى فراوان در انجا بودند لشكر منصور بدان ديه تاخت بردند هندوان دست از خان‌ومان شسته ديه خود را بدست خود آتش زدند لشكريان از ان ديه قوت و علوفهء بسيار بدست آوردند و در همين روز دو ديه ديگر كه بدان نزديكى بود وقت نماز پيشين تاخت كرده غلّات و اطعمهء فراوان كشيدند و هندوانى كه بدان كوه پناه برده بودند سرآمد شرّيران و رأس و رئيس مفسدان بودند درين راه آ تيمور را كه از بندگان خاصّ بود بتير زدند روز چهارشنبه نوزدهم ماه از ان منزل كوچ كرده در مقابلهء قصبهء جمو نزول فرمودند و درين منازل قريب چهار فرسنگ راه متّصل يكديگر مزارع بود كه خويد چهارپايان لشكر منصور به آسانى حاصل مىشد در ان سبزه‌زارها\r\n\r\n","description":"","footnote":"","page_name":" 204 ","page_number":237},
  {"content":"\r\n\r\nو مرغزارها علف‌خوار كردند روز پنجشنبه بيستم ماه عنان عزيمت جهت تاخت گبران بصوب قصبهء جمو تافت و بدان دره كه منبع آب جموست درآمدند و چند نوبت لشكر منصور از ان آب گذشتند در دامن كوه بدست چپ قصبهء جمو بود و در دست راست قريهء منو هندوان قوىهيكل پردل درين دو موضع بودند زن و فرزند خود بكوهها فرستادند و در مقام جنگ و جدال ايستادند بفرمان اعلى ديه را تاخت كردند و بوقت باز گشتن بقصبهء جمو درآمدند تا لشكر علفه و علوفه بردارند و از طرف قريهء منو راى ايشان سوار شده با جمعى گردان نامجوى و كافران هندو نعره و نفير زده فرياد درهم انداختند و بكوه برآمده و بحصانت آن مغرور شده تير مىزدند و جنگلى در غايت احكام و جايى عظيم استوار داشتند چنان كه در آمدن در انجا بمحال نزديك و از امكان دور بود رأى عالى كه جام گيتىنماى ظفرست مصلحت در ان ديد كه بحسن تدبير ايشانرا در دام تسخير آورد چند قوشون مرد جلد را در كمين جايهاى جنگل گذاشته راه پيش گرفت و روز آدينه بيست و يكم ماه از آب جمو گذر فرمود و بمزرعهء آب جناوه فرود آمد و درين مقام چهار فرسخ در چهار مرغزار و علف‌خوار و كشت‌كار بود و چون با جماعت كفّار در درهء جمو و منو اتّفاق غزا نيفتاد خاطر اشرف ملتفت آن حال بود و ضمير منير نگران آن قضيّه چون بندگئ حضرت از انجا كوچ فرمودند هندوان از جنگلها بيرون آمدند و آن چند قوشون لشكر منصور كه گذشته بودند از تومان امير شيخ نور الدين مقدّم ايشان دولت تيمور و حسين ملك قاوچين راى جمو را با پنجاه گبر ديگر گرفته به حضرت آوردند امير صاحب‌قران بعد از گزاردن شكر نعمتهاى يزدان و تقديم مراسم تحميد بر ظفر يافتن بر گبران حكم فرمود تا گردنهاى ايشان بسلاسل و اغلال بند كردند و راى جمو را زخمى زده بودند جهت مصلحت استخلاص مال او را علاج كردند بعد از چندين ترغيب و ترهيب و امّيد و بيم بسيار عزّ ايمان دريافت و بنوازش و تشريف سرافراز شد و روز يكشنبه بيست و سوم ماه درين منزل توقّف فرمودند تا لشكرها كه بولايت لهاور رفته بودند باوردو محلق شوند درين روز خبر رسيد كه اميرزادگان و امرا كه متوجّه آن‌طرف شده بودند شهر لهاور را مفتوح و مسخّر گردانيده‌اند و مال امان استخلاص مىنمايند و شيخه كوكر را كه آخر كار او موافق اوّل حال نيامد هم گرفته‌اند و بواسطهء آنكه خبث باطن و دغل ضمير او بظهور پيوسته مستحقّ ملامت و عقوبت گشت و آن را چند سبب بود يكى آنكه بندگئ حضرت به نظر فراست خسروانه دلايل نفاق از صفحات حال او مشاهده مىكرد و آثار مخالفت در افعال\r\n\r\n","description":"","footnote":"","page_name":" 205 ","page_number":238},
  {"content":"\r\n\r\nو اقوال او معاينه مىديد ديگر آنكه در ميان آب جون و آب گنگ اجازت طلبيد كه بولايت خود رود و ساورى نسق كرده در لب آب بياه كه آب لهاور نيز خوانند به حضرت اعلى پيوندد و چون بولايت خود رسيد مجلس عيش و عشرت آراست و باستيفاى لذّات جسمانى مشغول شد و وعدهء كه كرده بود فراموش كرده بقول خود وفا نكرد و حال آنكه بندگئ حضرت رعايت و مراقبت او پيش از حدّ و وصف فرموده بود و او را از حضيض مذلّت باوج رفعت رسانيده و در حدود هندوستان هركه گفته من از اتباع شيخه كوكرم او را غارت نكرده و اسير نگرفته و در مقابلهء آن‌همه لطف و تربيت خلاف وعده و خبث نيّت ظاهر كرد لاجرم بدلالت اين افعال مستحقّ تعذيب و نكال شد [ بيت 
  ]\r\n اگر بد كنى كيفرش خودكشى * نه چشم زمانه بخواب اندرست \r\nالقصّه روز دوشنبه بيست و چهارم ماه از آب جناوه عبور كرده نزول فرمودند و روز سه‌شنبه بيست و پنجم ماه بسيار كس از مردم در آب غرق شدند عنايت و مرحمت حضرت صاحب‌قرانى دستگير درماندگان و ضعيفان شده فرمان داد تا اسپان و استران خاصّهء شريفه را ببازماندگان دادند و ايشانرا سوار گردانيده بسلامت گذرانيدند درين روز هندوشاه خازن را به طرف دار الملك سمرقند روانه گردانيدند تا بشارت وصول رايات ظفر پيكر بمسامع دولتخواهان رساند و روز دوشنبه بيست و چهارم ماه نوكران اميرزاده اميرانشاه بهادر از تبريز و عراق آمده خبر سلامتى مخدوم‌زادگان و امراى عظام كه در ان ديار بودند آوردند و اخبار بغداد و مصر و شام و روم و دشت قپچاق و حال قلعهء النجق بعزّ عرض رسانيدند روز ديگر نوكر اميرزادهء عالميان پير محمّد بهادر از ملك فارس رسيد و از سلامت مزاج شريف آن سرو جويبار معدلت مژده رسانيد و از استقامت مملكت و جريان امور بر نهج ارادت خبر داد و بيلاكها كه از مصر و شام فرستاده بودند از شمشيرهاى مصرى و ديگر تحفها معروض كرد و روز چهارشنبه بيست و ششم ماه از كنار آب جناوه كوچ كرده در ميان بيابان نزول كردند و هم درين روز ايلچئ تبريز را بدار الملك سمرقند فرستادند تا بشارت رساند كه متعاقب مقدم همايون بمستقرّ عزّ و جلال مىرسد تا زودتر فرزندان كامگار كه منظورنظر عنايت آفريدگارند باستقبال آيند و هم درين روز رأى عالم‌آراى بران قرار گرفت كه پيشتر از عساكر منصور از درياى دندنه عبور فرمايند روز پنج‌شنبه بيست و هفتم كوچ فرموده بر كنار جنگل بر سر تلى محنّهء حضرت صاحب‌قرانى فروگرفتند و در ان روز شيرى درين\r\n\r\n","description":"","footnote":"","page_name":" 206 ","page_number":239},
  {"content":"\r\n\r\nمرغزار پيدا شد بهادران صيدافگن و دليران شيرشكن بر سر آن شير تاختن آوردند امير شيخ نور الدين دليرتر از همه درآمد و بحملهء مردانه آن شير را بينداخت در اثناى اين حال اميرزاده پير محمّد بهادر و اميرزاده رستم بهادر و امير سليمانشاه بهادر و امير جهانشاه بهادر از لهاور بلشكرگاه همايون رسيدند و بر غزا و جهاد اقدام نموده هندوان گبر را سر از تن برّيده غنيمت فراوان حاصل كردند و آن غنيمتها را برسم دوفوز كشيدند بندگئ حضرت هم در آن‌زمان هريك از بهادران را سيورغال فرمود و در ان ساعت نظر مبارك بر يكى از قوشونات محمّد آزاد نام افتاد بواسطهء آنكه در مقام حرب ازو مردانگى ديده بود او را بنواخت و عنايت و مرحمت فرموده جامهء خاصّ و تركش خاصّه با بند زر ارزانى داشت تا عالميان دانند كه اندك كوششى در حضرت اين صاحب‌قران ضايع نمىماند و هم درين روز حكم بنفاذ پيوست كه امراى براونغار و جاونغار و ساير امراى قوشونات هريك براهى معيّن روى بدار الملك سمرقند آورند و مخدوم‌زادگان و امراى بزرگ و امراى تومان و قوشون هريك باندازهء قدر و رتبت بخلعتهاى گرانمايه و تاجهاى خاصّ مخصوص و سرافراز شدند و روز ديگر در ان صحارى و مرغزارها هوس شكار فرموده چابك‌سواران لشكر منصور چندان شكار انداختند كه محاسبان از عقد آن عاجز آمدند روز آدينه بيست و هشتم ماه چون از صيد فارغ شدند در كشت‌زار موضعى كه آن را جبهان خوانند و سرحدّ كشميرست فرود آمدند و شب شنبه بيست و نهم ماه از انجا كوچ كرده بكنار آب دندنه رسيدند و در همان روز از پل عبور فرمودند و در گذشتن از ان پل درويشان لشكر را از ترك و تاجيك معاونت و مساعدت فرمودند و امير شاهملك و جلال الاسلام را فرمودند تا مجموع عساكر منصور را از ان پل گذرانيدند و صباح يكشنبه سلخ ماه بندگئ حضرت ايلغار فرموده در موضع سانبت كه از توابع كوه جودست نزول فرمود و غرّهء ماه رجب از انجا رحلت فرموده بچول جلالى در آمدند و وقت نماز شام از ان چول خون‌خوار بيرون رفتند و روز سه‌شنبه دوّم ماه چاشتگاه موكب جهانگشاى هم‌عنان نصرت و فيروزى بكنار آب سند رسيد و جماعت امرا كه در قلعهء نغز گذاشته بودند پير على و باقئ امراى قوشون بر سر آب سند پلى در غايت خوبى بسته بودند درين روز از ان آب عبور فرموده تا نيم‌روز بر لب آب توقّف كرد و امير الله‌داد را بر سر پل گذاشتند تا لشكر منصور را بگذراند و نماز پيشين كوچ كرده قريب سه فرسخ رفته نزول كردند و امرا كه جهت دفع افغانيان چنانچه پيش ازين ذكر رفته در نغز بودند و مدّت هفت ماه بشرف ملازمت بندگئ حضرت\r\n\r\n","description":"","footnote":"","page_name":" 207 ","page_number":240},
  {"content":"\r\n\r\nنرسيده درين مقام بخاك‌بوس رسيده يك دوقوز اسپ و يكهزار سر گاو پيش كشيدند بندگئ حضرت اسپانرا هم بدان بهادران بخشيد و فرمان نافذ شد كه آن گاوانرا بخداوندان كه از ايشان غارت كرده بودند باز گردانند و حكم شد كه پير على و باقئ امرا آنجا توقّف نمايند تا تمامئ لشكر از ان حدود عبور كنند روز پنجشنبه چهارم ماه به طرف نغز روانه شدند و صباح آدينه پنجم ماه بقلعهء نغز رسيدند و درين روز نوكر اميرزاده اميرانشاه بهادر را روانه گردانيدند تا خبر فتح و مژدهء ظفر بممالك آذربايجان رساند و محمود برات خواجه و هندوشاه خازن را بكابل فرستادند تا لشكرهاى كابل بمعسكر همايون حاضر آيند و درين معنى نظر بر دو مصلحت بود يكى شكار كردن و ديگر دفع شرّ بقاياى افغانيان از سر مسلمانان و بدين‌سبب در حدود قلعهء نغز توقّف نمودند و با وجود آنكه اشتياق بديدار فرزندان بدرجهء اعلى و مرتبهء كمال رسيده بود كار خدايى و امر الهى را بر هواى دل و آرزوى نفس اختيار فرموده روز شنبه پنجم ماه و يكشنبه و دوشنبه تا نماز ديگر بعمارت قلعهء نغز مشغول بودند و حكم جهان‌مطاع صادر شد كه مجموع امرا و اشراف تا به ديگران چه رسد بدست خويش در عمارت آن قلعه كه موجب صلاح مسلمانانست سعى و كوشش نمودند روز دوشنبه وقت نماز ديگر به طرف گنبد شيخ مباركشاه نزول كردند و روز سه‌شنبه هشتم ماه از انجا كوچ كرده به راه كرماش روانه شدند و درين دره شيخ احمد خواجه افغان بسعادت ملاقات بندگئ حضرت اعلى مشرّف شد و اگرچه مردى بزرگ بود امّا در محلّى چنان متوقّع بود كه با وجود فوايد باطنى از فوايد ظاهرئ او نفعى باشد و با بساط انبساط از سفره و سماط او بهرهء گيرند شيخ بر مثال ابر بىباران و نعناع بىبريان از خون و نان بگفتار و بيان اكتفا كرد و با وجود گفتار تر نان خشك در ميان نياورد اين معنى خواطر را موافق نيفتاد و موجب فتور اعتقاد گشت چه شيخى عبارتست از نان گستردن و سفره كشيدن اگرچه غذاى روحانى معتبرست امّا به جهت حضور قلب و جمع حواسّ غداى جسمانى بيشتر درخورست و درين روز وقت نماز ديگر خانهء شيخ عبدل در موضع اسيكا از قدوم مبارك حضرت صاحب‌قرانى نمودار صحن فردوسى شده وظايف خدمات بتقديم رسانيد و روز چهارشنبه نهم ماه از انجا نهضت فرموده از طرف بدخوابدان دهانه درآمده نزول فرمودند و درين روز مولانا نعمت را نزديك اميرزادهء جهانيان فرستادند بشارت وصول رايات جهانگشاى بمسامع مخلصان رساند روز پنجشنبه دهم ماه بود كه وقت صباح در كابل بزول فرمودند و شبهنگام بدهانهء جوى نو كه بادان مىگويند آمدند و آن بادان\r\n\r\n","description":"","footnote":"","page_name":" 208 ","page_number":241},
  {"content":"\r\n\r\nنهرى عظيم است كه معمار همّت حضرت امير صاحب‌قرانى برّيده است و اخراج مثل آن نهرى مقدور سلاطين ماضى نبوده روز آدينه از انجا نهضت فرموده وقت نماز ديگر بموضع غربند نزول فرمود و روز شنبه دوازدهم ماه بدامن عبقهء حرميص بودند و از انجا كوچ كرده از عقبه گذر فرمودند و درين روز از اثر چشم‌زخم روزگار در دست مبارك بندگئ حضرت بادى انگيخته شد و دردى بغايت پديد آمد چنانچه مزاج شريف از سختئ رنج تحمّل سوار شدن نداشت و طاقت آنكه عنان بدست مبارك گيرد نماند بدين سبب غبار ملال بر دامن خاطر عاطر نشست و نيز ضمير منير بجانب مخدوم‌زادگان التفاتى هرچه بيشتر داشت و تا غايت هنوز خبر سلامتئ ايشان از سمرقند نرسيده بود بدان سبب مشارع عيش تيرگى يافته آن ملالت ببزرگ و كوچك سرايت كرد به جهت استراحت ذات همايون محفّهء ترتيب دادند و العجب كه آن منزل را كه اين عارضه درو دست داد و روزگار درو بنياد ناخوشى نهاد ناخوشك خواندندى و شبهنگام از قبّة الاسلام هراة نوكر مخدوم‌زاده شاهرخ بهادر رسيد و اخبار موافق بمسامع جلال رسانيد و دو شب در ان موضع بسر بردند تا الم دست همايون تسكين يابد و بندگان خاصّ دولت ساخته آن محمل عالى را كه عالمى درو درج بود بر گردن گرفته مىبردند كه جايى بغايت تنگ بود و بر محفّه سوار شدن تعذّرى داشت روز دوشنبه سيزدهم ماه دولت را از عقبه گذرانيدند و درين موضع نوكران بندگى مهد اعلى سراى ملك خانيم و ساير آغايان و مخدوم‌زادگان از دار الملك سمرقند رسيدند و خبرهاى فرح‌بخش رسانيدند امّا بسبب ملالت مزاج همايون عيش بندگان و چاكران منغّص بود امرا و اركان دولت ببذل صدقات و افاضت خيرات تقرّب نمودند و علما و صلحا به جهت كشف اين بليّت دست بدعاهاى سحرى برداشتند بميامن انفاس قدسى صبح صحّت از مشرق عافيت طلوع نمود و ببركات دعوات صالحه آفتاب دولت از كسوف خلاص يافت و از جام  اللَّهُ لَطِيفٌ بِعِبادِهِ  شربتى نوشيد و از خزانهء مراحم الهى لباس تن‌درستى پوشيد و مراسم شكر حضرت ذو الجلال باقامت رسانيد و بعد از ان كوچ بر كوچ فرموده روى بمستقرّ عزّ و جلال آوردند روز چهارشنبه منتصف ماه از موضع سراب نهضت فرموده به طرف بقلان روانه شدند و روز پنج‌شنبه از انجا سوار گشته بموضع قرابولاق نزول فرمودند و خواتين اميرزاده پير محمّد بهادر و اميرزاده جهانشاه بهادر و امرا و رعاياى ولايت بقلان ساوريها كشيده بعرض رسانيدند و روز آدينه نوزدهم ماه وقت چاشت رايت گيتىپناه بموضع سمنكان رسيد و هم درين روز از انجا كوچ كرده بموضع غزنيك نزول كردند و روز شنبه بيستم ماه\r\n\r\n","description":"","footnote":"","page_name":" 209 ","page_number":242},
  {"content":"\r\n\r\nبموضع خلم رسيدند و نيم‌روز از انجا رحلت فرمودند بلب آب ترمد آمدند و از آب عبور فرمودند و درين مقام مخدوم‌زاده اولوغ‌بيك و بندگى خانيم و مخدوم‌زادگان و اعيان و اشراف بدولت ملافات بندگى حضرت اعلى مشرّف شدند و روز يكشنبه و دوشنبه در ترمد بودند و دوشنبه خداوند ازادهء جهان مناسب قدر عالى و فراخور همّت رفيع خود طوى داد و پيش‌كشهاى لايق بموقف عرض رسانيد و روز سه‌شنبه بيست و سوم از ترمد بقيشلاق جهانشاه نقل فرمودند و روز چهارشنبه بيست و چهارم ماه بموضع تركى گرمابه نزول كردند و روز پنج‌شنبه بيست و پنجم ماه رايات همايون در زمين بلاد اينجكه فرود آمد روز آدينه بيست و ششم عرصهء موضع يكرلك بقدوم مبارك مشرّف شد روز شنبه بيست و هفتم ماه موضع قوزىمنداق مركز رايات ظفرپيكر شد و روز يكشنبه بموضع دوربرجين آمدند و درين يورت اميرزاده شاهرخ بهادر بشرف بساطبوس پيوست و اميرزاده عمر بهادر هم بدان دولت سرافراز شد و حال آنكه از زمان نهضت همايون از دار الملك سمرقند اميرزاده عمر بهادر را در ان تختگاه سلطنت و سرهء مملكت گذاشته بود و امور آنجا باهتمام او تفويض فرموده و او چنانچه شرطست ابواب عواطف بر روى رعيّت گشاده بود و از وفور انصاف داد همگنان داده و در بندگى حضرت اعلى محلّ قبول و موقع تحسين يافته و بزرگ و كوچك ازو آزادى مىنمودند [ بيت 
  ]\r\n عدل كن زانكه در ولايت دل * در پيغمبرى زند عادل \r\nروز سه‌شنبه غرّهء شعبان شهر مبارك‌كش از نزول رايات همايون نمودار بهشت برين شد و مدّت پانزده روز در سراى آنجا برفاهيّت و آسايش گذرانيدند توسن فلك رام و مجارى امور بر وفق مرام و سير گردون تابع احكام و زمانه چاكر و روزگار غلام روز سه‌شنبه پانزدهم ماه از انجا عزيمت فرموده در كنار آب رودك سراپردهء سلطنت‌پناه باوج مهر و ماه كشيدند و روز چهارشنبه شانزدهم بموضع چنار رباط فرود آمدند و پنجشنبه هفدهم ماه از عقبهء كش گذشتند و در موضع قتلغ يورت نزول فرودند و آدينه هجدهم ماه از انجا بتخت قراچه آمدند و شنبه نوزدهم ماه در باغ و كوشك جهان‌نماى نزول فرمودند و يكشنبه بيستم ماه باغ دولت‌آباد بدولت نزول رايات همايون مشرّف شد و دوشنبه بيست و يكم ماه با دلى گشاده و اسباب دولت آماده بكوشك دلگشاى آمدند و مجموع خواتين و فرزندان و امراى عظام حاضر شدند اجتماع آن كواكب سعد در برج دولت گيتى را با من و رفاهيّت ضمانى مىكرد و عالميانرا بفراغت و جمعيّت اشارت مىداد مخدوم‌زادگان و امرا و آغايان چندان زر نثار كردند كه ملازمان زر بدامان كشيدند و هر\r\n\r\n","description":"","footnote":"","page_name":" 210 ","page_number":243},
  {"content":"\r\n\r\nيك را از تواچيان مبلغى گرامند رسيد و روز سه‌شنبه بيست و دوّم رايات فلك اقتدار چون روح كه بكالبد آيد و جان كه بجسم پيوندد بسمرقند درآمد [ بيت 
  ]\r\n آن وعده كه تقدير همىداد وفا شد * وان كار كه ايّام همى خواست برآمد \r\nو چون بمباركى و طالع سعد در مستقرّ عزّ و كامرانى قرار گرفت بمجلس عيش و شادمانى رغبت نمود از آشاميدن كاس نشاط چهرهء روزگار افروخته شد و از افروختن مشاعل كامرانى خرمن غمّها سوخته گشت [ شعر 
  ]\r\n هر شاديى كه چرخ ز ما فوت كرده بود * آن را بيك كرشمه قضا كرد روزگار \r\nو بعد از ان به زيارت شاهزاده قثم العبّاس رضى الله عنه رفته از روح مبارك او استمداد نمود و از انجا مراجعت كرده بخانقاه خواهر سعيده تومان آغا كه رابعهء عهد و زبيدهء وقت بود آمدند و بعد از نماز پيشين در باغ‌چنار و نقش‌جهان نزول فرمود رايت جهانگشاى مظفّر و منصور و ملازمان حضرت خرّم و مسرور و مملكت آباد و معمور و سعيها مرضى و مشكور\r\n\r\nذكر مسجد جامعى كه بندگى حضرت بدار الملك سمرقند بنا فرمود\r\nبارى سبحانه و تعالى در قرآن مجيد كه كلام ربّانى و منشور آسمانيست چنين مىفرمايد كه  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ  يعنى مساجد را عمارت نكند الّا كسى كه ايمان داشته باشد به خدا و روز قيامت و سيّد كاينات صلّى الله عليه و سلّم مىفرمايد من بنى لله مسجدا و لو كمفحص قطاة بنى اللّه له بيتا فى الجنة يعنى هركه از بهر خدا مسجدى بنا كند و اگر خود آن مسجد به مقدار آشيانهء مرغى باشد كه آن را قطاة مىگويند حضرت عزّت از بهر او خانهء در بهشت بنا كند چون بندگى حضرت امير صاحب‌قران از استيصال كفّار و فجّار فارغ شد و از جهاد اصحاب اشرار بازپرداخت و ركاب همايون از ان بلاد بصوب سمرقند روان شد [ بيت 
  ]\r\n نهاد روى ز هندوستان بدار الملك * بفرّخ اختر و فيروز روز و ميمون فال \r\nنيّت بران مصمّم گردانيد كه در دار الملك سمرقند مسجدى جامع بنا فرمايد و بدان\r\n\r\n","description":"","footnote":"","page_name":" 211 ","page_number":244},
  {"content":"\r\n\r\nحسنه به حضرت ذو الجلال تقرّب نمايد خوبترين موضعى اختيار فرموده چهارم ماه مبارك رمضان استادان ماهر و بنّايان مهندس را امر فرمود تا طرح آن عمارت مبارك بينداختند و در مباركترين ساعتى بنياد نهادند و قواعد و اركان آن را از سنگ برآوردند و بندگى حضرت اعلى از غايت اهتمام بنفس مبارك خود بر سر عمارت حاضر مىشد و در اتمام آن غايت اهتمام مبذول مىداشت تا شرفات رفيعش چون مصاعد قدر بانيش سر سوى افلاك كشيد و سدّهء منيعش چون مدارج جلال آمرش قدم بر تارك افلاك نهاده و قضايش از سعت جنّت حكايت كرده و هوايش نشر طيب از روايح مشك اذفر روايت نموده و چون سدّ اسكندر در استحكام و چون قبّهء هرمان در استعظام منير و محرابش بدقايق صنعت آراسته شده و طاق و رواقش در طاق نوشين روان كسرى انداخته زجل تسبيح مسجّانش غلغل در ملكوت انداخته وصيت تقديس مهلّلانش صدا در گنبد گردون افگنده [ شعر 
  ]\r\n زهى بلند بنايى كه غرفهاى بهشت * ز رفعت تو شد ستند معترف بقصور \r\nايزد تعالى اين امير صاحب‌قران و اين سايهء حضرت يزدانرا در اشاعت خيرات و افاضت مبرّات سالهاى بسيار باقى و پاينده داراد\r\n\r\nذكر توجّه امير صاحب‌قران بعد از مراجعت از هندوستان بجانب عراق و آذربايجان\r\nچون امير صاحب‌قران نصرت قرين و ظفر هم‌عنان از مملكت هندوستان بدار الملك سمرقند مراجعت فرمود بمسامع شريفه رسانيدند كه باحوال ممالك ايران بتخصيص آذربايجان و توابع آن فتورى راه يافته و از لشكر گرج و ارمن احيانا رعايا را آسيبى رسيده از انجا كه كمال غيرت و ناموس اين حضرت است تحمّل نافرموده در سال هشتصد و دو رايات ظفرپيكر در حركت آمده متوجّه صوب خراسان شد و از راه سلطانيّه بجانب قراباغ تبريز توجّه فرمود و چون بمباركى آنجا نزول كرد و آن صحارى را محلّ خيام و خرگاه جلال و مركز چتر و علم اقبال گردانيد ضبط حال لشكر منصور فرموده همه را علوفه\r\n\r\n","description":"","footnote":"","page_name":" 212 ","page_number":245},
  {"content":"\r\n\r\nو تغار داد و مقارن اين احوال از اطراف خبرهاى موافق رسيد از جمله آنكه تيمور قتلغ خان در ولايت اوزبيك وفات يافته اولوس او بهم برآمده با يكديگر خلاف و نزاع كرده‌اند و بدين‌سبب ولايت او زيروزبر شده و ديگر آنكه برقوق ملك مصر وفات يافته و امرا و اركان دولت بعد از وى بر يكديگر اعتماد ناكرده با يكديگر جنگ و نزاع كرده‌اند و بسيارى از امراى نام‌دار بقتل آمده و مملكت بىسر گشته و طفلى فرج نام كه ازو بازمانده وجود و اختيارى ندارد ديگر آنكه اميرزاده اسكندر بهادر پسر اميرزاده عمر شيخ بهادر با وجود خردسالى لشكر بجانب مغولستان كشيده و حقّ تعالى او را بر ايشان مظفّر و منصور گردانيده لشكر دشمن را مقهور كرده است و مملكت پدر بزرگوار خود را ضبط فرموده و ديگر آنكه خضر خواجه اوغلان كه جاه و مرتبهء تمام و لشكرى فراوان داشت و به نسبت با حضرت صاحب‌قرانى دوست و هواخواه بود وفات يافته است و بعد از وى پسران او بواسطهء مردم شرّير در طلب منصب پدر بر يكديگر شمشير كشيده اند و عاقبت مردم و ولايت خراب شده ايشان گريخته‌اند ديگر در ولايت چين و ماچين و ختاى پادشاه تونغوز خان كه والئ آن مملكت بود و در كفر و ضلال بمرتبهء اعلى رسيده تا حدّى كه نوبتى بغرضى سهل چند هزار مسلمانرا بقتل آورده و اسلام را در ان مملكت بكلّى مندرس گردانيده معجز محمدى صلّى الله عليه و سلّم شرّ او دفع كرده وفات كرد و هرج‌ومرج بايل و اولوس او راه يافت اين خبرها موجب شادى و مسرّت دوستان و حزن و ملال دشمنان گشت امير صاحب‌قران مراسم شكر حضرت عزّت بتقديم رسانيد و شكرانهء اين نعمتها را نيّت بر غزو گرج مصمّم گردانيده با لشكر منصور بصوب مملكت ايشان توجّه فرمود و بلب آب كر رسيده نزول كرد و فرمان شد تا كشتيها جمع آورده بر ان آب پل بستند و لشكرها عبور كردند و چون پيش ازين سيدى على كه حاكم ولايت شكى بود كشته شده بود و پسر او متصدّئ ايل و ولايت او شده درين وقت از شكوه و هيبت حضرت امير صاحب‌قران ترسيده ملك شروان امير شيخ ابراهيم را واسطه ساخته در مقام فرمان‌بردارى و طاعت‌گزارى درآمد و ببساطبوس حضرت رسيده زمين عبوديّت بلب ادب بوسه داد و عذر تقصيرات خودخواسته استدعاى عفو و مرحمت نمود امير صاحب‌قران او را بعواطف و اكرام مخصوص گردانيد و منصب و مقام پدر بوى ارزانى داشت و از انجا توجّه كرده بجانب خمشا كه يكى از گبران بود روانه شد و تا به دو رسيدن ده روز راه جنگل و درختان بود مجموع بر لشكر قسمت فرمود تا همه را بارّه و تيشه و تبر قطع كرده راه گشودند تا ميمنه و ميسره و قول لشكر به آسانى گذشته\r\n\r\n","description":"","footnote":"","page_name":" 213 ","page_number":246},
  {"content":"\r\n\r\nبمقام دشمنان رسيدند و در ان ايّام مدّت بيست روز متصّل برف مىباريد و از غربال ابر بر كوه و هامون كافور مىبيخت لشكر اسلام بر ان دم‌سردان چون آتش تاختن كردند و هركرا از ايشان يافتند بقتل آوردند و در طلب خمشا روانه شده بدرهء آسون رسيدند خمشا ترك خان‌ومان كرده در جنگلها ناپيدا شد و برف راهها بسته گردانيد اسپ و استر و چهارپايان لشكر ضعيف و لاغر شدند امّا گوسفند و گاو بسيار غنيمت گرفته خانهاى ايشانرا آتش درزده سوختند و خوك بسيار بتيغ گذرانيدند و چون عيش ايشان بىشراب گوارنده نمىبود و زن و مرد و اطفال ايشان بدان معتاد بودند تنغيص عيش ايشانرا حكم نافذ شد تا باغات ايشانرا بر لشكر قسمت كردند همه بر بالاى كوه برآمده رزهارا از بيخ بركندند و درختان را بعضى زدند و بعضى پوست بازكردند و عمارات ايشانرا با زمين پست گردانيدند و چون خمشا گريخت و ولايت او خراب شد و گبران بسيار بقتل آمدند و سرما و برف بغايت بود و اسپان لاغر و ناتوان شدند بمباركى و طالع سعد مراجعت فرموده در مواكب نشاط و فراغ بقراباغ رسيد و ديده بديدار عزيز فرزندان نامدار و خواتين كامگار روشن گردانيده شكر مواهب نعم الهى بتقديم رسانيد و درين مقام حضرت ذو الجلال اميرزاده خليل سلطان بهادر را پسرى ميمون طلعت گردون رتبت كرامت فرمود چند روز متواتر طويهاى پادشاهانه كردند و ايّام بعيش و طرب سپرى گردانيدند و چون موسم دى و بهمن به آخر رسيد و بوى بهار از كلبهء عطار چمن دميد امرا و شهزادگان و نوبينان و ارباب دول را جمع كرده قوريلتاى فرمود و بعد از مشورت و جانقى رأى روشن باز بر غزاى گرج قرار گرفت التفات به حال لشكر فرموده و پيادگانرا سوار گردانيده بر كافّهء لشكر علوفه و تغار قسمت فرمود و عازم ولايت كركين شده از قراباغ سوار شده ببردع رسيد در ان صحرا خيمه و خرگاه برافراشتند درين اثنا بندهء هواخواه طهرتن از جانب ارزنجان رسيد و ببساطبوس مشرّف گشت او را اعزاز و اكرام كرده توغ و علم و نقاره داد و تشريفهاى فاخر پوشانيد و بكلاه و كمرش سرافراز گردانيده بولايت خود بازگردانيد و از انجا شكار انداخته كوچ كردند و تا بحدود گرجستان رسيدن شكارى متعدّد فراوان كردند و چون بسرحدّ ولايت رسيدند قاصد فرستاده كركين را نصيحت فرموده پيغام داد كه اگر سلامت نفس و خان‌ومان خود مىخواهى پسر سلطان احمد را بجانب ما فرست تا از قهر لشكر منصور در امان باشى و ولايت تو بر تو مسلّم ماند چون قاصد رسيد و اداى رسالت كرد در مقام خشونت سخن گفت و جوابهاى درشت داد و از عاقبت كار انديشه نكرد چون جواب ناصواب او\r\n\r\n","description":"","footnote":"","page_name":" 214 ","page_number":247},
  {"content":"\r\n\r\nبه حضرت رسانيدند در حال توجّه نموده لشكر منصور را اشارت فرمود تا بولايت در آمدند و غلّات ايشانرا از بيخ بركندند گرجيان پناه بكوههاى بلند و غارهاى استوار برده بودند و در مواضع سخت خانها و حصارها ساخته و بدان مستظهر شده مردان كارزار و دليران نام‌دار از سر جلادت و مردانگى درآمدند و جمعى در صندوقها نشستند و آن را بطنابها استوار گردانيده از بالاى كوه فروگذاشتند چون برابر مغارها مىرسيدند با گبران كه در مغارها بودند بتير و شمشير و نيزه حرب مىكردند و آتش و نفط مىانداختند و عماراتى كه از چوب ساخته بودند مىسوختند و گبران نيز از هول جان بجان مىكوشيدند عاقبة الامر گل فتح از غنچهء اسلام بباد ظفر شكفته شد و شاخ امانى بر جويبار كامرانى سبز و شادآب گشت تا بر حصارهاى ايشان غلبه كرده هركه مسلمان شد بخشيدند و باقى را سر از تن بتيغ قهر برّيدند برين منوال پانزده حصار مسخّر گردانيدند و اكثر اهالى آن را بقتل آوردند و سپاه خراسان را جدا كرده به جهت محافظت جوانب در تفليس بگذاشتند و حضرت صاحب‌قرانى با لشكر منصور در دشت مقران نزول فرمود كركين چون سرپنجهء مهابت شيران كارزارى مشاهده كرد روباه‌وار روى بگريز نهاد از ناوران گرج و بزرگان آن ولايت از سر عجز و ناتوانى به حضرت امير صاحب‌قران آمدند و مطيع و منقاد شده امان طلبيدند و كليسياهاى ايشانرا كه مدّتهاى مديد بود تا محلّ عبادت نامقبول ايشان بوده تهليل و تكبيرگويان تدمير باير و عاطل ساخته با زمين همواره گردانيدند و از غرايب قضايا آنست كه بندگى حضرت امير صاحب‌قران در تاوشقان بيل كه به طرف هندوستان توجّه فرمود سنّ مبارك كه بقرنهاى دراز رساد در شصت و سه بود و درين وقت كه سال لوييل بود به شصت و چهار رسيد درين مدّت اندك از تسخير ولايت هندوستان و قلعها و حصنها و شهرهاى آن فارغ شده ولايت ارمن و گرجستان را بسربازى مسخّر گردانيد حقّا كه اگر اسكندر بودى درين طول و عرض هزار جا اسپ دولتش سكندر خوردى و اگر اوردوان روان تازيدى از عهدهء برّيدن راه تنها بيرون نيامدى آرى [ بيت 
  ]\r\n آن را كه لطف و فضل خدا همنشين بود * همواره با سعادت و دولت قرين بود \r\nالنصّه امير صاحب‌قران از مقران ايلغار كرده بجانب جانى بيك عزيمت فرمود و چون رسيدند اطراف و جوانب او را فروگرفتند و از صداى نفير و نقاره و برغو كوه و دره را پر خروش كردند و بر اطراف ولايت او تاخت آورده غنيمت بسيار و مال بىشمار گرفتند جانىبيك جانى بلب رسيده از سر رعب و هراس در مقام مطاوعت و انقياد بيرون آمد\r\n\r\n","description":"","footnote":"","page_name":" 215 ","page_number":248},
  {"content":"\r\n\r\nو حصار و مغاره تسليم كرد لشكر منصور بر دشمنان ظفر يافته كافرانرا بقتل آوردند و عمارات ايشانرا سوختند و از انجا بازگشته در اروق نزول كردند و سيّد خواجه را از راه سماوا بتاخت فرستادند بموجب فرمان متوجّه شده اسپ و گوسفند فراوان غنيمت يافت و امير جهانشاه با لشكر جاونغار از دهانهء دره بتاخت رفت و امير صاحب‌قران از راه سماوا درآمده روانه شد لشكر اولجاى و غنيمت بىشمار يافتند و خانهاى گبرانرا سوختند و غلّها بركندند و كليسياها خراب گردانيدند و در سر دره قلعهء بود در غايت حصانت و نهايت استحكام اردىبيك نام آن را نيز گرفته با روى زمين برابر كردند امير صاحب‌قران از انجا كوچ كرده بصحراى كركين نزول كرد و امير جهانشاه را با لشكرى تمام ايلغار كرده در طلب كركين روانه فرمود كركين از سركين چون پلنگ تيرخورده در بيشهء پنهان شد لشكر منصور فوج‌فوج در طلب او بهرطرف روى نهادند و هرچند او را بيش جستند كم يافتند امّا غنايم و اموال بسيار بغارت گرفتند و بازگشتند امير صاحب‌قران چون امرا را جمع ديد در حال كوچ فرموده از آب كر گذشته نزول فرمود درين اثنا خبر بسمع اعلى رسانيدند كه قلعهء زوريت را از ناوران گرج حصار ساخته‌اند و آن حصارى بود بغايت استوار بناى او بر بالاى كوهى بلند واقع شده و هرگز در هيچ تاريخ كس نشنيده كه آن را بقوّت و غلبه گرفته باشند امراى عظام و لشكريان با نام از ميانهء جدّ و جهد كمر خدمت برميان جان بسته عرّاده و منجنيق ترتيب داده و از حقّ تعالى مدد خواسته روز پنجم امير صاحب‌قران بنيروى دولت حملهء سلطانى كرده به زور بازوى سعادت آن قلعه را تسخير كرد و هم در روز با روى زمين پست گردانيد و مجموع گرجيانرا كه در انجا بودند سياست فرموده بقتل رسانيد درين اثنا خبر محقّق شد كه كركين در موضعى سوانيت نام نشسته است فى الحال لشكرها ايلغار كرده متوجّه آن موضع شدند كركين گريخته بجانب انجاز رفت و قلعهء سوانيت را مسخّر كردند لشكر منصور در عقب او نكاول شده روانه گشتند و بخلق بسيار از مردم وى رسيده بقتل آوردند و كركين از آب ايغير و كورلان گذشته و از مال و ملك بيزار شده جان بسلامت از ان ورطه بيرون برد و چون عاجز و مضطرّ شد و دانست كه از حمايت پسر سلطان احمد عاجزست دست از حمايت او بازداشته اجازت داد تا هرجا كه خواهد رود و آنگاه اسمعيل را گرفته به حضرت فرستاد و عجز و نيازمندى ظاهر كرده بگناهان خويش معترف شد و التماس نمود كه اگر بندگى حضرت دامن عفو و مرحمت بر گناهان او پوشد و اين نوبت از سر جريمهء او درگذشته\r\n\r\n","description":"","footnote":"","page_name":" 216 ","page_number":249},
  {"content":"\r\n\r\nبازگردد من بعد سر از جادّهء طاعت و فرمان‌بردارى نگرداند و مسلمانانرا اذيّت نرساند و مال بر خود گرفته بخزانهء عامره رساند امير صاحب‌قران عذر او مسموع داشته از گناهان او درگذشت و مراجعت فرموده به طرف ابوانى توجّه كرد و اطراف و جوانب آن را تاخت كرده عمارات آن را خراب و باير گردانيد و از انجا دامن كوه گرفته متوجّه ديار قراقلقانليق شدند كه اهل آن سپاهان قهستان بودند و آن ولايت را تاخت كرده حصارهاى ايشانرا گرفتند و مجموع گرجيان آن‌طرف را غارت و تاراج كرده سرداران ايشانرا عاجز و زبون ساختند و از انجا در كوكبهء نصر و ظفر مراجعت فرموده بمنكول رسيده بر سرير دولت و كامرانى متمكّن شده بعدل و داد و ضبط بلاد و ترفيه حال عباد مشغول شدند باز بمسامع شريفه رسانيدند كه جماعتى از گبران گرج در موضعى برس‌گرد نام نشسته‌اند امير شيخ نور الدين را بايلغار به طرف ايشان روانه فرمود و چند روز توقّف كرده امير صاحب‌قران در قفاى ايشان لشكر كشيده متوجّه شد و چند شب در ميان كرده رسيد و در مدّت پنج روز بعنايت حضرت ذو الجلال هفت قلعه از قلاع ايشان مسخّر كرد و از انجا مظفّر و فيروز بازگشته در اونيك باغروق مبارك رسيدند و آنجا در مقام عيش و كامرانى و سلطنت و جهانبانى توقّف نمودند ملوك اطراف سر بر آستان متابعت نهاده و دست دولت درهاى اقبال بر روى گشاده ابلق توسن ايّام رام و ممالك شرق و غرب تابع احكام درين اثنا ايلچيان از طرف فرنگ رسيدند و پسر مراد بيك را كه گرفته بودند آوردند و بپاىبوس رسيده سخن امراى خويش بعزّ عرض رسانيدند حضرت صاحب‌قرانى ايشانرا بنواخت مخصوص گردانيده خلعت پوشانيد و خوش‌خاطر بازگردانيد\r\n\r\nذكر توجّه بندگى حضرت بجانب سيواس\r\nمشهورست كه ( إذا أراد اللّه شيئا هيّأ أسبابه ) معنى آنست كه چون حضرت ذو الجلال جلّ جلاله خواهد كه در عالم صورتى واقع شود يا حادثهء روى نمايد اسباب بودن آن را مهيّا گرداند تا چون سببها دست باهم دهد هرآينه آن كار در عالم واقع شود غرض ازين سخن آنكه چون حكم قضا به خرابى بعضى از بلاد روم جارى شده بود\r\n\r\n","description":"","footnote":"","page_name":" 217 ","page_number":250},
  {"content":"\r\n\r\nسوداى فاسد در دماغ والى روم بيلدروم بايزيد باديد آمده و بقوّت و شوكت خويش مغرور گشته ايلچى بجانب طهرتن فرستاد مضمون آنكه مىبايد كه منقاد و مطيع ما گشته خراج ارزنجان و آن اطراف حاصل كرده بجانب ما فرستد و سخنى چند زيادت بر طور و حدّ خود پيغام داد طهرتن اين معنى به حضرت صاحب‌قرانى بازنمود درين معنى تأمّل كرده دانست كه غرور ملك و فريب نفس امّاره او را بر ان داشته است دبير روشن ضمير را فرمود تا مكتوبى بجانب او نوشت و وظايف نصيحت بتقديم رسانيده او را تنبيه فرمود و بيان كرد كه رحم الله امرا عرف قدره و لم يتعد طوره يعنى خدا بر بندهء رحمت كناد كه قدر و منزلت خود بداند و پاى از حدّ طور و مقام خود پيش ننهد امروز به حمد الله ممالك ربع مسكون در تحت تصرّف و فرمان ماست ملوك اطراف مطيع و منقاد و امور مملكت جارى بر نهج استقامت و سداد گردن‌كشان جهان سر از ربقهء طاعت ما نمىگردانند و سرداران ممالك با حكم ما گردن‌كشى نمىتوانند لشكرهاى جرّار تاب مقاومت حملهء ما نمىآرد و گردون گردان سر از متابعت ما برنمىدارد و ما حال نسب و تبار تو مىدانيم و اصل و اوجاور ترا مىشناسيم اگر حد خود نگاه دارى و پاى از اندازهء گليم قدر خود بيرون ننهى ترا به باشد و نيز تا غايت بواسطهء آنكه استماع مىافتاد كه با لشكر فرنگ غزا و كارزار مىكنى اصلا متعرّض ديار تو نشديم و نخواستيم كه آن ممالك را از لشكر منصور ما آسيبى رسد تا اين معنى موجب رفاهيّت مسلمانان و شكست و نكبت بىدينان باشد اكنون قدم در مقام فضول نهاده سخنى كه نه حدّ تست مىگويى و چيزى كه به تو نمىرسد مىجويى بلا را به زور با خود مىكشى و قدر عافيت و سلامت نمىدانى [ شعر 
  ]\r\n مكن آنچه هرگز نكردست كس * بدين رهنمون تو ديوست و بس \r\nعقل را كار فرماى و در فتنه و بلا بر روى خود مگشاى و اتركوا الترك ما تركوكم را كارفرماى آنگاه مردى كارديده را نامزد طرف او كرده روانه گردانيد چون ايلچى به دو رسيد و مكتوب و پيغام رسانيد هم از سر نخوت و غرور سخن راند و در عواقب امور انديشه ناكرده جوابهاى درشت گفت و تقرير كرد كه مدّتيست تا مرا مقاومت و محاربت او در خاطرست و اكنون بر ان جازم و متوجّهم و اگر او نيايد من بجانب تبريز و سلطانيّه مىآيم [ نظم 
  ]\r\n به‌بينم تا دور گردان سپهر * كرا سر برآرد ز پستى به مهر\r\nو يا گردش چرخ ناپايدار * كرا كرد خواهد درين بار خوار \r\n\r\n","description":"","footnote":"","page_name":" 218 ","page_number":251},
  {"content":"\r\n\r\nچون جواب ناصواب او به حضرت صاحب‌قرانى رسانيدند نايرهء غيرت در حركت آمده عساكر منصوره را ترتيب داده با لشكرى گران و كثرتى بىپايان متوجّه بلاد روم شد و چون در ان حدود رسيدند صحرا و بيابان از خيمه و خرگاه مالامال شد و لشكرها ميلاميل كوه و دشت را فروگرفتند و در ان حدود طهرتن با لشكر خود بمعسكر همايون رسيد و ببساطبوس مشرّف گشته بعواطف و مراحم بىدريغ مخصوص شد و بعد از دو روز لشكر منصور در حركت آمده رايات نصرت‌شعار به شهر سيواس كه سرحدّ روم است رسيد و چون حوادث روزگار بجوانب و اطراف او درآمدند و حقيقت ( إنا إذا نزلنا بساحة قوم  فَساءَ صَباحُ الْمُنْذَرِينَ  ) ظاهر شد و اين حصار بغايت بلند و استوار بود و در جانب شرقى و شمالى و قبلى خندقى عظيم داشت و آب او فراوان چنانچه امكان نقب نبود چه آب از تك زمين بيرون مىآمد ليكن طرف غربى آن شهر كه محلّ نزول رايات همايون بود قابل نقب بود و از طرف بيلدروم اميرى مصطفى نام با چهار هزار سوار در شهر بود اسباب جنگ ساز كرده مقاومت مىنمودند و جنگهاى مردانه مىكردند لشكر منصور را فرمان رسيد تا در اطراف و جوانب حصار عرّاده و منجنيق نصب كردند و برجها در مقابلهء حصار برآوردند و روى بجنگ آورده مدّت هژده روز برين منوال بگذرانيدند و از اطراف زمينها قسمت كرده بنقب مشغول بودند و چون نقبها تمام شد حكم جهان‌مطاع نفاذ يافت تا آتش در نقبها زدند و عرّاده و منجنيق به كار انداختند از اطراف برجها فرو افتاد و به زخم سنگ عرّاده و منجنيق باروى آن چون غربال گشت فغان و نفير از اهل شهر برآمد و نزديك شد كه لشكر منصور در شهر رانند مصطفى كه امير شهر بود از سر عجز و بىطاقتى در مقام تضرّع و زارى بيرون آمد امير صاحب‌قران او را بجان امان بخشيد آنگاه اكابر و اشراف و قضاة و مشايخ ببساطبوس رسيدند حكم جهان‌مطاع نافذ شد تا مسلمانان را امان داده مال امانى بستانند و چون اكثر ايشان ارامنه بودند فرمان شد كه ايشانرا اسير گيرند و سپاهيانرا كه با لشكر منصور راه مخالفت سپرده بودند و آتش فتنه و حرب تيز كرده و ايشان مقدار چهار هزار سوار بودند حكم شد تا همه را گرفته زنده در چاهها كردند و بدين نوع سياست ايشانرا هلاك گردانيدند تا عبرت ديگر مخالفان باشد آنگاه امر فرمود تا حصار سيواس را با زمين پست گردانيدند تا از ان اثر نماند و در وقتى كه حضرت صاحب‌قرانى بتسخير سيواس مشغول بود بعضى از مفسدان آبلستان در مقام بدفرصتى بدزدى آمده اسپان لشكريانرا رانده مىبردند و از پايان كار انديشه نمىكردند\r\n\r\n","description":"","footnote":"","page_name":" 219 ","page_number":252},
  {"content":"\r\n\r\nو نمىدانستند كه پيشانى شير خاريدن و با خرطوم فيل ملاعبه كردن بلا را پيش‌باز رفتن است و مرگ را دست در آغوش كردن و چون از امور سيواس فراغى حاصل شد بر مقتضاى آنكه مكافات در طبيعت واجب است و پاداش اعمال فراخور حال هريك لازم امير صاحب‌قران روى بجانب ولايت آبلستان نهاده اميرزاده شاهرخ بهادر را منقلاى لشكر گردانيد و اميرزاده سليمانشاه بهادر را در ملازمت ركاب همايون او در عقب تعيين كرد ايشان برحسب فرمان بجانب آبلستان رفتند تراكمه كه در ان حوالى مسكن داشتند روى به راه گريز نهاده متفرّق شدند لشكر منقلاى نكاول‌شده در پى دشمنان تاخت كردند و ايشانرا از هم ريخته پراگنده گردانيدند و مال‌ومنال و اسپ و استر و گاو و گوسفند بسيار غنيمت گرفتند و غانما سالما به حضرت صاحب‌قرانى بازگشتند امير صاحب‌قران قاصدى از انجا بجانب ملاطيه روان گردانيد و ايشانرا بمطاوعت و انقياد دعوت فرمود پسر مصطفى كه پدرش حاكم سيواس بود از طرف بيلدروم در انجا حاكم بود از سر جهل قاصد را محبوس گردانيد و چون قوّت مقاومت نداشتند آن روز بر گشتگان در شب تار فرار اختيار كرده بگريختند و چون اين خبر بمسامع عليه رسانيدند رايات نصرت‌شعار متوجّه شده در روز ملاطيه را بگرفتند و ارامنه را اسير گرفته مسلمانانرا با زنان و فرزندان آزاد كردند و بمال امانى قانع شدند و از انجا اميرزادهء جهان اميرانشاه را با لشكرى گبران بتاخت فرستادند برحسب فرمان متوجّه شده تا قلعهء كاخته رسيدند و غارت كرده مال و گوسفند و گاو بسيار گرفتند و از حدود ملاطيه تا اين موضع قلاع بسيار گرفته ولايتها را تاخت كردند و غارتيدند و سر گردن‌كشانرا در ربقهء مطاوعت درآوردند در اندك زمانى سرحدّ دو مملكت كه روم و شام است مسخّر و منقاد گشته صيت اين فتوح چندان هيبت در اطراف جهان انداخت و سرداران ممالك همه در مقام حيرت و دهشت افتادند و ديده در چهرهء وقايع و حوادث عالم گشادند منتظر تا از پس پردهء غيب چه نقش ديگر روى خواهد نمود و حكم قضا و قدر بر چه منوال جارى خواهد شد آرى [ بيت 
  ]\r\n پس هفت تو پردهء سبزگار * دو صد لعب دارد همى روزگار \r\n\r\nذكر توجّه امير صاحب‌قران بجانب شام و موجبات آن\r\nبر رأى عاقلان كامل پوشيده نماند كه چون ارادت بارئ عزّ و علا ببودن كارى از\r\n\r\n","description":"","footnote":"","page_name":" 220 ","page_number":253},
  {"content":"\r\n\r\nكارها تعلّق گيرد سببهايى كه موجب تمامى آن باشد پديد آيد و يكى ازين سببها آن بود كه جوهرئ قضا گوهر گرانمايهء عقل را از خزانهء دماغ عاقلان بازستاند و آيينهء رأى روشن خرمندانرا بغبار فكرهاى پريشان تيره گرداند تا روى مقصود در وى نه‌بينند و رسول صلّى الله عليه و سلّم درين مقام فرموده كه إذا أراد اللّه إنفاذ قضائه و قدره سلب من ذوى العقول عقولهم الى آخر الحديث معنى حديث آنست كه چون حق تعالى خواهد كه قضا و قدر خود بر سر بندگان راند عقل عاقلانرا ازيشان بازستاند و چون آن قضا براند باز عقل ايشانرا بديشان باز دهد تا در ان كار فكر كنند و معترف شوند كه خطا كرده‌اند بنابرين مقدّمه چون در لوح محفوظ نوشته بود كه اراضى شام نزلگاه لشكر انتقام گردد نظر لطف از اهالى آن بازگرفته ايشانرا بتدبير و رأى خود بازگذاشت تا ببدى افعال مستحقّ و بال و نكال شدند و كتاب آسمانى ازين حال خبر مىدهد كه  وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً  يعنى چون ما كه خداييم خواهيم كه شهرى را خراب كنيم منعمان و مال‌داران و بزرگان آن را از چشم لطف انداخته به خود بازگذاريم تا بفسق و فجور مشغول شوند پس لازم شود كه ايشانرا جزا دهيم لاجرم دمار از روزگار ايشان برآريم غرض ازين مقدّمه آنست كه در سال هفصد و نود و پنج كه امير صاحب‌قران بجانب دار السلام بغداد نهضت فرمود يكى از مشايخ شهر ساوه را كه از خاندان قديم بود و بنفس خود بزرگ‌منش و شريف باسم رسالت بجانب والى مصر فرستاد وقف و هداياى پادشاهانه انعام فرمود مضمون رسالت آنكه پيش ازين پادشاهان كامگار كه از اوروغ ميمون چنكيزخان بودند با آن مملكت و ملوك آن گاه‌گاه منازعت كردندى در آخر رسل و رسايل متواتر شد و قضيّه بمصالحه انجاميد و آن معنى موجب امن‌وامان عالميان بود و چون پادشاه سعيد ابو سعيد بهادرخان بجوار رحمت حقّ پيوست و از نسل چنگيز خان پادشاهان نامدار نماندند و ملوك طوايف پديد آمدند هرج‌ومرج به حال عالم راه يافت و آن قواعد برقرار نماند و چون درين وقت سايهء معدلت حضرت پادشاهى كامگار از نسل چنگيزخان تخت مملكت را مشرّف گردانيد و بيضهء اسلام را از مفسدان پاك كرد و اكنون بدين همسايگى رسيد و اين كشور محلّ نزول لشكر منصور او شد وظيفه آن باشد كه حقّ همسايگى رعايت كرده در دوستى بازگشاييم تا بعد ازين ايلچيان از هردو طرف در آمدوشد باشند و بازرگانان هردو مملكت راه گشاده دارند و اين معنى موجب آسايش خلق و ايمنى راهها باشد چون ايلچى بحدود شام رسيد بىسابقه\r\n\r\n","description":"","footnote":"","page_name":" 221 ","page_number":254},
  {"content":"\r\n\r\nو موجب عداوتى قديم او را با جميع ملازمان او بكشتند و از شؤمى عاقبت آن نينديشيدند و العجب كه حكايت پادشاه جهانگير چنگيزخان با سلطان محمّد خوارزمشاه و كشتن ايلچى و بازرگانان شنيده بودند و دانسته كه عاقبت سر بچه باز نهاد از ان اعتبار نگرفتند موجب دوّم آنكه امير اطلاميش را كه از غلامان اين حضرت بود و در بعضى جنگها گرفته بودند و در مصر بازداشته هرچند التماس فرمود نفرستادند بر موجب اين مقدّمات چون امير صاحب‌قران از جانب روم بنصر و فيروزى مراجعت كرد از حدود ملاطيه ايلچى فرستاد و تأكيد حجّت را پيغام داد كه من نمىخواهم كه لشكر بيگانه باراضى شام آورم بيش ازين قدم در مقام جهل مزنيد و اطلاميش را به زودى بفرستيد تا از گناه ايلچى كشتن در گذرم و ديار شما را بسلامت بگذارم بخت برگرديده ايشانرا از راه بگردانيد تا وظيفهء عزّت داشت ايلچى چنانچه بايد بجا نياوردند و سخنهاى بىمزه گفتند و اطلاميش را نفرستادند و بقوّت و شوكت و بسيارى لشكر و اموال و اسباب خود فريفته شدند و ندانستند كه پشّه با باد برابرى نتواند كرد و ذرّه را در هوا وزنى نباشد بدين‌سبب آتش غضب شعله‌زدن گرفت و دود دمار از دودمان ايشان برآورد و چون عزيمت آن مملكت فرمود اولى ؟ ؟ ؟ وزراى نامدار اين معنى را خواهان نبودند زانو زده عرضه داشتند كه درين ايّام يورش بزرگ هندوستان اتّفاق افتاده و از انجا بازگرديده مملكت گرجستان مسخّر شده در عقب آن چتر سلطانى سايه بر سر روم گسترد و اكنون مملكت مصر و شام ببسيارى لشكر مشهورست و بحصنهاى قوى معروف مصلحت آن باشد كه لشكر منصور را اجازت شود تا بخانها رفته مدّتى بياسايند و بعد از ان يراقى تازه كرده با ترتيب و تجمّلى كه لايق و فراخور چنان مملكتى باشد توجّه نمايند مجموع برين انديشه متّفق گشته مبالغت نمودند امير صاحب‌قران بتلقين الهام فيض الهى جواب داد كه غلبه بر دشمن بسيارى و ترتيب لشكر باز نبسته است همّت عالى و عزيمت ثابت و قوّت مردانگى را درين باب اثرهاست و بارها آزموده‌ايد كه دولت چه كارهاى سخت بر ما آسان كرده است همّت بلند داريد و دل در خدا بنديد تا نصرت الهى مدد حال شما كند و تأييد ايزدى دشمن را مقهور گرداند امرا زمين بوسيده مطيع فرمان شدند و حكم امير صاحب‌قران را گردن نهادند و گفتند بهرچه اشارت رود [ بيت 
  ]\r\n كمرى برميان جان بنديم * جان كمروار برميان بنديم \r\n\r\n","description":"","footnote":"","page_name":" 222 ","page_number":255},
  {"content":"\r\n\r\n\r\nذكر تسخير قلعهء بهسنى و عنتاب\r\nپس امير صاحب‌قران بتأييد حضرت رحمان از حصن منصور بر سبيل ايلغار بجانب قلعهء بهسنى توجّه نمود و اميرزاده شاهرخ بهادر كه برجوليّت گوى از ميدان مردى ربوده با جمعى از امراى بزرگ آن حصار را چون نگين در حلقه گرفتند و آن قلعهء بود در غايت بلندى و استوارى كه عقل در محكمى آن خيره شدى و انديشهء مرد دانا از تسخير آن عاجز آمدى و با آنكه در اصل كوهى بلند بوده بر اطراف آن برج و بارو افراخته بودند و دروازه و حصار ساخته بخت‌برگشته و طالع وارون ايشانرا بدان كوه و قلعه مغرور گردانيد تا از سر جهل قدم در مقام مخالفت نهادند و منجنيقى گردان كه در ميانهء قلعه ساخته بودند به چهار طرف در كار انداختند حكم يرليغ صادر شد كه اطراف قلعه را بر امرا بخش كرده عمله بنقب مشغول شوند باندك زمانى كوهى چنانرا از هر جانبى مجوّف كرده بر چوبها گرفتند و در مقابلهء منجنيق ايشان منجنيقى از ان عظيم‌تر بساختند پس حكم شد كه نقبها را آتش درزنند و منجنيق را كار فرمايند سنگ منجنيق بنيروى دولت بر منجنيق ايشان آمد و آن را شكسته و خرد گردانيد و عمارتها و برجها كه بر چوب گرفته بودند خراب و ريزيده شد چون خصمان حال چنان ديدند و نشانهء نصر و فيروزى امير صاحب‌قران مشاهده كردند خوف و هراس در دل ايشان اثر كرد روى مسكنت بر زمين بندگى نهاده قضاة و ائمّه با پيش‌كشها و تنسوقات بيرون آمدند و اميرزاده شاهرخ بهادر را شفيع ساختند حضرت امير صاحب‌قران شفاعت او قبول كرده ايشانرا عفو فرمود و از خون ايشان درگذشت تا داعى و شاكر بازگشتند و سر منبر و روى زر را بنام و القاب پادشاه بياراستند و چون از ان فارغ شد كوچ كرده روى بجانب شهر عنتاب آورد شهرى دلگشاى ديدند با نعمتى فراوان و غلّه و ميوهء بىپايان امّا بزرگان و مردم حسابى گريخته بودند بعضى از اراذل و اوباش از غايت جهل بحصار درآمدند و آن در واقع قلعهء حصين بود خندق آن در بلندى سى گز و عرض تخمينّا هفتاد گز و در لب خندق از اطراف نقبها زده چنانچه سوار در وى توانستى راند و كوه را مجوّف ساخته تا هيچ آفريده به جهت جنگ نزديك نتواند رفت و ديوارهاى آن از دو طرف از سنگ\r\n\r\n","description":"","footnote":"","page_name":" 223 ","page_number":256},
  {"content":"\r\n\r\nسفيد برآورده و بالاى آن تيراندازها ساخته و بر بالاى خندق پلى روان كه چون خواستندى بطنابها بركشيدندى ترتيب داده بودند چون رايات همايون بدان مقام رسيد فرمان شد تا بعضى از لشكر منصور بر ايشان حمله بردند و بيك صدمهء مردانه آن را مسخّر گردانيدند و خلق آن را بعضى بقتل آوردند و بعضى را رحم فرموده از سر خون در گذشتند و عمارات آن را با زمين پست گردانيدند و از انجا بمباركى روى بجانب حلب آوردند\r\n\r\nذكر فتح شهر حلب\r\nدرين مدّت كه رايات همايون بصوب بهسنى رسيده بود رعب و هراس بر دل اهل حلب تاختن آورد تيمورتاش كه ملك الامراى حلب بود بجانب دار الملك مصر صورت حال باز نمود والى مصر حكم كرد كه امراى اطراف مثل دمشق و طرابلس و حمص و حمى و بعلبكّ و صفد و قلعة الروم و ساير اطراف بمعاونت او در حلب جمع شوند بر ان موجب جمله مجتمع گشتند و حشرى عظيم انگيختند و سودون كه ملك الامراى دمشق بود با لشكرى عظيم بيامد و چون آن مواضع بهم نزديك بود باندك زمانى لشكرى گران جمع آمدند و چون بهم رسيدند تيمورتاش از ديگران عاقل‌تر بود نمىخواست كه زود زود اختيار از دست دهد گفت لابدّ درين كار تأملّى مىبايد كرد و با عقلا مشورت مىبايد نمود و بر صورتى متّفق مىبايد شد چه هر قوم كه در كارى بزرگ با يكديگر متّفق نشوند دشمن خود را قوّت داده باشند و اين طايفه كه متوجّه مااند وصيّت پادشاه خود چنكيزخان شنوده‌اند و باتّفاق جهان گرفته [ مصراع 
  ]\r\n آرى باتّفاق جهان مىتوان گرفت \r\nدرين قضيّه هركرا هرچه در خاطر مىآيد مىبايد گفت تا بر انچه مصلحت وقت باشد قرار گرفته آيد جمعى از عاقلان كارديده كه در كارها تجربت يافته بودند گفتند اين شخص مؤيّد من عند الله است و تا غايت هرجا كه روى نهاده مسخّر كرده و هركه با او مخالفت ورزيده زيان كرده و سلاطين ربع مسكون او را گردن نهاده با چنين كس مخالفت كردن بجايى نرسد و عاقبت آن پشيمانى بود خود را خواب خرگوش مدهيد و آنچه تا\r\n\r\n","description":"","footnote":"","page_name":" 224 ","page_number":257},
  {"content":"\r\n\r\nغايت ازيشان در باب شهرها و قلعها صادر شده بتخصيص خراسان و سيستان و خوارزم و ماوراء النهر پيش چشم داريد و در زوال و هلاك خود سعى مكنيد رأى آنست كه از راه اطاعت و صلح درآييم و بيلاكات و تنسوقات لايق بفرستيم تا دامن مرحمت بر ما كشيده روى از ما بگرداند و مملكت بسلامت ماند بعضى از مغروران كه تجربت روزگار كمتر يافته بودند و بشوكت و قوّت خود مغرور شده مثل سودون و غيره از شنودن اين نصايح اعراض كردند و ببسيارئ لشكر و باروى شهر و سختئ قلعه خود را فريب دادند و در جواب ايشان گفتند من هاب خاب يعنى هركه دل بترساند زيان كند كار اين مملكت بممالك ديگر چه مىماند حصارهاى ايشان بيشتر از گل و خاك و حصارها و شهرهاى ما از سنگ بلكه از پولاد اگر هر شهرى از شهرهاى ما خواهند كه بجنگ و حصار بگيرند ماهها بل سالها بايد و اگر از مردم جنگى ايشان مىترسيد و از بسيارى جيبه و سلاح ايشان مىانديشيد به حمد الله تفاوت ميان ما و ايشان بسيارست كمانهاى ما دمشقيست و شمشيرهاى ما مصرى و نيزهاى ما عربى و سپرهاى ما حلبى و اگر از بسيارئ لشكر فكر مىكنيد درين مملكت شصت هزار ديه و قصبه در قلم آمده و اگر از هرجا يك نفر مرد بيرون آيد بر ايشان بچربد و با اين‌همه ايشان در صحرا و ما در حصار و ديوار خانهاى ايشان از پوست و ريسمانست و حصارهاى ما از سنگ و سندان باز زمرهء عقلا گفتند در جنگ و خصومت كسى سعى كند كه بازيچهاى چرخ لعبت‌باز نديده باشد و هر كار كه برفق و مجامله بانجام توان رسانيد بجنگ و خصومت گراييدن از راه عقل دور باشد و به گمانى باطل نفس و مال و فرزندانرا بتلف دادن از خرد دور است و صلح كردن بسلامت نزديكتر باز طايفهء كه از عاقبت نمىانديشيدند گفتند اين چه سخن است در مثل چنين قضيّه دستگير جز مردانگى و پاىمرد جز ثبات قدم نتواند بود و عاقل اگر در وقت ضرورت عجز و سرگشتگى پيش گيرد در هلاك خود سعى نموده باشد و پيش خلق و خدا معذور نباشد دل مترسانيد و جنگ را آماده باشيد جماعتى از عجم كه مدّتى در ميان ايشان بنيك معاشى مشهور بودند چون ديدند كه رأيهاى ايشان مختلفست پنداشتند كه سخن ايشان بىغرض شنوند ايشانرا آگاه كردند و گفتند ما از حال ايشان باخبرتريم و يقين مىدانيم كه حال بچه خواهد رسيد در خصومت تعجيل مكنيد و اين كار را خرد مدانيد سخن ايشان بغرض شنودند و زبان طعن دراز كردند و گفتند اينها جاسوسان ايشانند بحيلت آمده و مىخواهند كه اين مملكت را روزى مغول گردانند عقل برين تدبير مىخنديد و روزگار بر حال ايشان مىگريست و چون نصيحت نيكخواهان مفيد نيامد قرار\r\n\r\n","description":"","footnote":"","page_name":" 225 ","page_number":258},
  {"content":"\r\n\r\nبر ان دادند كه از شهر بيرون نروند و پناه به ديوار و بارو و حصار آورند و به زخم تير و ناوك جواب خصم گويند و الحقّ اگر برين فكر ثبات نمودندى قضيّه دراز شدى و لشكر بتنگ آمدى امير صاحب‌قران را ازين حال خبر شد رأى روشن و عقل دوربين را وزير و مشير ساخته دست در دامن نصرت ايزدى زده در توجّه تعجيل نفرمود و مقدار دوروزه راه بيك هفته پيش آمد هر روز يك فرسخ يا بيشتر كوچ مىفرمود و چون فرود مىآمدند اشارت مىشد تا حوالى لشكر خندق كشيده گاوسپر و تورها پيش مىكشيدند تا خصمان پنداشتند كه مگر در پيش آمدن انديشهء دارند و قوّت و شوكت چنان نيست كه زود زود در توانند آمد بدين‌سبب دليرتر شدند و آن عزيمت كه اندكى بصواب نزديكتر بود ترك كردند و بر قوّت و شوكت خود اعتماد زيادت كرده و از شهر بيرون آمده فرود آمدند و خيمه و خرگاه برافراشتند و ندانستند كه [ بيت 
  ]\r\n چو قطره بر ژرف دريا برى * بديوانگى ماند اين داورى \r\nدر ان روز اميرزاده سلطان حسين بهادر كه از فرزندان عزيز امير صاحب‌قرانست با نوكرى چند خاصّه بقراول رسيد و با وجود آنكه ايشان بغايت بسيار بودند مردانگى نموده بر ايشان تاخت و داد مردى داد سه كس از ايشان دستگير گردانيد و گردن و دست‌بسته بيرون آورد و باقئ لشكر چون آن ضرب دست ديدند بهزيمت رفتند و هم درين روز اميرزاده ابو بكر بهادر كه هم فرزند فرزندست با مقدار شصت كس پيش رفته لشكرى بىعدد در برابر ايشان درآمدند و جنگى سخت پيوستند و عاقبت از طرفين بقايم ريختند و هريك بجاى خود بازگشتند روز ديگر باز مردان كار و بهادران روزگار در برابر دشمن ايستادند و داد مردى و مردانگى دادند روز سيم چون صبح صادق بدميد امير صاحب‌قران لشكر منصور را آراسته جاونغار و براونغار را بر وجهى هرچه خوبتر مرتّب ساخت و امراى بزرگ و نامداران لشكر را هريك در مقام خود بازداشت و بنفس مبارك خود در كوكبهء نصرت و ظفر در قول لشكر درآمد و يك صفّ پيلان آراسته بجيبه و سلاح با مردان كارى در برابر داشت راستى از هيبت و بيم آن حال دلهاى مبارزان در سينه طبيدن گرفت و از هيبت و ترس آن عقلها خيره و رأيها تيره شد و يك تومان مرد دلاور كارى از دست راست بر پشتهء بازداشت و با ايشان قرار داد كه اگر دشمنان نيز منهزم شوند و بگريزند ايشان جاى خود نگاه دارند و حركت ننمايند درين حال اميرزاده ابو بكر بهادر از دست راست با نوكران خاصّه بر دشمن راند و بضرب نيزه و تير و گرز و شمشير ايشانرا در پيش كرد و از طرف\r\n\r\n","description":"","footnote":"","page_name":" 226 ","page_number":259},
  {"content":"\r\n\r\nجاونغار اميرزاده سلطان حسين بهادر حمله كرد و امير جهانشاه در عقب او درآمد و بمعاونت ايزدى دشمن روى بگريز نهاد امّا هنوز فكر آن داشتند كه باز جمع شوند و حمله كنند امير صاحب‌قران بنياد جنگ سلطانى نهاد و بنفس خود متوجّه شد حلبيان چون بسيارئ آن لشكر بديدند حيران و عاجز شدند و غير از گريختن چارهء ديگر ندانستند و بناچار پشت دادند لشكر منصور در عقب ايشان لغام‌ريزان شده تاخت كردند و چندان سوار و پياده بقتل آوردند كه از كشتها پشتها برآمد و شارع و دروازهء حلب از مقتولان مالامال شد چنانچه سواران بر سر كشتگان مىگذشتند و اسپ و استر بدشوارى مىرفت لشكرها كه از اطراف جمع شده بودند بجانب دمشق گريختند لشكر منصور نكاولى كرده بسيارى از ايشان بتير و شمشير بقتل آوردند و آنها را كه زنده ماندند از اسپ انداختند و چندان خواسته و چهارپايان بغارت بردند كه محاسبان چالاك از شمار آن عاجز آيند و باقئ لشكر شهر را مسخّر كرده غارت كردند و خلق را اسير گرفتند و چندان زر و مال و قماش بيغما بردند كه در وهم نگنجد و در شمار نيايد سودون و تيمورتاش در قلعه در آمدند و بر احكام و بلندئ آن اعتماد كردند و آن قلعه از جملهء قلعهاى نامدارست خندقى در عرض سى گز تخمينا بغايت فراخ كه اگر خواستندى كشتيها در ان بگرديدى و خاك‌ريز قلعه بلند به مقدار صد گز تخمينا و بالاى اين بارو و برجها به سنگ گردانيده و آن خاك‌ريز چنان تيز كه پياده بر وى نتوانستى رفت چون بدان قلعه مستظهر شدند و لشكر را اختياط كردند و بسيارئ ايشان بديدند فكر فاسدشان زيادت شد نقاره زدند و رعداندازى آغاز كردند و در برابر قلعه امير صاحب‌قران بر بساطى شاهوار متمكّن نشسته رأى روشن را بتسخير آن موضع مشغول گردانيد و لشكر را اشارت كرد تا پيرامون خندق نزول كردند و به زخم تير نگذاشتند كه كسى از دشمنان سر از برج بيرون تواند كرد و عمله و چاخورگانرا فرمان شد تا بيك شب حوالئ خندق را چون غربال سوراخ كردند و از آب گذشته بر روى آن خاك‌ريز چون كبگ بر دويدند و در تك قلعه كه به سنگ خارا استوار كرده بودند نقب آغاز نهادند و در ان وقت اين بنده بعزيمت سفر حجاز به شهر حلب رسيده بود و بدست جمعى اسير شده حالتى عجيب مشاهده كردم كه ذكر آن درين محلّ مناسب است و آن‌چنان بود كه اين بنده بر بامى برابر در قلعه ايستاده بودم و در صنع آفريدگار و جلادت اين مردم تماشا مىكردم ناگاه ديدم كه در قلعه باز شد و پنج نفر مرد مردانهء مسلّح بيرون آمده بر چاخورگان تاختند چاخورگان چون واقف شدند از ميانهء نقب بيرون آمده از زير روى به بالا كردند و آن پنج سوار را به زخم\r\n\r\n","description":"","footnote":"","page_name":" 227 ","page_number":260},
  {"content":"\r\n\r\nتير تاخته بر زمين دوختند فرياد در اهل قلعه افتاد و ايشان طنابها در ميان بسته بودند و سرهاى طناب بدست مردانى كه در قلعه بودند داده ايشان ريسمانها بكشيدند و ايشانرا ندانم زنده يا مرده به بالا بردند و ديگر كس را زهره نبود كه از سوراخ برجها نگاه كردى تا بيرون آمدن چه رسد اهل قلعه از هيبت بلرزيدند و دانستند كه با حكم الهى ستيزه كردن و با دست قضا بسرپنجهء زور بر پيچيدن نه كار عاقلان است و نه مقدور خردمندان جهانيان درين انديشه بودند كه از امير صاحب‌قران رسول رسيد و مكتوب رسانيد حاصل مكتوب نصيحت آن غافلان بود كه تأييد حقّ تعالى جهانرا مسخّر حكم ما كرده است و ارادت بارئ عزّ و علا ممالك عالم را بقبضهء اقتدار ما سپرده حصنها لشكر ما را مانع نيست و حصارها خشم ما را دافع نه اگر بر جان خود ببخشاييد شما را به باشد و الّا در قصد خود و اهل و عيال خود سعى كرده باشيد چون دانستند كه چارهء نخواهد بود سودون و تيمور تاش با قضاة و ائمه و بزرگان كليد قلعه و خزاين بر داشتند و دروازه گشاده به حضرت آمدند و روى عجز و مذلّت بر آستان شفاعت نهادند امير صاحب‌قران فرمود تا سودون و تيمورتاش را زنجير كرده محبوس گردانيدند و اموال و خزانهاى قديم و جديد چه آنچه پادشاهان پيشين آنجا نهاده بودند و چه آنچه بزرگان شهر بدانجا نقل كرده مجموع در تصرّف نوّاب ديوان اعلى آمد و چنانچه از مكارم نفوس پادشاهان زيبد كه بتيغ جهان گيرند و بسر تازيانه بخشند آن اموال و اسباب بر امرا و لشكريان تفرقه فرمود و بقيّهء خزاين و اموال در قلعه گذاشت و آن را بسيّد عزّ الدين ملك هزارگرى و شاه شاهان ابو الفتح كه امير و لشكركش سيستان و زاولست و موسى توىبوغا شيخ سپرد و پيش ازين امير سليمانشاه بهادر و اميرزاده رستم بهادر و امير سونجك با امراى معتبر بايلغار بجانب شهر حمى فرستاده بود ايشان حصار شهر را گرفته بودند امّا قلعه بغايت حصين بود و ميسّر نمىشد چون حضرت امير صاحب‌قران از قضيّهء حلب فارغ شد روى بجانب حمى آورد و سه قلعه و قلعچهء ديگر در راه بود بصدمهء لشكر نام‌دار مجموع مسخّر شد و چون چتر دولت بر ان ولايت سايه انداخت و از بالاى قلعه بسيارئ آن لشكر و شوكت و عظمت مشاهده كردند جز انقياد چارهء نديدند با پيش‌كش و تنسوقات بسيار پناه باميرزاده پير محمّد و اميرزاده ابو بكر و اميرزاده رستم و امير سليمانشاه بهادر بردند و ايشانرا شفيع ساختند از خون ايشان در گذشت و مجموع محصول آن مملكت را بدين امرا كه ذكر كرده شد بخشيد و بواسطهء آنكه امراى بزرگ را هنوز در عزيمت دمشق فتورى بود بيست روز آنجا توقّف افتاد\r\n\r\n","description":"","footnote":"","page_name":" 228 ","page_number":261},
  {"content":"\r\n\r\nو درين مدّت لشكر در رفاهيّت و نعمت گذرانيدند و درين اندك زمان ديوان‌خانهء به جهت نزول امير صاحب‌قران بنا كردند كه بماهها استادان ماهر از عهدهء آن بيرون نيامدندى و امرا و اركان دولت نيز به جهت خود خانها ساختند و شهرى ديگر از نو پرداختند باز امرا بعزّ عرض رسانيدند كه لشكر را يراق و ترتيب لايق نيست و دشمنان با لشكرهاى بسيار و اسپان آسوده در خانهاى خود نشسته‌اند مبادا چشم‌زخمى رسد يا قضيّه دراز گردد و لشكر بىطاقت شوند اگر رأى جهانگشاى مصلحت فرمايد بجانب ساحل درياى طرابلس كشيم و اين زمستان لشكر آنجا آسايش يابند بهار را متوجّه شده از سر قوّت و شوكت بدفع دشمنان مشغول شويم امّا هيهات [ مصراع 
  ]\r\n قضاء جرى و كتاب سبق \r\nتقيدير بارئ تعالى كار بتدبير ايشان نگذاشت و اين سخن در سمع اشرف جاىگير نيامد و بندگى حضرت بجانب شهر حمص توجّه فرمود يكى از امراى بزرگ قراول بود پيشتر به شهر رسيد و مردانرا نصيحت كرد و از بدئ عاقبت مخالفت بترسانيد نصيحت او قبول كرده چون ركاب همايون آنجا رسيد با انواع خدمات و پيش‌كشها بيرون آمدند عاطفت پادشاهانه شفيع ايشان شده مجموع را مرحمت كرده بخشيد\r\n\r\nذكر توجّه بندگى حضرت به شهر بعلبكّ\r\nبندگى حضرت از انجا كوچ كرده متوجّه شهر بعلبكّ شد و با آنكه آن شهر بغايت حصين بود و بنياد آن از سنگهاى بغايت بزرگ و گويند در زمان سليمان عليه السلام بنياد كرده‌اند و از غايت بزرگى سنگها و عمارتهاى آن مىگويند كه جنّيان ساخته‌اند آن نيز بفرّ دولت ابد پيوند بىهيچ تعب مسخّر شد و بسيارئ نعمت و ميوه و غلّهء آن نهايت نداشت از جمعى استماع افتاده كه يك سنگ از سنگهاى آن‌كه در ديوار حصار به كار برده‌اند بيست و پنج گز درازى دارد و بالا نه گز و پهنا چون در ديوار است خداى داند كه چندست و چون آن شهر نزديك كوه افتاده سرما و برف بغايت بود توقّف بسيار نرفت و عزيمت زيارت روضهء مطهّرهء نوح نبى عليه السلام فرموده استعانت خواسته متوجّه دار الملك دمشق شد\r\n\r\n","description":"","footnote":"","page_name":" 229 ","page_number":262},
  {"content":"\r\n\r\n\r\nذكر فتح شهر دمشق\r\nپيش ازين جماعتى كه از لشكرگاه حلب گريخته بودند و بدمشق آمده متواتر بوالئ مصر مىفرستادند و او را بر توجّه بجانب دمشق ترغيب مىدادند بنابران لشكرهاى متفرّق را جمع گردانيده با شوكت و قوّتى تمام و لشكرى بىاندازه بجانب دمشق آمد و شهر را سخت كرده به ترتيب جنگ و برابرى مشغول شد و درين ميانه سه نفر مرد فدايى را با دشنهاى زهرآلود بطريق ايلچى به حضرت امير صاحب‌قران فرستاد تا در وقت اداى رسالت فرصت نگاه داشته قصدى پيوندند آن مفسدان تقبّل كرده به حضرت آمدند و اداى رسالت كرده چند بار مجال يافتند امّا حمايت حقّ امير صاحب‌قران را در پناه حفظ خود نگاه داشته دست ايشانرا از ان كيد و مكر بسته گردانيد و صورت حال ايشان بر اركان دولت ظاهر كرد تا ازيشان در گمان افتادند و حال ايشان باز جستند دشنهء زهرآلود در ساق موزه يافتند بضرورت بگناه خود معترف شدند امير صاحب‌قران سجدهء شكر بتقديم رسانيد و حمد و سپاس حضرت بيچون بجاى آورده صلات و صدقات بمستحقان رسانيد و فرمود در ياساق و قواعد ما ايلچى كشتن رسم نيست امّا اين يك كس مفسد و فتّان است و بفتوى شرع كشتن او مباح است بفرمود تا او را بكشتند و به آتش بسوزانيدند و آن دو را كه اسم رسولى داشتند بگذاشتند و در عقب سوار گشته بىتوقّف متوجّه دمشق گشت و فرمان شد كه لشكرهايى كه در اطراف پراگنده بودند جمع شدند در ميانهء ماه جمادى الآخر سال هشتصد و سه كوچ كرده بر سر پشتهء بلند فرود آمد قراولان برهم زدند و از قراول دمشق بسيارى بقتل آمدند و بعضى را گرفته به حضرت آوردند فرمان شد تا همه را بتيغ گذرانيدند باز كوچ كرده بر جانب راه مصر از قبلئ دمشق كه صحرايى فراخ و گشوده بود و طولانى نزول فرمود و فرمان داد تا در پيش لشكر حصارى بلند بقدّ يك مرد از سنگ برآوردند و خندق كندند و قراول از يمين و يسار و قلب و جناح بيرون كرده پيش فرستاد و از تومانات و هزاره و صده قوشونهاى پياده و سوار بيرون آوردند تا در شب پاس دارند و از شرّ دشمن محافظت نمايند درين اثنا صورتى غريب واقع شد و اميرزاده سلطان حسين بهادر كه بارها ذكر مردانگئ او\r\n\r\n","description":"","footnote":"","page_name":" 230 ","page_number":263},
  {"content":"\r\n\r\nرفته بفريب و غرور جمعى مفسدان و اوباش هرجايى روى گردانيده بر سبيل چاپخون به طرف دمشق توجّه نمود او را بحرمت و آيين سلاطين در شهر بردند و مقدم او را باعزاز و اكرام تلقّى نمودند و از موافقت او خرّم و شادمان شدند و آن را مقدّمهء نصر و ظفر پنداشتند و الحقّ بوجود او ايشانرا استظهارى تمام حاصل شد و والئ مصر اعزاز او بيش از حدّ و اندازه كرد چون دو روز برين گذشت امير صاحب‌قران از مردم عاقل كارديده رسولى بوالئ مصر فرستاد مضمون رسالت آنكه عزيمت حزم ما در كارها دانسته‌ايد و همّت عالئ ما در قضايا شناخته و دامن‌گير مردان در امور غيرت و ناموس است و مطلوب پادشاهان از گرفتن مملكتها جز اين نه آرى [ مصراع 
  ]\r\n همه كار جهان ناموس و نام است \r\nبكرّات اطلاميش را طلب داشتيم نفرستاديد و تعلّل و تهاون در ان باب بمرتبهء رسانيديد كه عنان عزيمت ما را بدين جانب گردانيد [ بيت 
  ]\r\n ستيزه بجايى رساند سخن * كه ويران كند خاندان كهن \r\nو با اين‌همه اگر از عاقبت كار بينديشيد و بفرستادن او قضيّهء گذشته را تدارك نماييد دربارهء خود نيكى كرده باشيد و منّت بر اهل و عيال خود نهاده و نيز با ما در دوستى گشوده شود و عرض و مال و ملك و منال را از آسيب لشكر جرّار ما نگاه داشته بخلاف گذشته مقدم ايلچى را باعزاز پيش آمدند و مراسم تعظيم و بزرگ‌داشت بجاى آوردند و درين ميانه رعداندازان و چرخ‌گشايان و ناوك‌زنان و آنچه ازين جنس مردم باشد برو عرض مىكردند و نمىدانستند كه ازين قبيل بيشتر از ده هزار مرد كارآزموده در اوردوى امير صاحب‌قران هستند القصّه در آخر ايلچى از مردم حسابى با او روانه گردانيده تقبّل نمودند كه تا پنج روز ديگر اطلاميش را بفرستيم و اگر امير صاحب‌قران من بعد با سر عنايت آيد آنچه طريقهء فرمان‌بردارى باشد بجاى آريم و بدانچه در توان ما گنجد رضاى مبارك او بطلبيم و چون ايلچى ببساطبوس رسيد چنانچه از مكارم ملوك سزد او را بنواخت و تشريف و صلات مخصوص گردانيد و وعدهاى نيكو داده خوش‌دل بازگردانيد مردم ببنياد اين صلح بغايت شادمان شدند درين اثنا يورتچيان بعزّ عرض رسانيدند كه اين موضع كه منزلگاه چندروزه است از علف خالى شد و در طرف شرقئ دمشق ( 25 ) آب و علف بسيارست اگر درين چند روز كه ايشان مهلت طلبيده‌اند بدان طرف كوچ كرده شود مناسب باشد و چهارپايان بياسايند حكم شد تا بدان طرف كوچ كنند و چون اين لشكر گران در حركت آمدند و بارئ تعالى مىخواست كه حكم قضاى خود\r\n\r\n","description":"","footnote":"","page_name":" 231 ","page_number":264},
  {"content":"\r\n\r\nبر ايشان براند بتجديد دماغهاى ايشانرا بدست وسوسهاى شيطانى و فكرهايى كه دليل جهل و نادانى باشد باز گذاشت تا جازم شدند برانكه لشكرى چنين جرّار از ايشان روىگردان مىشوند لشكر دمشق بدين تصوّر و غرور فريفته شدند و گفتند اكنون كه ايشان در كوچ‌اند فرصت غنيمت مىبايد دانست كه در چنين حالى از ضبط لشكر و رعايت قلب و جناح و آراستن صفّها عاجز خواهند بود اگر اين فرصت از دست ندهيم و با حشرى عظيم باتّفاق پشت ايشان بگيريم هرآينه ظفر ما را باشد و تا روز قيامت اين نام ما را بس بود تقدير ايزدى بر تدبير ايشان افسوس مىكرد و اجل بر امل ايشان مىخنديد و نمىدانستند كه در پس پردهء غيب صورت نصرت امير صاحب‌قران روى خواهد نمود و از هلاك لشكر شام صبح دولت او خواهد دميد [ بيت 
  ]\r\n بگيتى كه داند بجز كردگار * كه فردا چه بازى كند روزگار \r\nبنابرين فكر فاسد لشكر شام تمامى سوار شدند و عوامّ دمشق هركه در خود اندك قوّتى مىديد بموافقت ايشان بيرون آمدند الحقّ مجموع صحراهاى دمشق از سوار و پياده مالامال شد سواران مجموع جيبها و سلاحهاى مكمّل پوشيده و عوامّ الناس دست بقبضهء كمان و خنجر كشيده و بسيارئ ايشان بحدّى رسيد كه عاقلان تجربت يافته و مبارزان كارديده در ان متفكّر شدند و نزديك بود كه سررشتهء اختيار مردان دلاور از دست برود تا بمردم زيردست چه رسيدى امير صاحب‌قران چون شكستن عهد و عدم وفاى ايشان مشاهده كرد دانست كه بىدولتى دامن ايشان گرفته است و بىسعادتى گردن ايشان در چنبر ادبار انداخته پناه بدولت آزموده آورد و دل به حضرت كردگار قوى داشته با مقدار پنجاه نفر از خواصّ ملازمان بر بالاى پشتهء برآمده فرود آمد و فرمود تا خوان بگستردند و طعام بكشيدند و از سر آن پشته تغافل‌كنان نظارهء لشكر شام مىفرمود و تعلّل مىنمود چندانكه لشكر جاونغار بتمامى برسند و درين اثنا لشكر شام نيز نزديك رسيدند امير صاحب‌قران مقدّمه و قراول و منقلاى تعيين فرمود و بعضى از ان مردان مرد را كه در ركاب او بودند بفرمود تا هريك صد مرد از جاونغار و براونغار و قول اختيار كرده بمعاونت ايشان روان شوند بر موجب فرموده بتقديم رسانيدند و باقئ لشكر منصور را فرمود تا پشت بر كوه آورده هريك جاى خود نگاه داشته فرود آمدند و در ساعت خيمه و خرگاه برافراختند و چترها را بال بگشودند و بر قاعدهء كه پيشتر ذكر رفته در پيش خود از سنگ حصارها برآوردند و سواران مجموع جيبه‌پوش گروه گروه بل كوه كوه پيش رفتند و صفّها آراسته در برابر ايستادند پس به حكم فرمان از\r\n\r\n","description":"","footnote":"","page_name":" 232 ","page_number":265},
  {"content":"\r\n\r\nيمين و يسار بيكبار بر دشمن حمله كردند و بضرب بازوى مردى و نيروى ساعد سعادت آن جمع بىحدّ و لشكر بىاندازه را تا كنارهء باغات و عمارات دمشق براندند و بيرون از اندازه ازيشان بقتل آوردند و بسيارى اسير و مقيّد گردانيدند و كشتگان پياده را خود حساب نبود و درين روز بفرّ دولت قاهره عساكر منصوره در صفّ كارزار بسلطان حسين رسيدند و مىخواستند كه قصد او كنند بالضروره تعريف خود واجب ديد چون بشناختند وظيفهء ادب رعايت كرده او را گرفته به حضرت آوردند از انجا كه مكارم ملكانه و عواطف پدرانه باشد هرچند از سر گناه او درگذشت امّا جهت رعايت ياساق و قواعد پادشاهى بحبس و قيد او اشارت فرمود و بعد از چند روز بشفاعت اميرزاده شاهرخ بهادر او را از قيد اطلاق كرده بخلعت و سيورغال مخصوص گردانيد روز ديگر چون صبح صادق بدميد لشكر منصور از ان مقام كوچ كرده نزديك باغات دمشق فرود آمدند و از تورها و گاوسپرها و سه‌پايها گرد خود حصارى ساختند و از آب جوى خندقها پرداختند و چون از ان فارغ شدند حكم شد تا مجموع سواران از پل گذشته در مقابلهء دشمن صفّ كشيدند و يمين و يسار و قلب و جناح بياراستند و لشكر دشمن با آنكه بسيار بودند و سوار و پيادهء بىحدّ داشتند و آلات و اسباب جنگ بىنهايت امّا از بيم و هراس جنگ گذشته بغايت انديشناك بودند و در قلق و اضطراب افتاده يك‌يك و ده ده مىگريختند والئ مصر با امرا مشورت كرد كه وظيفهء وقت چيست بعضى گفتند اگرچه چشم‌زخمى رسيد و بسيارى از ما كشته و گرفتار گشت امّا به حمد الله شهر و حصار بر قرارست و مردان كارى بسيار ثبات قدم نماييم و جنگ را آماده شويم و شهر و قلعه را نگاه داريم بعضى از عقلاى كارديده و اميران تجربت‌يافته گفتند عقل خود را بازى دادن كار دانايان نيست در حالتى كه اين جماعت بىرعايت ضبط و محافظت رسوم و آيين هر يك با ايل و ايرختاى خود كوچ مىكردند و شما بدان ترتيب و تجمّل پشت ايشان را گرفته ديديد كه حال بچه رسيد اگر عاقليد بدان اعتبار گيريد و من نجا برأسه فقد ربح بر خود خوانيد يعنى هركه از مقام خطر سر خود بسلامت بدر برد سود كرده باشد فرصت غنيمت دانيد و شب را لباس سلامت خود سازيد و راه مصر پيش گيريد جمعى بسيار از لشكر در شهرند و عوامّ الناس از بهر نفس و اهل و عيال خود مىكوشند اگر قضيّه پيش رود مقصود حاصل و الّا بارى ما بسلامت خلاص يابيم همگنان را اين سخن موافق آمد و به جهت تسكين لشكر و زيادتئ مجال گريز والئ مصر ايلچى فرستاد كه اين معنى كه واقع شد از ما نبود از جمعى جاهلان و عوامّ الناس صادر شد ما بر همان\r\n\r\n","description":"","footnote":"","page_name":" 233 ","page_number":266},
  {"content":"\r\n\r\nقوليم كه كرده‌ايم بندگئ امير نزول فرمايد فردا آنچه مطلوب باشد بجاى آوريم و عذر گذشته بخواهيم و همان صورت كه پيش ازين بحث رفته بود در باب صلح و دوستى مقرّر گردانيم درين حال لشكرها سوار شده بودند حكم نافذ شد تا همه فرود آمدند و چون شب بنيمه رسيد والئ مصر با اكثر امرا و اركان دولت روى به راه گريز آورده متوجّه دار الملك مصر شدند لشكر منصور چون ازين حال خبردار شدند در عقب ايشان نيكاميشى كرده تاخت كردند و اميرزاده سلطان حسين بهادر و اميرزاده رستم بهادر و امير شيخ نور الدين و امير شاهملك و امير سونجك و امير الله‌داد با اميران و بهادران ديگر در عقب روان شدند و بيشتر آن لشكر را پياده ساختند و بعضى را بقتل آوردند باقئ لشكر مال و جيبه و اسپ و استر و شتر و جمّازه بينداختند و جان بسلامت بيرون بردند و گفتند [ مصراع 
  ]\r\n گريز بهنگام پيروزيست \r\nو چون لشكر منصور بپيروزى و ظفر بازگشتند حكم شد تا مجموع كوچ كرده به ترتيب و آيين مقرّر بيرون دمشق رسيده در ميان باغستان درآيند و دمشق را در ميان گيرند چنان كردند و بيرون شهر را كه بحقيقت نيمهء دمشق آن بود هم در روز گرفتند و چندان از مال و خواسته و سلاح و اسپ و استر و اصناف قماشها و انواع متاعها بتاراج بردند كه محاسبان چالاك از شمار بعضى از ان عاجز آيند و غلّه و ميوه و آنچه ازين قبيل باشد خود نهايت نداشت لشكر منصور در رفاهيّت و آسايش افتادند و از باغات كوچ كرده در خانهاى بيرون شهر فرود آمدند و امير صاحب‌قران عزيمت زيارت امّ سلمه و امّ حبيبه رضى الله عنهما كه از حرمهاى محترم رسولند صلّى الله عليه و سلّم و زيارت بلال حبشى رضى الله عنه سوار شده از ان مقامات شريفه استعانت نموده بازگشت و در خانهء سلطان مصر قصر ابلق نزول فرموده اهالئ دمشق در قلق و اضطراب افتادند و قضاة و ائمه و بزرگان بتضرّع و انقياد بيرون آمدند و تنسوقات و پيش‌كشها پيش كشيدند و در دروازه گشوده مال امانى قبول كردند و چند روز جهت اداى آن مال مهلت طلبيدند امّا امرا و لشكريان كه در قلعه بودند بحصانت آن استظهار نموده مخالفت مىورزيدند و رعد و ناوك و منجنيق و عرّاده كار مىفرمودند و تير مىانداختند و الحقّ قلعهء بود در غايت حصانت و نهايت استوارى بناى وى از زير تا بالا بسنگهاى عظيم برآورده و بغايت بلند و اعتمادى ساخته و خندقى فراخ گرد وى در غور سى گز و عرض بيست گز تخمينا در جايى چنان سخت مردان مرد و حريفان ميدان نبرد به زخم تير و ناوك\r\n\r\n","description":"","footnote":"","page_name":" 234 ","page_number":267},
  {"content":"\r\n\r\nو قارورهاى نفط و غير آن نمىگذاشتند كه هيچ آفريده پيرامون قلعه تواند گشت امير صاحب‌قران برأى روشن و عقل دوربين در ان باب فكرها فرمود و آخر حكم نافذ شد تا اميرزاده اميرانشاه بهادر و اميرزاده شاهرخ بهادر و اميرزاده سلطان حسين بهادر و اميرزاده پير محمّد بهادر و اميرزاده خليل سلطان بهادر و از امراى بزرگ امير شيخ نور الدين و امير شاهملك و برندوق و على سلطان پيرامون قلعه به ترتيبى كه مقرّرست فرود آمدند و سر كارها تعيين كرده بنقب زدن و منجنيق ساختن مشغول شدند و از چوب و سنگ و تورها حصارى گرد خندق برآوردند عمله و چاخورگان بحدّى كه بالاتر از ان تصوّر نتوان كرد به كار مشغول شدند و هرچند از بالاى قلعه قارورهاى نفط و سنگ مىانداختند و تير و ناوك بر مثال باران مىباريدند اين امراى نامدار و جوانان كارزار از ان باك نداشتند و تورها در سركشيده پيش مىرفتند و سرهاى نقب تعيين مىكردند و منجنيقها از اطراف بر پاى كرده بهر يك سنگ كه از كفّهء منجنيق روانه مىشد خلقى هلاك مىگشت يا عمارتى خراب مىشد و آن خيره‌رويان هنوز با خود نمىآمدند و مىپنداشتند كه بجلادت و خيرگى چنين كارى بزرگ با لشكرى بدين گرانى و صاحب‌قرانى بدين رأى و تدبير و اين قوّت و شوكت پيش توان برد هيهات تضرب فى حديد بارد آهن سرد كوفتن و بتمنّاى محال خود را فريب دادن نه كار عاقلان باشد درين اثنا بر رأى رزين امير صاحب‌قران صورتى روى نمود و با امرا و اركان دولت فرمود كه هميشه بسمع ما مىرسيد كه اين مملكت چون مدّتى در تحت حكم معاويه و يزيد بوده و ايشان هميشه با اهل بيت مصطفى صلّى الله عليه و سلّم بتخصيص با داماد و برادر رسول يعنى علئ مرتضى و فرزندان خاتون قيامت فاطمهء زهرا رضوان الله عليهم اجمعين عداوت ورزيده و آنچه توانسته از جنگ و قتل و اسير گرفتن دربارهء ايشان بتقديم رسانيده و اهل شام با ايشان در ان معنى ؟ ؟ ؟ موافق بوده بر ان اعتقاد تعجّب مىكردم كه چگونه طايفهء از امّت بهترين پيغمبران باشند و بنور هدايت او از ظلمت ضلالت رهيده و از شرك كه زندان دوزخست باسلام كه بستان بهشت است رسيده با خاندان او چنين بيداديها كنند اكنون آن نقل بتحقيق پيوست چه مىبينم كه در شهرى بدين عظيمى به جهت هوا و هوس خود اين‌همه عمارات عالى و خانهاى بلند و مواضع خرّم و باغهاى دلگشا و قصرهاى سر بر آسمان كشيده ساخته‌اند و به جهت حرمهاى مبارك رسول صلّى الله عليه و سلّم كه اينجا آسوده‌اند نه از روى مروّت و نه از راه دين‌دارى مردى را همّت آن نبوده كه بر سر ضريح مبارك ايشان چهارديوارى برآورد تا بقيّه و عمارات عاليه چه رسد چگونه بر قومى چنين حضرت عزّت بلا نفرستد\r\n\r\n","description":"","footnote":"","page_name":" 235 ","page_number":268},
  {"content":"\r\n\r\nو بعقوبت گرفتار نگرداند پس اشارت فرمود تا بر ان دو مزار مبارك دو گنبد بنا كنند و اميرزاده ابو بكر و اميرزاده خليل سلطان و از امرا امير شيخ نور الدين و على سلطان و منكلى خواجه را بدين كار تعيين فرمود در مدّت بيست و پنج روز دو گنبد عالى از سنگ سپيد برآوردند درين اثنا قضاة و ائمّه و بزرگان بيرون آمدند و مبالغت كردند كه ما از عهدهء تحصيل مال امانى بيرون نمىآييم ملتمس آنست كه بعضى از امرا به تحصيل آن نامزد شوند بر موجب فرمان امير شيخ نور الدين و امير شاهملك باندرون شهر رفتند و به تحصيل مال و ساختگئ مهمّات ديگر مشغول شدند و چون امير صاحب‌قران از انجا كه صدق نيّت و صفاى اعتقاد او بود نمىخواست كه خرابى باحوال مسجد بنى اميّه راه يابد جماعتى را بدين كار تعيين فرموده بود كه آن موضع را محافظت واجب دانند ناگاه بىخبر و اختيار مردم آتش در شهر دمشق افتاد و چون پيش از ان معهود بوده كه هر سال يك بار يا دو بار در هرجانبى از دمشق آتش افتادى و قضاة و اكابر و اعيان جمع شدندى و بهزار حيلت آتش را فرونشاندندى و بدين‌سبب دايما در دمشق بعمارت مشغول بودندى درين وقت كه آتش افتاد و مردم را مجال فراغت و قوّت دفع آن نبود امرا و وزراى اوردو در نشاندن آن سعيها كردند و بجايى نرسيد و روزبروز زيادت مىشد چه يك طبقهء زيرين آن شهر به سنگ برآورده‌اند و بالاى آن سه طبقه و چهار و پنج طبقه خانهاى عالى همه از چوب ساخته و چون در جايى چنين آتش عامّ شود و اطراف فروگيرد دفع او جز خدا كه تواند كرد درين اثنا امير صاحب‌قران فرمود تا آتش در نقبها زدند سلطان حسين بهادر و التون بخشى كه بر جانب برج غربئ قلعه بودند عمله را فرمودند تا آتش در انداختند برجى عظيم از قلعهء دمشق فرود افتاد و راهى بزرگ در حصار پديد آمد بهادران لشكر خواستند كه در حصار درآيند ناگاه نيمهء ديگر از ديوار بيفتاد و گرد و غبارى عظيم برآمد و لشكريان بازنشستند اهل قلعه فرصت ديدند و آن رخنه را باز محكم گردانيدند و ليكن خوف و هراسى تمام در دل ايشان راه يافت و از عجز و اضطرار روى بمسكنت و زارى آوردند و با اين‌همه تعلل مىكردند و جلادت و قوّت آن نداشتند كه دليرى كنند و بيرون آيند باز امير صاحب‌قران فرمود تا در نقبها آتش اندازند چنان كردند يك طرف حصار بيكبار فرود آمد امرا و بزرگان قلعه از سر ضرورت بيرون آمدند و در مقام انقياد و فرمان‌بردارى دروازه گشادند و كليدها پيش آوردند فرمان شد تا جنديانرا بر لشكر بخش كردند و اموال و اسباب فراوان و نفايس و تنسوقات بىپايان كه سالها بود تا در ان قلعه\r\n\r\n","description":"","footnote":"","page_name":" 236 ","page_number":269},
  {"content":"\r\n\r\nكشيده بودند با تصرّف ديوان اعلى آمد پس فرمان شد كه ارباب حرف و پيشه‌وران و غلامان ترك و حبشى و هندى همه بيرون آوردند و باقئ مرد و زن و بزرگ و كوچك را اسير گرفتند و در باقئ نقبها كه مانده بود هم آتش انداختند تا قلعهء بدان عظيمى چنان خراب شد كه اثرى از ان باقى نماند و چون دمشق سوخته شده بود و اهالئ آن‌همه بر صحرا افتاده در آخر ماه رجب لشكر دست بغارت نهادند و اهالئ دمشق را اسير گرفتند و حكم نافذ شد كه كس را نكشند و دست از هلاك مردم بازدارند در غرّهء ماه شعبان امير صاحب‌قران از دمشق كوچ كرده به راه قاره روانه شد و بر شهر حمص گذار فرمود و حكم شد كه اميرزاده سلطان حسين بهادر و اميرزاده خليل سلطان بهادر بر سبيل ايلغار بجانب عنتاب روان شوند و امير برندوق و على سلطان و دولت تيمور و توكل قرقرا را با لشكرى گران از تومونات در عقب ايشان روان فرمود تركمانان در مقابل ايستادند و خواستند كه بكوشش و مردانگى جان از ان بلا ببرند نتوانستند عاقبت روى بهزيمت نهادند و مال‌ومنال و خانه و اسباب و اسپ و استر و گاو و گوسفند بىاندازه بجاى ماندند لشكر با غنيمتى تازه و نعمتى بىاندازه بر لب فرات به حضرت رسيدند و چون بندگئ امير صاحب‌قران از حمى بجانب دمشق رفت باز جمعى فضولى كرده ياغى شده بودند و عمارتى كه پيش ازين ذكر رفته كه جهت مسكن ساخته بودند عاقبت‌انديشى ناكرده خراب كرده بودند چون ركاب همايون آنجا رسيد فرمان شد تا آن شهر را سوختند و مردم را اسير گرفتند و اموال و اسبابى كه مانده بود بتاراج بردند و از انجا به شهر حلب توجّه فرمود امرايى كه ذكر رفته كه در حلب و قلعه بودند ببساطبوس آمدند و آن حصار بدان عظيمى را به دو روز چنان خراب كردند كه اثرى از ان باقى نماند و بقيّهء شهر را كه مانده بود بسوختند و از انجا بكنار فرات كوچ فرمود و از آب گذشته بقلعهء بيره رسيد امير آنجا با پيش‌كش و خدمات پيش آمد عاطفت پادشاهانه او را عفو فرمود و آن شهر و اهالئ آن را ببخشيد و از انجا گذشته عزيمت شكار فرمود چند روز نرگهء عظيم انداختند و اصناف شكارى جمع آمده تا مىتوانستند مىگرفتند و بتير و نيزه مىانداختند و چون نرگه تنگ رسيد چنان بسيار شد كه هركس بدست مىگرفتند خيمها از گوشت شكار مالامال شد و مردم بتنعّم و عشرت مشغول شدند از انجا ركاب همايون كوچ كرده به شهر روحا رسيد بزرگان آن در مقام عجز و انقياد بيرون آمدند دامن مرحمت بر ايشان كشيده ايشانرا ببخشيد و از انجا بر حصارى از حصارهاى ارمن گذشت فرمود تا ديار اسلام را از خبث وجود ايشان پاك گردانيدند و مال‌ومنال ايشان بغارتيدند\r\n\r\n","description":"","footnote":"","page_name":" 237 ","page_number":270},
  {"content":"\r\n\r\n\r\nذكر توجّه امير صاحب‌قران به شهر ماردين\r\nو از انجا كوچ كرده در مقام كامرانى به شهر ماردين رسيد و ملك ماردين پيش ازين در قيد اسر بندگان امير صاحب‌قران آمده بود و مدّتى در قلعهء سلطانيّه محبوس بوده آخر الامر عفو و لطف پادشاهانه در حقّ او فرموده او را از قيد خلاص داده بود و بنوازش و خلعت و انواع تربيت مخصوص گردانيده و عهد و ميثاق مؤكّد كرده كه هر گاه كه رايات همايون حركت فرمايد بر موجب فرمان مطاوعت كرده بهر بندگى كه اشارت رود قيام نمايد درين ايّام كه ذكر رفت و فتح آن ممالك ميسّر شد متوقّع آن بود كه بنفس خود ملازم ركاب همايون بودى و اگر بواسطهء همسايگئ دشمنان مانعى داشتى يكى از فرزندان يا برادران ملازم داشتى چون درين معانى تقصيرات واقع شده بود از افعال بد خود بترسيد و چون رايات همايون به طرف ماردين رسيد اگر هم جلادت نمودى و از سر صدق و اخلاص پيش آمدى جز عاطفت و مرحمت نديدى امّا رسول صلّى الله عليه و سلّم مىفرمايد لن تخرج النفس الخبيثة من الدنيا حتى تسئ إلى من أحسن إليها يعنى نفس بد تا در عوض نيكئ نيكان بدى بديشان نرساند از دنيا بدر نرود بنابرين آن حقوق سابق فراموش كرده كفران نعمت ورزيد و طاعت بعصيان بدل كرد امير صاحب‌قران اميرزاده سلطان حسين بهادر و اميرزاده پير محمّد بهادر و اميرزاده ابو بكر بهادر و امير جهانشاه را با لشكر جاونغار بجانب حصار النجق و ديار گرج فرستاد و با لشكر منصور در حوالئ ماردين نزول فرمود و هرچند ابواب احسان مفتوح داشته صاحب ماردين را از خواب غفلت بيدار كرد و نصيحت فرمود و بوعدهاى خوب و نواخت مخصوص گردانيد بخت بدنچنان دامن او گرفته بود كه از دست گذاشتى و چون آن قلعه در غايت سختى و نهايت حصانت بود و نقب و منجنيق به نسبت با آن مفيد نه و چارهء آن جز محاصرهء دراز كه مدّتى در ان بسر آيد نبود و حوالئ آن علف‌خوارى كه لشكرى چنين انبوه را كافى باشد نبود و بندگئ امير صاحب‌قران را عزيمت جانب بغداد مصمّم بود فرمان شد تا مجموع عمارتها و بازارهاى آن شهر را خراب كردند و هرچه سوختنى بود سوختند و چون از انجا\r\n\r\n","description":"","footnote":"","page_name":" 238 ","page_number":271},
  {"content":"\r\n\r\nروانه شد قلعهء سخت در راه بود اشارت فرمود تا آن را گرفته خراب كنند بزرگان قلعه بتضرّع و عجز پيش آمدند و پيش‌كشها كشيدند و كليد قلعه پيش آوردند مرحمت شامل حال ايشان شد و ايشانرا با اهل و عيال و مال‌ومنال ببخشيد و از انجا تا كنار دجله شكاراندازان مىرفتند و از بسيارئ خرگور و گوزن و آهو رفاهيّتى عظيم در لشكر باديد آمد و همه آسوده شدند\r\n\r\nذكر فتح بغداد\r\nو چون بمباركى بموصل رسيد فرمان شد تا اميرزاده رستم بهادر و امير مضراب و امير رستم بن تغاىبوغا و سونجك با لشكرهاى گزين از تومانات بايلغار بجانب بغداد روانه شدند و تعيين فرمود كه به زودى از احوال بغداد و ايلى و ياغىگرئ ايشان خبر كنيد چون آن لشكر بجانب شرقئ بغداد نزول كردند در بغداد جماعتى انبوه از ترك و عرب جمع شده بودند و در اطراف هم لشكرهاى متفرّق داشتند بقوّت خود مغرور شدند و اعتماد بر بار و حصار كرده بنياد جنگ نهادند اميرزادگان مذكور و امراى نامدار از سر غيرت جنگى مردانه كردند و بيك حمله ايشانرا منهزم گردانيدند و بيشتر ايشانرا بقتل آوردند ضعف و شكستگئ عظيم به حال لشكر بغداد راه يافت و بقاياى لشكر و اهل شهر بغايت عاجز و مضطرّ شدند امّا فرج نامى كه پيش ازين بغايت بىوجود بوده و اكنون صاحب اختيار شده بود دلش نمىداد كه زودزود از سر امارت و بزرگى درگذرد اهل شهر را نيز در معرض قتل و غارت نهاد و در مقام لجاج و عناد بازايستاد و گفت سلطان احمد با من قرار كرده است كه هر لشكر كه آيد مقاومت كن امّا اگر امير صاحب‌قران بنفس خود تشريف دهد شهر بسپار و رعيّت را در تلف مينداز اگر او بنفس مبارك خود بيايد ما همه مطيع و غلاميم و الّا جز جنگ نخواهد بود اميرزادگان و امرا صورت اين حال بعزّ عرض رسانيدند امير صاحب‌قران از راه الطون كوپرى بنفس خود متوجّه بغداد شد و اميرزاده اميرانشاه را از ان طرف دجله روانه فرمود و چون ببغداد رسيدند از اطراف و جوانب آن فرود آمدند و شهرى بدان طول و عرض را چون نگين در حلقه گرفتند و آن شهر\r\n\r\n","description":"","footnote":"","page_name":" 239 ","page_number":272},
  {"content":"\r\n\r\nبغايت محكم بود و خواجه مسعود سبزوارى نيز در وقتى كه از قبل امير صاحب‌قران آنجا حاكم بود در احكام آن كوشيده بود و خندق و برج و باروى آن را استحكامى تمام داده فرمان رسيد تا عمله را بر كار داشته از هرطرف كه امكان نقب بود نقب آغاز كردند اميرزادگان بزرگ مثل اميرزاده اميرانشاه بهادر و اميرزاده رستم بهادر و اميرزاده خليل سلطان و از امرا امير سليمانشاه و امير شيخ نور الدين و امير شاهملك و برندوق و على سلطان و امراى تومان و هزاره و صده و قوشونها سر كارها بر چاخورگان بخش كردند و العجب كه حال بدين مرتبه رسيد و هنوز فرج بىفرجام بيدار نمىشد و مىگفت دروغ مىگوييد اين بندگئ امير بنفس خود نيست آخر الامر جهت تحقيق قضيّه باسم رسالت يكى از مردم معتمد را كه پيش ازين بپاىبوس امير صاحب‌قران رسيده بود بيرون فرستادند تا كيفيّت احوال معلوم كرده ايشانرا اعلام كند چون آن رسول ببساطبوس رسيد و بمواجه با امير صاحب‌قران سخن گفت و شنيد و بخلعت و نوازش مخصوص شده بازگرديد صورت حال و تحقيق آمدن بندگئ امير صاحب‌قران تقرير كرد آن بدبخت اگرچه دانست كه راست مىگويد امّا مصلحت كار خود در ان نديد او را بدروغ متهّم گردانيد و عقل خود را بازى داده و رنجانيده او را در حبس كرد و خود همچنان لجاج مىورزيد و از وخامت خاتمت آن انديشه نمىكرد و چون امير صاحب‌قران جريده با خواصّ امرا بجانب بغداد رفته بود در گمان افتادند كه اگر حضرت امير صاحب‌قران بودى غلبه و ازدحام لشكر چنانچه معهودست بيش ازين بودى چون بر مضمون فكر ايشان اطّلاع افتاد حكم جهان‌مطاع نافذ شد تا اميرزاده شاهرخ بهادر لشكرها جمع كرده به زودى متوجّه بغداد شود بر موجب فرمان لشكر جمع كرده با كثرتى عظيم و لشكرى گران كه محاسب و هم از شمار آن عاجز آمدى متوجّه بغداد شد و چون آن لشكر گران و سپاه بىپايان ببغداد رسيد عرصهء بغداد را با وجود آنكه قريب دو فرسخ دور جوانب او بود چون نگين در حلقه گرفتند و چاخورگانرا امر شد تا بنقب مشغول شدند و چون نقبى را آتش زدندى و ديوار حصار بينداختندى باز از اندرون بخشت پخته و گچ ديوار برآوردندى و به زخم تير و ناوك نگذاشتندى كه لشكر نزديك حصار آيد قريب چهل روز برين گذشت و بندگئ امير صاحب‌قران در مقام تحمّل صبر مىفرمود چند بار عرضه داشتند كه اگر فرمان شود لشكر بيك دفعه حركت كنند و بيك حمله ازين قضيّه فارغ شوند فرمود تعجيل مكنيد باشد كه ازين فعل پشيمان شوند و در مقام اعتذار و انقياد درآيند تا مستحقّ قتل و اسر نگردند\r\n\r\n","description":"","footnote":"","page_name":" 240 ","page_number":273},
  {"content":"\r\n\r\nو اين شهر بكلّى خراب نگردد عاقبة الامر كار ازين درگذشت و در اندرون شهر گرانى و قحط پديد آمد و سپاهيان و مردم بغداد يك‌يك و ده ده خود را از بارو مىانداختند و باركان دولت توسّل جسته بپاىبوس مىرسيدند و بندگئ حضرت بر ايشان ترحّم كرده مىبخشيد و بنوازش مخصوص مىگردانيد چون كار از حدّ درگذشت و ديگر رخصت تعلّل و تهاون نماند بر موجب فرمان اميرزاده رستم بهادر و اميرزاده خليل سلطان بهادر و امير شيخ نور الدين بيست و هفتم ماه ذى القعده سال هشتصد و سه توكّل بر حضرت عزّت كرده روى بجانب حصار نهادند و بر ديوارها نردبانها استوار كردند و طناب انداخته حمله كردند و بيشتر از همه امير شيخ نور الدين بحصار برآمده توغ برافراشت و در عقب او اميرزادگان مذكور برآمدند و شمشير قتل و سياست بركشيدند و بيك دفعه ( 2 ) كوركا و نفير و نقاره و برغو زدند و پيش ازين حكم شده بود تا اميرزاده اميرانشاه بهادر و اميرزاده شاهرخ بهادر بالاى آب دجله را محافظت مىكردند و از ان طرف آب سرتاسر محمّد آزاد و تنكرى بيردى با لشكرى گران فرود آمده پاس مىداشتند و مجال نبود كه هيچ آفريده به طرفى بيرون رود درين حال از جانب غربئ بغداد اميرزاده اميرانشاه بهادر و اميرزاده شاهرخ بهادر و اميرزاده سليمانشاه بهادر و امراى تومان و هزاره و صد و قوشونات و از جانب شمال امير رستم تغاى بوغا و امير شاهملك و امير برندوق و على سلطان و ساير امراى قوشونات بيكبار حمله كردند و ديوارهاى حصار را در خندق ريختند و از اطراف و جوانب در آمدند و پيش ازين بندگئ امير صاحب‌قران فرموده بود تا در زير بغداد بر دجله جسرى بسته بودند و مردان كارئ تيرانداز بر ان معد فرموده چون حال بغداد بدين مرتبه رسيد هركس بهرطرف كه توجّه كرد خود را در ميان لشكر ديد فرياد  أَيْنَ الْمَفَرُّ  از خلق برآمد بالضروره بعضى از بيم جان خود را به آب دادند و چون بدان جسر رسيدند لشكر بتير همه را هلاك گردانيدند و بقيّهء كه در شهر مانده بودند از زن و مرد و پير و جوان يرليغ نافذ شد كه همه را بقتل آوردند چنان كردند و پير هشتاد ساله و طفل هشت‌ساله در بازار قهر و غضب بيك نرخ به كار رفتند باد بىنيازى وزيدن گرفت و كشتئ اعمار را در درياى هلاك و و بال غوطه داد و تندباد قهر برگ و بار وجود ايشانرا بر خاك خسار انداخت و آنچه از صد يكى و از بسيار اندكى بازمانده بود به حكم فرمان همه را اسير كردند و جمعى از علما و صلحا و مشايخ كه توانستند خود را به حضرت امير صاحب‌قران رسانيدند دربارهء ايشان عاطفت فرموده جامه و اولاغ داد و اخراجات تعيين كرده بسلامت بمآمنها رسانيد پس حكم نافذ شد تا عمارات و بازارها\r\n\r\n","description":"","footnote":"","page_name":" 241 ","page_number":274},
  {"content":"\r\n\r\nو خانها و جوامع آن را قاعا صفصفا گردانيدند تا عالميان اعتبار گيرند  إِنَّ فِي ذلِكَ لَعِبْرَةً لِأُولِي الْأَبْصارِ *  آرى فرمان قرآن چنين صادر شده كه  وَ إِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً كانَ ذلِكَ فِي الْكِتابِ مَسْطُوراً  يعنى شهر و ولايت نيست الّا ما كه خداييم پيش از روز قيامت آن را خراب خواهيم كرد يا عذابى سخت بديشان خواهيم رسانيد اين معنى در لوح المحفوظ نوشته شده است و چون حال برين موجب باشد حكم الهى را گردن نهاده در مقام رضا و تسليم بايد گفت [ بيت 
  ]\r\n هرچ از تو آيد خوش بود * خواهى شفا خواهى الم \r\n\r\nذكر بازگشتن امير صاحب‌قران از بغداد و توجّه بجانب تبريز\r\nچون رايات نصرت‌شعار بمباركى و طالع سعد از بغداد مراجعت فرمود به راه كردستان متوجّه صوب تبريز شد و چون صحارئ آق مشهد مخيّم عساكر منصوره گشت سادات و اكابر و اعيان ممالك ايران‌زمين بتخصيص قبّة الاسلام تبريز باستقبال رايات همايون آمده ديده بغبار ذرور مواكب مبارك منوّر گردانيدند و علما كه اشراف الناس و دين و ملّت را اساس‌اند در مجالس متعدّد بمباحث علمى و مسايل شرعى پايهء سرير اعلى را بذروهء قبّهء سما رسانيدند بعواطف و انعام و نوازش و اكرام مخصوص شدند و از انجا رايات همايون بجانب اوجان نهضت فرمود و چند روز بوجود مبارك كوشك غازان غيرت غرف جنان ورشك روضهء رضوان گشت و از انجا روى رايت اقبال بايمن سعد و اسعد فال متوجّه دار الملك تبريز شد عرصهء آن ملك بعزّ قدوم خدايگانى قدم بقدم فراز مبانئ افلاك نهاد و بغور حال رعايا و ضعفا رسيده انصاف از ظالمان ستده داد مظلومان داد و خواصّ و عوامّ را ببذل و انعام و لطف و اكرام نواخته عازم صوب گرجستان گشت تا مجدّدا روى شمشير را به خون اعداى دين گلگون گرداند و رجس وجود پليد ايشان بكلّى از مملكت بيرون كند همّت پادشاهانه بدان معطوف كه رايات امان و اسلام در بلاد پايدار ماند و نهمت خسروانه بر ان مصروف كه منجوق شرك و كفر در اغوار و انجاد نگونسار گردد و چون عساكر گرج در مدّت غيبت اين حضرت پاى از حدّ خود بيرون نهاده بودند و ابواب مخالفت و بدفعالى گشاده مىخواست كه ايشانرا تأديبى بليغ كند چندانكه ركاب همايون\r\n\r\n","description":"","footnote":"","page_name":" 242 ","page_number":275},
  {"content":"\r\n\r\nبصحارئ شمكور رسيد گرجيان چون موش شب كور از پرتو نور آفتاب در گنج ظلمت بىوجودى و نامرادى خزيدند و جز فرار و وحشت و گريز و نفرت چارهء نديدند امّا چون مىخواستند كه اراضى و بلاد و زراعات و متعلّقات خود را از آسيب نواير غضب اين حضرت صيانت كنند بالضروره ايلچيان متعدّد فرستادند و تنسوقات و ييلاكات و اسپان و جانوران بسيار كشيدند و درخواست كردند كه چون حضرت امير صاحب‌قران سايهء رحمت رحمان است و حضرت ربّ العالمين چنانچه رحمت او شامل مؤمنان است همچنان كرم او روزىرسان و نگهبان كافران و مشركان است همه از خوان رحمت او بانصيب اند و بعوايد مكرمت و احسان او قريب ملتمس ما آنست كه ذيل عفو بر جرايم ما كشيده از گناه ما در گذرد و اين نوبت ديگر ما را مهلت دهد تا فيما بعد بر طريقهء كه ملوك مقدّم و پدران پيشين ما با سلاطين اين بلاد معاش كرده‌اند معاش كنيم مال خراج و باج بخزانهء معموره رسانيم و در يورشها به مقدارى كه مقرّر شود لشكر بر نشانيم و چون جزيه رسانيده باشيم و دانيم كه در امانيم  لَكُمْ دِينُكُمْ وَ لِيَ دِينِ  بر خوانيم امير صاحب‌قران ملتمس ايشان مبذول داشته و از گناه ايشان در گذشته هداياى ايشان قبول فرمود و مقرّر گردانيد كه بعد ازين در مقام عبوديّت داخل بوده بوظايف نيك‌بندگيها و خدمات پسنديده قيام نمايند و در مراسلات و آمد شد بر گشايند و مسلمانانرا در مقام خود آمن و عزيز دارند و قواعد بىدينان در بلاد مؤمنان آشكارا نكنند چون بدين شرايط ملتزم شدند و بر ان عهد و پيمان بستند ايلچيان ايشانرا نواخته و خلعت پوشانيده خوشدل بازگردانيد و از انجا بر عزيمت قيشلاق قراباغ متوجّه شد\r\n\r\nذكر قيشلاق فرمودن امير صاحب‌قران در قراباغ\r\nچون قضاياى گرج بر موجب دلخواه باتمام رسيد و گردنكشان ايشان سر بر ربقهء ( 20 ) طاعت و عبوديّت نهادند بندگئ حضرت اعلى متوجّه طرف قراباغ شد يمن بر يمين و يسر بر يسار ثانى عشرين ربيع الآخر بدان مقام رسيدند امراى عظام و نوبينان كرام و شهزادگان نامدار و خوانين كامگار سراپردهاى حشمت پناه و خيمه و خرگاه در ان اراضى باز كشيدند و ماهچهاى اعلام نصر و پيروزى در ان صحارى به آسمان رسانيدند و درين اثنا\r\n\r\n","description":"","footnote":"","page_name":" 243 ","page_number":276},
  {"content":"\r\n\r\nاميرزادهء اعظم اعدل اكرم روى رزمهء مردى و وقار سايهء پاك يزدان و خلاصهء عناصر و اركان ولى العهد فى الزمان المخصوص بعناية الرحمن اميرزاده محمّد سلطان خلّد الله تعالى ملكه و سلطانه و اعلى فى الخافقين شأنه كه برق تيغش چون تيغ برق كشورگشاى است و آفتاب رايش چون راى آفتاب عالم‌آراى از طرف سمرقند با حشمتى وافر و لشكرى متكاثر و تجمّلى بغايت و عظمتى بىنهايت متوجّه حضرت شده درين مقام بشرف پاىبوس مستسعد شد فرّ پادشاهى از جبينش درخشان و روح ملكى از غرّه‌اش تابان فلكش بهزاران هزار دولت امّيد داده و ملكش از فلك اين نويد فرستاده [ شعر 
  ]\r\n سر دشمنان بر زمين آورى * جهان زير فرّ نگين آورى\r\nهمايون كنى تخت را زير تاج * فرستندت از هفت كشور خراج\r\nبر آفاق كشورگشايى كنى * جهان در جهان پادشاهى كنى \r\nالحقّ چشم جهان و جهانيان بجمال مباركش روشن شد و عرصهء دين و دولت بوجود شريفش نقش گلشن گشت و چون اين حسن اجتماع و يمن التقا ميسّر گشت بساط عيش و نشاط بگستردند و در آيينهء مطالب چهرهء مقاصد ديدند روزى چند بعيش و عشرت گذرانيدند و به زبان حال گوش جانرا مضمون اين دو بيت شنوانيدند [ شعر 
  ]\r\n زمانى ز شغل فلك بگذريم * بمرجان پرورده جان پروريم\r\nبرسم فريدون و آيين كى * ستانيم داد دل از رود و مى \r\nو آنگاه عزيمت شكار فرمودند و چند روز در ان صحارى و برارى شكار بىشمار و آهوى بسيار انداختند و آن عرصهاى فسيح را از وحوش و طيور پرداختند در اثناى اين شكار بنهرى خراب رسيدند كه از آثار سلاطين نامدار و ملوك با اقتدار بوده امّا دست روزگار اساس آن باير گردانيده و حوادث ليل و نهار اطراف و جوانب آن درهم ريخته نظر خسروانه بر ان مواضع افگند و فرمود كه فوايد اقتدار ملوك نامدار و منافع استظهار پادشاهان عدل شعار اشاعت خيرات و افاضت مبرّاتست و چنانچه ما امروز در آثار پادشاهان پيشين نظاره مىكنيم هرآينه بايد كه از ما نيز يادگارى بماند كه بر مرور روزگار نام ما بدان تازه ماند و مثوبات آن بىاندازه بود آنگاه امر فرمود تا آن نهر را حفر كردند نهرى كه پادشاهان صاحب اقتدار بمدّتها از عهدهء آن بيرون نيامدندى چه دهنهء آن از نهر ارس از موضعى كه بكوشك جنكشى معروفست برّيده‌اند و طول آن تا قريب ده فرسخ بلكه بيشتر كشيده و اكنون بر مثال درياچهء شده در\r\n\r\n","description":"","footnote":"","page_name":" 244 ","page_number":277},
  {"content":"\r\n\r\nقريب يك ماه باتمام رسانيده آب انداختند و پايان آن در موضعى كه سرچه‌بيل مىگويند بر مزار پير كمار مىگذرد و در درياى گيلان و مازندران مىريزد و آن نهر را نهر برلاس نام فرمود تا نام آن دودمان بزرگوار بوساطت چنين خيرى بر روى روزگار باقى ماند و الحالة هذه اهل ولايت بدان خرّم و شادمان‌اند و همه جازم بر انكه در جوانب آن زراعات و عمارات كنند و آسياها و ديهها سازند و هرآينه بمرور روزگار موجب آبادانئ آن بلاد و ديار خواهد بود آرى [ بيت 
  ]\r\n خدا را بر ان بنده بخشايش است * كه خلق از وجودش در آسايش است \r\nو در اثناى اين احوال چون سلطان احمد بغداد گذاشته به طرف روم رفته بود و التجا بامير بيلدروم بايزيد كرده آوازهء منتشر بود كه رايات كشورگشاى متوجّه صوب روم خواهد شد درين اثنا خبر رسيد كه بايزيد ازين معنى متوهّم شده مصلحت در ان ديده است كه سلطان احمد بجانب عراق عرب رود تا مادّهء آن مخاصمه كمتر شود و او را نيز دست‌آويز و بهانه باشد و سلطان احمد به راه قلعة الروم بر كنار فرات رانده بقلعهء هيت رسيده و از انجا ببغداد رفته و با وجود آنكه بغداد صفت  جَعَلْنا عالِيَها سافِلَها *  گرفته بود و زير و زبر گشته آنجا ساكن شده و بقيّهء كه در اطراف مانده مجتمع مىشوند امير صاحب‌قران در مقام غضب و غيرت عساكر خون‌ريز را امر فرمود از جمله امير اعظم جهانشاه بهادر و امير سليمانشاه بهادر و امير برندوق بهادر و ديگر امرا تا بر سبيل ايلغار بدان طرف روند و بسيارى از لشكر منصور و امرا و سرداران با ايشان نامزد كرده امر فرمود كه اوّل از كردستان گيرند چه دزدان و مفسدان اكراد در وقت مراجعت لشكر منصور از شام و توجّه بجانب بغداد بدفرصتيها كرده بودند و هرچه ممكن بود از قتل و نهب به نسبت با لشكر منصور و غيرهم بتقديم رسانيده امرا برحسب فرمان ابتدا باكراد در بند و آن مواضع كرده اكثر ايشان به جهت غلبهء برف و سختئ سرما در صحرا نشسته بودند ناگاه بر ايشان هجوم كردند و آن شياطين را بر مثال مردهء جنّ بتبر شهاب مثال و شمشير برق همال مرجوم گردانيدند جماعتى خواستند كه از ان بلا بگريزيد و از شرر آن آتش غضب بپرهيزند امّا هيهات يداك أوكئتا و فوك نفخ بيخ فسادى كه بدست خود نشانده بودند ميوهء پشيمانى بار آورد و آتش فتنه كه خود افروخته بودند ايشانرا سوخته و هلاك گردانيد جمعى پناه بكوه بردند و بواسطهء كثرت و شدّت برف راه بر رفتن نديدند انگشت را بركشيده امان طلبيده باز گرديدند و فوج‌فوج عرضهء تيغ بىدريغ شدند عالم بر چشم ايشان چون پر غراب گشت و روى برف از خونشان چون منقار\r\n\r\n","description":"","footnote":"","page_name":" 245 ","page_number":278},
  {"content":"\r\n\r\nطوطى شد [ بيت 
  ]\r\n ز بس كشته كافگند بر كوه و دشت * جهان گفت بس كن كه از حد گذشت \r\nآنگاه امير جهانشاه با لشكرى تمام باز روى بصوب بغداد نهادند و راهها را چنان بر بستند كه كبوتر هادى را از ان وادى مجال پرواز نبود و على الغفله آخر روزى به شهر بغداد رسيدند سلطان احمد بايكتو جامه خود را در كشتى انداخته از آب شطّ عبور كرده از ان جانب سوار شد و با پنج كس بر اسپان بادپاى سوار شده متوجّه جانب حلّه شد لشكر را آن شب توقّف افتاد و چون بامداد توجّه او بصوب حلّه تحقيق كردند اميرزاده جهانشاه بهادر با جماعتى مردان مرد و دليران روز نبرد نيكاميشى كرده تا جسر حلّه در عقب رفتند و چون جسر برّيده بودند آنجا متوقّف شدند و جمعى را برسانيدن اين خبر بجانب امير صاحب‌قران فرستادند\r\n\r\nذكر توجّه امير صاحب‌قران كرّت دوّم بجانب روم و موجبات آن\r\nدر عقول مقرّرست و در اذهان مخمّر و شواهد تجربتها بر ان شاهد و سوانح وقايع اين معنى را مساعد كه قواعد عمارت عالم براساس نصفت و راستى موضوع است و قواعد گيرودار و بده و بستان جهان بضوابط رعايت رسوم مشفوع و از انگاه كه سقف مرفوع آسمانرا بر افراشته‌اند و فرش موضوع زمين را نگاشته مراتب رئيس و مرئوس و تابع و متبوع تعيين رفته و مقامات شريف و وضيع و عالى و سافل مقرّر شده چنان كه در آسمان كه عالم بالاست مقام كروبيان خداست و مقام عامّهء ممالك خدا در زمين كه فرع عالم است همين منوال مسلوك است و همين ترتيب مضبوط اگر تمييز ميان اشراف و اذناب بر خيزد و فرق ميان وسط و عالى نماند امور جهان متزلزل شود و امن‌وامان از عالم رخت بر بندد و ازين سبب نخست حاكم عقل را به جهت ضبط اين امور تعيين كرده‌اند تا نيك را از بد و شريف را از حسيس و بزرگ را از كوچك بشناسد و اگر وهم مشعبذ بغشوه و فريب خواهد كه ديو را بچهرهء حور نمايد و خواربار را نرخ پرنيان گشايد مسلّم ندارد چه از بارگين تا كلبهء عطّار و از زيف نبرهج تا نقد دينار فرق بسيارست [ بيت 
  ]\r\n\r\n","description":"","footnote":"","page_name":" 246 ","page_number":279},
  {"content":"\r\n\r\n داند آنكس كه او خردمندست * كه ازين پايه تا بدان چندست \r\nو آنگاه شريعتهاى آسمانى و آيتهاى وحى آسمانى بر مثال اطبّاى حاذق‌اند كه اگر مزاج عقل از اعتقاد طبيعئ خود بگردد تا بد را بر نيك و وضيع را بر شريف ترجيح نهد گويد  وَ ما مِنَّا إِلَّا لَهُ مَقامٌ مَعْلُومٌ  اين معنى دليل انحراف مزاج عقل است علاج مىبايد كرد بر مثال معدهء كه بعلّت غلبهء اخلاط بد از مزاج طبيعئ خود منحرف شود و شهوت گل خوردن و بغذاهاى بد ميل كردن برو غالب گردد آنگاه قواعد پادشاهى و ضوابط فرمان‌روايى در كارخانهء وجود بمثابت دست‌برد تأثير آن استادان حاذق و كحّالان و قصّادان ماهرست كه چون طبيب مصلحتى بيند و در دفع اذيّت عامّ بقطع عضوى خاصّ احتياج داند ايشان بقطع و فصل آن اشتغال نمايند جايى داغ كنند و جايى قصد واجب دانند و جايى قطع عضوى لازم شمرند و جايى رگها بيرون كشند و بامثال اين ضوابط امور عالم را مربوط دارند و اگرنه چنين باشد هرج‌ومرج به حال جهان راه يابد و كارها از قاعدهء خود بيفتد و ازينجاست كه گاه بودى كه يكى از مخالفان دين به حضرت رسول عليه السلام آمدى و او رداى مبارك خود جهت او بگستردى تا بر انجا نشستى ازين معنى پرسيدند فرمود ( إنّ جبريل عليه السّلام أمرنى أن أكرم كريم كلّ قوم ) يعنى جبريل از حضرت عزّت مرا چنين خبر داده است و اين ادب آموخته كه كريمان هر قومى را كرامى دارم و عزيزان هر طايفهء را مراسم عزّت بتقديم رسانم و امثال اين خبطها در هر زمانى واقع شده در زمان حضرت رسالت كه شهباز بلندپرواز  وَ ما أَرْسَلْناكَ إِلَّا رَحْمَةً لِلْعالَمِينَ  آشيانهء جهانرا مركز دولت خود ساخته بود و نور نبوّت او عالم را منوّر كرده مسلمهء كذّاب چون موش شب‌پر در ظلمت شب ضلالت خود پروازى مىكرد عاقلان بديدهء عقل او را بشناختند و ازو اعراض كردند امّا چون طايفهء كور ديدگان از جنس او آن مقدار قوّت دانش نداشتند كه ذرّه را از آفتاب و دريا را از حباب بشناسند در زمان ابو بكر صدّيق معالجهء ايشان جز بشمشير ميسّر نشد تا اين معنى عالميانرا قاعدهء مضبوط و سلسلهء مربوط باشد كه جاهلانرا چون بزجر و تفريغ تأديب ميسّر نشود جز حرب تيغ بىدريغ چارهء ديگر نماند آرى [ بيت 
  ]\r\n هر كجا داغ بايدت فرمود * چون تو مرهم نهى ندارد سود \r\nربط سلسلهء سخن درين مقام آنست كه 
  ] چون چند روزى عالم از ظلّ سلاطين نامدار و ملوك كامگار خالى مانده بود و در هر ملكى يكى سر برآورده و مملكت روم كه از اعاظم بلاد جهانست مسخّر امر و فرمان ييلدروم بايزيد شده و او مدّتى در مقام\r\n\r\n","description":"","footnote":"","page_name":" 247 ","page_number":280},
  {"content":"\r\n\r\nاستيلا و استعلا دم استقلال زده و بر ان بلاد تسلّط يافته ديو فريبنده بيضهء نخوت در دماغ او نهاد تا بقوّت و شوكت خود مغرور شده از حدّ مقام خود تجاوز كرد و پاى از اندازهء گليم قدر خود بيرون نهاد و با چنين حضرتى كه سلاطين نامدار و اعاظم ملوك رفعت شعار به نسبت با او عبده و خادمه مىنويسند و سروران روزگار و گردن‌كشان با اقتدار عتبهء دولت او را بلب بندگى مىبوسند لاف سرورى و گردن‌كشى زده مكتوبات بىمزه نوشت و پيغامهاى ناخلف داد و با اين‌همه از انجا كه مكارم ذاتئ اين حضرتست بدان مزخرفات التفات نفرموده او را نصيحت فرمود و تنبيه كرد و آن هم مفيد نيفتاد تا چنانچه بيان آن رفته بر سيواس و حوالئ روم رفت آنچه رفت تا آنگاه كه عرصهء قراباغ ميدان جولان بكران دولت ابد پيوند شد و چون قرا يوسف كه مدّتى بود تا در وسط بلاد دست فساد بر گشوده بود و راهها بر مسلمانان تنگ گردانيده و قوافل حجّاج را آسيبها رسانيده درين وقت پناه بملك روم برده بود امير صاحب‌قران بر ان عازم و جازم بود كه بعضى از اوقات همايون بدفع شرّ ايشان مشغول گردانيده متوجّه صوب روم شود اين آوازه بامير بايزيد رسيد منزعج شد و اهالئ روم چون سطوت هيبت اين حضرت ديده بودند و لشكريان ايشان شوكت و عظمت لشكر منصور مشاهده كرده او را بر صلح تحريص كردند و ناصحان مشفق بيان كردند و بعبارات مختلف باز نمودند كه با چنين صاحب دولتى مخالفت را يمنى نمىباشد مصلحت در اصلاح و اتّفاقست بنابر ان نصايح مشفقان گوش داشته يكى را از قضاة اسلام با اميرى از امراى عظام باسم رسالت بدين حضرت فرستاد وصول ايشان هم در قراباغ اتّفاق افتاد و چون مضمون رسالت ايشان مشتمل بر اصلاح ذات البين بود بنوازش و انعام مخصوص شده جناب امير صاحب‌قران مبالغتها فرمود كه من بالطبع خواهان آن نيستم كه متوجّه آن‌طرف شوم و لشكر بدان مملكت رانم از ان جهت كه ايشان دايما با فرنگ در مقابل ايستاده غزا مىكنند نمىخواهم كه فرنگ را قوّتى پديد آيد و اسلام را ضعفى روى نمايد امّا چون قرا يوسف را كه قاطع الطريق است و مضرّت و افساد او شهرهاى مسلمانانرا بيش از مضرّت بيگانگان اطرافست او حمايت كرده جاى داده است از سه كار يكى كند يا زبان شمشير را بفصل قضيّهء او بر گماشته كار او به آخر رساند يا او را به حضرت ما فرستد تا گناه او پرسيده جزاى او بموجب عمل او داده شود يا ازين هردو مرتبه تنزّل كرده او را از مملكت خود براند آنگاه ميان ما پدر فرزندى و دوستى و اتّحاد باشد دختر بدهيم و بخواهيم و به جهت غزاى كفّار بانواع آنچه مقدور باشد مساعدت\r\n\r\n","description":"","footnote":"","page_name":" 248 ","page_number":281},
  {"content":"\r\n\r\nو معاضدت فرماييم ايلچيان در مقام قبول آوامر عاليه اظهار انقياد و مطاوعت كردند ايشانرا نوازش كرده بخلعتهاى فاخر مشرّف گردانيد و زروزيور و كلاه و كمر داده باز گردانيد و فرمود كه اينك من پنهان نمىدارم و على ملأ الناس مىگويم اين زمستان لشكر اينجا قيشلاق مىكنند اوّل بهار حركت كرده تا حدود روم مىآيم و منتظر مراجعت و جواب رسالت شما مىباشم اگر اينچه مطلوبست حاصل شود فهو المراد و الّا [ بيت 
  ]\r\n ببينم تا خود در ان روز جنگ * كه گردد چو موم و كه باشد چو سنگ \r\nايلچيان برين قرار رفتند و به حكم فرمان اميرزادهء جهان محمّد سلطان با لشكرى گران و حشرى بىپايان روانه شد [ بيت 
  ]\r\n همه كمانكش و رزم‌آزماى و تيرانداز * همه مبارز و آهن گشاى و جوشن‌دار \r\nو روز هفتم شعبان كه آفتاب باوّل نقطهء حمل رسيد و سراپردهء زربفت بر بساط اخضر گردون كشيد امير صاحب‌قران بفالى فرّخ و بختى ميمون از قراباغ كوچ كرده متوجّه صحارئ شمكور شد با لشكرى از حدّ و عدّ بيرون و از حساب و شمار افزون [ بيت 
  ]\r\n ز سمّ ستوران گيتىنورد * پر از گرد شد گنبد لاجورد \r\nو بانوى عظمى سراى ملك خانيم را با شهزادهء جهان اولوغ بيك و ساير آغايان و خواتين بجانب سلطانيّه روانه گردانيد و باز اقتدا بسنّت الهى نموده رسولى نامزد جانب ييلدروم بايزيد گردانيد و بعد از تمهيد مراسم نوازش و استمالت فرمود كه اگر عساكر منصوره متوجّه آن صوب شدند امّا قول همانست كه رفته و سخن آن‌كه گفته شده كه قرا يوسف را از ان مملكت رانده دست از حمايت او بازدارى چه او قاطع الطريق است و جزاى او به حكم كتاب آسمانى كشتن است يا بر دار كردن با دست و پاى برّيدن يا از بلاد دور گردانيدن ديگر آنكه تا غايت قلعهء كاماخ داخل اين مملكت بوده و پادشاهان اين ولايت در ان تصرّف كرده آن را تسليم گماشتگان ما گردانى تا بقيّهء ممالك روم ترا مسلّم ماند و در ان حدود مراسم غزا با مخالفان دين بپاى دارى و بهر چه ملتمس تو و مقدور ما باشد مدد و مساعدت دريغ نداريم و ما نيز با تو در ثواب غزا شريك باشيم درين اثنا آوازه افتاد كه قرا يوسف از بايزيد روىگردان شده از روم بيرون رفت و اين معنى يا راست بود يا مواضعه بنابر\r\n\r\n","description":"","footnote":"","page_name":" 249 ","page_number":282},
  {"content":"\r\n\r\nمصلحت بندگئ حضرت اين معنى نيز مسلّم داشته پيغام فرمود كه چون صورت حال او برين منوال واقع شده خانهء او را بدين طرف روانه گردان تا آن قواعد كه مقرّر شده مؤكّد گردد و بر همان قرار صلح باشيم كه بحث رفته درين اثنا بعزّ عرض رسانيدند كه درين نزديكى قلعه‌ايست ترتوم نام و طغاى كه حاكم آنجاست از انجا غايب است و نايب او كرجبيك نام قايم‌مقام اوست و قريب دويست نفر گرجى بدان قلعه متحصّن شده مسلمانان از ايشان زحمت مىيابند و مال جزيه ادا نمىكنند فرمان شد تا اميرزادگان شيخ نور الدين بهادر و شاهملك بهادر و امير موسى و تيمور ملك و سعادت متوجّه آنجا شدند و پيغام فرستاد كه اگر مطيع شويد و مال جزيه ادا كنيد در امان باشيد آن تيره‌روزان بخت‌برگشته بحصانت قلعه مغرور شده بجنگ پيش آمدند و تا مدّت پنج روز جانى مىكندند روز ششم مهرهء لعب امّيدشان مششدر شد و صداى نفيرشان در طاسك كرّهء اثير افتاد و به حكم فرمان همهء آن گبرانرا بياساق رسانيدند و آن قلعه را از بيخ بركندند و بعد از وقوع اين واقعه طغاى كه حاكم آن موضع بود بپاى بوس حضرت آمد امير صاحب‌قران جان او را بخشيده از گناه او درگذشت و از انجا متوجّه صوب ارزروم شد و از انجا بموضع ارزنجان نزول فرمود و قلعهء كاماخ در حوالى بود\r\n\r\nذكر فتح قلعهء كاماخ\r\nاين قلعه‌ايست بمتانت و حصانت معروف و بمناعت و شماخت مشهور و ارجا و اقطار آن بسيار و بساتين آن بر كنار فرات موصوف بدين كه  جَنَّاتٍ تَجْرِي مِنْ تَحْتِهَا الْأَنْهارُ *  اميرزادهء اعظم محمّد سلطان زانو زده التماس نمود كه اگر فرمان شود بتسخير آن التفات نموده متوجّه گردد ملتمس او بقبول موصول شد و در روز با لشكرى گران و سپاهى بىشمار متوجّه آن صوب شد و درين وقت امرا و شهزادگان كه بجانب بغداد و لرستان متوجّه شده بودند مثل اميرزاده ابو بكر بهادر و خليل سلطان بهادر و اميرزاده پير محمّد بهادر و سلطان حسين بهادر و امراى عظام امير جهانشاه و امير سليمانشاه و اميرزاده\r\n\r\n","description":"","footnote":"","page_name":" 250 ","page_number":283},
  {"content":"\r\n\r\nبرندوق و اميرزاده رستم در كوكه فتح و ظفر با نصرت و پيروزى به حضرت اعلى مراجعت كردند حكم جهان مطاع نافذ شد تا اميرزاده ابو بكر و خليل سلطان و سلطان حسين و امير اسكندر و امير جهانشاه و امير شيخ نور الدين و امير برندوق با لشكرها به خدمت اميرزاده محمّد سلطان ملحق گشته بتسخير قلعهء كاماخ اشتغال نمايند برحسب فرمان به دو پيوستند و از اطراف حوالئ قلعه را فروگرفتند و تا مدّت ده روز محاصره كردند روز دهم اختيار جنگ سلطانى فرموده از آواز كوس و نقاره و كوركا و نفير صدا در كوه و دشت انداختند و از طرفين عرّاده و منجنيق در كار افتاده از خروش لشكر و آواز كرّ و فرّ نمودار روز رستخيز آشكارا گشت مردان مرد و دليران صفّ نبرد در مقام جان‌سپارى درآمده مضمون اين بيت بر خود خواندند [ بيت 
  ]\r\n گر سر برود ترك كلاهى كم گير * ور تن نبود برگ گياهى كم گير \r\nو در ان واقعه اميرزاده محمّد سلطان از مردانگى و رجوليّث آن كرد كه داستان رستم دستان را بدست سخره برآورد و قصّهء مردانگئ زال را بر طاقچهء زوال نهاد و اميرزادهء جهان ابو بكر بهادر نيز مراسم صفدرى بتقديم رسانيده گوى مسابقت از اقران خود در ربود عاقبة الامر لشكر منصور چون كبگ كهسارى بر اطراف قلعه بر دويدند و چنان موضعى حصين و حصنى منيع را در مقدار طرفة العين مسخّر گردانيدند چون خبر اين نصر مبين و فتح قريب به حضرت امير صاحب‌قران رسانيدند فى الحال سوار گشته ظفر بر يمين و اقبال بر يسار متوجّه قلعهء مذكور شد و ارجا و اطراف آن را ملحوظ نظر عالى گردانيد و محافظت آن بامير طهرتن والئ ارزنجان رجوع فرمود و از انجا عنان عزم پادشاهانه بجانب روم منعطف گردانيد و همّت خسروانه بر تسخير آن بلاد مصروف داشته روى رايت اقبال بدان ديار نهاد بسيارى از ياغيان و چيتاغان در غارها گريخته پناه به جاهاى حصين برده بودند اميرزاده شيخ نور الدين و على سلطان و دولت تيمور متوجّه ايشان شده چون سطوت پاس و انتقام امراى عظام مشاهده كردند در مقام مطاوعت و انقياد در آمدند و بعنايت و مرحمت و امان مخصوص گشته از ان ورطهء هايل جان بسلامت بيرون بردند\r\n\r\n","description":"","footnote":"","page_name":" 251 ","page_number":284},
  {"content":"\r\n\r\n\r\nذكر آمدن ايلچئ ييلدروم بايزيد وجيبه نمودن لشكر\r\nدرين اثنا از طرف ييلدروم بايزيد ايلچى به حضرت رسيد و بنياد بر كلمات واهى نهاده در باب قلعهء كاماخ عذرى نامقبول مىخواست و ده سر اسپ پيش‌كش آورده بود بندگئ حضرت صاحب‌قرانى بدان التفات نفرمود و فرمود كه چون دولت ياورئ كسى نكند نصايح مشفقان او را سودمند نيايد و باز مرد آنست كه بقول وفا نمايد چه مخالفت قول و فعل علامت نامردانست اگر خانهء قرا يوسف را فرستاده مىبودى خانه‌وادهء خود را آمن مىگردانيدى و اگر در باب قلعهء كاماخ مبارك مرده آزاد مىكردى گردن خود را از طوق مذلّت خلاص مىدادى لله الحمد كه دولت باهرهء ما بىمنّت تو آن قلعه را مسخّر احكام جهان‌پناه ما گردانيد اكنون بگوييد تا مردانه بايستد و پاس كينه و انتقام حضرت ما را آماده باشد [ بيت 
  ]\r\n اگر مرد كارى بيفشار پاى * من اينك رسيدم نگه دار جاى \r\nآنگاه مراسم عاليه نفاذ يافت تا عساكر منصوره در صحارئ سيواس جيبه نمودند و قوشونها مرتّب گردانيدند صحرا در صحرا جوشن و بر گستوان بود و جهان در جهان خود و خفتان و بلارك و سنان از بس درخشيدن آيينهاى چينى گفتى كه در هر گوشهء خورشيدى طالع است و از كثرت سيف و سنان پنداشتى كه از هرطرف برقى لامع است ايلچيان چون آن كثرت و عظمت مشاهده كردند و آن شوكت و احتشام بديدند رأيهاشان تيره شد و عقلها خيره گشت فرمان همايون صادر شد كه بازگرديد و بايزيد را بگوييد كه با اين همه هنوز جانب مساهله و مجامله با تو مرعى مىدارم خانهء طهرتن را بجانب ما روانه گردان و فرزند خود را به حضرت ما فرست تا دربارهء او از انعام و احسان آن فرماييم كه از تو كه پدر مهربانى مشاهده نكرده باشد و او را بفرزندى قبول كرده مملكت روم را بر تو مسلّم داريم و خار وحشت و كينه از ميان برخاسته من بعد در باغ دولت و كامرانى گلبرگ امانى چينى و صداى نغمهء طايران موافقت وقت عامّهء خلايق را خوش گرداند و بلاد و عباد در مقام امن و رفاهيّت فارغ و آسوده باشند و ثواب آن بروزگار دولت ما لاحق شود\r\n\r\n","description":"","footnote":"","page_name":" 252 ","page_number":285},
  {"content":"\r\n\r\n\r\nذكر فتح قلعهء هاويك\r\nچون ايلچيان روان شدند بعزّ عرض رسانيدند كه درين حدود قلعه‌ايست هاويك نام جمعى چيتاغان بدان تحصّن كرده‌اند و پناه برده و باستظهار متاعت آن تمرّد مىورزند اميرزاده شيخ نور الدين و اميرزاده برندوق را فرمان شد تا متوجّه تسخير آن قلعه شوند برحسب فرمان با لشكر جرّار رفتند و به زور بازوى مردى وصولت حملهء دلاورى جنگ انداختند و در اطراف نقبها فرمودند و حصاريانرا به زخم تير جان‌گذار از حوالئ سور و بارو دور گردانيده ديوارهاى قلعه را بينداختند و چيتاغانرا عرضهء شمشير گردانيدند و اميرزاده سليمانشاه را با لشكرى وافر و عددى متكاثر بر سبيل ايلغار از شهر سيواس بجانب قيصريّه روانه گردانيدند در صدمهء اوّل بر چيتاغان آن ولايت مستولى گشته بسيارى از ايشان بر تيغ گذرانيدند و مال‌ومنال و اسپ و استر و گاو و گوسفند ايشان غارت كردند چون اين خبر به حضرت امير صاحب‌قران رسيد از سيواس سوار گشته بشش منزل بقيصريّه رسيد و از انجا اميرزاده ابو بكر بهادر و امير شيخ نور الدين بهادر را قراول تعيين فرموده از قيصريّه متوجّه صوب انكوريه شد و سه منزل بر كنار آبى بزرگ كه در ان حدود بود برفتند روز چهارم عساكر منصوره در اراضئ چولغ فرود آمدند درين حال اميرزاده برندوق و بسترى را طلب فرموده فرمان داد تا بجانب انكوريه روند و اگر لشكرى از طرف دشمن متوجّه شود راه بر ايشان بگيرند حاكم انكوريه يعقوب نام با لشكرى تمام متوجّه ايشان شد و چون بنزديك هم رسيدند جنگى سخت واقع شد و از طرفين داد مردى و كوشش دادند عاقبة الامر باد نصرت از جانب لشكر منصور وزيدن گرفت و اميرزاده برندوق در مقام دلاورى و جلادت در صفّ معركهء ناورد درآمده جنگى سخت كرد تا لشكر چيتاغ روى بهزيمت نهادند و بسيارى از ايشان عرضهء پايمال هلاك و قتل شدند و درين اثنا رايات نصرت‌شعار بندگئ حضرت صاحب‌قرانى متعاقب در ان اراضى بمباركى نزول فرمود\r\n\r\n","description":"","footnote":"","page_name":" 253 ","page_number":286},
  {"content":"\r\n\r\n\r\nذكر رسيدن خبر وصول ييلدروم بايزيد با عساكر روم\r\nمنهيان اخبار به حضرت اعلاى صاحب‌قرانى باز نمودند كه ييلدروم بايزيد با لشكرى گران و حشرى بىپايان كه وهم محاسبان از احصاى آن عاجز ماند و فكر دبيران از بيان مجمل و مفصّل آن قاصر باشد متوجّه شده مىرسد الحقّ عساكر منصوره را از هجوم اين حادثه و وقوع اين اخبار فكرها روى مىنمود و هريك رأيى مىزدند و سخنى مىگفتند و اكثر خواطر بدين دغدغه پريشان بود كه اين كس لشكرى بىشمار دارد و حشمى بسيار و ايشان همواره در غزا روزگار گذرانيده و شب و روز در مقابل دشمن بسر آورده و درين مدّت اكثر غلبه بر دشمن ايشانرا بوده و با اين‌همه ايشان در بلاد خود مرفّه و آسوده و اين لشكر از راه دور آمده و اسپان ضعيف شده و قوّت نمانده ازين جهت حيرت بر نفوس بعضى غالب شد و نزديك بود كه كسى را اصطبار در تيّار بحار اضطرار افتد امّا جماعتى كه بكرّات و مرّات نصرت ايزدى را در مواقف معارك قرين رايات ظفر شعار صاحب‌قرانى ديده بودند و بكثرت ممارست و تجربت معلوم كرده كه اين حضرت مؤيّد من عند الله است دل برجاى داشته مراسم ضبط عساكر و ترتيب مواكب بتقديم مىرسانيدند و مقابله و مجادله را مهيّا مىشدند چون شب پردهء ظلام بر عالم كشيد و مواكب كواكب از ميمنه و ميسرهء مشارق و مغارب روى نمودند و روميان روز از قرانثار شب روى بگريزگاه افول نهادند بندگئ حضرت امير صاحب‌قران بخلوت‌خانهء راز و نياز در آمده روى عجز بر آستان تضرّع نهاده از صميم دل پاك و صدق ضمير روشن مناجات فرمود و زبان سؤال گشاده التماس نصرت و يارى از حضرت يارى كرد و گفت پروردگارا هرچه مرا درين مدّت از فتح و ظفر روى نموده بمعاونت قضا و قدر تو بوده و الّا از من چه آيد اكنون از لطف تو همان چشم مىدارم و از كمال كرم تو همان نصرت و معاونت توقّع دارم [ بيت 
  ]\r\n يا رب بكرم دست من خسته بگير * ور دست نگيريم درآيم از پاى \r\nنويد بخش  أَمَّنْ يُجِيبُ الْمُضْطَرَّ إِذا دَعاهُ  او را باجابت دل داد تا تباشير صباح دولت از افق سعادت خود طالع ديد و چون صبح صادق بدميد و سلطان مهر بر سرير سپهر\r\n\r\n","description":"","footnote":"","page_name":" 254 ","page_number":287},
  {"content":"\r\n\r\nلاجوردى نشست و حشر كواكب را منهزم گردانيد امير صاحب‌قران از سر ثبات قلب و وثوق و اعتماد بر كمال عنايت حضرت ذو الجلال به ترتيب لشكر جرّار اشتغال فرمود و صفوف عساكر آراسته به جهت نفس مبارك خود قول لشكر تعيين فرمود و اميرزاده اميرانشاه بهادر و اميرزاده محمّد سلطان بهادر و پير محمّد بهادر و از امراى عظام شيخ نور الدين بهادر و على سلطان و على قاوچين و امير مبشّر و طهرتن اين جمله را در ميمنه باز داشت و اميرزاده شاهرخ بهادر و خليل سلطان بهادر و اميرزاده رستم بهادر و سلطان حسين بهادر و امير سليمانشاه بهادر و امير شاهملك بهادر و امير برندوق و سونجك بهادر و دولت تيمور و امير موسى و امير بسترى اين طايفه را در ميسرهء لشكر مقرّر فرمود و بر دست راست قول امير تاش تيمور و شهسوار و سراى و جلال و طابتوق و يوسف و حاجى ببا و اسكندر و خواجه على و دولت تيمور و حسين و محمّد بهادر و سراى خواجه و ادريس و شمس الدين الماليغى و اميرزاده احمد و هرى ملك و ارغون و پير محمّد و بهاء الدين و ( 13 ) قرا احمد و بيك ولى و جتماق و دولت خواجه و عبد الله و صوفى خليل و محمّد تواچى و ايسن تيمور و شيخ محمّد و قرامان و سنجر و حسين و حسن و عمر بيك و جهانشاه و بيردى بيك و احمدى و عجب شير و محمود و بهلول و امير زيرك اين جمله را مقام تعيين فرمود و بر دست چپ قول جلال الاسلام و توكل و خواجه على و محمود و شاه ولى و شيخ حسن و اميرك و ملك و پاينده بخشى و لقمان زرد و سلطان برلاس و عبد الكريم و عادل و قطب الدين سليم و جانى بيك و يادگار و تنكرى بيرمش و محمّد خليل و جنيد و جهانملك و توبلاق و عبد الصمد و پاشا و پير محمّد شانكوم و شيخ اصلان و الياس و يوسف و على و سيّد خواجه و عثمان زيرك و اسكندر شيخى و شاه شاهان و ابراهيم قمى و شاه توران بودند و چند زنجير فيل دمان كه بسر خرطوم دمار از ببر بيان بر آوردندى و دندان كينه بر سينهء دشمن رسانيدندى بسلاحها و جيبها آراسته و تيراندازان و آتش‌بازان بر بالاى آن دست بتير و ناوك و نفط اندازى گشوده از بيم و هراس ايشان دل دشمنان در سينه مىطبيد و جان خصمان بلب مىرسيد و چون قلب و جناح لشكر منصور بدين آيين و ترتيب مرتّب گشت و اعلام ظفرپيكر در مراتب خود قرار گرفت و شهزادگان عظام و امراى كرام صفّهاى جنگ بياراستند و مكاوحت رجال و مزاولت جبال را متشمّر شدند ييلدروم بايزيد نيز در مقابل اين لشكرهاى چيتاغ و افرنج را ترتيب داد بر ميمنه پسر لاس افرنجى را با لشكرهاى افرنج جماعتى نامحصور و گروهى موفور تعيين كرد و بر ميسره فرزند خويش سليمان را با عساكر روم مقرّر گردانيد و سه فرزند ديگر موسى و عيسى و مصطفى را\r\n\r\n","description":"","footnote":"","page_name":" 255 ","page_number":288},
  {"content":"\r\n\r\nدر قفاى خود بازداشت و كرشحى و مال قوج پاشا و على پاشا و عبد بيك و تيمور تاش و فيروز و عيسى بيك و حسن پاشا و خليل و مراد و سروجه و ابرنوس و يعقوب و يوسف و ايل‌دارتان و تنكرى بيرمش و بلبان و داود بالى و شاهين و ؟ ؟ ؟ و پسر ايلدكز و احمدى و پسر طاهر و محمّدى و مقبل و پاشا چوق اين جملهء امرا را با لشكرهاى وافر و اعداد متكاثر در مقامات خود تعيين كرد بدين صفّت دو لشكر جرّار و دورويه اژدهايان مردم‌خوار روى درهم نهاده و چنگال قهر در خون يكديگر تيز گردانيده منتظر اشارت و فرمان ايستاده بودند\r\n\r\nذكر جنگ سلطانى و فتح حضرت صاحب‌قرانى و گرفتارئ ييلدروم بايزيد\r\nامير صاحب‌قران فرمان داد تا آغاز جنگ كنند و از خروش كوركا و نفير و برغو و نقاره صداى نفخهء صور در عالم افتاد و از چكاچاك تيغ و تعاقب ضربهاى بىدريغ نمودار روز حشر و نشور پديد آمد [ شعر 
  ]\r\n ز هر سو ز بس ضرب برّان تيغ * تو گفتى همى تيغ بارد ز ميغ\r\nز چكچاك گرز وز شفشاف تير * برآمد ز جان دليران نفير\r\nهوا شد ز گرد سواران سياه * پر از كشته شد دشت ناوردگاه \r\nو در ان معركهء خون‌خوار اميرزاده ابو بكر بقدم مسابقت درآمده داد مردى و دلاورى داد و به زخم تير نفير از روميان برآورد و بضرب سنان جان دشمنانرا در مضابق هلاك انداخت و دست چپ روميانرا چون دل ايشان برهم شكست درين اثنا اميرزاده محمّد سلطان بهادر در مقام تمكّن و دلاورى از حضرت امير صاحب‌قران اجازت طلبيد تا مباشر جنگ دشمن شده آن پيگار نام‌دار را بنفس خود مباشر شود چون بندگئ حضرت صاحب‌قرانى را بر جلادت و شهامت و دليرى و شجاعت او اعتماد تمام بود و بارها آزموده كه از عهدهء معارك بزرگ و قضاياى سترگ به روى سفيدئ ظفر بيرون آمده و در مواقف بزرگوار و معارك كارزار هميشه چون شمشير در خون‌ريزئ اعدا سرخ‌روى بوده\r\n\r\n","description":"","footnote":"","page_name":" 256 ","page_number":289},
  {"content":"\r\n\r\nاجازت فرموده برحسب فرمان با جمعى از دليران كه در روز معركه چون عقاب ببال نجدت و قوّت پريدندى و چون شاهين كه بر كبوتر حمله كند بدشمن رسيدندى چون شمشير بركشيدندى جز روى مرگ در آيينهء چينى نديدندى و چون نغمهء كوس و كرّه‌ناى برآمدى جز ترانهء لدوا للموت از اونار ادوار نشنيدندى [ شعر 
  ]\r\n همه حمله بر همچو درنده شير * برزم اندرون همچو ببر دلير\r\nبهنگام كرّ و فر روز جنگ * خروشنده چون زخم‌خورده پلنگ \r\nبنيروى بخت جوان و نظر بعنايت امير صاحب‌قران چون نوايب روزگار بر دشمن حمله برد و چون شير غرّان و ببر دمان گرز و سنان بر سر دشمنان باريد وهني عظيم و شكستى تمام دشمن را ظاهر شد و فرمان امير صاحب‌قران نفاذ يافت تا ساير شهزادگان و اميران بموافقت او در حركت آمدند از دست راست اميرزادهء اعظم اميرانشاه بهادر و اميرزاده پير محمّد بهادر و امير جهانشاه و على سلطان و از دست چپ اميرزادهء اعظم شاهرخ بهادر و خليل سلطان بهادر و اميرزاده اسكندر و اميرزاده رستم و امير سليمانشاه و سلطان حسين و امير برندوق اين دليران معركهء ناورد و اين مردان صفّ نبرد باتّفاق حمله كردند و ساير لشكر منصور بر روميان لغام‌ريز فروراندند و الحقّ جنگى چنان سخت در پيوست كه قضيّهء جنگ بزرگ ايرانيان و تورانيان را منسوخ گردانيد و قصّهء حرب هفتخوان را رقم نسيان دركشيد و بندگئ حضرت امير صاحب‌قران در سرّ با حضرت عزّت در مناجات بود كه اى عالمى كه اسرار بندگان مىدانى و اى قادرى كه خوار كردن و عزيز فرمودن مىتوانى تو دانايى كه من او را به صلح كه رضاى تو درانست دعوت كردم و او بر خلاف امر تو تمرّد نمود اگر مىدانى كه راست مىگويم اكنون داد من ازو بستان و كينهء من ازو بكش لاجرم حضرت عزّت نتيجهء آن صدق بظهور رسانيد و صبح ظفر و پيروزى از آفاق دولت امير صاحب‌قران بدميد و نويد  نَصْرٌ مِنَ اللَّهِ وَ فَتْحٌ قَرِيبٌ  به گوش هوش همگان رسيد و زبان روزگار بر تار اوتار   إِنَّا فَتَحْنا لَكَ فَتْحاً مُبِيناً   مضمون اين ابيات مىسراييد [ شعر 
  ]\r\n ز اثر نصر قريب و خبر فتح مبين * لله الحمد كه اقبال و ظفر گشت قرين\r\nبا تو عهد فلك آنست كه هركس كه كشد * از تو سر باز نهد بر سر خاك تو جبين \r\n\r\n","description":"","footnote":"","page_name":" 257 ","page_number":290},
  {"content":"\r\n\r\nعاقبت زبان روزگار بر عساكر آن بلاد و ديار آيت  غُلِبَتِ الرُّومُ  برخواند و آن برّ و بوم را به خون بوم صفتان گرج و افرنج چون منقار طوطى سرخ گردانيد آن لشكرهاى جرّار روى بفرار نهادند و آن حشرها كه انگيختند همه گريختند و آخر الامر گردن بايزيد در چنبر نوايب روزگار افتاد و چون لشكرهاى او بهزيمت رفتند عساكر منصوره پيرامون او فروگرفتند و او را اسير گردانيده مقيّد كردند و اين خبر به حضرت امير صاحب‌قران رسانيدند مراسم شكر ايزدى بتقديم رسانيده بخضوع و خشوع و سجده و ركوع بدرگاه ذو الجلال جلّ جلاله تقرّب نمود و در مقام ابهت و جلال و مقرّ عزّ و كمال فرود آمده بيك لحظه كارها از طورى بطورى گشت و از گونهء بگونهء گرديد [ بيت 
  ]\r\n همى تا بگردانى انگشترى * جهانرا دگرگون شود داورى \r\nاشارت عاليه نفاذ يافت تا او را به حضرت آوردند [ بيت 
  ]\r\n سرى كه گردن از امرت كشيد گردونش * بر آستان تو اكنون كشان‌كشان آورد \r\nو چون نزديك رسيد عرق مكارم پادشاهانه در حركت آمد و حسن اخلاق خسروانه نهضت فرمود و امر كرد تا بند ازو برداشته او را به حضرت آوردند چنان كردند و چون ببساط بوس رسيد و در مقام عجز و مسكنت خود را باز ديد تقصيرات او را عفو كرده چنانچه عادت كريمان باشد جانب او را باعزاز و اكرام تلقّى كرد و در مقامى مغبوط پيش خود بنشاند و بر سبيل معاتبه فرمود اگرچه تقديرات الهى را چاره نمىتوان كرد و مقتضيّات فلكى را بسعى و كوشش ردّ و ردع ميسّر نمىشود زيرا كه [ بيت 
  ]\r\n هرچه بر لوح اوستاد براند * طفل در مكتب آن تواند خواند \r\nامّا بحقيقت اين بد با خود خود كردى [ بيت 
  ]\r\n اگر بار خارست خود كشتهء * و گر پرنيانست خود رشتهء \r\nبارها پاى از حدّ مرتبهء خود بيرون نهاده مرا بر ان داشتى كه طلب كينهء تو بر من واجب شود و با اين‌همه بدان التفات نكردم و در مقام نصيحت آنچه وظيفهء مسلمانى باشد با تو بتقديم رسانيدم و پيغام دادم كه نمىخواهم كه عنقاى فرّخ لقاى علم دولت ما بر بوم روم سايه اندازد تا تو از سر تمكّن چون شاهين بر جغدصفتان افرنج همايون و مظفّر باشى و خواستم تا ديگر ترا مددها كنم و بلشكر و مال مساعدت نمايم و چهار التماس سهل\r\n\r\n","description":"","footnote":"","page_name":" 258 ","page_number":291},
  {"content":"\r\n\r\nاز تو كردم يكى آنكه قلعهء كاماخ را تسليم كنى دوّم آنكه خانهء طهرتن را بفرستى سوم آنكه خانهء قرا يوسف را از مملكت خود بيرون كنى چهارم آنكه مردم عاقل را بفرستى تا عهد و پيمان ميان ما مؤكّد گردانند و آن را بخوشى و صلت رسانند بدين جزئيّات مناقشه كردى لاجرم روزگار عبرت نموده ترا به تو نمود تا دانى كه به زور پنجهء مردى با روزگار ستيزه نمىتوان كرد و چراغ دولتى را كه ايزد برافروخته باشد بباد پندار و پف غرور خود نمىتوان نشاند [ بيت 
  ]\r\n چراغى را كه ايزد برفروزد * هرآنكس پف كند دانى چه سوزد \r\nو هركه پند عاقلان ننيوشد و روى از قبول نصايح نيكخواهان بر تابد به دو آن رسد كه به تو رسيد و اگر تو عقل را كار مىفرمودى و از حال ديگران اعتبار مىگرفتى به از ان بودى كه امروز ديگران از حال تو اعتبار مىگيرند و با اين‌همه معلومست كه اگر قضيّه برعكس بودى و اين قدرت كه حضرت عزّت مرا بر تو ارزانى داشت ترا بر من داده بودى در حقّ من و لشكر من از تو چه صورتها واقع شدى اكنون كه حضرت عزّت مرا نصرت بخشيد و قوّت داد با تو جز نيكويى نكنم تا عالميانرا روشن شود كه ( كلّ إناء يترشّح بما فيه ) [ مصراع 
  ]\r\n از كوزه همان برون تراود كه دروست \r\nبايزيد در مقام تواضع و شكستگى بگناهان خود معترف شده گفت [ مصراع 
  ]\r\n آن كيست كه بد كرد و نكوش آمد پيش \r\nچون سعادت مساعد نبود از قبول نصايح چون تو صاحب‌قرانى روى برتافتم لاجرم بپاداش فعل خود رسيدم و جزاى اعمال خود ديدم امّا كرم و بزرگى از حضرت تو بديع نيست [ مصراع 
  ]\r\n كرم كريم نمايد قمر كند قمرى \r\nاگر گناه من عفو كنى و رقم مرحمت بر جريدهء جريمهء من كشى تا زنده باشم من و فرزندان من در مقام عبوديّت و چاكرى روزگار گذرانيم و آنچه توانيم از جانسپارى در مواقف خدمتگارى مبذول داريم بندگئ حضرت امير صاحب‌قران رقم عفو و احسان بر گناهان او كشيد و او را بخلعت و انعام و نوازش و اكرام مخصوص گردانيد درين اثنا عرضه داشت كه فرزندانم موسى و مصطفى در جنگ‌گاه بودند و خاطرم متعلّق ايشان است اگر فرمان عالى نفاذ يابد تا ايشان را تفحّص كرده اگر زنده باشند بدين بنده رسانند مزيد\r\n\r\n","description":"","footnote":"","page_name":" 259 ","page_number":292},
  {"content":"\r\n\r\nديگر انعامهاى خسروى باشد برحسب فرمان رفتند و بعد از تفحّص بليغ يك فرزند او موسى را يافتند و به حضرت صاحب‌قرانى آوردند او را نيز از خون در گذشته به پدر بخشيد و بخلعت و انعام سرافراز گردانيد آرى ( لا غرو من المسك أن يفوح و لا من البدر أن يلوح ) بوى مسك از مشك بويا و روشنايى از بدر دجى و درّ از درياى زخّار و قطره از ابر مدرار غريب نيست آن‌روز كه حضرت رسول صلّى الله عليه و سلّم فتح مكّه فرمود و بر مشركان آنجا دست يافت بنفس مبارك خود بر در كعبه ايستاد و بهر دو دست مبارك هردو بازوى در را بگرفت و بآواز بلند فرمود ( الحمد للّه الّذى صدق وعده و نصر عبده و أعزّ جنده و هزم الأحزاب وحده و لا شيء بعده ) يعنى شكر آن خدايى را كه وعدهء خود را درست گردانيد و بندهء خود را نصرت داد و لشكر اسلام را عزيز گردانيد و گروههاى مختلف مخالف را هزيمت داد پناه بدوست و بعد ازو اتّكال بر كسى ديگر نه روى با آل غالب ولؤى و بنى هاشم و قصىّ كرد و گفت مر سادات حرب را ( ما ذا ترون أنّى فاعل بكم اليوم ) هان اى معاشر مكّه چه مىبينيد امروز من با شما چه كنم همه دانستند كه كرم محمّدى بهانه‌جويست اگر مرحمت در دل نداشتى مشورت نكردى و در آيينهء روى مبارك او صورت كرم و مروّت معاينه ديدند گفتند أخ كريم و ابن أخ كريم و الكريم إذا قدر غفر كرم و سماحت تو مشهورست و مكارم اخلاق تو معروفست و كريم چون دست يابد بخشد و در هنگام قدرت نيكويى كند رسول صلّى الله عليه و سلّم فرمود من شما را همان مىگويم كه آن روز يوسف عليه السلام برادران جفاگار را گفت  لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ  حضرت امير صاحب‌قران نيز اقتدا بفعل رسول صلّى الله عليه و سلّم كرده چون دست قدرت يافت بپاىمردئ عفو و كرم پيش آمد ملك از فلك بر ان كرم و احسان آفرين مىگفت و زبان روزگار آن فصل و انعام را بدين زبان تحسين مىكرد [ شعر 
  ]\r\n بدين خصال پسنديده اى ستوده‌شيم * ترا رسد كه زنى لاف مردمى و كرم\r\nبقرنهاى نتوانند حصر جود تو كرد * و گر بحار مداد آيد و غياض قلم \r\n\r\n","description":"","footnote":"","page_name":" 260 ","page_number":293},
  {"content":"\r\n\r\n\r\nذكر روانه فرمودن لشكرها به اطراف و اشتغال بعشرت و كامرانى\r\nآنگاه فرمان عالى نافذ شد تا اميرزادهء اعظم محمّد سلطان در كوكبهء نصر و پيروزى و فتح و بهروزى بجانب بورسه روانه گردد و حكم شد كه اميرزاده ابو بكر بهادر و امير جهانشاه بهادر با لشكرها در متابعت و ملازمت او روانه شوند و از طرف ديگر اميرزادهء اعظم خليل سلطان را امر فرمود تا بجانب سمرقند نهضت فرمايد و اخبار اين نصر مبين بدان اقطار رسانيده دولت تيمور نيز در ركاب او روانه شود و تا سرحدّ ختاى تاخت كرده آن‌طرف را بكلّى از مخالفان پاك گردانند و آنگاه امينان ديوان به تحصيل مال انكوريه رفتند و وجوه امانئ آن جمع كرده بخزانهء عامره رسانيدند و سلطان حسين بهادر و امير سليمانشاه بهادر و امير رستم طغاى بوغا را به طرف آق‌شهر وقونيه روانه فرمود و بندگئ حضرت در مواكب عزّ و اقبال ظفر بر يمين و نصرت بر يسار از انكوريه روانه شده بشش منزل بسورى حصار آمد و اعراض آن مملكت را مخيّم عسكر همايون گردانيد و چند روز در ان منزل بعشرت و نشاط اشتغال فرمود و با شهزادگان گردون احترام و آغايان زهره احتشام و امراى كيخسرو فرّ و بانويان زليخا منظر در صباح و رواح به جهت استرواح روح بشرب راح التفات فرمود چنگيان خوش‌آواز و بربط نوازان پرده‌ساز و ساقيان ماه‌روى و كنيزان مشك موى زانو زده كاسه مىگردانيدند و مغنيّان طرب آيين مضمون اين ابيات مىشنوانيدند [ شعر 
  ]\r\n بيا تا بشادى دمى مىخوريم * چو فرصت نماند دگر كى خوريم\r\nبآيين كيخسرو و كيقباد * ستانيم از چرخ گردنده داد \r\nآنگاه از انجا روانه شده بسه روز بغازى سيّد رفت و از قراحصار گذشته بكوتاهيه نزول فرمود و از اهالئ آن بمال امانى قانع شده ايشانرا تعرّض ديگر نرسانيد و باز در انجا مجلس بزمى تازه آراستند ولدان و غلمان كاسات راح ريحانى  بِأَكْوابٍ وَ أَبارِيقَ وَ كَأْسٍ مِنْ مَعِينٍ  را پر گردانيدند و مطيفان مجلس حوالئ بزم را ب  فاكِهَةٍ مِمَّا يَتَخَيَّرُونَ  بياراستند و خوانسالاران موايد  وَ لَحْمِ طَيْرٍ مِمَّا يَشْتَهُونَ  بگسترانيدند اكناف مجلس بزم\r\n\r\n","description":"","footnote":"","page_name":" 261 ","page_number":294},
  {"content":"\r\n\r\nبحورا چهرگان   وَ حُورٌ عِينٌ كَأَمْثالِ اللُّؤْلُؤِ الْمَكْنُونِ   مشحون و نعم و تكلّفات ديگر از حد و عدّ بيرون [ بيت 
  ]\r\n نگارينان زيبا قدّ سروآساى مه پيكر * دلآرايان رعنا شكل مه‌سيماى جان‌پرور \r\nدر مقام غنج و دلال جام مالامال مىگردانيدند و در ان رياض خلد آيين نغمات ( نحن النّاعمات ) مىسراييدند حكم نفاذ يافت تا ييلدروم بايزيد را در ان بزم عشرت‌طلب دارند تا چنانچه صدمهء زهر هلاهل رزم كشيده است جرعهء نوش مشارب بزم نيز در كشد و چنانچه از هيبت روز يأس دلش در سينه طبيده است در مقام روح و استيناس بروح و ريحان و امن‌وامان رسيده آيين پادشاهى در رزم و بزم و لطف و هيبت و رحمت و كينه و سكينه و غمّ و شادى و اسر و آزادى و بست و گشاد و گرفت و داد بياموزد بر موجب فرمان جهان مطاع او را به حضرت آوردند و در مقام نوازش كيسهء املش پرنقد امانى كرده كاسهء مل مالامالش دادند و بسيورغالات مجدّد سر تفاخرش به آسمان رسانيدند\r\n\r\nذكر توجّه اميرزاده محمّد سلطان به طرف بورسه\r\nدر خلال اين احوال اميرزاده محمّد سلطان سه روز راه كرده روز چهارم چون آفتاب كه از فلك چهارم تابد اشعّهء منجوق اقبالش بر ان اراضى طالع شد و آن شهر و نواحى در تحت تصرّف درآمده اميرزاده شيخ نور الدين بهادر بقلعه در آمد و كنوز و اموال و جواهر و لآل و لعلهاى قيمتى و ياقوتهاى ثمين كه سالها آنجا جمع شده بود با ساير نقود و اموال و اجناس و نفايس اقمشه جمع كرده بار در بار و قطار در قطار بيرون آوردند و بعد از ان سرّ إنّ الملوك إذا دخلوا قرية أفسدوها ظاهر شد بعد از نهب و غارت در شهر آتش افروختند و تر و خشك آن را درهم سوختند و از انجا عنان بساحل بحر كشيدند و سواحل دريا را از خون مخالفان درياى ديگر ساختند و از انجا اميرزاده ابو بكر با ده هزار سوار جنگى متوجّه شهر نو شد خلقى انبوه از چيتاغان و مخالفان روم آنجا جمع آمده بودند و سليمان پسر ييلدروم بسردارئ ايشان ايستاده چون هيبت لشكر منصور مشاهده كرد و صولت شيران جنگى معاينه ديد طاقت مقاومت نداشت دل به دريا كرده در كشتى نشست و گريز را پيروزى شمرد و ازين مقام اميرزادهء جهان محمّد سلطان خبر\r\n\r\n","description":"","footnote":"","page_name":" 262 ","page_number":295},
  {"content":"\r\n\r\nاين فتح به حضرت امير صاحب‌قران فرستاد و صد كس را بدين مهمّ تعيين كرده شنقارى كه چون دولت ابد پيوند مرغ امّيد را از هواى سعادت شكار كردى و ببال اقتدار در فضاى كامگارى پرواز نمودى با ديگر تحف و هدايا با ايشان همراه گردانيد در راه بيشهء بغايت تنگ بود چنانچه انديشهء دانا راه ازو بيرون نبردى و فكر مردم هشيار در مضايق آن بتنگ آمدى در چنان محلّى ناگاه غوغا برآمد و گروهى بسيار و عددى بىشمار از چيتاغان بر ايشان ريختند و درازئ آن بيشه قريب سه فرسخ بود جاى آن بود كه دل دليران از دست رفتى و پاى زيردستان سست شدى محمّد آتا و ابراهيم و احمد و فخر الدين و محمّد قلندر و خضر با بقيّهء آن صد مرد قدم مردانگى افشرده دست بتير و سنان بردند و جنگى كردند كه ديدهء فلك در ان خيره ماند عاقبة الامر چيتاغان روى بگريز نهادند و چون روباه كه از شير گرسنه گريزد پراگنده شدند آنگاه اميرزادهء اعظم اميرانشاه ايلغار فرموده چون شير شرزه كه در بيشه دلير در رود در ان بيشهاى تنگ در رفت و چون پلنگ جان شكر كه بر كوه و كمر بر رود بران كوههاى سخت عالى بر رفت و جماعتى بسيار از مخالفان چيتاغى بر ان كوه پناه گرفته بودند لشكر چون دليرى او بديدند نفير و برغو زده از هرطرف بر كوه رفتند چيتاغان از بالاى كوه و كمر سنگها روان كردند از تصادم سنگها بالا و زير و تراكم جنگيان جان‌باز دلير صداى نفخهء صور در كوه و دشت افتاد و غريو و نفير جنگيان بفلك اثير رسيد دليران صفّ هيجا و مردان پابرجا از عساكر منصوره قدم ثبات افشرده بصدمات ضربت سنگ ايشان التفات ننمودند و دفع زخم ايشان كرده بتير دلدوز و ناوك جان‌گداز و تيغ آبدار و سنان افعى شعار ايشانرا براندند بسيارى از ايشان عرضهء تيغ هلاك شدند و آنها كه زينهار خواستند امان يافتند عساكر منصوره با ظفر و نصر هم‌عنان روى به مقصد نهادند و درين محلّ سلطان حسين و امير سليمانشاه و اميرزاده رستم و سيّد خواجه بر سر كپك تركمان رفته بودند با غنايم بسيار و اسپ و استر بىشمار و گوسفند بىحدّ و حصر بدرگاه عالم‌پناه فرستادند و سيّد خواجه متوجّه جانب ايل آيدين شد و ايشانرا غارتيده تا كنار دريا رسيد و هرچه از دشمنان يافت عرضهء قتل و نهب و غارت گردانيد و ازين مقام حضرت امير صاحب‌قران از كوتاهيه متوجّه صوب دومانج شد خبر به حضرت اعلى رسانيدند كه جماعتى دزدان راههاى تنگ را گرفته‌اند و لشكر را بهنگام گذر آسيب مىرسانند به حكم فرمان شمشير در ايشان نهادند و بسيارى از ان قطّاع الطريق را بقتل آوردند بقيّه بگريختند و در كوهها و غارها متحصّن شدند فرمان جهان‌مطاع نافذ شد تا\r\n\r\n","description":"","footnote":"","page_name":" 263 ","page_number":296},
  {"content":"\r\n\r\nگردان دلاور در صندوقها نشستند و آن صندوقها را بطنابها از بالاى كوه در آويختند و آن مردان دلير كه از شير روى نمىگردانيدند بدستى طناب گرفته و بدستى شمشير آخته داد مردى و دلاورى دادند و نگذاشتند كه يكى از ان دزدان جان بسلامت بيرون برد تا همه را پايمال زوال و هلاك گردانيدند و اميرزاده برندوق در ان روز داد مردى و مردانگى داد و درين اثنا اميرزادهء اعظم محمّد سلطان و امير جهانشاه از فتح بورسه باز گشته به حضرت امير صاحب‌قران رسيدند و از نفايس اموال آن ولايت ارمغانيها به حضرت آوردند\r\n\r\nذكر مطاوعت و فرمان‌بردارئ ملك استنبول بندگئ حضرت را\r\nو چون ملك استنبول وقايع فتوحات بندگئ حضرت شنود و دانست كه جز مسكنت و انقياد چارهء نيست رسولان فرستاده حلقهء عبوديّت بر در بندگى و مطاوعت زد و اظهار ايلى و دوستى نمود و گردن بر اداى جزيه نرم كرده مال بسيار و تحفهاى بىشمار به حضرت فرستاد و در محلّ قبول افتاد بندگئ حضرت جزيه بر او مقرّر گردانيده بعهد و ميثاق مؤكّد كرد و ايشانرا خلعت داده و نوازش كرده بازگردانيد و درين ولا اسفنديار نامى كه از قوم و تبار ييلدروم بود از سيناب به حضرت امير صاحب‌قران آمد و هزار سر اسپ پيش‌كش آورد بندگئ حضرت دربارهء او مرحمت فرموده تاج و كمر و خلعت و زر و افسرش بخشيد و از ميان اقران بعنايت بىدريغش سرافراز گردانيد و شهزادهء جهان محمّد سلطان را بجانب دست راست بتسخير بلاد روانه گردانيد و شرط فرمود كه مخالفان را براندازد و هركرا امان طلبد ببخشد و بنوازد و امير جهانشاه بهادر را در خدمت او روانه فرمود و از انجا رايت نصرت‌شعار بطرشلغ فرود آمد و از انجا بسارانيوس نزول فرمود و از انجا بطيغرتاش رسيد و از انجا موضع بلق را مخيّم اقبال و مرتع جلال گردانيد و درين وقت سليمان پسر ييلدروم ايلچى به حضرت امير صاحب‌قران فرستاد مبنى بر مطاوعت و انقياد و منبى از محبّت و و داد و عرضه داشته كه من كمترين چاكرانم و چون كمال كرم حضرت صاحب‌قرانى آن اقتضا كرد كه پدرم را در مقام احترام اعزاز فرمود و در مجلس عالى مقام و تمكين نشستن داد و او را بنواخت و عطيّات ملكانه مخصوص گردانيد من نيز سر بر\r\n\r\n","description":"","footnote":"","page_name":" 264 ","page_number":297},
  {"content":"\r\n\r\nجادّهء فرمان‌بردارى و مطاوعت دارم اگر فرمان شود به حضرت آيم و مراسم ملازمت و بندگى بتقديم رسانم بندگئ حضرت او را نوازشها فرمود و كلمات خوب پادشاهانه گفت و صورتى كه ذكر رفته از مساهله و مسامحه كه مدّتى با پدر او فرمود و آخر اثر نكرد تا بدين صورتها مؤدّى شد بيان فرمود و گفت اكنون بودنى بود و گذشتنى گذشت و آنچه در پردهء غيب مقدّر بود بظهور آمد اكنون از گذشته در گذشتيم  عَفَا اللَّهُ عَمَّا سَلَفَ  اگر آن فرزند آيد از پدر عزيزتر باشد بىانديشه متوجّه گردد تا غبار وحشت از آيينهء مصادقت برخيزد و عروس آمال و امانى درو چهره گشايد آنگاه رسول را بكلاه و كمر و خلعت مغرّق بزر و اسپان راهوار و درم و دينار خرسند بازگردانيد و از انجا باياسلغ توجّه فرمود و از انجا به شهر دنغزلغ رسيد شهرى ديدند با نعمتهاى ارزان و ميوهاى فراوان آن مقام در نظر عالى خوش آمد و كرم عامّ شامل حال خاصّ و عامّ آن شده بمال امانى از ان مقام راضى شد و مردم آن را تعرّضى ديگر نرسانيد و از انجا بسه منزل بگوزل حصار توجّه فرمود و از انجا هم بمال امانى قانع شده چند روز مراتع و مزارع آن مطرح شعاع اعلام خورشيد پيكر شد و كوهى در ان حوالى بود دويست نفر چيتاغ بدانجا پناه برده بودند هركه از عساكر منصوره به جهت هيمه و علف بر كوه شدى تعرّض رسانيده بر قتل و نهب اقدام نمودندى اين صورت بعزّ عرض همايون رسانيدند شبهنگام اشارت فرمود تا عساكر منصوره آن كوه را در ميان گرفتند و چون طليعهء صبح صادق بدميد اطراف كوه را چون افق آسمان در وقت طلوع شفق مثال به خون چيتاغان گلگون گردانيدند تا متنفّس از ايشان نماند [ بيت 
  ]\r\n سموم تيغ تو هرجا كه بگذرد روزى * گياه بر نزند سر هزار سال دگر \r\nو از انجا باياسلغ توجّه فرموده به شهر تيره درآمد و آن از شهرهاى مشهور روم است روزى چند صحارى و اراضئ آن موضع محلّ خيام دولت و اقبال و مضرب بارگاه سعادت و جلال شد\r\n\r\nذكر آمدن سلطان ماردين به حضرت و بخشيدن گناه او\r\nسلطان ماردين ملك عيسى كه ذكر او از پيش رفته و بسوء افعال خويش خوف\r\n\r\n","description":"","footnote":"","page_name":" 265 ","page_number":298},
  {"content":"\r\n\r\nو هراس را به خود راه داده بود و بدين‌واسطه شهر ماردين در معرض هلاك و خراب افتاده از كردهء خود پشيمان شد و دانست كه درد نكبت او را جز طبيب لطف اين حضرت دوا نمىتواند كرد مخايل وهم و خوف از خود دور كرده و بوسايل عقل و خرد تمسّك نموده روى بدرگاه عالم‌پناه نهاد و پناه بجانب اميرزادهء اعظم شاهرخ بهادر برده او را به حضرت امير صاحب‌قران شفيع ساخت اميرزادهء اعظم از انجا كه مكارم اخلاق خسروانهء او بود حقّ امّيد او را ضايع نگردانيد و دست ردّ بر روى ملتمس او نهاد و بپاى مردئ كرم شفيع حال او گشته او را به حضرت امير صاحب‌قران رسانيد و چون بدرگاه عالى رسيد سر برهنه كرده بر شيوهء گناه‌گاران به حضرت آمد حضرت صاحب‌قرانى بعد از تقديم مراسم عتاب و تفريغ شهباز مرحمت را در هواى كرم پرواز داد و بال عنايت و شفقت بر سر او مبسوط گردانيده گناهان گذشته او را بخشيد و او را بعواطف و غنايات بىدريغ مخصوص گردانيده تاج و كمر داد و زر و زيور بخشيد و او را بشرف مواصلت با دودمان بزرگوار خود بزرگ گردانيد و يكى از مخدّرات او را نامزد اميرزاده ابو بكر گردانيد [ بيت 
  ]\r\n آن كرد با وى از كرم و لطف و مرحمت * كابر بهار با چمن و بوستان كند \r\nتا عالميان آثار لطف و عنف اين حضرت بشناسند و نتايج انتقام و عفو اين صاحب‌قران بدانند و سنّت الهى برين منوال جاريست   نَبِّئْ عِبادِي أَنِّي أَنَا الْغَفُورُ الرَّحِيمُ وَ أَنَّ عَذابِي هُوَ الْعَذابُ الْأَلِيمُ   حضرت عزّت رسول را صلّى الله عليه و سلّم مىفرمايد كه بندگان مرا آگاه گردان كه من پوشنده و آمرزندهء گناهانم اگر چهار گوشهء عالم پرگناه كرده باشند چون پشيمان شوند و به حضرت من بازگردند همه را بيامرزم و نيز بندگانرا خبر ده كه عذاب من سخت است و كينه و انتقام من درشت و چون حضرت امير صاحب‌قران سايهء حضرت عزّت است السّلطان ظلّ اللّه لاجرم اگر افعال او برين منوال واقع گردد غريب و عجيب نباشد\r\n\r\nذكر فتح قلعهء ازمير\r\nدرين وقت به حضرت گردون اقتدار معروض گردانيدند كه درين نواحى قلعه‌ايست\r\n\r\n","description":"","footnote":"","page_name":" 266 ","page_number":299},
  {"content":"\r\n\r\nازمير نام و آن مجمع صناديد افرنج است ناموس ايشان بدان بازبسته و ناقوس آن تا غايت كس نشكسته ديرهاى آن معمور و اموال و خزاين ايشان موفور افرنج نذور از اطراف بدانجا مىآرند و هرگز جزيه و خراج بكس نداده‌اند و دايما راه افساد بر مسلمانان گشاده و درين مدّت هيچ ملكى آن را مسخّر نكرده بلكه با ايشان سربسر راضى بوده عرق دين‌دارى و غيرت بندگئ حضرت در حركت آمد و همّت خسروانه بر قلع و قمع ايشان مصروف گشته اميرزاده پير محمّد بهادر و امير شيخ نور الدين بهادر را امر شد تا متوجّه آن قلعه شده اوّل رسول فرستند و ايشانرا بدين اسلام دعوت كنند اگر سعادتشان مساعدت كند و بدين اسلام درآيند اعلام كنند تا دربارهء ايشان مراسم عواطف و احسان بتقديم افتد و الّا اقلّ ما فى الباب آنكه مطيع شده باداى جزيه تن در دهند و مال خراج بر خود گيرند برحسب فرمان متوجّه شده ايلچى فرستادند و ببيم و امّيد ايشانرا دعوت كردند مفيد نيفتاد بر كفر و ضلال اصرار ورزيدند و از قبول جزيه و اداى مال خراج امتناع نمودند صاحب قلعه ماه نوس نام به اطراف كس فرستاد و از شهرهايى كه در حكم او بود مثل رمان و غلطه و ساسون و تيروس و حنحك و برزينه و ستر و دملى و سمدرك و امروز و اپينه روز و كلو لشكرها بمعاضدت و مساعدت او آمدند و قريب دو هزار سوار مكمّل برو جمع شدند امراى عظام اين خبر به حضرت امير صاحب‌قران انها كردند فى الحال نهضت فرموده سوار شد و با لشكر جرّار و حشرى بىشمار [ بيت 
  ]\r\n همه شيرمردان روز نبرد * كه از قعر دريا برآرند گرد \r\nمتوجّه آن مقام شد از كثرت عساكر كوه و دشت بتنگ آمد و از صداى نقاره و برغو عالم پرنفير و خروش شد و حكم جهان‌مطاع بنفاذ پيوست كه چاخورگان بنقب مشغول شوند و برجها و ديوارها بر چوبها معلّق گردانند و اميرزاده شاهملك بهادر عمّال و كاركنان بازداشت تا باندك زمانى ميانهء دريا و قلعه سدّى ببستند درين حال اميرزادهء اعظم محمّد سلطان و اميرزاده اميرانشاه بدرگاه عالم‌پناه پيوستند و پيش از همه بجنگ مبادرت نمودند حكم جهانگشاى نافذ شد كه بهادران بيكبار در حركت آيند و عساكر منصوره بىتوقّف روى بقلعه نهند ازين طرف مسلمانان صفّ در صفّ بسته و پشت بر پشت نهاده و دست موافقت باهم داده بازو بتير و كمان بر گشودند و به زخم عرّاده و سنگ منجنيق برج‌وبارهء قلعه را پاره‌پاره كردند و چاخورگان نقبها را آتش در زدند و از ان طرف گيران در مقام لحاج و جدال ايستاده بضرب تير و ناوك و سنگ و نفط\r\n\r\n","description":"","footnote":"","page_name":" 267 ","page_number":300},
  {"content":"\r\n\r\nو آتش و تير تخش زبانهء آتش حرب به آسمان رسانيدند و آواز نقارها و ناقوسها درهم انداختند خروش و نفير كوس و كرّه‌ناى گوش روزگار را گر ساخت و صدمهء دليران و نيروى شيران بنيان صبر و قرار را زيروزبر كرد عاقبت باد نصرت و پيروزى از مهبّ اقبال امير صاحب‌قران وزيدن گرفت و صبح ظفر اهل اسلام از مشرق عنايت بدميد تا ديوارهاى قلعه چون اعلام دولت مخالفان دين بر زمين افتاد و كفّار فجّار در مقام بوار و دمار عرضهء تير بلا و عرض سهام قضا شدند رويهاشان از بيم كبود و زرد شد و گردنهاشان از معانقهء شمشير آبدار بنفش و سرخ گشت از اوداج كفّار جويهاى خون در دريا روان گشت مسلمانان چون قواعد دين خود سرافراز شدند و رايت كفر و ضلال چون مبانئ ملّت باطل نگونسار گشت ملك از فلك اين ندا مىكرد كه  قاتِلُوهُمْ يُعَذِّبْهُمُ اللَّهُ بِأَيْدِيكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدُورَ قَوْمٍ مُؤْمِنِينَ  و روزگار زبان استبشار اين نويد مىسراييد كه  نَصْرٌ مِنَ اللَّهِ وَ فَتْحٌ قَرِيبٌ وَ بَشِّرِ الْمُؤْمِنِينَ  [ شعر 
  ]\r\n جهان مسخّر احكام شد به حمد اللّه * چو تيغت از سر دشمن بر آوريد دمار\r\nدر ان ديار كه برقى و زد ز شمشيرت * نماند از شب ظلمت درودگر آثار \r\n\r\nذكر فتح قلعهء فوچه\r\nبعد ازين فتح مبين و رفع منار دين و قلع و قمع مفسدان و تدمير كافران و فاجران فرمان عالى نفاذ يافت تا اميرزادهء اعظم محمّد سلطان متوجّه قلعهء فوچه گردد كه جماعتى بسيار از افرنج پناه بدان برده بودند چون اميرزادهء اعظم حوالئ آن قلعه را محلّ نزول رايات دولت گردانيد شدّت يأس و انتقام و صولت حمله و ضرب شمشير او شنيده بودند چون سطوت او بر مثال شير مشاهده كردند و قوّت دل دلير او معاينه ديدند رعب و هراس بدل ايشان راه يافت بزرگان ايشان در مقام تضرّع و استكانت در آمدند و بقبول و اداى مال جزيه جان و خان‌ومان خود را بازخريدند اميرزادهء اعظم ايشانرا امان داده جزيه مقرّر فرمود و نوّاب نامدارش استيفاى آن اموال كرده مراجعت نمودند\r\n\r\n","description":"","footnote":"","page_name":" 268 ","page_number":301},
  {"content":"\r\n\r\nو در مقام شوكت و ظفر بازگرديد و درين مقام از طرف عيسى بيك پسر ييلدروم بايزيد ايلچى قطب الدين نام به حضرت آمد و باز نمود كه عيسى بيك در مقام بندگى و عبوديّت كمر چاكرى بسته است و اشارات و فرامين حضرت صاحب‌قرانى را منتظر نشسته چشم بعواطف اين حضرت گشوده است و اظهار بندگى و انقياد نموده و آنگاه اسپان نامدار و تحف شاهوار بعزّ عرض رسانيد بندگئ حضرت امير صاحب‌قران او را بعواطف و عنايات مخصوص گردانيده خلعت و نعمت داد و به جهت عيسى بيك كلاه و كمر فرستاد و نويد عواطف بىشمار داد و در برابر قلعهء ازمير جماعتى از غازيان مقام داشتند سلاح وجيبهء ازميريان مجموع بديشان بخشيد و مال بسيار بديشان انعام كرد و دست ايشان قوى گردانيد تا بقوّت دين اسلام و معاونت اين حضرت بر قايدهء معهود غزا كنند الحقّ بازوى دين بدين مساعى قوى شد و پشت اسلام بدين افعال اعتضاد يافت [ بيت 
  ]\r\n چنين كند سر شمشير خسروان آثار * چنين كنند بزرگان چو كرد بايد كار \r\nو در خلال اين احوال يكى از بزرگان افرنج سته نام كه حاكم شهر ساقز بود خواست تا دفع سطوت لشكر منصور از مرزوبوم خود كند ايلچئ عاقل با مال بسيار و تحف بىشمار و پيش‌كشهاى لايق به حضرت امير صاحب‌قران فرستاد و اظهار عبوديّت و مطاوعت نمود و گفت من بعد باداى جزيه و خراج منّت دارم و اوامر و نواهئ حضرت خلافت پناهى را مطيع و منقاد حضرت صاحب‌قرانى عذر او مسموع فرمود و ازو بجزيه و خراج راضى شده اعراض نمود و از اياسلغ رايات كشورگشايى متوجّه شده بده منزل بسلطان حصار رسيد جماعتى چيتاغان در كوههاى آنجا متحصّن بودند همه را عرضهء تيغ هلاك گردانيدند و از ان مقام بريد روان كرده اميرزاده محمّد سلطان را طلب فرمود برحسب فرمان به زودى به حضرت خلافت پناهى پيوست و بعواطف و نوازش مخصوص شده حكم شد تا بر دست چپ بجانب انكوريه متوجّه شود و باز در قيصريّه به حضرت همايون پيوندد و خود بنفس مبارك بجانب قلعهء اولو برليغ روان شد و در حال وصول امر فرمود تا بىتوقّف روى بقلعه نهادند در ساعت بر ان ظفر يافته سكّان آن را بتيغ گذرانيدند و زن و فرزند ايشانرا اسير گرفتند و آن قلعه را با خاك راه برابر گردانيدند و از انجا متوجّه قلعهء اكريدور ونيس شد\r\n\r\n","description":"","footnote":"","page_name":" 269 ","page_number":302},
  {"content":"\r\n\r\n\r\nذكر گرفتن سه قلعه در يك روز\r\nو آن سه قلعه بود بغايت حصين كه تسخير آن به زودى در وهم نگنجيدى و خرد آن را به ميزان اعتبار با قلّهء فلك بيك ترازو سنجيدى و صاحب آن قلاع شخصى پاشا نام بود حكم فرمان نافذ شد تا لشكرها پيرامون آن قلعها در آمدند از طرف ميمنه اميرزاده ابو بكر با حملهء شير و دل دلير در آمد و از طرف ميسره اميرزاده شاهرخ چون پلنگ روى بجنگ نهاد و سلطان حسين و اميرزاده اسكندر و شيخ نور الدين بهادر و اميرزاده شاهملك بهادر و على سلطان و امير سونجك بيكبار حمله كردند جهان روشن بر چشم آن تيره‌دينان سياه گردانيدند و چاخورگان بنقب زدن مشغول شدند و لشكريان بتير و سنان دمار از ايشان بر آوردند عاقبت دولت ايشان برگشت و برجها در گرديد و چيتاغان از بيم جان خود را در دريا انداختند و بجزيرها پناه بردند اشارت عاليه نفاذ يافت تا سلها ببستند و كشتيها ترتيب داده در آب انداختند در اندك زمانى بعدد كواكب كه در بحر اخضر فلك جاريست مراكب و سفاين در بحر جارى شد و آب دريا آتش‌صفت گشته  إِذَا الْبِحارُ سُجِّرَتْ  صفت يافت دود از نهاد چيتاغان برآمد همه بزنهار در آمدند و بمال آمان جان و زندگانئ خود را بازخريدند حضرت خلافت پناهى از انجا ركاب نصرت‌ساى متوجّه جانب آق‌شهر گردانيد گذار رايات همايون بر قيتول اميرزادهء جهان شاهرخ بهادر افتاد اميرزادهء اعظم وظايف طوى و پيش‌كشهاى خسروانه بتقديم رسانيد و از نفايس اموال و انواع اقمشه و اسپ و استر چندان پيش‌كش كرد كه عقل و اصفان از عدّ و بيان آن خيره ماند و سلطان حسين و اميرزاده سليمانشاه نيز مراسم خدمات پسنديده از دوقوز و غير آن ترتيب كردند و همه در محلّ قبول و رضا افتاد و ايشانرا بنوازش و خلعت و اكرام مخصوص گردانيد و درين اثنا محمّد قرامان از طرف قونيه به حضرت آمد و باسم مال امانى و برسم تحفه و نهانى چندان مال و قماش و اسپ و استر آورد كه زيادت بر حدّ قدر و افزون از گنجايئ مملكت او بود و بدان سبب او و مملكت او در كنف امن‌وامان ماندند و از چنگال نوايب روزگار خلاص يافتند دربارهء او احسان فرموده او را معزّز بازگردانيد چنانچه محسود اقران خويش گشت\r\n\r\n","description":"","footnote":"","page_name":" 270 ","page_number":303},
  {"content":"\r\n\r\n\r\nذكر وفات ييلدروم بايزيد\r\nدر خلال اين احوال ييلدروم بايزيد را با آنكه مرضى مزمن بود اعراض نفسانى با آن همراه شده آن مرض ازدياد پذيرفت بندگئ حضرت امير صاحب‌قران مراسم شفقت دربارهء او بتقديم رسانيده بملازمت اطبّاى نامدار امر فرمود و بمداومت بر شربتهاى خوشگوار و غداهاى سازگار مبالغت كرد و در خاطر عاطر و ضمير منير آن بود كه چون از قضاياى مملكت روم فراغى كلى حاصل شود او را معزّز و موقّر داشته بمقام خود باز گرداند تا عالميان عفو شامل و مرحمت كامل آن حضرت را بشناسند و دانند كه اين حضرت مملكتها بسر شمشير آبدار مىگيرد و باز باشارات سر تازيانهء اقتدار مىبخشد امّا [ بيت 
  ]\r\n من سعى همى كنم قضا مىگويد * بيرون ز كفايت تو كارى دگرست \r\nتدبير با تقدير بازنخواند و اجل مقدّر گريبان‌گير گشته بيمارى مستولى شد و عرض مرض غالب گشت و قوّت ساقط شده انفاس معدوده سپرى شد و روزگار مهلت بانجام رسيد متقاضئ وديعهء روح منشور لكلّ أجل كتاب برخواند و محاسب  وَ أَحْصى كُلَّ شَيْءٍ عَدَداً  محاسبهء عمرش را بفذلك انتها رسانيد [ بيت 
  ]\r\n اگر صد بمانى و گر صد هزار * بمرگ اندر آيد سرانجام كار \r\nآرى كار دنيا همينست و فرجام روزگار دولت چنين كرا سر بر آسمان رفعت رسانيدند كه نه در آخر بر خاك خسارش خوابانيدند و كرا بر ذروهء دولت متّكا ساختند كه به عاقبت از شاهق رفعتش بحضيض ضعت انداختند هر چاشتى را شاميست و هر آغازى را انجامى عاقل چون بديدهء اعتبار درين امور نگرد محبّت اين عجوز رعنا را بر دل مستولى بگرداند و دل بر عهد بىثبات اين عروس بىوفا ننهد كه هرشب با يكى دست در آغوش دارد و هرروز حلقهء مهر ديگرى در گوش [ بيت 
  ]\r\n دل برين گنبد گردنده منه كين دولاب * آسيابيست كه بر خون عزيزان گردد \r\nالقصّه آن نهال از پاى افتاد و در غربت بهزار حسرت جان شيرين بجانان سپرد بر\r\n\r\n","description":"","footnote":"","page_name":" 271 ","page_number":304},
  {"content":"\r\n\r\nحسب اشارت عاليه مراسم عزا بواجبى تقديم كرده بوظايف تكفين و تجهيز قيام نموده در آق‌شهر دفن كردند [ بيت 
  ]\r\n بگنج لحد گشت مأواى او * برفت از جهان نام و آواى او \r\nو بعد از وقوع اين واقعه اميرزاده برندوق به حضرت صاحب‌قرانى معروض گردانيد كه جماعتى از تراكمه كه خضر بيك و ابراهيم سرداران ايشانند روى از راه مطاوعت گردانيده‌اند فرمان شد تا عساكر منصوره متوجّه شدند بامداد كه طليعهء صبح صادق بدميد لشكر آن كوه و صحرا را فروگرفته بودند بسيارى از ايشان عرضهء تير هلاك شدند و بعضى گريختند مال‌ومنال و اسپ و استر و گاو و گوسفند ايشان غارت كردند و زن و فرزند ايشانرا اسير گرفتند و دمار از خان‌ومان ايشان بر آوردند و ايشانرا عبرت عالميان گردانيدند [ شعر 
  ]\r\n كسى كه با تو دم از سركشى زدى امروز * ز سر برآمد و از پا درآمد اينش جزاست\r\nهرآنكه كرد خلاف خدا شود مقهور * خلاف امر اولو الامر هم خلاف خداست \r\n\r\nذكر واقعهء اميرزادهء مغفور اميرزاده محمّد سلطان\r\nبر عاقلان هوشمند و كاملان خردپرور از آفتاب روشن‌ترست و از اوليّات ظاهرتر كه دنيا محلّ فنا و زوال و مركز دواير رحلت و انتقال است صفو او بىكدورت ميسّر نيست و حلاوت او بىمرارت مقدّر نه كرا در چمن روزگار گلى بر شاخسار مراد شگفت كه بازش هزار خار ضرار در پاى نخليد و كدام صاحب سرور در بزم كامرانى نوشى از صفاى عيش دركشيد كه باز در عقبش زهر هلاهل نچشيد [ شعر 
  ]\r\n كدام عيش كه آن را زمانه تيره نكرد * كدام روز كه آن را فلك بشب نرساند \r\nغرض از تبيين اين اقوال و تمهيد اين احوال بيان صورت حال اميرزادهء جهان المخصوص بعنايت الملك الديّان اميرزاده محمّد سلطان است طيّب الله ثراه و جعل الجنّة مثواه كه\r\n\r\n","description":"","footnote":"","page_name":" 272 ","page_number":305},
  {"content":"\r\n\r\nدر غلواى سلطنت و كامرانى و نيروى شوكت و جهان‌بانى كه عالم را چشم به دو روشن بود و چمن روزگار با وجود سرو استقامت قامت او رشك صد گلشن ناگاه آن نهال سرافراز دولت از پاى در آمد و آن بنيان مملكت و شهريارى منهدم شد [ شعر 
  ]\r\n فغان ز عادت اين رنج‌ساز راحت سوز * فغان ز گردش اين جان شكار جورپرست\r\nكه صورتى كه بعمرى نگاشت خود بسترد * كه گوهرى كه بسى سال سفت خود بشكست \r\nاز وقوع اين واقعه عقدهاى الم بر دلها كره بست چنانچه به هيچ حال منحلّ نمىشود و از حدوث اين حادثه خارها در ديدهء اهل جهانيان آميخت كه به هيچ روى خراشش آن زايل نمىگردد [ نظم 
  ]\r\n از مرگ او نشست بهر خانه مأتمى * و از سوگ او نجاست ز هر سوى شيونى\r\nزين سهمگين مصيبت وزين هولنك مرگ * آتش فتاد در دل هر سنگ و آهنى \r\nدل خلق عالم درين مأتم بسوخت و آتش حسرت در سينها افروخت و حضرت امير صاحب‌قران را درين واقعه صبر و قرار رفته و قوّت ماسكه و اصطبار ضعيف شده لآلئ جواهر آبدار از بحرين ديدگان بر صحايف چهره پاشيدن گرفت و قطرهاى لعل رمّانى بر رشتهء محاسن نورانى جارى گردانيد و به زبان حال مضمون اين ابيات مىسراييد [ شعر 
  ]\r\n دريغا كه پژمرده شد ناگهانى * گل باغ دولت بروز جوانى\r\nبحسرت برفت از جهان رادمردى * كه بودش بر اقليم دين قهرمانى\r\nنهالى سرافراز بد ليك گردون * نداد آتش از چشمهء زندگانى \r\nعاقبة الامر چون با حكم آسمانى ستيز و از قضاى الهى كس را گريز ممكن نيست حكم قضا را گردن نهاده بتجهيز و تكفين او پرداختند و با حكم تقدير ربّانى در ساختند و اگرچه بندگئ حضرت صاحب‌قرانى را جزع مفارقت چنان فرزندى بغايت بود و قلق مباعدت چنان دلبندى بىنهايت امّا چون عقلا و كملاى جهان نكات حكمت و دانش از صحيفهء ضمير منير او مىآموزند و آيين سكون دل و ثبات قلب از افعال و اقوال او مىاندوزند عقل را كار فرموده در مقام  وَ اصْبِرْ وَ ما صَبْرُكَ إِلَّا بِاللَّهِ وَ لا تَحْزَنْ  قدم تمكّن افشرده\r\n\r\n","description":"","footnote":"","page_name":" 273 ","page_number":306},
  {"content":"\r\n\r\nدل بر ان داهيهء عظمى ساكن گردانيده گفت [ شعر 
  ]\r\n هرچه خواهى كن كه ما را با تو روى جنگ نيست * پنجه با زورآوران انداختن فرهنگ نيست \r\nو با خود گفت چون حكم مرگ جاريست بر مالك و مملوك و وضيع و شريف و عالى و دون  إِنَّا لِلَّهِ وَ إِنَّا إِلَيْهِ راجِعُونَ  ايزد تعالى اين ذات ملك صفات را از آسيب زمان صيانت كناد و شهزادگان ديگر را كه سروان چمن سعادت و سروران انجمن سيادت‌اند در ظلّ ظليل حضرت او بمنتهاى مقاصد و مبتغاى مآرب برساناد ( إنّه ولىّ الإجابة )\r\n\r\nذكر آمدن ايلچيان مصر و آوردن مال و سكّه\r\nچون رايات نصرت‌شعار امير صاحب‌قران ناحيت آق‌شهر را مشرّف گردانيد از طرف مصر ايلچيان رسيدند و امير اطلاميش را كه مدّتها بود تا طلب مىفرمودند و در فرستادن او تكاسل مىورزيدند چون بأس انتقام آن حضرت مشاهده كردند و بشؤم لجاج و عناد مملكت شام و حلب را بباد بر دادند با خود افتاده از كرده پشيمان شدند و توسّل هم بامير اطلاميش كرده چهرهء دينار و درم را بنام خداوند عزّ و علا و باسم شريف پادشاه اسلام و نام بزرگوار امير صاحب‌قران بياراستند و سر منابر بذكر عالئ ايشان مفتخر گردانيدند و دو ايلچى احمد واقته نام روانه كرده مال بسيار و خزاين بىشمار و اسپان عربى با ستامهاى زر و انواع لؤلؤ و جوهر و مشك و عنبر و شمشيرهاى مصرى و قماشهاى اسكندريّه بموقف عرض رسانيدند و معروض گردانيدند كه فرج پسر برقوق زمين بارگاه فلك اشتباه بلب خشوع بوسيده بعزّ عرض مىرساند كه من بندهء اين حضرتم و پشت‌وپناه من اين آستان دولت آشيان است اگر عواطف و مراحم خسروانه مرا بچاكرى قبول فرمايد من بعد بر خلاف گذشته مراسم خدمتگارى بتقديم رسانم و سكّه و خطبهء اين مملكت بنام و القاب همايون آراسته داشته خراج و مال مقرّر سال بسال بخزانهء عامره رسانم بندگئ حضرت خلافت پناهى جناح مرحمت برو گسترده عواطف خسروانه و مراحم ملكانه دربارهء او مبذول فرمود و فرمود كه چون در صغر سنّ از سايهء مرحمت پدر محروم مانده است ( ابتغاء لمرضات الله ) تبارك و تعالى او را بفرزندى قبول\r\n\r\n","description":"","footnote":"","page_name":" 274 ","page_number":307},
  {"content":"\r\n\r\nكردم اگر بر جادّهء نيكو خدمتى و ثبات عهد راسخ باشد مراحم بىدريغ دربارهء او بتقديم رسانيده بهر چه ملتمس او باشد مدد و مساعدت كنم و دست او در مباشرت ممالك قوى دارم تا در مملكت خود مرفّه بوده بمراسم خدمات حرمين شريفين قيام تواند نمود و مثوبات رونق آن مقامات شريفه و امن‌وامان مسلمانان بروزگار دولت مالا حقّ گردد آنگاه ايشانرا بخلعت و زر و كلاه و كمر مباهى و سرافراز گردانيد و به جهت او تاج و قبا و كمر مرصّع و كلاه فرستاد و نويد عواطف بسيار و مراحم بىشمار داد و ايشانرا مستظهر بازگردانيد\r\n\r\nذكر حكم فرمودن برحلت قراتتار از اراضئ روم\r\nآنگاه عزيمت خسروانه بر ان مصمّم فرمود كه ايل و احشام و عساكر و اجناد قراتتار را از بلاد روم بجانب مشرق راند بر سبيل ايلغار روانه گشته بصحراى اماسيه قريب اراضئ قيصريّه متوجّه شد و اميرزادهء اعظم شاهرخ بهادر و سلطان حسين و امير سليمانشاه را با لشكرهاى گران از چپ و راست تعيين فرمود تا راههاى ايشان گرفته نگذارند كه هيچ آفريده از ايشان از ميان بيرون رود امّا شرط فرمود كه به هيچ وجه متعرّض آزار ايشان نشوند و اذيّت بمال و نفس ايشان نرسانند آنگاه كس فرستاد و امر فرمود تا دو مرد عاقل كارديده و دو خردمند تجربت يافته ازيشان به حضرت شتابند دو بزرگ از ايشان تبرك و مروت نام ببساط بوس مشرّف شدند بندگئ حضرت ايشانرا بتقريرات دل‌پذير و كلمات پادشاهانه و تربيتهاى خسروانه مستظهر و مستوثق گردانيد و بسوگند مؤكّد كرد كه دربارهء شما جز عنايت و مرحمت ندارم و نخواهد بود ملوك متقدّم و سلاطين ماضيه آبا و اجداد شما را از ان بلاد بدين ديار آوردند مدّتى در مقام غربت بوديد اكنون در سايهء عنايت و عاطفت ما ( حبّ الوطن من الإيمان ) بر خود خوانيد و بمقرّ و موطن آبا و اجداد خود بازگرديد و بقيّهء عمر در سايهء عنايت ما با من و امان روزگار گذرانيد ايشان بدين‌معنى راضى و منّت‌دار شدند و در مقام اظهار عبوديّت گفتند فرمان بندگئ حضرت را مطيع و منقاديم و بدين مرحمت و بنده‌پرورى خرسند و دلشاد ما را ازين چه‌بهتر كه در سايهء چنين حضرتى بعد از مدّتى دراز و عهدى بعيد مرفّه\r\n\r\n","description":"","footnote":"","page_name":" 275 ","page_number":308},
  {"content":"\r\n\r\nو خوش‌حال با زن و فرزند و خويش و پيوند و مواشى و احمال بملك خود بازگرديم بندگئ حضرت چون صدق نيّت ايشان معلوم كرد فرمان فرمود كه هيچ آفريده متعرّض عرض و مال ايشان نشود و جمعى از امرا بدين مهمّ موسوم گردانيد تا باشلاميشئ ايشان كرده از انواع عوارض و تكاليف ايشانرا مصون و محروس دارند و با ايشان ملازم بوده محافظت جانب و مراقبت احوال ايشان لازم دانند و ايشانرا بر آبها و علف‌خوارهاى خوش فرود آورند برين منوال قريب هزار خانه با اسباب و احمال و نفايس اموال از شتر و گاو و گوسفند مصحوب امن‌وامان متوجّه گشته بدين ممالك درآمدند\r\n\r\nذكر مراجعت بندگئ امير صاحب‌قران از طرف روم\r\nچون در مدّت يكسال بلكه كمتر ممالك روم بتمامى مسخّر احكام گيتى مطاع بندگئ حضرت امير صاحب‌قران شد و شهرهاى معظّم آن با قلعهايى كه تسخير هريك از ان بسالها مقدور هيچ پادشاه نبودى مسلّم گشت و فتحى كه در قرنها اجلّهء ملوك را دست نداده ميسّر شد فيوج و رسل فتح نامها به اطراف ممالك رسانيدند و كوس اين نصر مبين در مشارق و مغارب عالم فروكوفتند متعاقب رايات نصرت‌شعار مصحوب ظفر و پيروزى روى به راه مراجعت آورد با حشمى منصور و خزاينى موفور دوستان خرّم و مسرور و دشمنان دژم و مقهور [ بيت 
  ]\r\n رفت و تباشير فتح لايح از اعلام او * آمد و اقبال و نجح تابع اقدام او \r\nو حكم جهان مطاع نافذ شد تا جناب بانوى عظمى سراى ملك خانيم و مهد عالى خواندزاده والدهء اميرزادهء سعيد مغفور محمّد سلطان طاب ثراه با ساير آغايان و خواتين و ملازمان و بندگان حضرت كه در مدّت غيبت در سلطانيّه بودند تا حدود قلعهء اونيك متوجّه شوند برحسب فرمان از سلطانيّه متوجّه قبّة الاسلام تبريز شدند و يراق كرده لباسهاى عزا ترتيب دادند و متوجّه گشته در حوالئ قلعهء اونيك ببساط بوس بندگئ حضرت اعلى رسيده مراسم عزاى اميرزادهء مغفور محمّد سلطان طاب ثراه و جعل الجنّة مثواه مجدّد گردانيدند زمين از بس لباس ازرق و كبود هيأت آسمان گرفت و آسمان ازين سوگ چون زمين خاك بر سر كرد خواتين ماه سيما لباسهاى شبگون در بر\r\n\r\n","description":"","footnote":"","page_name":" 276 ","page_number":309},
  {"content":"\r\n\r\nانداختند و زهره‌جبينان خورشيد مثال چون مهر كه در عقدهء كسوف افتد تيره حال و پريشان‌روزگار شدند كوه و دشت پرنفير و صداى ناله و آه شد و از سيل ديدگان بر جبال و تلال آن اراضى جويهاى خون روان گشت و الحقّ بر فراق چنان شاهزادهء عدل شعار و جوانبخت دولتيار جاى آن بود كه بجاى اشك از ديده خون فشانند و از سوز دل و حرقت سينه مضمون اين ابيات بر زبان رانند [ بيت 
  ]\r\n گر به قدر سوزش دل چشم من بگريستى * مرغ و ماهى تن بتن بر حال من بگريستى \r\nآخر الامر چون دانستند كه از جزع و فزع كارى نمىگشايد و در امثال اين وقايع جز صبر و ثبات نمىشايد به قضاى الهى راضى شده  إِنَّا لِلَّهِ وَ إِنَّا إِلَيْهِ راجِعُونَ  بر خود خواندند و گفتند [ مصراع 
  ]\r\n صبر كن اى دل كه صبر شيوهء اهل صفاست \r\nبندگئ حضرت اشارت فرمود تا جهت روح مطهّر او انواع صدقات بمستحقّان رسانيدند و ختمات كريمه فرموده سماطها كشيدند و آشها دادند و چند مجلس صيقل آيينهء دل را بمجالست و مصاحبت علما و صلحا رغبت فرموده بمواعظ و نصايح ايشان منشرح الصدر شد و از القاى مسايل با ايشان دفع نواير هموم فرموده خاطر مبارك را متسلّى گردانيد و آخر ايشانرا بنوازش و اكرام و خلعت و انعام مخصوص گردانيده اجازت مراجعت فرمود\r\n\r\nذكر توجّه بندگئ حضرت بجانب گرجستان و فرستادن اميرزاده ابو بكر ببغداد\r\nو چون همواره همّت خسروانه بر دفع اذيّت كفّار گرجيّه از حومهء اسلام مصروف بود و در سال گذشته كركين كه ملك ايشانست مهلت خواسته بود كه چون بمباركى از صوب روم مراجعت افتد ببساط بوس رسد و فرمان جهان‌مطاع را مطيع و منقاد باشد و بدان وفا ننمود كمال دين‌دارى و غيرت اسلام اين حضرت را بر ان باعث آمد كه بيضهء اسلام را از خبث وجود ايشان پاك گرداند و در اعلاى اعلام دين محمّدى عليه السلام\r\n\r\n","description":"","footnote":"","page_name":" 277 ","page_number":310},
  {"content":"\r\n\r\nبدانچه ممكن و مقدور باشد سعى نمايد بنابرين مقدّمات بنفس مبارك بصوب گرجستان نهضت فرمود و چون بحوالئ اراضئ قرص رسيد شهزادگان و امراى عظام را جمع فرمود و بر لفظ درربار راند كه چون حضرت عزّت ممالك ربع‌مسكون را مسخّر احكام جهان‌مطاع ما گردانيده است مىخواهيم كه چنان كه در عالم آثار كينه و قهر ما مىبينند و مىدانند آيات مرحمت و ايادئ ما نيز بر صفحات روزگار نويسند و خوانند چون سلاطين سايهء خداىاند گاه بزبانهء آتش قهر خاشاك وجود اعدا را بسوزند و گاه در مقام مرحمت و احسان شموع مكرمت و امتنان در شبستان سينهء احبّا برافروزند و چون اهالئ بغداد بشآمت مخالفت با عساكر منصورهء ما بلاد و عباد را عرضهء و بال و هلاك گردانيدند تا بانتقام آن گرفتار شدند و كار ايشان بدان رسيد كه [ بيت 
  ]\r\n باريد بشهرشان تگرگى * وز گلبنشان نماند برگى \r\nاكنون چون سلطان غيرت داد انتقام خود داد و جزاى افعال بد ايشال بديشان رسيد باز شهباز مرحمت ما بال كرم بر گشوده مىخواهد كه آن مرزوبوم را نشيمن هماى نصفت و عدل سازد و خرابيهاى آن را به حال عمارت بازآرد تا عالميان دانند كه بطش و انتقام در چه مقام است و مرحمت و احسان بچه غايت امرا بزبانهاى مختلف دعا كردند و نهال ثنا و مدحت تازه داشته گفتند [ بيت 
  ]\r\n تو عمر نوح بيابى از انكه در عالم * عمارت از تو پديد آيد از پى طوفان \r\nشكّ نيست كه بغداد از امّهات بلاد اسلام است علوم از انجا انتشار يافته و مذاهب از انجا اشتهار پذيرفته اگر مقتضاى اين عزيمت بظهور رسد بر مرور روزگار سبب ابقاى ذكر جميل و موجب اذّخار ثواب جزيل تواند بود رأى عالم‌آراى رقم ايالت آن مقام بر اميرزادهء اعظم خلف دودمان دولت اميرزاده ابو بكر كشيد و كردستان و دياربكر و ماردين تا بواسط و بصره و او برات و آنچه از ملحقات آن بلادست نامزد او فرمود و جماعتى از امراى معتبر با لشكرهاى گران در تحت حكم او تعيين فرمود و امرا و عساكر و اكابر عراق را نامزد ملازمت او گردانيده او را وصيت فرمود تا از راه دياربكر در آمده بعضى از مفسدان آن‌طرف را كه مانده باشند عرضهء تيغ سياست كرده چون اوايل پاييز شود و هوا باعتدال گرايد متوجّه عراق عرب شود و مردم آن اطراف را استمالت داده بر عمارت و زراعت ترغيب فرمايد و در آبادانئ آن موضع كوشيده نوعى سازد كه به زودى روى بصلاح آورد و جراحت مجروحان آن ولايت را بمرهم عدل و احسان مداوات كند چنانچه سال آينده بعد قضاء الله محمل حجاز از ان راه روانه گردد اميرزادهء عالميان\r\n\r\n","description":"","footnote":"","page_name":" 278 ","page_number":311},
  {"content":"\r\n\r\nوصيّتهاى خسروانهء صاحب‌قرانى بسمع قبول شنوده زمين عبوديت بوسيد و با عظمتى تمام و حشمتى با احتشام متوجّه آن صوب شد و رايات كشورگشايى كوچ‌كنان و شكار افگنان در ولايات و صحارئ گرج درآمد و پشتر شيخ ابراهيم والئ شروانات را كه بندهء صادق الاخلاص است و در مقامات جان‌سپارى مراسم عبوديّات بتقديم رسانيده و هميشه بر جادّهء وفادارى و هواخواهى ثابت و راسخ بوده اشارت فرموده بود تا پيش رفته مداخل و مخارج را ضبط كند چون كركين كه والئ آن بلادست از نهضت شيران لشكر آگاه شد و التفات حضرت امير صاحب‌قران بدان صوب معلوم كرد مرغ روحش در قفص سينه طبيدن گرفت و دانست كه باندك توجّهى كه اين حضرت فرمايد دمار از ايشان بر خواهد آمد ايلچيان با تنسوقات بسيار به حضرت فرستاد و اظهار بندگى و فرمان‌بردارى كرده در مقام تضرّع و نيازمندى عرضه داشت كه مرا چه حدّ و مقدار آن باشد كه چنين حضرتى سايه بر قضيّهء من اندازد و بنفس مبارك خود رنجه شود مقصود اگر عبوديّت و چاكرئ اين بنده است فرمان‌بردار و مطيعم مال بفرستم و بهر چه اشارت رود انقياد نمايم امّا چون سايهء آن حضرت بزرگست دليرئ آنكه درين وقت ببساط بوس رسم ندارم اگر مرحمت حضرت صاحب‌قرانى شامل حال بنده شود و مرا مهلت فرمايد تا همچو سلطان ماردين و مردم ديگر آمن شده به حضرت آمدند من نيز فيما بعد بپاى بوس رسم حضرت‌عالى حاكم باشد بندگى حضرت بمزخرفات كلمات او التفات نفرمود و هدايايى كه فرستاده بود از سر بىالتفاتى همه را بر حاضران مجلس تفرقه فرمود و رقم قبول بر هيچ‌يك از انها بكشيد و گفت او را بگوييد كه قضيّهء تو به ديگران نمىماند و مرا غيرت دين محمّدى برين داشته است اگر مىخواهى كه از مخلب عقاب عقاب ما بازرهى بىانديشه متوجّه شو تا چون ببساط بوس رسى اگر توفيق الهى رفيق حال تو گردد و عنايت ايزدى شامل تو شود تا بزبور ايمان متجلّى شوى خود عالميان بينند و شنوند كه از احسان و تربيت دربارهء تو چه تقديم افتد و اگر آن توفيق نيابى بر تو چيزى نخواهم كرد كه حقّ تعالى مىفرمايد  لا إِكْراهَ فِي الدِّينِ  چنانچه فرمان شريعت است جزيه بر تو مقرّر گردانيده مال و عرض و زن و فرزند شما مصون مانند و ترا معزّز داشته و مملكت بر تو مقرّر گردانيده بازگردانم والئ استنبول نيز بر دين و ملّت تو بود به حضرت ما التجا كرده جزيه قبول كرد شنوده باشى كه از انعام و احسان با او چه كردم با تو نيز همان كنم و اگر غير ازين عذرى آورى مسموع نخواهد بود چون ايلچيان باز گشتند و چند روز برين گذشت عرضه داشتند كه وقت ادراك غلّات ايشان است\r\n\r\n","description":"","footnote":"","page_name":" 279 ","page_number":312},
  {"content":"\r\n\r\nمىخواهند كه تعلّل كنند تا غلّات بردارند و خود را قوى كنند بندگئ حضرت اشارت فرمود تا اميرزاده شيخ نور الدين بهادر بر سبيل ايلغار متوجّه بلاد ايشان شده جمع ايشانرا متفرّق گرداند تا عساكر منصوره غلّه حصاد كنند و بردارند برحسب فرمان متوجّه شد گرجيان مجموع بگريختند و قوّت پاييدن نداشتند اميرزاده شيخ نور الدين در مقام جلادت و مردانگى تحمّل گرما و مشقّت فرموده چندان بنشست كه لشكر منصور باستظهار او از سر امن و فراغت غلّها حصاد كرده كوفتند و برداشتند و سالما غانما پاردوى مبارك مراجعت نمودند\r\n\r\nذكر تسخير قلعهء برتس كه از معظّمات قلاع گرج بود\r\nدرين اثنا بندگئ حضرت امير صاحب‌قران چند كوچ ديگر فرموده بحوالئ قلعهء برنس رسيد و آن قلعهء بود بر كوهى بلند در غايت استحكام و نهايت حصانت در مرتبهء كه مسافران سخت‌تر از ان قلعه نشان نمىدادند و لشكر منصور كه چند هزار قلعه در اطراف عالم گشوده‌اند مىگفتند ازين صعب‌تر نديده‌ايم و والئ آن قلعه تورال نام يكى از امراى گرج بود و قريب سى نفر از ناوران كه عظماى گرج‌اند با او بودند و از لشكريان صد و پنجاه كس تخمينا و پيش ازين رايات نصرت‌شعار آنجا رسيده بود و بتسخير آن التفاتى زياده نفرموده مردم را گمان آن بود كه چون بندگئ حضرت معلوم دارد كه قلعهء بغايت سخت است و به زودى نمىتوان گرفت از ان سبب سايه بر ان نمىاندازد و بتسخير آن التفات نمىفرمايد و الحقّ جاى آن بود كه امثال اين فكرها كنند چه قلعهء بود سخت بر قلّهء كوهى شاهق واقع شده و از اطراف آن ببلندى صد و پنجاه گز سنگها بالا رفته راههاى آن بغايت پيچاپيچ و تنگ و اطرافش كوه و كمر سنگ و ايشانرا آبگيرها پر آب و غلّه آماده و بيرون آن آب بغايت متعذّر و ناياب و از گرمئ آن هوا فضاى آن چون تنورى پرتاب چون بارئ عزّ و علا كارهاى اين حضرت را بعنايت خود كفايت مىكند برحسب الهام غيبى ( و الملوك ملهمون ) در خاطر مباركش آمد كه بنفس خود بدان حوالى رود و آن را در نظر اعتبار درآورده دربارهء آن فكرى فرمايد بنا برين بنفس مبارك متوجّه شد مجموع مردم اين معنى را استبعاد مىكردند و اين بنده\r\n\r\n","description":"","footnote":"","page_name":" 280 ","page_number":313},
  {"content":"\r\n\r\nدر ان سفر مبارك برحسب فرمان ملازم ركاب عالى بودم از جماعتى سرداران كه بقلعه‌دارى و حصارگشايى مشهور بودند سؤال مىكردم كه آيا تسخير اين قلعه ممكن باشد يا نه همه در مقام استبعاد مىگفتند تسخير آن ممكن نيست الّا بزمانى دراز و طول محاصره و آن هم تعذّرى دارد از ان كه بندگئ حضرت را بحصار آن اشتغال فرمودن وظيفه نباشد و اگر جمعى بگذارد اندك توان گذاشت چه وسط بلاد دشمن است و چون بندگى حضرت روانه شود آن جمع نتوانند نشست و اگر لشكر بسيار گذارد از آب و علف و قوت بتنگ آيند الغرض همه دم آن مىزدند كه تسخير آن بغايت دشوارست بندگئ حضرت صاحب‌قرانى بتقويت بخت جوان و تأييد حضرت رحمن روز آدينه رابع عشر محرّم الحرام بمباركى و طالع سعد متوجّه شده آن اراضى را مخيّم عساكر منصوره گردانيد اهل قلعه چند كس بيرون فرستادند و شنقار و هديهء چند آوردند و اظهار بندگى و اطاعت كردند امّا بدان وفا ننمودند و آخر تير و سنگ انداختند بندگئ حضرت امرا را امر فرمود تا از هرطرف گرد قلعه فرود آيند و آن قلعه دروازهء داشت كه بحقيقت بسر خود قلعهء ديگر بود چنانچه انديشهء مرد خردمند از تصوّر تسخير آن عاجز مىشد و فكر دانايان از انديشهء گرفتن آن قاصر مىماند آن دروازه را در عهدهء اميرزاده شاهملك بهادر فرمود و امر فرمود كه قلعهء بغايت حصين در برابر آن بنا كنند و ديگران را امر كرد تا از دو طرف دو قلعهء ديگر سازند تا اگر در گرفتن قلعه تأخيرى افتد مردم بهادر در ان قلعها بنشانند تا بمرور روزگار ايشانرا بتنگ آورند امير شاهملك بقوّت نيروى دولت و ميامن عنايت بندگئ حضرت در مدّت سه روز قلعهء ترتيب فرمود كه مقدار سه هزار آدمى در ان توانستندى بود ديدهء عقل در ان جلادت و مردانگى شگفت مانده بود و ملك از فلك بر ان تدبير و كارفرمايى آفرين خوانده درين اثنا بندگئ حضرت امير صاحب‌قران از برابر قلعه تا پشت قلعه نقل فرمود و در موضعى كه مقام منجنيق و عرّاده انداختن بود نزول كرد و اشارت فرمود تا منجنيقها و عرّادهاى متعدّد ساختند و قرابغراها را ترتيب دادند و نردبانها راست كردند و در طرف بالاى قلعه پناهى از سنگ و چوب آغاز كردند و فرمان شد كه چنان بلند بر آوردند كه بر قلعهء ايشان نگاه كند و اكثر مردم را گمان آن بود كه چند روزى تعلّلى مىرود اگر بترس و هراس كارى پيش رود فبها و الّا بجز گذاشتن و رفتن چارهء ديگر نخواهد بود و جماعت گرجيان كه در قلعه بودند از سر امن و طمأنينت فارغ نشسته مىگفتند مرغ برين قلعه پرواز نمىتواند كرد ما را از منجنيق و عرّاده چه انديشه بود و در طرف\r\n\r\n","description":"","footnote":"","page_name":" 281 ","page_number":314},
  {"content":"\r\n\r\nجنوبئ قلعه سنگى بود بغايت سوده و بلند چنان كه بالاى آن بر رفتن در وهم و گمان كس نمىآمد گرجيان از درون قلعه نردبان بر ان راست كرده طنابها انداختند تا چون خواستندى كه بر انجا برآيند بدان نردبان و طناب بر آمدندى اتّفاق چنان افتاد كه در شب آدينه بيست و يكم محرّم يكى از جملهء كوه روان كه تركان ايشانرا مكريت مىگويند بهر حيلت كه توانست بر بالاى آن رفت و در قلعه درآمد و يك سر بز از گرجيان گرفته بر سر آن سنگ برد و آنجا بكشت و بنشانه بگذاشت و گرجيانرا از ان خبر نه روز ديگر اين معنى بعزّ عرض امير صاحب‌قران رسانيد مكريتانرا فرمان شد كه جمعى از ايشان بهر صورت كه توانند بر بالاى آن سنگ برآيند و آن را با تصرّف خود گيرند و طناب ايشانرا كه از ان طرف انداخته‌اند ببرند و نردبانرا بركشند عرضه داشتند كه به مقدار پنجاه گز بلندى كمند مىبايد انداخت تا بر انجا بر توان رفت امّا از اتّفاقات حسنه آنست كه بر بالاى آن سنگ درختى مىنمايد ممكن كه كمند بر ان درخت توان انداخت و چون كمند بند گيرد برآمدن آسان شود چون تفحّص كردند كمند بر انجا بند مىخورد اين معنى هم از دلايل دولت قاهره دانستند عاقبت كمند در ان درخت محكم كردند و حكم شد كه چهار نفر از مكريتان بر ان سنگ روند و جماعتى از بهادران در پايان ايستند و آن چهار كس اوّل طناب ايشان ببرند و نردبان بركشند بعد از ان از سر امن و فراغت جمعى را ازين طايفه بالا كشند برحسب فرمان بتقديم رسانيدند و چهار كس از شاطران كمندانداز و دليران سرباز بالا رفتند و نردبان ايشان بر كشيدند و از بهادران لشكر پنجاه كس را از دليران پابرجا و شيران صفّ هيجا كه در مقام اقدام در معارك سر را گوى ميدان مردى ساختندى و در معارضهء شير ژيان و ببر دمان باقدام رجوليّت شتافتندى بر بالا بردند و گرجيان چون دولت خود در خواب غفلت غنوده بودند و ازين معانى اصلا خبر نداشتند ناگاه سر آيت قرآنى كه  أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ  در حقّ ايشان ظاهر شد و هنوز در خواب بودند كه آب بلا از سرشان بگذشت چندانكه صبح صادق بدميد يكى از تاجيكان نظر كرد و ديد كه گرجيان از خواب درآمده در حركت مىآيند بىاختيار نعرهء تكبير كشيد و بآواز بلند صلوات داد و الحقّ جاى آن بود كه ملايكهء ملكوت كه قلعه‌نشينان افلاك‌اند برين فتح مبين تكبير گفتندى و زحل تسبيح و تقديس در عالم افگندندى چون گرجيانرا خبر شد غلبه كردند و جنگ انداختند و سر آن قلعه قلّهء به سنگ بغايت تنگ و جاى مخاطره بود سه كس بيش بر انجا نمىتوانستند ايستاد يكى از ان\r\n\r\n","description":"","footnote":"","page_name":" 282 ","page_number":315},
  {"content":"\r\n\r\nسه چپر در دست گرفته بود و دو كس در پيش او جنگ مىكردند ناگاه تيرى بر دهان چپردار آمد چپر بينداخت و بازپس ايستاد چپر را گرجيان گرفتند و يكى از بهادران . . . . . . . . نام اظهار غيرت نموده بر جست و نزديك قلّهء آن سنگ برآمد و به زخم شمشير برين دو كس حمله كرد و قريب ده دوازده زخم بر يكى زد او نيز بىطاقت شد شخص سوم محمود نامى از يساولان بندگئ حضرت بود گرزى در دست داشت بر ان ازناور حمله كرد و او را به زخم گرز بازگردانيد و ازين پنجاه كس كه بر بالاى سنگ برآمده بودند بعضى به طرف دروازه رفته بودند آنجا نيز جنگ انداختند و امير شاهملك نيز از بيرون حمله كرده متوجّه شد عاقبت ظفر و پيروزى قرين لشكر اسلام شد و اعلام دولت دين محمّدى بيمن مساعى اين امير غازى سر بفلك رسانيد و از آواز داروگير مردان زلزله در كوه و دشت افتاد و از صداى آواى هاتفان غيبى به گوش دل مؤمنان اين ندا مىرسيد كه ( الحمد للّه الّذى صدق وعده و نصر عبده و أعزّ جنده حقّا ) كه وقوع اين قضيّه رقم نسيان بر قصّهء غزوات محمود سبكتگين كشيد بلكه روايح وقايع جهاد صحابه و تابعين از ان بمشامّ جان اهل ايمان مىرسيد [ بيت 
  ]\r\n آن كرد در بلاد عدو تيغ هنديت * كابن سبكتگين نكند در بلاد هند \r\nالقصّه تا چشم برهم زدند قلعهء چنانرا كه وهم از فكر تسخير آن عاجز بودى بگشودند جهانيان از دولت قاهرهء اين حضرت حسابها برگرفتند و عالميان از غرايب اين واقعه انگشت تحيّر بدندان تعجّب گزيده گفتند [ شعر 
  ]\r\n اگر بچرخ برين بر شود بدانديشت * پس از ستاره سنان و سپر ز مه سازد\r\nسعادتت كمرى بفگند ز خيط الشمس * بگرد گردن و اندر دمش تبه سازد \r\nو اين معنى در شب يكشنبه بيست و سوم محرّم واقع شد و روز يكشنبه باتمام رسيد چنانچه از اوّل نهضت تا اين‌روز نه روز در ميان بوده باشد گرجيان چون كار از دست رفته و دولت از پاى درآمده ديدند انگشتى كه بايمان بر نگشوده بودند بامان خواستن بركشيدند لشكر منصور دست نهب و غارت برگشادند و آن كفّار فجّار را مجموع دست و گردن بسته به حضرت امير صاحب‌قران آوردند چنان كه يك كس از ايشان خلاص نيافت حكم جهان‌مطاع نافذ شد تا مردان ايشانرا بر تيغ گذرانيدند در مقام انتقام تيغ سبزفام را به خون آن سياه‌رويان بنفش رنگ ساختند و روى ملّت احمدى را بنويد آن فتح گلگون كرده لب اهل اسلام را چون گل شكفته گردانيدند و از سرهاى بليد\r\n\r\n","description":"","footnote":"","page_name":" 283 ","page_number":316},
  {"content":"\r\n\r\nايشان گل توده و مناره ساختند تا بر مرور روزگار عبرت عالميان باشد و زنان و اطفال ايشانرا اسير گرفتند مؤمنان فرياد تكبير بر فلك اثير رسانيده و شكر نعمت اين موهبت گزارده گفتند  فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ  آنگاه آن قلعه را بيكى از سرداران خراسان تاخچه بوران نام سپردند و مردان كار با او گذاشته اطراف ولايت و نواحئ آن را باقطاع او نامزد فرمود تا آن سرحدّ را داخل حومهء اسلام داشته از لوث وجود كفّار پاك دارد و برجاى ناقوس ناموس دين محمّدى قايم گرداند و من بعد در عوض خاج و چليپا محراب و مصحف باشد و بدل ثالث ثلثه كلمهء توحيد لا إله إلا الله محمّد رسول الله ظاهر گردد\r\n\r\nذكر توجّه بصوب انجاز بر عزم غزو ارامنه\r\nچون از قضيّهء قلعه فراغ كلّى حاصل شد و چنان امرى بزرگ كه تمنّاى بيشتر آن در خاطرها نمىگشت و بر تقدير آنكه بر خاطر گذرد بماهها بل سالها متوقّع بود بفرّ دولت ابدپيوند به زودى بانجاح مقرون گشت شاهباز همّت عالى كه دايما ببال طلب ترقّى در هواى معالى پرواز مىكند قصد صيدى بلندتر از ان كرد و از كمال دين‌دارى از نصّ كتاب كريم فحواى اين آيت بر خود خواند  قاتِلُوا الَّذِينَ يَلُونَكُمْ مِنَ الْكُفَّارِ وَ لْيَجِدُوا فِيكُمْ غِلْظَةً  معنئ آيت آنست كه اى جماعتى كه بدين ايمان درآمده‌ايد با جماعتى كه پيرامون شمااند از كافران جهاد كنيد و بايد كه آن جهاد از سر غلظت و شدّت و قوّت بتقديم رسانيد و از سستى و نهاون اجتناب نماييد بنابرين عزيمت بر غزو فجرهء ارمن مصمّم گردانيده از سر جدّى تمام امراى نامدر و عظماى دولت شعار شيخ نور الدين بهادر و امير شاهملك بهادر را با ديگر متعيّنان امرا و لشكرهاى گران بىگران پيش فرستاد و امر فرمود كه تا حدود انجاز برانند و بنفس مبارك خود در عقب نهضت فرمود و بعد از چند روز بولايت ايشان درآمد و قريب هفتصد دير و قصبه و مزرعه را عرضهء نهب و غارت گردانيد و هركه از ايشان بدست افتاد بر تيغ گذرانيد و وحوش و طيور را از اجساد و لحوم ايشان ميزبانى فرمود و كليسياهاى ايشانرا چون\r\n\r\n","description":"","footnote":"","page_name":" 284 ","page_number":317},
  {"content":"\r\n\r\nقواعد اعتقادات ايشان باطل و منهدم گردانيد و بساتين و اشجار و كرم و رز ايشانرا بعضى از بيخ بركندند و بعضى آتش در زدند و هرچه در امكان گنجد از خرابى و نكال دربارهء ايشان بتقديم رسانيدند و روز دوشنبه دوازدهم ربيع الاوّل امراى دولتيار از ايلغار مظفّر و كامگار بازگشتند و روز سه‌شنبه در سايهء رايات همايون عزيمت شكار كردند و از خون حيوانات برّى برّ را بحر گردانيدند و روزىچند در طرب شكار و نظر كامرانى گذرانيدند و باز جمعه هيچدهم ماه مذكور عنان ظفرساى بجانب شكار مايل شد در فصل خزان از خون جانوران شكارى صحراها چون بساتين در فصل بهار گلگون شد و چون در شكار داد كامرانى دادند بطلب وحشيان گرج باز عنان عزيمت را حركت دادند و پيش ازين امراى معتبر گرج كه در قيد اسر بندگان حضرت بودند كس فرستاده بودند و از نهضت رايات سبز پيكر كركين را خبر داده كه گركين حضرت خلافت پناهى در حركت آيد هزار كركين را گرگان پاس او بچنگال انتقام ناچيز گردانند و اگر يك‌دو منزل ديگر مقدّمهء اين لشكر كه  فَلَنَأْتِيَنَّهُمْ بِجُنُودٍ لا قِبَلَ لَهُمْ بِها  صفت ايشان مىزيبد بنواحئ انجاز رسد از بوم و دمن ارمنستان و ارمن اثر نخواهد ماند آرى در مقابلهء مباهلهء نصارى با رسول صلّى الله عليه و على آله و سلّم اسقف نجران گفته بود إنّى أرى وجوها لو سألوا اللّه لزالّت الجبال و لو باهلتموه لم يبق على وجه الأرض نصرانى يعنى بدرستى كه من رويى چند مىبينم كه اگر از خدا در خواهند كوهها از جاى برود و اگر برين مباهله اقدام نماييد يك نصرانى بر روى زمين زنده نخواهد ماند آنچه اسقف نجران در ان محلّ از تجلّيّات جمالى مشاهده كرده بود امراى گبران درين مقام در تجلّيّات جلالى ازين حضرت مشاهده كرده دانستند كه اگر عساكر منصوره با ارامنه مقابله كنند يكى از ايشان در زمرهء زندگان در شمار نيايد كركين را اين سخن معقول نمود و در مقام مسكنت و بيچارگى درآمده ايلچيان فرستاد و به زبان تضرّع و ابتهال خواهش كرد و امرا را شفيع ساخته از مكارم اخلاق آن حضرت طلب عفو و مرحمت كرد به شرط آنكه بعد از ارسال تحف و هدايا و اهداى ظرف و نصايحى كه فراخور اين حضرت باشد ملتزم اداى جزيه و خراج گردد و متوجّهات گذشته و آينده در خزانهء عامره جواب گويد و اقامت نواميس شرعى را هر سال از سر دل و هوان  حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ  وظيفهء كه مقرّر گردد بديوان خاصّ رساند امرا بر تضرّع او رحم كرده دست مساعدت در معاضدت او بهم دادند و زانو زده در حضرت اعلى عرضه داشتند كه شكّ نيست كه نظر بندگئ حضرت اعلى بر اعلاى معالم\r\n\r\n","description":"","footnote":"","page_name":" 285 ","page_number":318},
  {"content":"\r\n\r\nدين و احياى مراسم شرع سيّد المرسلين صلوات الله عليه مصروف و معطوفست و به حمد الله ناموس دين قايم شده بدين تضرّع در مقام طواعيّت و انقياد درمىآيند و بقبول جزيه منّت مىپذيرند اگر رأى اعلى صواب بيند همانا از وفق مصلحت ملك و ملّت و طبق ضبط امور دين و دولت دور نيفتد و نيز اين طايفه همان طايفه‌اند كه منتهاى انقياد و فرمان‌بردارئ ايشان عظماى سلاطين و قهارمهء خواتين متقدّم را آن بوده كه هرسال بر سبيل بيلاك و هديّه باندك مايه تنسوقات و اسپى چند اطفاى نايرهء غضب ايشان كردندى و جهت اظهار اتّفاق احيانا كه ايشانرا يورشى حادث شدى معدودى چند از لشكرى باسم معاونت فرستادندى و بدين‌سبب از سر جرأت و بىباكى از تفليس گذر كرده تا حدود ممالك اسلام درآمدندى و سالها بر ان طريقه استمرار يافته بودند اكنون بفرّ دولت قاهره راضى شده‌اند كه در اقاصئ ممالك خود آمن توانند بود و اهل اسلام تا حدود دار الملك ايشان مداخلت كرده در مقام استعلا معاش مىتوانند كرد بندگئ حضرت بدان رضا نمىداد و بعد از مراجعت و شفاعت بسيار درين باب با علما و مفتيان مشورت فرمود همه متّفق اللفظ گفتند مادام كه جزيه قبول كنند ايشانرا به نظر عواطف مخصوص داشتن و امان دادن لازم بود بندگئ حضرت بر موجب فتوائ علما و شفاعت امرا ملتمس او مبذول داشته سر كرم بقبول آن مطلوب در جنبانيد و ايلچيانرا در مقام خوف و رجا باز گردانيد و تا مراجعت ايشان چند روز ديگر گاه بنهضت و ايلغار و گاه بعشرت و شكار روز گذرانيد بعد از چند روز ايلچيان بازآمدند و هزار اسپ و هزار تنگهء سرخ و قطعهء لعل كه جگرگوشگان بدخشان و چون آفتاب خاروى رخشان بود به وزن هژده مثقال با ديگر اقمشهء نام‌دار و ظرف بىشمار بعزّ عرض همايون رسانيدند و شرط و عهد كردند و ملتزم اداى جزيه و خراج شدند و بندگئ حضرت عنان عزيمت بر صوب مراجعت منعطف گردانيد و بعد از چند كوچ بحوالئ تفليس رسيد و چون دو منزل از انجا عبور افتاد عزيمت طرف بيلقان فرمود بكوچ عامّهء لشكر و حشم توقّف نفرمود و با خواصّ دولت بر سبيل سرعت روان شد و آن اراضى را مخيّم عساكر منصوره گردانيد و ساير خدم و عامّهء لشكر در عقب كوچ‌كنان در عرض دو هفته و اصل شدند\r\n\r\n","description":"","footnote":"","page_name":" 286 ","page_number":319},
  {"content":"\r\n\r\n\r\nذكر شمّهء از مكارم و عدل و احسان اين حضرت\r\nو در ان مقام شمّهء از مكارم و عدل و احسان اين حضرت مشاهده رفته برحسب  وَ ما شَهِدْنا إِلَّا بِما عَلِمْنا  ذكر آن هرآينه متضمّن فوايد تواند بود تا جهانيانرا شيوهء نصفت و نيّت نيكوى اين حضرت معلوم شود و سلاطين جهان بدان اقتدا نمايند روزى در مجلسى كه مشحون بود بعلماى نامدار و فضلاى تقوى شعار از اكابر ائمّهء ايران و افاضل اعنّهء توران و بندگئ حضرت از بستاتين فضل ايشان گل مراد مىچيد و از معظّمات مسايل دينى و مشكلات مهمّات اسلامى سؤالها مىكرد و هريك جوابى فراخور حال مىگفتند و الحقّ در هر مقام فهم مقاصد آن چنان كه بايد كرده سخنى مىفرمود كه همه بىريا تحسين مىكردند و كلام الملوك ملوك الكلام را مصدق مقاصد آن مىگردانيدند درين اثنا سخن بعدل و احسان و آنچه از لوازم آن باشد منجّر شد بندگئ حضرت نخواست كه بمجرّد گفت زبان در ان باب اكتفا كند و  يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ  حاصل آن مجلس باشد روى با علما كرد و گفت چرا چنان كه علماى عصر پيشين سلاطين را بخير و عدل ارشاد مىكردند شما مرا ارشاد نمىكنيد و آنچه بر من واجب و لازم است با من نمىگوييد هريك در مقام تكلّف سخنى مىگفتند و مراضئ حضرت او را طريقهء مىجستند كه به حمد الله بندگئ حضرت همه را راه خير مىآموزد و از نصايح امثال ما مستغنى است بندگئ حضرت از ان اعراض كرده فرمود تحسين من كردن و سخن مطابق مزاج من گفتن مرا خوش نمىآيد وظيفه آنست كه هر طايفهء از طرفى كه آمده‌ايد احوال و اوضاع آن‌طرف از نيك و بد با من بگوييد و هيچ دقيقه از من پوشيده نداريد و اين سخن نه از ان جهت مىگويم كه شما معتقد من شويد و مرا از ان فايدهء ملكى باشد كه جهانيانرا معلوم است كه شوكت و بسطتى كه حضرت عزّت جلّ و علا ما را ارزانى داشته است از امثال اين تكلّفات مستغنى است بلكه نظر بر تحصيل رضاى حضرت ذو الجلال است تا در ازاى كرمهاى او ببعضى از شكر نعمتهاى او قيام نموده باشيم چون دانستند كه اين سخن از سر صدق و اخلاص است مصدوقهء حال عرض كردند و بعضى از غث و ثمين و نيك و بد احوال مملكت باز نمودند هم در مجلس جمعى از متعيّنان\r\n\r\n","description":"","footnote":"","page_name":" 287 ","page_number":320},
  {"content":"\r\n\r\nو متديّنان عالم را اختيار كردند و هريك را با امينى از جهت ديوان اعلى نامزد قطرى از اقطار مملكت گردانيد تا متوجّه آن جوانب شده بغور قضاياى مملكت رسند و اگر بر مظلومى ظلمى رفته باشد و بر عاجزى تعدّى روا داشته باشند خار ضرار از پاى مظلومان برآورده آنچه ثابت شود كه به زور و ناواجب از ايشان گرفته باشند از مال خزانهء كه در ان طرف باشد بديشان رسانند و صورت احوال ثبت كرده بازگردند و بعرض رسانند تا فيما بعد آن قواعد ازيشان مرتفع گردانند و آن‌گه بلفظ درربار فرمود كه تا غايت در مراسم جهانگيرى سعيهاى بليغ رفت و بعد اليوم نيّت خسروانه بر اعلاى اعلام جهاندارى مصروفست و غرض ازين آنست تا من بعد بىتحاشى هر كس هرچه داند بعزّ عرض ما رساند و هرچه صلاح مملكت بدان منوط باشد و دفع ضرر از مظلومان بدان مربوط در رفع آن به حضرت ما اهمال نورزد و باعتماد و وثوقى تمام باز نمايد الحقّ عالميان بدين عواطف امّيدوار شدند و جهانيان بدين اشاعت عدل و احسان مطمئنّ خاطر گشتند و همه از سر صدق و نياز به حضرت حىّ كارساز دست خواهش برآورده گفتند [ شعر 
  ]\r\n يا رب اين كامگار عادل را * دولت و عمر جاودانش ده\r\nهرچه از حضرت تو مىخواهد * بخداونديت همانش ده\r\nاين جهان چون مسخّرش كردى * بعد صد سال آن جهانش ده \r\n\r\nذكر بناى شهر بيلقان و حفر خندق آن\r\nو چون همّت عالى بر جمعيّت حال عالميان معطوف و مصروفست در آيينهء ضمير منيرش چنان روى نمود كه بر شيوهء كه در بلاد توران مواضع مشهور را عمارت فرموده در بلاد ايران نيز از مآثر آن حضرت اثرها بماند و چون برحسب فرمان الهى كه  أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها  عمارت در عالم امرى مطلوب و شغلى مرغوب است و حضرت عزّت مىفرمايد  وَ هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ  يعنى بارئ تعالى شما را خلفاى روى زمين گردانيد\r\n\r\n","description":"","footnote":"","page_name":" 288 ","page_number":321},
  {"content":"\r\n\r\nو مرتبهء بعضى از بعضى بالاتر نهاد تا شما را بيازمايد كه درين دولت و رفعت از شما چه صادر مىشود بندگئ حضرت خواست كه آثار پادشاهانه و ياد خسروانه ازو در جهان باقى ماند بنا برين اشارت عالى صادر شد تا در اراضئ بيلقان موضعى بنا كردند و سواد خطّهء شهرى بركشيدند مشتمل بر سورى عريض و خندقى عميق و مربّعات بازار و خانهاى بسيار و حمّام و خان و ساحت و بستان دور باروى آن به ذراع شرع دو هزار و چهار صد گز و عرض ديوار يازده گز و طول بارو تا سر شرفها قريب پانزده گز و عرض خندق چهل گز و عمق آن قريب بيست گز و در عرض بارو به جهت حرّاس و پاسبانان شهر خانها پرداختند و در هر ضلعى از اضلاع چهارگانهء آن برج بر افراختند و مخرجات و سنگ‌اندازها ترتيب كردند راستى را اگر پادشاهى كامگار خواستى كه چنان موضعى سازد با وجود آن‌كه بمدّتى تهيّهء اسباب آن كردندى بسالى اگر اتمام آن ميسّر شدى محلّ تعجّب بودى در صحرايى چنان بىتهيّهء اسباب و ادوات بمجرّد التفات عاليه چنان عمارتى عالى و شهرستانى رفيع در مدّت يك ماه باتمام رسيد عقلا بر ان كامرانى تعجّب نمودند و جهان‌ديدگان بر ان تمكّن و كارفرمايى آفرين خواندند و عالميان چهرهء يأس و انتقام و انعام و اكرام در آيينهء جهاندارئ او معاينه ديدند كه چون شير انتقامش پنجه مىگشايد جهانى زيروزبر مىگردد و چون لب احسانش تبسّم شيرين مىكند عالمى را خرّم و منوّر مىگرداند و دانستند كه آن حضرت مظهر تجلّيّات جمالى و جلالئ حضرت ذو الجلال است ايزد تعالى سايهء مراحم او بر عالم و عالميان پاينده و آفتاب دولت او بر مشارق و مغارب عالم تابنده داراد بمحمّد و آله و اين دو بيت از نظم مؤلّف اين كتاب سمت اصدار يافت [ شعر 
  ]\r\n گذشته هشصد و شش سال و كسرى از هجرت * كه شد مراجعت از غزو ارمن و كركين\r\nبساخت شهرى ازين سان بمدّت يك ماه * تمور خديو جهان قطب ملك و ملّت و دين \r\n\r\n","description":"","footnote":"","page_name":" 289 ","page_number":322},
  {"content":"\r\n\r\n\r\nذكر نزول اميرزادهء اعظم اميرزاده ابو بكر در شهر بغداد\r\nدرين اثنا از جانب بغداد خبر رسانيدند كه اميرزادهء اعظم ابو بكر بهادر كه با لشكرى جرّار متوجّه صوب بغداد شده بود بمباركى سايهء چتر همايون بر ان بلاد گسترد و جماعتى از تراكمه كه بتغلّب آن اراضى را محلّ جور و ظلم خود گردانيده بودند بتخصيص قرا يوسف با معدودى چند حركة المذبوحى كرده اندك مقاومتى نمودند و آخر چون صدمهء شيران كارزارى مشاهده كردند روباه‌وار روى به راه گريز نهادند و خيل و حشم ايشان كه قريب ده پانزده هزار خانه بودند با اسباب و اموال و گاو و گوسفند و شتر و غنايم و بضايع بىحدّ و عدّ در قبضهء تسخير افتادند و اميرزادهء اعظم سايهء عدل در ان بلاد گسترده و رعايا را استمالت داده بعمارت و زراعت مشغول شدند و كسرى كه در طاق و رواق آن ولايت افتاده كسرىوار بعدل شامل خود جبر مىفرمايد آوارگان آن مملكت و منهزمان آن ولايت بدين خبر مبتهج و مسرور شده در دعاى دولت افزودند و عزيمت بر توجّه بدان صوب مصروف گردانيده رجا واثق و امّيد صادق دارند كه عن قريب بغداد كه عروس بلاد و مرغوب عباد بود باز بر منصّهء امن‌وامان جلوه دهد و بفرّ اين دولت آب جمعيّت بجوى رفته بازآيد\r\n\r\nذكر توجّه نمودن اميرزادهء اعظم اميرزاده عمر از جانب سمرقند بصوب مملكت آذربايجان و موجبات آن\r\nو در خلال اين احوال اميرزادهء اعظم خلف دودمان عدل و ايالت اميرزاده عمر بهادر كه فرزندزادهء بندگئ حضرت اعلى است و از جملهء خلفان آن دودمان و شهزادگان آن حضرت بمزيد شوكت و بسطت و شكوه جهاندارى و جلادت معروف و بعدل و انصاف\r\n\r\n","description":"","footnote":"","page_name":" 290 ","page_number":323},
  {"content":"\r\n\r\nموصوفست و پيش ازين به حكم فرمان جهت ايالت مملكت آذربايجان و توابع آن او را طلب فرموده بود بخرّمى و اقبال در كنف عزّ و جلال از سمرقند متوجّه گشته در اراضئ ييلقان و اصل شد و روز جمعه غرّهء جمادى الاوّل بعزّ طلعت همايون او آن اراضى مشرّف و منوّر گشت و از ورود رايات منصور او ابواب فرح و شادمانى بر روى جهانيان مفتوح شد و اسباب امّيدوارى عالميانرا ميسّر گشت و زبان روزگار اين بيت سراييدن گرفت [ شعر 
  ]\r\n هرجا كه قدم نهى و بردارى پى * گل بويد و لاله رويد اندر هر دى \r\n\r\nذكر احداث فرمودن نهر بيلقان\r\nو چون يكى از اسباب تمدّن بلكه از ضروريّات ستّه آبست كه قوام معيشت انسان بدان منوطست بل اصل خلقت اشيا بر ان مربوط كه  وَ جَعَلْنا مِنَ الْماءِ كُلَّ شَيْءٍ حَيٍّ  و نيز حضرت عزّت در ذكر نعيم آخرت هرجا كه ياد باغ و بستان و نعم جاودان بهشت فرمود بآبهاى روان منّت نهاد كه  جَنَّاتٍ تَجْرِي مِنْ تَحْتِهَا الْأَنْهارُ *  همّت خسروانه و تهمت ملكانه متوجّه آن گشت كه جهت ساكنان آن مقام و رفاهيّت خاصّ و عامّ نهرى احداث فرمايد پس اوامر جهان مطاع نافذ شد تا از شواطئ نهر ارس جدولى احداث كردند كه بر ييلقان گذرد و آنچه از استعمال و مزروعات سكّان اراضى و قراى آن زيادت آيد مصبّ و مفرغ آن نهر كر باشد به مقدار شش فرسخ در عرض ده گز تخمينا و عامّهء ياساقيان لشكر منصور را بدان عمل مشغول گردانيد و امراى دولت را بكارفرمايئ ايشان بازداشت تا در مدّت كما بيش يك ماه از عملى چنان عظيم كه مالا كلام كار يك ساله بود فارغ شدند و بيمن دولت ابدپيوند و نيّت پاك اين حضرت شهر و ولايت بدان معمور شد\r\n\r\n","description":"","footnote":"","page_name":" 291 ","page_number":324},
  {"content":"\r\n\r\n\r\nذكر نزول فرمودن بندگئ حضرت در قراباغ ارّان و بعشرت مشغول شدن\r\nآنگاه اراضئ قراباغ ارّان را مضرب خيام دولت و مركز رايات سعادت گردانيد و از سر امن و فراغ در رفاع عيش و سرور كامرانى روزگار گذرانيد و درين مقام والئ ممالك شروانات شيخ ابراهيم كه درين تاريخ مبارك چند جاى ذكر قدمت خاندان و بزرگئ دودمان او بيان رفته طوى پادشاهانه كرد و خدمات پسنديده بتقديم رسانيد و در ان ايّام هرهفته ببهانهء و هرچند روز بسببى طويهاى عظيم فرمودند و داد عشرت و كامرانى دادند و از اطراف ممالك توران و ايران از ترك و تاجيك و عرب و عجم اشراف طوايف از سادات و علما و مشايخ و قضاة و ائمّه و فتيان و صواحب و صدور و اعيان در ان مقام جمع بودند و چون از قضاياى ملكى فارغ شدى و امراى نامدار و وزراى كامگار از عرض مهمّات و ضبط مهامّ و نسق امور ملكى بازپرداختندى آخر روز فضلاى اشراف و علماى اطراف در حضرت همايون جمع شدندى و بمباحثات شريفه و القاى مسايل شرعيّه و بحث در لطايف علوم و فحص از حقايق اشيا مجلس آراستندى و حريفان بزم روحانى را بر خوان حقايق غداى معارف دادندى و اشربهء دقايق علوم نوشاندندى آرى [ بيت 
  ]\r\n و للّه منى جانب لآ أضيعة * و للملك منّى و السياسة جانب \r\n[ شعر 
  ]\r\n زمانى نرد و شطرنج و حكايت * كه باشد شخص را دفع ملالى\r\nزمانى بحث علم و درس و تكرار * كه باشد نفس انسانرا كمالى\r\nخدايست آنكه ذات بىهمالش * نگردد هرگز از حالى بحالى \r\n( 20 ) درين اثنا از طرف بغداد نور الورد پسر سلطان احمد جلاير را در قيد اسر و غلّ ذلّ به حضرت آوردند و سر گشوده و پاى بسته بدرگاه جهان‌پناه حاضر گردانيدند مراحم پادشاهانه شامل حال او شد و امر كرد تا زاولانه از پاى برداشتند و عمامه‌اش بر\r\n\r\n","description":"","footnote":"","page_name":" 292 ","page_number":325},
  {"content":"\r\n\r\nسر نهادند و بعد از چند روز ديگر مرحمت فرموده بخلعت و نوازش مخصوص گردانيد عالميان بعد از تقديم مراسم دعا به زبان مدح و ثنا مىگفتند [ بيت 
  ]\r\n دوستانرا كجا كند محروم * آنكه با دشمن اين نظر دارد \r\nو هم در خلال اين احوال خبر رسيد كه سلطان احمد در زىّ و لباس فقرا در بلاد شام درآمده او را شناخته و گرفته‌اند و همچنين قرا يوسف تركمان را هم در ان ولايت مأخوذ گردانيده‌اند بندگئ حضرت ايلچئ نامزد كرده اوامر عاليه نافذ شد كه قرا يوسف را چون از قطّاع الطريق است و بكرّات حجّاج را غارتيده و در ممالك اسلام نهب و غارت و فتنه انداخته و آيت  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ  در حقّ امثال او نازل شده با او برحسب فرمان  فَإِذا لَقِيتُمُ الَّذِينَ كَفَرُوا فَضَرْبَ الرِّقابِ  كار كنيد و جهت رعايت ناموس اسلام او را ( على الملا من الناس ) بر دار كنيد تا عبرت ديگر مفسدان باشد و سلطان احمد را به حضرت عاليه فرستيد و چون ماه رحمت شعار مغفرت دثار رمضان كه  شَهْرُ رَمَضانَ الَّذِي أُنْزِلَ فِيهِ الْقُرْآنُ  صفت كمال اوست نزول اجلال فرمود و منشيان احكام الهى طغراى ماه نو بر منشور سبزفام آسمان كشيده فرمان  كُتِبَ عَلَيْكُمُ الصِّيامُ  بر خاصّ و عامّ خواندند در شب چهارشنبه هشتم اين ماه مبارك چون مدّت يكسال از وفات شهزادهء سعيد مغفور مبرور محمّد سلطان طاب ثراه و جعل الجنة مثواه گذشته بود اشارت عاليه نفاذ يافت تا روح مطهّر او را بتجديد خيرات و تقديم مبرّات خرّم و مسرور گردانند و طوى عامّ كرده خلايق را آش دهند ترتيبهاى پادشاهانه فرموده ميلاميل صحارئ قراباغ را از انواع نعم مالامال گردانيدند سادات و اشراف و علما و ائمّهء اطراف در مراتب اقدار خود صفّا بعد صفّ نشستند و بختمات و تلاوت آيات اشتغال نمودند پس موايد عامّ بگستردند و بدعوات صالحات مختم گردانيده روح مطهر او را شادمان گردانيدند و بقاى دولت ابدپيوند امير صاحب‌قران بتضرّع و ابتهال از حضرت داراى جهان سؤال كردند [ بيت 
  ]\r\n و هذا دعاه لا يردّ لأنّه * صلاح لأصناف البريّة شامل \r\nآنگاه لشكر را جار رسانيدند كه هر فرقهء از مقام و يورت خود جهت نرگهء شكار حركت كرده صحارى و جبال را در نوردند و جمهور حيوانات صحرايى را باراضئ اقدان\r\n\r\n","description":"","footnote":"","page_name":" 293 ","page_number":326},
  {"content":"\r\n\r\nرانند و بنفس مبارك روز پنجشنبه تاسع ماه مذكور با خواتين زهره رفعت و جوارئ مشترى طلعت و شهزادگان ماه‌پيكر و امراى ثوابت لشكر و وزراى عطارد شمار و سپاهيان مرّيخ اقتدار و اسپان صرصر حملت و سگان شرّ صولت و يوزان پلنگ نهضت و فيلان كوه هنجار و بازان عنقا شكار در ملابس ابهت و كامگارى و جلابيب عظمت و شهريارى با لشكرى كه كوه از شكوه آن پشت نمودى و زمين از سم نعل ستورشان بصفايح حديد مفروش بودى در خوبترين ساعتى بمباركى سوار شده روانه گشت ظفر بر يمين و نصرت بر يسار آفتاب سعادت رخشنده و كوكب بخت درگذار عنان اقتدار در دست كامرانى و پاى دولت در ركاب قهرمانى در ان صحارى بعيش و شادمانى و نيل آمال و امانى بسر آوردند و از خون جانوران صحرايى سبزه‌زار را لاله‌ستان ساختند و سباع ضوارى را از لحوم وحشيان برارى جشنها آماده كردند و همايان بلندپرواز سنجر سايه را از عظام شكردهاى طغرل و لاچين مادّهاى موايد آماده گردانيدند و درين اثنا اكابر سادات و علما و ائمّهء بخارا و سمرقند و بلاد ماوراء النهر را بانواع اصطناعات پادشاهانه و اصناف مكرمات ملكانه مخصوص گردانيده بخلع شاهوار و اسپان راهوار و زر و جامه و لباس و عمامه و مال‌ومنال و حمول و اثقال بنواخت و اسباب و بستان و جوارى و غلمان بخشيد تا همه برين قياس مملو الكيس و الكأس داعى و ذاكر و مثنى و شاكر ببلاد خود بازگشتند و در خلال اين احوال ملوك جبل و ديالمه به حضرت گردون اقتدار آمدند و مقدّم ايشان ملك و مرتضئ اعظم صاحب السيف و القلم قدوة العترة الظاهره زبدة المشرة الزاهره سيّد رضا كيا كه بشرف نسب نامدار و انتما بدودمان بزرگوار سيّد المرسلين صلوات الله عليه بر اقران متفوّق بود و بفضايل علمى و ملكات ملكى بذروهء اعلى متمسّك و چون قاعدهء مقرّر و ضابطهء معيّن است كه برحسب [ مصراع 
  ]\r\n إنّما يعرف ذا الفضل من النّاس ذووه \r\nكريمان قدر كريمان دانند و بزرگان از عهدهء توقير بزرگان بيرون آيند مقدم عزيز او را باعزاز و اجلال تلقّى كرده تربيتهاى پادشاهانه در حقّ او بتقديم رسانيد و آنچه در بارهء چنان سيّدى بزرگوار از حضرت چنين ملكى با اقتدار كه سايهء آفريدگارست سزد ارزانى داشت تا به زبان حال و بيان مقال اين ترنّم مىكرد كه [ بيت 
  ]\r\n صان لى ذمّتى و أكرم وجهى * إنّما يعرف الكريم كريم \r\nو تربيتهاى خسروانه را بدعا و ثنا مقابل گردانيده مىگفت [ بيت 
  ]\r\n سبزه‌زار زمين چه داند گفت * شكر انعامهاى نيسانرا \r\n\r\n","description":"","footnote":"","page_name":" 294 ","page_number":327},
  {"content":"\r\n\r\nو از جملهء كرمهاى پادشاهانه بعد از خلع و احسان و عطاهاى بىحدّ و گران آن بود كه مال گيلانات بر ده هزار منّ ابريشم كه به سنگ هراة پانزده هزار منّ باشد و هفت هزار اسپ و سه هزار گاو مقرّر شده بود خواست كه تربيت او بطريقهء فرمايد كه رجحان او بر ساير ملوك گيلان ظاهر شود و ايشان جمله ممنون منّت او باشند از ان جمله از انچه بر مرتضئ مشار اليه و امير محمّد مقرّر بود نصفى و از آنچه بر بقيّهء ملوك گيلان مقرّر بود ثلثى بيك دفعه و يك قلم دربارهء او انعام فرمود و فرمان جهان‌مطاع بنفاذ پيوست تا محصّلان وجوه آن مبالغ از جمع ايشان محسوب و مجرى داشته تعرّض نرسانند راستى را صدور اين مكارم ذكر صدارت حاتم را از صدر ديوان حاتم طىّ كرد و فوايد عوايد اين احدوثه بر محاسن معن زايده زايد آمد و الحقّ چنين حضرتى از خاقان چين خوشه‌چين خرمن كرم مىزيبد و بهرام گور شير حملهء بخشش او را فربه و باحضر مىشايد [ شعر 
  ]\r\n بر معن زايدست كرمهاى بىمرت * اى معنئ كرم ز جناب تو مستفاد\r\nطىّ كرده با سخاى تو حاتم بساط جود * اى حاتم زمانه بساط تو طىّ مباد \r\n\r\n","description":"","footnote":"","page_name":" 295 ","page_number":328},
  {"content":"\r\n\r\n\r\nفهرست اعلام\r\n1 - اسامى اشخاص\r\n2 - اسامى جايها\r\n3 - اسامى قبايل\r\n\r\n","description":"","footnote":"","page_name":" 296 ","page_number":329},
  {"content":"\r\n . \r\n","description":"","footnote":"","page_name":" 297 ","page_number":330},
  {"content":"\r\n . \r\n","description":"","footnote":"","page_name":" 298 ","page_number":331},
  {"content":"\r\n . \r\n","description":"","footnote":"","page_name":" 299 ","page_number":332},
  {"content":"\r\n . \r\n","description":"","footnote":"","page_name":" 300 ","page_number":333},
  {"content":"\r\n . \r\n","description":"","footnote":"","page_name":" 301 ","page_number":334},
  {"content":"\r\n . \r\n","description":"","footnote":"","page_name":" 302 ","page_number":335},
  {"content":"\r\n . \r\n","description":"","footnote":"","page_name":" 303 ","page_number":336},
  {"content":"\r\n . \r\n","description":"","footnote":"","page_name":" 304 ","page_number":337},
  {"content":"\r\n . \r\n","description":"","footnote":"","page_name":" 305 ","page_number":338},
  {"content":"\r\n . \r\n","description":"","footnote":"","page_name":" 306 ","page_number":339},
  {"content":"\r\n . \r\n","description":"","footnote":"","page_name":" 307 ","page_number":340},
  {"content":"\r\n . \r\n","description":"","footnote":"","page_name":" 308 ","page_number":341},
  {"content":"\r\n . \r\n","description":"","footnote":"","page_name":" 309 ","page_number":342},
  {"content":"\r\n . \r\n","description":"","footnote":"","page_name":" 310 ","page_number":343},
  {"content":"\r\n . \r\n","description":"","footnote":"","page_name":" 311 ","page_number":344},
  {"content":"\r\n . \r\n","description":"","footnote":"","page_name":" 312 ","page_number":345},
  {"content":"\r\n . \r\n","description":"","footnote":"","page_name":" 313 ","page_number":346},
  {"content":"\r\n . \r\n","description":"","footnote":"","page_name":" 314 ","page_number":347},
  {"content":"\r\n . \r\n","description":"","footnote":"","page_name":" 315 ","page_number":348},
  {"content":"\r\n . \r\n","description":"","footnote":"","page_name":" 316 ","page_number":349},
  {"content":"\r\n . \r\n","description":"","footnote":"","page_name":" 317 ","page_number":350},
  {"content":"\r\n . \r\n","description":"","footnote":"","page_name":" 318 ","page_number":351},
  {"content":"\r\n . \r\n","description":"","footnote":"","page_name":" 319 ","page_number":352},
  {"content":"\r\n . \r\n","description":"","footnote":"","page_name":" 320 ","page_number":353},
  {"content":"\r\n . \r\n","description":"","footnote":"","page_name":" 321 ","page_number":354},
  {"content":"\r\n . \r\n","description":"","footnote":"","page_name":" 322 ","page_number":355},
  {"content":"\r\n . \r\n","description":"","footnote":"","page_name":" 323 ","page_number":356},
  {"content":"\r\n . \r\n","description":"","footnote":"","page_name":" 324 ","page_number":357},
  {"content":"\r\n . \r\n","description":"","footnote":"","page_name":" 325 ","page_number":358},
  {"content":"\r\n . \r\n","description":"","footnote":"","page_name":" 326 ","page_number":359},
  {"content":"\r\n . \r\n","description":"","footnote":"","page_name":" 327 ","page_number":360},
  {"content":"\r\n . \r\n","description":"","footnote":"","page_name":" 328 ","page_number":361},
  {"content":"\r\n\r\n« * » \r\nاسامى اشخاص\r\n\r\nآ\r\nآب عايشه خاتون : 64 .\r\nآتشه : 22 .\r\nآجوناى : 24 .\r\nآدم : 63 .\r\nآدينه : 174 .\r\nآق‌بوغا ( سلطان احمد ) : 97 .\r\nآق‌بوغا بهادر : 32 - 38 - 39 - 44 - 45 - 49 - 51 - 74 - 78 - 91 - 92 - 97 - 110 .\r\nآق‌تاو : 159 .\r\nآق تيمور بهادر : 39 - 45 - 67 - 72 - 76 - 88 - 91 - 92 - 94 - 96 - 99 - 109 .\r\nآق صوفى : 67 .\r\nآلپ‌ارسلان : 80 .\r\nآل غالب : 260 .\r\nآياز ( اياز ) : 171 .\r\nآى تيمور : 204 .\r\nآى شيرين دارا قاآن : 13 .\r\n\r\nالف\r\nاباجى : 67 .\r\nابا قاخان : 13 .\r\nابراهيم خليل : 146 .\r\nابراهيم شاه : 130 - 263 .\r\nابراهيم قمى : 255 .\r\nابراهيم يحى : 138 .\r\nابرنوس : 256 .\r\nارپه : 13 .\r\nابن عربشاه ، مقدمه : 28 .\r\nابو بكر ( پسر ميرانشاه ) مقدمه : 17 .\r\n\r\n\r\n","description":"","footnote":"\r\n( * ) براى اينكه شماره صفحات متن كتاب دست نخورد 32 صفحه مقدمه و فهرست در اول كتاب منظور نشده با احتساب آن صفحات ، شماره اين صفحه 329 خواهد بود .\r\n","page_name":" 329 ","page_number":362},
  {"content":"\r\n\r\nابو بكر بهادر : 226 - 228 - 236 - 238 - 250 - 251 - 253 - 256 - 261 - 262 - 266 - 270 - 277 - 278 - 290 .\r\nابو بكر صديق : 6 - 247 .\r\nابو بكر نداف : 32 .\r\nابو سعيد : 23 - 110 - 166 .\r\nابو سعيد بهادر خان : - مقدمه 21 متن 221 .\r\nابو الفتح ( شاه شاهان ) : 228 - 255 .\r\nابو الفضل العباس ( ع ) : 7 .\r\nابو عماره ( حمزه ) : 7 .\r\nابو على سينا - مقدمه : 9 .\r\nابو مسلم مروزى ( صاحب الدعوه ) : 85 .\r\nاحمد : 11 - 255 - 263 - 274 .\r\n( مولانا ) احمد تهانه سرى : 194 .\r\nاحمد خان : 13 .\r\nاحمد خواجه افغان : 208 .\r\nاحمدى : 255 - 256 .\r\nادريس : 145 - 255 .\r\nاى . م . ارانسكى ، مقدمه : 28 .\r\nارتوغشاه : 44 .\r\nاردوان : 17 .\r\nاردو خاتون : 33 .\r\nاردوشاه : 44 .\r\nارغون خان : 13 .\r\nارغنه خاتون : 13 .\r\nارغونشاه برداليقى : 21 - 46 - 63 - 100 - 121 - 127 - 144 - 151\r\n- 155 - 255 .\r\nل . اوسپنسكى ، مقدمه : 18 - 28 .\r\nاسفنديار : 17 - 30 - 264 .\r\nاسكندر : 60 - 215 .\r\nاسكندر اوغلان : 26 - 27 - 84 - 213 - 251 - 255 - 257 .\r\nاسكندر شاه كشميرى : 177 .\r\nاسكندر شيخى : 94 - 255 .\r\nاسلام ( حاكم شهر شوشتر ) : 131 .\r\nاسماعيل : 216 .\r\nاسماعيل برلاس : 144 - 174 - 203 .\r\nاشمويل : 58 .\r\nافشار ( نادر شاه ) مقدمه : 4 - 9 .\r\nاقبالشاه يارغوچى : 103 .\r\nاقته : 274 .\r\nافچكى : 129 .\r\nالتون بخشى : 196 - 236 .\r\nالناصر الدين ، مقدمه : 14 .\r\nالياس افغانى : 194 .\r\nالياس خواجه اوغلان : 13 - 19 - 26 .\r\n82 - 99 - 255 .\r\nاليقو : 13 .\r\nاليك قاآن : 13 .\r\nامان شاه : 113 - 143 - 155 .\r\nامه حبيبه : 234 .\r\nامه سلمه : 234 .\r\nامير الله داد : 76 - 143 - 159 - 174 - 179 - 180 - 182 - 183 - 186\r\n\r\n","description":"","footnote":"","page_name":" 330 ","page_number":363},
  {"content":"\r\n\r\n- 189 - 190 - 191 - 194 - 96 - - 197 - 207 - 234 .\r\nاميرانشاه ( ميرانشاه ) مقدمه : 17 - 20 متن : 81 - 82 - 92 - 93 - 96 - 102 - 103 - 108 - 114 - 123 - 124 - 136 - 137 - 138 - 139 - 145 - 150 - 151 - 161 - 163 - 165 - 167 - 206 - 208 - 220 - 235 - 239 - 240 - 241 - 255 - 257 - 263 - 267 .\r\nامير الشعراى نادرى ( محمد حسين ) مقدمه : 9\r\nامير اطلاميش : 156 - 222 - 231 - 274 .\r\nامير بايزيد : 15 - 16 - 17 - 18 - 156 .\r\nامير بيان سولدوز : 15 - 16 - 18 - 19 .\r\nامير بيكجيك : 15 - 16 - 19 - 22 - 24 - 25 - 26 .\r\nامير تابان بهادر : 29 - 62 - 91 .\r\nامير ترغاى ، مقدمه : 15 .\r\nامير توغلوق : 22 - 25 .\r\nامير تيمور گوركان ( امير صاحبقران ) ، مقدمه : 3 - 7 - 8 - 11 - 12 - 13 - 14 - 15 - 16 - 17 - 18 - 19 - 20 - 21 - 23 - 24 - 25 - 26 - 27 . باضافه تمام صفحات متن .\r\nامير چاكو : 17 - 23 - 24 - 25 - 28 - 32 - 35 - 36 - 38 - 40 - 42 - 43 - 44 - 56 - 57 - 63 - 91 .\r\nامير چوپان : 43 .\r\nامير چوغان : 18 .\r\nامير حاجى بركنوتى : 15 .\r\nامير حاجى برلاس ، مقدمه 15 - متن :\r\n15 - 16 - 17 - 18 .\r\nامير حاجى بيك : 29 - 49 - 52 - 105 .\r\nامير حاجى سيف الدين : 22 - 26 - 28 32 - 38 - 39 - 40 - 42 - 45 - 50 - 56 - 92 - 122 - 124 - 130 - 156 - 160 - 162 .\r\nامير حاجى محمود شاه : 16 - 35 - 38 .\r\nامير حسن : 142 - 143 .\r\nامير حسين ، مقدمه : 15 - متن : 15 - 16 - 17 - 18 - 19 - 20 - 21 - 22 - 23 - 24 - 25 - 26 - 27 - 28 - 29 - 30 - 31 - 32 - 33 - 34 - 35 - 36 - 37 - 38 - 39 - 40 - 41 - 42 - 45 - 46 - 47 - 48 - 49 - 50 - 51 - 52 - 53 - 54 - 55 - 56 - 57 - 58 - 59 - 60 - 61 - 62 - 173 .\r\nامير حميد : 18 - 26 - 27 - 121 - 122 - 140 .\r\nامير خضر : 15 - 16 - 17 - 64 - 65 .\r\nامير خليل : 43 .\r\nامير داود : 27 - 38 - 39 - 40 - 44 .\r\n56 - 68 - 69 .\r\nامير زيرك : 156 - 255 .\r\n\r\n","description":"","footnote":"","page_name":" 331 ","page_number":364},
  {"content":"\r\n\r\nامير سارى بوغا : 28 - 38 - 39 - 40 .\r\n45 - 49 - 67 - 71 - 92 - 137 .\r\nامير شمس الدين : 28 - 30 - 49 - 70 - 92 - 116 - 129 .\r\nامير شيخ : 91 .\r\nامير عباس : 28 .\r\nامير على بيك ( جانى قربانى ) : 20 - 21 - 45 - 82 - 145 .\r\nامير غورى : 84 .\r\nامير قرا : 36 .\r\nامير قزاغان : 14 - 52 .\r\nاميرك : 244 .\r\nامير كيخسرو : 15 - 18 - 25 - 46 - 47 - 48 - 49 - 54 - 55 - 57 - 59 - 66 - 67 .\r\nامير محمد : 39 - 62 - 74 - 100 - 295 .\r\nامير مراد : 28 .\r\nامير مزيد : 166 .\r\nامير مويد : 25 - 39 - 41 - 55 - 57 - 60 - 67 - 72 .\r\nامير ننكقداى : 67 .\r\nامير نوروز : 42 .\r\nامير ولى : 58 - 86 - 89 - 91 - 92 .\r\n94 - 96 - 97 .\r\nامير يوسف خواجه : 26 .\r\nانا چاغ : 44 .\r\nانكه قاآن : 13 .\r\nانوشيروان ( از سرداران تيمور ) : 80 .\r\nاوچ قرا بهادر : 45 - 46 - 69 - 73 - 91 - 97 - 103 - 108 - 115 - 129 - 136 - 137 - 144 - 145 - 149 .\r\nاودوركو : 159 - 163 .\r\nاورنگ تيمور : 29 - 64 - 77 - 78 .\r\nاوروس خان ( خواجه ) : 13 - 71 - 75 - 76 - 77 - 78 - 118 .\r\nاوروك تيمور : 77 .\r\nاورتاق : 158 .\r\nاوزبيك خان : 13 .\r\nاوزون اولجايتو : 68 .\r\nاوكتاى ( قاآن ) : 12 - 13 - 14 .\r\nاولجاى بوغا : 15 - 23 - 30 .\r\nاولجايتو تايخانچى : 45 - 46 - 47 - 50 - 57 - 60 - 62 - 63 .\r\nاولجاى تيمور تونقتار : 204 .\r\nاولوس : 133 .\r\nاولجاى تركان آغا ( همسر تيمور ، خواهر امير حسين ) ، مقدمه : 15 - متن : 20 21 - 27 - 32 - 35 .\r\nاولجايتو ( محمد خدابنده ) : 13 - 15 - 28 - 41 - 42 .\r\nاولجايتوى دراز : 95 .\r\nاولماس : 23 .\r\nاولوغ بيك ( الغ بيك ) ، مقدمه : 23 - 24 - 25 - متن : 171 - 210 - 249 .\r\n\r\n","description":"","footnote":"","page_name":" 332 ","page_number":365},
  {"content":"\r\n\r\nاوميل : 176 .\r\nايباج اوغلان : 139 - 140 - 152 .\r\nايبوكن : 13 .\r\nايدكوى برلاس : 75 - 120 - 125 - 171 - 174 .\r\nايدى بيردى بخشى : 113 .\r\nايسن بوغاخان : 13 .\r\nايسن تيمور : 254 .\r\nايكو تيمور : 82 - 83 - 88 - 94 - 96 - 101 - 103 - 104 - 108 - 113 - 114 - 115 - 121 - 122 - 203 .\r\nايلچى بوغا : 71 - 76 - 80 .\r\nايلچى بهادر : 32 - 39 - 40 - 45 - 54 - 56 - 67 .\r\nايلچكداى خان : 13 .\r\nايل دارتان : 256 .\r\nايلدرم ( ييلدروم ) بايزيد ، مقدمه : 17 - متن : 218 - 219 - 220 - 245 - 248 - 249 - 252 - 254 - 255 - 256 - 258 - 259 - 262 - 264 - 269 - 271 .\r\nايمن سربدار : 71 .\r\nايميل خواجه : 13 .\r\nايناغ خمارى : 96 .\r\nاينكاتورا : 106 - 107 - 114 .\r\nاينكر جاق : 30 .\r\nايوبى ( صلاح الدين ) ، مقدمه : 14 .\r\n\r\nب\r\nبابر ، مقدمه : 24 .\r\nباتو : 13 .\r\nبايدار : 13 .\r\nبايدوخان : 13 .\r\nبازارچى : 13 .\r\nباسح : 256 .\r\n( امير ) بايزيد جلايرى : 15 - 27 - 196 .\r\nبايسنقر ميرزا ، مقدمه : 24 - 25 .\r\nبخت آغا : 126 .\r\nبختى خواجه : 77 - 94 .\r\nبدر الدين : 45 - 143 .\r\nبرات ( خواجه ) : 29 - 35 - 44 - 92 - 107 - 137 - 208 .\r\nبراق : 13 .\r\nبرقوق : 213 - 274 .\r\nبركه خان : 13 .\r\nبرهمن شنبهو ، مقدمه : 12 .\r\nبرندوق : 235 - 237 - 240 - 241 - 245 - 251 - 253 - 255 - 257 - 264 .\r\nبرهان اوغلان : 115 - 142 - 152 - 156 - 172 - 174 .\r\n( امير ) بسترى : 253 - 255 .\r\nبقلان : 22 .\r\n( ملك ) بقراط تفليسى : 100 - 101 .\r\nبلال حبشى : 234 .\r\n\r\n","description":"","footnote":"","page_name":" 333 ","page_number":366},
  {"content":"\r\n\r\nبلبلان : 256 .\r\nبلقيس : 95 - 167 .\r\nبلوهر ، مقدمه : 8 .\r\n( امير ) بنكى بهادر : 39 - 77 .\r\nبوذر جمهر : 70 .\r\nبوراج چهره : 178 .\r\nبولغاجى : 116 .\r\nبويان آغا : 70 .\r\nبويان تيمور : 115 .\r\nبويان قلى : 13 - 14 .\r\nبهادر نهار : 163 .\r\nبهادر شاه ، مقدمه : 11 .\r\nبهاء الدين : 255 .\r\nبهار - محمد تقى ( ملك الشعراء ) ، مقدمه :\r\n3 - 4 - 22 - 25 - 28 .\r\nبهرام جلاير : 34 - 35 - 40 - 46 - 48 - 64 - 133 .\r\nبهروز : 200 .\r\nبهرام گور : 295 .\r\nبهلول : 166 - 255 .\r\nبيانى ( دكتر مهدى ) ، مقدمه : 9 .\r\nبيرام خواجه : 66 .\r\nبيرامشاه : 62 .\r\nبيردى بيك خان : 13 - 123 - 255 .\r\nبيك خواجه : 67 - 161 .\r\nبيكى سلطان : 167 .\r\nبيك ولى : 255 .\r\nبيك ياريق : 159 - 161 .\r\nبيوذاسف ، مقدمه : 8 .\r\n\r\nپ\r\nپاشا : 255 - 270 .\r\nپاشا چوق : 256 .\r\nپاينده بخشى : 255 .\r\nپنجشنبه : 50 .\r\nپولاد : 133 - 163 .\r\nپولاد بوغا : 24 - 27 - 28 - 41 - 45 - 46 - 48 - 51 - 55 - 71 - 73 .\r\nپولاد محمد : 13 .\r\nپير پادشاه : 127 .\r\nپير حاجى : 115 .\r\nپير على : 114 - 145 - 173 - 207 .\r\n( اميرزاده ) پير محمد : 95 - 129 - 131 - 132 - 133 - 134 - 138 - 149 - 164 - 166 - 177 - 178 - 179 - 180 - 181 - 185 - 189 - 190 - 191 - 195 - 198 - 199 - 200 - 201 - 206 - 207 - 208 - 228 - 235 - 238 - 250 - 255 - 256 - 267 .\r\nپير محمد شانكوم : 255 .\r\n\r\nت\r\nتاخچه بوران : 284 .\r\n( امير ) تاش تيمور : 255 .\r\nتاى خواجه : 66 .\r\n\r\n","description":"","footnote":"","page_name":" 334 ","page_number":367},
  {"content":"\r\n\r\nتايزى اوغلان : 172 .\r\nتبرك : 275 .\r\nترما چوق : 45 - 46 .\r\nترمشيرين خان : 13 - 194 .\r\nتفضلى ( محمود ) ، مقدمه : 28 .\r\nتغاى بوعاى بهادر : 39 - 173 .\r\nتغاى تيمور خان : 13 - 127 .\r\nتموچين : 14 .\r\nتموك : 133 .\r\nتنكرى بيردى : 241 .\r\nتنكرى بيرمش : 255 - 256 .\r\nتوبلاغ : 113 - 255 .\r\nتوتا باشليغ : 22 .\r\nتوتان : 99 .\r\nتورال : 280 .\r\nتورانشاه : 50 .\r\nتوركن : 70 - 71 .\r\nتورميش : 71 .\r\nتوكل : 19 - 40 - 107 - 140 - 237 - 255 .\r\nتوكل خانيم : 169 .\r\nتوغلوق تيمور خان ، مقدمه : 15 متن :\r\n13 - 15 - 16 - 17 - 18 - 19 - 46 .\r\nتوغلوق خواجه : 25 .\r\nتوقتا قيا : 13 - 75 - 76 .\r\nتوقته خان : 13 .\r\nتوقته قاآن : 13 .\r\nتوقتميش خان ، مقدمه : 16 - 17 - متن 13 - 74 - 75 - 76 - 77 - 78 - 97 - 101 - 102 - 105 - 106 - 112 - 117 - 120 - 121 - 124 - 125 - 157 - 158 - 159 - 160 - 161 .\r\nتوق تيمور كلان : 16 - 26 .\r\nتولون بوغا : 23 .\r\nتولى : 12 - 13 .\r\nتومان آغا : 40 - 95 - 129 - 136 .\r\n( امير ) تومان : 23 - 66 - 74 - 77 - 91 - 93 .\r\nتومسا : 26 .\r\nتومقان تيمور ملك : 13 - 76 .\r\nتونغوز خان : 213 .\r\nتوى بوغا : 79 - 116 - 239 .\r\nتهمتن : 73 - 147 .\r\nتيزكچى جلاير : 54 .\r\nتيلانچى : 28 - 62 - 115 .\r\nتيمور تاش : 224 - 227 - 228 - 256 .\r\nتيمور خواجه اوغلان : 21 - 22 - 23 - 28 - 30 - 130 - 133 - 153 - 166 .\r\nتيمور ( پسر بوبكان ) : 25 .\r\nتيمور شاه خان : 13 - 15 .\r\nتيمور قاآن ( نبيره تولى ، معروف به اولجايتو ) : 13 .\r\nتيمور قتلغ : 13 - 107 - 113 - 125 - 171 - 172 - 213 .\r\n\r\n","description":"","footnote":"","page_name":" 335 ","page_number":368},
  {"content":"\r\n\r\nتيمور ملك اوغلان : 76 - 77 - 78 - 104 - 250 .\r\n\r\nج\r\nجامى ( مولانا عبد الرحمن ) ، مقدمه : 23 .\r\nجانى بيك خان : 13 - 215 - 55 .\r\nجاورچى : 30 - 35 - 255 .\r\nجبرئيل : 26 .\r\nجتماق : 255 .\r\nجرجيس : 145 .\r\nجرقاتو : 67 .\r\nجلال الاسلام : 207 - 255 .\r\nجلال الدين ( سلطان ) : 14 - 109 - 177 .\r\nجلال الدين بهادر : 23 - 25 - 79 - 114 - 122 - 134 - 139 - 140 - 142 - 173 - 175 .\r\nجلال الدين كشى : 65 .\r\nجمشيد : 118 .\r\nجنبو : 26 .\r\nجنيد : 27 - 110 - 146 - 255 .\r\nجورى ( حسن ) ، مقدمه : 20 .\r\n( امير ) جونكى : 61 .\r\nجوينى ، مقدمه : 11 .\r\nجهانشاه ( جهان ملك ) : 41 - 47 - 53 - 54 - 84 - 186 - 196 - 255 .\r\nجهانشاه بهادر : 94 - 100 - 103 - 110 - 115 - 116 - 117 - 124 - 129 - 136 - 144 - 152 - 156 - 157 - 160 - 161 - 164 - 166 - 171 - 185 - 187 - 189 - 190 - 195 - 200 - 201 - 202 - 207 - 209 - 216 - 227 - 238 - 245 - 246 - 250 - 251 - 256 - 261 - 264 .\r\n( اميرزاده ) جهانگير : 44 - 46 - 55 67 - 69 - 70 - 71 - 72 - 73 - 145 - 166 .\r\n\r\nچ\r\nچركس : 13 .\r\nچريك : 38 .\r\nچغتاى ، مقدمه : 13 - 15 - 21 - متن :\r\n10 - 12 - 13 - 58 - 65 - 140 .\r\nچكاتواچى : 124 .\r\nچنگيز خان ( مغول ) ، مقدمه : 12 - 13 - 21 - 22 - 23 - 25 . متن : 10 - 12 - 14 - 58 - 174 - 177 - 221 - 222 - 224 .\r\nچوپان سربدار : 57 .\r\nچوچى : 12 - 13 .\r\nچولپان ، ملك آغا : 117 - 129 - 146 .\r\n\r\nح\r\nحاتم طى : 295 .\r\nحاجىبابا : 255 .\r\n\r\n","description":"","footnote":"","page_name":" 336 ","page_number":369},
  {"content":"\r\n\r\nحاجى بيك : 30 - 69 - 114 .\r\nحاجى خواجه : 95 .\r\nحاجى سيف الدين بهادر : 25 - 80 - 82 - 91 - 99 - 103 - 113 - 123 - 126 - 157 - 161 - 186 .\r\nحاجى شرف : 152 .\r\nحاجى محمد : 20 .\r\nحاجى محمود شاه : 96 - 129 - 136 .\r\nحافظ ، مقدمه : 25 .\r\nحافظ ابرو ، مقدمه : 23 .\r\nحسن : 255 .\r\nحسن پاشا : 256 .\r\n( امام ) حسن مجتبى ( ع ) : 7 .\r\nحسين : 45 - 69 - 173 - 205 - 255 .\r\n( امام ) حسين ( ع ) : 7 .\r\nحسين بيك : 56 - 57 .\r\nحكمت ، على اصغر ، مقدمه : 8 - 28 .\r\nحكيم ، ابو طالب ، مقدمه : 11 .\r\nحمزه تغاى بوعا برلاس : 171 - 185 .\r\nحور : 73 .\r\nحيدر : 23 .\r\n\r\nخ\r\nخاقان چين : 295 .\r\nخان تايزى ( يولك تو ) : 13 .\r\nخداىداد بهادر : 92 - 96 - 107 - 115 - 123 - 166 .\r\nخسرو : 83 .\r\nخضر خان : 13 .\r\nخضر ( خزانه‌دار ) : 37 .\r\nخضر خواجه اوغلان : 116 - 169 - 171 - 213 - 263 .\r\nخطاى بهادر : 43 - 50 - 51 - 57 - 63 - 64 - 67 - 71 - 72 - 74 - 76 .\r\nخليل سلطان : 55 - 57 - 84 - 95 - 176 - 182 - 185 - 189 - 190 - 191 - 200 - 203 - 214 - 235 - 236 - 237 - 240 - 241 - 250 - 255 - 257 - 261 -\r\nخليل مراد : 256 .\r\nخمارى يساول : 120 - 133 .\r\nخمشا : 213 .\r\nخواجه راستى : 134 .\r\nخواجه شاهين : 155 .\r\nخواجه شيخ : 113 .\r\nخواجه شيخ‌زاده : 67 .\r\nخواجه على : 110 - 255 .\r\nخواجه على مويد سبزوارى : 58 - 99 .\r\nخواجه محمود : 181 .\r\nخواجه مسعود سبزوارى : 131 - 145 - 240 .\r\nخواجه يوسف : 62 - 110 .\r\nخواندزاده ( مادر محمد سلطان ) : 63 - 64 - 67 - 68 - 136 - 138 - 168 - 276 .\r\n\r\n","description":"","footnote":"","page_name":" 337 ","page_number":370},
  {"content":"\r\n\r\nخواند مير ، مقدمه : 23 .\r\n\r\nد\r\nدارا : 60 .\r\nداد ملك بهادر : 109 .\r\nدانشمند چه : 13 - 14 .\r\nداود بالى : 256 .\r\nداود خواجه ( شيخ داود ) : 30 - 119 - 120 .\r\nدر سلطان آغا : 129 .\r\nدرويش بوكا : 39 .\r\nدرويشك : 39 .\r\nدلشاد آغا : 20 - 70 - 90 - 146 .\r\nدواچيچان : 13 - 14 .\r\nدور اول : 46 .\r\nدورچى : 14 .\r\nدوركا بهادر : 39 - 43 - 44 - 45 .\r\nدوره تيمور خان : 13 .\r\nدوقوز تيمور : 13 .\r\nدولت تيمور : 181 - 205 - 237 - 251 - 255 .\r\nدولتشاه : 26 - 32 - 40 - 56 - 174 - 255 .\r\nدولتشاه سمرقندى ، مقدمه : 24 .\r\nدولتشاهى . اسمعيل ، مقدمه : 28 .\r\n\r\nر\r\nرابعه : 211 .\r\nراى دولجين : 182 - 183 .\r\nرتن : 201 .\r\nرجوى - كاظم ، مقدمه : 9 .\r\nرستم : 17 - 26 - 144 - 160 - 163 - 165 - 168 - 172 - 177 - 185 - 189 - 190 - 194 - 204 - 207 - 228 - 234 - 239 - 240 - 241 - 251 - 255 - 257 - 261 - 263 .\r\nرسول ( ص ) : 102 - 123 - 141 - 187 - 221 - 234 - 235 - 238 - 260 .\r\n( دكتر ) رضازاده شفق ، مقدمه : 28 .\r\nرقيه خانيكه : 47 .\r\nرمضان خواجه : 94 - 100 .\r\nريو ، مقدمه : 10 .\r\n\r\nز\r\nزال : 251 .\r\nزبيده : 211 .\r\nزنده حشم : 18 - 27 - 28 - 55 - 58 - 62 - 63 - 64 - 65 .\r\nزهره : 73 .\r\nزين العابدين : 104 - 105 - 132 - 204 .\r\n\r\nس\r\nسارو عادل : 97 .\r\nساريق : 25 .\r\nسارى قولانچى : 20 .\r\nسالوجى : 116 .\r\n\r\n","description":"","footnote":"","page_name":" 338 ","page_number":371},
  {"content":"\r\n\r\nساسى نقاى : 13 .\r\nسانقين : 76 .\r\nسته : 269 .\r\nسراى : 194 - 255 .\r\nسراى ملك خانيم ( آغا ) 95 - 102 - 126 - 129 - 136 - 150 - 152 - 155 - 156 - 167 - 171 - 209 - 249 - 276 .\r\nسروجه : 256 .\r\nسعادت : 132 .\r\nسعيده تومان آغا : 210 .\r\nسلطان : 83 - 166 .\r\nسلطان ابراهيم : 157 .\r\nسلطان احمد بهادر خان ، مقدمه : 8 .\r\nسلطان احمد : 97 - 99 - 138 - 139 - 214 - 216 - 239 - 245 - 246 - 292 - 293 .\r\nسلطان احمد جلاير ، مقدمه : 17 .\r\nسلطان اردوج : 186 .\r\nسلطان اويس ، مقدمه : 8 .\r\nسلطان برلاس : 255 .\r\nسلطان تفلق شاه : 193 .\r\nسلطان حسين بايقرا ، مقدمه : 23 .\r\nسلطان حسين بهادر : 166 - 171 - 185 - 186 - 189 - 190 - 226 - 227 - 230 - 233 - 234 - 236 - 237 - 238 - 250 - 251 - 255 - 257 - 261 - 263 - 275 .\r\nسلطان حصن كيفا : 146 .\r\nسلطانشاه : 92 - 104 - 108 - 130 - 235 .\r\nسلطان صالح : 150 .\r\nسلطان على ارزينى : 146 .\r\nسلطان عيسى : 147 - 149 .\r\nسلطان فيروز شاه : 186 .\r\nسلطان محمد خوارزمشاه : 222 .\r\nسلطان محمود خان : 185 - 186 - 187 - 189 - 191 .\r\nسليمان : 255 .\r\nسليمان ( پسر ايلدروم ) : 262 - 264 .\r\n( امير ) سليمان خان : 13 - 23 - 24 - 25 - 35 - 44 - 106 - 107 - 116 - 123 - 166 - 167 - 178 - 183 - 185 - 187 - 189 - 190 - 195 - 198 - 199 - 200 - 201 - 207 - 200 - 220 - 228 - 240 - 241 - 245 - 250 - 253 - 255 - 257 - 261 - 263 - 270 - 275 .\r\nسليمان نبى : 229 .\r\nسنجر : 255 - 295 .\r\nسودون : 224 - 225 - 227 - 228 .\r\nسورغاتو : 13 .\r\nسونج : 22 - 174 .\r\nسونجك بهادر : 83 - 95 - 108 - 113 - 121 - 130 - 131 - 171 - 173 - 185 - 186 - 187 - 228 - 234\r\n\r\n","description":"","footnote":"","page_name":" 339 ","page_number":372},
  {"content":"\r\n\r\n- 239 - 255 - 270 .\r\nسيد بركه : 57 - 123 - 126 .\r\nسيد خواجه : 140 - 142 - 187 - 195 - 216 - 255 - 263 .\r\nسيد رضا كيا : 294 .\r\nسيد رضى الدين : 97 - 127 .\r\nسيد شمس الدين : 193 .\r\nسيد على : 157 - 213 .\r\nسيد غياث الدين : 98 - 127 .\r\nسيد قوام الدين ، مقدمه : 20 .\r\nسيد كمال الدين : 97 - 98 - 126 - 127 - 128 .\r\nسيد محمد مدنى : 177 .\r\nسيورغاتميش خان : 14 - 38 - 57 - 58 - 61 - 67 - 110 - 111 .\r\nسيفل : 110 .\r\n\r\nش\r\nشادى بيك : 13 .\r\nشامى - مولانا نظام الدين مقدمه : 3 - 4 - 8 - 11 - 12 - 23 - 27 - 28 متن : 10 .\r\nشانكوم : 25 .\r\nشاه اسكندر : 204 .\r\nشاه توران : 255 .\r\nشاهرخ بهادر ( پسر تيمور ) ، مقدمه : 17 - 23 - 24 - 25 - متن : 102 - 126 - 128 - 129 - 132 - 133 - 134 - 136 - 143 - 150 - 152 - 156 - 157 - 167 - 169 - 180 - 209 - 210 - 220 - 223 - 233 - 235 - 240 - 241 - 255 - 257 - 266 - 270 - 275 .\r\nشاه جلال الدين : 91 .\r\nشاهسوار : 129 - 255 .\r\nشاه شجاع : 89 - 95 - 104 - 132 .\r\nشاه ملك : 103 - 116 - 122 - 123 - 142 - 173 - 175 - 179 - 181 - 185 - 186 - 189 - 190 - 191 - 193 - 194 - 197 - 199 - 200 - 207 - 234 - 235 - 236 - 240 - 241 - 250 - 255 - 267 - 270 - 281 - 283 - 284 .\r\nشاه منصور ( مظفرى ) ، مقدمه : 16 - 17 متن : 105 - 131 - 132 - 133 - 134 .\r\nشاه ولى : 255 .\r\nشاهين : 256 .\r\nشاه محى : 105 .\r\nشداد عاد : 104 .\r\nشرف الدين على يزدى ، مقدمه : 4 - 11 23 - 28 .\r\nشرامان : 13 .\r\nشفر - شارل ، مقدمه : 9 .\r\nشكر بيك خانيم : 138 .\r\nشمس اردو شاه : 174 .\r\n\r\n","description":"","footnote":"","page_name":" 340 ","page_number":373},
  {"content":"\r\n\r\nشمس الدين : 94 - 108 - 136 - 144 - 158 - 255 .\r\nشمعون : 58 .\r\nشنگول : 113 .\r\nشوريده : 102 .\r\nشوقل : 165 .\r\nشهاب الدين : 178 .\r\nشهاب الدين مبارك تميم : 177 .\r\nشهاب خواجه محمد : 181 .\r\nشيخ : 149 - 150 .\r\nشيخ ابراهيم : 101 - 165 - 213 - 279 - 292 .\r\nشيخ ابو الليث : 64 .\r\nشيخ ارسلان : 140 - 171 - 173 - 185 - 186 .\r\nشيخ اصلان : 255 .\r\nشيخ برهان الدين قليچ : 72 .\r\nشيخ بهلول : 141 .\r\nشيخ تابان : 182 .\r\nشيخ تيمور : 107 - 133 - 137 - 144 - 183 - 184 - 189 - 195 - 200 - 202 .\r\nشيخ حاجى : 137 .\r\nشيخ حسن : 99 - 174 - 255 .\r\nشيخ سعد : 181 - 183 - 196 .\r\nشيخ عبدل : 208 .\r\nشيخ على ( حاكم اربيل ) : 142 - 145 .\r\nشيخ على بهادر : 44 - 45 - 51 - 55 - 57 - 64 - 66 - 67 - 72 - 82 - 88 - 90 - 91 - 95 - 96 - 99 - 101 - 103 - 107 - 113 - 114 - 115 - 116 - 127 - 130 - 134 - 142 - 144 .\r\nشيخ على بدخشانى : 53 .\r\nشيخ على جورجوى : 18 .\r\nشيخ على قراكولى : 27 .\r\nشيخ على كوكر : 205 - 206 .\r\nشيخ على هرغوبى : 103 .\r\nشيخ محمد : 25 - 37 - 47 - 48 - 54 - 55 - 57 - 67 - 69 - 70 - 71 - 134 - 174 - 179 - 182 - 186 - 255 .\r\nشيخ منور : 181 .\r\nشيخ ميكائيل : 130 .\r\nشيخ نور الدين اسفراينى : 138 - 181 .\r\nشيخ نور الدين بهادر : 157 - 159 - 171 - 172 - 178 - 179 - 180 - 182 - 185 - 190 - 205 - 207 - 217 - 234 - 235 - 236 - 240 - 241 - 250 - 251 - 253 - 255 - 261 - 267 - 280 - 284 .\r\nشيخ يحى : 91 .\r\nشير اقول : 52 .\r\nشير اميجم : 28 .\r\nشيرين بيك آغا : 55 .\r\nشير بهرام : 21 - 22 - 23 - 24 - 25\r\n\r\n","description":"","footnote":"","page_name":" 341 ","page_number":374},
  {"content":"\r\n\r\n. - 27 - 28 - 34 - 35 - 36 - 37 .\r\n( ك . ) شيندر . مقدمه : 28 .\r\n\r\nص\r\nصاين تيمور : 121 - 133 - 174 - 202 .\r\nصاين خان : 13 .\r\n( امير ) صده تيزكچى : 64 .\r\nصديق : 22 .\r\nصديقى ، دكتر غلامحسين ، مقدمه : 9 .\r\nصفا ( عباسعلى ) ، مقدمه : 9 .\r\nصفىگر : 194 - 195 .\r\nصوفى ( بيرام ) : 134 .\r\nصوفى ( خليل ) : 255 .\r\nصوفى ( حسين ) ، مقدمه : 16 ، متن : 33 - 65 - 66 - 67 .\r\nصوفى ( داود ) : 159 .\r\nصوفى ( سليمان ) : 108 .\r\nصوفى ( ياييق ) : 151 - 152 .\r\nصوفى ( يوسف ) : 67 - 68 - 79 - 80 - 81 .\r\n\r\nط\r\nطابتوق : 255 .\r\nطالقانى - عبد الجواد ، مقدمه : 9 .\r\nطغاى خان : 191 .\r\nطغاى : 250 .\r\nطغايشاه : 45 - 46 .\r\nطغرل : 294 .\r\nطهرتن : 103 - 104 - 153 - 154 - 156 - 214 - 218 - 219 - 251 - 252 - 255 - 259 .\r\n\r\nع\r\nعادل : 35 .\r\nعادل جوز : 153 .\r\nعادل سلطان : 14 - 55 - 69 - 70 - 71 - 255 .\r\nعادل سلطان ( عليشاه ) : 13 - 39 .\r\nعباس بهادر : 30 - 35 - 36 - 38 - 39 - 42 - 45 - 50 - 56 - 64 - 74 - 101 - 106 - 107 .\r\nعباسى ( محمد لوى ) ، مقدمه : 28 .\r\n( اميرزاده ) عبد الله : 15 - 18 - 52 .\r\nعبد الله ييراو : 35 - 36 - 39 - 255 .\r\nعبد بيك : 256 .\r\nعبد الكريم : 255 .\r\nعبدل اختاجى : 133 .\r\nعبدل خواجه : 134 .\r\nعبد الصمد : 255 .\r\nعبد مناف : 7 .\r\nعثمان : 101 - 109 .\r\nعثمان بن عفان : 6 .\r\nعثمان بهادر : 113 - 115 - 124 - 133 - 139 - 140 - 145 - 151 - 156 .\r\nعثمان زيرك : 255 .\r\n\r\n","description":"","footnote":"","page_name":" 342 ","page_number":375},
  {"content":"\r\n\r\nعجب شير : 255 .\r\n( سيد ) ملك عز الدين هزارگزى : 228 .\r\nعلاء الدين : 193 .\r\n( اميرزاده ) على : 92 - 94 .\r\nعلى اكبر : 110 .\r\nعلى بن ابيطالب ( ع ) : 6 - 235 .\r\nعلى بيك : 57 - 78 - 82 - 86 - 87 - 90 - 118 - 255 .\r\nعلى پاشا : 256 .\r\nعلى درويش : 33 - 35 .\r\nعلى سلطان : 173 - 174 - 179 - 186 - 193 - 197 - 202 - 235 - 236 - 237 - 240 - 241 - 255 - 257 - 270 .\r\nعلى قاوچين : 255 .\r\nعلى يساوورى : 41 - 45 - 56 .\r\n( مولانا ) عماد الدين : 127 .\r\nعمر : 82 - 83 - 88 - 107 .\r\nعمر بن خطاب : 6 .\r\nعمر بيك : 255 .\r\n( امير ) عمر شاه : 89 - 96 - 99 - 210 - 290 .\r\nعمر شيخ ، مقدمه : 7 - 17 - متن : 58 .\r\n- 72 - 74 - 80 - 106 - 107 - 109 - 113 - 114 - 115 - 116 - 117 - 123 - 130 - 131 - 134 - 135 - 147 - 213 .\r\nعيد خواجه : 94 - 107 - 120 - 151 .\r\nعيسى : 146 - 255 .\r\nعيسى بيك : 256 - 269 .\r\n\r\nغ\r\nغازان خان ، مقدمه : 21 - متن : 13 .\r\nغياث الدين ترخان : 66 - 77 - 116 - 134 - 144 - 145 - 169 - 171 - 185 - 190 .\r\n\r\nف\r\nفاطمه زهرا ( س ) : 9 - 235 .\r\nفخر الدين : 263 .\r\nفرج : 213 - 239 - 240 - 274 .\r\nفردوسى ، مقدمه : 10 .\r\nفرهاد : 33 .\r\nفريدون : 244 .\r\nفضل الله استرآبادى ، مقدمه : 20 .\r\nفضل الله بلخى : 191 .\r\nفيروز : 256 .\r\nفيروزبخت : 99 .\r\nفيروز بخت : 99 .\r\nفيروز سيستانى : 184 .\r\nفيروز شاه : 188 .\r\nفيلكس تاور ، مقدمه : 27 - 28 .\r\n\r\nق\r\nقاسم بيك ، ميرزا ، مقدمه : 12 .\r\nقتلغ بوغا : 75 .\r\nقتلغ تركان آغا : 21 - 70 - 86 - 90 .\r\n\r\n","description":"","footnote":"","page_name":" 343 ","page_number":376},
  {"content":"\r\n\r\nقتلغ تيمور : 15 .\r\nقثم العباس : 211 .\r\nقدسى مشهدى ، مقدمه : 11 .\r\nقرا احمدى تركمان : 103 - 154 - 255 .\r\nقرا بهادر : 25 .\r\nقراچار : 10 - 14 - 58 .\r\nقرا خان : 113 .\r\nقرامان : 255 .\r\nقرا محمد : 133 .\r\nقرا محمد قراقوينلو ، مقدمه : 17 .\r\nقرا هلاكو : 13 - 14 .\r\nقرا يوسف : 152 - 248 - 249 - 252 - 259 - 290 - 293 .\r\nقرلوغاج : 62 .\r\nقزانجى : 22 - 75 - 158 .\r\nقزان سلطان ( قزان بوغا بهادر ) : 13 - 39 .\r\nقزان سلطان خوندزاده : 95 .\r\nقشلاى قاآن : 13 .\r\nقصى : 260 .\r\nقطب الدين : 255 - 269 .\r\nقلندر : 194 .\r\nقمارتغو : 116 .\r\nقمر الدين : 52 - 69 - 70 - 71 - 72 - 73 - 74 .\r\nقوبلاى چيچان : 12 .\r\nقورتغا خاتون : 68 .\r\nقولنچاق بهادر : 124 .\r\nقولى : 15 .\r\nقيد باترخان : 113 .\r\nقيدو خان : 14 - 68 .\r\nقير بيك : 163 .\r\nقيصر : 44 .\r\n\r\nك\r\nكابل سلطان : 14 - 27 .\r\nكاياك : 37 .\r\nكپك تيمور : 30 - 52 - 46 .\r\nكپك خان : 13 - 14 .\r\nكپك مانكقوت : 75 .\r\nكرجيك : 250 .\r\nكرشحى : 256 .\r\nكريم كشاورز : مقدمه : 28 .\r\nكسرى : 70 - 290 .\r\nكلان توجى : 116 .\r\nكلك : 66 .\r\nكمال الدين : 183 .\r\nكمال الدين عبد الرزاق اسحق سمرقندى ، مقدمه : 23 .\r\nكوج تيمور : 25 .\r\nكوچون تيمور : 46 .\r\nكوچه ملك : 66 - 107 .\r\nكودا : 44 .\r\nكوزل : 146 .\r\nكولا : 162 - 163 .\r\nكونچك خان : 13 - 14 .\r\n\r\n","description":"","footnote":"","page_name":" 344 ","page_number":377},
  {"content":"\r\n\r\nكونچه اوغلان : 107 - 113 - 124 - 125 - 159 .\r\nكى : 244 .\r\nكيوك قاآن : 12 .\r\nكيخاتو خان : 13 .\r\nكيخسرو : 261 .\r\nكيقباد : 16 - 261 .\r\n\r\nگ\r\nگامايون ، مقدمه : 28 .\r\nگرگين ( كركين ) : 214 - 215 - 277 .\r\n- 279 - 285 - 289 .\r\nگلدى بيك خان : 13 .\r\n\r\nل\r\nلاس افرنجى : 255 .\r\nلالا خواجه : 103 .\r\nلاليم بهادر : 108 - 109 - 134 .\r\n( امير ) لعل : 115 .\r\nلقمان : 27 - 255 .\r\nليق على : 134 .\r\nلوى : 260 .\r\n\r\nم\r\nمال قوچ پاشا : 256 .\r\nماه نوس : 267 .\r\nمبارك خان : 196 .\r\nمباركشاه : 13 - 14 - 37 - 70 .\r\nمباركشاه سنجرى ، 21 - 44 .\r\nمباركشاه مكريت : 70 .\r\nمباركشاه يرداغولى : 94 .\r\nمبشر بهادر : 38 - 66 - 76 - 82 - 83 - 88 - 94 - 95 - 102 - 121 - 130 - 134 - 144 - 165 - 173 - 185 - 187 - 203 - 255 .\r\nمحمد ( ص ) : 15 - 10 - 213 .\r\nمحمد : 104 - 141 - 163 - 255 .\r\nمحمد آزاد : 139 - 173 - 174 - 175 - 207 - 241 .\r\nمحمد آقا : 263 .\r\nمحمد ارلات : 122 .\r\nمحمد بن يول قتلغ : 13 .\r\nمحمد بيك : 20 - 38 - 99 - 100 .\r\nمحمد تركان : 137 - 138 .\r\nمحمد تواچى : 255 .\r\nمحمد خراسانى : 123 .\r\nمحمد خليل : 255 .\r\nمحمد خواجه اپردى : 15 .\r\nمحمد درويش : 100 - 144 - 152 .\r\nمحمد سلطانشاه : 76 - 119 - 120 - 123 - 124 - 126 - 129 - 130 - 131 - 132 - 133 - 134 - 136 - 138 - 144 - 145 - 151 - 152 - 153 - 154 - 155 - 156 - 159 - 160 - 168 - 170 - 192 - 244 - 249 - 250 - 255 - 256 - 261\r\n\r\n","description":"","footnote":"","page_name":" 345 ","page_number":378},
  {"content":"\r\n\r\n- 262 - 264 - 267 - 268 - 269 - 272 - 276 - 293 .\r\nمحمد قرامان : 270 .\r\nمحمد قلندر : 263 .\r\nمحمد قمى : 130 .\r\nمحمد مشعشع ، مقدمه : 20 .\r\nمحمد مظفر : 135 .\r\nمحمدى ، 256 .\r\nمحمود : 171 - 255 - 283 .\r\nمحمود سبكتكين : 283 .\r\nمحمود شاه : 41 - 42 - 45 - 111 - 133 - 161 - 171 - 255 .\r\nمحمود كلى : 23 .\r\nمحمود ميرزا ، مقدمه : 9 .\r\nمرا خواجه : 13 .\r\nمراد بيك : 217 .\r\nمروت : 275 .\r\nمرود : 13 .\r\nمشار ( خانبابا ) مقدمه : 9 - 28 .\r\nمشكور ( محمد جواد ) ، مقدمه : 28 .\r\nمصر ( پسر قرا احمد تركمان ) : 154 - 155 - 156 .\r\nمصطفى : 219 - 220 - 255 - 259 .\r\nمضراب : 185 - 239 .\r\nمظفر : 130 .\r\nمعاويه : 235 .\r\nمقبل : 256 .\r\nمقصود : 178 .\r\nملكت آغا : 169 .\r\nملك بقراط : 100 .\r\nملك حسين : 43 .\r\nملك شروان : 213 .\r\nملك شيخه : 197 - 203 .\r\nملك عز الدين : 98 - 103 - 104 - 130 - 131 - 149 - 150 .\r\nملك عيسى : 265 .\r\nملك غياث الدين كرت ، مقدمه : 16 .\r\nملك غياث الدين هرات : 28 - 35 - 36 - 38 - 39 - 40 - 47 - 48 - 66 - 81 - 82 - 83 - 84 .\r\nملك قطب الدين : 92 - 93 .\r\nملك محمد : 133 .\r\nملك معز الدين ، مقدمه : 15 .\r\nملك وهمدى : 29 - 255 .\r\nملوخان : 187 - 189 - 191 .\r\nمماق : 121 .\r\nمنزوى ( احمد ) مقدمه : 10 - 11 - 12 .\r\nمنكلى بوغا : 23 .\r\nمنكلى خواجه : 173 - 236 .\r\nمنكه ( منكو قاآن ) : 12 .\r\nموسى ( پسر ايلدرم بايزيد ) : 255 - 259 - 260 .\r\nموسى توى بوغا شيخ : 228 .\r\n( امير ) موسى خان : 13 - 23 - 24 - 25 - 33 - 35 - 38 - 39 - 41 - 42 - 44 - 45 - 46 - 47 - 48 -\r\n\r\n","description":"","footnote":"","page_name":" 346 ","page_number":379},
  {"content":"\r\n\r\n49 - 50 - 51 - 52 - 55 - 56 - 57 - 61 - 62 - 63 - 64 - 173 - 250 - 255 .\r\nمولانا خردك بخارى : 32 .\r\nمولانازاده سمرقندى : 32 .\r\nمولى : 121 - 129 - 133 .\r\nمويد قاضى : 66 .\r\nمهد ميمون خوندزاده : 95 .\r\nمهدى : 5 .\r\nميتار : 70 .\r\nميخائيل گراسيموف ، مقدمه : 19 .\r\nمير خواند محمد ، مقدمه : 23 .\r\nميرك : 83 - 114 .\r\nميركا محمد : 103 - 108 - 110 .\r\n\r\nن\r\nنادر شاه : 127 .\r\n( مولانا ) ناصر الدين عمر : 181 - 188 - 190 - 192 .\r\nناليقو : 13 .\r\nنجاتى ( محمد على ) : 28 .\r\nنصرت : 179 - 180 .\r\n( مولانا ) نعمت : 208 .\r\nنگار آغا : 129 .\r\nنمرود : 146 .\r\nنوح نبى : 229 - 278 .\r\n( مولانا ) نور الدين : 204 .\r\nنور الورد : 292 .\r\nنوروز : 13 .\r\nنومقولى : 13 .\r\nنهرو ( جواهر لعل ) . مقدمه : 13 - 24 - 27 - 28 .\r\nنوينيشاه : 105 .\r\nنيكپى شاه : 13 - 41 - 42 - 43 .\r\nنيك‌روز محمد : 88 .\r\n\r\nه\r\nهاتفى جامى ( ملا عبد الله ) ، مقدمه : 9 .\r\nهادى : 5 .\r\nهرتوايسن : 22 .\r\nهرى ملك : 174 - 180 - 255 .\r\n( امير ) هزاره : 175 .\r\nهلاكو خان : 13 .\r\nهمت : 99 .\r\n( امير ) هندو : 45 - 57 .\r\nهندو شاه : 30 - 44 - 57 - 203 - 206 - 208 .\r\n( امير ) هندوكا : 23 - 36 .\r\n\r\nى\r\nيار على : 142 - 145 .\r\n( اميرزاده ) يارق تيمور : 76 .\r\n( امير ) يادگار : 116 - 129 - 144 - 161 - 255 .\r\nيادگار اندخويى : 104 .\r\nيادگار برلاس : 68 - 116 - 185 .\r\n\r\n","description":"","footnote":"","page_name":" 347 ","page_number":380},
  {"content":"\r\n\r\nياييق بيك : 142 .\r\nياييق ولى : 129 .\r\nيحى : 174 .\r\nيزيد : 235 .\r\nيسودار قاآن : 13 .\r\nيسون تيمور : 13 .\r\nيسون منكه : 13 .\r\n\r\nاسامى جايها\r\n\r\nآ\r\nآب آمويه : 16 - 18 - 21 - 23 - 30 - 38 - 41 - 42 - 51 - 53 - 63 - 71 - 82 - 94 - 110 - 128 - 166 .\r\nآب بيك : 120 .\r\nآب ارس : 113 - 244 .\r\nآب اوزى : 161 .\r\nآب ايغير : 216 .\r\nآب بزرگ : 53 - 109 .\r\nآب بياه : 179 - 206 .\r\nآب بلخ : 61 .\r\nآب تلمينه : 179 .\r\nآب توبول : 119 .\r\nآب جرجان : 95 - 126 .\r\nآب جناوه : 178 - 179 - 205 - 206 .\r\nآب جنجور : 103 .\r\nآب جون : 186 - 187 - 189 - 194 - 206 .\r\nآب جمد : 177 - 178 .\r\nآب خجند : 28 - 48 - 55 - 106 - 112 - 113 - 117 - 169 .\r\nآب رحمت : 45 .\r\nآب رودك : 210 .\r\nآب سال : 130 .\r\nآب سمور : 101 - 158 .\r\nآب سند : 13 - 177 - 188 - 204 .\r\nآب سونج : 159 .\r\nآب سياه : 23 .\r\nآب شور : 24 - 131 .\r\nآب شيرين : 132 .\r\nآب قوى : 158 .\r\nآب كر : 100 - 101 - 102 - 157 - 165 - 213 - 216 .\r\nآب كهكر : 185 .\r\n\r\n","description":"","footnote":"","page_name":" 348 ","page_number":381},
  {"content":"\r\n\r\nآب لرستان : 132 .\r\nآب و خش : 109 .\r\nآب هيريان : 93 .\r\nآب يام : 26 - 46 - 49 .\r\nآب ياييق : 120 .\r\nآت باشى : 70 - 72 .\r\nآجيقى : 21 .\r\nآذربايجان ، مقدمه : 10 - 14 - 16 - 20 - 21 - 22 - 23 - 24 - 25 - 27 . متن : 208 - 212 - 290 - 291 .\r\nآزاق : 162 - 170 .\r\nآزاورمان : 137 .\r\nآسيا ، مقدمه : 17 .\r\nآسياى صغير . مقدمه : 16 - 17 - 21 .\r\nآسياى ميانه ، مقدمه : 26 - 27 .\r\nآق‌بولاق : 138 .\r\nآق‌جب : 100 .\r\nآق‌دام : 165 .\r\nآق‌ساى : 106 - 137 .\r\nآق‌سراى : 81 - 97 - 167 .\r\nآق‌سوماى : 113 .\r\nآق‌شهر : 261 - 270 - 274 .\r\nآقا كتل : 48 .\r\nآقوبى : 40 .\r\nآق‌قوبى : 21 .\r\nآق‌قورخان : 134 .\r\nآق‌قيا : 41 .\r\nآق‌مشهد : 242 .\r\nآق‌يار : 17 .\r\nآلاى : 55 .\r\nآل قوشون : 113 .\r\nآمل ، مقدمه : 20 . متن : 97 - 127 .\r\nآهنگران : 170 .\r\nآى اكوز : 114 .\r\n\r\nالف\r\nاباسه : 163 .\r\nابخاز : 216 - 284 .\r\nاتاقوم : 73 .\r\nاتحاد شوروى ، مقدمه : 18 .\r\nاترار : 48 - 55 - 57 - 75 - 76 - 79 .\r\nاجودن : 181 - 182 - 183 .\r\nاچع كوكلدر : 46 .\r\nاخلاط : 103 - 152 - 153 .\r\nاربيل : 142 - 145 .\r\nارپوز : 58 .\r\nارتيش : 115 .\r\nاردبيل : 101 .\r\nارزروم ، مقدمه : 17 متن : 103 - 250 .\r\nارزنجان ، مقدمه : 16 - 17 - متن : 103 - 153 . 218 - 250 - 251\r\nارس : 224 - 291 .\r\nارصف : 22 - 23 .\r\nارغوان : 132 .\r\nارم : 167 - 237 .\r\nارمن : 215 - 289 .\r\n\r\n","description":"","footnote":"","page_name":" 349 ","page_number":382},
  {"content":"\r\n\r\nارمى ديزك : 104 .\r\nارهنگ ، ارهنگ سراى : 15 - 24 - 28 .\r\nازمير : 266 .\r\nازوق لوق : 161 .\r\nاسار : 194 .\r\nاسترآباد : 94 - 127 .\r\nاستنبول ( استانبول ) : 264 - 279 .\r\nاسفرار : 91 .\r\nاسفراين : 85 .\r\nاسكندريه : 274 .\r\nاسيغ كول بووم : 74 .\r\nاشكميش : 51 .\r\nاشكو جان : 164 - 165 .\r\nاشكيلچه : 84 .\r\nاشما : 152 .\r\nاصفهان ، مقدمه : 16 - 17 متن : 104 - 105 - 134 - 135 - 191 .\r\nاصوان : 181 .\r\nافغانستان ، مقدمه : 27 .\r\nاقتاديكتور : 115 .\r\nاكرى يار : 107 .\r\nاگره ، مقدمه : 24 .\r\nالاداغ : 103 - 151 - 152 - 156 .\r\nالله قوردوغ : 137 .\r\nالبرز كوه : 100 - 101 - 158 .\r\nالغاى : 14 .\r\nالطون كوپرى : 239 .\r\nاليش يورت : 153 .\r\nامرتهه ، مقدمه : 10 .\r\nامروز : 267 .\r\nاميل غورچور : 115 .\r\nامينه روز : 267 .\r\nاناقور قويون : 118 - 119 .\r\nاندخوى : 81 .\r\nاندراو : 172 .\r\nاندكان : 72 .\r\nانكوريه : 253 - 261 - 269 .\r\nاوانا : 141 .\r\nاوجان : 242 .\r\nاوجه : 178 .\r\nاوچ پرمان : 69 - 117 .\r\nاوچ كليسيا : 153 .\r\nاودن اتا : 64 .\r\nاوراناتيان : 115 .\r\nاورتاغ : 114 .\r\nاورجكو : 116 .\r\nاوردابان : 116 .\r\nاوروس قراسو : 116 .\r\nاوروس موشكو : 161 .\r\nاوركوون : 163 .\r\nاروق : 216 .\r\nاورنگ چقيل : 113 .\r\nاورنگ يار : 114 .\r\nاوزبيك : 71 - 151 - 174 - 213 .\r\nاوزكند : 38 - 70 - 72 - 74 - 106 .\r\nاسيكا : 208 .\r\n\r\n","description":"","footnote":"","page_name":" 350 ","page_number":383},
  {"content":"\r\n\r\nاوكك : 161 .\r\nاولاچو : 23 .\r\nاولان بوغا : 114 .\r\nاولان چرليق : 114 .\r\nاولويغ داغ : 118 .\r\nاولوغ يولدوز : 117 .\r\nاونيك : 103 - 153 - 217 .\r\nاويناغو : 74 .\r\nاهرونى : 184 - 185 .\r\nاياسلغ : 265 - 269 .\r\nايجماز الاكول : 115 .\r\nايديل : 160 .\r\nايران : 9 - 10 - 12 - 242 - 287 - 288 - 292 .\r\nايرياب : 175 - 176 .\r\nايسكى اوكوز : ( درياى كهنه ) : 79 .\r\nايغريالى : 120 .\r\nايلا : 116 .\r\nاينجكاقول : 47 .\r\nاينجكه : 210 .\r\nاينكاجك : 114 .\r\nايوانى : 217 .\r\n\r\nب\r\nباب ابواب : 9 .\r\nباتمان : 152 .\r\nبادان ( جوى نو ) : 208 .\r\nبانو : 176 .\r\nباورد : 95 .\r\nبايسون : 36 .\r\nبايتاق : 69 .\r\nبخارا ، مقدمه 24 : متن : 41 - 42 - 43 - 71 - 75 - 79 - 85 - 107 - 109 - 110 - 126 - 294 .\r\nبدخشان : 15 - 16 - 24 - 51 - 52 - 53 - 54 - 57 - 88 .\r\nبدخوابدان : 208 .\r\nبدليس : 152 .\r\nبراغان : 162 .\r\nبرج باد : 143 .\r\nبرج ياييق صوفى : 143 .\r\nبرداليق : 38 - 39 - 42 .\r\nبرزينه : 267 .\r\nبرس گرد : 217 .\r\nبشارى : 151 .\r\nبصره : 144 - 278 .\r\nبطنير : 171 - 182 .\r\nبعلبك ، مقدمه : 17 متن : 224 - 229 .\r\nبركاتاش : 95 .\r\nبركه غوريان : 69 .\r\nبروجرد : 99 .\r\nباغ بت : 194 .\r\nباغ‌چنار : 221 .\r\nباغ راغان : 83 .\r\nبغداد ، مقدمه : 8 - 21 ، متن : 129 - 138 - 139 - 141 - 145 - 206 -\r\n\r\n","description":"","footnote":"","page_name":" 351 ","page_number":384},
  {"content":"\r\n\r\n238 - 239 - 240 - 241 - 242 - 246 - 250 - 277 - 278 .\r\nبقعه شيخ ابراهيم لك : 138 .\r\nبقلان : 31 - 110 - 209 .\r\nبلخ : 15 - 23 - 24 - 30 - 51 - 52 - 61 - 81 - 94 .\r\nبلجيمن : 161 .\r\nبلغان : 163 .\r\nبند اوسار : 141 .\r\nبند رستم : 93 .\r\nبندوله ، مقدمه : 11 .\r\nبوان : 133 .\r\nبورسه : 261 - 262 - 264 .\r\nبوغاز قوم : 164 .\r\nبوركچيد : 120 .\r\nبولان : 107 .\r\nبولفاجى دالكر : 116 .\r\nبولونكقور : 47 .\r\nبهيره : 200 .\r\nبيت الله : 99 .\r\nبيدك : 132 .\r\nبيرمس : 43 .\r\nبيروت ، مقدمه : 17 - 27 .\r\nبيرونى : 164 .\r\nبيش بارماق : 137 .\r\nبيشكند : 164 .\r\nبيقوت : 116 .\r\nبيلان : 113 .\r\nبيلجير : 116 .\r\nبيلقان : 286 - 288 - 291 .\r\n\r\nپ - ت\r\nپارسين : 48 .\r\nپارياب : 71 .\r\nپانيت : 186 .\r\nپايان : 46 .\r\nپزدى كهنه : 38 .\r\nپشه كال : 181 .\r\nپل سنگين : 25 .\r\nپله : 186 .\r\nپنجاب ، مقدمه : 271 .\r\nپيتى قودوغ : 47 .\r\nپيروز پور : 195 - 198 .\r\nتازيان : 168 .\r\nتاش آريقى : 25 - 26 .\r\nتاشكند : 27 - 28 - 46 - 48 - 52 - 55 - 117 .\r\nتانكوت : 100 .\r\nتايقان : 24 .\r\nتبريز ، مقدمه : 8 ، متن : 97 - 98 - 136 206 - 218 - 242 - 276 .\r\nتخت سليمان : 93 .\r\nتخت قراچه : 210 .\r\nترشيز : 88 .\r\nتفليس : 100 - 157 - 215 - 286 .\r\nتركستان ، مقدمه : 27 . متن : 14 - 61 - 89 .\r\nتركيه ، مقدمه : 20 .\r\n\r\n","description":"","footnote":"","page_name":" 352 ","page_number":385},
  {"content":"\r\n\r\nترمد ( و ترمد كهنه ) : 18 - 23 - 24 - 51 57 - 63 - 94 - 193 - 210 .\r\nتنك حرم : 37 .\r\nتوابوينى : 46 .\r\nتوباليك فروق : 114 .\r\nتوبشين اندوز : 115 .\r\nتوتك : 128 .\r\nتوران : 9 - 10 - 12 - 287 - 288 - 292 .\r\nتوراتور : 160 .\r\nتورت كل : 42 .\r\nتركى گرمابه : 210 .\r\nتورين : 130 .\r\nتوغراووت : 114 .\r\nتوم : 46 .\r\nتومادو : 37 .\r\nتومان : 93 .\r\nتهران ، مقدمه : 9 .\r\nتيروس : 267 .\r\nتيره : 265 .\r\n\r\nج - چ\r\nجارونقا : 69 .\r\nجال : 179 .\r\nجالانى : 25 .\r\nجبهان : 207 .\r\nجربادقان : 104 .\r\nجرمونك : 53 .\r\nجلالى : 207 .\r\nجمو : 202 - 203 - 204 - 205 .\r\nجنجان : 180 - 181 .\r\nجنحجور : 152 .\r\nجوى جدريس : 107 .\r\nجوى زر : 126 .\r\nجوسق : 151 .\r\nجوى عبد الله : 23 .\r\nجوى فى : 20 .\r\nجوى كرلان : 66 .\r\nجولاهان : 132 .\r\nجهان‌نما : 186 - 187 - 188 - 193 - 210 .\r\nجهانشاه : 210 .\r\nجهوال : 181 .\r\nجيكداليك : 25 - 41 - 45 - 82 .\r\nجيلاون : 95 .\r\nجيمليك : 147 - 149 .\r\nجيحون ، مقدمه : 161 متن : 14 .\r\nجيناس : 28 - 169 .\r\nچارباغ : 44 .\r\nچاريمكان : 89 .\r\nچالوس : 97 .\r\nچاناق بولاق : 15 .\r\nچاوشان : 132 .\r\nچاه سحق : 38 .\r\nچپماكچيد : 120 .\r\nچركس : 162 .\r\n\r\n","description":"","footnote":"","page_name":" 353 ","page_number":386},
  {"content":"\r\n\r\nچقيمشن : 106 .\r\nچغاتا : 37 - 57 .\r\nچكچك : 37 - 40 - 41 .\r\nچكسلواكى ، مقدمه : 27 .\r\nچمچال : 129 .\r\nچنار رباط : 210 .\r\nچنى كند : 48 .\r\nچودر قزاق : 164 .\r\nچوكچون : 115 .\r\nچولاك : 106 .\r\nچول جزو ، ( چول جلالى ) : 177 .\r\nچولغ : 235 .\r\nچيجال : 107 .\r\nچيچاكليك : 116 .\r\nچين ، مقدمه : 17 - 27 .\r\nچين و ماچين : 213 .\r\n\r\nح\r\nحاجى ترخان : 164 .\r\nحجاز : 65 - 98 - 227 - 278 .\r\nحربى : 141 - 143 - 144 .\r\nحصار اباشا : 137 .\r\nحصار النجق : 165 - 166 - 206 - 238 .\r\nحصار ايدين : 103 - 153 - 156 .\r\nحصار بالو : 165 .\r\nحصار بايزيد : 103 .\r\nحصار تيشلا : 137 .\r\nحصار تغلق‌پور : 186 - 196 .\r\nحصار تاغ : 93 .\r\nحصار دربند : 165 .\r\nحصار در گلورا : 165 .\r\nحصار رزه : 92 .\r\nحصار ساريغ : 137 .\r\nحصار سنقور : 129 .\r\nحصار سورمارى : 99 .\r\nحصار شاميل : 168 .\r\nحصار قبچغاى : 163 .\r\nحصار قرشى : 32 .\r\nحصار قرس : 99 .\r\nحصار قميش : 76 .\r\nحصار قهقهه : 88 .\r\nحصاركت : 108 .\r\nحصار كروم : 99 .\r\nحصار كور : 130 .\r\nحصار كورا قورغان : 138 .\r\nحصار لونى : 186 .\r\nحصار منكر : 130 .\r\nحصار ميكا : 165 .\r\nحصار مينا : 168 .\r\nحصار نرگس : 165 .\r\nحصار نغز : 176 .\r\nحصار وان : 103 - 104 .\r\nحلب ، مقدمه : 17 ، متن : 224 - 225 - 227 - 230 - 237 - 274 .\r\nحله : 139 - 246 .\r\nحماه ، مقدمه : 17 .\r\n\r\n","description":"","footnote":"","page_name":" 354 ","page_number":387},
  {"content":"\r\n\r\nحمص ، مقدمه : 17 ، متن : 224 - 229 - 237 .\r\nحمى : 224 - 237 .\r\nحوض آب : 184 .\r\nحويزه : 131 .\r\n\r\nخ\r\nخاورزمين : مقدمه : 18 .\r\nخانقاه : 128 .\r\nخالص كوتلى : 182 .\r\nختاى : 9 - 12 - 170 - 172 - 213 - 261 .\r\nختن : 9 - 153 - 170 .\r\nخجند : 15 - 16 - 18 - 27 - 33 - 57 - 70 - 106 - 107 .\r\nخراسان ، مقدمه : 14 - 15 - 16 - 21 - 27 ، متن : 13 - 16 - 18 - 20 - 37 - 41 - 42 - 44 - 62 - 81 - 85 - 91 - 110 - 114 - 166 - 167 - 169 - 179 - 202 - 212 - 225 - 284 .\r\nخرم آباد : 99 - 130 .\r\nخرماتو ، مقدمه : 7 متن : 147 .\r\nخرماستان : 131 .\r\nخرمن دزك :\r\nخرماستان : 131 .\r\nخرمن دزك : 47 - 48 .\r\nخزار : 16 - 21 - 25 - 37 - 38 - 39 40 - 44 - 50 - 57 - 166 .\r\nخس : 116 .\r\nخلم : 24 - 51 - 57 - 210 .\r\nخمرك : 48 .\r\nخوارزم : مقدمه 15 - 16 - متن : 65 - 66 - 68 - 71 - 81 - 107 - 108 - 110 - 111 - 128 - 222 .\r\nخوى : 152 .\r\nخيوه : 19 - 65 .\r\n\r\nد\r\nداش كوپرى : 109 .\r\nدامغان : 129 .\r\nدانشگاه پنجاب ، مقدمه : 12 .\r\nدجله : 139 - 239 - 241 .\r\nدربند : 101 - 102 - 129 - 131 - 138 - 141 - 157 - 158 .\r\nدروازه عيدگاه : 193 .\r\nدرقى : 158 .\r\nدرى كز : 23 .\r\nدرياى بياه : 180 .\r\nدرياى خجند : 49 .\r\nدرياى دندنه : 206 - 207 .\r\nدرياى كهنه ( به تركى : ايسكى اوكوز ) : 79 .\r\nدرياى گنگ : 195 .\r\nدرياى گيلان و مازندران : 245 .\r\nدز چوبين : 146 .\r\nدز دولت آباد ، مقدمه : 110 .\r\nدزفول : 131 .\r\nدزك : 47 - 48 .\r\n\r\n","description":"","footnote":"","page_name":" 355 ","page_number":388},
  {"content":"\r\n\r\nدزه : 82 .\r\nدشت قبچاق ، مقدمه : 16 متن : 13 - 117 - 158 - 160 - 170 - 206 .\r\nدشت كولك : 24 .\r\nدشت مقران : 215 .\r\nدكن ، مقدمه : 11 .\r\nدلبر : 137 .\r\nدلگشاى : 210 .\r\nدمشق ، مقدمه : 17 متن : 128 - 141 - 224 - 225 - 227 - 228 - 229 - 232 - 233 - 234 - 237 .\r\nدملى : 267 .\r\nدنغز بالغ : 265 .\r\nدور برجين : 210 .\r\nدولت آباد : 210 .\r\nدومانج : 263 .\r\nدهلى ، مقدمه : 17 - 24 - 27 متن : 9 - 170 - 181 - 186 - 187 - 188 - 192 - 193 .\r\nده نو : 37 .\r\nدهنه سر : 93 .\r\nدياربكر مقدمه ، 21 متن : 278 .\r\nديپالپور : 177 - 181 - 183 - 185 .\r\nديه هندوان : 129 .\r\n\r\nر\r\nرادكان : 89 .\r\nراس العين : 139 - 146 .\r\nرامز : 131 .\r\nرباط : 133 .\r\nرباط ملك : 47 - 71 .\r\nرستمدار : 96 - 97 .\r\nرمان : 276 .\r\nروحا : 146 - 237 .\r\nرود منقوت : 132 .\r\nروسيه ، مقدمه : 17 .\r\nروغند : 89 .\r\nروم : 9 - 136 - 153 - 206 - 217 - 219 - 220 - 222 - 245 - 246 - 248 - 249 - 251 - 252 - 254 - 262 - 265 - 275 - 276 - 277 .\r\nرى : 96 - 97 - 129 .\r\n\r\nز\r\nزاولستان : 288 .\r\nزرنق : 112 .\r\nزيره : 165 .\r\n\r\nس\r\nسارانيوس : 264 .\r\nسارى : 97 .\r\nساريغ اوزن : 113 - 118 .\r\nساسون : 267 .\r\nساقز : 269 .\r\nساغرج : 46 - 112 .\r\nسالار بولاق : 47 .\r\n\r\n","description":"","footnote":"","page_name":" 356 ","page_number":389},
  {"content":"\r\n\r\nسالى سراى : 14 - 24 - 27 - 33 - 45 .\r\nسامانه : 185 .\r\nسانبت : 207 .\r\nساوران : 75 .\r\nساوه : 221 .\r\nسبزوار : 85 - 86 .\r\nستر : 267 .\r\nسد اسكندر : 212 .\r\nسراب : 209 .\r\nسراى : 164 - 170 .\r\nسراى اوردم : 115 .\r\nسرچه بيل : 245 .\r\nسرخس : 43 - 95 .\r\nسرى : 192 - 193 .\r\nسفسغان : 115 .\r\nسفجه قودوغ : 19 .\r\nسغناغ : 75 - 77 - 78 .\r\nسلطان حصار : 269 .\r\nسلطانيه : 97 - 129 - 136 - 138 - 152 - 157 - 158 - 166 - 212 - 218 .\r\nسماوا : 216 .\r\nسمدرك : 267 .\r\nسمرقند ، مقدمه : 15 - 16 - 17 - 18 - 22 - 24 متن : 15 - 17 - 18 - 29 - 21 - 26 - 27 - 30 - 31 - 32 - 33 - 35 - 36 - 45 - 46 - 48 - 49 - 52 - 57 - 61 - 62 - 66 - 67 - 68 - 69 - 71 - 74 - 77 - 85 - 93 - 97 - 102 - 105 - 107 - 108 - 109 - 110 - 112 - 115 - 117 - 128 - 156 - 157 - 166 - 167 - 168 - 169 - 170 - 206 - 207 - 209 - 211 - 212 - 224 - 249 - 261 - 290 - 291 - 294 .\r\nسمسم : 163 .\r\nسمنان : 129 .\r\nسمنگان : 209 .\r\nسميلغان : 89 .\r\n( رود ) سند ، مقدمه : 16 ، متن : 110 - 170 .\r\nسن سليغ : 114 .\r\nسنگيزيغاج : 64 - 73 .\r\nسوانيت : 216 .\r\nسوت كول : 116 .\r\nسور : 151 .\r\nسور قلعه : 178 .\r\nسورى حصار : 261 .\r\nسوريه ، مقدمه : 20 .\r\nسوزن گردان : 47 .\r\nسوقورلاغو : 115 .\r\nسه‌پايه : 66 - 71 .\r\nسهوال : 181 .\r\nسيحون ، مقدمه : 17 متن : 14 .\r\nسيرام : 48 .\r\nسيرى : 193 .\r\nسيستان : مقدمه : 15 متن : 21 - 88 -\r\n\r\n","description":"","footnote":"","page_name":" 357 ","page_number":390},
  {"content":"\r\n\r\n91 - 92 - 93 - 191 - 225 - 228 .\r\nسيواس ، مقدمه : 17 متن : 217 - 219 - 220 - 248 - 252 - 253 .\r\nسيواسر : 152 .\r\nسيناب : 264 .\r\n\r\nش\r\nشابران : 101 .\r\nشادمان : 49 .\r\nشام ، مقدمه : 8 متن : 147 - 148 - 206 220 - 221 - 222 - 233 - 274 .\r\nشاه نواز : 179 - 180 .\r\nشبرتو : 22 .\r\nشپارتو : 114 .\r\nشپورغان : 15 - 62 - 63 .\r\nشرق : 97 .\r\nشروان : 165 .\r\nشروانات : 101 - 279 - 292 .\r\n( كوهستان ) شطار : 88 .\r\nشقاثا : 139 .\r\nشق‌سار ساوه : 200 .\r\nشقشار : 50 .\r\nشكى : 157 .\r\nشماخى : 101 .\r\nشماسان : 89 - 95 .\r\nشمكور : 243 .\r\nشنوزان : 176 .\r\nشورنيك : 168 .\r\nشوشتر : 105 - 131 .\r\nشول : 132 .\r\nشهر سبز ، مقدمه : 15 متن : 15 - 16 - 17 - 47 .\r\nشيراز ، مقدمه : 7 - 16 - متن :\r\nشهر نو : 262 .\r\nشيخ عالم : 42 .\r\nشيركند : 38 .\r\nشيروان : 16 .\r\n\r\nص\r\nصدهء موچلكا : 95 .\r\nصحراى موش : 104 - 152 .\r\nصحراى تلمينه : 179 .\r\nصفد : 224 .\r\nصيدا ، مقدمه : 17 .\r\n\r\nط\r\nطارم : 168 .\r\nطاق ( نوشيروان ) كسرى : 212 .\r\nطبرستان ، مقدمه : 21 .\r\nطرابلس : 224 - 229 .\r\nطرشلغ : 264 .\r\n\r\nع\r\nعثمانى ، مقدمه : 20 .\r\nعراق : مقدمه : 14 - 21 متن : 13 - 102 - 125 - 129 - 136 - 168 - 212 - 245 - 278 .\r\n\r\n","description":"","footnote":"","page_name":" 358 ","page_number":391},
  {"content":"\r\n\r\nعقبه حرميص : 209 .\r\nعلف‌خوار هرات : 84 .\r\nعنتاب : 237 .\r\n\r\nغ - ف\r\nغازى قوملوق : 164 - 165 .\r\nغازى سيد : 261 .\r\nغرب : 97 .\r\nغزنيك : 209 .\r\nغزنين : 175 .\r\nغلطه : 267 .\r\nغور : 21 .\r\nفارس ، مقدمه : 17 - 21 متن : 125 - 135 - 168 - 206 .\r\nفرات : 139 - 237 - 245 - 250 .\r\nفراه : 91 - 93 .\r\nفتح آباد : 184 .\r\nفرنگ : 170 - 217 - 218 .\r\nفرنيكند : 46 .\r\nفيروز آباد : 193 .\r\nفيروزه بندگان : 184 .\r\n\r\nق\r\nقابوجى قراول : 161 .\r\nقاتيليش : 37 .\r\nقاره : 237 .\r\nقانيار : 50 .\r\nقباى متان : 26 .\r\nقبرتو : 31 .\r\nقبه هرمان : 212 .\r\nقتلان : 15 - 57 - 108 - 109 .\r\nقتلغ يورت : 210 .\r\nقچاوراتو : 116 .\r\nقرا ارت : 115 .\r\nقراباغ : 100 - 101 - 212 - 214 - 243 - 248 - 292 - 293 .\r\nقرابولاق : 116 - 209 .\r\nقراتتار : 275 .\r\nقراتاش قيا : 116 .\r\nقراتو : 114 .\r\nقراتور : 14 - 116 .\r\nقراتيل : 77 .\r\nقراچوق : 118 .\r\nقراخواجه : 115 .\r\nقراحصار : 161 .\r\nقراسو : 136 .\r\nقراغوچور : 115 .\r\nقراقسماق : 70 .\r\nقراقلقانليق : 217 .\r\nقراقلغان : 157 .\r\nقرب آب : 169 .\r\nقرچوق : 46 .\r\nقرس : 156 .\r\nقرشى : 36 - 37 - 38 - 39 - 41 - 44 - 128 .\r\nقرص : 128 .\r\n\r\n","description":"","footnote":"","page_name":" 359 ","page_number":392},
  {"content":"\r\n\r\nقرناب : 41 .\r\nقرم : 170 .\r\nقروغ ارغون : 103 .\r\nقريه حربى : 141 - 144 .\r\nقريه العقاب : 139 .\r\nقزل تاق : 40 .\r\nقزوين : 129 .\r\nقصر ابلق : 234 .\r\nقلعه الروم : 224 - 245 .\r\nقطوان : 69 .\r\nقلعه ازمير : 269 .\r\nقلعه اردى بيك : 216 .\r\nقلعه اكريدور : 269 .\r\nقلعه اونيك : 276 .\r\nقلعه النجق : 102 - 152 - 153 .\r\nقلعه اولوبرليغ : 269 .\r\nقلعه بايله : 203 .\r\nقلعه برتس : 280 .\r\nقلعه بهسنى : 223 - 224 .\r\nقلعه بيره : 237 .\r\nقلعه پوشنگ : 82 - 83 .\r\nقلعه ترتوم : 250 .\r\nقلعه تكريت : 141 - 142 .\r\nقلعه رجب‌پور : 184 .\r\nقلعه زوريت : 216 .\r\nقلعه سپيد : 132 .\r\nقلعه سرخ : 193 - 201 .\r\nقلعه سلاسل : 142 .\r\nقلعه سلطانيه : 238 .\r\nقلعه شيخو : 203 .\r\nقلعه طبرك : 104 .\r\nقلعه عنتاب : 223 .\r\nقلعه فوچه : 268 .\r\nقلعه كاخته : 220 .\r\nقلعه كاماخ : 249 - 250 - 252 - 259 .\r\nقلعه كركوك : 145 .\r\nقلعه گويم : 133 .\r\nقلعه ميرت : 194 - 195 .\r\nقلعه نغز : 77 - 208 .\r\nقلعه نيس : 269 .\r\nقلعه هاويك : 253 .\r\nقمكند : 108 .\r\nقندهار ، مقدمه : 15 متن : 94 .\r\nقندورچه : 123 .\r\nقندوز : 51 - 52 - 57 - 110 .\r\nقوباغ : 114 .\r\nقوبان : 162 .\r\nقوراتو : 74 .\r\nقوراغان : 114 .\r\nقورغان : 65 .\r\nقورقاشون : 38 .\r\nقوزى منداق : 44 - 210 .\r\nقولاغى : 137 .\r\nقولان كوتكى : 116 .\r\nقونيه : 261 - 270 .\r\nقهستان : 217 .\r\n\r\n","description":"","footnote":"","page_name":" 360 ","page_number":393},
  {"content":"\r\n\r\nقهقهه : 88 .\r\nقهلقه : 17 - 23 - 24 - 25 - 31 - 35 - 36 - 117 .\r\nقيتاغ : 158 .\r\nقيرق كول : 121 .\r\nقيصريه : 253 - 269 - 275 .\r\n\r\nك\r\nكابل : 51 - 52 - 91 - 110 - 171 - 175 - 176 - 208 .\r\nكات : 65 - 66 - 68 - 71 .\r\nكازرون : 134 .\r\nكاشغر ، مقدمه : 15 .\r\nكان گل : 169 .\r\nكاو كوروش : 95 .\r\nكبود جامه : 89 - 95 .\r\nكتابخانه آصفيه ، مقدمه : 12 .\r\nكتابخانه غرب ، مقدمه : 110 .\r\nكتابخانه ملى ، مقدمه : 9 .\r\nكتل ناردين : 116 .\r\nكته : 194 .\r\nكتور : 272 - 173 - 175 .\r\n( رود ) كر : 291 .\r\nكربلا : 140 .\r\nكردستان : 99 - 104 - 129 - 130 - 141 - 152 - 242 - 245 - 278 .\r\nكركس : 33 .\r\nكركوك : 145 .\r\nكرمان ، مقدمه : 21 .\r\nكرمينه : 71 .\r\nكزستان : 141 .\r\nكش ، مقدمه : 15 متن : 16 - 17 - 18 - 21 - 25 - 30 - 33 - 37 - 45 - 51 - 52 - 55 - 62 - 76 - 81 - 167 - 210 .\r\nكشمير : 204 - 207 .\r\nكشيم : 53 .\r\nكعبه : 260 .\r\nكلات : 85 - 87 - 88 - 89 .\r\nكلاتيان : 177 .\r\nكلكته : 11 .\r\nكليسا ، مقدمه : 27 متن : 164 .\r\nكلو : 267 .\r\nكناره كول : 157 .\r\nكنبايت : 9 - 170 .\r\nكنبدك جولكائى : 137 .\r\nكندرو : 201 .\r\nكوبلاك : 117 .\r\nكوپله : 185 - 198 - 199 .\r\nكوتاهيه : 261 - 263 .\r\nكوران : 53 .\r\nكورچون : 113 .\r\nكورلان : 216 .\r\nكوزل حصار : 265 .\r\nكوزن : 117 .\r\nكوشك جنكش : 244 .\r\n\r\n","description":"","footnote":"","page_name":" 361 ","page_number":394},
  {"content":"\r\n\r\nكوشك غازان : 242 .\r\nكوك تپه : 69 .\r\nكوكچه دنكيز : 102 .\r\nكوك سالى : 114 .\r\nكوكنك : 46 .\r\nكوك يار : 115 .\r\nكول لوجه : 137 .\r\nكوميش كند : 50 .\r\nكوه البرز : 162 - 163 .\r\nكوه اوهر : 164 .\r\nكوه جور : 177 - 207 .\r\nكوه دابان : 53 .\r\nكوهرود : 130 .\r\nكوه سوالك : 199 - 200 - 201 - 202 .\r\nكوه غوبى تو : 85 .\r\nكوهك : 30 .\r\nكوه كوپله : 197 .\r\nكوه كوكه : 201 - 202 .\r\nكهمرد : 22 .\r\nكيج : 93 .\r\nكيچيك داغ : 118 .\r\nكيتل : 185 .\r\nكيتو : 100 .\r\nكيلان : 165 .\r\n\r\nگ\r\nگرجستان ، مقدمه : 16 - 17 - 27 متن :\r\n156 - 157 - 214 - 215 - 222 242 - 277 - 278 .\r\nگرد كوه : 96 .\r\nگرگان ، مقدمه : 16 .\r\nگنبد شيخ مباركشاه : 208 .\r\nگنبد لولى : 38 - 40 .\r\nگنگ : 195 - 196 - 197 - 199 - 206 .\r\nگورامير ، مقدمه : 18 .\r\nگيلان ( گيلانات ) : 101 - 295 .\r\n\r\nل\r\nلار : 168 .\r\nلارستان ، مقدمه : 16 .\r\nلجمه : 141 .\r\nلرستان ، مقدمه : 16 متن : 250 .\r\nلركوچك : 98 .\r\nلغمان : 110 .\r\nلكهنو : 9 .\r\nلنكرو : 96 .\r\nلهاور : 205 - 206 - 207 .\r\n\r\nم\r\nماخان : 20 - 38 - 41 - 42 - 43 - 87 .\r\nماردين : 145 - 146 - 147 - 149 - 150 - 238 - 265 - 266 - 278 279 .\r\nمازندران ، مقدمه : 16 متن : 125 - 129 .\r\nمال امير : 132 .\r\n\r\n","description":"","footnote":"","page_name":" 362 ","page_number":395},
  {"content":"\r\n\r\nماوراء النهر ، مقدمه : 15 - 16 - 22 - 27 متن : 9 - 15 - 18 - 19 - 125 225 - 294 .\r\nمحمود آباد : 157 .\r\nمحمودى : 20 .\r\nمراغه : 104 .\r\nمرغاو : 91 - 95 .\r\nمرند : 102 - 152 .\r\nمرو : 60 .\r\nمروان : 130 .\r\nمزار ابو مسلم مروزى : 85 .\r\nمزار پيركمار : 245 .\r\nمزار خواجه رزماز : 25 .\r\nمزار على آقا : 50 .\r\nمسجد بنى اميه : 236 .\r\nمسكو ، مقدمه : 17 .\r\nمسنار : 203 .\r\nمصر : 9 - 141 - 146 - 148 - 206 - 213 - 221 - 222 - 224 - 225 230 - 231 - 233 - 234 - 274 .\r\nمغرب ايران ، مقدمه : 17 .\r\nمغولستان : 46 - 106 - 110 - 170 213 .\r\nمكران : 93 - 168 .\r\nمكه : 26 .\r\nملاطيه : 220 - 222 .\r\nمماق : 78 .\r\nممق تو : 93 .\r\nمنكول : 217 .\r\nمنو : 205 .\r\nمودوله : 194 .\r\nموزه بريتانيا ، مقدمه : 10 - 12 .\r\nموصل : 142 - 145 - 149 .\r\nموقورقرا : 52 .\r\nمولتان : 177 - 178 - 180 .\r\nمول غوتو : 116 .\r\nمونك : 14 - 185 .\r\nمياپور : 200 .\r\nميانارقين : 152 .\r\nميدان : 151 .\r\n\r\nن\r\nناخوشك : 209 .\r\nنباتار : 53 .\r\nنخجوان : 99 .\r\nنخشب : 46 .\r\nنساى : 85 - 95 .\r\nنقش‌جهان : 211 .\r\nنكاتو : 116 .\r\nنكركوت : 202 .\r\nنوا : 130 .\r\nنوبندگان : 133 .\r\nنوقت : 44 .\r\nنوموقان : 168 .\r\nنهاوند : 6 - 130 - 166 .\r\nنهر برلاس : 245 .\r\n\r\n","description":"","footnote":"","page_name":" 363 ","page_number":396},
  {"content":"\r\n\r\nنيازى : 49 .\r\nنيك‌نهاد : 171 .\r\n\r\nو\r\nوارال : 24 .\r\nواسط : 141 - 278 .\r\nوايل : 21 .\r\nوروجرد : 130 .\r\nوزير آباد : 193 - 194 .\r\nولى : 87 .\r\n\r\nه\r\nهرات ، مقدمه : 12 - 16 - 21 متن : 38 - 43 - 44 - 82 - 83 - 84 - 209 295 .\r\nهرموز : 168 .\r\nهزار پر : 93 .\r\nهزاره : 70 - 95 .\r\nهمدان ، مقدمه : 11 متن : 136 - 166 .\r\nهندوستان ( هند ) ، مقدمه : 13 - 17 - 27 - متن : 31 - 170 - 171 - 178 - 181 - 183 - 188 - 190 - 197 - 202 - 206 - 211 - 212 - 215 - 222 .\r\n\r\nى\r\nيايلاق بلخ : 81 .\r\nيرلاغو : 116 .\r\nيزد ، مقدمه : 16 - 21 - متن : 166 .\r\nيسى : 70 .\r\nيكرلك : 210 .\r\nيلغوز باغ : 41 .\r\nيلغوز راغاج : 109 .\r\nيوز قوشون : 46 .\r\nيولدوز : 115 - 117 .\r\nيولوق لوق : 161 .\r\n\r\nاسامى قبايل\r\n\r\nآ\r\nآق قونيلو ، مقدمه : 14 .\r\nآل جلاير ، مقدمه : 21 .\r\nآل كرت ، مقدمه : 14 - 21 .\r\nآل مظفر ، مقدمه : 14 - 16 - 20 .\r\nآهنگران : 79 .\r\n\r\nالف\r\nاخترشناسان : 188 .\r\n( ارمن ) ارامنه : 212 - 219 - 220 -\r\n\r\n","description":"","footnote":"","page_name":" 364 ","page_number":397},
  {"content":"\r\n\r\n284 - 285 .\r\nاسلام ، مقدمه : 10 - 17 متن : 98 - 100 - 101 - 128 - 187 - 213 - 277 .\r\nاشراف الناس : 242 .\r\nاطبا : 86 .\r\nالبرزيان : 162 .\r\nامت : 101 .\r\nاميران لارستان ، مقدمه : 16 .\r\nانبيا : 73 .\r\nانجمن آثار ملى ، مقدمه : 9 .\r\nانصار : 5 .\r\nاوزبيك ( ازبك‌ها ) ، مقدمه : 19 متن :\r\n39 - 67 - 75 - 114 - 140 .\r\nايران از نظر خاورشناسان ( كتاب ) ، مقدمه :\r\n28 .\r\nايرانيان : 257 .\r\nايل آيدين : 263 .\r\nايل برولداى : 24 .\r\nايل بولفاجى : 116 .\r\nايل بيغميش اوغلان : 108 .\r\nايل تومان تومان : 93 .\r\nايل توغاجى : 93 .\r\nايل دولان جان : 23 .\r\nايل قيتاغ : 101 .\r\nايل و اوجاور : 23 .\r\nايلخانان ، مقدمه : 14 - 21 - 22 .\r\n\r\nب\r\nباونديان ، مقدمه : 20 .\r\nبت‌پرستان : 100 - 170 - 188 - 193 .\r\nبربطنوازان : 261 .\r\nبىدينان : 28 - 138 - 243 .\r\nبندگان : 183 .\r\nبرده : 98 - 193 - 201 .\r\nبنى اسرائيل : 58 .\r\nبنى هاشم : 260 .\r\n\r\nت\r\nتاجيكان ( تاجيك ) 42 - 54 - 282 - 292 .\r\nتاريخ اسلام ، مقدمه : 10 .\r\nتاريخ‌نويسان ، مقدمه : 14 - 6 .\r\nتحليل‌گران ، مقدمه : 7 .\r\nترك ( تركان ) مقدمه : 19 - 25 . متن :\r\n15 - 79 - 94 - 98 - 126 - 129 - 134 - 160 - 262 - 282 - 292 .\r\nتراكمه ( تركمانان ) : 20 - 79 - 103 - 137 - 138 - 152 - 153 - 154 - 220 - 237 - 263 - 290 .\r\nتورانيان : 257 .\r\n\r\nخ\r\nخراسانيان : 51 .\r\nخوارزمشاهيان ، مقدمه : 14 .\r\n\r\n","description":"","footnote":"","page_name":" 365 ","page_number":398},
  {"content":"\r\n\r\n\r\nچ\r\nچادرنشينان ، مقدمه : 26 .\r\nچيتاغان : 253 - 262 - 263 - 265 - 269 - 270 .\r\nچنگيان : 261 .\r\n\r\nح\r\nحروفيه ، مقدمه : 20 .\r\nحكما : 50 - 73 - 86 .\r\n\r\nس\r\nسادات : 57 - 90 - 104 - 123 - 167 - 179 - 185 - 186 - 191 - 242 - 294 .\r\nسربدار - سربدارى ( سربداران ) مقدمه :\r\n14 - 20 - 21 - متن : 32 - 57 - 71 - 91 .\r\nسگزيان : 21 - 22 .\r\nسيستانيان : 92 .\r\nسلسله مغولى هند ، مقدمه : 11 .\r\nسنگتراشان : 118 - 193 .\r\n\r\nش - ص\r\nشاهان : 52 - 53 - 68 .\r\nشاهزادگان : 75 - 115 - 143 - 150 - 153 - 158 - 160 - 169 - 188 - 214 - 243 - 261 - 294 .\r\nصحرانشينان : 144 .\r\nصفويه ، مقدمه : 11 - 21 .\r\n\r\nط\r\nطغا تيموريان ، مقدمه : 21 .\r\n\r\nع\r\nعثمانى ، مقدمه : 17 - 21 .\r\nعرب ، مقدمه : 10 متن : 140 - 144 - 260 - 292 .\r\nعجم ، مقدمه : 10 - متن : 98 - 140 - 225 - 292 .\r\nعجزه : 126 - 145 .\r\nعوام بد اعتقاد : 128 - 165 .\r\nعيسويان ، مقدمه : 27 .\r\n\r\nغ\r\nغلامان ترك : 237 .\r\nغوريان : 43 .\r\n\r\nق\r\nقبيله ارلاتيان : 28 .\r\nقبيله برلاس : 10 - 14 - 22 - 58 - 68 .\r\nقبيله بروالدى : 110 .\r\nقبيله برين : 26 .\r\nقبيله پرنيانى : 176 .\r\nقبيله جتان : 185 .\r\nقبيله كرا : 134 .\r\nقبيله مارين : 114 .\r\n\r\n","description":"","footnote":"","page_name":" 366 ","page_number":399},
  {"content":"\r\n\r\nقبيله مكريت : 162 .\r\n( نسل ) قيات : 140 - 174 .\r\nقبيله وركونى : 175 .\r\n\r\nگ\r\nگبران : 137 - 172 - 180 - 183 - 186 - 192 - 194 - 195 - 198 - 202 - 207 - 213 - 214 - 267 - 277\r\nگرج ( گرجىها - گرجيه ) : 100 - 186 - 212 - 214 - 215 - 242 - 243 - 258 - 279 - 280 - 281 - 283 - 285 .\r\n\r\nم\r\nماهىگيران : 163 .\r\nمغولان ( مغول ) : 23 - 48 - 52 - 64 - 69 - 140 - 225 .\r\nمسلمانان : 48 - 65 - 80 - 103 - 128 .\r\n- 208 - 213 .\r\nمجوس : 186 - 201 .\r\nمشايخ : 49 - 90 - 193 - 241 - 292 .\r\nمحاسبان : 172 - 207 - 234 - 254 .\r\nمهندسان : 61 - 167 - 212 .\r\nمنجمان : 119 .\r\nمغنيان : 261 .\r\nملوك جبل : 294 .\r\n\r\nو\r\nوزراء : 115 - 143 - 222 .\r\nوصافان : 68 .\r\n\r\nه\r\nهندو ( هندوان ) : 179 - 183 - 184 - 188 - 192 - 198 - 199 - 201 - 202 - 204 - 207 .\r\n( غلامان ) هندى : 237 .\r\n\r\nفهرست كتب و رسايل\r\n\r\nب\r\nبهارستان ، مقدمه : 23 .\r\n\r\nپ\r\nپرده از رازها بر كنار مىشود ، مقدمه : 28 .\r\nپيروزى نامه ، مقدمه : 9 .\r\n\r\nت\r\nتاديب الاطفال ، مقدمه : 9 .\r\nتاريخ اديان ، مقدمه : 28 .\r\n\r\n","description":"","footnote":"","page_name":" 367 ","page_number":400},
  {"content":"\r\n\r\nتاريخ ايران : مقدمه : 28 .\r\nتاريخ فتوحات امير تيمور گوركانى ، مقدمه :\r\n3 - 4 - 5 .\r\nتاريخ گزيده ، مقدمه : 9 .\r\n\r\nح\r\nحبيب السير ، مقدمه : 11 - 23 .\r\n\r\nر\r\nرياض الملوك ، فى رياضات السلوك ، مقدمه ، 8 .\r\nروضه الصفا مقدمه : 11 - 23 .\r\n\r\nز\r\nزبده التواريخ مقدمه : 23 .\r\nزندگى شگفت‌آور تيمور مقدمه : 28 .\r\n\r\nس - ش\r\nسبك‌شناسى ، مقدمه : 10 - 28 .\r\nشاهنامه فردوسى ، مقدمه : 10 .\r\nشرفنامه تيمورى ، مقدمه : 11 .\r\n\r\nظ\r\nظفرنامه ، مقدمه : 3 - 4 - 5 - 6 - 7 - 8 - 9 - 10 - 11 - 12 - 23 - 25 - 28 .\r\nظفرنامه تيمورى ، مقدمه : 23 .\r\nظفرنامه جنرال ليك صاحب ، مقدمه : 12 .\r\nظفرنامه حمد إله مستوفى ، مقدمه : 9 .\r\nظفرنامه شاهجهان ، مقدمه : 11 - 12 .\r\nظفرنامه صاحبقرانى ، مقدمه : 11 .\r\nظفرنامه كابل ، مقدمه : 12 .\r\nظفرنامه گوبند سنگه ، مقدمه : 10 .\r\nظفرنامه ناصرى ، مقدمه : 9 - 12 .\r\nظفرنامه هاتفى ، مقدمه : 9 .\r\n\r\nف\r\nفتحنامه ، مقدمه : 11 .\r\nفهرست كتابهاى چاپى فارسى ، مقدمه : 9 - 10 - 18 .\r\nفهرست نسخه‌هاى خطى فارسى ، مقدمه : 12 .\r\n\r\nق\r\nقرآن ، مقدمه : 6 - 8 - متن : 242 .\r\n\r\nك - گ\r\nكشف هند ، مقدمه : 28 .\r\nگلستان سعدى ، مقدمه : 23 .\r\n\r\nم\r\nمطلع السعدين ، مقدمه : 23 .\r\nمقدمه فقه الغه ايرانى ، مقدمه : 28 .\r\nمنتخبات فارسى ، مقدمه : 9 .\r\n\r\nن\r\nنصرت نامه‌ها مقدمه : 9 .\r\nنفخات الانس ، مقدمه : 23 .\r\n\r\n\r\n","description":"","footnote":"","page_name":" 368 ","page_number":401}
  ]